<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Παρασκευή 15 Ιανουαρίου 1999.

<SPEAKER ID=2 LANGUAGE="IT" NAME="Schifone">
Κύριε Πρόεδρε, απευθύνομαι σε εσάς και στο Γραφείο της Προεδρίας για να ζητήσω να εξευρεθεί, κατά την διάρκεια της τρέχουσας συνόδου του Κοινοβουλίου μας, κάποιος χρόνος, έστω και σύντομος, ώστε να αποτίσουμε φόρο τιμής στην τριακοστή επέτειο από τον θάνατο ενός Ευρωπαίου νέου που θυσίασε την ζωή του αυτοκτονώντας για την ελευθερία και την αξιοπρέπεια του λαού του και της πατρίδας του. Όπως πολλοί θα έχουν καταλάβει, αναφέρομαι στον νέο Jan Palach ο οποίος, τον Ιανουάριο του 1969, μετέτρεψε το σώμα του σε ανθρώπινο πυρσό για να διαμαρτυρηθεί ενάντια στην καταπίεση του λαού του από τον κομμουνισμό, τόσο τον εγχώριο όσο και το διεθνή.
<P>
Κύριε Πρόεδρε, η αντιπροσωπεία της Εθνικής Συμμαχίας φρονεί ότι, ανάμεσα σε όλες τις επετείους και τις απονομές βραβείων, των οποίων πρωτεργάτης είναι αυτό το Κοινοβούλιο, θα έπρεπε να δημιουργηθεί μία θέση, και ενδεχομένως μια τιμητική θέση, εις μνήμην ενός νέου από την Πράγα, που θυσίασε τα πάντα στο όνομα της ελευθερίας, για την οποία και το Κοινοβούλιό μας αγωνίζεται.

<SPEAKER ID=3 NAME="Πρόεδρος">
Κύριε Schifone, όπως αντιλαμβάνεσθε, αυτό που μόλις είπατε δεν αναφέρεται στην ημερήσια διάταξη ούτε μπορεί αυτή τη στιγμή να συμπεριληφθεί σε αυτήν.

<SPEAKER ID=4 NAME="Garcνa Arias">
Κύριε Πρόεδρε, κατά την περίοδο συνόδου του Δεκεμβρίου, στην Ώρα των Ερωτήσεων, ο κ. Pιrez Royo και εγώ απευθύναμε μια ερώτηση στον κύριο Van Miert σχετικά με το θέμα της νομιμότητας των ενισχύσεων που σκοπεύει να χορηγήσει η ισπανική κυβέρνηση στον τομέα της ηλεκτρικής ενέργειας. Αργότερα, πριν από λίγες ημέρες, σε μια συνεδρίαση του Ευρωπαϊκού Ιδρύματος Ενέργειας, ο Γενικός Διευθυντής Ενέργειας της Ευρωπαϊκής Επιτροπής προέβη σε κριτική της πολιτικής επιδειξιμανίας και του γεγονότος ότι κοινοποιήθηκαν δημοσίως θέματα τα οποία, σύμφωνα με τη γνώμη του, έπρεπε να εξετασθούν διακριτικά στο πλαίσιο των υπηρεσιών της Ευρωπαϊκής Επιτροπής.
<P>
Εάν η αναφορά του εμπίπτει στο περιεχόμενο της δημόσιας συζήτησης, στην οποία όλοι οι ευρωβουλευτές έχουμε δικαίωμα κατά τη συνεδρίαση ελέγχου της Επιτροπής, σας παρακαλώ να διαβιβάσετε στην Ευρωπαϊκή Επιτροπή την εντονότατη διαμαρτυρία μου για το γεγονός ότι ένας ανώτατος υπάλληλος της Ευρωπαϊκής Ένωσης λέει πως αυτά τα θέματα δεν πρέπει να εξετάζονται δημοσίως - αυτολεξεί είπε «στη λαϊκή αγορά» - αλλά πρέπει να συζητούνται στους κόλπους της Ευρωπαϊκής Επιτροπής, κεκλεισμένων των θυρών.
<P>
Πιστεύω πως αυτού του είδους δημόσιες δηλώσεις, που γίνονται σε ένα ευρωπαϊκό φόρουμ όπως είναι το Ευρωπαϊκό Ίδρυμα Ενέργειας, είναι αξιόμεμπτες και, χάρη της διαφάνειας των συζητήσεων του Ευρωπαϊκού Κοινοβουλίου κατά την περίοδο συνόδου του Δεκεμβρίου, σας παρακαλώ να διαβιβάσετε την εντονότατη διαμαρτυρία μου στον Πρόεδρο της Ευρωπαϊκής Επιτροπής.

<SPEAKER ID=5 NAME="Πρόεδρος">
Θα τη διαβιβάσω.

<SPEAKER ID=6 NAME="Ford">
Κύριε Πρόεδρε, θα ήθελα να θέσω ένα θέμα διαδικασίας σχετικά με τη δήλωση συμφερόντων των Επιτρόπων. Θα ενθυμείστε ως πρώην διακεκριμένο μέλος της Επιτροπής Κανονισμού, Ελέγχου της Εντολής και Ασυλιών, ότι στο παρελθόν ασκήθηκαν πιέσεις στην Επιτροπή προκειμένου να προχωρήσει στη δήλωση συμφερόντων των μελών της. Αυτό πραγματοποιήθηκε απρόθυμα, αλλά ακολουθώντας ένα γνήσιο πνεύμα σοβιετικής γραφειοκρατίας, κρατήθηκε μυστικό και ήταν διαθέσιμο μόνο στον Προέδρο και τον Γενικό Γραμματέα της Επιτροπής. Έπειτα από τα γεγονότα της περασμένης εβδομάδας, έχει πλέον δημοσιοποιηθεί και, ουσιαστικά, έχουμε στα χέρια μας είκοσι λευκές σελίδες, τρία χρόνια αργότερα από την προθεσμία, γεγονός που υποδεικνύει σαφώς, σε σημείο που με εκπλήσσει, ότι η Επιτροπή είναι τόσο ανιαρή και υπεράνω των πάντων ώστε να μην έχει κανένα συμφέρον.

<SPEAKER ID=7 NAME="Πρόεδρος">
Κύριε Ford, αυτό δεν είναι ένα θέμα που πρέπει να εξετάσουμε σήμερα. Γνωρίζετε πάρα πολύ καλά, ως μέλος της Επιτροπής Κανονισμού, ότι έχετε το δικαίωμα να απευθύνετε ερωτήσεις προς την Επιτροπή. Τότε, θα μπορέσει να σας εξηγήσει ικανοποιητικώς το ζήτημα ή μπορείτε να ζητήσετε αλλαγές. Το θέμα δεν είναι εγγεγραμμένο στη σημερινή ημερήσια διάταξη.

<CHAPTER ID=2>
Προς μία αειφόρο γεωργία
<SPEAKER ID=8 NAME="Πρόεδρος">
Η ημερήσια διάταξη προβλέπει την ανακοίνωση της Επιτροπής σχετικά με τη γεωργία και το περιβάλλον: παιδεία για αειφόρο γεωργία.
<P>
Τον λόγο έχει η Επίτροπος κ. Bjerregaard.

<SPEAKER ID=9 LANGUAGE="DA" NAME="Bjerregaard">
Κύριε Πρόεδρε, υποβάλαμε σήμερα με τον επίτροπο Fischler μία ανακοίνωση της Επιτροπής για τη σχέση ανάμεσα στη γεωργία και την περιβαλλοντική πολιτική. Η ανακοίνωση είναι απόρροια μιας μακράς και εποικοδομητικής συνεργασίας μεταξύ των υπηρεσιών μας, και θα ήθελα να εκμεταλλευθώ την ευκαιρία για να πω ένα μεγάλο ευχαριστώ στον Franz Fischler. Η πολιτική ανταπόκριση στην απαίτηση για ένα καλύτερο περιβάλλον τα τελευταία χρόνια μεταμορφώνει τον τρόπο που η ΕΕ ασκεί πολιτική. Η ολοκλήρωση είναι το σημείο αναφοράς αυτής της διαδικασίας, η οποία έχει ως αφετηρία τη Συνθήκη του Αμστερνταμ, ενδυναμώνεται δε από τα συμπεράσματα των συνόδων κορυφής του Κάρντιφ και της Βιέννης. Η ολοκλήρωση είναι μια διαδικασία την οποία υποστηρίζει ένθερμα και αυτό το Κοινοβούλιο.
<P>
Με την ολοκλήρωση μπορούμε να προχωρήσουμε σε ένα σημείο, όπου πλέον δεν θα χρειάζεται να ασκούμε την πολιτική που ακολουθούμε παραδοσιακά για το περιβάλλον. Η σχέση ανάμεσα στη φύση και τη γεωργία αποτελεί καλό παράδειγμα της δυσκολίας να επιτευχθεί η σωστή ισορροπία ανάμεσα στους παραδοσιακούς πόρους. Για χρόνια ολόκληρα η γεωργική και η περιβαλλοντική πολιτική τραβούσαν η καθεμία το δρόμο της. Οι συνέπειες, σε ορισμένες περιπτώσεις, ήταν καταστροφικές. Η ρύπανση των υπογείων υδάτων με νιτρικά άλατα και παρασιτοκτόνα, αλλά και η διάβρωση και η εξάντληση του εδάφους σε κάποιες περιφέρειες της Ευρώπης αποτελούν εν μέρει συνέπεια των εντατικών καλλιεργειών. Αλλες πάλι περιοχές υποφέρουν από την περιθωριοποίηση της γεωργικής γης και την ερήμωση της υπαίθρου - εξελίξεις που επιφέρουν επίσης σοβαρές συνέπειες για τη φύση και το τοπίο.
<P>
Παράλληλα με αυτές τις εξελίξεις στη γεωργία, η Ευρώπη απέκτησε φιλόδοξη περιβαλλοντική νομοθεσία που αντικατοπτρίζει την επιθυμία των πολιτών για ένα καθαρότερο, υγιέστερο και ομορφότερο μέλλον. Εντούτοις, κατέστη επίσης σαφές, ότι οι εξελίξεις στη γεωργία κατέστησαν δύσκολη την τήρηση της περιβαλλοντικής νομοθεσίας. Η πρόσφατη έκθεση του Κοινοβουλίου για την έκδοση της οδηγίας για τα νιτρικά άλατα αποτελεί λαμπρότατο παράδειγμα του περί ου ο λόγος προβλήματος. Ως εκ τούτου, υπάρχουν άπειρες καλές αιτίες για την ενσωμάτωση του περιβάλλοντος στη γεωργική πολιτική, πράγμα που άλλωστε φιλοδοξεί να πετύχει η πρόταση της Επιτροπής για μια μεταρρύθμιση της γεωργίας ως τμήμα του πακέτου της Ατζέντας 2000. Είναι αυτό που υποβάλαμε πέρυσι τον Μάρτιο, όπως γνωρίζετε.
<P>
Η ανακοίνωση για τη γεωργία και το περιβάλλον που υποβάλαμε σήμερα στην Επιτροπή εγώ και ο Επίτροπος αρμόδιος για τη Γεωργία, Franz Fischler, αποτελεί σκέλος του προαναφερθέντος προγράμματος ολοκλήρωσης. Η ανακοίνωση αποσκοπεί στην ανάδειξη και την εμπέδωση της ανάγκης διατήρησης των περιβαλλοντικών πτυχών που εμπεριέχονται στην πρόταση της Επιτροπής. Ειδάλλως οι απαιτήσεις των κυβερνήσεων για ολοκλήρωση θα φάνταζαν άνευ περιεχομένου. Προτού υπεισέλθω σε ορισμένα από τα κεντρικά στοιχεία της Ατζέντας 2000, επιτρέψτε μου να υπογραμμίσω ότι πολλά τμήματα της κοινοτικής νομοθεσίας - ακόμη και εκτός της παραδοσιακής γεωργικής πολιτικής - έχουν σημασία στη γεωργική παραγωγή. Όπως επισημάνθηκε, η οδηγία για τα νιτρικά άλατα είναι ένα καλό και γνωστό παράδειγμα, όμως έχουμε επίσης και την κοινοτική νομοθεσία για τα παρασιτοκτόνα, τους γενετικώς τροποποιημένους οργανισμούς και την προστασία των καταναλωτών. Η νομοθεσία στους τρεις αυτούς τομείς συμβάλλει στον περιορισμό της επιβάρυνσης του περιβάλλοντος εξαιτίας της γεωργίας.
<P>
Όταν όμως μιλάμε για καθαρή γεωργική πολιτική και καθαρό περιβάλλον, η πρόταση για την Ατζέντα 2000 είναι κομβικής σημασίας. Εν συντομία, τίθεται επίσης ο στόχος για μια μεταρρύθμιση σε τέτοιο βαθμό πράσινη, ώστε η γεωργική πολιτική και η περιβαλλοντική πολιτική θα καταλήξουν να αλληλοσυμπληρώνονται σε αυξανόμενο βαθμό. Επιτρέψτε μου να αναφέρω ορισμένα βασικά χαρακτηριστικά.
<P>
Καταρχάς, μειώνεται η εγγυημένη τιμή για το βόειο κρέας, τα σιτηρά και το γάλα. Η μείωση της τιμής είναι αναγκαία ώστε να δημιουργηθεί καλύτερη ισορροπία στην αγορά, αλλά οι χαμηλότερες τιμές των προϊόντων είναι συγχρόνως καλές και για το περιβάλλον. Αυτό το σκέλος της πρότασης αποτελεί ρήξη με τις τεχνητά υψηλές τιμές που επί σειρά ετών ήταν συνυπεύθυνες για την υπέρμετρη χρήση φυτοφαρμάκων, χημικών λιπασμάτων και ενέργειας.
<P>
Δεύτερον, η Επιτροπή προτείνει τα κράτη μέλη να μεριμνήσουν, ώστε η καταβολή κάθε ενίσχυσης στο εισόδημα να έχει ως προϋπόθεση ότι ο γεωργός θα τηρεί τους κανόνες που απαιτούνται για την προστασία του περιβάλλοντος. Αυτό το μέτρο θα προσφέρει πολύ περισσότερα και ισχυρότερα κίνητρα ώστε να υλοποιηθούν στην πράξη οι φιλόδοξοι μεν απαραίτητοι δε κανόνες της Κοινότητας. Μπορώ και πάλι να αναφέρω την οδηγία για τα νιτρικά άλατα αλλά και τη νομοθεσία για την προστασία του φυσικού περιβάλλοντος, καθώς και τη νομοθεσία για τα παρασιτοκτόνα.
<P>
Τρίτον, αυξάνεται η ενίσχυση σε ειδικές, φιλικές προς το περιβάλλον μορφές καλλιέργειας στο πλαίσιο των επονομαζόμενων συνοδευτικών μέτρων. Πρόκειται για ενισχύσεις προς τους γεωργούς εκείνους που είναι πρόθυμοι να καταβάλουν προσπάθειες υπέρ του περιβάλλοντος πέρα από τις ελάχιστες απαιτήσεις που ορίζει ο νόμος. Λόγου χάρη, μπορεί να αφορά τις οικολογικές καλλιέργειες, την εκτατικοποίηση ή την αναδάσωση. Το συγκεκριμένο σημείο της πρότασης αποτελεί εμπέδωση των αρχικών καθεστώτων που θεσπίστηκαν στις αρχές της δεκαετίας του '90 με τη λεγόμενη μεταρρύθμιση MacSharry.
<P>
Τέταρτον, στα πλαίσια του κτηνοτροφικού τομέα θεσπίζονται τα λεγόμενα συνολικά εθνικά ποσά - ένας όρος που αναφέρεται στο χρηματικό ποσόν που τα κράτη μέλη μπορούν εντελώς ελεύθερα να κατανέμουν στον τομέα. Μία ορθότερη κατανομή από περιβαλλοντικής άποψης θα μπορούσε να έχει ως βάση την έκταση των βοσκοτόπων του κάθε αγρότη αντί για τη χορήγηση ενισχύσεων βάσει του αριθμού ζώων. Τα εν λόγω ποσά μπορούν, αν γίνει σωστή χρήση τους, να συμβάλουν στην περαιτέρω προώθηση φιλικών προς το περιβάλλον καλλιεργητικών μεθόδων αλλά και στη μείωση της επιβάρυνσης ευαίσθητων περιοχών λόγω υπερβολικής καλλιέργειας. Υπογραμμίζω ότι θα εναπόκειται στα κράτη μέλη και όχι μόνο στην Επιτροπή να εξασφαλίσει ότι αυτό θα συμβαίνει.
<P>
Πέμπτον, θα υπάρχει πλέον δυνατότητα οι αγρότες στις περιοχές που εντάχθηκαν στο Natura 2000, οι οποίοι έχουν επωμιστεί επιπρόσθετα βάρη, να μπορούν να επωφεληθούν από τις ενισχύσεις που χορηγούνται σε περισσότερο μειονεκτικές περιφέρειες. Αυτό θα προσφέρει τη δυνατότητα να γίνει μεγαλύτερη εκμετάλλευση του συγκεκριμένου σημαντικότατου μέσου για την προστασία της ευρωπαϊκής φύσης.
<P>
Επιτρέψτε μου επίσης να σας υπενθυμίσω και ένα άλλο σημείο, ότι δηλαδή την περασμένη άνοιξη υπέβαλα και πέτυχα να ψηφιστεί η στρατηγική για τη βιοποικιλότητα στην Ευρώπη. Αυτό σημαίνει ότι πριν από τα τέλη του 1999 θα εκπονηθεί ένα σχέδιο δράσης για το πώς η ευρωπαϊκή γεωργία θα συμβάλει στην εξασφάλιση της βιοποικιλότητας. Η γεωργική μεταρρύθμιση είναι βεβαίως μία προϋπόθεση για την εν λόγω πρωτοβουλία.
<P>
Όλα τούτα αποτελούν τους θεμέλιους λίθους για μια νέα γεωργική πολιτική και εντάσσονται στους στόχους για τους οποίους αγωνίζονται πολλές οικολογικές ΜΚΟ και ένα μεγάλο τμήμα του Ευρωπαϊκού Κοινοβουλίου. Είναι ξεκάθαρο ότι η πρόταση μεταρρύθμισης που περιλαμβάνεται στην Ατζέντα 2000 αποτελεί ένα σαφές μήνυμα ότι οι ενισχύσεις εφεξής μετατρέπονται σε περισσότερο ουδέτερες ενισχύσεις της παραγωγής και του περιβάλλοντος. Στο μέλλον η Κοινή Γεωργική Πολιτική θα πριμοδοτεί τις οικολογικές αξίες και την υπεύθυνη γεωργία. Οι αγρότες που θα σταθούν στο ύψος της πρόκλησης για ένα καλύτερο περιβάλλον θα έχουν οικονομικά οφέλη εν συγκρίσει με το σύστημα που ισχύει τώρα.
<P>
Η γεωργία αυτή καθεαυτή - όπως συχνά υπογραμμίζει ο Franz Fischler - έχει μακρόπνοο συμφέρον από τη μεταρρύθμιση των ενισχύσεων. Προσδοκώ ότι το αποτέλεσμα κατά τον ερχόμενο κύκλο διαπραγματεύσεων του ΠΟΕ θα κινηθεί προς την ίδια κατεύθυνση. Πρόκειται για μία θετική εξέλιξη, όπου η μεγάλη πρόκληση είναι να εξασφαλίσουμε ότι οι περιβαλλοντικές ενισχύσεις δεν θα γίνουν απλά διακοσμητικά στοιχεία που θα προστατεύουν την παραδοσιακή χρηματική ρευστότητα.
<P>
Μολαταύτα, υπάρχουν και άλλες μακρόπνοες πτυχές στη μεταρρύθμιση. Το μήνυμα που προσπαθώ να στείλω είναι ότι η πρόταση, εάν εγκριθεί, θα οδηγήσει σε μεγαλύτερη τοπική επιρροή επί της πολιτικής απ' ό, τι μέχρι σήμερα. Η γεωργική πολιτική θα καταστεί σε αυξανόμενο βαθμό ένα θέμα το οποίο θα απασχολεί και τους πολίτες και τους αγρότες. Η κάθε χώρα, η κάθε περιφέρεια και ο κάθε δήμος θα συμβάλουν στη θέσπιση των απαιτήσεων που θα ισχύουν στην περιοχή τους. Θα υπάρχουν, φυσικά, όροι που θα εξασφαλίζουν ότι οι ισχύουσες ευρωπαϊκές και εθνικές νομοθεσίες θα τηρούνται, αλλά και δυνατότητα να ληφθούν καλύτερα υπόψη οι τοπικές συνθήκες απ' ό, τι είναι εφικτό με τις τόσο συγκεντρωτικές λύσεις. Για την ακρίβεια, δεν είναι τίποτα άλλο παρά η έμπρακτη εφαρμογή της αρχής της επικουρικότητας. Οι ενώσεις για την προστασία της φύσης, οι τοπικές αρχές, τα εργοστάσια καθαρισμού των υδάτων και οι υπόλοιπες ομάδες συμφερόντων θα μπορέσουν να συζητήσουν με τον αγροτικό τομέα για το πώς η γεωργία και η φύση θα συνυπάρξουν ώστε να συμβάλουν στην αειφόρο ανάπτυξη. Οι Βρυξέλλες θα συνεχίσουν να θέτουν το πλαίσιο, αλλά οι πολίτες είναι αυτοί που θα το γεμίσουν.
<P>
Αυτό βέβαια θα απαιτήσει πολλά, τόσο από τους πολίτες όσο και από τους αγρότες. Θα ξεκινήσει ένας διάλογος ανάμεσα σε όλες τις ομάδες συμφερόντων. Οι πολίτες θα έχουν μέσα από τον διάλογο μεγάλη δυνατότητα να επηρεάσουν την ανάπτυξη, όμως η απαίτηση είναι φυσικά να συμμετέχουν και να είναι πρόθυμοι να αναλάβουν και την ευθύνη που συνεπάγεται η συμμετοχή αυτή. Είναι σημαντικό όλες οι χώρες της Κοινότητας να σταθούν στο ύψος των περιστάσεων.
<P>
Η πρόταση της Επιτροπής, που υποβλήθηκε τον Μάρτιο του 1998, έχει έκτοτε συζητηθεί με τον Franz Fischler στο Συμβούλιο των Υπουργών Γεωργίας. Κάθε άλλο παρά έχει εγκριθεί, και θα ήταν ψέμα να πει κανείς ότι όλοι οι Ευρωπαίοι Υπουργοί Γεωργίας χειροκρότησαν κατενθουσιασμένοι την προοπτική μίας πιο πράσινης πολιτικής. Όπως όμως είναι γνωστό, κατά τη συνάντηση των αρχηγών κρατών και κυβερνήσεων στη Σύνοδο Κορυφής του Κάρντιφ, τον Ιούνιο, δόθηκε η εντολή η γεωργία να είναι ένας από τους τομείς πολιτικής που θα έχουν το προβάδισμα για να καταδειχθεί πώς η ολοκλήρωση μπορεί να εφαρμοστεί στην πράξη. Αυτή η πρόκληση ανανεώθηκε και επεκτάθηκε στη Βιέννη με την απαίτηση να υποβληθεί μία έκθεση στο Ελσίνκι. Η έκθεση αυτή θα περιέχει ένα χρονοδιάγραμμα για την αύξηση του περιβαλλοντικού προσανατολισμού της γεωργίας, αλλά και για την αντιμετώπιση του θέματος ποιοι δείκτες θα χρησιμοποιηθούν για να μετρηθεί η κατάσταση του περιβάλλοντος. Είναι σημαντικό το θέμα, διότι είναι δύσκολο να επιδιώκουμε περιβαλλοντικούς στόχους όταν η σχέση ανάμεσα στη γεωργική παραγωγή και την κατάσταση του περιβάλλοντος δεν μπορεί να αποφασιστεί με γενική ομοφωνία.
<P>
Μια προϋπόθεση για τα βήματα προόδου είναι, φυσικά, οι υπουργοί Γεωργίας να συμφωνήσουν για το πακέτο μεταρρυθμίσεων. Δεν φτάνει όμως να προσευχόμαστε ότι το αποτέλεσμα θα είναι αυτό που θέλουμε. Το περιβάλλον εύκολα το ξεχνάμε στην τελική ευθεία των τρισεκατομμυρίων. Εγώ το θεωρώ προσωπική μου πρόκληση να εξασφαλίσω ότι αυτό δεν θα συμβεί, και γι' αυτό ακριβώς υποβάλαμε σήμερα με τον Franz Fischler τη συγκεκριμένη ανακοίνωση, η οποία μεταξύ άλλων τονίζει ότι η εντατική γεωργία αντίκειται στις φιλοδοξίες της ΕΕ για το περιβάλλον, και γι' αυτό πρέπει να γίνουν ανανεωμένες προσπάθειες αν είναι να περισώσουμε το πόσιμο νερό και τη βιοποικιλότητα. Η ανακοίνωση επισημαίνει επίσης τον σημαντικό ρόλο που παίζει η φιλική προς το περιβάλλον χρήση της γης, διότι μπορεί να συμβάλει θετικά στη λύση αυτών των προβλημάτων.
<P>
Οι υπουργοί Γεωργίας πρέπει να δεσμευθούν ως προς τις οδηγίες που τους έδωσαν οι πρωθυπουργοί στη Βιέννη και στις προηγούμενες συνόδους κορυφής. Προπαντός πρέπει να καταστεί σαφές ότι μία μεταρρύθμιση χωρίς βήματα προόδου στο περιβάλλον δεν θα είναι αειφόρος - ούτε για τη φύση ούτε, εδώ που τα λέμε, και από πολιτικής άποψης. Οι φορολογούμενοι πολίτες της Ευρώπης αξίζουν και απαιτούν περιβαλλοντικές απολαβές από τα 40 δισεκατομμύρια ευρώ που δίνουν κάθε χρόνο στον γεωργικό τομέα.
<P>
Ευελπιστούμε, τόσο εγώ όσο και ο Franz Fischler, ότι το Ευρωπαϊκό Κοινοβούλιο θα υποδεχθεί θετικά τούτη την πρωτοβουλία και θα τη χρησιμοποιήσει για να δώσει νέα ώθηση στη δημόσια συζήτηση για την γεωργική μεταρρύθμιση και το περιβάλλον, πράγμα απαραίτητο. Η μακροπρόθεσμη επιτυχία και η κατανόηση της μεταρρύθμισης εξαρτώνται σε εξίσου μεγάλο βαθμό από ένα καλό περιβάλλον όσο και από την τιμή του σίτου και του κρέατος.

<SPEAKER ID=10 LANGUAGE="PT" NAME="Cunha">
Κύριε Πρόεδρε, ας μου επιτραπεί να χαιρετίσω την υπό εξέταση πρωτοβουλία της Επιτροπής. Πιστεύω ότι κατά τη διάρκεια των τελευταίων χρόνων έχουν επιτευχθεί σημαντικά βήματα προς την κατεύθυνση της ενίσχυσης της περιβαλλοντικής διάστασης της Κοινής Γεωργικής Πολιτικής. Φρονώ επίσης ότι η μεταρρύθμιση του 1992 εισήγαγε μία ιδιαίτερα σημαντική πρόοδο, με τη θέσπιση των γεωργοπεριβαλλοντικών και των γεωργοδασικών μέτρων. Και έρχεται τώρα η παρούσα ανακοίνωση της Επιτροπής, που κινείται προς την ίδια κατεύθυνση, να ενδυναμώσει αυτή την προοπτική.
<P>
Εντούτοις, υπάρχει ένα σημείο το οποίο, κατά τη γνώμη μου, είναι κάπως αντιφατικό. Εάν μελετήσουμε τις συγκεκριμένες προτάσεις για μεταρρύθμιση της Κοινής Γεωργικής Πολιτικής, τις οποίες εξετάζουμε τώρα στο πλαίσιο της Ατζέντας 2000, θα διαπιστώσουμε ότι η αύξηση των πιστώσεων που διατίθενται για την προώθηση των γεωργοπεριβαλλοντικών μέτρων δεν ξεπερνά το 5 %. Με άλλα λόγια, σημειώνεται μια πάρα πολύ μικρή προσπάθεια ενδυνάμωσης αυτής της περιβαλλοντικής διάστασης της ΚΓΠ, κάτι που υπό μία έννοια αντιφάσκει με την εκπεφρασμένη σήμερα πολιτική φιλοδοξία της Επιτροπής, που κατά τ' άλλα με βρίσκει σύμφωνο.
<P>
Και διερωτώμαι το εξής: πώς εξηγεί ο κύριος Επίτροπος το γεγονός ότι οι πιστώσεις για τα γεωργοπεριβαλλοντικά μέτρα αυξάνονται μόνον κατά 5 %;

<SPEAKER ID=11 NAME="Fischler">
Κύριε Πρόεδρε, αξιότιμοι κυρίες και κύριοι, θα ήθελα να επιστήσω την προσοχή σας στο γεγονός ότι παρ' όλο που ο κ. Cunha δεν έθεσε ευθέως κάποιο ερώτημα, εγώ θα ήθελα να αποσαφηνίσω το εξής, επειδή διαφωνώ με την τελευταία του διαπίστωση: ναι μεν είναι σωστό το ότι αυξάνονται κατά ένα ορισμένο μόνον ποσό οι δαπάνες για εκείνα τα περιβαλλοντικά μέτρα που συνοψίζονται προς το παρόν υπό τον Κανονισμό αριθ. 20/78, όμως είναι επίσης σωστό ότι προκύπτουν και πάρα πολλές άλλες πρόσθετες δαπάνες, ότι παρέχεται, λόγου χάρη, ένα πρόσθετο κίνητρο για την εκτατικοποίηση της εκτροφής βοοειδών. Τέλος, πρέπει να υπογραμμισθεί προπάντων το γεγονός ότι στο μέλλον η καταβολή όλων των άμεσων ενισχύσεων στο πλαίσιο της προώθησης στον τομέα της γεωργίας θα έχει ως προϋπόθεση την τήρηση του κώδικα της ορθής αγροτικής πρακτικής, πράγμα που αναλογεί επίσης ντε φάκτο σε ένα υψηλότερο επίπεδο περιβαλλοντικών απαιτήσεων και που δεν έχουμε συμπεριλάβει καθόλου στις ρυθμίσεις μας προς το παρόν.

<SPEAKER ID=12 LANGUAGE="ES" NAME="Colino Salamanca">
Κύριε Πρόεδρε, θα ήθελα κατ' αρχάς να αναγνωρίσω το γεγονός ότι έχουν σημειωθεί πρόοδοι στην προσπάθεια σύνδεσης του περιβάλλοντος με τη γεωργία. Ωστόσο, πιστεύω πως εκ μέρους της Επιτροπής υπάρχει κάποια έλλειψη κριτηρίων, γιατί καλό θα ήταν να γίνει διαχωρισμός μεταξύ των μέτρων για την προώθηση κάποιων ορθών περιβαλλοντικών πρακτικών και της τήρησης των ελαχίστων υποχρεώσεων. Τώρα έχει τεθεί σε εφαρμογή ένας κανονισμός, μέσω του οποίου η μη τήρηση των ελαχίστων υποχρεώσεων μπορεί να θέσει υπό αμφισβήτηση τη λήψη ενισχύσεων από τους γεωργούς.
<P>
Αλλά θα χρειαζόταν να κωδικοποιήσει πλήρως η Επιτροπή αυτές τις ελάχιστες υποχρεώσεις, γιατί είναι διάσπαρτες σε όλη την κοινοτική νομοθεσία. Ωστόσο, εκείνες που αφορούν την παροχή κινήτρων είναι πολύ πιο κωδικοποιημένες, σίγουρα στο μέλλον θα τις βρούμε στον κανονισμό για την ανάπτυξη της υπαίθρου και έπειτα σε κάποιες τομεακές ΚΟΑ. Για παράδειγμα, ο κ. Επίτροπος μόλις ανέφερε πως εκείνοι που θέλουν να λάβουν την πριμοδότηση των 100 Εcu για την εκτατικοποίηση γνωρίζουν ότι πρέπει να διατηρούν κάποιο επίπεδο πυκνότητας ζώων. Αλλά τα μέτρα αυτά αφορούν την παροχή κινήτρων υπέρ του περιβάλλοντος.
<P>
Θα επιθυμούσα να κωδικοποιηθούν από την Επιτροπή εκείνα τα μέτρα τα οποία θα θέσουν υπό αμφισβήτηση τη λήψη ενισχύσεων από τους γεωργούς, χωρίς να επαφίεται στα κράτη μέλη η ευχέρεια να κάνουν ό, τι θέλουν, γιατί στην πρόταση της Επιτροπής, αυτή φαίνεται να παραχωρεί όλη της την ευθύνη στα κράτη μέλη, τη στιγμή που εγώ πιστεύω πως θα ήταν υποχρέωση της Επιτροπής η ορθή κωδικοποίηση των ελαχίστων υποχρεώσεων σε όλη την Κοινότητα.

<SPEAKER ID=13 NAME="Fischler">
Κύριε Πρόεδρε, αξιότιμοι κυρίες και κύριοι, ευχαριστώ πολύ τον κ. Colino Salamanca για τις διαπιστώσεις που έκανε. Θα ήθελα όμως ακόμη μία φορά να καθορίσω επακριβώς τον τρόπο με τον οποίο πρέπει να το δει κανείς από τη σκοπιά της Επιτροπής. Πρώτα απ' όλα, πρέπει να κάνουμε μία διάκριση μεταξύ των μέτρων που περιέχονται στις προτάσεις και είναι υποχρεωτικά και εκείνων που είναι προαιρετικά, και μάλιστα κατ' αρχήν υποχρεωτικά ή προαιρετικά για τον γεωργό. Αρα, εδώ το ζητούμενο είναι να εξασφαλισθούν μεν στο ίδιο επίπεδο για τους γεωργούς οι άμεσες πληρωμές που αντιστοιχούν στον τύπο των αντισταθμιστικών πληρωμών, αλλά και να υπάρξει στο θέμα αυτό μια γενική επιταγή υπό τη μορφή της λεγόμενης γενικής συμμόρφωσης, και τα κράτη μέλη είναι, βεβαίως, υποχρεωμένα να το χρησιμοποιήσουν.
<P>
Κατά την πορεία της θέσπισης των κανόνων εφαρμογής θα καταστεί σίγουρα εφικτός και ο συντονισμός αυτών των δεσμεύσεων με τρόπο που να μην προκύψουν εδώ μονομέρειες. Το δεύτερο θέμα είναι οι προαιρετικές πληρωμές που πρέπει να υπερβαίνουν την πάγια πρακτική. Αυτό αποτελεί μία από τις προϋποθέσεις για να μπορέσει κανείς να τις χρησιμοποιήσει εξ αρχής. Εδώ όμως είναι και σαφές ότι αυτές αποτελούν τμήμα του λεγόμενου δεύτερου πυλώνα, δηλαδή της πολιτικής για την ανάπτυξη της υπαίθρου. Ως γνωστόν, η πρότασή μας λέει ότι πρέπει να υπάρχει μια τέτοια πολιτική ανάπτυξης της υπαίθρου για την κάθε αγροτική περιφέρεια. Στις προτάσεις εμπεριέχεται όμως και ο όρος που λέει πως ένα πρόγραμμα θα γίνεται αποδεκτό μόνον στην περίπτωση που θα περιέχει οπωσδήποτε το κεφάλαιο «γεωργοπεριβαλλοντικά μέτρα». Από τη σκοπιά αυτή πιστεύω πως οι προτάσεις μας λαμβάνουν ευρύτατα υπόψη όσα απαιτήσατε εδώ.

<SPEAKER ID=14 LANGUAGE="DE" NAME="Graefe zu Baringdorf">
Κύριε Πρόεδρε, κύριε Fischler, θα μου δίνατε δίκιο αν έλεγα πως η αειφόρος γεωργία εξακολουθεί να αποτελεί εξαίρεση, πως η εντατικοποίηση της γεωργίας αποτελεί ακόμα τον κανόνα και πως η μείωση των τιμών στο πλαίσιο του μηχανισμού παρέμβασης αποτελεί κίνητρο για την εντατικοποίηση της παραγωγής; Το δεύτερο θέμα έχει ως εξής: το βρίσκω πολύ λογικό να λέτε ότι ο δεύτερος πυλώνας πρέπει να έχει ένα βασικό περιβαλλοντικό πρόγραμμα, είναι όμως πολύ χαμηλή η χρηματοδότηση. Πώς θέλετε να εξυπηρετήσετε την ύπαιθρο με αυτό το διαρθρωτικό πρόγραμμα; Τρίτον: όταν μιλάτε για επικουρικότητα, εσείς ή η κ. Bjerregaard, διερωτώμαι με ποιον τρόπο θα προβούμε στη χρηματοδότηση προς τα κάτω, όταν δεν έχουμε λειτουργικό πλαίσιο σε ευρωπαϊκό επίπεδο. Αυτό δεν είναι επικουρικότητα, αλλά ελευθέρωση. Να αναφέρω δύο μικρά παραδείγματα: κατά την αγρανάπαυση επιτρέπετε τη χρήση χημικών βιομηχανικών εφοδίων στην καλλιέργεια, όχι όμως και την καλλιέργεια ψυχανθών για τη διατροφή των ζώων. Το άλλο παράδειγμα...
<P>
Ο Πρόεδρος αφαιρεί το λόγο από τον ομιλητή

<SPEAKER ID=15 NAME="Fischler">
Κύριε Πρόεδρε, επιτρέψτε μου χάριν ευκολίας να αναλάβω το πρώτο μέρος της απάντησης και, σύμφωνα με την επιθυμία του κ. Graefe zu Baringdorf, το δεύτερο μέρος της απάντησης θα το αναλάβει η κ. Bjerregaard. Όσον αφορά το πρώτο σκέλος έχω να πω το εξής: κύριε Graefe zu Baringdorf, όπως ξέρετε, συμφωνώ πολύ συχνά με τις απόψεις σας, όμως στο συγκεκριμένο θέμα δεν συμφωνώ με την άποψή σας, ότι δηλαδή η μείωση των τιμών και μάλιστα η μείωση των εγγυημένων τιμών οδηγεί αυτομάτως στην εντατικοποίηση. Εμείς είχαμε την αντίθετη εμπειρία με τη μεταρρύθμιση του 1992. Εάν παρατηρήσετε την εξέλιξη των δαπανών για λιπάσματα, παρασιτοκτόνα και παρόμοια υλικά κατά το διάστημα 1992 έως 1998, θα διαπιστώσετε πως αυτές μειώθηκαν αντί να αυξηθούν. Ως εκ τούτου, δεν είναι σωστή η υπόθεσή σας έτσι όπως τη διατυπώσατε.

<SPEAKER ID=16 LANGUAGE="DA" NAME="Bjerregaard">
Επιτρέψτε μου να προσθέσω σε αυτό το σημείο ότι, κατά την άποψή μου, όσον αφορά την επικουρικότητα δεν έγινε καμία απολύτως νύξη ότι δεν υπήρχε ανάγκη τήρησης της περιβαλλοντικής νομοθεσίας. Τουναντίον, υπογράμμισα σαφέστατα στην παρέμβασή μου ότι απόλυτη προϋπόθεση όταν αναφερόμαστε σε αυτά τα πράγματα είναι η τήρηση της περιβαλλοντικής νομοθεσίας. Το θετικό μήνυμα που επίσης περιέχουν οι προσφορές της Ατζέντας 2000 είναι, όπως υπογραμμίζεται και στην ανακοίνωση, ότι θα ξεκινήσει μια συνεργασία ανάμεσα στους ανθρώπους που σε τοπική βάση βιώνουν από κοντά αυτά τα προβλήματα. Πιστεύω εξάλλου ότι όλοι μας συμφωνούμε ότι η περιβαλλοντική νομοθεσία πρέπει να τηρείται αλλά και ότι οι άνθρωποι που βιώνουν τα προβλήματα από κοντά πρέπει σε αυξημένο βαθμό να καθίσουν μαζί και να βρουν συνετές λύσεις.

<SPEAKER ID=17 LANGUAGE="SV" NAME="Olsson">
Κύριε Πρόεδρε, είμαι βέβαια υπέρ της αποκέντρωσης και θεωρώ ότι είναι καλό να υπάρχει αποκέντρωση, ωστόσο, μου προκαλεί κάποια έκπληξη το γεγονός ότι η Επίτροπος κ. Bjerregaard επαινεί την αποκέντρωση της περιβαλλοντικής πολιτικής. Αν οι αποφάσεις που αφορούν την περιβαλλοντική πολιτική λαμβάνονται αποκεντρωμένα, τότε είναι φυσικό ότι οι συνθήκες θα διαφέρουν από χώρα σε χώρα. Το αποτέλεσμα θα είναι η αρνητική στρέβλωση του ανταγωνισμού, έτσι ώστε αυτοί που ασκούν κακοδιαχείρηση σε ό, τι αφορά το περιβάλλον θα έχουν τις καλύτερες προϋποθέσεις όσον αφορά τον ανταγωνισμό. Σε κοινοτικό επίπεδο δεν μπορεί κάτι τέτοιο να είναι λογικό.

<SPEAKER ID=18 LANGUAGE="DA" NAME="Bjerregaard">
Όχι, κύριε Olsson, και βέβαια δεν ισχύει αυτό. Η ευρωπαϊκή νομοθεσία πρέπει να τηρείται. Γι' αυτό ακριβώς είπα και στην εισαγωγική μου παρέμβαση ότι χάρηκα με την πρόταση οδηγίας του Κοινοβουλίου για τα νιτρικά άλατα, και ότι έχουμε προβεί σε συγκεκριμένα διαβήματα κατά των χωρών που δεν τηρούν την οδηγία. Είπα αυτολεξεί στην εισαγωγή μου: «η γεωργική πολιτική θα γίνει θέμα που θα απασχολεί και τους πολίτες και τους αγρότες. Η κάθε χώρα, η κάθε περιφέρεια και ο κάθε δήμος θα συμβάλουν στη θέσπιση των απαιτήσεων που θα ισχύουν στην περιοχή τους. Θα υπάρχουν φυσικά όροι που θα εξασφαλίζουν ότι οι ισχύουσες ευρωπαϊκές και εθνικές νομοθεσίες θα τηρηθούν, αλλά και δυνατότητα να ληφθούν καλύτερα υπόψη οι τοπικές συνθήκες απ' ό, τι είναι εφικτό με τις τόσο συγκεντρωτικές λύσεις». Οπότε δεν πιστεύω ότι υπάρχει μεγάλη διαφορά μεταξύ των απόψεων του κ. Olsson και των δικών μου στον συγκεκριμένο τομέα.

<SPEAKER ID=19 LANGUAGE="FR" NAME="Barthet-Mayer">
Κύριε Πρόεδρε, κυρία Επίτροπε, κύριε Επίτροπε, η βιολογική γεωργία αποτελεί ένα πολύ καλό παράδειγμα αειφόρου γεωργίας.
<P>
Το κοινό ψήφισμα του Ευρωπαϊκού Κ οινοβουλίου σχετικά με τη βιολογική κτηνοτροφία ερωτά την Επιτροπή και το Συμβούλιο σχετικά με τις τεχνικές προόδους που πρέπει να επιτελεστούν στην υπό εξέταση σήμερα πρόταση της Επιτροπής και, όσον αφορά το θεμελιώδες σημείο της διατροφής των ζώων, η παρέκκλιση που επιτρέπει 10 % συμβατικής διατροφής, στην εν λόγω πρόταση, είναι ήδη επαρκής. Με τα ποσοστά της τάξεως του 25 % που συνιστά το Συμβούλιο, μπορούμε ακόμη να μιλάμε για βιολογική παραγωγή, όταν η βιολογική γεωργία πρέπει να παραμείνει η αυστηρότερη και απαιτητικότερη ένδειξη ποιότητας; Το ξέρω καλά, άλλωστε, ότι θα συμφωνήσετε.
<P>
Εκτιμά η Επιτροπή ότι ένα ζώο που τρέφεται με 25 % συμβατικών ζωοτροφών αξίζει ακόμη να αποκαλείται «βιολογικό προϊόν»; Επιπλέον, η φύση αυτών των συμβατικών ζωοτροφών δεν διευκρινίζεται καθόλου. Μπορεί να πρόκειται για προϊόντα εντατικής γεωργίας, ενώ θα μπορούσαν τουλάχιστον να προβλεφθούν προϊόντα προερχόμενα από περιοχές όπου εφαρμόζονται τα γεωργοπεριβαλλοντικά μέτρα ή προϊόντα της ολοκληρωμένης γεωργίας, ή ακόμη στο στάδιο μετατροπής προς τη βιολογική καλλιέργεια.
<P>
Τι προτίθεται να κάνει ...
<P>
Ο Πρόεδρος αφαιρεί τον λόγο από την ομιλήτρια

<SPEAKER ID=20 NAME="Fischler">
Κύριε Πρόεδρε, κυρίες και κύριοι, το ζήτημα που έθεσε εδώ η κ. Barthet-Mayer βαίνει βασικά προς δύο κατευθύνσεις. Πρέπει να κάνουμε έναν πολύ προσεκτικό διαχωρισμό εδώ: τι εστί συμβατική παραγωγή, τι ολοκληρωμένη παραγωγή και τι βιολογική παραγωγή; Αυτές είναι τρεις διαφορετικές κατηγορίες. Ως γνωστόν, η Επιτροπή υπέβαλε μια πρόταση - και εμείς, κυρία Barthet-Mayer, διεξήγαμε πρόσφατα μια σχετική συζήτηση στο Κοινοβούλιο - σύμφωνα με την οποία θα πρέπει να υπάρχουν οδηγίες σε κοινοτικό επίπεδο που να εξασφαλίζουν και τα ζωικά προϊόντα, ούτως ώστε να καταστεί δυνατή η θέσπιση ενός κοινού προτύπου για τον ορισμό των βιολογικών προϊόντων που θα ισχύει σε ολόκληρη την Ένωση. Ως γνωστόν, η πρόταση αυτή έχει τεθεί επί τάπητος εδώ και πολλά χρόνια και γίνονται εντατικές διαβουλεύσεις σχετικά με αυτό στο Συμβούλιο των Υπουργών Γεωργίας - η τελευταία έλαβε χώρα μόλις στο Συμβούλιο του Δεκεμβρίου - χωρίς όμως να μπορέσουν να καταλήξουν, δυστυχώς, μέχρι τώρα σε μια ομόφωνη γνώμη. Υπάρχουν μερικά λεπτά θέματα επί των οποίων πρέπει να συνεχισθούν οι συζητήσεις, κατά τη γνώμη μου, χωρίς να μπορεί να γίνει αποδεκτό το γεγονός ότι θα αποδυναμωθεί η κεντρική ιδέα, δηλαδή το ερώτημα για το τι είναι κατά βάση τα βιολογικά προϊόντα, και ένα ειδικό θέμα που αναφέρατε βασικά εδώ είναι η χρησιμοποίηση συμβατικών ζωοτροφών ή και ζωοτροφών που περιέχουν γενετικώς τροποποιημένους οργανισμούς.
<P>
Αυτό αποτελεί ένα ζήτημα που συζητήθηκε τώρα και σε ένα άλλο επίπεδο, ήτοι σε συνάρτηση με την τροποποίηση του Κανονισμού 220/90, και πιστεύω πως πρέπει να καταβάλουμε προσπάθειες για την περαιτέρω ομοιόμορφη εξέλιξη όλων των στοιχείων που οδηγούν σε μια μεγαλύτερη ενάργεια για τον καταναλωτή.

<SPEAKER ID=21 NAME="Hardstaff">
Κύριε Πρόεδρε, θα ήθελα να λάβω τη διαβεβαίωση ότι και οι δύο Επίτροποι αντιτίθενται από κοινού στην εισαγωγή βοείου κρέατος με ορμόνες και επίσης στην παραγωγή γάλακτος με BST.

<SPEAKER ID=22 NAME="Fischler">
Κύριε Πρόεδρε, αξιότιμη κυρία Hardstaff, αυτό βεβαίως δεν έχει να κάνει άμεσα με το σημερινό μας θέμα, όμως ένα θα ήθελα να σας πω σαφέστατα: αυτό που πρέπει να κάνουμε και αυτό που θέλουμε να κάνουμε είναι να προσαρμόσουμε στις διατάξεις του ΠΟΕ την εκτίμησή μας για τον κίνδυνο, όπως αυτή περιέχεται στο αποτέλεσμα του πάνελ. Προς τον σκοπό αυτό, η Επιτροπή έχει δώσει εντολή για την εκπόνηση οκτώ συνολικά επιστημονικών μελετών. Τώρα αναμένουμε τα αποτελέσματα αυτών των μελετών, και ελπίζω πως θα μπορέσουμε τότε να διατηρήσουμε τη θέση μας, όπως ανέκαθεν σκοπεύαμε να πράξουμε.

<SPEAKER ID=23 LANGUAGE="DE" NAME="Goepel">
Κύριε Πρόεδρε, κύριε Επίτροπε Fischler, είναι σωστό να υποθέσω πως η Ατζέντα 2000 διαμορφώθηκε βασικά από εσάς για να ενισχύσει την ανταγωνιστικότητα των γεωργών στην παγκόσμια αγορά και όχι για να μειώσει την κατανάλωση λιπασμάτων και άλλων προϊόντων τα οποία χρειάζονται επειγόντως οι γεωργοί; Αυτή είναι η πρώτη ερώτηση. Η αιτιολόγηση της κ. Bjerregaard που άκουσα είναι σχεδόν η πιο απαράδεκτη από τις δικαιολογίες που έχω ακούσει για την ανάγκη να εφαρμόσουμε την Ατζέντα!
<P>
Δεύτερη ερώτηση: μπορείτε να μου πείτε σε τί ποσοστό εφαρμόζουν τον Κανονισμό 20/78 τα κράτη μέλη; Στην περιφέρειά μου το εν λόγω ποσοστό είναι 100 %, κι αυτό αξίζει να το ανακοινώσω. Έπειτα, θα ήθελα πάρα πολύ να μάθω και το εξής: τί εννοείτε συγκεκριμένα με την αγροτική πρακτική; Μη συγχέετε, παρακαλώ, την έννοια «εντατική» με μια γεωργία προσαρμοσμένη στα δεδομένα του τόπου εγκατάστασης!

<SPEAKER ID=24 NAME="Bjerregaard">
Κύριε Πρόεδρε, πιστεύω ότι υπάρχει μεγάλη ταύτιση ανάμεσα σε όσα είπα στο Κοινοβούλιο σήμερα και στις προτάσεις που υποβάλλονται με την Ατζέντα 2000. Στις νέες ανακοινώσεις που συμφωνήσαμε με τον Franz Fischler, κι αυτό είναι σημαντικό να τονιστεί, επισημαίνεται ότι πρέπει να ληφθούν εξίσου υπόψη και το ενδιαφέρον μας για το περιβάλλον και το ενδιαφέρον μας για τη γεωργία. Κανείς μας δεν δέχεται η περιβαλλοντική νομοθεσία να μην τηρείται. Καταστρώνουμε την πολιτική μας κατά τρόπο ώστε να είναι εφικτό να τηρηθεί. Και οι δυο μας έχουμε την απολύτως ξεκάθαρη άποψη ότι είναι εφικτό να τηρηθεί και ότι είναι δυνατό τα κράτη μέλη να καταλήξουν σε κάποιες λογικές αποφάσεις. Ίσως χρειάζεται μια κάποια μικρή αρωγή προτού πετύχουμε εποικοδομητικά αποτελέσματα, και ελπίζουμε φυσικά επίσης ότι το Κοινοβούλιο θα συμμετέχει στην όλη συζήτηση, ώστε να επιτύχουμε αποτελέσματα τα οποία θα εξασφαλίζουν και συνετή γεωργική πολιτική και συνετή περιβαλλοντική πολιτική

<SPEAKER ID=25 NAME="Παπαγιαννάκης">
Κυρία Επίτροπε, ας υποθέσουμε ότι οι προθέσεις σας είναι καλές και αυτά που μας αναφέρατε ενδιαφέροντα. Επιτρέψτε μου να σας θυμίσω ότι η γεωργία στην οικονομία δεν είναι μόνη της. «Εχει γύρω-γύρω ένα ολόκληρο περιβάλλον και αυτή. Πώς να κάνουν οι γεωργοί μας οικολογική γεωργία όταν οι βιομηχανίες που τους προμηθεύουν και οι βιομηχανίες που είναι πελάτες τους τους ωθούν σε αντιοικολογικές συμπεριφορές; Πώς να ανταγωνιστούν χώρες από τις οποίες εισάγουμε προοόντα που δεν είναι οικολογικά, δεν είναι τα προοόντα των φτωχών γεωργών, αλλά της χειρότερης, της πιο αισχρής εντατικής εκμετάλλευσης της γης και των ζώων; Και πώς να κάνουν οικολογική γεωργία -εγώ ξέρω πολλούς που κάνουν στην Ελλάδα- όταν έχουν τεράστια προβλήματα για να κάνουν το εμπόριο των προοόντων τους, το οποίο εμπόριο δεν ενισχύεται από τους δικούς μας κανονισμούς;
<P>
Μήπως θα έπρεπε λοιπόν να δούμε αυτά τα πράγματα σε σχέση με τα γύρω τους; Μήπως θα έπρεπε να μιλάμε, αντί για οικολογική γεωργία, για οικολογική οικονομία, κυρία Επίτροπε;

<SPEAKER ID=26 LANGUAGE="DA" NAME="Bjerregaard">
Κύριε Πρόεδρε, όπως είπε και ο Franz Fischler πριν από ένα λεπτό, η μεταρρύθμιση αποσκοπεί και σε άλλα πράγματα εκτός από την οικολογική γεωργία, η οποία αποτελεί ένα ελάχιστο ποσοστό της ευρωπαϊκής γεωργίας. Σαφώς είναι επιθυμία μας το ποσοστό αυτό να αυξηθεί, ωστόσο αναμφισβήτητα εστιάσαμε την προσοχή μας και σε πολλά άλλα πράγματα. Ας το πω όσο πιο απλά γίνεται: πιστεύω ότι οι πολίτες της Ευρώπης θέλουν νερό καθαρό. Δεν είναι πρόθυμοι να δεχθούν μια κατάσταση όπου το νερό που πίνουν δεν είναι καθαρό. Δεν μπορούν να καταλάβουν γιατί δεν μπορεί να είναι δυνατόν να χαράξουμε μια συνετή γεωργική πολιτική και παράλληλα να έχουμε και καθαρό νερό. Κι εμείς πιστεύουμε ότι είναι δυνατό να γίνει και γι' αυτό υποβάλαμε αυτές τις προτάσεις· επίσης γι' αυτόν ακριβώς τον λόγο ισχυριζόμαστε ότι οι περιβαλλοντικοί νόμοι πρέπει να τηρούνται, ενώ παράλληλα έχουμε συνετή γεωργία στην Ευρώπη. Ίσως μερικές φορές τύχει να αναγκαστούμε να κάνουμε σκληρές διαπραγματεύσεις με τους Αμερικανούς, αλλά αν αναγκαστούμε θα το κάνουμε κι αυτό.

<SPEAKER ID=27 LANGUAGE="ES" NAME="Robles Piquer">
Θα ήθελα να απευθύνω την ακόλουθη ερώτηση στην Επιτροπή: στο πλαίσιο αυτής της προοπτικής φυσιολογικής συμφιλίωσης μεταξύ της γεωργικής παραγωγής και του περιβάλλοντος, ποιόν ρόλο επιφυλάσσει η Επιτροπή για την γεωργική παραγωγή που δεν προορίζεται για τη διατροφή, και πιο συγκεκριμένα για τη βιομάζα που θα μπορούσε να βοηθήσει στην παραγωγή ανανεώσιμης ενέργειας; Γιατί πιστεύω ότι αυτός είναι ο φυσικός προορισμός μέρους της πλεονασματικής παραγωγής της ευρωπαϊκής γεωργίας.

<SPEAKER ID=28 NAME="Fischler">
Κύριε Πρόεδρε, αξιότιμε κύριε βουλευτή, όσον αφορά στο πρώτο σκέλος της ερώτησής σας, σχετικά με το αν είμαστε διατεθειμένοι να προωθήσουμε και την καλλιέργεια της βιομάζας και την παραγωγή εναλλακτικών μορφών ενέργειας ή ανανεώσιμων πρώτων υλών έχω να πω το εξής: πρώτον, στις προτάσεις μας για την καλλιέργεια σιτηρών και τους ελαιούχους σπόρους περιλαμβάνεται η δυνατότητα προώθησης αυτών των προϊόντων. Δεύτερον: στις προτάσεις μας για την ανάπτυξη της υπαίθρου οι επενδύσεις αυτές μπορούν επίσης να προωθηθούν εφόσον πρόκειται για επενδύσεις σε αυτόν τον τομέα. Τρίτον: στην ανάπτυξη της υπαίθρου συμπεριλάβαμε ένα εκτενές κεφάλαιο για τα δάση, και στο πλαίσιο αυτών των δυνατοτήτων προώθησης των δασών θα έχουμε επίσης και μια έντονη προώθηση της ανανεώσιμης πρώτης ύλης του ξύλου.

<SPEAKER ID=29 LANGUAGE="FI" NAME="Myller">
Αξιότιμε κύριε Πρόεδρε, είναι πολύ σημαντικό η περιβαλλοντική πολιτική να ενσωματωθεί στη γεωργική πολιτική, όπως επίσης είναι σημαντικό η περιβαλλοντική πολιτική να ενσωματωθεί σε όλες τις πολιτικές της Ευρωπαϊκής Ένωσης. Από την άποψη της γεωργικής πολιτικής, η προστασία των υδάτων είναι, όπως επισημάνθηκε εδώ, πολύ σημαντική. Φυσικά, συνιστά πρόοδο το να απαιτείται η συμμόρφωση με τα περιβαλλοντικά πρότυπα, ως όρος για τη χορήγηση άμεσων ενισχύσεων στο εισόδημα αλλά, από την άλλη πλευρά, θα πρέπει να καθίσταται απολύτως σαφές ότι οι ενισχύσεις θα καταβάλλονται μόνον όταν τηρούνται οι εν λόγω κανόνες. Θα πρέπει όμως να μας χαροποιεί το γεγονός ότι έχουμε φθάσει μέχρι εδώ. Τώρα, τίθεται το ερώτημα πώς θα αποδεχθούν τα κράτη μέλη αυτό το μέτρο, το οποίο κατά τη γνώμη μου συνιστά, ωστόσο, βήμα προόδου: πώς θα ελέγχεται, εάν θα χρειαστούν μακρές μεταβατικές περίοδοι και πώς θα διεξαχθεί η συζήτηση επ' αυτού. Θα χρησιμοποιηθεί, επί παραδείγματι, ως βοήθημα, η θέσπιση κανόνων ορθής πρακτικής στη γεωργία σύμφωνα με τις αρχές της αειφόρου ανάπτυξης, με βάση αυτούς θα συγκρίνεται έπειτα η εφαρμοσθείσα πολιτική και μόνον μετά από αυτό θα καταβάλλονται οι άμεσες ενισχύσεις στο εισόδημα;

<SPEAKER ID=30 NAME="Fischler">
Κύριε Πρόεδρε, κυρία βουλευτή, πρώτα απ' όλα θα υπάρξουν, βεβαίως, οι ανάλογοι έλεγχοι όπου θα έχουμε κοινή ευθύνη, όπως συμβαίνει πάντα σε τέτοιου είδους ζητήματα. Δηλαδή ο έλεγχος που θα διενεργείται επί τόπου στα αγροκτήματα θα αποτελεί πρώτιστα καθήκον των κρατών μελών, ενώ καθήκον της Επιτροπής θα είναι να μεριμνήσει και να ελέγξει εάν πράγματι τα κράτη μέλη ανταποκρίνονται επαρκώς σε αυτή την υποχρέωση. Πέραν τούτου, ας μη λησμονείτε ότι όσον αφορά τη διεξαγωγή και την εφαρμογή της αγροτικής πρακτικής και τον τρόπο χρηματοδότησης των άμεσων πληρωμών, έχουμε να κάνουμε με πόρους που προέρχονται από το Τμήμα Εγγυήσεων του Ταμείου, πράγμα που σημαίνει ότι οι συνολικές δαπάνες υπόκεινται επιπλέον στον έλεγχο του ΕΓΤΠΕ. Δηλαδή, σε περίπτωση που τα κράτη μέλη δεν κάνουν επαρκείς ελέγχους, έχουμε τη δυνατότητα καταλογισμού κατά την εκκαθάριση για τα συγκεκριμένα κράτη.

<SPEAKER ID=31 LANGUAGE="DA" NAME="Bjerregaard">
Κύριε Πρόεδρε, ο τρόπος που προσεγγίζουμε τον τομέα του περιβάλλοντος φαίνεται ανάγλυφα από την οδηγία για τα νιτρικά άλατα. Τη στιγμή που κατέστη σαφές ότι τα κράτη μέλη έπρεπε να είχαν εφαρμόσει την οδηγία για τα νιτρικά άλατα, εμείς απλώς διεξήγαμε μια έρευνα σε όλα τα κράτη μέλη για το πόσο είχαν προχωρήσει στην εφαρμογή της. Την έκθεση αυτή τη δημοσιεύσαμε και ασκήσαμε αγωγές κατά δώδεκα - αν θυμάμαι καλά - κρατών μελών που δεν είχαν εφαρμόσει την οδηγία για τα νιτρικά άλατα. Πιστεύω ότι μια τέτοια μέθοδος, με την οποία ερευνούμε την κατάσταση σε όλα τα κράτη μέλη, ενισχύει τη δυνατότητά μας να πείσουμε τα κράτη μέλη να εφαρμόσουν τη νομοθεσία. Διότι φυσικά έχει τεράστια σημασία για την αξιοπιστία της πολιτικής μας - και σ' αυτό συμφωνώ απολύτως με την κ. Myller - η νομοθεσία να εφαρμόζεται και από τα κράτη μέλη.

<SPEAKER ID=32 LANGUAGE="DE" NAME="Florenz">
Κύριε Πρόεδρε, όποτε ο κ. Επίτροπος Fischler και η κ. Bjerregaard προτείνουν στο Σώμα αυτό μία κοινή στρατηγική, τότε γίνομαι πάντα ιδιαίτερα προσεκτικός, διότι στην Επιτροπή Περιβάλλοντος, Δημόσιας Υγείας και Προστασίας των Καταναλωτών δεν έλαβε χώρα καμία εναρμόνιση κατά την τελευταία πενταετία, όπως και δεν έγινε απολύτως τίποτα ανάλογο, κατά τη γνώμη μου, στον περιβαλλοντικό τομέα, απεναντίας μάλιστα! Η νομοθεσία της τελευταίας πενταετίας έβριθε από ασαφείς νομικούς όρους, όπως επί παραδείγματι το Γραφείο Τεχνικής Βοήθειας, το υψηλό επίπεδο προστασίας, την ορθή αγροτική πρακτική κ.λπ. Αυτό πρέπει να μεταφερθεί σε εθνικό δίκαιο, και μόνον τότε, όταν θα υπάρχει εκεί μία ενιαία γραμμή, θα μπορέσετε να διενεργήσετε ελέγχους, κύριε Fischler.
<P>
Κυρία Bjerregaard, σε εσάς θέλω να απευθύνω την εξής ερώτηση: σκοπεύετε να προσδιορίσετε μέσω του ISPRA ή οποιουδήποτε άλλου συστήματος αυτήν την πληθώρα ασαφών νομικών όρων που εμφανίζονται στον τομέα αυτόν;

<SPEAKER ID=33 LANGUAGE="DA" NAME="Bjerregaard">
Πρώτα απ' όλα πρέπει να πω στον κ. Florenz ότι αφήνω με απόλυτη εμπιστοσύνη το θέμα του ορισμού και της ορθότερης εξήγησης της ορθής γεωργικής πρακτικής στον συνάδερφό μου, τον κ. Fischler. Θα ήθελα ωστόσο να πω ότι, υπό το πρίσμα των τόσων συζητήσεων που έκανα με την Επιτροπή Περιβάλλοντος, δεν μπορούμε παρά να χαιρόμαστε για το γεγονός ότι τώρα υπάρχει μια κοινή ανακοίνωση για το περιβάλλον και τη γεωργία. Είμαι βέβαιη ότι το Κοινοβούλιο - εάν συζητούσαμε αυτό το θέμα πριν από δύο ή τρία χρόνια - θα θεωρούσε απολύτως αδύνατο να πετύχουμε να καταλήξουμε σε ένα κείμενο όπως η Ατζέντα 2000, όπου λαμβάνεται σε τέτοιο βαθμό υπόψη το περιβάλλον στην γεωργική πολιτική. Είναι σαφές ότι μπορεί να υπάρχουν τομείς όπου θα θέλαμε να προχωρήσουμε παραπέρα και όπου υπάρχουν συγκεκριμένες επιθυμίες, όμως πιστεύω, όπως και η κ. Myller, ότι υπάρχουν βάσιμοι λόγοι να χαιρόμαστε που πετύχαμε όσα πετύχαμε μέχρι σήμερα.

<SPEAKER ID=34 LANGUAGE="PT" NAME="Campos">
Κύριε Πρόεδρε, θα ήθελα να κάνω δύο ερωτήσεις. Το 1950, το 35 % του ευρωπαϊκού πληθυσμού απασχολείτο στη γεωργία. Σήμερα το αντίστοιχο ποσοστό δεν είναι παρά 5 %. Με την παρούσα μεταρρύθμιση και με τη γήρανση του πληθυσμού που συντελείται στον τομέα, το ποσοστό των απασχολούμενων στη γεωργία θα κατέλθει στο 2, 5 με 3 % το έτος 2006. Η πρώτη μου ερώτηση, λοιπόν, είναι η εξής: μήπως διαφυλάσσουμε το περιβάλλον μεθοδεύοντας την εγκατάλειψη της υπαίθρου; Διότι εκεί ακριβώς οδηγεί η συγκεκριμένη μεταρρύθμιση...
<P>
Δεύτερη ερώτηση: πώς είναι δυνατόν να προάγουμε την προστασία του περιβάλλοντος όταν δαπανούμε το 50 % του προϋπολογισμού προς όφελος αυτού του 5 % του πληθυσμού, που σύντομα θα αποτελεί το 2, 5 %; Και προπαντός, όταν παρέχουμε ενισχύσεις στην παραγωγή, ωθώντας δηλαδή τους παραγωγούς να προσφεύγουν σε κάθε λογής πρακτικές που συμβάλλουν στην αύξηση της παραγωγής, όταν δεν εξασφαλίζουμε την απασχόληση, όταν δεν διαφυλάσσουμε την ποιότητα των προϊόντων, το περιβάλλον, την ασφάλεια; Πώς διανοείται ο κύριος Επίτροπος να συμβιβάσει την πολιτική που ισχυρίζεται ότι θέλει να ακολουθήσει με την εγκατάλειψη της υπαίθρου και τις ενισχύσεις στην παραγωγή; Και επιπλέον: ...
<P>
Ο Πρόεδρος διακόπτει τον ομιλητή

<SPEAKER ID=35 NAME="Fischler">
Κύριε Πρόεδρε, αξιότιμε κύριε βουλευτή Campos, πρώτον, όσον αφορά τις δαπάνες σε σχέση με το ποσοστό του γεωργικού πληθυσμού έχω να πω το εξής: αν θέλετε να είστε δίκαιοι, τότε πρέπει να αντιπαραβάλετε όλες τις δημόσιες δαπάνες. Όταν συναθροίσετε τους εθνικούς προϋπολογισμούς και τον προϋπολογισμό της Κοινότητας και υπολογίσετε έπειτα το ποσοστό που αντιστοιχεί στη γεωργία, τότε έχετε ένα μέγεθος της τάξεως του 2 % για ένα 5 % του πληθυσμού. Δεν μου φαίνεται πολύ υπερβολικό αυτό.
<P>
Δεύτερον, όσον αφορά τις θέσεις απασχόλησης στον τομέα της γεωργίας, ένα μόνον έχω να σας πω: όσο περισσότερο συμπεριλαμβάνουμε και τη φιλικότητα προς το περιβάλλον στον τομέα της γεωργίας, τόσο περισσότερες θέσεις απασχόλησης θα σημαίνει αυτό, κι όχι το αντίστροφο. Ως εκ τούτου, λοιπόν, η πρωτοβουλία αυτή για την εντατικότερη θεμελίωση περιβαλλοντικών στοιχείων στη μεταρρύθμιση βαίνει σαφώς προς όφελος της γεωργίας και των θέσεων απασχόλησης. Αρκεί να μην ξεχάσετε επίσης το εξής: εφόσον συζητάμε ήδη για το γεγονός ότι θα απαιτήσουμε αυτές τις πρόσθετες υπηρεσίες από την ευρωπαϊκή γεωργία, και μάλιστα σε έναν σημαντικά υψηλότερο βαθμό από ό, τι οι υπηρεσίες που πρέπει να παράσχουν οι υπερπόντιοι συνυποψήφιοί μας, τότε θα πρέπει όμως να είμαστε και διατεθειμένοι να πληρώσουμε για αυτό. Τότε πρέπει και να πάψουμε να επιχειρηματολογούμε, λέγοντας ότι δεν επιτρέπεται να στοιχίσει τίποτα η γεωργική μεταρρύθμιση!

<SPEAKER ID=36 LANGUAGE="NL" NAME="Mulder">
Κύριε Πρόεδρε, το θέμα της εφαρμογής της οδηγίας για τα νιτρικά άλατα έχει ήδη συζητηθεί μερικές φορές. Σε συγκεκριμένη ερώτηση που υπέβαλα, η Επιτροπή απάντησε πρόσφατα ότι δεν υπάρχουν ενιαίοι κανόνες για τη δειγματοληψία των υπογείων υδάτων, προκειμένου να διαπιστωθεί κατά πόσον η οδηγία εφαρμόζεται όπως πρέπει. Πιστεύω ότι, πάνω στη βάση αυτή, δεν είναι δυνατόν να ελεγχθεί η εφαρμογή της νομοθεσίας. Πότε θα βελτιωθεί η κατάσταση;
<P>
Δεύτερη ερώτηση. Τα νιτρικά άλατα που υπάρχουν στα υπόγεια ύδατα δεν μπορεί να προέρχονται μόνο από κοπριά ζώων. Θα μπορούσαν να προέρχονται από τεχνητά λιπάσματα, από εργοστάσια, από εγκαταστάσεις καθαρισμού υδάτων κ.λπ. Πώς σκέφτεται η Επιτροπή να διαχωρίσει τα νιτρικά άλατα που υπάρχουν στα υπόγεια ύδατα και προέρχονται από αυτές τις πηγές, από εκείνα που προέρχονται από την κοπριά ζώων, προκειμένου να μην καταλογισθεί όλη η ευθύνη στη γεωργία;

<SPEAKER ID=37 LANGUAGE="DA" NAME="Bjerregaard">
Κύριε Πρόεδρε, δεν είναι φυσικά δουλειά της Επιτροπής να διακρίνει αν τα νιτρικά άλατα προέρχονται από τη μία ή την άλλη πηγή. Δουλειά μας είναι να ελέγχουμε αν τα κράτη μέλη τηρούν τη συγκεκριμένη οδηγία, πράγμα που πολύ απλά πάει να πει να διεξάγεται έλεγχος για το τι ποσότητες νιτρικών αλάτων υπάρχουν στα υπόγεια ύδατα. Αυτό κάνουμε. Αυτό διερευνούμε. Και απ' ό, τι φαίνεται, οι περιοχές που παρουσιάζουν ιδιαίτερα προβλήματα με την οδηγία για τα νιτρικά άλατα είναι περιοχές όπου υπάρχουν συστήματα εντατικής ζωικής παραγωγής, είτε πρόκειται για αιγοπρόβατα είτε για χοίρους, όμως ιδιαίτερα η χοιροτροφία προκαλεί τεράστια προβλήματα. Γι' αυτό, λοιπόν, σε ορισμένες χώρες παρουσιάστηκαν έντονες δυσκολίες κατά την εφαρμογή της οδηγίας για τα νιτρικά άλατα. Όπως όμως επισημάνθηκε, δεν είναι δική μας δουλειά να ελέγχουμε αν προέρχονται από τη μία ή την άλλη πηγή, αλλά να μεριμνούμε ότι η οδηγία τηρείται.

<SPEAKER ID=38 NAME="Sturdy">
Κύριε Πρόεδρε, η ερώτησή μου απευθύνεται και στους δύο Επιτρόπους. Αύριο θα ψηφίσουμε για ένα πολύ σημαντικό νομοθετικό ζήτημα, για την έκθεση του κ. Kindermann σχετικά με την ευημερία των ζώων. Θα ήθελα να μάθω ποια είναι η άποψη της Επιτροπής για την κατάσταση. Επί παραδείγματι, στο Ηνωμένο Βασίλειο, εξαιτίας της νομοθεσίας για την ευημερία των ζώων, οι Βρετανοί χοιροτρόφοι υποφέρουν. Στη Σουηδία, εκτιμάται ότι η περιβαλλοντική νομοθεσία της χώρας επιβαρύνει την τιμή του κρέατος με μία σουηδική κορώνα ανά κιλό. Πώς αντιλαμβάνεται η Επιτροπή την προστασία της ευρωπαϊκής γεωργίας σε ό, τι αφορά τις εισαγωγές από χώρες, οι οποίες δεν έχουν θεσπίσει τέτοια νομοθεσία για την ευημερία των ζώων όπως έχουμε θεσπίσει εμείς στην Ευρωπαϊκή Ένωση; Παρακαλώ τους Επιτρόπους να μην χρησιμοποιήσουν το επιχείρημα ότι θα αποφασίσει ο καταναλωτής. Ο καταναλωτής αποφασίζει με βάση την τιμή. Ελπίζω να λάβω μία ικανοποιητική απάντηση.

<SPEAKER ID=39 NAME="Fischler">
Κύριε Πρόεδρε, αξιότιμοι κυρίες και κύριοι, όσον αφορά την προστασία των ζώων, θα ήθελα να επισημάνω το γεγονός ότι, πρώτον, το θέμα αυτό θα έπρεπε - για να ανατρέψουμε αυτό ειδικά το επιχείρημα σχετικά με διεθνείς στρεβλώσεις του ανταγωνισμού - να διαδραματίσει κάποιον ρόλο κατά τον επόμενο γύρο του ΠΟΕ και να αποτελέσει θέμα διαπραγματεύσεων στο πλαίσιο των επόμενων διαπραγματεύσεων για τη γεωργία.
<P>
Δεύτερον, ας μου επιτραπεί να επισημάνω το γεγονός ότι βασικά είναι αυτονόητο το γεγονός ότι πρέπει να τηρηθούν οι διατάξεις σχετικά με την προστασία των ζώων. Δεν μπορεί ποτέ να γίνει αποδεκτή η παραβίαση των σχετικών νόμων τόσο στη γεωργοκτηνοτροφία όσο και στην εκτροφή ζώων για άλλους σκοπούς. Αυτό όμως που προβλέψαμε επίσης, ιδιαίτερα σε συνάρτηση με την προώθηση των επενδύσεων στις αγροτικές επιχειρήσεις, είναι το γεγονός ότι ο αγρότης που θα εγκαθιστά ιδιαίτερα φιλικά προς τα ζώα κτηνοτροφικά συστήματα και θα κάνει τις σχετικές επενδύσεις, θα λαμβάνει μία υψηλότερη πριμοδότηση από έναν γεωργό που είναι διατεθειμένος να τηρήσει τα ελάχιστα μόνον πρότυπα.

<SPEAKER ID=40 LANGUAGE="IT" NAME="Fantuzzi">
Είδα στο Ιντερνέτ, στην σελίδα της ΓΔ XXIV, την έκθεση της Συμβουλευτικής Επιτροπής Καταναλωτών σχετικά με την μεταρρύθμιση της ΚΓΠ. Η έκθεση αυτή αποτελεί ένα πολύ σκληρό κατηγορητήριο έγγραφο, που εκθέτει την άποψη των καταναλωτών και την οποία συναντάμε ακριβώς και στην διατύπωση των απόψεων του ΕΓΕΚ. Οι ερωτήσεις μου είναι οι εξής: ποια είναι η εκτίμησή σας σχετικά και τι σκέφτεστε να κάνετε για να προσπαθήσετε να προσεγγίσετε τα δυο άκρα, την γεωργία και τις απαιτήσεις των καταναλωτών;

<SPEAKER ID=41 NAME="Fischler">
Κύριε Πρόεδρε, αξιότιμοι κυρίες και κύριοι, στο θέμα αυτό δεν μπορώ παρά να συμφωνήσω με τον κ. Fantuzzi. Βασικά, λυπάμαι πολύ για το γεγονός ότι η έκθεση αυτή στηρίζεται εν μέρει σε ισχυρισμούς που δεν συμφωνούν ούτε με τις δικές μας πραγματικές προτάσεις ούτε με το επίπεδο της συζήτησης. Σας καλώ να καταβάλουμε δημοσίως προσπάθειες από κοινού για την επίτευξη μίας αντικειμενικότερης εξήγησης, προκειμένου να αποτρέψουμε το γεγονός να λάβουν χώρα μονομερείς στηλιτεύσεις της γεωργίας οι οποίες δεν ανταποκρίνονται στην πραγματικότητα υπό αυτή τη μορφή.

<SPEAKER ID=42 LANGUAGE="FR" NAME="Lannoye">
Κύριε Πρόεδρε, η ερώτησή μου απευθύνεται συγκεκριμένα στην κ. Bjerregaard. Χαίρομαι, φυσικά, για τη συνεργασία μεταξύ των δύο Επιτρόπων επί του θέματος «γεωργία και περιβάλλον», ωστόσο διερωτώμαι σχετικά με έναν κίνδυνο που μπορεί να προκύψει κατά τη μελλοντική εξέλιξη του τομέα, δηλαδή τον κίνδυνο μεταφοράς της ρύπανσης.
<P>
Θεωρώ ότι η βιοποικιλότητα είναι ουσιώδης. Όταν βλέπω ότι η Επιτροπή, και ιδίως η υπηρεσία της κ. Bjerregaard, διάκειται μάλλον ευνοϊκά προς την προσφυγή στις γενετικές τεχνολογίες και στην εμπορία γενετικώς τροποποιημένων οργανισμών, χωρίς να έχει πραγματοποιηθεί σοβαρή αξιολόγηση των επιπτώσεών τους στη βιοποικιλότητα, τότε απορώ και εξίσταμαι.
<P>
Θα ήθελα να μάθω εάν η κ. Bjerregaard είναι διατεθειμένη να αναθεωρήσει την έγκριση που ήδη χορηγήθηκε για ορισμένους γενετικώς τροποποιημένους οργανισμούς, εάν αποδειχθεί ότι αυτή η έγκριση έχει αρνητικές επιπτώσεις από άποψη βιοποικιλότητας.

<SPEAKER ID=43 LANGUAGE="DA" NAME="Bjerregaard">
Κύριε Πρόεδρε, όσον αφορά το θέμα των γενετικώς τροποποιημένων οργανισμών θα ήθελα να πω ότι η Επιτροπή ήταν ιδιαίτερα επιφυλακτική μην εμπλακεί σε μια κατάσταση όπου θα αναγκαζόταν να πει ότι τους θέλουμε ή δεν τους θέλουμε. Αντιθέτως, αυτό που πράξαμε είναι καταρχάς να μεριμνήσουμε, ώστε όλοι όσοι έχουν ανάγκη να έχουν περισσότερες πληροφορίες να τις διαθέτουν, και το πετύχαμε ήδη από τα πρώτα στάδια, με την εφαρμογή της σήμανσης των προϊόντων.
<P>
Στη συνέχεια καταπιαστήκαμε με ένα άλλο θέμα που εγέρθηκε σήμερα, τουτέστιν τις επιδράσεις των ΓΤΟ. Είναι ξεκάθαρο ότι έχουμε συναίσθηση της σχέσης τους με τη βιοποικιλότητα. Αυτό σημαίνει ότι η νέα πρόταση που τώρα συζητείται εδώ στο Κοινοβούλιο είναι πολύ σαφής όσον αφορά το θέμα της αξιολόγησης κινδύνου. Εντούτοις, ασχοληθήκαμε και με τις μακροχρόνιες επιδράσεις, στο οποίο ακριβώς αναφέρεται και η ερώτηση. Οφείλουμε φυσικά να ερευνήσουμε ποιες είναι οι επιπτώσεις όταν βγάζουμε τέτοια προϊόντα στη φύση και αν πιο μακροπρόθεσμα αυτό θα έχει επιπτώσεις. Ασχολούμαστε με το θέμα εκ του σύνεγγυς, και ίσως, όπως γνωρίζει και ο κ. βουλευτής που υπέβαλε την ερώτηση, η πρόταση 90/220 περιέχει μάλιστα κάποιες διατάξεις, σύμφωνα με τις οποίες τα προϊόντα που προέρχονται από ΓΤΟ δεν θα εγκρίνονται απλώς άπαξ και δια παντός αλλά θα επαναξιολογούνται, διότι δεν μπορούμε να αποκλείσουμε ότι θα αποκομίσουμε και άλλες εμπειρίες συν τω χρόνω ή ότι θα έχουμε πρόσθετες νέες πληροφορίες. Ως εκ τούτου, προσπαθούμε σε γενικές γραμμές να είμαστε όσο πιο προσεκτικοί γίνεται, και χαίρομαι μάλιστα για τη συζήτηση που θα έχουμε με το Κοινοβούλιο τον Φεβρουάριο.

<SPEAKER ID=44 NAME="Πρόεδρος">
Ευχαριστώ την Επιτροπή για την παρέμβασή της.
<P>
Κηρύσσω τη λήξη αυτού του θέματος της ημερήσιας διάταξης.

<CHAPTER ID=3>
Βιομηχανίες που συνδέονται με την άμυνα
<SPEAKER ID=45 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0482/98) του κυρίου Titley, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την ανακοίνωση της Επιτροπής με τίτλο «Υλοποίηση της στρατηγικής της 'Ενωσης στον τομέα των βιομηχανιών που συνδέονται με τον τομέα της άμυνας» [COM(97)0583 - C4-0223/98].

<SPEAKER ID=46 NAME="Titley">
Kύριε Πρόεδρε, η ευρωπαϊκή βιομηχανική, επιστημονική και τεχνολογική βάση είναι ουσιαστικής σημασίας για την ασφάλεια της Ευρωπαϊκής Ένωσης. Αυτή η βάση παρέχει την ικανότητα και την επιδεξιότητα που καθιστούν εφικτό τον πολιτικό και στρατιωτικό πυλώνα της ευρωπαϊκής ταυτότητας στον τομέα της ασφάλειας και της άμυνας, όπως εκφράστηκε μέσω της ΚΕΠΠΑ, της ΔΕΕ και του ΝΑΤΟ.
<P>
Η δήλωση αυτή ισχύει σήμερα το ίδιο όπως και όταν προέβην σε αυτή, κατά την πρώτη μου έκθεση, σχεδόν δύο χρόνια πριν. Ωστόσο, αυτή η βάση εξακολουθεί να καθίσταται όλο και πιο αδύναμη, παρά το γεγονός ότι η Ευρώπη διαθέτει ορισμένες εξαιρετικές εταιρείες. Έχουμε απωλέσει το 50 % των θέσεων απασχόλησης στον εν λόγω τομέα τα τελευταία δέκα χρόνια. Το 1995, η ΕΕ πραγματοποίησε εισαγωγές από τις ΗΠΑ εξαπλάσιας αξίας από τις εξαγωγές της προς αυτήν. Το 1985, η αναλογία ήταν 4 προς 1. Οι λόγοι γι' αυτό εκθέτονται πολύ καθαρά στην πρώτη μου έκθεση, αλλά μπορούν να συνοψισθούν σε ένα στατιστικό στοιχείο: διαθέτουμε 43 εταιρείες στον αμυντικό τομέα και ο προϋπολογισμός μας για την άμυνα ανέρχεται σε 94, 5 δις ευρώ. Οι ΗΠΑ διαθέτουν 14 εταιρείες στον αμυντικό τομέα και ο προϋπολογισμός τους για την άμυνα ανέρχεται σε 212 δις ευρώ. Ένα επιπλέον 75 % των εισαγωγών μας προέρχεται από τις ΗΠΑ. Δεν πραγματοποιούμε εμπορικές συναλλαγές ούτε μεταξύ μας, το ενδοκοινοτικό εμπόριο αποτελεί μόνο το 4 % ή 5 % των προμηθειών.
<P>
Το θέμα δεν είναι ότι έχουμε άγνοια του προβλήματος. Πέρασα τα τρία τελευταία χρόνια παρακολουθώντας ατελείωτα συνέδρια, όπου όλοι συμφωνούσαν ως προς το πρόβλημα, οι περισσότεροι συμφωνούσαν στην λύση, αλλά πολλοί λίγοι άνθρωποι φαίνονταν πρόθυμοι να αναλάβουν την απαραίτητη δράση. Αυτός είναι ένας τομέας όπου η ρητορική δεν συγκλίνει σχεδόν ποτέ με τη δράση. Στην πραγματικότητα, συχνά αισθάνομαι ότι όλοι οι εμπλεκόμενοι παίκτες διαγράφουν προσεκτικούς κύκλους μεταξύ τους σε έναν περίτεχνο χορογραφημένο χορό του 18ου αιώνα, όταν αυτό που πραγματικά χρειαζόμαστε τώρα είναι μία καλή δόση ροκ εν ρολ. Είμαι σίγουρος ότι ο Επίτροπος Bangemann θα ηγηθεί με μεγάλη ευχαρίστηση αυτού του ροκ εν ρολ.
<P>
Βεβαίως, έχει σημειωθεί κάποια πρόοδος. Πραγματοποιήθηκε η σύσταση της ομάδας εργασίας της POLARM. Διαθέτουμε τον τομέα αμυντικού εξοπλισμού της Συνθήκης του Αμστερνταμ. Έχουμε την ίδρυση του OCCAR. Έχουμε δηλώσεις από αρχηγούς κρατών, οι οποίοι αναφέρουν πόσο σημαντικός είναι. Είχαμε την επιστολή εκδήλωσης ενδιαφέροντος της έκτης Ιουλίου από τους έξι υπουργούς άμυνας, η οποία αποτέλεσε πράγματι ένα ζωτικό βήμα προς τα εμπρός, όπως υπήρξε και ο κώδικας συμπεριφοράς για τις εξαγωγές όπλων. Έχουμε το σχέδιο δράσης του Ομίλου Εξοπλισμών της Δυτικοευρωπαϊκής Ένωσης, το οποίο αποφασίσθηκε τον περασμένο Νοέμβριο, αλλά η δράση δεν ολοκληρώνεται πάντοτε σε αυτόν τον τομέα. Τον περασμένο χρόνο υπήρξε ανακοίνωση της πρόθεσης σύστασης μίας ευρωπαϊκής εταιρείας αεροδιαστημικής και άμυνας, ωστόσο κανείς δεν μπορεί να συμφωνήσει στον τρόπο πραγμάτωσής της και υπάρχει αντιπαλότητα μεταξύ αυτών που θεωρούν ότι θα πρέπει να υπάρξουν μεγάλες κρατικές επενδύσεις και όσων θεωρούν ότι θα πρέπει να συνιστά ιδιωτική εταιρεία.
<P>
Αρκετό καιρό πριν, συμφωνήσαμε ότι θα πρέπει να υπάρχει μία ενιαία εταιρεία για την Airbus, αλλά αυτό δεν έχει ακόμη υπογραφεί. Έχει καταστεί περισσότερο σαν την παρακολούθηση του έργου του Becket Περιμένοντας τον Godot. Τα ελικόπτερα Westland και Agusta επρόκειτο να συγχωνευθούν, αλλά υπάρχουν ακόμη διενέξεις για απλά ζητήματα αποτίμησης. Η British Aerospace και η DASA επρόκειτο να συγχωνευθούν, αλλά δεν μπορούν να συμφωνήσουν για τη βάση των μετοχικών μεριδίων, γεγονός που είναι ασυμβίβαστο. Έχουμε τον συχνά προτεινόμενο, αλλά ποτέ μέχρι τώρα ολοκληρωμένο γάμο μεταξύ της Aιrospatiale και της Dassault.
<P>
Στην πραγματικότητα, χρειαζόμαστε τρεις φορές περισσότερο χρόνο απ' ότι οι ΗΠΑ για την πραγματοποίηση μίας συγχώνευσης και το τελικό αποτέλεσμα είναι μικρότερο. Η British Aerospace / Matra σημειώνει πωλήσεις ύψους 1, 5 δις δολαρίων σε σύγκριση με την κύρια ανταγωνιστική εταιρεία των ΗΠΑ, της οποίας οι πωλήσεις ανέρχονται σε 5 δις δολάρια. Δεν θα αναφέρω τίποτε άλλο για τη μακρά ιστορία του προγράμματος Eurofighter, για το Horizon ή για το πολλαπλό τεθωρακισμένο όχημα. Συγκρίνετε αυτό το μικρό μενουέτο με το ροκ εν ρολ των Ηνωμένων Πολιτειών, όπου από το 1992 έχει πραγματοποιηθεί πλήθος συγχωνεύσεων, καταλήγοντας ουσιαστικά σε 3 1/2 μεγάλες εταιρείες.
<P>
Για τον λόγο αυτό είναι ουσιαστικής σημασίας να αναλάβουμε δράση τώρα. Θα πρέπει να χρησιμοποιήσουμε όλους τους πόρους μας. Δεν θα πρέπει να υπάρχουν διενέξεις επί θεσμικών ζητημάτων. Δεν θα πρέπει να απαιτούμε ιδιαίτερο σεβασμό ή να εμμένουμε στους τύπους. Η πρόσφατη ανακοίνωση της Επιτροπής είναι πολύ σημαντική, επειδή καταδεικνύει την προθυμία να χρησιμοποιήσουμε όλα τα μέσα που διαθέτουμε, είτε της Κοινότητας είτε των κρατών μελών. Πρώτον, θα πρέπει να επιτραπεί στις εταιρείες να προχωρήσουν σε αυτό ακολουθώντας την εμπορική λογική. Οι κυβερνήσεις θα πρέπει να παραμείνουν στην άκρη και να επικαλούνται το άρθρο 223 μόνο όταν είναι απολύτως απαραίτητο.
<P>
Αυτό πράττει πράγματι και η British Aerospace, η οποία αποτελεί πιθανώς ό, τι κοντινότερο διαθέτουμε σε αυτή τη βιομηχανία προς έναν ροκ τραγουδιστή με δερμάτινα, με τις συνενώσεις και τις συγχωνεύσεις με εταιρείες όπως η Saab και η Matra. Η πρόσφατη συγχώνευση με την GEC/Marconi αποτελεί μία καλή συμφωνία επειδή βασίζεται στις αρχές της αξίας των μετόχων και ένα σταθερό χρηματοοικονομικό έρεισμα είναι σημαντικό εάν θέλουμε να πιάσουν τόπο τα χρήματα του φορολογούμενου. Είναι επίσης σημαντικό επειδή, από ότι βλέπουμε, στις ΗΠΑ οι συγχωνεύσεις προχωρούν όπως στην κιβωτό του Νώε, δύο-δύο. Δεν προσπάθησαν να εξαναγκάσουν μονομιάς τη συγχώνευση πάρα πολλών εταιρειών. Για τον λόγο αυτό θεωρώ ότι είναι λογική η συγχώνευση της British Aerospace με την Marconi.
<P>
Δεύτερον, τώρα χρειάζεται να ακολουθήσουμε το σχέδιο δράσης της Επιτροπής και να εφαρμόσουμε κατά το δυνατό τις αρχές μίας ενιαίας αγοράς. Θα πρέπει επίσης να χρησιμοποιήσουμε τα μέσα της ΚΕΠΠΑ για τον προσδιορισμό μίας κοινής θέσης στη συνεργασία για τους εξοπλισμούς, αν και αυτή η κοινή θέση θα πρέπει να είναι ευέλικτη, λαμβάνοντας υπόψη τις ανάγκες της συγκεκριμένης βιομηχανίας. Χρειάζεται επίσης να εγκαθιδρύσουμε μεγαλύτερη διαφάνεια στην ΚΕΠΠΑ και στη λειτουργία της ευρωπαϊκής ταυτότητας στον τομέα της άμυνας, και για τον λόγο αυτό είναι τόσο σημαντική η πρωτοβουλία του Βρετανού πρωθυπουργού και η Συμφωνία του San Malo. Χρειάζεται να καθορίσουμε ακριβώς τί συνεπάγονται για τον στρατιωτικό τομέα τα καθήκοντα που αναλήφθησαν στην Αγ. Πετρούπολη, προκειμένου η βιομηχανία να γνωρίζει τί εξοπλισμό χρειάζεται να προμηθεύσει. Σε ό, τι αφορά τις προμήθειες, θα πρέπει να προχωρήσουμε προς μία ευρωπαϊκή υπηρεσία εξοπλισμών, φέρνοντας κοντά τον ΟCCAR και τον Όμιλο Εξοπλισμών της Δυτικοευρωπαϊκής Ένωσης σε μία χαλαρή συμφωνία, εάν είναι απαραίτητο. Θα πρέπει να υπάρχει μεγαλύτερος συντονισμός σε αυτό το σημείο, όπως επίσης και στην έρευνα. Θα πρέπει να καθιερωθεί ότι ο καλύτερος προμηθευτής θα παίρνει το συμβόλαιο. Δεν θα πρέπει πλέον να στηριζόμαστε σε μία δίκαιη επιστροφή.
<P>
Βασικά, εάν δεν αναλάβουμε δράση οι Αμερικανοί θα μας νικήσουν κατά κράτος. Λέγοντας αυτό, η έκθεση δεν σκόπευε να είναι αντιαμερικανική. Μάλλον, χρειαζόμαστε μία ισχυρή βιομηχανία εάν θέλουμε να ανταγωνισθούμε ή να συνεργαστούμε με τους Αμερικανούς και εάν θέλουμε να εκπληρώσουμε τις απαιτήσεις ασφαλείας του ΝΑΤΟ, υπό την ευρωπαϊκή ταυτότητα στον τομέα της άμυνας. Θα πρέπει να επιδιώκουμε τη συνεργασία με τους Αμερικανούς. Πρόκειται, στο κάτω κάτω, για μία παγκόσμια βιομηχανία. Οι ευρωπαϊκές εταιρείες δεν είναι πλέον πραγματικά ευρωπαϊκές. Έχουν επενδύσεις στις Ηνωμένες Πολιτείες και εταιρείες όπως η Boeing έχουν επενδύσεις στην Ευρώπη. Συνεπώς, ας σταματήσουμε αυτή την τεχνητή διάκριση και ας οικοδομήσουμε μία ισχυρή ευρωπαϊκή βιομηχανία η οποία να συνεργάζεται με τους Αμερικανούς. Στην πραγματικότητα, και γνωρίζω ότι η βιομηχανία θα με μισήσει γι' αυτό που λέω, ως λογική συνέπεια της συγχώνευσης της Boeing με την McDonnell Douglas το επόμενο βήμα μπροστά θα πρέπει να είναι μία σύνδεση της Airbus με την Lockheed Martin. Τότε θα έχουμε παγκόσμιο ανταγωνισμό στη βιομηχανία αεροδιαστημικής.

<SPEAKER ID=47 LANGUAGE="SV" NAME="Cars">
Κύριε Πρόεδρε, αξίζει να προασπίσουμε τη δημοκρατία και την ελευθερία. Αν δεν υπήρχε αυτή η θέληση στην Ευρώπη και στην Αμερική, όταν ακριβώς ήταν αναγκαία, σήμερα δεν θα βρισκόταν κανείς από εμάς εδώ. Στην Ευρώπη, είχαμε επίσης την εμπειρία ότι η καλή άμυνα αποτρέπει τον πόλεμο και συμβάλλει στην έσωθεν κατάρρευση ισχυρών δικτατορικών κρατών. Υπό την προστασία μίας καλής άμυνας η ιδέα της ελευθερίας μπορεί να διαπεράσει και να διαβρώσει ακόμη και τα πλέον συμπαγή τείχη.
<P>
Οι άνδρες και οι γυναίκες που ανέλαβαν το καθήκον να έχουν στα κράτη μέλη μας την ευθύνη της άμυνας της Ευρώπης δικαιούνται να αποκτήσουν σύγχρονα όπλα. Το ερώτημα το οποίο πρέπει να θέσουμε στους εαυτούς μας σήμερα είναι, αν είναι σημαντικό να υπάρχει η δυνατότητα ανάπτυξης και κατασκευής ενός τμήματος αυτού του οπλισμού στην Ευρώπη. Η απάντηση που δίνουμε εγώ και η Επιτροπή Οικονομικής, Νομισματικής και Βιομηχανικής Πολιτικής σε αυτό το ερώτημα είναι ανεπιφύλακτα ναι . Είναι σημαντικό η Ευρώπη να βρίσκεται σε εξέχουσα θέση και σε κάποιους τομείς να προηγείται μάλιστα. Αν εμείς προσφέρουμε κάτι ως κατασκευαστές, τότε θα μας σέβονται και ως πελάτες, αλλιώς αυξάνει ο κίνδυνος να ικανοποιούμαστε μ' αυτό που θα θελήσει να μας προσφέρει ο πωλητής και στις τιμές που αυτός θεωρεί σωστές.
<P>
Είναι φυσικό, σε μία εποχή παρατεταμένης ειρήνης - κάτι στο οποίο τολμάμε τώρα να ελπίζουμε - να περικόπτουμε τις δαπάνες για την άμυνά μας. Τότε, λοιπόν, είναι ακόμη πιο σημαντικό να συντονίσουμε την συρρικνούμενη αμυντική βιομηχανία της Ευρώπης, ώστε αυτό που θα απομείνει να διατηρήσει την ανταγωνιστικότητα, να μπορεί να παρέχει στις αμυντικές δυνάμεις μας τα όπλα που χρειάζονται και να κάνει τις ΗΠΑ να ενδιαφερθούν να ανταλλάξουν εμπειρίες και αμυντικό υλικό με εμάς.

<SPEAKER ID=48 LANGUAGE="DE" NAME="Swoboda">
Κύριε Πρόεδρε, αξιότιμοι κυρίες και κύριοι, η συναισθηματικά φορτισμένη αγόρευση του εισηγητή κ. Gary Titley θα καθιστούσε, όπως καταλαβαίνετε, σχεδόν επισφαλές το να αναφερθούμε πάλι σε αυτή την έκθεση. Πρώτα απ' όλα, θα ήθελα όμως να ευχαριστήσω τον Gary Titley για την έκθεσή του, διότι συνέλαβε και εξέτασε εδώ ακούραστα ένα πολύ σημαντικό θέμα που αναφέρεται τόσο στον οικονομικό τομέα όσο και στην αμυντική πολιτική και την πολιτική ασφαλείας. Όσον αφορά την οικονομική πλευρά, δεν θα έπρεπε να έχουμε αυταπάτες. Οι Ηνωμένες Πολιτείες της Αμερικής οι οποίες τάσσονται φυσικά πάντα υπέρ του εντελώς ελεύθερου εμπορίου και υπέρ της εντελώς ελεύθερης ανάπτυξης της οικονομίας, επιδεικνύουν εξαιρετικά μεγάλο ενδιαφέρον και προθυμία για δράση όταν πρόκειται να υπερασπίσουν τη δική τους βιομηχανία και να διασφαλίσουν τη θέση της στην παγκόσμια αγορά.
<P>
Αυτό ισχύει ειδικότερα για όλα όσα σχετίζονται με την αμυντική βιομηχανία, τη βιομηχανία κατασκευής αεροσκαφών κτλ. Ως εκ τούτου, πρέπει να δώσουμε μια ευρωπαϊκή απάντηση σε αυτό, εάν δεν θέλουμε να θεωρηθούμε αφελείς. Αυτό το αποσαφήνισε μάλιστα ο Gary Titley. Και η Επιτροπή κατέστησε σαφές πως είναι διατεθειμένη να δώσει απαντήσεις σε αυτό το είδος ανταγωνισμού χωρίς να προκαλέσει για τον λόγο αυτό τη δημιουργία νέων μονοπωλιακών θέσεων. Όμως, όπως και να το κάνουμε, εδώ γίνεται ένας παγκόσμιος ανταγωνισμός και πρέπει να απαντήσουμε σε αυτό.
<P>
Δεύτερον, σχετικά με το πεδίο της αμυντικής πολιτικής έχω να πω το εξής: κάνουμε λόγο - προς το παρόν μιλάμε ακόμα, αλλά ελπίζω πως σύντομα θα κάνουμε και συγκεκριμένα βήματα - για μια ευρωπαϊκή ταυτότητα στον τομέα της άμυνας. Λέμε πως η Ευρώπη πρέπει να αναλάβει και καθήκοντα σε ένα συγκεκριμένο πλαίσιο, χωρίς να αλλοιθωρίζει και να κοιτάζει πάντα προς την κατεύθυνση του ΝΑΤΟ ή ειδικότερα των Ηνωμένων Πολιτειών για να δει τί έρχεται από εκεί. Μια τέτοια ευρωπαϊκή ταυτότητα άμυνας δεν μπορεί να σημάνει πλήρη αυτάρκεια, είναι όμως εντελώς απαραίτητη η απόκτηση μιας ελάχιστης ανεξάρτητης βιομηχανίας εξοπλισμών που θα συνοδεύεται φυσικά από μια συνεργασία με τους Αμερικανούς. Ελπίζω να έχει δίκιο ο συνάδελφος κ. Gary Titley όταν λέει πως αυτό που συμβαίνει τώρα μεταξύ βρετανικών και αμερικανικών εγχειρημάτων δεν θα εμποδίσει την υλοποίηση σχετικών αποφάσεων και σχεδίων συγχώνευσης σε ευρωπαϊκό επίπεδο. Αντιθέτως μάλιστα, ίσως ασκηθεί μέσω αυτού κάποια πίεση για να καταλήξουμε τώρα γρήγορα και σε σχετικές αποφάσεις, για να οικοδομήσουμε μια ευρωπαϊκή βιομηχανία όχι ως αντίπαλο της αμερικανικής, αλλά ως ισχυρό εταίρο της.
<P>
Τέλος, θα ήθελα να τονίσω ακόμα το εξής - και αυτό περιλαμβάνεται στην έκθεση αν και δεν αποτελεί τον πυρήνα της: όταν εμείς στο Ευρωπαϊκό Κοινοβούλιο μιλάμε για την άμυνα, θα έπρεπε να μιλάμε ταυτόχρονα και για τον αφοπλισμό. Για εμάς τους Σοσιαλδημοκράτες, όλες αυτές οι προσπάθειες για την απόκτηση μιας ευρωπαϊκής ταυτότητας στον τομέα της άμυνας και για μια ευρωπαϊκή αμυντική βιομηχανία δεν έρχονται σε αντίθεση με το να κάνουμε περαιτέρω βήματα στον αφοπλισμό. Αυτό παραμένει στην ημερήσια διάταξη! Ο ασφαλέστερος κόσμος είναι ένας κόσμος στον οποίο δίνεται μεγάλη σημασία στον αφοπλισμό, και ως εκ τούτου δεν πρέπει να χρησιμοποιείται το ένα εναντίον του άλλου. Δυστυχώς, ζούμε σε έναν κόσμο όπου είναι απαραίτητος ο εξοπλισμός, όπου πρέπει να προβούμε σε περαιτέρω εκσυγχρονισμούς. Αυτό πρέπει να το πράξουμε σε ευρωπαϊκό επίπεδο, αγωνιζόμενοι ταυτόχρονα για τον αφοπλισμό του κόσμου σε παγκόσμιο επίπεδο.

<SPEAKER ID=49 LANGUAGE="PT" NAME="De Melo">
Κύριε Πρόεδρε, αγαπητοί συνάδελφοι, ο συνάδελφος Titley μάς έχει ήδη συνηθίσει στις πολυάριθμες και καλοφτιαγμένες εκθέσεις και παρεμβάσεις του, όπου πραγματεύεται θέματα σχετικά με τις βιομηχανίες που συνδέονται με την άμυνα. Όλη συνολικά η εργασία του κ. Titley συνιστά μία αξιέπαινη προσπάθεια του Κοινοβουλίου μας, με την οποία εφιστά την προσοχή των ευρωπαϊκών θεσμικών οργάνων και ζητά την τροποποίηση της ακατάλληλης πολιτικής που εφαρμόζουν τα κράτη που απαρτίζουν την Ευρωπαϊκή Ένωση στον τομέα των εξοπλισμών για τις ένοπλες δυνάμεις τους. Επιτρέψτε μου, κύριε Titley, να σας εκφράσω την πλήρη συμφωνία μου, καθώς και τη συμφωνία της Ομάδας μου, με την έκθεσή σας.
<P>
Θα επιθυμούσα, παρ' όλα αυτά, να σας μεταφέρω ένα ελαφρύ αίσθημα απαισιοδοξίας αναφορικά με τη δυναμική που ενδέχεται να προσφέρει στην κοινή αμυντική πολιτική η εφαρμογή μίας ευρωπαϊκής πολιτικής εξοπλισμών (σημείο 3 της έκθεσής σας). Απεναντίας, φρονώ ότι μόνον η υλοποίηση μιας γνήσιας κοινής αμυντικής πολιτικής θα άνοιγε το δρόμο για να προχωρήσουμε, δυναμικά και προς τη σωστή κατεύθυνση, προς τη χάραξη μίας συντονισμένης στρατηγικής στον τομέα της ευρωπαϊκής βιομηχανίας όπλων. Κατά τη γνώμη μου, έχουμε μπροστά μας ακόμη πολλά χρόνια μέχρις ότου καταφέρουμε να προωθήσουμε κοινές δράσεις στον τομέα της αμυντικής πολιτικής. Παρά το γεγονός ότι λυπούμαστε για το δευτερεύοντα ρόλο μας σε θέματα που άπτονται των εξωτερικών υποθέσεων, καθησυχάζουμε με την αμερικανική προστατευτική ομπρέλα στον τομέα της άμυνας. Και εφόσον διατηρηθεί η προαναφερόμενη κατάσταση, δεν διαβλέπω να υπάρχει μια ισχυρή βούληση, ιδίως από μεριάς ορισμένων κρατών μελών της Ένωσης, προς την κατεύθυνση της χάραξης και της πραγματικής αποδοχής μίας στρατηγικής της Ένωσης στο συγκεκριμένο τομέα των στρατιωτικών εξοπλισμών.
<P>
Ας μου επιτραπεί μια σύντομη αναφορά στο θέμα των διμερών και πολυμερών συνεργασιών, των οποίων αναγνωρίζω την αξία: θεωρώ επίσης αξιέπαινες αυτές τις πρωτοβουλίες, που πολύ συχνά στηρίζονται από την ΔΕΕ. Αλλά οι εν λόγω πρωτοβουλίες δεν παύουν να είναι αποσπασματικές και άτολμες, από τη στιγμή που απουσιάζει μια γενική πολιτική βούληση στους κόλπους της Ένωσης. Χρόνο με το χρόνο αυξάνει το χάσμα μεταξύ ημών, στην Ευρωπαϊκή Ένωση, και των Αμερικανών συμμάχων μας όσον αφορά την ποιότητα των στρατιωτικών εξοπλισμών. Όπως επίσης, μεγαλώνει το χάσμα σε θέματα αμύνης. Και αυτός είναι ο λόγος γιατί βρισκόμαστε ολοένα και περισσότερο σε υποτακτική θέση και δεν κυριαρχούμε στην παγκόσμια πολιτική. Επειδή ακριβώς εφιστά την προσοχή της Ένωσης στα προαναφερθέντα προβλήματα, η έκθεση του κ. Titley έχει αξία και, επομένως, την υποστηρίζουμε εξ ολοκλήρου.

<SPEAKER ID=50 LANGUAGE="NL" NAME="Bertens">
Κύριε Πρόεδρε, ορθώς έδωσε η Επιτροπή προτεραιότητα στην ανάπτυξη μιας ευρωπαϊκής πολιτικής στον τομέα της βιομηχανίας όπλων. Η ευρωπαϊκή βιομηχανία είναι κατακερματισμένη και χάνει τη μάχη του ανταγωνισμού με τους Αμερικανούς. Ευτυχώς που ίδιος ο κλάδος αναλαμβάνει που και που την πρωτοβουλία συνεργασιών, συγχωνεύσεων ή αύξησης κλίμακας. Παρ' όλα αυτά, πρέπει να θεσπιστούν κανόνες.
<P>
Τα κράτη μέλη διέπραξαν σοβαρό σφάλμα αποκλείοντας τη βιομηχανία όπλων - και στη Συνθήκη του Αμστερνταμ - από την ενιαία αγορά. Έτσι, στην προσπάθειά τους να υποστηρίξουν τη βιομηχανία της χώρας τους, οι αρχηγοί των κυβερνήσεών μας υπέγραψαν τη θανατική ποινή της. Ελπίζω ότι οι σημερινές προτάσεις της Επιτροπής θα αλλάξουν την κατάσταση. Ωστόσο, ο εξευρωπαϊσμός της βιομηχανίας σημαίνει και εξευρωπαϊσμό των κανόνων για τον έλεγχο των εξαγωγών. Ο κώδικας συμπεριφοράς που καταρτίστηκε τον Ιούλιο ήταν ένα πρώτο μικρό βήμα που πρέπει να ακολουθηθεί από άλλα.
<P>
Η πολιτική μου ομάδα, η Ομάδα των Φιλελευθέρων, υποστηρίζει τις προτάσεις της γερμανικής Προεδρίας για την ενσωμάτωση του κώδικα συμπεριφοράς στις κανονιστικές διατάξεις. Το θέμα δεν είναι μόνο η βιομηχανία, αλλά και οι κανόνες. Περαιτέρω, θα ήθελα να ευχαριστήσω τον συνάδελφο Titley για τις πολλές ώρες που μας παραχώρησε για να συζητήσουμε την έκθεσή του τόσο στην Υποεπιτροπή Ασφάλειας, όσο και στην Επιτροπή Εξωτερικών Υποθέσεων. Συγχαρητήρια.

<SPEAKER ID=51 NAME="Αλαβάνος">
Κύριε Πρόεδρε, ο κ. Titley έχει μία σημαντική συμβολή στις εργασίες της Επιτροπής Εξωτερικών Υποθέσεων, ως συντονιστής κιόλας της Σοσιαλιστικής Ομάδας. «Ομως, συγκεκριμένα στα ζητήματα των εξοπλισμών, νομίζω ότι διακρίνεται από ένα πάθος και από, θα έλεγα, ένα φανατισμό, ο οποίος ίσως θα ήταν καλύτερο να δώσει την θέση του σε μεγαλύτερη προσαρμογή στην πραγματικότητα και σε ψυχραιμία. Γιατί πιστεύω ότι θα ήταν λάθος να μπει η Ευρωπαοκή «Ενωση σε ένα παραλήρημα, θα μπορούσε να πει κανείς, ανταγωνισμού με τις Ηνωμένες Πολιτείες στα ζητήματα της εξοπλιστικής βιομηχανίας όταν η Ευρωπαοκή «Ενωση δεν έχει ακόμη αρχές και βασικούς μηχανισμούς για την εξωτερική της πολιτική.
<P>
'Οταν βλέπουμε σε μεγάλα θέματα, όπως είναι, για παράδειγμα, η επίθεση στο Ιράκ που έγινε πριν από λίγο, άλλες χώρες να συντάσσονται με τους Αμερικάνους, άλλες χώρες να κάνουν πως δεν βλέπουν ως στρουθοκάμηλοι, και άλλες χώρες να έχουν κριτικές παρατηρήσεις. Πώς, πάνω σε τί θα στηρίξουμε μία τέτοια πολιτική εξοπλισμών; Νομίζω ότι κινούμαστε σε επικίνδυνα εδάφη. Και το σημαντικό θα ήταν να θέσουμε τις αρχές και τις βάσεις της εξωτερικής μας πολιτικής και μετά να δούμε οικονομικές και τέτοιες πλευρές στρατιωτικών εξοπλισμών της ασφάλειας.
<P>
Φυσικά, θέλω να τονίσω και εγώ ότι στην έκθεση του κ. Titley υπάρχουν επισημάνσεις σημαντικές, τις οποίες θα στηρίξουμε, παρά την γενική αρχική μας τοποθέτηση, όπως είναι το θέμα της συνέχισης του προγράμματος KONVER, όπως είναι το θέμα των μέτρων για τις νάρκες κατά του προσωπικού, και όπως είναι το θέμα του κώδικα των εξαγωγών όπλων, ο οποίος φοβόμαστε ότι θα μένει μονάχα ως μία γενική αρχή. Και ξέρουμε πολύ καλά ότι οι χώρες της Ευρωπαοκής «Ενωσης εξακολουθούν να έχουν βουτηγμένα τα χέρια τους μέσα στην αμαρτία, με τις εξαγωγές όπλων που κάνουνε σε διάφορα και στα στυγερότερα και πιο αιμοσταγή καθεστώτα που περιβάλλουν την Ευρώπη.

<SPEAKER ID=52 LANGUAGE="DE" NAME="Schroedter">
Κύριε Πρόεδρε, αγαπητοί συνάδελφοι, μήπως το ξεχάσατε; Ζούμε σε μια εποχή μετά τον Ψυχρό Πόλεμο. Η Ευρώπη περιστοιχίζεται μόνον από φίλους. Είναι μια περίοδος ειρήνης. Είναι καιρός για αφοπλισμό. Η βιομηχανία εξοπλισμών είναι όμως αυτή που δεν είναι διατεθειμένη να προσαρμοστεί στα νέα αυτά δεδομένα μιας εποχής του αφοπλισμού και που χτυπάει συναγερμό, ζητώντας βιομηχανικές διαδικασίες συγχώνευσης οι οποίες δεν θα μπορούσαν να εγκριθούν στον αστικό τομέα, ζητώντας επιδότηση, ζητώντας πολιτική υποστήριξη για εξαγωγές αμυντικών εξοπλισμών, ζητώντας τη χαλάρωση της πολιτικής για τις συμπράξεις επιχειρήσεων. Τί μας αναγκάζει να ενδώσουμε σε αυτές τις απαιτήσεις, ενώ ξέρουμε πως δεν έχει νόημα, ενώ ξέρουμε πως αυτό δεν θα λύσει τα παγκόσμια προβλήματα της ανθρωπότητας, τα προβλήματα της ανεργίας και της φτώχειας, τα προβλήματα της αλλαγής του κλίματος; Μη λησμονείτε πως δημιουργήσαμε το ΚONVER με τον προορισμό να αποτελέσει υποκατάστατο για τον εξοπλισμό και όχι συμπλήρωμα. Για τον λόγο αυτό οι Πράσινοι απορρίπτουν αυτή την έκθεση.

<SPEAKER ID=53 LANGUAGE="NL" NAME="Maes">
Κύριε Πρόεδρε, συμμερίζομαι τις επικρίσεις που ακούσαμε σήμερα με αφορμή την παρούσα έκθεση και την ανακοίνωση της Επιτροπής. Υπάρχουν πάρα πολλά όπλα στον κόσμο, από τα οποία πρέπει να καταργηθούν παντελώς τα πυρηνικά και να μειωθούν δραστικά τα συμβατικά. Πωλούνται πάρα πολλά όπλα σε ευαίσθητες περιοχές, σε ορισμένες περιπτώσεις παράνομα, με αποτέλεσμα να αυξάνονται η βία και η ανασφάλεια σε παγκόσμια κλίμακα. Οι κώδικες συμπεριφοράς είναι ανεπαρκείς και δεν εφαρμόζονται σωστά.
<P>
Αν θέλετε μια ευρωπαϊκή πολιτική, η απάντησή μας είναι «ναι» για μια ευρωπαϊκή εξωτερική πολιτική και πολιτική ασφάλειας, η οποία συμφωνεί με τις προτεραιότητες που προαναφέρθηκαν. Θέλουμε να υπάρχουν όπλα μόνο στο βαθμό που είναι απολύτως απαραίτητα. Το μόνο πράγμα που μπορώ να πω ότι υποστηρίζω απολύτως - και αυτή είναι η προσωπική μου άποψη - είναι η ρύθμιση της ζήτησης εντός ενός κοινού ευρωπαϊκού χώρου. Όσον αφορά τα υπόλοιπα, έχω άλλες προτεραιότητες.
<P>
Θέλω μια κοινή πολιτική αφοπλισμού. Θέλω τη μετατροπή της δικής μας βιομηχανίας όπλων σε μία βιομηχανία με ειρηνικούς στόχους. Θέλω να μειωθεί όσο το δυνατόν περισσότερο ο αριθμός των εργαζομένων, η ζωή των οποίων θα εξαρτάται από τη βιομηχανία όπλων. Ζητώ να θεσπιστεί σε ευρωπαϊκή κλίμακα μια νομικά δεσμευτική ρύθμιση για τις εξαγωγές όπλων. Ταυτόχρονα, συμφωνώ απολύτως με το αίτημα να υποβάλλεται ετησίως για τις εξαγωγές όπλων έκθεση από το Συμβούλιο στο Κοινοβούλιο σχετικά με την εφαρμογή των κωδίκων συμπεριφοράς.
<P>
Εν τω μεταξύ, πρέπει να διαπιστώσουμε ότι οι αναδιαρθρώσεις που πραγματοποιούνται τη στιγμή αυτή δεν φαίνεται να διαπνέονται από κάποια ιδιαίτερη ευρωπαϊκή ιδέα.

<SPEAKER ID=54 LANGUAGE="FR" NAME="Fιret">
Κύριε Πρόεδρε, η Ευρωπαϊκή Επιτροπή επιδιώκει να θέσει σε εφαρμογή μια ευρωπαϊκή πολιτική για τις βιομηχανίες που συνδέονται με τον τομέα της άμυνας. Πολύ ωραία, ποτέ δεν είναι αργά για να γίνει το σωστό! Και η έκθεση Titley επιδιώκει να εδραιώσει την ευρωπαϊκή ταυτότητα στον τομέα της ασφάλειας και της άμυνας - μέχρι εδώ, επικροτώ - αλλά, συνεχίζει, στους κόλπους του ΝΑΤΟ. Να τι είναι αυτό που μου προξενεί μελαγχολία!
<P>
Παρά τον σκεπτικισμό που με διακρίνει, θεωρώ ότι η σοβιετική απειλή μπορούσε, κάποτε, να δικαιολογήσει, κατ' εμέ, το γεγονός ότι η Ευρώπη, όταν καλείται να αντιμετωπίσει έναν κοινό κίνδυνο, ξεχνά όλες τις συγκρούσεις συμφερόντων που την φέρνουν αντιμέτωπη με τις Ηνωμένες Πολιτείες. Στο μεταξύ, με την περαιτέρω ανάπτυξη της Ευρωπαϊκής Ένωσης, αυτές οι αντιφάσεις επιβεβαιώθηκαν ακόμη περισσότερο. Σήμερα, πρόκειται απλώς για μια επίθεση εξωγήινων τεράτων που θα μπορούσε για λίγο να με κάνει να ξεχάσω ότι η Ευρώπη είναι ο κυριότερος ανταγωνιστής των Ηνωμένων Πολιτειών και ότι οι ΗΠΑ δεν έχουν σταματήσει να παρακωλύουν την ανάπτυξή μας.
<P>
Πρέπει να πω, για ακόμη μία φορά, ότι «ζήτω η ελεύθερη Ευρώπη» δεν νοείται χωρίς ένα «όχι» στο ΝΑΤΟ.

<SPEAKER ID=55 LANGUAGE="IT" NAME="Speciale">
Κύριε Πρόεδρε, θα ήθελα και εγώ να πω ότι η έκθεση Titley είναι μια σημαντική έκθεση, που έρχεται σε μια κρίσιμη στιγμή. Πιστεύω εξάλλου ότι δεν αντιφάσκει με τις βασικές ιδέες που πολλοί από εμάς έχουμε και τις οποίες επαναδιατυπώνουμε, γιατί το να τίθεται υπό έλεγχο η παραγωγή και η εξαγωγή όπλων, το να τίθεται δηλαδή αυτό το πρόβλημα είναι ήδη ένας τρόπος για να εμποδίσουμε τα ίδια τα όπλα αλλά και αυτούς που τα παράγουν να κάνουν πολιτική, πράγμα που είναι ακριβώς αυτό που θέλουμε να αποφύγουμε. Είναι συνεπώς μια σημαντική έκθεση, κυρίως για τρεις λόγους: πρώτον, γιατί αξιοποιεί την ευρωπαϊκή αμυντική βιομηχανία, σε βαθμό που να μπορεί να συγκροτεί ευρωπαϊκούς ομίλους και να ανταγωνίζεται τους άλλους, και ιδιαίτερα τις Ηνωμένες Πολιτείες. Έπειτα γιατί βοηθά την επιστημονική έρευνα και τις τεχνολογίες αιχμής και τέλος γιατί, παράλληλα, πρέπει να αποτελέσει μια συντονιστική δράση μεταξύ των κρατών ικανής να προσφέρει ένα πλαίσιο αναφοράς.
<P>
Δεύτερον, γιατί το να μιλά κανείς για αμυντική βιομηχανία σημαίνει να υπενθυμίζει άμεσα την ανάγκη να ξεκινήσει μια κοινή εξωτερική πολιτική και πολιτική άμυνας, που είναι απολύτως αναγκαία για να προσδώσει διεθνή αξιοπιστία στην Ευρωπαϊκή Ένωση. Από αυτήν την άποψη θεωρώ επίσης σημαντικό να υπάρξει συντονισμός με τα κράτη που είναι υποψήφια για διεύρυνση.
<P>
Τρίτον, γιατί πιστεύω ότι είναι σωστό να αξιοποιήσουμε το γεγονός ότι καθορίζεται ένας κώδικας συμπεριφοράς για την εξαγωγή των όπλων, ένας κώδικας που ρυθμίζει αυτήν την εξαιρετικά ευαίσθητη πλευρά, την ηθικοποιεί, την καθιστά πιο διαφανή και εμποδίζει, ακριβώς, τις εξαγωγές όπλων να αντίκεινται στην πολιτική της Ευρωπαϊκής Ένωσης. Είναι σημαντικό ότι η Γερμανική Προεδρία εξέφρασε πρόσφατα την πρόθεση να καταστήσει νομικά πιο δεσμευτικό τον κώδικα συμπεριφοράς. Αυτή είναι η σωστή κατεύθυνση.
<P>
Θεωρώ επίσης σωστό να σημειώσω, τέλος, ότι η έκθεση Titley περιέχει μια μικρή παράγραφο, που πρέπει εδώ να υπενθυμίσουμε, σχετικά με την προσχώρηση όλων των κρατών στην Συνθήκη της Οττάβα σχετικά με τις νάρκες κατά προσωπικού.
<P>
Εξεταζόμενη λοιπόν σε όλα της τα στοιχεία, πιστεύω ότι αυτή η έκθεση είναι σημαντική.

<SPEAKER ID=56 LANGUAGE="DE" NAME="Frischenschlager">
Κύριε Πρόεδρε, θα ήθελα η σημαντική αυτή έκθεση να συζητηθεί αρχικά από πλευράς πολιτικής ασφαλείας και όχι τόσο από πλευράς οικονομικής πολιτικής, διότι συνιστά ένα σημαντικό βήμα προς την κατεύθυνση της υλοποίησης μιας κοινής εξωτερικής πολιτικής και πολιτικής ασφαλείας, πράγμα που, όπως καταλαβαίνετε, θα έπρεπε βαθμιαία να πάψει να αποτελεί θέμα αμφισβήτησης ως πολιτική αναγκαιότητα. Για να γίνει αυτό χρειάζεται όπως και να το κάνουμε - δυστυχώς, μπορεί να πει κανείς - και μια πολιτική αμυντικών προμηθειών και εξοπλισμών η οποία θα έπρεπε μάλιστα να εφαρμοστεί με συντονισμένο τρόπο. Γιατί; Πρώτον, είμαι πεπεισμένος ότι είναι σημαντικό η Ευρώπη να διατηρήσει μια ορισμένη αυτονομία κατά την προμήθεια στρατιωτικών προϊόντων. Κατ' αυτό δεν θεωρώ τόσο σημαντικό τον οικονομικό ανταγωνισμό όσο την αυτονομία στον τομέα της πολιτικής ασφαλείας, λαμβάνοντας υπόψη τις Ηνωμένες Πολιτείες.
<P>
Δεύτερον, είναι επίσης αποφασιστικής σημασίας το γεγονός ότι μόνον μέσω συντονισμού μπορούμε να περιορίσουμε τις υπάρχουσες υπερβολικές ικανότητες παραγωγής της βιομηχανίας εξοπλισμών στην Ευρώπη, αποτρέποντας με τον τρόπο αυτό και την εκτροπή των οικονομικών πόρων σε εντολές για τον εξοπλισμό οι οποίες ανατίθενται με το σύνθημα «θέλουμε να αποκτήσουμε περισσότερες θέσεις εργασίας μέσω περισσότερης απασχόλησης». Όλοι μας έχουμε συναντήσει τα παραδείγματα αυτά στις πατρίδες μας. Επίσης, θεωρώ σημαντικό να συμπεριληφθούν με συνέπεια οι χώρες της Κεντρικής και Ανατολικής Ευρώπης. Αυτές είναι που αντιμετωπίζουν τα μεγαλύτερα προβλήματα στον τομέα αυτό, και φρονώ πως είναι σημαντικό να τις συμπεριλάβουμε εδώ, ιδίως ενόψει της διεύρυνσης της ΕΕ καθώς και του ΝΑΤΟ, και λυπάμαι για το γεγονός - υποστηρίζοντας με τον τρόπο αυτό την τάση που υπάρχει στην έκθεση - ότι δεν θα συνεχισθεί το πρόγραμμα KONVER. Πρέπει να το απαιτήσουμε οπωσδήποτε αυτό!
<P>
Σε τελική ανάλυση δεν πρόκειται για την αγορά. Η βιομηχανία εξοπλισμών δεν αποτελεί αγοραστικό είδος, και πιστεύω πως αποφασιστικός παράγων είναι η πτυχή της πολιτικής ασφαλείας, και γι' αυτόν τον λόγο είναι σημαντικό να υπάρξει ένας ευρωπαϊκός συντονισμός της βιομηχανίας αμυντικών προμηθειών και εξοπλισμών προς όφελος της κοινής εξωτερικής πολιτικής και της πολιτικής ασφαλείας.

<SPEAKER ID=57 LANGUAGE="FR" NAME="Elmalan">
Κύριε Πρόεδρε, αξιότιμοι συνάδελφοι, σε συνέχεια της ανακοίνωσής της του 1996, η Επιτροπή πρότεινε το 1997 ένα σχέδιο δράσης για τις βιομηχανίες που συνδέονται με τον τομέα της άμυνας. Αρνούμενη να λάβει υπόψη την ιδιαιτερότητα του τομέα, ιδίως λόγω της στενής σχέσης μεταξύ άμυνας και κυριαρχίας, επιδιώκει να εφαρμόσει την αρχή του ελεύθερου ανταγωνισμού, στο βωμό της ανταγωνιστικότητας. Προχωρά μάλιστα ακόμη πιο μακριά και ανοίγει το δρόμο σε μια ευρωπαϊκή πολιτική εξοπλισμών στο πλαίσιο της ευρωπαϊκής ταυτότητας στον τομέα της ασφάλειας και της άμυνας.
<P>
Αυτές οι κατευθυντήριες γραμμές, που εγκρίθηκαν από την έκθεση της Επιτροπής Εξωτερικών Υποθέσεων, Ασφάλειας και Αμυντικής Πολιτικής, περιλαμβάνονται επίσης στις πολιτικές αναδιάρθρωσης που έθεσαν σε εφαρμογή τα κράτη μέλη. Αυτές οι αναδιαρθρώσεις, που λαμβάνουν τη μορφή συγχώνευσης και εξαγοράς επιχειρήσεων σε παγκόσμιο επίπεδο, διαπνέονται μάλλον από μια χρηματοοικονομική λογική παρά από μία αμιγώς βιομηχανική λογική. Έχουν εξάλλου σοβαρές οικονομικές, κοινωνικές και περιφερειακές επιπτώσεις. Με αυτόν τον τρόπο εφαρμόζει η κυβέρνηση στη Γαλλία την αναδιάρθρωση και την ιδιωτικοποίηση των βιομηχανιών εξοπλισμών, θέτοντας σε κίνδυνο περισσότερες από πενήντα χιλιάδες θέσεις απασχόλησης.
<P>
Ενεργοί υπέρμαχοι της ειρήνης και του αφοπλισμού, οι Γάλλοι βουλευτές της Ομάδας μου διάκεινται ευνοϊκά προς τη μείωση των δαπανών για εξοπλισμούς, κατά προτεραιότητα στον πυρηνικό τομέα. Προτείνουμε επίσης τη διοργάνωση διεθνούς διάσκεψης για τη μείωση του εμπορίου όπλων, που θα μπορούσε να καταλήξει σε διεθνή σύμβαση. Εκ παραλλήλου, ωστόσο, είμαστε αντίθετοι στις αναδιαρθρώσεις και τις ιδιωτικοποιήσεις που έχουν μεγάλο κόστος από άποψη θέσεων απασχόλησης. Σήμερα, μόνο το 5 % των αναγκών της Γαλλίας διασφαλίζεται από τα κρατικά οπλοστάσια και επιχειρήσεις. Για το λόγο αυτόν, εκτιμούμε ότι ο εφοδιασμός των εξοπλισμών που απαιτούνται για την άμυνά μας πρέπει να διασφαλίζεται από τις εθνικές επιχειρήσεις, ας μη δυσαρεστηθεί η Επιτροπή που θα ήθελε να εφαρμόσει στους στρατιωτικούς εξοπλισμούς τους κανόνες που ισχύουν για τις δημόσιες συμβάσεις.
<P>
Αυτή η αναθέρμανση βιομηχανικών δραστηριοτήτων μπορεί άλλωστε να συνοδευτεί από την ενίσχυση της συνεργασίας σε ευρωπαϊκό επίπεδο, χωρίς ωστόσο να ζημιωθούν τα ατού μας, οι τεχνολογίες μας, η τεχνογνωσία μας. Αυτή η συνεργασία θα είναι πράγματι αποτελεσματική μόνον εάν συμπληρώνεται από την καθιέρωση πραγματικής κοινοτικής προτίμησης για τις αγορές εξοπλισμών, έναντι της αμερικανικής κυριαρχίας που σφετερίζεται το 50 % της παγκόσμιας αγοράς. Αυτές οι κατευθυντήριες γραμμές είναι ακόμη πιο δικαιολογημένες, δεδομένου ότι το 75 % των σημαντικών συμβατικών όπλων, που αγοράζουν οι ευρωπαϊκές χώρες, προέρχεται από τις Ηνωμένες Πολιτείες.
<P>
Είναι εξίσου απαραίτητο να ξεκινήσει και να συνεχίσει η διαδικασία διαφοροποίησης και αναπροσανατολισμού ορισμένων στρατιωτικών δραστηριοτήτων προς μη στρατιωτικές δραστηριότητες, και ιδίως η αεροναυτική, η διαστημική και η ηλεκτρονική βιομηχανία. Όπως υπογράμμισε η Εθνική Ομοσπονδία Δημοσίων Υπαλλήλων, που πρόσκειται στην CGT, οι υπάλληλοι των οπλοστασίων, μηχανικοί και τεχνικοί, έχουν προσόντα, βιομηχανικά μέσα, και χρησιμοποιούν τεχνολογίες που μπορούν πολύ καλά να εφαρμοστούν προς όφελος μη στρατιωτικών αναγκών.
<P>
Αυτή η διαφοροποίηση θα είναι πραγματικά αποτελεσματική μόνον εάν συνοδεύεται από κοινωνικά μέτρα - όπως η μείωση του χρόνου εργασίας και η βελτίωση της κατάρτισης - προκειμένου να διασφαλισθεί η απασχόληση και να διατηρηθούν σε δραστηριότητα οι χώροι των οποίων η οικονομική και κοινωνική ζωή εξαρτάται σχεδόν αποκλειστικά από τις βιομηχανίες εξοπλισμών.

<SPEAKER ID=58 LANGUAGE="SV" NAME="Theorin">
Κύριε Πρόεδρε, ο συνολικός στόχος της πολιτικής της ασφάλειας είναι ο αφοπλισμός σε παγκόσμιο επίπεδο. Αυτό προϋποθέτει τη μείωση της παραγωγής και πώλησης όπλων. Η ΕΕ πρέπει να ηγηθεί του αφοπλισμού και του περιορισμού του εμπορίου όπλων. Αυτή η παράμετρος πρέπει να συμπεριλαμβάνεται πάντοτε στις συζητήσεις για την αμυντική βιομηχανία της Ευρώπης. Το διεθνές εμπόριο όπλων αποτελεί ένα παγκόσμιο πρόβλημα. Τα κράτη μέλη της ΕΕ είναι από κοινού ο δεύτερος τη σειρά μεγαλύτερος παίκτης στον κόσμο στη διεθνή αγορά όπλων και έχουν μία ιδιαίτερη ευθύνη.
<P>
Ο κ. Titley έκανε σίγουρα μία καλή δουλειά, δεν συμφωνώ, όμως, με το περιεχόμενο της παραγράφου 3 της έκθεσης, δηλ. ότι μια ευρωπαϊκή πολιτική εξοπλισμών αποτελεί ουσιαστικό στοιχείο για την σταδιακή ανάπτυξη μιας κοινής αμυντικής πολιτικής στο πλαίσιο της ΚΕΠΠΑ και για την εδραίωση της ευρωπαϊκής ταυτότητας στον τομέα της ασφάλειας και της άμυνας εντός του ΝΑΤΟ. Η Σουηδία είναι μία ουδέτερη και αδέσμευτη χώρα, δεν είναι μέλος του ΝΑΤΟ και δεν θα συμμετέχει στην κοινή άμυνα. Επίσης, θεωρώ ότι είναι εσφαλμένη επιλογή να καταβάλλονται προσπάθειες να δημιουργηθούν θεσμικά όργανα για την παραγωγή όπλων πριν τη λήψη αποφάσεων για την κοινή στρατιωτική άμυνα.
<P>
Σε ό, τι αφορά το άρθρο 223 της Συνθήκης της Ρώμης, θεωρώ ότι τα όπλα δεν μπορούν να θεωρηθούν ως οιαδήποτε εμπορεύματα ή προϊόντα και να πωλούνται ελευθέρως, αλλά απαιτούνται ιδιαίτεροι κανονισμοί. Η ΕΕ πρέπει να παίξει έναν ενεργό ρόλο, όχι για να διευρύνει το δικαίωμα της βιομηχανίας πολεμικού υλικού να παράγει και να εξάγει όπλα, αλλά, ενεργώντας έτσι ώστε να γίνουν οι κανονισμοί για τον περιορισμό της πώλησης και εξαγωγών όπλων πιο αυστηροί.

<SPEAKER ID=59 LANGUAGE="SV" NAME="Sjφstedt">
Κύριε Πρόεδρε, ευτυχώς, ζούμε σε μία περίοδο όπου η στρατιωτική απειλή ενάντια στις χώρες μας είναι πολύ μικρή και υπάρχουν πολλά περιθώρια για να συνεχιστεί ο αφοπλισμός και η πολιτική για μείωση της έντασης στην Ευρώπη. Στην έκθεση Titley, όμως, απουσιάζει εντελώς αυτή η προοπτική. Αντιθέτως, το θέμα εκεί είναι η ανάπτυξη της κοινής αμυντικής πολιτικής και η ανάπτυξη κοινής πολιτικης για την πολεμική βιομηχανία και τις εξαγωγές όπλων. Αυτό που θα χρειαζόταν στις εκθέσεις αυτού του είδους είναι ο κοινός σχεδιασμός της αναδιάρθρωσης της στρατιωτικής παραγωγής σε παραγωγή για πολιτικούς σκοπούς. Αν οι εξαγωγές όπλων της ΕΕ είναι περισσότερο επιθετικές και δραστήριες, αυτό θα συμβάλει στην επιδείνωση των συγκρούσεων ανά τον κόσμο.
<P>
Δεν συμφωνώ επίσης με το περιεχόμενο της παραγράφου 2, να αρχίσουν να χρησιμοποιούνται κοινοτικοί ερευνητικοί πόροι για στρατιωτικούς σκοπούς. Αντιθέτως, αυτό που πρέπει να κάνουμε σήμερα είναι να προβούμε σε επαναπροσανατολισμό των πολλών πόρων που σπαταλώνται στη στρατιωτική έρευνα προς την πολιτική έρευνα, η οποία απεναντίας μπορεί να ωφελήσει τους ανθρώπους.
<P>
Επιπλέον, αυτή η έκθεση δεν δείχνει κανέναν σεβασμό για το γεγονός ότι πολλά από τα κράτη μέλη της Ένωσης δεν ανήκουν στο ΝΑΤΟ και δεν είναι μέλη της ΔΕΕ, αλλά, εκφράζεται η θέληση να καταβληθούν προσπάθειες ώστε αυτές οι δομές να συμπεριληφθούν στην ΔΕΕ σε συνεργασία με το ΝΑΤΟ.
<P>
Θα ήθελα, επίσης, να εκφράσω τη λύπη μου για τις συνέπειες που βλέπουμε τώρα σε συνάρτηση με τη διεύρυνση του ΝΑΤΟ ώστε να συμπεριλάβει και χώρες της Ανατολικής και Κεντρικής Ευρώπης, όπου αυτές οι χώρες προβαίνουν πάλι σε εκτεταμένο εξοπλισμό της άμυνάς τους, κάτι που μπορεί να έχει επίσης ως αποτέλεσμα να προμηθευτούν με τη σειρά τους κι άλλες χώρες νέα οπλικά συστήματα. Αυτό ενέχει τον κίνδυνο να αυξηθεί η ένταση στην Ευρώπη αντί να μειωθεί - έστω κι αν αυτό χαροποιήσει ίσως κάποιους κατασκευαστές οπλικών συστημάτων.
<P>
Αυτό που μπορώ να σκεφθώ σ' αυτόν τον τομέα είναι διακρατικοί ελάχιστοι κανόνες για τον περιορισμό των εξαγωγών όπλων, αυτό, όμως, έχει πολύ μεγαλύτερες προεκτάσεις απ' αυτό. Συνεπώς, θα καταψηφίσω αυτήν τη βασικά πολύ αντιδραστική έκθεση.

<SPEAKER ID=60 NAME="Bangemann">
Κύριε Πρόεδρε, πρώτα απ' όλα θα ήθελα να ευχαριστήσω τον κ. Titley, και μάλιστα όχι μόνον για το γεγονός ότι από άποψη περιεχομένου η έκθεσή του ακολουθεί με συνέπεια τις κατευθυντήριες γραμμές που προέβαλε η Επιτροπή, αλλά και για τον ρεαλισμό και το θάρρος του που ομολογουμένως χρειάζονται για να είναι κανείς ρεαλιστής σε μια τόσο δύσκολη περίπτωση. Γι' αυτόν τον λόγο θα ήθελα να αρχίσω με μια απλούστατη διαπίστωση, προτού αποχωρήσει ο κ. Sjφstedt. Αυτό είθισται στις συζητήσεις, δηλαδή να λέει κάτι ένας βουλευτής και στη συνέχεια να αποχωρεί, χωρίς να ακούει πλέον καθόλου αυτά που λέγουν οι άλλοι.
<P>
Χειροκροτήματα
<P>
Πρώτα απ' όλα θα ήθελα να ξεκινήσω με μια απλούστατη διαπίστωση. Δεν νομίζω να υπάρχει καμιά μεγάλη διένεξη στο Ευρωπαϊκό Κοινοβούλιο σχετικά με την ανάγκη για μια κοινή αμυντική πολιτική και πολιτική ασφαλείας. Και να σκεφθεί κανείς ότι, όπως λέει και το όνομα, μια κοινή αμυντική πολιτική και πολιτική ασφαλείας δεν αποτελεί μια επιθετική πολιτική, αλλά την ανάγκη να δημιουργηθεί ένα σύστημα σε έναν κόσμο όπου δεν μπορεί κανείς, δυστυχώς, να εγγυηθεί για την ασφάλειά του με ειρηνευτικές μόνον μεθόδους, ένα σύστημα ικανό να εξηγήσει στους πολίτες πως είμαστε σε θέση να υπερασπίσουμε τους εαυτούς μας. Αυτό αποτελεί ακόμα και στην ουδέτερη Σουηδία το λόγο που δεν τίθεται καθόλου προς συζήτηση εκεί η εθνική άμυνα της ίδιας της χώρας.
<P>
Εάν, κύριε Sjφstedt, η Ευρωπαϊκή Ένωση, παραδείγματος χάρη, εξήγαγε, αν το δούμε σχετικά, τόσα όπλα όσα και η Σουηδία, τότε θα έπρεπε να αυξήσουμε σημαντικά τις εξαγωγές μας. Το ότι η στάση που τηρείται απέναντι στο ΝΑΤΟ στη Σουηδία είναι διαφορετική από ό, τι στη Λεττονία, την Εσθονία και τη Λιθουανία, σχετίζεται λιγάκι και με το γεγονός ότι η Σουηδία δεν απετέλεσε ποτέ τμήμα της Σοβιετικής Ένωσης. Εντελώς αντικειμενικά, θα έπρεπε λοιπόν να πούμε πρώτα απ' όλα πως είναι ανάγκη να υπερασπίσουμε τους εαυτούς μας. Αυτό είναι το πρώτο θέμα. Το δεύτερο θέμα είναι το εξής: εάν υπάρχει αυτή η ανάγκη και χρειαζόμαστε κάποιο χρόνο για να καταλήξουμε σε μια κοινή πολιτική ασφαλείας - πράγμα που δεν είναι εύκολο από πολιτική άποψη - τότε θα βρεθούμε αντιμέτωποι με το πρόβλημα να έχουμε μεν μια κοινή πολιτική ασφαλείας, αλλά όχι και τη δυνατότητα να παράγουμε όπλα οι ίδιοι - βέβαια, αυτό σε περίπτωση που θα χρειαστούμε πέντε ή δέκα χρόνια για να αποκτήσουμε την κοινή πολιτική ασφαλείας και που, έχοντας επιτύχει επιτέλους τον στόχο αυτό, δεν θα έχουμε πλέον μια κοινή βιομηχανία εξοπλισμών.
<P>
Όποιος δεν το κατανοεί αυτό, δεν σώζεται με τίποτα! Για τον λόγο αυτό, η Επιτροπή έκανε την απόπειρα να πει στο Κοινοβούλιο και τα κράτη μέλη πως κάτι πρέπει να κάνουμε. Διότι ένα είναι σαφές: ο μέχρι τούδε προσανατολισμός μας από άποψη βιομηχανικής πολιτικής στον τομέα αυτό υπήρξε καθαρά εθνικός. Αυτό δεν μας βοηθά να προχωρήσουμε. Και αληθεύει βέβαια αυτό για το οποίο εκφράσθηκαν εδώ διαμαρτυρίες και από την κ. Elmalan, αν δεν κάνω λάθος, ότι δηλαδή στην Ευρωπαϊκή Ένωση χάνουμε διαρκώς έδαφος απέναντι στις αμερικανικές εξαγωγές. Αυτό έγκειται απλώς στο γεγονός ότι η βιομηχανία στην Ευρώπη είναι κατακερματισμένη σε εθνικές ενότητες και επομένως δεν φθάνει τη συνολική αποτελεσματικότητα που διαθέτουν οι μεμονωμένες αμερικανικές επιχειρήσεις.
<P>
Αρκεί να φανταστεί κανείς μία φορά έναν αριθμό: έστω κι άν ενώνονταν ή συγχωνεύονταν όλες οι εταιρείες που παράγουν αμυντικά προϊόντα στην Ευρώπη, πάλι δεν θα έφθαναν σε μέγεθος τη μεγαλύτερη αμερικανική επιχείρηση που ασχολείται με τον τομέα αυτό. Είναι και θέμα βιομηχανικής πολιτικής. Η απάντηση δεν εναπόκειται μόνον στην Επιτροπή, στο Ευρωπαϊκό Κοινοβούλιο και στην Ευρωπαϊκή Ένωση, αλλά και στα κράτη μέλη. Όλα τα κράτη μέλη δήλωσαν πως κρίνουν απαραίτητη την αναδιάρθρωση της βιομηχανίας. Αυτό ισχύει και για το Airbus. Mόλις πρόσφατα συναντήθηκαν πάλι οι έξι χώρες που συνεργάζονται στον τομέα του Airbus. Εκεί το πρόβλημα είναι πολύ απλό. Κάθε χώρα προασπίζεται πρώτα τα δικά της συμφέροντα και εν μέρει τη δική της πολιτική. Το γεγονός ότι η Γαλλία αντιμετωπίζει μεγαλύτερα προβλήματα με την ιδιωτικοποίηση της Aero Spaciale δεν σχετίζεται με το ότι αντιτίθετο σε αυτό η Aero Spaciale, αλλά με το ότι η τωρινή γαλλική κυβέρνηση αντιμετωπίζει μεγαλύτερες δυσκολίες στο πρόβλημα αυτό παρά μια άλλη κυβέρνηση. Το γεγονός ότι στη Μεγάλη Βρετανία συγχωνεύθηκαν τώρα δύο βρετανικές εταιρίες σχετίζεται με το ότι, εάν γίνει αυτή η συγχώνευση των αερομεταφορέων, μια μεγαλύτερη επιχείρηση μπορεί, φυσικά, να απαιτήσει και περισσότερα πράγματα. Επομένως, πρέπει να καταλάβουμε ότι εδώ διαδραματίζεται ένα είδος αγώνα για την εξουσία, και θα ήταν αφελές να εθελοτυφλούμε σε αυτό.
<P>
Παρά ταύτα, όλες αυτές οι κινήσεις καταδεικνύουν το γεγονός ότι η βιομηχανία και τα κράτη μέλη έχουν αναγνωρίσει την ανάγκη για δράση στον τομέα αυτό. Αυτό είναι, κατά τη γνώμη μου, τόσο ενθαρρυντικό στην έκθεση του κ. Titley, ώστε σε ένα τόσο δύσκολο θέμα το Ευρωπαϊκό Κοινοβούλιο - είναι σχετικά εύκολο να στηθεί κανείς εδώ, και μερικοί το έπραξαν κιόλας, ως γνωστόν, ακόμα και ο κ. Frischenschlager, και να πει ότι βασικά η ορθή μέθοδος είναι ο αφοπλισμός. Η Ευρωπαϊκή Ένωση θα ήταν ασφαλώς η πρώτη που θα το αποδεχόταν, εάν μπορούσαμε να το επιβάλλουμε σε παγκόσμια κλίμακα. Όπως και να το κάνουμε όμως, αυτό δεν είναι δυνατόν. Γι' αυτόν τον λόγο πρέπει να χαράξουμε έναν άλλο δρόμο.
<P>
Υποβάλαμε ένα σχέδιο δράσης στο οποίο αναφέρεται σαφώς το τί μπορούμε να κάνουμε. Μπορώ να σας διαβεβαιώσω ότι η Επιτροπή θα προτείνει και θα υλοποιήσει εφέτος όσα είναι απαραίτητο να γίνουν από αυτό το σχέδιο δράσης. Το πρώτο είναι η τυποποίηση. Δημόσιος μειοδοτικός διαγωνισμός: αυτό που είπε σχετικά η κ. Elmalan είναι η συνήθης αντανακλαστική αντίδραση ορισμένων κρατών μελών της Ένωσης. Όποτε παρουσιάζεται κάποιο πρόβλημα, καταφεύγουμε στον προστατευτισμό και σε κάποιο ευρωπαϊκό ποσοστό. Αυτό είναι, τρόπος του λέγειν, μεταφορά της γεωργικής πολιτικής στη βιομηχανία εξοπλισμών. Αυτό είναι τώρα το χειρότερο που μπορεί να κάνει κανείς και δεν μας βοηθά καθόλου να προχωρήσουμε.
<P>
Πρέπει συνεπώς να βρούμε εδώ τη δύναμη για να δημιουργήσουμε ανταγωνιστικές δομές. Σε αυτές συγκαταλέγονται: η κοινή τυποποίηση, οι κοινοί μειοδοτικοί διαγωνισμοί, διότι μόνον μέσω τέτοιων μειοδοτικών διαγωνισμών θα καταστεί ανταγωνιστική η ευρωπαϊκή βιομηχανία εξοπλισμών, καθώς και κοινές προδιαγραφές για το ενδοκοινοτικό εμπόριο αμυντικών προϊόντων και για τις εξαγωγές. Το Ευρωπαϊκό Δικαστήριο έχει ήδη δηλώσει συχνά στις αποφάσεις του το γεγονός ότι και οι εξαγωγές αμυντικών προϊόντων υπάγονται στην αρμοδιότητα της Κοινότητας. Η Επιτροπή θα κάνει ό, τι είναι δυνατόν για να σημειωθούν πρόοδοι σε αυτόν τον τομέα, διότι αν δεν δράσουμε τώρα, τότε δεν θα μπορούμε να παραπονεθούμε μετά από μία πενταετία για το γεγονός ότι δεν είμαστε καν σε θέση να υπερασπισθούμε τους εαυτούς μας. Νομίζω πως αυτό θα πρέπει μάλιστα να ανταποκρίνεται και στην καλή ευρωπαϊκή παράδοση που λέει ότι αυτό που χρειάζεται κανείς για να υπερασπισθεί τον εαυτό του θα έπρεπε να είναι σε θέση να το παράγει ο ίδιος. Ακριβώς αυτός είναι και ο στόχος της Επιτροπής, και χαίρομαι που και ο κ. Titley συμμερίζεται την άποψη αυτή και την υποστηρίζει.

<SPEAKER ID=61 LANGUAGE="SV" NAME="Sjφstedt">
Ο Επίτροπος απευθύνθηκε σε εμένα και σχολίασε τις εξαγωγές όπλων της Σουηδίας. Συμφωνώ μαζί του ότι οι εξαγωγές όπλων της Σουηδίας, όπως εξελίχθηκαν, είναι ένα παράδειγμα προς αποφυγή και ένα παράδειγμα ανεύθυνης στάσης, π.χ. όταν πρόκειται για εξαγωγές όπλων στην Ινδονησία, ή για τις σημερινές πολύ επιθετικές ενέργειες για εξαγωγές πολεμικών αεροσκαφών. Δεν θεωρώ, επομένως, ότι αυτό ήταν σωστό, όμως θέλω να μην επαναληφθεί το ίδιο λάθος σε κοινοτικό επίπεδο και θέλω, απεναντίας, να μειωθεί ο κίνδυνος να συμβεί αυτό.

<SPEAKER ID=62 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 9: 00.

<CHAPTER ID=4>
Περιβάλλον, ασφάλεια και εξωτερική πολιτική
<SPEAKER ID=63 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης της κ. Theorin (A4-0559/98), εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με το περιβάλλον, την ασφάλεια και την εξωτερική πολιτική.

<SPEAKER ID=64 LANGUAGE="SV" NAME="Theorin">
Κύριε Πρόεδρε, η κατάσταση σε ό, τι αφορά την πολιτική της ασφάλειας έχει υποστεί μεγάλες αλλαγές. Ο ψυχρός πόλεμος τελείωσε και ένας μεγάλος πόλεμος στην Ευρώπη σήμερα φαίνεται ως κάτι αδύνατον. Οι συγκρούσεις που έχουμε μπροστά μας είναι συγκρούσεις στο εσωτερικό των χωρών οι οποίες έχουν προκληθεί από εθνοτικές, θρησκευτικές και κοινωνικές αντιθέσεις. Ταυτόχρονα, νέες απειλές προβάλουν, π.χ. εκτεταμένα κύμματα προσφύγων, τρομοκρατία, διεθνής εγκληματικότητα και, πέραν των άλλων, απειλές ενάντια στο περιβάλλον και φυσικές καταστροφές. Οι διενέξεις αυτού του είδους δεν μπορούν να αντιμετωπιστούν με σφαίρες και μπαρούτι.
<P>
Μία σειρά περιβαλλοντικών καταστροφών έχει θέσει την ανθρωπότητα ενώπιον νέων προβλημάτων, π.χ. οι επαναλαμβανόμενες πλημμύρες στην Ευρώπη, η κατάρρευση του φράγματος στην Ισπανία και, τώρα πρόσφατα, οι εκτεταμένες κατολισθήσεις στην Κεντρική Αμερική. Είναι προφανές ότι δεν υπήρχαν αρκετοί πόροι για να εντοπιστούν και να αποτραπούν αυτές οι καταστροφές. Λόγω του ότι οι απειλές ενάντια στο περιβάλλον δεν περιορίζονται από τα εθνικά σύνορα απαιτείται η συνεργασία των χωρών. Η επίγνωση σε διεθνές επίπεδο για την έκταση των περιβαλλοντικών προβλημάτων αυξάνεται. Αυτό αποδεικνύεται από τις διάφορες διασκέψεις του ΟΗΕ για το νερό, για την εξάπλωση της ερήμου, για το περιβάλλον και την ανάπτυξη καθώς και τις κλιματολογικές μεταβολές. Τα περιβαλλοντικά προβλήματα μπορούν να έχουν τόσο σοβαρές επιπτώσεις, ώστε να θέτουν σε κίνδυνο την ασφάλεια τόσο για τους ανθρώπους όσο και για τα κράτη.
<P>
Το πόσιμο νερό είναι ένας πολύ άνισα κατανεμημένος φυσικός πόρος. Λιγότερες από 10 χώρες κατέχουν το 60 % των συνολικών αποθεμάτων πόσιμου νερού όλου του πλανήτη και στην Ευρώπη πολλές χώρες εξαρτώνται από εισαγωγές νερού. Στις μελλοντικές συγκρούσεις οι επιθέσεις ενάντια στις πηγές πόσιμου νερού μπορεί να είναι όχι μόνο ένας στόχος αφ' εαυτού, αλλά, μπορεί επίσης να είναι η αιτία συγκρούσεων. Στις παραμεθόριες περιοχές σε διεθνές επίπεδο υπάρχουν κατά προσέγγιση 300 ποτάμια, λίμνες και πηγές νερού του υπεδάφους. Στις 9 από τις 14 χώρες της Μέσης Ανατολής υπάρχει έλλειψη νερού. Οι συνέπειες τα τοπικών και περιφερειακών οικολογικών προβλημάτων στις διεθνείς σχέσεις μπορεί να είναι σημαντικές, π.χ. περιορισμένοι υδάτινοι πόροι, ή μεγάλες ομάδες περιβαλλοντικών προσφύγων. Εκτιμάται ότι ο αριθμός των περιβαλλοντικών προσφύγων είναι τώρα 25 εκατομμύρια, σε σύγκριση με τα 22 εκατομμύρια των «παραδοσιακών» προσφύγων. Εκτιμάται ότι το έτος 2010 ο αριθμός των περιβαλλοντικών προσφύγων θα είναι διπλάσιος.
<P>
Αυτές οι νέες αιτίες συγκρούσεων πρέπει να αντανακλώνται στην εξωτερική πολιτική και την πολιτική της ασφάλειας και άμυνας και στο πώς οι χώρες διατηρούν και δημιουργούν την ειρήνη και την ασφάλεια. Για να μπορέσουμε να αντιμετωπίσουμε την περιβαλλοντική πρόκληση χρειάζεται να διατεθούν πόροι. Οι παρεμβάσεις που απαιτούνται είναι πολύ μεγάλες, τα κεφάλαια και οι πόροι, όμως, είναι πολύ περιορισμένα. Ταυτόχρονα, η αλλαγή της κατάστασης σε ό, τι αφορά την πολιτική της ασφάλειας έχει οδηγήσει σε μείωση της στρατιωτικής έντασης και σε αφοπλισμό. Με την απελευθέρωση των στρατιωτικών πόρων, ο στρατός έχει μία μοναδική δυνατότητα καθώς και εκτεταμένη ικανότητα να αντιμετωπίσει τις αυξανόμενες απειλές κατά του περιβάλλοντος. Ο στρατός έχει μία ιδιαίτερα καλοκουρδισμένη οργάνωση και εκτεταμένα τεχνικά μέσα που μπορούν να χρησιμοποιηθούν χωρίς ιδιαίτερο κόστος για σκοπούς που προάγουν το περιβάλλον.
<P>
Για να μπορούν να προληφθούν οι περιβαλλοντικές κρίσεις, πρέπει να υπάρχει υποδομή, οργάνωση και αυξημένοι πόροι. Στο στρατό, ο οποίος μπορεί βέβαια να διαφέρει από χώρα σε χώρα, αλλά, αποτελείται βασικά από εκπαιδευμένο προσωπικό, υπάρχουν τεχνικοί, προηγμένος εξοπλισμός υψηλής τεχνολογίας, οργανωτική ικανότητα, στρατιωτική έρευνα και ανάπτυξη. Το στρατιωτικό προσωπικό είναι πολύ καλά προετοιμασμένο για να παρεμβαίνει σε καταστροφές και εκπαιδευμένο για να εκπτελεί αποστολές υπό ακραίες συνθήκες.
<P>
Ωστόσο, οι στρατιωτικές δραστηριότητες ευθύνονται επίσης για μία εκτεταμένη καταστροφή του περιβάλλοντος. Από την αρχαιότητα ήδη η καταστροφή του περιβάλλοντος είναι μία αποδεκτή μέθοδος διεξαγωγής πολέμου. Ο πόλεμος δε αποτελεί την κατ' εξοχή σοβαρότερη απειλή εναντίον του περιβάλλοντος. Επιπλέον, ο στρατός ευθύνεται για πολλούς ρύπους από αέρια, ορυκτά καύσιμα, φρεόνες, οξείδιο του αζώτου και οξείδιο του θείου που επηρεάζουν το κλίμα. Πυρηνικά όπλα, χημικά όπλα και νάρκες ξηράς είναι μερικά από τα πιο εμφανή οπλικά συστήματα που και σε καιρό ειρήνης ακόμη επιφέρουν εκτεταμένες βλαβερές συνέπειες στο περιβάλλον.
<P>
Σε μία ανοιχτή ακρόαση η Επιτροπή του Κοινοβουλίου έλαβε επίσης γνώση για την ανάπτυξη των αποκαλούμενων μη θανατηφόρων όπλων και HAARP, ένα ερευνητικό πρόγραμμα για τη αποκαλούμενη ακτινοβολία υψηλής συχνότητας. Εκφράζω πραγματικά τη λύπη μου για το γεγονός ότι οι ΗΠΑ δεν έστειλαν κάποιον εκπρόσωπο στην ακρόαση, ή ότι δεν εκμεταλλεύτηκαν τη δυνατότητα να σχολιάσουν το υλικό που παρουσιάστηκε.
<P>
Για να χυθεί μεταξύ άλλων φώς στις περίπλοκες τεχνικές και νομικές πτυχές των αποκαλουμένων μη θανατηφόρων όπλων και HAARP είχαμε δύο ανοιχτές ακροάσεις και μας έγινε μία παρουσίαση του σχεδίου εκπαίδευσης των στρατιωτών φρουρών του περιβάλλοντος τόσο από οικονομικής όσο και πρακτικής σκοπιάς. Η αρχική πρότασή μου εξετάστηκε εντός του πλαισίου της διαδικασίας Hughes και η Επιτροπή Περιβάλλοντος, Δημόσιας Υγείας και Προστασίας των Καταναλωτών περιφρούρησε τις περιβαλλοντικές πτυχές με έναν αξιέπαινο τρόπο. Με αυτό το κάπως εκτενές υπόβαθρο παρουσιάζω τώρα αυτό το ψήφισμα για το περιβάλλον, την ασφάλεια και την εξωτερική πολιτική και κάνω μία σειρά προτάσεων για τη λήψη μέτρων τόσο σε κοινοτικό όσο και σε εθνικό επίπεδο. Το ψήφισμα συνιστά στα κράτη μέλη να εργαστούν για να χρησιμοποιηθούν πόροι που σχετίζονται με το στρατό για την προστασία του περιβάλλοντος ξεκινώντας, μεταξύ άλλων, την εκπαίδευση στρατιωτών φρουρών του περιβάλλοντος, η οποία θα αποσκοπεί στη σύσταση μίας σε ευρωπαϊκό επίπεδο συντονισμένης περιβαλλοντικής ταξιαρχίας, καταγράφοντας τις περιβαλλοντικές ανάγκες και πόρους τους από στρατιωτικής πλευράς και εκμεταλλευόμενα αυτούς τους πόρους στους εθνικούς περιβαλλοντικούς σχεδιασμούς τους, θέτοντάς τους, όμως και στη διάθεση του ΟΗΕ και της ΕΕ σε καταστάσεις όπου προκύπτουν περιβαλλοντικές καταστροφές, ή εντός του πλαισίου του προγράμματος Εταιρική Σχέση για την Ειρήνη. Συστατικό μέρος των προτάσεων είναι η τήρηση από πλευράς του στρατού των δεδομένων περιβαλλοντικών κανονισμών και η επανόρθωση των προηγούμενων περιβαλλοντικών καταστροφών.
<P>
Η νομοθεσία για το περιβάλλον της πολιτικής κοινωνίας πρέπει να εφαρμοστεί για όλες τις στρατιωτικές δραστηριότητες. Προτείνουμε να υποβάλει η Επιτροπή ενώπιον του Συμβουλίου και του Κοινοβουλίου, σε συμφωνία με αυτά που ορίζονται στη Συνθήκη του Αμστερνταμ, μία κοινή στρατηγική η οποία θα συνδυάζει την ΚΕΠΠΑ με την κοινοτική πολιτική σ' ό, τι αφορά το εμπόριο, την οικονομική βοήθεια, την ανάπτυξη και τα διεθνή περιβαλλοντικά θέματα. Το ψήφισμα καθιστά σαφές ότι οι προληπτικές περιβαλλοντικές δράσεις είναι ένα σημαντικό εργαλείο από πλευράς της πολιτικής της ασφάλειας και, γι' αυτόν τον λόγο, καλεί τα κράτη μέλη να προσδιορίσουν στις μακροπρόθεσμες πολιτικές εκτιμήσεις τους για την άμυνα και την ασφάλεια περιβαλλοντικούς στόχους και στόχους που αφορούν την υγεία.
<P>
Το ψήφισμα εξετάζει επίσης την ανεξέλεγκτη, ανασφαλή και αντιεπαγγελματική αποθήκευση και το ντάμπινγκ των πυρηνοκίνητων υποβρυχίων και των πλοίων επιφανείας με τα πυρηνικά καύσιμά τους και τους πυρηνικούς αντιδραστήρες τους που παρουσιάζουν διαρροές. Επίσης, απαιτούμε στο ψήφισμα να προβεί η Επιτροπή σε μία εμππεριστατωμένη μελέτη των απειλών ενάντια στο περιβάλλον από την πλευρά της πολιτικής της ασφάλειας στην Ευρώπη και να επεξεργαστεί μία πράσινη βίβλο για εκείνες τις δραστηριότητες του στρατού που επηρεάζουν το περιβάλλον. Η έκθεση αναφέρεται επίσης και στις νομικές πτυχές των στρατιωτικών δραστηριοτήτων. Η έκθεση κάνει έκληση στην ΕΕ να ενεργήσει, ώστε να καλυφθούν και ρυθμιστούν από διεθνείς συνθήκες και οι νέες τεχνολογίες, αναφορικά με τα αποκαλούμενα μη θανατηφόρα όπλα.
<P>
Ο κίνδυνος της κατά λάθος χρήσης των πυρηνικών όπλων εξακολουθεί να υφίσταται όσο εξακολουθούν να υπάρχουν πυρηνικά όπλα. Αυτός ο κίνδυνος θα μπορούσε σε πολύ σύντομο χρονικό διάστημα να μειωθεί σημαντικά αν οι χώρες που έχουν πυρηνικά όπλα υλοποιούσαν ταχέως τα έξι στάδια που διατυπώθηκαν από την Επιτροπή της Καμπέρα.
<P>
Επιτρέψτε μου να ολοκληρώσω λέγοντας ότι, μας έρχονται καθημερινά αναφορές για περιβαλλοντικές καταστροφές οι οποίες μπορούν να αποτραπούν αν χρησιμοποιήσουμε με συνετό τρόπο τους υπάρχοντες πόρους. Ο στρατός έχει αυτούς τους πόρους. Δεν χρειάζεται να αφαιρεθούν από τον στρατό, αλλά, να χρησιμοποιηθούν από αυτόν. Αυτό που λείπει τώρα είναι η πολιτική βούληση.

<SPEAKER ID=65 LANGUAGE="SV" NAME="Olsson">
 - (SV) Κύριε Πρόεδρε, η Επιτροπή Περιβάλλοντος, Δημόσιας Υγείας και Προστασίας των Καταναλωτών επεξεργάστηκε αυτήν την έκθεση και συνέταξε μία γνωμοδότηση επί της οποίας θέλω να κάνω κάποια σχόλια. Κατ' αρχάς, θέλω να πώ ότι στηρίζουμε ολόκληρο το αιτιολογικό σκέλος που περιγράφει η κ. Theorin και στο οποίο αναφέρθηκε εδώ στην Ολομέλεια. Ωστόσο, στο τέλος της εισήγησής μου θέλω να αναφερθώ σε κάποια θέματα στα οποία έχουμε διαφορετική άποψη.
<P>
Είναι απολύτως εμφανές ότι σήμερα δεν υφίσταται κάποια άμεση στρατιωτική απειλή εναντίον της Ευρώπης. Υπάρχουν άλλοι μεγαλύτεροι κίνδυνοι, όπως, π.χ. η καταστροφή του περιβάλλοντος, η έλλειψη πόσιμου ύδατος, η εξάπλωση της ερήμου, οι κλιματολογικές μεταβολές, τα ατυχήματα σε χημικές βιομηχανίες, πυρηνικούς σταθμούς κ.ά. Συνεπώς, είναι σημαντικό να επανεξετάσουμε τον ορισμό της άμυνας και να τον διευρύνουμε, ώστε να συμπεριλαμβάνει επίσης και τις απειλές εναντίον του περιβάλλοντος. Αυτό γίνεται βέβαια σε γενικές γραμμές σε αυτό το ψήφισμα.
<P>
Είναι πολύ σημαντικό να εφαρμόζονται οι περιβαλλοντικές προϋποθέσεις της φυσιολογικής πολιτικής κοινωνίας και επί των στρατιωτικών δραστηριοτήτων - αυτό είναι απαραίτητο στη σημερινή φάση. Υπό αυτή την έννοια, είναι σημαντικό να υπάρχει μέριμνα και επεξεργασία των πρώην πυρηνικών όπλων. Σε ό, τι αφορά το πως θα χειριστούμε αυτό το πρόβλημα στην έκθεση Theorin προτείνεται να «αναδιαρθρωθεί» ο στρατός ώστε να μπορεί να ασχοληθεί με περιβαλλοντικά θέματα. Σίγουρα αυτή είναι εν μέρει μία πιθανή λύση. Ωστόσο, ένα θέμα που εμείς, από πλευράς Επιτροπής Περιβάλλοντος, Δημόσιας Υγείας και Προστασίας των Καταναλωτών, θέλουμε να θέσουμε είναι ότι αν ο στρατός δεσμεύει έναν πολύ μεγάλο όγκο κονδυλίων, κάτι που κατά πάσα πιθανότητα συμβαίνει σήμερα, τότε πρέπει να μεταφερθούν πόροι από την άμυνα στον τομέα του περιβάλλοντος, στις σωστικές υπηρεσίες, στις υπηρεσίες αντιμετώπισης καταστροφών στον καθαρισμό υδάτων και εδάφους, στο έργο της πρόληπψης σε ό, τι αφορά το περιβάλλον κ.λπ. Πιστεύουμε ότι αυτό είναι περισσότερο σημαντικό από το να δημιουργηθούν ειδικές στρατιωτικές δυνάμεις για περιβαλλοντικούς σκοπούς. Ωστόσο, η Επιτροπή Περιβάλλοντος θεωρεί ότι αυτή είναι άλλη μία δυνατότητα που μπορεί να χρησιμοποιηθεί.

<SPEAKER ID=66 NAME="Titley">
Κύριε Πρόεδρε, ελπίζω ότι οι συνάδελφοί μου συνειδητοποιούν τη σπουδαιότητα και τη σημασία αυτής της έκθεσης. Δεν αναφέρομαι μόνο στην ποιότητα του έργου της κυρίας Theorin, για το οποίο την συγχαίρω, αλλά στο γεγονός ότι η συγκεκριμένη έκθεση εκπονήθηκε από την Επιτροπή Εξωτερικών Υποθέσεων, Ασφάλειας και Αμυντικής Πολιτικής. Αποτελεί δείγμα του γεγονότος ότι το Κοινοβούλιο αναγνωρίζει πως το τέλος του ψυχρού πολέμου προκάλεσε μία εντελώς νέα αντίληψη για την ασφάλεια και πως η περιβαλλοντική ασφάλεια είναι αποφασιστικής σημασίας για τη μελλοντική ειρήνη και ευημερία. Αναμφίβολα, η έλλειψη και η υποβάθμιση των περιβαλλοντικών πόρων θα οδηγήσει μελλοντικά σε συγκρούσεις και θα πρέπει να χρησιμοποιήσουμε όλους τους διαθέσιμους πόρους για να αποτρέψουμε αυτό το ενδεχόμενο.
<P>
Το σημείο στο οποίο επικρίνω την έκθεση, όπως αυτή προέκυψε τελικά, αφορά τον τρόπο με τον οποίο τροποποιήθηκε τόσο από την Επιτροπή Εξωτερικών Υποθέσεων όσο και από την Επιτροπή Περιβάλλοντος, Δημόσιας Υγείας και Προστασίας των Καταναλωτών, ο οποίος υποδεικνύει ότι έχουμε την τάση να στοιβάζουμε τα πάντα στο ίδιο καλάθι. Αυτό είναι λάθος. Οφείλουμε να επικεντρωνόμαστε στα βασικά σημεία. Το σημαντικό για τους περισσότερους ανθρώπους είναι ο αέρας που αναπνέουν, η τροφή που τρώνε και το νερό που πίνουν - κυρίως το νερό που βοηθά να αναπτυχθεί η τροφή που τρώνε.
<P>
Θα ήθελα να επικεντρωθώ στο συγκεκριμένο ζήτημα του νερού. Πιθανώς αποτελεί την πιο σημαντική πρόκληση για την ασφάλεια την οποία θα αντιμετωπίσουμε τον επόμενο αιώνα. Επί παραδείγματι, εάν ρίξουμε μια ματιά στην περιοχή της Κασπίας Θάλασσας, θα δούμε ότι διαθέτει τρομακτικά κοιτάσματα πετρελαίου τα οποία ενδεχομένως να οδηγήσουν σε μεγάλη ευημερία. Ωστόσο, συνιστούν επίσης και μία αναμενόμενη καταστροφή, ιδίως για τις Δημοκρατίες της Κεντρικής Ασίας. Όλοι γνωρίζουμε τη φοβερή ιστορία της Θάλασσας της Αράλης. Ομοίως, υπάρχουν και άλλες συγκρούσεις, ως αποτέλεσμα τόσο του σοβιετικού συστήματος, το οποίο κατασπαταλούσε το νερό, όσο και της κατάρρευσής του, που οδήγησε σε χάος σε ό, τι αφορά την κατανομή της υδροδότησης.
<P>
Υπάρχουν οι υδροηλεκτρικοί σταθμοί της Κιργισίας, οι οποίοι υπονομεύουν τις κατά τα κατάντη χώρες. Η παράνομη άντληση υδάτινων αποθεμάτων και τα ζητήματα της πρόσβασης στο νερό, σε συνδυασμό με τις εθνικιστικές αντιπαλότητες, μπορούν εύκολα να πυροδοτήσουν συγκρούσεις ανά πάσα στιγμή.
<P>
Ομοίως, εάν εξετάσουμε την ινδική υπο-ήπειρο, θα δούμε ότι ο αυξανόμενος πληθυσμός σε συνδυασμό με την αποψίλωση προκαλεί πλημμύρες, οι οποίες υπονομεύουν την αποτελεσματική υδροδότηση και τα φράγματα. Οι πηγές αρκετών λεκανών απορροής βρίσκονται στο Κασμίρ και όλοι γνωρίζουμε τις συνέπειες που αυτό συνεπάγεται για την ασφάλεια. Στη Μέση Ανατολή, η πρόσβαση στον Ιορδάνη ποταμό αποτελεί μία από τις βασικές πτυχές της διαδικασίας για την ειρήνευση στη Μέση Ανατολή, ιδιαίτερα σε σχέση με τα Υψίπεδα του Γκολάν. Πράγματι, η ιστορία των σχέσεων Ισραήλ-Ιορδανίας αποτελεί μάλλον μια ιστορία σχέσεων για το νερό περισσότερο απ' οτιδήποτε άλλο.
<P>
Συνεπώς, καλωσορίζω το γεγονός ότι ασχολούμαστε επιτέλους με αυτά τα ζητήματα. Συμμερίζομαι μαζί με την κυρία Theorin την ελπίδα ότι μπορούμε να χρησιμοποιήσουμε όλους τους πόρους μας - ιδίως τους στρατιωτικούς πόρους δορυφορικής τεχνολογίας κ.λπ. προκειμένου να αντεπιτεθούμε για την περιβαλλοντική ασφάλεια. Εάν δεν το πράξουμε, τότε από την άποψη των συγκρούσεων «δεν έχουμε δει τίποτε ακόμη».

<SPEAKER ID=67 LANGUAGE="DE" NAME="Stenzel">
Κύριε Πρόεδρε, κύριε Επίτροπε, αξιότιμοι συνάδελφοι, η έκθεση της κ. Theorin σχετικά με το περιβάλλον, την ασφάλεια και την εξωτερική πολιτική αναφέρεται σε μία λεπτομέρεια των πτυχών του θέματος της ασφάλειας, ήτοι σε ζητήματα σχετικά με την περιβαλλοντική πολιτική, υπογραμμίζοντάς τα υπερβολικά και προσπαθώντας, ως εκ τούτου, να δει κυρίως υπό αυτό το πρίσμα τον ρόλο που διαδραματίζουν οι ένοπλες δυνάμεις στον τομέα της πολιτικής ασφαλείας, και να αλλάξει καθώς και να μετατρέψει το έργο που έχουν αναλάβει οι δυνάμεις ασφαλείας. Το γεγονός ότι ο στρατός μπορεί να συμβάλλει στη ρύπανση του περιβάλλοντος το διαπιστώσαμε κυρίως στις τέως χώρες μέλη του Συμφώνου της Βαρσοβίας, όπου πολύ συχνά ύστερα από την αποχώρηση των σοβιετικών τότε ακόμα στρατευμάτων αφέθηκαν πίσω ζημιές που αφορούσαν την περιβαλλοντική πολιτική. Τα πυρηνικά υποβρύχια που δεν συντηρήθηκαν και σαπίζουν συνιστούν κίνδυνο για τις θάλασσες, ενώ τα πρώην στρατόπεδα έχουν αφήσει πίσω τους μία μολυσμένη από πετρέλαιο γη. Φυσικά, είναι θεμιτή η ερώτηση για το ποιός θα αναλάβει τη διάθεση στρατιωτικών αποβλήτων ειδικότερα σε αυτές τις χώρες.
<P>
Ωστόσο, το γεγονός ότι αυτό χρησιμοποιείται ως πρόφαση για τον ορισμό των ενόπλων δυνάμεων μόνον από την άποψη της προστασίας του περιβάλλοντος και για την παρεμπόδιση της έρευνας από την άποψη της φιλικότητάς της προς το περιβάλλον σημαίνει μια καταστρατήγηση του έργου που έχουν αναλάβει οι ένοπλες δυνάμεις στον τομέα της πολιτικής ασφαλείας. Επειδή δεν έχει καθιερωθεί ακόμα η ειρήνη μετά το πέρας του Ψυχρού Πολέμου, πρέπει να τηρηθεί μια αρνητική στάση απέναντι σε αυτή την αρχική προσέγγιση της έκθεσης. Προπάντων δεν αποτελεί σκόπιμη προσέγγιση το να καθίσταται υπεύθυνος ο στρατός για τις ζημιές που προκλήθηκαν στο περιβάλλον, επειδή αυτή θα επιβάρυνε υπερβολικά τους ούτως ή άλλως περιορισμένους αμυντικούς προϋπολογισμούς. Αντίθετα, είναι σημαντικό όσο και σωστό την ευθύνη για τις ζημιές που προκαλούνται στο περιβάλλον να τις αναλαμβάνουν οι κυβερνήσεις και να καθιερωθεί εδώ η αρχή του «ο ρυπαίνων πληρώνει».
<P>
Παρά αυτή τη θεμελιώδη αρχή της έκθεσης, την οποία απορρίπτω βασικά ως μη ρεαλιστική, υπάρχουν φυσικά και μερικά θέματα που μπορούν κάλλιστα να τύχουν πλήρους υποστήριξης όπως η συμπερίληψη στη στρατιωτική έρευνα των περιβαλλοντικών πτυχών, η εντατικοποίηση της μετατροπής της στρατιωτικής παραγωγής και τεχνολογίας προς μη στρατιωτικά προϊόντα, η δραστηριοποίηση για την απαγόρευση ναρκών κατά προσωπικού και η έκκληση να υπογραφεί άμεσα το Σύμφωνο της Οττάβας του 1997, ο έλεγχος των αποβλήτων της βιομηχανίας παραγωγής πυρηνικών όπλων, ο έλεγχος των βιολογικών και χημικών όπλων, η περαιτέρω μείωση των πυρηνικών όπλων και προπάντων η τήρηση της συνθήκης για τη μη διάδοση των πυρηνικών όπλων.
<P>
Το γεγονός ότι αυτού του είδους τα όπλα μπορεί να περιέλθουν στην κατοχή ανεύθυνων δυναστών ή τρομοκρατικών οργανώσεων συνιστά έναν μεγάλο κίνδυνο που πρέπει να αποτραπεί μέσω ενός δικτύου διεθνών συμφωνιών καθώς και μέσω των αντίστοιχων ελέγχων. Το αίτημα να εκπαιδεύονται στρατιώτες σε θέματα προστασίας του περιβάλλοντος με στόχο να δημιουργηθεί μια ευρωπαϊκή περιβαλλοντική ταξιαρχία είναι άστοχο όσον αφορά το θέμα αυτό καθεαυτό και δεν είναι σκόπιμο αν αναλογιστεί κανείς το γεγονός ότι η περιβαλλοντική πτυχή λαμβάνεται τώρα ήδη υπόψη σε εθνικές ένοπλες δυνάμεις καθώς και στο πλαίσιο της εταιρικής σχέσης του ΝΑΤΟ για την ειρήνη. Ο στρατός πρέπει ασφαλώς να είναι προετοιμασμένος και για περιβαλλοντικές καταστροφές. Σίγουρα όμως αυτό δεν αποτελεί το πρωταρχικό του καθήκον.

<SPEAKER ID=68 LANGUAGE="NL" NAME="Bertens">
Κύριε Πρόεδρε, το περιβάλλον πρέπει να καταστεί σημαντικό στοιχείο της Κοινής Εξωτερικής Πολιτικής και Πολιτικής Ασφαλείας. Αυτό είναι το κύριο μήνυμα της παρούσας έκθεσης. Ευχαριστώ την κ. Theorin για την ενέργεια που διέθεσε για να την εκπονήσει. Θα ήταν όντως καλό να μπορούσε η Ευρωπαϊκή Ένωση να αναπτύξει στον τομέα αυτό μια κοινή στρατηγική. Σήμερα υπάρχουν ήδη πολλές διενέξεις που είναι αποτέλεσμα περιβαλλοντολογικών προβλημάτων. Ο κ. Titley το είπε ήδη: το νερό στη Μέση Ανατολή, ο υπερπληθυσμός ως παράγων συγκρούσεων στην περιοχή των μεγάλων λιμνών, οι αποψιλώσεις, οι πλημμύρες στη Νότια Ασία.
<P>
Επιπλέον, πρέπει να είναι σαφές ότι οι ένοπλες δυνάμεις αποτελούν τμήμα της κοινωνίας, η οποία συμπεριλαμβάνει την προστασία του περιβάλλοντος στις βασικές της προτεραιότητες. Όπου μπορούμε, θα πρέπει να χρησιμοποιούμε στρατιωτικούς για την αντιμετώπιση περιβαλλοντολογικών προβλημάτων. Ένα καλό παράδειγμα αξιοποίησης των ένοπλων δυνάμεων είναι η άσκηση εναερίου ελέγχου στις παράνομες απορρίψεις από πετρελαιοφόρα στη Βόρειο Θάλασσα. Η χρησιμοποίηση στρατιωτών για την προστασία του περιβάλλοντος θα μπορούσε επίσης να βοηθήσει την κατάσταση με τις φωτιές στην Ινδονησία.
<P>
Όμως, στην παρούσα έκθεση υπάρχουν πολλά στοιχεία που είτε είναι εξωπραγματικά, είτε δεν είναι απαραίτητα. Δεν πρέπει να αρχίσουμε για άλλη μια φορά να δημιουργούμε κέντρα και νέες «ταξιαρχίες» και να γράφουμε πράσινα βιβλία. Εξάλλου, πρέπει να αφήσουμε στη διακριτική ευχέρεια των αρχών την απόφαση για τη μεταφορά πόρων από τις δαπάνες για την άμυνα. Δεν μπορεί το Κοινοβούλιο να επιβάλλει στις κυβερνήσεις την άσκηση μιας στρατιωτικοπεριβαλλοντολογικής πολιτικής. Ας αφήσουμε κάθε κράτος μέλος να αναδιατάξει τον προϋπολογισμό του όπως επιθυμεί και τότε θα δούμε ότι το θέμα του περιβάλλοντος θα τεθεί από μόνο του.
<P>
Η πολιτική μου ομάδα, η Ομάδα των Φιλελευθέρων, επιθυμεί να περιορίσει την έκθεση στην ουσία της. Θα καταθέσουμε τροπολογίες για τη διαγραφή ορισμένων παραγράφων. Αναλόγως με τα αποτελέσματα, η Ομάδα μου θα αποφασίσει εάν θα υποστηρίξει ή όχι την παρούσα έκθεση.

<SPEAKER ID=69 LANGUAGE="SV" NAME="Gahrton">
Κύριε Πρόεδρε, η κ. Theorin έχει εκπονήσει μία σημαντική έκθεση, που έγινε ακόμη καλύτερη μετά την επεξεργασία της στους κόλπους της κοινοβουλευτικής επιτροπής, η οποία όμως έχει κάποια αδύνατα σημεία, π.χ. σε ό, τι αφορά την ευθύνη του στρατού για την καταστροφή του περιβάλλοντος σε καιρό ειρήνης, τις αγωγές για καταβολή αποζημιώσεων εκ μέρους του στρατού και, κυρίως, σε ό, τι αφορά τα οπλικά συστήματα που λειτουργούν από το διάστημα.
<P>
Υπάρχει μία περίεργη αντίφαση μεταξύ του αιτιολογικού σκέλους της έκθεσης και του καθ' αυτού ψηφίσματος. Στο αιτιολογικό σκέλος γίνεται αναφορά στο HAARP, High Frequency Active Auroral Reseasrch Project , ως μία καθαρά στρατιωτικής φύσεως έρευνα, έναν «πόλεμο των άστρων», μία έρευνα η οποία πρέπει να θεωρηθεί ως ιδιαιτέρως καταστροφική για το περιβάλλον και που ενδέχεται να έχει απρόβλεπτες επιπτώσεις στην ανθρώπινη ζωή, η οποία είναι αμφισβητήσιμη από νομικής άποψης και που ίσως συνιστά παραβίαση του διενθνούς δικαίου. Απ' όλα αυτά δεν έχει απομείνει σχεδόν τίποτα στο ψήφισμα, όπου γίνεται μόνο αναφορά στην ανάγκη περαιτέρω διερεύνησης. Από πλευράς της Ομάδας των Πρασίνων θεωρούμε ότι ήρθε η ώρα να μιλήσουμε ξεκάθαρα. Πρέπει να απαιτήσουμε να ματαιωθεί αυτή η έρευνα, κάτι που το κάνουμε στις δικές μας προτάσεις τροπολογίας.

<SPEAKER ID=70 LANGUAGE="DE" NAME="Κronberger">
Κύριε Πρόεδρε, κύριε Επίτροπε, κατά βάση πρέπει να χαιρετηθεί το γεγονός ότι αναγνωρίστηκε η στενή σχέση μεταξύ της εξωτερικής πολιτικής και πολιτικής ασφαλείας και των περιβαλλοντικών ζητημάτων. Επίσης, είναι σημαντικό και το συμπέρασμα ότι οι στρατιωτικές δραστηριότητες έχουν εκτεταμένες περιβαλλοντικές επιπτώσεις. Θα ήθελα όμως επιπλέον να επισημάνω ένα γεγονός το οποίο πρέπει να τύχει μεγαλύτερης προσοχής στο μελλοντικό μας έργο για την ειρηνευτική πολιτική. Τόσο στην Αφρική όσο και στη Μέση Ανατολή, στη Νότια Αμερική και στα κράτη της τέως Σοβιετικής Ένωσης διεξάγονται σήμερα πόλεμοι για το πετρέλαιο και άλλους πόρους. Μόνον εάν κατορθώσουμε μέσω της μετάβασης σε ανανεώσιμες πρωτογενείς πηγές ενέργειας να εξαλείψουμε αυτή τη βασική αιτία πολέμου του τελευταίου αιώνα, θα υπάρξουν κάποιες πρώτες πραγματικές επιτυχίες κατά τη μακροπρόθεσμη φιλική προς το περιβάλλον διαφύλαξη της ειρήνης.
<P>
Εδώ υπάρχει ένα θέμα που θεωρώ ιδιαίτερα σημαντικό: η ΕΕ θα έπρεπε να εξαπολύσει μια επίθεση κατά της διαρκώς εξαπλούμενης μάστιγας του θεσμού των μισθοφόρων, οι οποίοι συμμετέχουν δυναμικά σε αυτή τη μάχη για τους πόρους. Οι μισθοφορικοί στρατοί θα έπρεπε να απαγορευθούν παγκοσμίως και τα ευρωπαϊκά τους κέντρα θα έπρεπε να διώκονται ποινικά.

<SPEAKER ID=71 NAME="Spencer">
Κύριε Πρόεδρε, επιθυμώ να επιδοκιμάσω τα συμπεράσματα στα οποία καταλήγει η συγκεκριμένη έκθεση. Προσωπικά, μου φαίνεται σαφές ότι η επιρροή του περιβάλλοντος στην ασφάλεια είναι τόσο άμεση και σημαντική όσο και αυξανόμενη. Επικροτώ απολύτως τα λεγόμενα της κυρίας Theorin και του κ. Titley σχετικά με τις συγκρούσεις για το νερό και τους πόρους, και πόσο βασικό θα πρέπει να είναι αυτό, εφόσον τώρα σχεδιάζουμε την Κοινή Εξωτερική Πολιτική και την Πολιτική Ασφάλειας των επόμενων δέκα ετών. Ομοίως, δεν πρόκειται να προσθέσω τίποτε άλλο στα διατυπωθέντα σχόλια για την επίδραση του στρατιωτικού τομέα στο περιβάλλον. Αυτή μπορείτε να την δείτε στη Χερσόνησο Κόλα. Μπορείτε να την δείτε στην έλλειψη ασφάλειας στις πυρηνικές περιοχές της Σοβιετικής Ένωσης, όπως αυτή επισημάνθηκε από τον Στρατηγό Lee Butler.
<P>
Ωστόσο, επιθυμώ να πω δυο λόγια για το σχέδιο HAARP το οποίο ανέφερε ο κ. Gahrton. Έχοντας παραστεί στην ακρόαση και έχοντας πραγματοποιήσει σημαντικό έργο και ο ίδιος, θεωρώ ότι οι κίνδυνοι από τα πειράματα με πολικό ηλεκτρομαγνητισμό είναι δυνητικά πολύ επιβλαβείς και πιθανόν καταστροφικοί. Το λέω αυτό χωρίς να διατυπώνω κάποια ιδιαίτερη κρίση για τις ενδεχόμενες στρατιωτικές εφαρμογές αυτής της τεχνολογίας, είτε ως όπλο για την αναστάτωση του κλίματος του εχθρού είτε λόγω της προσαρμοστικότητάς του για χρήση σε μη θανατηφόρα όπλα, στρατιωτικού ή πολιτικού χαρακτήρα, ή ίσως και το πιο επικίνδυνο από όλα ως συγκεκαλυμμένη συνέχιση των αμυντικών πολιτικών του «Πολέμου των Αστρων».
<P>
Γεγονός είναι ότι όταν εξετάζουμε το συγκεκριμένο θέμα και παρακολουθήσαμε την ακρόαση για το HAARP, μερικές φορές φαίνεται σαν να παρακολουθούμε επιστημονική φαντασία. Αλλά, αυτή η επιστημονική φαντασία δεν θα πρέπει να μας τυφλώνει ώστε να μην αντιληφθούμε το ενδεχόμενο να καταστεί μία αρκετά απειλητική πραγματικότητα. Απηχώ τα σχόλια άλλων ομιλητών όταν δηλώνω ότι λυπάμαι που η αμερικανική διοίκηση, παρά τις επαφές σε υψηλότατο επίπεδο και τις επαφές στα πλαίσια του ΝΑΤΟ, δεν θεωρεί λογικό να έλθει σε αυτό το Κοινοβούλιο και να εκφράσει μία άποψη. Ελλείψει αυτού, θα πρέπει να πω ότι αυτό το Κοινοβούλιο πρέπει να θεωρεί ότι πρόκειται για ένα ζήτημα που πρέπει να μας απασχολεί όλους, και στο οποίο θα πρέπει να επανέλθουμε έπειτα από την παροχή της νέας εντολής. Υπάρχουν αναπάντητα ερωτήματα και αυτό το Κοινοβούλιο δικαιούται ορισμένες απαντήσεις, τόσο από τους Αμερικανούς όσο και από τους επιστήμονες που εμπλέκονται στο συγκεκριμένο θέμα.

<SPEAKER ID=72 LANGUAGE="DA" NAME="Bjerregaard">
Κύριε Πρόεδρε, επιτρέψτε μου να ξεκινήσω ευχαριστώντας την εισηγήτρια, κ. Maj Britt Theorin, που επιτέλεσε πολύ σπουδαίο έργο, που - επιτρέψτε μου αυτό το μικρό προσωπικό σχόλιο - ταιριάζει απόλυτα και με το υπόλοιπο πολιτικό έργο που έχει επιτελέσει η κ. Theorin στο παρελθόν. Είναι εντελώς ξεκάθαρο ότι η έκθεση εμπλέκει μια σειρά τομέων διαφορετικών από αυτούς με τους οποίους συνήθως ασχολούμαι καθημερινά σε σχέση με το περιβάλλον, αλλά θα κοιτάξω την έκθεση στο σύνολό της.
<P>
Η Επιτροπή έλαβε με μεγάλο ενδιαφέρον υπόψη την έκθεση του Κοινοβουλίου και τις προτάσεις που αυτή περιλαμβάνει για το περιβάλλον, την άμυνα και την εξωτερική πολιτική. Πρόκειται, όπως ήδη αναφέρθηκε σήμερα εδώ, για ένα πολυσύνθετο θέμα, του οποίου την τεράστια σημασία για τη διεθνή κοινωνία εν γένει μόλις τώρα αντιλαμβανόμαστε. Η έκθεση είναι εξαιρετική, δεδομένου ότι καταδεικνύει με σαφήνεια πολλές από τις σχέσεις που υπάρχουν ή ενδέχεται να δημιουργηθούν ανάμεσα στο περιβάλλον, την έλλειψη περιβαλλοντικών πόρων και την άμυνα. Κατά τη συζήτηση σήμερα αναφέρθηκαν επίσης αρκετά παραδείγματα, όπως το πρόβλημα των προσφύγων και ο υπερπληθυσμός ή - στον κατεξοχήν τομέα του περιβάλλοντος - το νερό και το κλίμα.
<P>
Οι υπηρεσίες της Επιτροπής διερεύνησαν μια σειρά αμυντικών προβλημάτων, καθώς και τα οικονομικά πολλαπλασιαστικά αποτελέσματά τους από συνολικότερη άποψη. Σε αυτό το πλαίσιο διοργανώσαμε μια σειρά σεμιναρίων, όπως λόγου χάρη για το περιβάλλον και την άμυνα. Τονίστηκε ότι η Επιτροπή έπρεπε, βάσει αυτών των σεμιναρίων, να επεξεργαστεί μια έκθεση που θα αφορά την αλληλεπίδραση ανάμεσα στην εξωτερική πολιτική, την άμυνα και την αειφόρο ανάπτυξη με στόχο να ξεκινήσει μια συζήτηση με όλα τα εμπλεκόμενα μέρη και τους λήπτες των αποφάσεων σε όλη την Ευρώπη. Ως συνέπεια αυτών, οι δικές μου υπηρεσίες ήδη αυτή τη στιγμή αναλύουν ενδελεχώς κάποια από τα σημεία της έκθεσης του Κοινοβουλίου που αφορούν τους κινδύνους που συνδέονται με τις παγκόσμιες κλιματολογικές αλλαγές και την υπερεκμετάλλευση των πόρων, οι οποίες μπορούν να οδηγήσουν σε αύξηση των περιβαλλοντικών προσφύγων, να προκαλέσουν κρίσεις ή - όπως υπογράμμισε και η ίδια η κ. Theorin - ακόμη και άμεσες συγκρούσεις.
<P>
Στη ΓΔ ΧΙ έχουν ήδη ξεκινήσει οι εργασίες για το περιβάλλον και την άμυνα. Θα εστιαστούν σε θέματα όπως οι υδάτινοι πόροι και η λειψυδρία, στα οποία αναφέρθηκε ειδικότερα ο κ. Titley, είτε καταπιαστούμε με την Κασπία, την Αράλη ή τη Μαύρη Θάλασσα, με τις οποίες είχαμε την ευκαιρία με τον κ. Spencer να ασχοληθούμε πριν από λίγο καιρό. Θα εστιαστούμε επίσης στην υποβάθμιση του εδάφους, την έλλειψη φυσικών πόρων, στα διασυνοριακά προβλήματα που αφορούν την καταστροφή των δασών και τη βιολογική ποικιλότητα, καθώς και προβλήματα άμυνας που ενδέχεται να δημιουργηθούν ως απόρροια όλων των παραπάνω. Στο ίδιο πλαίσιο θα κοιτάξουμε από κοντά τα πολλαπλασιαστικά αποτελέσματα της πολιτικής σε άλλους τομείς, όπως για παράδειγμα στο εμπόριο, την αναπτυξιακή βοήθεια, και τη συνεργασία. Αυτές οι εργασίες καλύπτουν λοιπόν μια σειρά από τις προτάσεις του ίδιου του Κοινοβουλίου, ειδικά το πολύ σημαντικό σημείο 1 του ψηφίσματος.
<P>
Η Επιτροπή έχει επανειλημμένως εκφράσει την ανησυχία της για την εξαφάνιση των δασών και την ερημοποίηση της Αφρικής. Ένα μεγάλο μέρος της έκτακτης βοήθειας υπό την αιγίδα του Προγράμματος της Λομέ προβλέπεται για την αντιμετώπιση αυτών των δύο φαινομένων, τα οποία φυσικά έχουν πολλαπλά αίτια, ορισμένα εκ των οποίων είναι πασιφανώς στρατιωτικής φύσεως. Η Επιτροπή όμως δεν έχει ούτε αρμοδιότητα ούτε και ειδίκευση στις στρατιωτικές υποθέσεις. Ούτε έχει πρόσβαση στις στρατιωτικές δράσεις και πόρους, διότι εμπίπτουν αποκλειστικά στην αρμοδιότητα των εθνικών αρχών. Ως εκ τούτου, η Επιτροπή δεν είναι σε θέση να μεριμνήσει ώστε να τηρηθούν ορισμένα σημεία της πρότασης ψηφίσματος, ειδικότερα τα σημεία 18 και 29. Η Επιτροπή συμμετέχει πλήρως στην κοινή εξωτερική και αμυντική πολιτική. Γι' αυτό, και σε συνεργασία με την Προεδρία του Συμβουλίου, θα προσπαθήσουμε να συνηγορήσουμε υπέρ των θέσεων που εκφράζονται στο ψήφισμα στα διάφορα διεθνή αμυντικά φόρα, όπως για παράδειγμα στον ΟΗΕ.
<P>
Τέλος, κύριε Πρόεδρε, η Επιτροπή θεωρεί θετικό το γεγονός ότι το Κοινοβούλιο προέβη σε αυτό το ψήφισμα και στην έκθεση. Συμμεριζόμαστε τις ανησυχίες του Κοινοβουλίου για τη σχέση ανάμεσα στην επιβάρυνση του περιβάλλοντος και τους μελλοντικούς αμυντικούς κινδύνους. Όπως αναφέρθηκε, έχουμε ήδη ξεκινήσει έργο σχετικά με ορισμένες πτυχές του προβλήματος, ειδικά όσον αφορά αυτές που σχετίζονται άμεσα με το περιβάλλον. Με αυτές τις παρατηρήσεις, κύριε Πρόεδρε, θέλω άλλη μία φορά να ευχαριστήσω την εισηγήτρια, κ. Maj Britt Theorin, για την εξαιρετική έκθεσή της και για τη σημερινή συζήτηση.

<SPEAKER ID=73 NAME="Πρόεδρος">
H συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=5>
Εκτενής εταιρική σχέση με την Κίνα
<SPEAKER ID=74 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0479/98) του κ. Bernard-Reymond, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την ανακοίνωση της Επιτροπής με τίτλο: προς μία εκτενή εταιρική σχέση με την Κίνα (COM(98)0181 - C4-0248/98).

<SPEAKER ID=75 NAME="Bertrand-Raymond">
Κύριε Πρόεδρε, αμετάβλητη και μεταβαλλόμενη, η Κίνα μάς έδωσε για άλλη μία φορά ένα παράδειγμα των αντιφάσεων και των δυσχερειών της. Αφού έδωσε ενθαρρυντικά σημάδια ανοίγματος στον τομέα των ανθρωπίνων δικαιωμάτων, μια σειρά συνοπτικών δικών μάς υπενθύμισε - αν ήταν ακόμη ανάγκη - ότι αυτή η χώρα παραμένει δυστυχώς έρμαιο μιας αυταρχικής πολιτικής που γυρνάει την πλάτη στην ελευθερία, τη δημοκρατία και τα δικαιώματα των ανθρώπου.
<P>
Η υπογραφή δύο συμβάσεων του ΟΗΕ σχετικά με τα οικονομικά, κοινωνικά και πολιτιστικά δικαιώματα, και σχετικά με τα αστικά και τα πολιτικά δικαιώματα, η ύπαρξη έμμεσων επαφών με τους εκπροσώπους του θιβετιανού λαού, η επίσκεψη εκπροσώπου της Ταϊβάν στο Πεκίνο, η απελευθέρωση πολιτικών κρατουμένων, η επίσκεψη της τρόικας στο Θιβέτ, η άφιξη στο Πεκίνο της Marie Robinson, Ύπατης Αρμοστού των Ηνωμένων Εθνών για τα Δικαιώματα του Ανθρώπου, ο δημόσιος διάλογος που ξεκίνησε στην κινεζική τηλεόραση μεταξύ του Προέδρου των Ηνωμένων Πολιτειών και του Jiang Zemin, αποτέλεσαν ενθαρρυντικές ενδείξεις που σημάδευσαν την πρόσφατη περίοδο.
<P>
Δεν είμαστε βεβαίως τόσο αφελείς ώστε να πιστεύουμε ότι αντιπροσωπεύουν αυτές καθεαυτές οι ενδείξεις μία ειλικρινά νέα πολιτική, αλλά και μόνο το γεγονός ότι υπήρξαν, μόνο το γεγονός ότι οι αρχές του Πεκίνου τις θεώρησαν απαραίτητες, ήταν ήδη μια ενθάρρυνση για τη συνέχιση και την εμβάθυνση του διαλόγου. Στο πλαίσιο αυτό επεδίωξε η Επιτροπή να εκπονήσει νέα ανακοίνωση, την οποία ενέκρινε το Συμβούλιο, πριν μάλιστα το Κοινοβούλιο αποφανθεί επί του θέματος - γεγονός που αποτελεί εξάλλου κακό παράδειγμα δημοκρατίας έναντι της Κίνας.
<P>
Η Επιτροπή κατέληξε σε πέντε κατευθυντήριες γραμμές, τις οποίες γνωρίζετε και που ενέκρινε η Επιτροπή Εξωτερικών Υποθέσεων, Ασφάλειας και Αμυντικής Πολιτικής. Επισημαίνω με ικανοποίηση τη βαρύτητα που δόθηκε, στο πλαίσιο αυτών των κατευθυντήριων γραμμών, στον πολιτικό διάλογο και στην προτεινόμενη προς την Κίνα βοήθεια, προκειμένου να εδραιωθεί στη χώρα αυτή ένα κράτος δικαίου σύμφωνο προς τους διεθνείς κανόνες. Ο πολιτικός διάλογος είναι απαραίτητος με αυτόν το μελλοντικό σημαντικό πρωταγωνιστή του πολυπολικού κόσμου και με αυτή την ασιατική δύναμη που μπορεί να διαδραματίσει σταθεροποιητικό ρόλο στην περιοχή της. Ωστόσο, ο πολιτικός διάλογος είναι εξίσου απαραίτητος για να πειστεί η Κίνα ότι το κλειδί της διεθνούς κοινωνίας συνίσταται στο σεβασμό των οικουμενικών αξιών. Στο πλαίσιο αυτό, σας συγχαίρουμε για το πρόγραμμα νομικής και δικαστικής συνεργασίας που πρότεινε η Επιτροπή, χρηματοδοτούμενο με ποσό ύψους 13 εκατ. Ecu για τέσσερα χρόνια. Στα πλαίσια του προγράμματος αυτού, πρέπει να δοθεί προτεραιότητα στο σεβασμό των ατομικών και συνδικαλιστικών ελευθεριών, ακόμη κι αν η νομική ασφάλεια της οικονομικής κοινωνίας είναι εξίσου απαραίτητη, ιδίως στον τομέα της προστασίας των επενδύσεων και της πνευματικής ιδιοκτησίας.
<P>
Εξετάζουμε όμως, αξιότιμοι συνάδελφοι, αυτές τις κατευθυντήριες γραμμές τη στιγμή που οι Xu Wenli, Wang Youcai και Qin Yongmin βρίσκονται και πάλι στη φυλακή και που ένα κύμα συλλήψεων και δικών μάς υποχρεώνει να διερωτηθούμε για το νόημα αυτής της σκλήρυνσης. Ξέρουμε βέβαια ότι η προοπτική της Δεκάτης Επετείου από τα γεγονότα της Τιεν Αν Μεν ανησυχεί το Πεκίνο, φοβούμαστε όμως ότι η αιτία αυτής της σκλήρυνσης βρίσκεται πέρα από το φόβο αυτόν.
<P>
Πράγματι, η Κίνα ξεκίνησε μια μεγάλη μεταρρύθμιση σε οικονομικό επίπεδο. Αφού άντλησε διδάγματα από τις διεθνείς εξελίξεις κατά τις δύο τελευταίες δεκαετίες, την ανάπτυξη της παγκοσμιοποίησης και την αποτελεσματικότητα της οικονομίας της αγοράς, αποφάσισε να κάνει ανοίγματα προς τον έξω κόσμο και να μεταβεί από μια γραφειοκρατική και συγκεντρωτική οικονομία σε μια σοσιαλιστική οικονομία της αγοράς. Γρήγορα αποκόμισε τα οφέλη αυτής της μεταβολής: ανάπτυξη που για πολύ καιρό ήταν ίση ή μεγαλύτερη από 10 %, σημαντικά συναλλαγματικά αποθέματα, αισθητά αυξημένες ξένες επενδύσεις, εξωτερικό εμπόριο σε πλήρη άνθιση, σταδιακά ελεγχόμενος πληθωρισμός.
<P>
Η Επιτροπή προτείνει να συμπληρώσει αυτή τη μεταρρυθμιστική κίνηση προσφέροντας τη συνεργασία της σε πολύ διαφορετικούς τομείς, όπως η ανάπτυξη του ανθρώπινου δυναμικού, η μεταρρύθμιση της διοίκησης, η κοινωνική προστασία, η μεταρρύθμιση του χρηματοπιστωτικού τομέα, η καταπολέμηση της φτώχειας και των περιφερειακών ανισοτήτων, η μεταφορά τεχνογνωσίας στον τομέα της ενέργειας, η διεύρυνση της επιστημονικής και τεχνικής συνεργασίας, η προστασία του περιβάλλοντος.
<P>
Ωστόσο, αυτή η σημαντική μετάλλαξη συνοδεύεται, όπως πάντα, από την όξυνση ή την εμφάνιση μεγάλων ανισοτήτων: ανισότητα μεταξύ των πόλεων και της υπαίθρου, μεταξύ των παράκτιων περιοχών και της ενδοχώρας, μεταξύ του Πεκίνου και των τοπικών αρχών, μεταξύ φτωχών και νεόπλουτων, μεταξύ ενεργού πληθυσμού και ανέργων, και στον τομέα του περιβάλλοντος. Η επιθυμία των αρχών να υπερνικήσουν αυτές τις δυσκολίες, χωρίς να θέσουν σε κίνδυνο την ενότητα της Κίνας και διατηρώντας την εσωτερική σταθερότητά της, είναι θεμιτή. Ο δρόμος όμως που φαίνεται να επιλέγουν οι αρχές του Πεκίνου δεν αυξάνει άραγε τον κίνδυνο αντί να τον αποσοβεί;
<P>
Μία μεταλλασσόμενη κοινωνία χρειάζεται ευελιξία, αποκέντρωση, ευθύνη, πρωτοβουλία, συζήτηση, εν συντομία, χρειάζεται δημοκρατία. Η αυστηρότητα, ο αυταρχισμός, ο συγκεντρωτισμός μπορούν να δημιουργήσουν αυταπάτες για κάποιο διάστημα, αλλά σε μια οικονομική κοινωνία που βρίσκεται σε κίνηση αυτή η στάση καταλήγει πάντα να δημιουργεί φραγμούς που οδηγούν αναπόφευκτα στην έκρηξη ή στην παγοποίηση και την απομόνωση. Η Ευρώπη που διατηρεί τη βούληση εποικοδομητικού διαλόγου απεύχεται οποιαδήποτε από αυτές τις δύο διεξόδους για την Κίνα. Θα ήθελε να ενταχθεί η Κίνα σταδιακά στη διεθνή πολιτική και οικονομική κοινωνία. Είναι διατεθειμένη να τη βοηθήσει. Θα έπρεπε ακόμη να είναι σε θέση η Κίνα να επιδείξει τόσο θάρρος στον πολιτικό τομέα όση αποφασιστικότητα έδειξε στον οικονομικό τομέα. Την ενθαρρύνουμε σθεναρά, αφού γνωρίζουμε ότι για όλους τους λαούς η ελευθερία είναι το μέλλον της Ιστορίας.

<SPEAKER ID=76 NAME="Seppδnen">
Αξιότιμε κύριε Πρόεδρε, τρεις οικονομικές περιοχές του μεγέθους της Ευρώπης, και ακόμα μεγαλύτερες, έχουν καταρρεύσει μέσα σε ενάμισι χρόνο. Σε όλες αυτές τις περιοχές, τη Νοτιοανατολική Ασία, τη Ρωσία και τη Βραζιλία, εφαρμόστηκαν οι νεοφιλελεύθερες θεωρίες του ΔΝΤ με αρνητικά αποτελέσματα. Στον ορίζοντα διακρίνεται ότι ο επόμενος στόχος της επίθεσης των παγκόσμιων δυνάμεων της αγοράς θα είναι η Κίνα. Η Κίνα αποτελεί, ωστόσο, από πολιτικής άποψης, ένα πιο στέρεο οχυρό σε σύγκριση με τις προαναφερθείσες χώρες. Η σταθερότητα της Κίνας ενδέχεται να είναι ζωτικής σημασίας για όλον τον κόσμο, και επίσης για την Ευρώπη, και για τις ΗΠΑ. Εάν η Κίνα υποχρεωθεί να υποτιμήσει το νόμισμά της, η ανταγωνιστική ικανότητα της Ευρώπης και των ΗΠΑ δεν θα αντέξει σε ένα τέτοιο γεγονός.
<P>
Στην έκθεση του κ. Bernard-Raymond τονίζεται αιτιολογημένα η υιοθέτηση μιας εποικοδομητικής αλλά και απόλυτης κριτικής στάσης απέναντι στην κινεζική κοινωνία. Η Κίνα αποσυντίθεται εκ των έσω εξαιτίας των περιβαλλοντικών προβλημάτων. Ο πληθυσμός της Κίνας προβλέπεται να αυξηθεί σύντομα σε ενάμισι δισεκατομμύριο. Σε συνθήκες ταχείας, έντονης και εκτεταμένης οικονομικής ανάπτυξης, η φύση και το περιβάλλον υφίστανται εξαιρετικά μεγάλες πιέσεις. Το 80 % των ενεργειακών αναγκών της Κίνας καλύπτεται από τον λιθάνθρακα και, σε ό, τι αφορά τις υπόλοιπες μορφές ενέργειας, η Κίνα εξαρτάται από εισαγωγές. Η καύση του λιθάνθρακα στην Κίνα αυξάνει τις εκπομπές διοξειδίου του άνθρακα στον πλανήτη και οι εκπομπές ρύπων της Κίνας είναι, μετά από εκείνες των ΗΠΑ, οι δεύτερες υψηλότερες στον κόσμο. Η Κίνα δεν έχει εντούτοις κυρώσει τη διεθνή συνθήκη για το κλίμα, αλλά ούτε και είχε την υποχρέωση να το πράξει, καθώς συγκαταλέγεται μεταξύ των αναπτυσσόμενων χωρών. Είναι εντούτοις προς το συμφέρον της να μειώσει τις εκπομπές ρύπων.
<P>
Το γεγονός ότι τα περιβαλλοντικά προβλήματα δεν εξετάζονται εις βάθος στην έκθεση, και ουσιαστικά σχεδόν καθόλου, αποτελεί μειονέκτημα της έκθεσης. Η Επιτροπή Εξωτερικών Οικονομικών Σχέσεων επέστησε την προσοχή σε αυτά τα προβλήματα, στα οποία δεν δόθηκε, ωστόσο, η δέουσα προσοχή από τον εισηγητή της έκθεσης. Οι πωλήσεις προϊόντων της σύγχρονης τεχνικής για την προστασία του περιβάλλοντος, όπως επίσης και καινοτόμων προϊόντων περιβαλλοντικής τεχνολογίας μπορούν να αποτελέσουν ένα σημαντικό τομέα ανάπτυξης για τις επιχειρήσεις της Ευρωπαϊκής Ένωσης.

<SPEAKER ID=77 NAME="Dupuis">
Κύριε Πρόεδρε, αξιότιμοι συνάδελφοι, πιστεύω ότι η εικόνα που μας περιέγραψε ο εισηγητής, κ. Bernard-Reymond, είναι πραγματικά υποδειγματική όσον αφορά την αποτυχία της λεγόμενης πολιτικής εποικοδομητικού διαλόγου που εφαρμόζει η Ευρωπαϊκή Ένωση έναντι της Κίνας εδώ και πολλά χρόνια τώρα.
<P>
Ο κ. Bernard-Reymond υπενθύμισε όλα όσα δεν πάνε όπως πρέπει, ή εν πάση περιπτώσει εν μέρει, και πρόκειται πραγματικά για αποτυχία, σημαντική αποτυχία. Πρέπει να σημειωθεί ότι η Ένωση και τα κράτη μέλη τήρησαν την ίδια συγκαταβατική στάση και απέναντι στους πολίτες της Σοβιετικής Ένωσης που δεν ήταν τέτοιοι. Επί σειρά ετών, πιστεύαμε πως ό, τι είχε αξία για μας, η δημοκρατία, δεν είχε σημασία για αυτούς, και σήμερα, και εδώ και πολύ καιρό, κάνουμε την ίδια ανάλυση και έναντι της Κίνας, προτείνουμε την ίδια πολιτική, δηλαδή δεν αναγνωρίζουμε ότι οι Κινέζοι πολίτες έχουν δικαίωμα, όπως κι εμείς, στη δημοκρατία.
<P>
Αυτό είναι ακόμη πιο σοβαρό δεδομένου ότι η Κίνα βρίσκεται σε δραματική κατάσταση, πολύ σοβαρότερη από ό, τι συχνά ακούμε. Οι κοινωνικές και οικονομικές αντιφάσεις προκαλούν σήμερα δεκάδες χιλιάδες ανέργους. Αντίθετα με αυτό που θέλουν να μας κάνουν να πιστέψουμε, δεν θα μπορέσει το κομμουνιστικό σύστημα - γιατί ακριβώς γι' αυτό πρόκειται - να διασφαλίσει τη σταθερότητα για την οποία μας μίλησε ο σοσιαλιστής συνάδελφος, αλλά μόνο η δημοκρατία θα μπορέσει, και μόνον αυτή, με τους προστατευτικούς μηχανισμούς της, τις αντεξουσίες της, τους μηχανισμούς ελέγχου της εκ μέρους των πολιτών, να επιτρέψει σίγουρα στην Κίνα να εξέλθει από τις αντιφάσεις της.
<P>
Θα έπρεπε μάλλον να ωθήσουμε την Κίνα, να απαιτήσουμε από την Κίνα και από την κομμουνιστική άρχουσα τάξη της - γιατί περί αυτής πρόκειται, ας μην το ξεχνάμε - να αποποιηθεί το μονοπώλιο της εξουσίας, το μονοπώλιο της βίας, αυτή την καθημερινή βία επί δεκάδων, εκατοντάδων χιλιάδων ατόμων, που έχει ως αποτέλεσμα - και πρόκειται για επίσημα στοιχεία - δεκάδες χιλιάδες πολιτικούς κρατούμενους. Καλώ όλους τους συναδέλφους να σκεφτούν για λίγο τις συνθήκες ενός πολιτικού κρατούμενου σήμερα στην Κίνα, στο Θιβέτ, στην Έσω Μογγολία, στο Τουρκεστάν. Ξεχνάμε. Ακούμε τους διαφωνούντες όταν βγαίνουν από τη φυλακή, τους χειροκροτάμε, αλλά ξεχνάμε ότι δεκάδες χιλιάδες άλλοι πολιτικοί κρατούμενοι σήμερα, τη στιγμή που συζητούμε αυτή την έκθεση, υφίστανται τις ίδιες συνθήκες βασανιστηρίων, βίας και πολύ συχνά θανάτου.
<P>
Αυτή είναι η πολιτική εποικοδομητικού διαλόγου με τη Λαϊκή Δημοκρατία της Κίνας που εγκρίνει η Ευρωπαϊκή Ένωση, και είναι αποτυχημένη. Είχαμε παραδείγματα, με τα ρωσικά δάνεια στις αρχές του αιώνα, και ακόμη και αν δεν μπορούμε να τα συγκρίνουμε όλα, πιστεύω ότι στο επίπεδο των επιχειρήσεών μας θα έπρεπε ίσως να αρχίσουμε να ανησυχούμε λίγο για τους κινδύνους για τα τεράστια κεφάλαια που επενδύθηκαν από τις επιχειρήσεις των κρατών μελών της Ευρωπαϊκής Ένωσης, που κινδυνεύουν να βρεθούν αύριο σε κατάσταση απαράμιλλης σύγχυσης μπροστά στην απώλεια τεράστιων επενδύσεων.
<P>
Δίπλα, υπάρχει η μεγαλύτερη δημοκρατία του κόσμου, η Ινδία. Η Ευρωπαϊκή Ένωση προσποιείται πως δεν θυμάται ότι αυτή η μεγάλη χώρα, αυτή η μεγάλη δημοκρατία υπάρχει και ότι εκεί θα μπορούσαμε να βασιστούμε σε δημοκρατικές άρχουσες τάξεις. Αλλά όχι, επιμένουμε, δημιουργούμε δρόμους προτεραιότητας προς την Κίνα και ξεχνάμε αυτά τα παραδείγματα. Μιλήσατε για τίγρεις της Ασίας, αξιότιμε σοσιαλιστή συνάδελφε, ξεχνάτε όμως ότι η Νότια Κορέα εμβάθυνε, μετά την πρόσφατη οικονομική κρίση - μια κρίση ανάπτυξης - τους δημοκρατικούς θεσμούς της. Ξεχνάτε ότι η Ταϊβάν, που είναι κινεζική χώρα, έχει μια δημοκρατία που λειτουργεί όλο και καλύτερα. Ξεχνάτε τα θετικά παραδείγματα, αλλά ξεχνάτε επίσης τη Βόρεια Κορέα που είναι υποτελής της Λαϊκής Δημοκρατίας της Κίνας. Σε μερικά χρόνια, όταν το καθεστώς της Βόρειας Κορέας θα έχει καταρρεύσει γιατί, για τον ένα ή τον άλλο λόγο, δεν θα έχει πλέον τη στήριξη της διεθνούς κοινότητας, θα ανακαλύψουμε πως υπήρξαν χιλιάδες νεκροί στη Βόρεια Κορέα και θα παραστήσουμε τους έκπληκτους.
<P>
Αυτά είναι τα καθεστώτα που ενθαρρύνουμε με τις πολιτικές μας για εποικοδομητικό διάλογο. Δεν σημειώσαμε καμία πρόοδο στη Λαϊκή Δημοκρατία της Κίνας. Ο εισηγητής υπενθύμισε την υπογραφή των διεθνών συμβάσεων: γινόμαστε όμως μάρτυρες, μερικές βδομάδες μετά την επικύρωση αυτών των διεθνών συμβάσεων, της σύλληψης νέων διαφωνούντων, του εγκλεισμού τους στα περίφημα στρατόπεδα αναμόρφωσης (lao-gai), τα κινεζικά στρατόπεδα συγκέντρωσης. Γινόμαστε μάρτυρες της σύλληψης νέων Κινέζων που σερφάρουν στο Internet. Αυτή την Κίνα θέλουμε να υποστηρίξουμε και υποστηρίζουμε εκ των πραγμάτων με την πολιτική μας, με την πολιτική εποικοδομητικού διαλόγου.
<P>
Χαίρομαι που ο Σερ Leon Brittan βρίσκεται μαζί μας επειδή το Κοινοβούλιό μας, στα κατεπείγοντα ψηφίσματά του, ακολούθησε κάπως διαφορετική πολιτική: υπέβαλε όχι λιγότερα από είκοσι ψηφίσματα στη διάρκεια των πέντε τελευταίων χρόνων ζητώντας ιδίως την απελευθέρωση των αντιφρονούντων. Κανείς τους δεν απελευθερώθηκε υπό ευρωπαϊκή πίεση. Δύο ή τρεις απελευθερώθηκαν χάρη στην αμερικανική πίεση: οι Wong Dan και Wei Jingsheng. Δεν κατορθώσαμε τίποτα. Ο κ. Ada, δημοκρατικός ηγέτης της εσωτερικής Μογγολίας, βρίσκεται πάντα στη φυλακή, όπως είναι στη φυλακή και οι διαφωνούντες του ανατολικού Τουρκεστάν, όπως συνεχίζουν να βρίσκονται στη φυλακή δεκάδες χιλιάδες πολιτικοί κρατούμενοι. Δεν έχουμε ύπατο εκπρόσωπο της Ευρωπαϊκής Ένωσης στο Θιβέτ, όπως είχε ζητήσει το Κοινοβούλιο. Στον τομέα αυτόν, στον τομέα των δικαιωμάτων του ανθρώπου, στον τομέα των πολιτικών ελευθεριών, τίποτα δεν κατορθώσαμε.

<SPEAKER ID=78 LANGUAGE="EN" NAME="Titley">
Κύριε Πρόεδρε, θα ήθελα εξαρχής να καταστήσω σαφές ότι η Ομάδα του Ευρωπαϊκού Σοσιαλιστικού Κόμματος τάσσεται υπέρ της ανακοίνωσης της Επιτροπής για τη δημιουργία εκτενούς εταιρικής σχέσης με την Κίνα. Τονίζουμε τη λέξη εταιρική σχέση, η οποία αφορά τον διάλογο μεταξύ δύο πλευρών και όχι το να δίνει συνεχώς μαθήματα η μία πλευρά στην άλλη. Όπως γνωρίζει ο κ. Bernard-Reymond, η αρχική μου ανησυχία γι' αυτό το πρώτο σχέδιο έκθεσης αφορούσε το γεγονός ότι καταναλώναμε τον περισσότερο χρόνο μας στο να κάνουμε μαθήματα στην Κίνα. Θα ήθελα να τον ευχαριστήσω και να του αποτίσω φόρο τιμής για τον τρόπο με τον οποίο ήταν διατεθειμένος να τροποποιήσει και να προσαρμόσει την έκθεσή του. Θεωρώ ότι η έκθεση είναι τώρα πολύ πιο ισορροπημένη.
<P>
Η Κίνα είναι, ασφαλώς, σημαντική όχι μόνο για την ΕΕ, αλλά και για όλον τον κόσμο, όπως διαπιστώσαμε όταν όλοι έτρεμαν στην προοπτική υποτίμησης του νομίσματός της. Αυτό δεν δικαιολογεί ασφαλώς την αγνόηση των δικών μας παραδοσιακών θέσεων. Έχουμε τα δικά μας πρότυπα και τις δικές μας πεποιθήσεις σε σχέση με τη δημοκρατία και τα ανθρώπινα δικαιώματα, και δικαιούμαστε βεβαίως να τις εκφράζουμε και να αναμένουμε ότι οι εταίροι μας θα σέβονται τις ίδιες αρχές. Ωστόσο, θα πρέπει να αναγνωρίσουμε ότι η αλλαγή ενός συστήματος δεν είναι εύκολη, και ότι η Κίνα, στην πραγματικότητα, αποτελεί από πολλές απόψεις μία αναπτυσσόμενη και όχι αναπτυγμένη χώρα.
<P>
Συνεπώς, θα πρέπει να φροντίζουμε να ενθαρρύνουμε την πρόοδο και τις μεταρρυθμίσεις. Ο κ. Dupuis έχει δίκιο. Oι πολιτικές και οικονομικές μεταρρυθμίσεις πηγαίνουν μαζί και δεν διαχωρίζονται μεταξύ τους. Οι ξαφνικές, δραματικές μεταβολές, όπως εκείνες που συνέβησαν με την πολιτιστική επανάσταση στην Κίνα δεν ωφελούν κανένα. Προκαλούν διασπάσεις και αυξάνουν τη φτώχεια. Θα πρέπει να είμαστε πρόθυμοι να το αναγνωρίσουμε όταν η Κίνα κινείται προς τη σωστή κατεύθυνση, επί παραδείγματι, η μετάβαση του Χονγκ Κονγκ στην κινεζική κυριαρχία συντελέστηκε πολύ καλύτερα από ό, τι ανέμεναν οι περισσότεροι άνθρωποι και αυτό θα πρέπει να το αναγνωρίσουμε. Θα πρέπει να προσπαθούμε να ενθαρρύνουμε την Κίνα να λάβει τη θέση της στο παγκόσμιο σύστημα, και ιδιαίτερα να καταστεί μέλος του ΠΟΕ. Αυτό θα μας επιτρέψει να αφοσιωθούμε στη συνέχεια σε ζητήματα όπως η πλαστογράφηση και η έλλειψη σεβασμού προς την πνευματική ιδιοκτησία, τα οποία αποτελούν επί του παρόντος τη μεγαλύτερη ανησυχία για εμάς.
<P>
Θα πρέπει, ωστόσο, να διακηρύσσουμε συνεχώς τον σεβασμό των ανθρωπίνων δικαιωμάτων, αλλά θα πρέπει να αναγνωρίσουμε ότι επετράπηκε η πρόσβαση στην κυρία Mary Robinson και ότι η Κίνα έχει κάνει βήματα προς την αναγνώριση των συμβάσεων των Ηνωμένων Εθνών. Χρειάζεται να διασφαλίσουμε την επικύρωσή τους και έχουμε απόλυτο δίκιο να καταδικάζουμε τα πρόσφατα περιοριστικά μέτρα, τα οποία αντιτίθενται στη γενική κατεύθυνση που υπήρχε τους τελευταίους 12 μήνες.
<P>
Θα πρέπει να γνωρίζουμε ότι όταν επικρίνουμε την Κίνα οφείλουμε να εξετάζουμε και τους εαυτούς μας. Θα πρέπει να ομιλούμε με μία φωνή ως Ευρωπαϊκή Ένωση σε ό, τι αφορά τις σχέσεις μας με την Κίνα. Δεν οφελεί ένα ή δύο κράτη μέλη να αποφασίζουν να ακολουθήσουν δική τους πορεία για εμπορικούς λόγους. Η Ευρωπαϊκή Ένωση θα πρέπει να έχει μία κοινή πολιτική σε σχέση με την Κίνα.
<P>
Η τελική μου παρατήρηση αφορά την Ταϊβάν. Χαίρομαι που μπορέσαμε να αλλάξουμε τα σχόλια της έκθεσης σε ό, τι αφορά τις σχέσεις με την Ταϊβάν επειδή, μολονότι δεν θα πρέπει να επεμβαίνουμε στις σχέσεις μεταξύ Κίνας και Ταϊβάν, η θέση μας πρέπει να είναι ξεκάθαρη. Οποιαδήποτε λύση σχετικά με την Ταϊβάν θα πρέπει να σέβεται το διεθνές δίκαιο και το δικαίωμα της αυτοδιάθεσης. Πέραν τούτου, βεβαίως, αποτελεί ζήτημα που θα πρέπει να λύσουν οι Κινέζοι.

<SPEAKER ID=79 LANGUAGE="DE" NAME="Jarzembowski">
Κύριε Πρόεδρε, εμείς οι χριστιανοδημοκράτες υποστηρίζουμε τη γραμμή της Επιτροπής και του εισηγητή μας, και τον ευχαριστούμε για την καλή του έκθεση. Πιστεύουμε πως μόνον ο εποικοδομητικός διάλογος μπορεί να μας οδηγήσει παραπέρα, και για να απαντήσω στον προπροηγούμενο αγορητή: συμμερίζομαι πολλές από τις απόψεις του, δεν ωφέλησαν όμως σε τίποτα όλες μας οι πιέσεις. Πρέπει να αρχίσουμε έναν εποικοδομητικό διάλογο και να τον ενισχύσουμε, και ελπίζω πως η άλλη πλευρά, η Λαϊκή Δημοκρατία της Κίνας, θα καταλάβει πως είμαστε διατεθειμένοι να την προσεγγίσουμε, πρέπει όμως να μας προσεγγίσουν και αυτοί.
<P>
Η ευθύνη που φέρουν και οι δύο πλευρές είναι μεγάλη. Πρώτον: η Ευρωπαϊκή Ένωση εύχεται και ελπίζει η Λαϊκή Δημοκρατία της Κίνας να κάνει τα απαραίτητα βήματα στο εσωτερικό πεδίο ώστε να μπορέσει το συντομότερο δυνατό να αποτελέσει μέλος του Παγκόσμιου Οργανισμού Εμπορίου. Μάλιστα, είμαστε διατεθειμένοι και να υποστηρίξουμε, αν αυτό ζητηθεί, τη Λαϊκή Δημοκρατία της Κίνας κατά την υλοποίηση των δικών της στόχων, υποστηρίζοντας τη μετάβαση του οικονομικού της συστήματος από μια γραφειοκρατική και συγκεντρωτική οικονομία σε μια σοσιαλιστική οικονομία της αγοράς. Προ πάντων πιστεύουμε ότι, προς όφελος του εμπορίου και των επενδύσεων, ο δρόμος που σκέφθηκε για πρώτη φορά να ακολουθήσει η Λαϊκή Δημοκρατία της Κίνας πρέπει, κατά συνέπεια, να οδηγήσει σε μεταρρυθμίσεις του νομοθετικού και φορολογικού συστήματος, διαφορετικά δεν θα μπορέσει να συνεχισθεί η άνθηση του παγκοσμίου εμπορίου.
<P>
Η υπογραφή των Συμβάσεων των Ηνωμένων Εθνών δεν αρκεί για την ανάπτυξη του τομέα των ανθρωπίνων δικαιωμάτων και της δημοκρατίας, και θα πρέπει να πούμε με μεγάλη σαφήνεια στους φίλους μας το εξής: κατά τη δική μας αντίληψη οι αρχές της δημοκρατίας και των ανθρωπίνων δικαιωμάτων απαιτούν ακριβώς και την αναγνώριση διαφορετικά προσανατολισμένων κομμάτων, την αναγνώριση της πολιτισμικής αυτονομίας περιοχών όπως το Θιβέτ και το δικαίωμα που έχει ο καθένας στα πολιτικά του δικαιώματα καθώς και την απελευθέρωση ατόμων που φυλακίστηκαν λόγω της άσκησης των πολιτικών τους δικαιωμάτων. Το μήνυμα αυτό θα πρέπει, βασικά, να έχει περάσει εκεί σήμερα.
<P>
Επιτρέψτε μου να σημειώσω ακόμα το εξής όσον αφορά το θέμα της ειρήνης και της σταθερότητας στην Ασία: η αναγνώριση του κράτους της Ταϊβάν και του δικαιώματος αυτοδιάθεσης των πολιτών του αποτελεί βασική προϋπόθεση για την σταθερότητα εκεί. Οι συνομιλίες μεταξύ των αντιπροσώπων της Λαϊκής Δημοκρατίας της Κίνας και της Ταϊβάν συνιστούν ελπιδοφόρα μηνύματα για το γεγονός ότι οι δύο πλευρές κινούνται προς την κατεύθυνση της εξεύρεσης μιας ειρηνικής λύσης.

<SPEAKER ID=80 LANGUAGE="SV" NAME="Cars">
Κύριε Πρόεδρε, ο Σουηδός συγγραφέας Per Ahlmark, σε συνεργασία με επιφανείς ερευνητές επί θεμάτων ειρήνης προερχόμενους από διάφορες χώρες, απέδειξε πειστικά ότι οι δημοκρατίες δεν έχουν διεξάγει ποτέ πόλεμο μεταξύ τους, καθώς και ότι δεν προκύπτουν μεγάλης έκτασης λιμοί σε χώρες με ελεύθερα μέσα επικοινωνίας και οικονομία της αγοράς. Στον αιώνα μας τα θύματα της δικτατορίας μπορούν να υπολογιστούν σε δεκάδες εκατομμύρια ανθρώπων, οι οποίοι οδηγήθηκαν σε πολέμους από δικτάτορες, εκτελέστηκαν, συνεθλίβησαν στα στρατόπεδα συγκέντρωσης και στα κάτεργα ή αφέθηκαν να πεθάνουν από ασιτία. Στους πραγματικά μεγάλους μακελλάρηδες της εποχής μας κατατάσσονται οι Χίτλερ, Στάλιν και Μάο, όμως υπήρχαν και εξακολουθούν να υπάρχουν πολλοί ομογάλακτοί τους σε πολλά μέρη, όπως οι Πολ Ποτ, Verwoerd, Σαντάμ Χουσεΐν, Κιμ Ιλ Σουνγκ, για να αναφέρω μερικούς μόνο.
<P>
Μετά τον Μάο, η Κίνα άλλαξε με πολλούς σημαντικούς τρόπους προσανατολισμό. Στην Ευρώπη καλοσωρίζουμε αυτή την εξέλιξη με χαρά, μία χαρά που τη μοιραζόμαστε με εκατοντάδες εκατομμύρια Κινέζων, η ζωή των οποίων, λόγω αυτής της εξέλιξης, βελτιώθηκε. Όμως, για τους Κινέζους, τα προβλήματα που εξακολουθούν να υπάρχουν στην Κίνα παραμένουν μεγάλα. Η Κίνα απέχει πολύ από το να είναι δημοκρατία. Η ελευθερία έκφρασης και οργάνωσης τελεί υπό απειλή. Μακροχρόνιες ποινές φυλάκισης επιβάλλονται σ' αυτούς που ζητούν δημοκρατικά και ανθρώπινα δικαιώματα στην Κίνα. Οι εκτελέσεις είναι πάρα πολλές, οι Θιβετιανοί καταπιέζονται και κάπου κάπου η Φορμόζα αντιμετωπίζει άμεσες απειλές από το Πεκίνο. Επομένως, όσο εξακολουθούν να υφίστανται αυτές οι συνθήκες, εξακολουθεί επίσης να παραμένει καθήκον της Ευρωπαϊκής Ένωσης και ιδιαίτερα αυτού του Κοινοβουλίου να απαιτεί αλλαγές και να κάνει χρήση όλων των μέσων που έχουμε στη διάθεσή μας για να επιτευχθούν αλλαγές. Σίγουρα, είναι πρός όφελος μας, ακόμη περισσότερο όμως πρός όφελος της Κίνας και των κινέζων.

<SPEAKER ID=81 NAME="Εφραιμίδης">
Κύριε Πρόεδρε, η δήλωση της Ευρωπαοκής Επιτροπής και, κατ'επέκταση, νομίζω, η συζήτηση όπως γίνεται, μοιάζει λίγο ανιστόρητη. Είναι εκτός πραγματικότητας.
<P>
Δεν θέλετε να υπολογίσετε ότι αυτή η μεγάλη χώρα, αυτός ο μεγάλος λαός έχει βγει μόλις πριν πενήντα χρόνια από εξωτερικούς πολέμους, από καθεστώς μακρόχρονης αποικιοκρατίας, από εμφύλιους πολέμους, και μέσα σε πενήντα χρόνια προσπαθεί να φτιάξει το δικό του μοντέλο, που ταιριάζει στην ιστορία του, στον πολιτισμό του, που φθάνει 5.000 χρόνια πίσω από τώρα που συζητάμε. Και γι'αυτό, κύριε Πρόεδρε, η δήλωση της Επιτροπής είναι αμφίβολης αξιοπιστίας, είναι αλαζονική, είναι ιδιοτελής στις επιδιώξεις της, αποβλέποντας πώς, από ποια γωνία, με ποια μεθόδευση και οι ευρωπαοκές πολυεθνικές να πάρουν μέρος στο μοίρασμα της μεγάλης πίττας που λέγεται κινέζικη αγορά.
<P>
Τί κάνει δηλαδή η δήλωση; Δεν έχω χρόνο. Σε ελάχιστα σημεία θα προσπαθήσω να αναφερθώ.
<P>
'Ενα από αυτά λέει: «.... να συνεχισθούν οι μεταρρυθμίσεις και θα τις βοηθήσουμε». Εάν αυτό ειλικρινά απέβλεπε στην ανάπτυξη της Κίνας, στην ευημερία του λαού της, έπρεπε όλοι να είμαστε σύμφωνοι. Όχι! Αποβλέπει, μέσα από τον δρόμο των μεταρρυθμίσεων, στην ενσωμάτωση, την υποταγή της Κίνας στο μοντέλο το δικό σας, στα μέτρα των πολυεθνικών εταιρειών σας.
<P>
Και λέει: «... να βοηθήσουμε τις μεταρρυθμίσεις για να προφθάσουμε να μην υποστεί κρισιακά φαινόμενα, όπως οι άλλες ασιατικές χώρες». Μα, κύριοι συνάδελφοι, εκείνες οι χώρες -οι τρεις που αναφέρατε προηγούμενα- προ πολλού είχαν μέχρι τον λαιμό χωθεί μέσα στα μοντέλα, στα δικά σας φιλελεύθερα μέτρα. Και εν τούτοις είχαμε την κρίση. Εκεί θέλετε να οδηγήσετε και την Κίνα; Μήπως κρίση δεν υπήρξε και στις δικές σας χώρες, παρά τον άκρατο φιλελευθερισμό; Πού αναζητείτε τα αίτια της κρίσης και θέλετε με μεταρρυθμίσεις μοντέλων δικών σας να προφθάσετε, δήθεν από πόνο, μην πάθει κρίση η Κίνα;
<P>
Και ένα ακόμη, κύριε Πρόεδρε, που σημαίνει προσπάθεια επέμβασης στα εσωτερικά της Κίνας: ναι, διμερές εμπόριο, αλλά όπου πρόκειται για επιχειρήσεις κινεζικές που στο εσωτερικό της Κίνας δεν συμμορφώνονται απόλυτα με τους κανόνες της ελεύθερης αγοράς, εκεί ειδικά μέτρα ντάμπιγκ εναντίον τους. Αυτό είναι επέμβαση ανοιχτή, ανεπίτρεπτη.
<P>
Και, τέλος, κύριε Πρόεδρε, κράτος δικαίου, δημοκρατία κλπ. για να έχουμε «partenariat», στενές σχέσεις με την Κίνα. Και βεβαίως, ευχής έργο θα είναι και για τον κινέζικο λαό και για την Ευρωπαοκή «Ενωση και για την διεθνή πραγματικότητα. Αλλά γιατί κλείνετε τα μάτια; Αυτή η μικρούτσικη Λεττονία, με την οποία έχετε πολύ στενές σχέσεις και παθαίνετε να την εντάξετε στην Κοινότητα, επί 2, 5 εκατομμυρίων κατοίκων έχει 700.000 κατοίκους οι οποίοι δεν έχουν το δικαίωμα να λέγονται πολίτες, δεν έχουν κανένα δικαίωμα. Γιατί; Γιατί έχουν μόνον το μειονέκτημα ότι είναι ρωσόφωνοι. Γιατί με αυτούς θέλετε αυτές τις σχέσεις; Γιατί δεν το βλέπετε αυτό; Είναι λοιπόν και υποκρισία και ιδιοτέλεια και αλαζονεία. Είπε κάποιος συνάδελφος ότι θέλετε να δώσετε μαθήματα.

<SPEAKER ID=82 LANGUAGE="NL" NAME="Van Bladel">
Κύριε Πρόεδρε, η Κίνα άνοιξε λίγο την πόρτα, ταυτόχρονα όμως τη σπρώχνει από τα μέσα με όσο το δυνατόν περισσότερη δύναμη για να μην ανοίξει πάρα πολύ. Η Κίνα επιθυμεί να συμμετάσχει στην πρόοδο που σημειώνεται στα πλαίσια της παγκόσμιας οικονομίας, δεν θέλει όμως ακόμη να δεχθεί τις πολιτικές συνέπειες που συνεπάγεται η κατάσταση αυτή.
<P>
Τα θέματα της δημοκρατίας και του σεβασμού των ανθρωπίνων δικαιωμάτων εξετάζονται από φόβο. Ο εισηγητής αποκαλεί τη στάση της χώρας ακόμη και αυταρχική. Στην πράξη, βλέπουμε για παράδειγμα ότι ο ιδρυτής του δημοκρατικού κόμματος της Κίνας καταδικάζεται σε εντεκαετή φυλάκιση. Ένα άλλο παράδειγμα: ένας απλός άνθρωπος καταδικάζεται σε φυλάκιση δύο ετών επειδή κοινοποιεί διευθύνσεις του διαδικτύου. Παίζεται ένα παιχνίδι. Την παραμονή της αμερικανικής επίσκεψης και των συνομιλιών της Διεθνούς Ολυμπιακής Επιτροπής απελευθερώνονται οι αντιφρονούντες. Μετά από λίγες εβδομάδες φυλακίζεται μεγάλος αριθμός άλλων αντιφρονούντων.
<P>
Παίζεται ένα παιχνίδι με τον κόσμο. Ένα παιχνίδι το οποίο δεν ταιριάζει με μια ευρεία εταιρική σχέση, όπως προτείνει η Επιτροπή. Θα έλεγα ότι όχι μόνο δεν ταιριάζει, αλλά είναι και απαράδεκτο.
<P>
Είναι αλήθεια ότι όλα τα κράτη μέλη της Ευρωπαϊκής Ένωσης αδημονούν να αρχίσουν συναλλαγές με την Κίνα. Ωστόσο, συμφωνώ απολύτως με τον κ. Dupuis. Οι επενδύσεις αυτές μπορούν να αποβούν επιτυχείς μόνον εφόσον η Κίνα μετατραπεί σε μια ανοικτή, δημοκρατική χώρα. Η συνεργασία μας μπορεί να διευκολύνει την προσπάθεια αυτή.
<P>
Ο εισηγητής προτείνει τη διεξαγωγή εποικοδομητικού διαλόγου, ο οποίος ωστόσο πρέπει να οδηγήσει σε ουσιαστικά μέτρα οικονομικού και πολιτικού χαρακτήρα. Διαφορετικά, προβλέπω ότι το Σώμα θα συνεχίσει να μιλάει για τον εποικοδομητικό διάλογο ο οποίος δεν απέδωσε απολύτως τίποτα, όπως συνέβη και με την περίπτωση του κριτικού διαλόγου για το Ιράν. Ένας εποικοδομητικός διάλογος πρέπει να οδηγήσει σε συγκεκριμένα βήματα. Η πρόταση του εισηγητή να συμπεριληφθεί ρήτρα για τα ανθρώπινα δικαιώματα στη συμφωνία συναλλαγών και συνεργασίας με την Κίνα, η οποία πρέπει να ανανεωθεί, είναι ένα βήμα προς την ορθή κατεύθυνση. Τελειώνοντας, θα ήθελα να συγχαρώ τον εισηγητή για το έργο του.

<SPEAKER ID=83 LANGUAGE="SV" NAME="Garhton">
Κύριε Πρόεδρε, μία πολύ σοβαρή υπαναχώρηση για τις απόπειρες εκδημοκρατισμού στην Κίνα έλαβε χώρα τους τελευταίους μήνες. Γι' αυτόν τον λόγο, εγώ, ως Πρόεδρος της αντιπροσωπείας για την Κίνα, μαζί με άλλα μέλη του Διοικητικού Συμβουλίου και πολλούς άλλους συναδέλφους, υποβάλαμε μία ειδική πρόταση τροπολογίας, στην οποία, όχι μόνο εκφράζουμε την ανησυχία μας, αλλά, ζητούμε επίσης συγκεκριμένες πληροφορίες από τις κινεζικές αρχές σε ό, τι αφορά έναν μεγάλο αριθμό ατόμων που αναφέρονται ονομαστικά, οι οποίοι συνελήφθησαν πρόσφατα. Είναι πολύ σημαντικό να διατηρήσουμε την άσκηση πίεσης στο κινεζικό καθεστώς και να μη τους αφήσουμε να πιστέψουν ότι βλέπουμε ελπιδοφόρες μόνο ενδείξεις - διότι αυτό δεν μπορούμε να το κάνουμε.
<P>
Γιατί, λοιπόν, συμπεριφέρονται έτσι οι κινέζοι; Υπάρχει ένα πολύ σοβαρό υπόβαθρο. Θέλω να παραθέσω μία πρόταση μόνο από μία αναφορά της ετήσιας διάσκεψης που διοργάνωσε την προηγούμενη εβδομάδα η European Union China Academic Network, στη Μαδρίτη αυτήν τη φορά. Σ' αυτήν την έκθεση ο Γάλλος καθηγητής Jean-Louis Rocker αναφέρει τα εξής: «Κατά τα τελευταία χρόνια, μια σειρά από διαδηλώσεις, αιτήσεις, καθιστικές διαμαρτυρίες και πράξεις βίας έλαβαν χώρα στις περισσότερες μεγάλες πόλεις, προκειμένου να διαμαρτυρηθούμε κατά της υποβάθμισης των συνθηκών διαβίωσης» Υπάρχει μία κοινωνική αναταραχή στην Κίνα, την οποία οι αρχές αντιμετωπίζουν τώρα με καταπίεση. Η Ευρωπαϊκή Ένωση έχει κάθε λόγο να αναλογιστεί την πολιτική της έναντι της Κίνας.

<SPEAKER ID=84 LANGUAGE="DE" NAME="Swoboda">
Κύριε Πρόεδρε, πρέπει να συγχαρούμε τον εισηγητή κ. Bernard-Reymond για την καλή έκθεση που εξεπόνησε. Είχαμε μια σειρά από συζητήσεις και τροπολογίες, και φρονώ πως δημιουργήθηκε εδώ μια καθ' όλα εξισορροπημένη έκθεση. Βρισκόμαστε, και θα έπρεπε εδώ να είμαστε ειλικρινείς μεταξύ μας, σε μια εξαιρετικά δύσκολη κατάσταση ως βουλευτές μπροστά στην Κίνα. Αν παραθέσω εδώ τη φράση του Γκορμπατσώφ «όποιος αργεί πολύ, τιμωρείται από τη ζωή», τότε αυτό δεν θα μπορεί ίσως να γίνει εύκολα αποδεκτό από την Κίνα ήδη λόγω του ατόμου που την ανέφερε, και επίσης λόγω του γεγονότος ότι ειδικά η Σοβιετική Ένωση διαλύθηκε με όχι και τόσο θετικό τρόπο, και αν αυτό επαναλαμβανόταν στην Κίνα, θα αποτελούσε καταστροφή για την ίδια και για τον κόσμο. Για αυτόν ακριβώς τον λόγο πρέπει να βρισκόμαστε σε συνεχή διάλογο με τους Κινέζους, με τους αντιπροσώπους της Κίνας, και να τους πείσουμε για το γεγονός ότι θα ήταν σημαντική για αυτούς, για την Κίνα, η διεξαγωγή αντίστοιχων μεταρρυθμίσεων και ότι αυτό δεν είναι κάτι που επιβάλλεται από έξω, αλλά ότι δημιουργείται μαζί με το δημοκρατικό κίνημα μέσα στην ίδια την Κίνα.
<P>
Κατ' αυτό πρέπει να σκεφθούμε τρεις μεγάλες πτυχές, την πολιτική, την οικονομική και το ζήτημα των ανθρωπίνων δικαιωμάτων. Ας μην είμαστε αφελείς, πιστεύοντας πως μπορούμε να αποκλείσουμε κάποιο από αυτά τα θέματα. Ας μην είμαστε τόσο αφελείς ώστε να πιστέψουμε πως θα μπορούσαμε να διεξάγουμε τον αγώνα για τα ανθρώπινα δικαιώματα, όταν δεν συνεχίσουμε ταυτόχρονα και τον πολιτικό διάλογο και δεν υποστηρίζουμε επίσης οικονομικά και δεν προάγουμε την ανάπτυξη της Κίνας. Από πολιτική άποψη η Κίνα αποτελεί έναν σημαντικό εταίρο, και για εκείνους ακριβώς που επαναλαμβάνουν πως χρειαζόμαστε τα Ηνωμένα Έθνη και το Συμβούλιο Ασφαλείας για τη λήψη μέτρων και αποφάσεων που αφορούν την πολιτική ασφαλείας στον κόσμο πρέπει να είναι απαραίτητη η διεξαγωγή του πολιτικού αυτού διαλόγου με την Κίνα, έστω και υπό τη σημερινή της, δυστυχώς, πολιτική μορφή ύπαρξης.
<P>
Όσον αφορά το ζήτημα της οικονομίας, έχω να πω το εξής: γνωρίζω φυσικά πως υπάρχει μια σειρά από επιχειρήσεις που έχουν καθαρά εμπορικά συμφέροντα ή συμφέροντα σχετικά με την οικονομία των επιχειρήσεων. Έχουμε όμως και τον κοινό στόχο να προαχθεί η οικονομική ανάπτυξη στην Κίνα. Δεν μπορεί να μας συμφέρει η κατάρρευση της Κίνας, αντιθέτως, επιθυμούμε την οικονομική ανάπτυξή της. Η πολιτική μας, καθώς και η πολιτική της ΕΕ πρέπει να συνίσταται στο να παραμείνουμε ταυτόχρονα - όχι σε αντίθεση και όχι εναλλακτικά - άκαμπτοι στο θέμα των ανθρωπίνων δικαιωμάτων και να προσπαθήσουμε να πείσουμε την Κίνα να κάνει, προς δικό της όφελος και προς όφελος του ζητήματος των ανθρωπίνων δικαιωμάτων, μια πρόοδο στο ζήτημα του εκδημοκρατισμού της πολιτικής. Διότι, παρ' όλα τα σφάλματα που διέπραξε ο Γκορμπατσώφ, αυτή η μία φράση παραμένει αποφασιστικής σημασίας. Αυτό θα ισχύσει και για την Κίνα, αλλά με πολύ πιο καταστροφικά αποτελέσματα και συνέπειες για ολόκληρο τον κόσμο: όποιος αργεί πολύ, τιμωρείται από τη ζωή!
<P>
Η Κίνα θα είναι αυτή που θα τιμωρηθεί πρώτη, εάν δεν προσπαθήσει έγκαιρα να κάνει προόδους παράλληλα στον οικονομικό και στον πολιτικό τομέα, καθώς και στον τομέα των ανθρωπίνων δικαιωμάτων. Αυτός είναι ο λόγος που βρίσκω τόσο σωστό αυτό που επιχειρεί τώρα η έκθεση, η οποία προσπαθεί να μεσολαβήσει για την ευρύτερη συμμετοχή της Κίνας στον διάλογο και όχι να καθορίσει παραδείγματος χάρη υπό τη μορφή του έξωθεν ιμπεριαλισμού το πώς πρέπει να ζήσει η Κίνα. Αντίθετα, η Κίνα καλείται να συμμετάσχει στην καλύτερη, δικαιότερη και οικονομικά επιτυχέστερη διαμόρφωση αυτού του κόσμου.

<SPEAKER ID=85 NAME="Cushnahan">
Κύριε Πρόεδρε, η έκθεση του κ. Bernard-Reymond αποτελεί πολύτιμη συνεισφορά στη συνεχιζόμενη και εξελισσόμενη συζήτηση για το χαρακτήρα των σχέσεων μεταξύ Κίνας και Ευρωπαϊκής Ένωσης. Είναι σημαντικό να καθιερώσουμε μία θετική και εποικοδομητική σχέση με την Κίνα. Αυτή, ωστόσο, θα πρέπει να είναι μία ανοικτή και τίμια σχέση. Η Ευρωπαϊκή Ένωση υποστηρίζει διαρκώς τις αρχές της δημοκρατίας και την προάσπιση των ανθρωπίνων δικαιωμάτων.
<P>
Μολονότι επιθυμούμε να είμαστε θετικοί απέναντι σε πολλές από τις αλλαγές που συντελούνται στην Κίνα, δεν μπορούμε, και μάλιστα δεν πρέπει, να εθελοτυφλούμε μπροστά στη συνεχιζόμενη παραβίαση των ανθρωπίνων δικαιωμάτων, και ιδιαίτερα στη σκανδαλώδη μεταχείριση των αντιφρονούντων και των μελών των θρησκευτικών δογμάτων. Μία αποτυχία εκ μέρους μας να μιλήσουμε καθαρά, απλώς και μόνο επειδή πολλά από τα ηγετικά κράτη μέλη της Ευρωπαϊκής Ένωσης έχουν επικερδείς εμπορικές δραστηριότητες με την Κίνα, θα συνιστούσε αποποίηση της ευθύνης μας και θα υπονόμευε την ηθική εξουσία της Ένωσης να μιλήσει για κάποιες άλλες καταστάσεις σε κάποιο άλλο μέρος του κόσμου, όπου τα ανθρώπινα δικαιώματα παραβιάζονται κατάφωρα. Επιπλέον, θα συνιστούσε προδοσία του πνεύματος που διέπνεε τα ιδρυτικά μέλη αυτής της Ένωσης.
<P>
Όσον αφορά το Χονγκ Κονγκ, καλωσορίζω το γεγονός ότι η μεταβίβαση της κυριαρχίας πραγματοποιήθηκε χωρίς να επαληθευθούν κάποιοι από τους χειρότερους φόβους μας. Ωστόσο, θα πρέπει να συνεχίσουμε να παρακολουθούμε εκ του σύνεγγυς την κατάσταση στο Χονγκ Κονγκ και καλωσορίζω τη δημοσιοποίηση της πρόσφατης σχετικής έκθεσης της Επιτροπής, στην οποία ελπίζω ότι θα μπορέσουμε να ανταποκριθούμε. Υπάρχουν ορισμένα σημεία όπου η ανεξαρτησία του κράτους δικαίου και η τήρηση του σεβασμού των ανθρωπίνων δικαιωμάτων αμφισβητούνται. Θα πρέπει να ασχοληθούμε με αυτούς τους φόβους, όπως επίσης πρέπει να ευχηθούμε να υλοποιηθεί ένα επισπευσμένο χρονοδιάγραμμα για την καθιέρωση της καθολικής ψηφοφορίας.
<P>
Με αυτά τα λίγα σχόλια, επικροτώ τις προσπάθειες του εισηγητή και καλωσορίζω θερμά την έκθεση που εξεπόνησε.

<SPEAKER ID=86 NAME="Brinkhorst">
Κυρία Πρόεδρε, η έκθεση του κ. Bernard-Reymond υποδεικνύει ότι δεν υπάρχει λογική εναλλακτική λύση σε μία ισορροπημένη και ολοκληρωμένη προσέγγιση. Αυτή είναι και η άποψη της μεγάλης πλειοψηφίας αυτού του Κοινοβουλίου. Καλωσορίζω επίσης το γεγονός ότι τώρα δεν έχουμε μία σειρά ατελείωτων επειγόντων θεμάτων που αφορούν δευτερεύοντα ζητήματα, αλλά μία ολοκληρωμένη προσέγγιση. Αυτό το Κοινοβούλιο χρειάζεται να ακολουθήσει μία ώριμη προσέγγιση, και αυτό έπραξε και ο κ. Bernard-Reymond. Όπως υπέδειξε ο κ. Gahrton, η αντιπροσωπεία για τις σχέσεις με την Κίνα κατέθεσε την τροπολογία αριθ. 11, με την οποία επισημαίνεται ότι είναι πολύ σημαντικό να αντιμετωπισθούν ορισμένες από τις παρούσες αρνητικές εξελίξεις. Θα ήθελα να ακούσω πώς βλέπει ο Sir Leon Brittan αυτή την ξαφνική αλλαγή στο θέμα της δημοκρατίας και των ανθρωπίνων δικαιωμάτων, καθώς αποτελεί σημαντική και αρνητική εξέλιξη.
<P>
Όπως ανέφεραν και άλλοι ομιλητές, υπάρχουν επίσης και θετικές εξελίξεις. Θα πρέπει τώρα να δούμε ότι, από οικονομικής άποψης, η Κίνα βρίσκεται εν τω μέσω ενός τυφώνα. Εάν ο τυφώνας την κυριεύσει, θα αισθανθούμε και εμείς τις συνέπειες. Υπάρχει οικονομική και πολιτική τόλμη εκ μέρους των Κινέζων, το οποίο αξίζει να το επισημάνουμε. Ως προς το Χονγκ Κονγκ, όπως υπογράμμισαν και άλλοι, τα πράγματα είναι καλύτερα από ό, τι αναμέναμε. Για τον λόγο αυτό, θα ήθελα να τονίσω ότι μεταξύ των ακραίων αντιλήψεων του κ. Εφραιμίδη και - συγγνώμη γι' αυτό, κύριε Dupuis - της έλλειψης εναλλακτικών διεξόδων από μεριάς της Ομάδας της Ευρωπαϊκής Ριζοσπαστικής Συμμαχίας, η οποία κατέθεσε 26 τροπολογίες χωρίς στην ουσία να προβάλλει εναλλακτικές πολιτικές, η πολιτική του κ. Bernard-Reymond είναι η σωστή.
<P>
Επιθυμούμε να ασκήσουμε πιέσεις στην Κίνα για το ζήτημα των ανθρωπίνων δικαιωμάτων, όχι μόνο για να αισθανθούμε ηθική ικανοποίηση, αλλά επειδή είναι προς το καλύτερο συμφέρον της ίδιας της Κίνας. Η συγκεκριμένη κοινωνία μπορεί να αναπτυχθεί μόνον εάν λάβει υπόψη της την πολυφωνία, τα ανθρώπινα δικαιώματα και την αντιπολίτευση. Αυτός είναι ο δρόμος προς τα εμπρός, όπως έδειξε και το παράδειγμα της Ρωσίας. Το μέγεθος της Κίνας είναι τέτοιο, ώστε δεν υπάρχουν πολλά πρότυπα εφαρμόσιμα σε αυτή τη χώρα. Για τον λόγο αυτό, ελπίζουμε ότι η μεγάλη πλειοψηφία αυτού του Κοινοβουλίου θα συμμερισθεί την προσέγγιση του κ. Bernard-Reymond.

<SPEAKER ID=87 LANGUAGE="IT" NAME="Caccavale">
Κυρία Πρόεδρε, αξιότιμοι συνάδελφοι, πιστεύω ότι για μία ακόμη φορά, απέναντι στην Κίνα, αποδείχθηκε πόσο αδύναμη είναι η Ευρώπη με τους ισχυρούς και πόσο ισχυρή με τους αδύναμους. Είναι εύκολο να τα βάζουμε με την Σιέρα Λεόνε ή με την Γουϊνέα-Μπισάου. Είναι όμως πολύ πιο δύσκολο να πούμε την αλήθεια για όσα συμβαίνουν σήμερα στην Κίνα: σκληρή καταστολή κάθε μορφής αντίστασης, κατάργηση κάθε ελευθερίας έκφρασης και γνώμης, καταδίκες έπειτα από δίκες-παρωδίες των μοναδικών εκπροσώπων μιας πιθανής αντιπολίτευσης στο κομμουνιστικό καθεστώς που βασανίζει και δολοφονεί τους αντιπάλους του. Και εμείς εξακολουθούμε να τηρούμε αυτή την συγκαταβατική στάση. Το παρατηρούμε και στην έκθεση αυτή: παρά την εξαιρετικά καλή θέληση του κυρίου Raymond, πιστεύω ότι και αυτή τη φορά η Ευρώπη αποδεικνύει ότι είναι εντελώς υποταγμένη σε λογικές που στην πραγματικότητα είναι εμπορικές.
<P>
Αυτό που συνέβη κατά τη διάρκεια των τελευταίων εβδομάδων δεν μπορεί να αποσιωπηθεί. Πιστεύω ακράδαντα ότι, εάν η Ευρώπη έχει κάποια αξία, εάν έχει ακόμα κάποιο νόημα, πρέπει να υψώσει την δική της φωνή για την υπεράσπιση του σεβασμού των ανθρωπίνων δικαιωμάτων, και κυρίως απέναντι σε πιο ισχυρές χώρες οι οποίες έχουν, βεβαίως, έναν καθοδηγητικό ρόλο, όπως πρόκειται στην προκειμένη περίπτωση για την Κίνα στο ασιατικό πανόραμα, και όχι μόνο. Υπό το φως όλων αυτών, αναρωτιέμαι εάν είναι ακόμη δυνατόν να σκεφτόμαστε να χορηγήσουμε ενισχύσεις και επιδοτήσεις και να διατηρήσουμε σχέσεις με αυτούς που βασανίζουν και σκοτώνουν τους πολιτικούς τους αντιπάλους. Υπό το φως όλων των παραπάνω, ερωτώ όλους εσάς μήπως πρέπει να μεταβάλουμε εκ βάθρων τη στάση του Ευρωπαϊκού Κοινοβουλίου και της Επιτροπής απέναντι σε ένα αιματοβαμμένο και καταπιεστικό καθεστώς.

<SPEAKER ID=88 LANGUAGE="PT" NAME="Barros Moura">
Κυρία Πρόεδρε, αγαπητοί συνάδελφοι, θα ήθελα κι εγώ, με τη σειρά μου, να εκφράσω τη συμφωνία μου με τις πέντε κατευθυντήριες γραμμές της στρατηγικής που προτείνει η Επιτροπή, που άλλωστε έχει ήδη λάβει την έγκριση του Συμβουλίου, η οποία προσβλέπει στο να συμβάλει στην ολοένα και μεγαλύτερη ένταξη της Κίνας στη διεθνή τάξη πραγμάτων. Υπό αυτή την έννοια, θεωρώ ότι η Ευρωπαϊκή Ένωση, λαμβάνοντας υπόψη τα δικά της συμφέροντα και την ανάγκη χάραξης μίας πολιτικής αυτόνομης ένατι των Ηνωμένων Πολιτειών της Αμερικής, θα όφειλε πράγματι να υποστηρίξει την προσχώρηση της Κίνας στον Παγκόσμιο Οργανισμό Εμπορίου, με όλες τις συνεπαγόμενες υποχρεώσεις για τη συγκεκριμένη χώρα.
<P>
Διαπιστώνω με ευχαρίστηση ότι σημειώθηκαν κάποια θετικά βήματα στο κεφάλαιο των ανθρωπίνων δικαιωμάτων. Θεωρώ, ωστόσο, ότι η Realpolitik των οικονομικών και εμπορικών συμφερόντων της Ευρωπαϊκής Ένωσης, ή μάλλον ορισμένων κρατών μελών της Ευρωπαϊκής Ένωσης, δεν θα πρέπει να μας κάνει να πιστεύουμε ότι τάχα η Κίνα είναι ένα κράτος δικαίου, διότι κάτι τέτοιο δεν ισχύει! Αυτό που όντως οφείλουμε να κάνουμε είναι να στηρίξουμε τις εξελίξεις προς τη συγκεκριμένη κατεύθυνση. Αλλά πιστεύω πως θα έπρεπε να απευθύνουμε στους Κινέζους εταίρους μας μία αυστηρή προειδοποίηση για την πρόσφατη επιδείνωση ορισμένων προβλημάτων που αφορούν τα ανθρώπινα δικαιώματα, για τις διώξεις εναντίον πολιτικών αντιφρονούντων και κατά εθνικών ή εθνοτικών μειονοτήτων, αλλά κυρίως σε ό, τι αφορά την κατάσταση των εργαζομένων που υπόκεινται σε ασύστολες απολύσεις, που δεν απολαμβάνουν συνδικαλιστικά δικαιώματα και ελευθερίες, που στερούνται του δικαιώματος απεργίας.
<P>
Κατόπιν τούτου, κυρία Πρόεδρε και αγαπητοί συνάδελφοι, θα επιθυμούσα να αναφερθώ ειδικότερα στο θέμα του Μακάο. Έχω την άποψη ότι ο εισηγητής καταπιάνεται σωστά με το συγκεκριμένο θέμα, δείχνοντας ότι κατανόησε την ιδιόμορφη κατάσταση αυτής της εδαφικής έκτασης, μια κατάσταση που απορρέει από την ιστορία του και τα ιδιαίτερα χαρακτηριστικά του. Το Μακάο μπορεί να αποτελέσει μία ανοιχτή πύλη της Κίνας προς τη Δύση και την Ευρωπαϊκή Ένωση, καθώς και μια γέφυρα μεταξύ της Ευρώπης, με όλη της την ποικιλομορφία, και της Κίνας.
<P>
Επί του προκειμένου, κυρία Πρόεδρε, φρονώ ότι η Ευρωπαϊκή Ένωση θα έπρεπε να παρακολουθήσει πολύ προσεκτικά - με απαιτήσεις παρόμοιες με αυτές που προέβαλε στην περίπτωση του Χονγκ Κονγκ - την πορεία της μετάβασης του Μακάο στην κινεζική κυριαρχία, που θα συντελεστεί στα τέλη του τρέχοντος έτους, ούτως ώστε να βοηθήσει να εφαρμοστεί η αρχή «μία χώρα, δύο συστήματα». Παραμένουν ακόμη πολλά προβλήματα προς επίλυση στον τομέα των θεμελιωδών δικαιωμάτων και ελευθεριών, στο κεφάλαιο της ιθαγένειας, με την παροχή εγγυήσεων εκ μέρους της Κίνας ότι θα σεβαστεί την ήδη θεσπισθείσα κατάργηση της θανατικής ποινής, τη θρησκευτική ελευθερία, την ελευθερία του συνεταιρίζεσθαι, την καθιέρωση των δύο επισήμων γλωσσών της εδαφικής έκτασης - της κινεζικής και της πορτογαλικής - καθώς και την αναγκαιότητα εγκαθίδρυσης, όσο το δυνατόν γρηγορότερα, ενός ανεξάρτητου δικαστικού συστήματος, συγκεκριμένα με τη δημιουργία ενός τοπικού τριμελούς πρωτοδικείου.
<P>
Φρονώ ότι η Ευρωπαϊκή Ένωση θα πρέπει να στηρίξει την ανάπτυξη της κοινωνίας των πολιτών σε εκείνη την εδαφική έκταση. Απευθύνω έκκληση στην Επιτροπή να προβεί - παρομοίως με αυτό που έκανε στην περίπτωση του Χονγκ Κονγκ - σε μία ανακοίνωση σχετικά με τις μελλοντικές σχέσεις ανάμεσα στην Ευρωπαϊκή Ένωση και το Μακάο, και συγχρόνως να συντάσσει τακτικές εκθέσεις για την κατάσταση αυτών των σχέσεων. Για να μπορέσουν τα πράγματα να λειτουργήσουν, κυρία Πρόεδρε, είναι αναγκαίο να υπάρχει μία αντιπροσωπεία της Επιτροπής στο Μακάο. Και θα ήθελα να επισημάνω ότι η υφιστάμενη αντιπροσωπεία στο Χονγκ Κονγκ δεν στάθηκε ικανή να αναλάβει την ευθύνη να εκπροσωπήσει την Ευρωπαϊκή Ένωση επίσης στο Μακάο. Και παρακαλώ τον κ. Επίτροπο να μου παράσχει εξηγήσεις σχετικά με την απαράδεκτη αυτή στάση του αντιπροσώπου της Ευρωπαϊκής Ένωσης στο Χονγκ Κονγκ, ο οποίος φαίνεται να αγνοεί ότι μέσα στα καθήκοντά του είναι και η εκπροσώπηση της Ένωσης στο Μακάο.

<SPEAKER ID=89 LANGUAGE="PT" NAME="Porto">
Κυρία Πρόεδρε, από κάθε άποψης είναι ευπρόσδεκτη η ανάπτυξη μίας εκτενούς εταιρικής σχέσης με την Κίνα, προς το δικό μας συμφέρον, προς το συμφέρον εκείνης της χώρας και επίσης, αναμφιβόλως, προς το συμφέρον της παγκόσμιας ειρήνης και ευημερίας, όπως πολύ σωστά υπογραμμίζεται στην ανακοίνωση της Επιτροπής και στην έκθεση του συναδέλφου Bernard-Raymond, που για το λόγο αυτό αξίζουν τα συγχαρητήριά μας.
<P>
Υπό την έννοια αυτή, είναι κατανοητό γιατί προσδίδουμε ιδιαίτερη σημασία στο σημείο Α-5 της ανακοίνωσης και στο σημείο 41 της υπό εξέταση πρότασης ψηφίσματος, όπου εκφράζεται η ευχή να υπάρξει μία ορθή μεταβίβαση του Μακάο στην κυριαρχία της Κίνας. Έτσι θα πρέπει να γίνει, προς όφελος του πληθυσμό αυτής της εδαφικής έκτασης και της Κίνας, η οποία πολλά έχει να κερδίσει με την ύπαρξη στο Μακάο μίας ανθούσας και δημοκρατικής κοινωνίας και μίας ακόμη πύλης για τη σύνδεσή της με τον υπόλοιπο κόσμο.
<P>
Όμως και η ίδια η Ευρωπαϊκή Ένωση θα επωφεληθεί πρωτίστως από το ρόλο που καλείται να διαδραματίσει το Μακάο, έναν ρόλο εντελώς ανεξάρτητο από τον αντίστοιχο ρόλο του Χονγκ Κονγκ, όπως μόλις πρότινος επισημάνθηκε. Η διέξοδος για μια σύνδεση με μας δεν θα μπορούσε, προφανώς, να περνά μέσω της σύνδεσης με το Χονγκ Κονγκ, μία λύση που οι κάτοικοι του Μακάο έχουν απόλυτο δικαίωμα να μην προκρίνουν, φοβούμενοι την υποδεέστερη θέση στην οποία, με τον τρόπο αυτό, θα κατέληγαν και διαβλέποντας τον υπαρκτό κίνδυνο πλήρους διάχυσης μέσα στην αχανή κινεζική επικράτεια, δίχως να διαθέτουν δική τους φωνή.
<P>
Εξάλλου, το Μακάο έχει δική του, συγκεκριμένη ταυτότητα και εντάσσεται σε μια περιοχή της Κίνας αισθητά διαφορετική, οπότε αυξάνουν οι ευκαιρίες προσέγγισης μεταξύ μας. Πρόκειται για μία ταυτότητα και για συγκεκριμένες ευκαιρίες που αιτιολογούσαν, μέχρι σήμερα, τη συμμετοχή της εδαφικής έκτασης στον Παγκόσμιο Οργανισμό Εμπορίου και που αιτιολόγησαν τη σύναψη μίας συμφωνίας εμπορίου και συνεργασίας μεταξύ Ευρωπαϊκής Ένωσης και Μακάο, κάτι που δεν υπήρχε στην περίπτωση του Χονγκ Κονγκ. Είναι μια κατάσταση που θα πρέπει να διατηρηθεί και μετά τη μεταβίβαση της κυριαρχίας. Βλέπουμε λοιπόν μπροστά μας έναν ανοιχτό δρόμο τον οποίο θα ήταν αφέλεια από μεριάς της Ευρωπαϊκής Ένωσης να χαραμίσει. Ένα ξεκάθαρο βήμα προς την κατεύθυνση της διατήρησης και παραπέρα αξιοποίησης αυτού του πλεονεκτήματος θα είναι η άμεση εγκατάσταση μίας αντιπροσωπείας στο Μακάο, μια πρωτοβουλία με χαμηλό κόστος το οποίο οι αρχές της εδαφικής έκτασης θα έχουν τη χαρά να μοιραστούν μαζί μας. Απευθύνω στον κύριο Επίτροπο την ερώτηση εάν προτίθεται να προχωρήσει προς την παραπάνω κατεύθυνση.

<SPEAKER ID=90 NAME="Βrittan">
Κυρία Πρόεδρε, χαίρομαι που έχω την ευκαιρία να απαντήσω στην ισορροπημένη και λογική έκθεση του κ. Bernard-Reymond. Με χαροποιεί η διαπίστωση ότι πολλές πλευρές αυτού του Σώματος, και πιο συγκεκριμένα ο κ. Swoboda, ο κ. Brinkhorst και ο κ. Porto, υποστηρίζουν σε μεγάλο βαθμό αυτή την ισορροπημένη προσέγγιση. Η Ευρωπαϊκή Ένωση έχει θεμελιώδες συμφέρον να βοηθήσει στην ανάδυση μιας σταθερής, ευημερούσας και ανοικτής Κίνας, η οποία να αγκαλιάζει την πολιτική πολυφωνία, τις ελεύθερες αγορές, το κράτος δικαίου και η οποία να βοηθά στην οικοδόμηση μίας ασφαλούς διεθνούς τάξης. Σε εκείνους, όπως η πτέρυγα του κ. Dupuis, που πιστεύουν ότι η στάση μας δεν ήταν αρκετά σθεναρή στο θέμα των ανθρωπίνων δικαιωμάτων ή, όπως ο κ. Ευφραιμίδης, προσεγγίζουν το θέμα με κάπως διαφορετικό τρόπο, έχω να πω ότι δεν θεωρώ πως προτείνουν πραγματικά κάποια εναλλακτική πολιτική.
<P>
Η ουσία της προσέγγισής μας συνίσταται στο ότι είναι μακροπρόθεσμη. Θα πρέπει να ακολουθηθεί και στις καλές και στις κακές εποχές, εκτός εάν υπάρξει θεμελιώδης αλλαγή της κατάστασης. Αναμφίβολα, τόσο οικονομικά όσο και πολιτικά, η κατάσταση στην Κίνα σήμερα είναι λιγότερο ελπιδοφόρα από ότι μόλις έναν χρόνο πριν. Δεν θεωρώ ότι αυτός είναι λόγος για να αλλάξουμε εκ θεμελίων την προσέγγιση που ακολουθούμε ή αυτή που προτείνει ο κ. Bernard-Reymond, τόσο στην ομιλία του, όσο και στην έκθεσή του.
<P>
Η έγκριση της έκθεσης έρχεται την κατάλληλη στιγμή. Υπό την πρωθυπουργία του κ. Zhu Rongji, η Κίνα εγκαινίασε μία σειρά βασικών οικονομικών μεταρρυθμίσεων. Ωστόσο, στο πλαίσιο της ασιατικής κρίσης, αυτές οι μεταρρυθμίσεις πιθανόν να υποστούν πιέσεις κατά το τρέχον έτος, καθώς η οικονομική ανάπτυξη θα επιβραδύνεται. Τα πρόσφατα γεγονότα στην Κίνα δημιούργησαν επίσης σοβαρές ανησυχίες σχετικά με τον σεβασμό των ανθρωπίνων δικαιωμάτων. Υπό αυτές τις περιστάσεις, είναι σημαντικό - και μάλιστα ουσιώδες - να στείλουμε τα κατάλληλα μηνύματα στην Κίνα. Η ανακοίνωσή μας εκθέτει μερικούς θεμελιώδεις στόχους.
<P>
Πρώτον, επιθυμούμε να εντάξουμε την Κίνα ακόμη περισσότερο στη διεθνή κοινότητα, μέσω ενός αναβαθμισμένου πολιτικού διαλόγου. Κατά την τελευταία δεκαετία, η Κίνα έλαβε ευπρόσδεκτα μέτρα για τον έλεγχο των οπλικών συστημάτων, για το καθεστώς της μη διάδοσης των πυρηνικών όπλων, για τη διατήρηση του παγκόσμιου περιβάλλοντος, για την καταπολέμηση του διεθνούς εγκλήματος και της διακίνησης των ναρκωτικών. Θα πρέπει να στηριχθούμε στην επιθυμία της Κίνας να αναγνωρισθεί ως συνολικά υπεύθυνος πρωταγωνιστής στην παγκόσμια σκηνή και να αναπτύξουμε τον διάλογο για παγκόσμια ζητήματα κοινού συμφέροντος. Η ιστορία του παρελθόντος καταδεικνύει ότι αυτό μπορεί να αποφέρει πρακτικά αποτελέσματα και δεν αποτελεί απλώς όνειρο θερινής νυκτός.
<P>
Δεύτερον, χρειάζεται να ενσωματώσουμε περισσότερο την Κίνα στην παγκόσμια οικονομία, εισαγάγοντάς την πιο ολοκληρωμένα στο παγκόσμιο σύστημα εμπορίου και υποστηρίζοντας τη διαδικασία της οικονομικής και κοινωνικής μεταρρύθμισης που βρίσκεται σε εξέλιξη. Η Κίνα είναι η ταχύτερα αναπτυσσόμενη αγορά για τα ευρωπαϊκά προϊόντα και υπηρεσίες. Είναι σαφώς προς το συμφέρον μας να την εισαγάγουμε πιο ολοκληρωμένα στην παγκόσμια οικονομία. Η πρόσβαση στη συγκεκριμένη αγορά είναι πολύ περιοριστική. Δεν επιθυμούμε ωστόσο, την αντεκδίκηση με τη δημιουργία ενός κύκλου προστατευτισμού, ο οποίος θα επιφέρει τα αντίθετα από τα προσδοκώμενα αποτελέσματα. Αντιθέτως, το άνοιγμα της ευρωπαϊκής αγοράς θα αποτελέσει την καλύτερη συνεισφορά μας στο να βοηθήσουμε την Κίνα να αντιμετωπίσει την παρούσα κρίση στην Ασία, ωστόσο, εμμένουμε στις δεσμεύσεις μας για μεγαλύτερο άνοιγμα των αγορών, συμπεριλαμβανομένης και της Κίνας. Στην πρόταση ότι η Κίνα θα πρέπει να προσχωρήσει στον ΠΟΕ, η απάντηση είναι Ναι, αλλά με εμπορικά σημαντικούς όρους, αφού συναινέσει στο άνοιγμα της οικονομίας της. Αυτό αρμόζει σε μία χώρα τέτοιου μεγέθους και κατάστασης της οικονομικής ανάπτυξης.
<P>
Δεν θα επεξηγήσω την αναφορά μου στο ζήτημα του μεγέθους. Συμβαίνει σε μία χώρα του μεγέθους της Κίνας - και δεν πρόκειται να εξαφανισθεί ούτε να αλλάξει, επειδή εμείς εκφραζόμαστε πιο απειλητικά ή εγκρίνουμε απειλητικότερα ψηφίσματα - να έχουμε κάποια πιθανότητα να επιφέρουμε αλλαγές μόνο εάν συμμετέχουμε τίμια, τόσο οικονομικά όσο και πολιτικά, και εάν είμαστε ειλικρινείς και ευθείς. Η Ευρωπαϊκή Ένωση είναι αφοσιωμένη στην υποστήριξη της μετάβασης της Κίνας σε μία ανοικτή κοινωνία θεμελιωμένη στο κράτος δικαίου και στον πλήρη σεβασμό των ανθρωπίνων δικαιωμάτων. Ασφαλώς, δεν είμαστε ικανοποιημένοι με την παρούσα κατάσταση στην Κίνα. Επιλέξαμε μία πραγματιστική και επικεντρωμένη στα αποτελέσματα προσέγγιση σε αυτό το ζήτημα, με την οποία δημιουργούμε προκλήσεις για τις κινεζικές αρχές σε ζητήματα και γεγονότα που μας ανησυχούν, όπως η πρόσφατη σωρεία από δίκες αντιφρονούντων και συλλήψεις. Δεν σιωπούμε σε αυτά τα θέματα, αλλά ταυτόχρονα επεκτείνουμε το πεδίο συνεργασίας μας. Και οι δύο πόλοι της πολιτικής είναι απαραίτητοι.
<P>
Ο διάλογος για τα ανθρώπινα δικαιώματα ήταν πολύ χρήσιμος, αλλά καταστήσαμε απολύτως σαφές στις κινεζικές αρχές ότι τώρα χρειάζεται να επιτευχθεί συγκεκριμένη και χειροπιαστή πρόοδος για να διατηρήσει αυτός ο διάλογος την αξιοπιστία του. Οι πρόσφατες εξελίξεις στην Κίνα, οι οποίες έχουν αναφερθεί, τονίζουν αυτή την ανάγκη. Ζητήσαμε την απελευθέρωση των αντιφρονούντων που φυλακίστηκαν μετά την πρόσφατη αλλαγή κατεύθυνσης και αυτό το θέμα θα παραμείνει στο πρόγραμμά μας μέχρι να απελευθερωθούν οι εν λόγω αντιφρονούντες.
<P>
Το πιο σημαντικό είναι ότι καταστήσαμε σαφές στις κινεζικές αρχές ότι θα προσδιορίσουμε κάποια κριτήρια βάσει των οποίων θα κριθεί η πρόοδος του διαλόγου. Αυτή η καινοτομία θα διασφαλίσει τη διατήρηση της απαραίτητης πίεσης και της ορμής του διαλόγου. Εδώ προκύπτει το ερώτημα: τί είδους κριτήρια; Αυτά που εξετάζουμε περιλαμβάνουν τα παρακάτω αιτήματα: πρώτον, χρειαζόμαστε πιο λεπτομερή πληροφόρηση για τους πολιτικούς κρατούμενους, τον αριθμό τους, τις κατηγορίες για τις οποίες καταδικάστηκαν, την κατάσταση της υγείας τους, καθώς και την πρόσβαση των αντιπροσώπων από την Ευρώπη και τις μη κυβερνητικές οργανώσεις σε ορισμένους κρατούμενους.
<P>
Δεύτερον, επιθυμούμε να δούμε τη λήψη συγκεκριμένων μέτρων για τη βελτίωση των συνθηκών στις φυλακές και τη μεταρρύθμιση του ποινικού συστήματος, συμπεριλαμβανομένων των προϋποθέσεων έφεσης και της πρόσβασης σε δικαστικό έλεγχο σύμφωνα με τα διεθνή πρότυπα. Το δεύτερο σημείο αφορά ιδιαίτερα τη θανατική ποινή και την κατάσταση των αντιφρονούντων που έχουν καταδικαστεί για τα αποκαλούμενα αντι-επαναστατικά εγκλήματα.
<P>
Τρίτον, επιθυμούμε να διαπιστώσουμε χειροπιαστή πρόοδο σε ό, τι αφορά την επικύρωση των Συμφώνων των Ηνωμένων Εθνών για τα ανθρώπινα δικαιώματα, όπου συμπεριλαμβάνεται και η παρακολούθηση της επίσκεψης της κυρίας Mary Robinson και της στενότερης συνεργασίας με την Ευρωπαϊκή Ένωση, στα πλαίσια του διαλόγου για τα ανθρώπινα δικαιώματα.
<P>
Τέταρτον, μία άλλη κατηγορία κριτηρίων αφορά τις εθνοτικές μειονότητες, ιδιαίτερα εκείνες του Θιβέτ. Καλύπτει ένα ευρύ φάσμα θεμάτων, όπως τη διαφάνεια στη δημογραφική πληροφόρηση, την ελεύθερη χρήση της θιβετιανής γλώσσας, καθώς και την ανοικτή και σαφή πληροφόρηση για τις καταγγελίες που αφορούν εθνοτικές μειονοτικές ομάδες και αντιφρονούντες.
<P>
Παρά τις πρόσφατες διαφοροποιήσεις στο θέμα των ανθρωπίνων δικαιωμάτων, ελπίζω ότι θα συμφωνήσετε πως η ευρωπαϊκή πολιτική απέναντι στην Κίνα, όπως αυτή επεξηγήθηκε στην ανακοίνωση της Επιτροπής και στην έκθεση του κ. Bernard-Reymond, έχει προχωρήσει σημαντικά προς μία θετική κατεύθυνση τα τελευταία χρόνια. Με ενεθάρρυνε η διαπίστωση ότι η ανακοίνωσή μας και η έκθεσή σας συμφωνούν σε γενικές γραμμές μεταξύ τους. Αυτό ισχύει επίσης και για το Χονγκ Κονγκ. Λυπάμαι που δεν είμαι σε θέση να υποσχεθώ την ταχεία σύσταση της αντιπροσωπείας στο Μακάο. Αντιμετωπίζουμε μεγάλες δυσκολίες στην εξεύρεση των πόρων και της υποστήριξης που χρειαζόμαστε για τις αντιπροσωπείες τις οποίες επιθυμούμε να συστήσουμε. Θα εξετάσουμε ασφαλώς τις συγκεκριμένες προτάσεις που εμπεριέχει η έκθεση και θα τις ενσωματώσουμε όσο το δυνατό πληρέστερα στην ουσία των σχέσεών μας με την Κίνα.
<P>
Η πρόκληση της ανάπτυξης μίας εκτενούς και δυνατής σχέσης μεταξύ της Κίνας και της Ευρωπαϊκής Ένωσης αποτελεί μία από τις μεγάλες γεωστρατηγικές προκλήσεις του επόμενου αιώνα. Πεποίθησή μου είναι ότι έχουμε θέσει γερά θεμέλια, ώστε να επιτρέψουμε στην Ευρωπαϊκή Ένωση του μέλλοντος να ανταπεξέλθει σε μία τόσο ουσιώδη πρόκληση και ότι θα πρέπει να είμαστε σταθεροί στην προσέγγισή μας, αυστηροί σε ό, τι πρέπει να πούμε, αλλά ισορροπημένοι στην πολιτική μας.

<SPEAKER ID=91 NAME="Πρόεδρος">
Ευχαριστώ πολύ, κύριε Επίτροπε Brittan.
<P>
H συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=6>
Περιφερειακή πολιτική και πολιτική ανταγωνισμού
<SPEAKER ID=92 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων εκθέσεων:
<P>
A4-0412/98, του κυρίου Azzolini, εξ ονόματος της Επιτροπής Περιφερειακής Πολιτικής, σχετικά με την ανακοίνωση της Επιτροπής προς τα κράτη μέλη που αφορά την περιφερειακή πολιτική και την πολιτική ανταγωνισμού (COM(98)0673 - C4-0247/98), και-Α4-0421/98, της κυρίας Riis-Jψrgensen, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την 27η έκθεση της Επιτροπής επί της πολιτικής ανταγωνισμού - 1997 (SEK(98)0636 - C4-0379/98).
<SPEAKER ID=93 NAME="Azzolini">
- (IT) Κυρία Πρόεδρε, κυρία Επίτροπε, είμαι ιδιαίτερα χαρούμενος που παρίσταται σε αυτήν την Αίθουσα η Επίτροπός «μου», κυρίας Wulf-Mathies, και ιδιαίτερα εξαιτίας των όσων θα πω, γνωρίζοντας καλά ότι εκείνη με κατανοεί και με ακούει.
<P>
Έχω χρέος να ευχαριστήσω την επιτροπή μου - την Επιτροπή Περιφερειακής Πολιτικής - γιατί δύο χρόνια μετά το 1997, μου εμπιστεύτηκε αυτήν την έκθεση με θέμα «Πολιτική Ανταγωνισμού και Περιφερειακή Πολιτική, κρατικές ενισχύσεις». Η έκθεση του 1997 αφορούσε την «Πολιτική Συνοχής και Επιμόρφωση, μια συμβολή στην απασχόληση»: δύο πολύ σημαντικά θέματα που οπωσδήποτε έχουν μια πρόσθετη αξία στην Ευρώπη σε σχέση με άλλα θέματα, που μάλιστα έχουν αναπτυχθεί σε αυτήν την Αίθουσα από αξιόλογους συναδέλφους με πλήρη και ενδιαφέροντα τρόπο.
<P>
Πρέπει να τονίσω ότι η Επίτροπος Wulf-Mathies γνωρίζει πολύ καλά ποιες είναι οι δυσκολίες που αντιμετωπίζουν μερικά κράτη μέλη κατά την μεταφορά οδηγιών, νόμων και κανονισμών, και κατά συνέπεια δεν είναι κάτι άγνωστο στους περισσότερους καθώς και στους υπεύθυνους των εργασιών ότι, από τα 15 κράτη της Ένωσης μόνο πέντε, συνολικά, είχαν στο παρελθόν και έχουν αυτήν την στιγμή συστηματική προσέγγιση με την κοινοτική νομοθεσία. Αυτό σημαίνει ότι υπάρχει, πράγματι, μια ελλειπής μεθοδολογική γνώση. Όπως πολλές φορές η Επίτροπος Wulf-Mathies μας έχει πει στα πλαίσια της επιτροπής, χρειάζεται επικοινωνία, πολλή επικοινωνία αλλά, θα έλεγα, σε απλοποιημένη μορφή: και αυτό γιατί μερικά κράτη μέλη, στα πλαίσια προφανώς αυτής της λογικής που χαρακτηρίζεται από έλλειψη επικοινωνίας, συνεχίζουν να πηγαίνουν αντίθετα στο ρεύμα, ακόμα και χωρίς να έχουν την θέληση να το κάνουν.
<P>
Δεν θέλω, ως ιταλός εισηγητής, να περιορίσω αυτήν την παρατήρηση μόνο στην χώρα μου, αλλά είναι λυπηρό να βλέπουμε ότι μερικά κράτη μέλη, που παρ'όλα αυτά θα μπορούσαν να επωφεληθούν από τις ευεργετικές επιδράσεις της ένταξής τους στην Ένωση, στον πραγματικό ισολογισμό, ξόδευσαν ίσως και το 52 τοις εκατό, όταν όλα τους πηγαίνουν καλά - αν και κατά την γνώμη μου τα πράγματα δεν πηγαίνουν και τόσο καλά - γεγονός που αποδεικνύει ότι εξακολουθεί να υφίσταται μια δυσκρασία μεταξύ της οντότητας που λέγεται «Ένωση» και την περιφέρεια «Κράτη μέλη». Έτσι πρέπει, ως αντικειμενικό δεδομένο, να καλέσω όλους εμάς να συλλογιστούμε ως προς αυτήν την πτυχή, η οποία ωστόσο δεν θα έπρεπε να αποτελεί μια δευτερεύουσα πτυχή εάν είναι αλήθεια, όπως και είναι, ότι ο κατ'εξοχήν στόχος της Ένωσης είναι η πολιτική οικονομικής και - το τονίζω - κοινωνικής συνοχής.
<P>
Έπειτα από αυτά, πρέπει επίσης να συμφωνήσω ότι οι κανόνες ανταγωνισμού οφείλουν να αποτελούν μια εγγύηση για την σωστή και διαφανή λειτουργία της εσωτερικής αγοράς και ότι οι εξαιρέσεις στον ελεύθερο ανταγωνισμό, τις οποίες αποτελούν τα άλλα κράτη, δικαιολογούνται ακριβώς από την ανάγκη και μόνο να διατηρηθεί και να ενισχυθεί η οικονομική και κοινωνική συνοχή για την οποία μιλούσα πρωτύτερα.
<P>
Είμαι σύμφωνος με τις διατυπώσεις της Επιτροπής σχετικά με την πολυκλαδική πλαισίωση των περιφερειακών ενισχύσεων που προορίζονται για τα μεγάλα επενδυτικά προγράμματα, η οποία στοχεύει στον περιορισμό αυτού του είδους των ενισχύσεων μόνο στα προγράμματα υψηλής έντασης κεφαλαίου τα οποία, χωρίς να προκαλούν σοβαρές στρεβλώσεις του ανταγωνισμού, έχουν έναν αναμφισβήτητο αντίκτυπο σε περιφερειακό επίπεδο, αφού αποτελούν πραγματικές πηγές άμεσης και έμμεσης απασχόλησης.
<P>
Απευθύνω έκκληση, ωστόσο, ώστε αυτή η διαδικασία, που τώρα βρίσκεται σε πειραματικό στάδιο, να μπορέσει στο μέλλον - σε ένα σύντομο και όχι μακρινό μέλλον, κυρία Επίτροπε - να επεκταθεί στους ευαίσθητους εκείνους τομείς που ακόμα διέπονται από ειδικούς κανόνες σε θέματα ελέγχου των κρατικών ενισχύσεων: αναφέρομαι σε τομείς όπως η ναυπηγική βιομηχανία, η αυτοκινητοβιομηχανία, η σιδηρουργία και η κλωστοϋφαντουργία, οι οποίοι διέρχονται όλοι μεγάλη κρίση και χρειάζεται να αποκτήσουν αυτήν την οικονομική και κοινωνική συνοχή πολύ πριν από τους άλλους. Ωστόσο, πρέπει να παρατηρήσω ότι μερικές διατάξεις, όπως αυτές που αφορούν την μέγιστη ένταση των ενισχύσεων στις περιφέρειες των Στόχων 1 και 2, φαίνονται υπερβολικά αυστηρές. Επίσης, οι διατάξεις σχετικά με τον ανταγωνισμό χρειάζεται να εφαρμοστούν λαμβάνοντας υπόψη την ανάγκη να ενισχυθεί αυτή η συνοχή, για να αποφύγουμε ακριβώς την ανεξέλεγκτη αύξηση ορισμένων φορολογικών μέτρων υποκατάστασης που αναγκαστικά ζημιώνουν την εσωτερική αγορά αλλά τα οποία, λόγω αυτού του είδους έλλειψης γνώσης για την οποία μιλούσα πρωτύτερα, πολλά κράτη καταλήγουν να υιοθετήσουν.
<P>
Για την έκθεση αυτή έλαβα από τους συναδέλφους - τους οποίους ευχαριστώ που το έκαναν - εικοσιπέντε τροπολογίες. Πρέπει να πω ότι με μερικές από αυτές είμαι απόλυτα σύμφωνος, ενώ με άλλες όχι, ακριβώς γιατί θα ήθελα να μεταφέρω στην Επιτροπή το σαφές μήνυμα ότι κατανοώ πλήρως ότι αυτή η ανακοίνωση δεν πρέπει να διαστρεβλωθεί ως προς το περιεχόμενό της με σκοπό να υποστεί άλλου είδους «παρεμβολές», οι οποίες συζητήθηκαν στα πλαίσια άλλων συνεδριάσεων.
<P>
Πρέπει να δηλώσω στους συγκεκριμένους συναδέλφους ότι η στάση μου αυτή δεν αποτελεί μια πράξη αγένειας απέναντί τους, αλλά αντανακλά ακριβώς τη θέληση μου να σεβαστώ την απαίτηση μιας έκθεσης που εκτιμά την ανακοίνωση της Επιτροπής και η οποία, με την ίδια σοβαρότητα και την ίδια αυστηρότητα, καλεί την Επιτροπή να υιοθετήσει τις υποδείξεις μας. Σε αυτό κυρίως εναποθέτω τις ελπίδες μου ώστε, έπειτα από την δοκιμασία εκείνη στην οποία τα δύο θεσμικά όργανα, η Επιτροπή και το Κοινοβούλιο, βρέθηκαν σε μια στιγμή μεγάλης έντασης κατά την προηγούμενη συνεδρίαση στο Στρασβούργο, σήμερα, με την έκκληση που απευθύνουμε στην ίδια την Επιτροπή, να δοθεί μεγαλύτερη προσοχή, κυρίως προς την κατεύθυνση της κοινωνικής συνοχής, αφού φυσικά ξεκινήσει πραγματικά η διαδικασία οικονομική συνοχής. Γι' αυτό το λόγο εύχομαι η Επιτροπή, όχι μόνο να συνεχίσει το έργο της με αποφασιστικότητα, αλλά να το πράξει επίσης, λαμβάνοντας υπόψη κατά τον δέοντα τρόπο όσα το Κοινοβούλιο της αναφέρει σε κάθε περίπτωση.

<SPEAKER ID=94 NAME="Riis-Jψrgensen">
Κυρία Πρόεδρε, είχα το ιδιαίτερο προνόμιο να ορισθώ εισηγήτρια της έκθεσης για την πoλιτική αvταγωvισμoύ για δεύτερη φορά όσο καιρό είμαι μέλος του Κοινοβουλίου. Θα ξεκινήσω συγχαίροντας την Επιτροπή για ένα πράγματι εξαιρετικό έργο στον τομέα της πολιτικής ανταγωνισμού. Χάρηκα ιδιαίτερα για τη συνεργασία που είχα με τον Επίτροπο και πιστεύω ότι η συνεργασία ανάμεσα στον Επίτροπο και την Επιτροπή Οικονομικής και Νομισματικής Πολιτικής ήταν καταπληκτική. Θέλω τώρα να επικεντρωθώ στις πέντε προτάσεις βελτίωσης που επισημαίνω στην έκθεσή μου και αδημονώ να ακούσω τα σχετικά σχόλια του Επιτρόπου.
<P>
Η πρώτη πρόταση αφορά τον δημοκρατικό έλεγχο της πολιτικής ανταγωνισμού. Στην πρώτη μου έκθεση πρότεινα μια συγκεκριμένη διαδικασία, σύμφωνα με την οποία ο Επίτροπος θα εμφανίζεται στην Επιτροπή Οικονομικής και Νομισματικής Πολιτικής κάθε τρεις μήνες και θα παρουσιάζει την πολιτική στον τομέα του ανταγωνισμού. Είμαστε άκρως ικανοποιημένοι με αυτή τη διαδικασία, που φαίνεται να λειτουργεί πολύ ικανοποιητικά. Επιθυμούμε τώρα από τη μεριά της επιτροπής να οργανώσει μια σταθερή και πιο τυποποιημένη διαδικασία. Η εν λόγω διαδικασία θα θέτει τις ίδιες απαιτήσεις, αλλά θα είναι πιο τυπικά θεσμοθετημένη ανάμεσα στην επιτροπή, το Κοινοβούλιο και τον Επίτροπο.
<P>
Το δεύτερο σημείο αφορά τις μικρομεσαίες επιχειρήσεις, οι οποίες δίχως άλλο έχουν μεγάλη σημασία όταν μιλάμε για πολιτική ανταγωνισμού. Είναι σημαντικό για την επιτροπή να εξασφαλίσει ότι, οι μικρομεσαίες επιχειρήσεις θα μπορούν να εκτιμούν τη νομική κατάστασή τους, να μπορούν από μόνες να τους να βρίσκουν σε ποια κατηγορία κανόνων για τον ανταγωνισμό εμπίπτουν. Με άλλα λόγια, αν παραβαίνουν τους κανόνες ανταγωνισμού ή όχι. Προσωπικά είμαι νομικός στο επάγγελμα αλλά δεν έχω τίποτα εναντίον του να μπορούν οι μικρομεσαίες επιχειρήσεις να γλιτώσουν ένα σωρό λεφτά από δικηγόρους που θα τους βοηθούν να καταλάβουν αν παραβαίνουν τους κοινοτικούς κανόνες. Γι' αυτό καλώ την Επιτροπή να υποβάλει προτάσεις ή κατευθυντήριες γραμμές για το πώς θα μπορεί κανείς να χρησιμοποιεί αυτή την ανούσια ανακοίνωση, όπως αποκαλείται. Αυτό πραγματεύεται το σημείο 10.
<P>
Το τρίτο σημείο αφορά και αυτό τις μικρομεσαίες επιχειρήσεις. Πρόκειται για το σημείο 15 της έκθεσής μου. Τίθεται πάλι θέμα για το πώς μπορούν οι μικρομεσαίες επιχειρήσεις να εξασφαλίσουν ότι τηρούν τους κοινοτικούς κανόνες, κι εδώ επιθυμώ επίσης η Επιτροπή να δημοσιεύσει κατευθυντήριες γραμμές και κριτήρια για το ποια είναι η σχετική αγορά και πώς μπορεί να οριστεί η σχετική αγορά. Αυτά ήταν τα δύο σημεία σχετικά με τις μικρομεσαίες επιχειρήσεις.
<P>
Στη συνέχεια έχουμε το σημείο για τις κρατικές ενισχύσεις. Γνωρίζω ότι ο Επίτροπος συμφωνεί με την επιτροπή ότι η έκταση των κρατικών ενισχύσεων στην Ευρώπη είναι υπερβολικά, απίστευτα μεγάλη. Τι μπορούμε να κάνουμε λοιπόν; Πρέπει συνεχώς να θυμόμαστε ότι είναι τα κράτη μέλη που καταβάλλουν τα χρήματα. Οι κακοί της ιστορίας δεν είναι δηλαδή η ΕΕ, αλλά τα κράτη μέλη που καταβάλλουν τα χρήματα. Είμαι της άποψης ότι είναι σημαντικό το Κοινοβούλιο να συμμαχήσει με την Επιτροπή στον αγώνα κατά των κρατικών ενισχύσεων. Η πρόταση της επιτροπής είναι να τις κάνουμε πιο διαφανείς ώστε να μπορούν και τρίτοι να εκτιμούν την έκταση των κρατικών ενισχύσεων. Προτείνω vα θεσπισθεί έvα μητρώo όπου θα δημοσιεύονται όλες οι κρατικές ενισχύσεις· το μητρώο αυτό να δημοσιεύεται στη θέση της Επιτροπής στο Internet ώστε όλοι να μπορούν χωρίς προβλήματα να μπουν, να ψάξουν και να βρουν ποια είναι η έκταση και ο στόχος των κρατικών ενισχύσεων, συμπεριλαμβανομένων και των ενισχύσεων που χορηγούνται στα πλαίσια αυτού που αποκαλούμε επί μέρoυς συμφωvίες για oμαδικές απαλλαγές, ώστε όλες ανεξαιρέτως οι κρατικές ενισχύσεις, άσχετα από το αν αφορούν την Επιτροπή ή αν χορηγούνται από τα κράτη μέλη, να είναι προσβάσιμες από το κοινό. Διότι είναι πραγματικά σημαντικό για μια επιχείρηση - είτε είναι μεγάλη είτε μικρή - να μπορεί να ερευνά αν υπόκειται σε αθέμιτο ανταγωνισμό. Η πρόσβαση μέσω του Διαδικτύου βοηθά σε αυτό, διότι με αυτόν τον τρόπο η εν λόγω επιχείρηση μπορεί από μόνη της να διαπιστώσει την έκταση των κρατικών ενισχύσεων και επιπροσθέτως - ευελπιστώ - θα έχει τη δυνατότητα να εκφράσει με εύκολο τρόπο τα παράπονά της στην Επιτροπή - επίσης μέσω του Internet.
<P>
Έχω ακόμη μία πρόταση σχετικά με τις κρατικές ενισχύσεις. Έμπνευσή μου στάθηκε ο Επίτροπος για την εσωτερική αγορά, Mario Monti, ο οποίος για την εσωτερική αγορά έχει φτιάξει ένα πίνακα των σκορ, θα μπορούσε κανείς να τον ονομάσει, όπου αναγράφονται οι good guys και οι bad guys της εσωτερικής αγοράς. Δεν μπορούμε κι εμείς να κάνουμε το ίδιο, δηλαδή να φτιάξουμε έναν κατάλογο με τους good guys και τους bad guys (or girls) στον τομέα των κρατικών ενισχύσεων;
<P>
Αυτές είναι οι προτάσεις μου για τη βελτίωση του ανταγωνισμού, αλλά και ορισμένα εργαλεία για την επίτευξη περισσότερης διαφάνειας, περισσότερου ανοιχτού χαρακτήρα, αλλά και περισσότερης ασφάλειας για τις μικρομεσαίες επιχειρήσεις. Ελπίζω πραγματικά ο Επίτροπος να ξεκινήσει διάλογο μαζί μας επί των προτάσεων. Γι' άλλη μια φορά ένα μεγάλο ευχαριστώ στον Karel van Miert για την ειλικρίνεια και τον ενθουσιασμό με τον οποίο προασπίζει τα συμφέροντα της Ευρώπης στα θέματα αυτά και πέρα από τη στενή έννοια του καθήκοντος θέλω να τον ευχαριστήσω για την καταπληκτική του συμβολή να τεθεί τέλος στο καρτέλ των καταχρήσεων στη Δανία και στην Ευρώπη και μ' αυτόν τον τρόπο να δημιουργηθούν ελεύθερες και χαμηλές τιμές για τους καταναλωτές, διότι αυτοί είναι σε τελική ανάλυση η σπουδαιότερη ομάδα στόχος της πολιτικής ανταγωνισμού. Αυτό ακριβώς είναι και το ζήτημα, να υπάρχουν χαμηλότερες τιμές και μεγαλύτερη ποιότητα για τους καταναλωτές.

<SPEAKER ID=95 NAME="Sierra Gonzαlez">
Κυρία Πρόεδρε, ως συντάκτρια γνωμοδότησης σχετικά με την 27η έκθεση της Επιτροπής για την πολιτική ανταγωνισμού, θα πρέπει να αρχίσω λέγοντας πως η ευρωπαϊκή πολιτική ανταγωνισμού κατευθύνεται σταδιακά προς μεγαλύτερη διαφάνεια καθώς και, από νομικής απόψεως, προς περισσότερη αποτελεσματικότητα και καλύτερη διαχείριση. Αυτές οι συγκυρίες, αποτελούν αναμφίβολα αποτέλεσμα μιας μεγαλύτερης αποκέντρωσης στην εφαρμογή συγκεκριμένων κανόνων ανταγωνισμού υπέρ των αρμοδίων εθνικών αρχών και υπέρ της μείωσης των μη απαραιτήτων κοινοποιήσεων. Η συνέχιση αυτής της πορείας σίγουρα θα ευνοήσει την αποτελεσματικότητα και τη διαφάνεια. Ωστόσο, ο στόχος της αποκέντρωσης αντιμετωπίζει ένα σοβαρό εμπόδιο, δηλαδή, το γεγονός ότι υπάρχουν κράτη μέλη στα οποία δεν υπάρχει μια νομοθεσία η οποία να τους επιτρέπει να εφαρμόζουν αυτήν την κοινοτική νομοθεσία ή, σε άλλες περιπτώσεις, το γεγονός πως η εθνική νομολογία δεν τους επιτρέπει να εφαρμόζουν απ' ευθείας την κοινοτική νομοθεσία.
<P>
Αλλά σε αυτές τις συγκρούσεις δικαιοδοσίας προστίθενται και άλλες εξίσου σημαντικές όσον αφορά τις κρατικές ενισχύσεις, όπου, ανάλογα με το αν εφαρμόζεται το εθνικό ή το κοινοτικό δίκαιο, μπορεί να επηρεαστεί η νομική προστασία. Έτσι, οι επιχειρήσεις και οι ιδιώτες μπορούν, βάσει των άρθρων 85 και 86 της Συνθήκης, να χαίρουν μεγαλύτερης νομικής προστασίας και επομένως, ευρύτερων οδών απόκτησης πόρων, σύμφωνα με το εθνικό δίκαιο, από αυτές που θα έχαιραν βάσει των άρθρων 92 και 94 της Συνθήκης. Και δεν έχει καθορισθεί ποιο από τα δύο δίκαια έχει προτεραιότητα εφαρμογής σε αυτές τις περιπτώσεις. Πρόκειται για μια κατάσταση που δεν έχει διευθετηθεί και που δημιουργεί συγκρούσεις.
<P>
Τέλος, θέλω να επισημάνω πως η διαδικασία που ακολουθείται για τον έλεγχο των περιφερειακών κρατικών ενισχύσεων θα πρέπει να υπόκειται στο υποχρεωτικό της οικονομικής και κοινωνικής συνοχής και να ενσωματώνει στη μέθοδο καθορισμού των πόρων, τη νομική έννοια της αποκεντρικότητας.

<SPEAKER ID=96 NAME="McCarthy">
Κύριε Πρόεδρε, η έκθεση Azzolini σχετικά με την ανακοίνωση της Επιτροπής προς τα κράτη μέλη για την περιφερειακή πολιτική και την πολιτική ανταγωνισμού έρχεται σε μία πολύ κατάλληλη στιγμή, λίγους μήνες πριν τη στιγμή που τα κράτη μέλη αναμένεται να παραδώσουν στη ΓΔ IV τον κατάλογο με τις περιοχές που δέχονται κρατικές ενισχύσεις, και σε μια στιγμή όπου τα κράτη μέλη θα πρέπει να λάβουν μείζονες αποφάσεις σχετικά με τους μελλοντικούς χάρτες των διαρθρωτικών ταμείων, τόσο για τον Στόχο 1, όσο και για τον Στόχο 2. Ας ελπίσουμε ότι αυτό θα πραγματοποιηθεί στη Σύνοδο Κορυφής του Βερολίνου τον Μάρτιο.
<P>
Στη συγκεκριμένη συζήτηση θα περιορίσω τα σχόλιά μου στο θέμα της συνοχής και στη σχέση μεταξύ της περιφερειακής πολιτικής και της πολιτικής ανταγωνισμού. Γνωρίζουμε ότι η συγκέντρωση αποτελεί τώρα τον κύριο στόχο, τόσο στην κοινοτική πολιτική ανταγωνισμού, όσο και στις ενισχύσεις των διαρθρωτικών ταμείων. Βεβαίως, στην ανακοίνωση της Επιτροπής η συνέπεια αποτελεί καθορισμένο στόχο. Υποστηρίζουμε αυτές τις αρχές, υποστηρίζουμε τη συνοχή και τη συνέπεια. Πιθανώς, διαφωνούμε στον τρόπο με τον οποίο θα επιτευχθεί αυτή η συνοχή, όπως επίσης και στον τρόπο με τον οποίο θα διασφαλίσουμε πραγματικά κάποια ευελιξία στα εν λόγω θέματα. Οφείλω να ομολογήσω ότι είναι κάπως απογοητευτικό το γεγονός ότι ορισμένες τροπολογίες της συγκεκριμένης έκθεσης επιζητούν να βρουν τρόπο εξαίρεσης των περιοχών που υπάγονται στο άρθρο 92 παράγραφος 3 εδάφιο α), επιδιώκοντας, κατά την άποψή μου, να εξασφαλίσουν πλαγίως το καθεστώς του Στόχου 1. Η Ομάδα μου δεν θα υπερψηφίσει τις συγκεκριμένες τροπολογίες. Ζητήθηκε από το Κοινοβούλιο να λάβει υπόψη του την ανάγκη για την εν λόγω συνέπεια και τασσόμαστε υπέρ της διασφάλισης καλύτερης συνοχής. Αυτό είναι προφανές, βάσει του άρθρου 92 παράγραφος 3 εδάφιο α) για τις περιοχές του Στόχου 1 και η συγκεκριμένη αρχή αρμόζει σε πολύ μεγάλο βαθμό στον συγκεκριμένο τομέα. Ωστόσο, είναι ανάγκη η Επιτροπή να αναγνωρίσει στις προτάσεις της, όπως συμβαίνει στην ανακοίνωση, και το παραθέτω «ότι τα κράτη μέλη θα πρέπει να έχουν περιθώριο ελιγμών προκειμένου να επιδιώξουν στόχους περιφερειακής πολιτικής, οι οποίοι να είναι προσαρμοσμένοι στην ιδιαίτερη κατάστασή τους, εκτός των περιοχών που έχουν καθορισθεί από κοινού για τους σκοπούς της κοινοτικής και της περιφερειακής πολιτικής. Η Επιτροπή γνωρίζει ότι τα κράτη μέλη θέτουν διαφορετικούς σκοπούς και στόχους για την πολιτική των εθνικών ενισχύσεων και για την πολιτική των περιφερειακών ενισχύσεων. Οφείλουμε να σεβασθούμε αυτή τη διαφοροποίηση και να βρούμε την ισορροπία μεταξύ της διαφοροποίησης και της επίτευξης συνοχής».
<P>
Συνεπώς, το γενικό πλαίσιο της συγκέντρωσης και της συνέπειας, που αναφέρεται στις περιοχές του άρθρου 92 παράγραφος 3 εδάφιο α), είναι κάπως περιοριστικό και επιτρέψτε μου να σας πω τον λόγο. Το χρονοδιάγραμμα, σύμφωνα με το οποίο τα κράτη μέλη θα παρουσιάσουν τους χάρτες τους στη ΓΔ ΙV, προκαθορίζει δυνητικές περιοχές του Στόχου 2 για τον μελλοντικό χάρτη των διαρθρωτικών ταμείων. Θα σας παραθέσω ένα πολύ καλό παράδειγμα αυτού: κατά τις μεταρρυθμίσεις από το 1994 μέχρι το 1999, η τότε κυβέρνηση των Συντηρητικών υπέβαλε στη ΓΔ ΙV έναν χάρτη, με την ελπίδα ότι εκείνες οι περιοχές έπειτα θα συνιστούσαν αυτόματα περιοχές του στόχου 2. Δηλώνω με ευχαρίστηση ότι ο επίτροπος του Εργατικού Κόμματος κ. Bruce Millan το διέκρινε και υπήρξε πολύ σαφής ως προς το ότι οι συγκεκριμένες περιοχές δεν είναι δυνατό να δικαιούνται την υπαγωγή τους στον ευρωπαϊκό Στόχο 2, στις περιοχές που έχουν ανάγκη από οικονομική και κοινωνική συνοχή. Για τον λόγο αυτό χρειαζόμαστε αυτή την ευελιξία και δεν θεωρούμε ότι οι περιοχές αυτές θα πρέπει πράγματι να ενταχθούν στον ίδιο χάρτη, ούτε ακόμη και με το μέτρο της ευελιξίας που πρότεινε η Επιτροπή. Κατά κάποιο τρόπο, τα γεγονότα πρόλαβαν την ανακοίνωση της Επιτροπής και διαπιστώνω με ευχαρίστηση ότι στο Συμβούλιο Γενικών Υποθέσεων αυτής της εβδομάδας νίκησε η κοινή λογική.
<P>
Θεωρώ σημαντική τη διεξαγωγή αυτής της συζήτησης. Θεωρώ ότι τα κράτη μέλη θα πρέπει να αντιμετωπίσουν την αναγκαιότητα ύπαρξης μεγαλύτερης συνοχής, ωστόσο χρειαζόμαστε την ευελιξία, προκειμένου να διασφαλίσουμε ότι θα επιλεγούν οι κατάλληλες περιοχές για τις κρατικές ενισχύσεις και για τον Στόχο 2. Από την άποψη αυτή, έχει φθάσει η ώρα της αλλαγής, η ώρα της συγκέντρωσης, αλλά η Επιτροπή δεν θα πρέπει να περιπλέξει τα πράγματα ή να επιβάλει επιπλέον περιορισμούς, μέσω κανονιστικών μηχανισμών, που θα εξαναγκάζουν αυτές τις περιοχές σε ενοποίηση. Είναι συνετή η επιλογή, εκ μέρους της Επιτροπής, της πορείας που δίνει τη δυνατότητα κάποιου περιθώριου ελιγμών και συνεπώς που προσπαθεί να ενθαρρύνει τα κράτη μέλη στην προσπάθειά τους να καταστήσουν αυτούς τους χάρτες περισσότερο συνεπείς.

<SPEAKER ID=97 NAME="Χατζηδάκης">
Κυρία Πρόεδρε, ως μέλος της Επιτροπής Περιφερειακής Πολιτικής, θα μιλήσω για την έκθεση του κ. Azzolini, τον οποίο ειλικρινά θα ήθελα να συγχαρώ για την δουλειά την οποία έκανε, η οποία ήταν εξαιρετικά δύσκολη, διότι υπήρχαν αντιτιθέμενα συμφέροντα και -νομίζω ότι δεν χρειάζεται να το εξηγήσω- το θέμα «εθνικές ενισχύσεις» μιλάει μόνο του.
<P>
Θέλω επίσης να συγχαρώ την Επιτροπή για την -σε γενικές γραμμές- θαρραλέα στάση της στο ζήτημα αυτό. Οι ενισχύσεις των χωρών μελών στις διάφορες περιφέρειές τους μπορούν όντως να αποτελέσουν νόθευση του ανταγωνισμού και, συνεπώς, παρεμπόδιση της ομαλής και αποτελεσματικής λειτουργίας της εσωτερικής αγοράς. Γι'αυτό και η βασική αρχή θα πρέπει να είναι ότι, όταν επιτρέπονται εθνικές ενισχύσεις, πέραν των περιοχών που καλύπτουν οι δράσεις των διαρθρωτικών ταμείων, θα πρέπει να είναι εξαιρέσεις και να επιτρέπονται μόνον σε εξαιρετικές περιπτώσεις και όταν αυτό δικαιολογείται από την ανάγκη επίτευξης οικονομικής και κοινωνικής συνοχής. Υπό αυτή την έννοια, χρειάζεται όντως μεγαλύτερη σύνδεση και αντιστοιχία μεταξύ της πολιτικής ανταγωνισμού και της περιφερειακής πολιτικής της Ευρωπαοκής «Ενωσης.
<P>
Συμφωνώ, συνεπώς, με την πρόθεση της Επιτροπής για μείωση των επιλέξιμων περιοχών, όσον αφορά τις κοινοτικές ενισχύσεις, από το σημερινό 51 % στο 35 %-40 % του πληθυσμού, μείωση που αντιστοιχεί πλήρως στην αντίστοιχη μείωση του επιλέξιμου πληθυσμού που θα δικαιούται διαρθρωτικών ενισχύσεων στο μέλλον.
<P>
Συμφωνώ, επίσης, ότι τα κριτήρια των κρατικών ενισχύσεων θα πρέπει να είναι αντίστοιχα αυτών για τις κοινοτικές ενισχύσεις. Θα πρέπει, ωστόσο, να εκφράσω την ανησυχία και την αντίθεσή μου για τον περιορισμό της έντασης των επιτρεπομένων εθνικών ενισχύσεων στις περιφέρειες του Στόχου 1 σε 50 % μόνον της συγχρηματοδότησης για εκείνες τις περιφέρειες που είναι κάτω από το 60 % του κοινοτικού μέσου όρου όσον αφορά το ακαθάριστο εθνικό προοόν και σε 40 % για εκείνες τις περιφέρειες που είναι πάνω από το 60 % του κοινοτικού μέσου όρου.
<P>
Δεν θα πρέπει επίσης να ξεχνάμε ότι, έστω και εάν συνολικά το 66 % των εθνικών ενισχύσεων καταλήγουν στις λιγότερο ανεπτυγμένες περιφέρειες, οι σημαντικοί οικονομικοί πόροι ορισμένων πλούσιων χωρών μελών τούς επιτρέπουν να επιδοτούν περιφέρειες που, έστω και αν είναι λιγότερο ανεπτυγμένες σε εθνικό επίπεδο, δεν περιλαμβάνονται μεταξύ των πιο μειονεκτικών της Ευρωπαοκής «Ενωσης. Αυτό, βεβαίως, αντίκειται τόσο στις αρχές του ανταγωνισμού όσο και στην ανάγκη επίτευξης οικονομικής και κοινωνικής συνοχής. Γιατί σημαίνει ότι οι ήδη πλούσιες περιφέρειες γίνονται ακόμη πιο πλούσιες, αυξάνοντας έτσι το χάσμα με τις λιγότερο ανεπτυγμένες περιοχές της Ευρωπαοκής «Ενωσης.

<SPEAKER ID=98 LANGUAGE="ES" NAME="Vallvι">
Κυρία Πρόεδρε, κυρία Επίτροπε, θα ήθελα κατ' αρχάς να συγχαρώ τον κύριο Azzolini για την έκθεσή του, γιατί πιστεύω πως πρόκειται για ένα περίπλοκο και πολύπλοκο θέμα. Μιλάμε για την πολιτική ανταγωνισμού και από αυτήν την άποψη η απαγόρευση των κρατικών ενισχύσεων πρέπει να αποτελεί την εγγύηση για τη λειτουργία της ελεύθερης αγοράς. Από αυτής της απόψεως, οι κρατικές ενισχύσεις καθώς και οι περιφερειακές ενισχύσεις στα κράτη μέλη, όπου υπάρχουν περιφέρειες που έχουν αρμοδιότητα για την παραχώρηση αυτών των ενισχύσεων, πρέπει να ρυθμίζονται. Ο προσδιορισμός των περιοχών όπου είναι δυνατές αυτές οι κρατικές ενισχύσεις, κάτι που δεν καθορίζεται στο άρθρο 92 παράγραφος 3 εδάφια α) και γ) της Συνθήκης, πρέπει να είναι συμβατός με τις κρατικές ενισχύσεις στις περιφέρειες των Στόχων 1 και 2.
<P>
Τώρα θα αναφερθώ συγκεκριμένα σε αυτές τις τελευταίες, τις περιοχές του Στόχου 2, που αποκαλούνται «περιοχές υπό μετατροπή». Συγκεκριμένα, αυτές οι κρατικές ενισχύσεις πρέπει να υπάρχουν σε αυτές τις περιοχές υπό μετατροπή, περιοχές γεωργικής μετατροπής, περιοχές με χαμηλότερη πυκνότητα πληθυσμού, με απώλεια και γήρανση του πληθυσμού. Εκεί πρέπει να είναι δυνατές αυτές οι κρατικές ενισχύσεις.
<P>
Ένα άλλο είδος περιοχών υπό μετατροπή είναι εκείνες που πλήττονται από κάποιου είδους βιομηχανική κρίση, όπου υπάρχει ανάγκη για βιομηχανική μετατροπή και όπου σημειώνονται υψηλά και αυξανόμενα ποσοστά ανεργίας.
<P>
Οι εν λόγω κρατικές ενισχύσεις είναι σημαντικές όσον αφορά την ολοκλήρωση και την εξασφάλιση μιας καλύτερης οικονομικής και κοινωνικής συνοχής, μιας περιφερειακής συνοχής στις περιοχές όπου αυτές οι ενισχύσεις εφαρμόζονται.
<P>
Και δεν θα ήθελα να τελειώσω την παρέμβασή μου χωρίς να εκφράσω την υποστήριξή μου προς την βουλευτή, κυρία Riis-Jψrgensen, όσον αφορά την απαραίτητη διαφάνεια των συγκεκριμένων ενισχύσεων. Πιστεύω πως οι εν λόγω ενισχύσεις πρέπει να υπάρχουν, αλλά πρέπει να υπάρχει μεγάλη διαφάνεια στις περιοχές όπου αυτές προσφέρονται και να είναι γνωστό πως είναι ενισχύσεις οι οποίες, σε καμία περίπτωση, δεν θα βλάψουν τον ελεύθερο ανταγωνισμό και την ενότητα της αγοράς που θα υπάρξει στην Ευρωπαϊκή Ένωση.

<SPEAKER ID=99 LANGUAGE="PT" NAME="Novo">
Κυρία Πρόεδρε, κύριε Επίτροπε, αγαπητοί συνάδελφοι, το βασικότερο ζήτημα που τίθεται στο έγγραφο της Επιτροπής έχει να κάνει με το εάν η χορήγηση δημοσίων ενισχύσεων, είτε είναι κρατικές είτε περιφερειακές, θα πρέπει ή όχι να περιοριστεί σε συγκεκριμένες ζώνες, με την αποδοχή - όπως προτείνει η Επιτροπή - της αυξανόμενης και σχεδόν αναπόφευκτης επικάλυψης μεταξύ του χάρτη των περιφερειών που εντάσσονται στους Στόχους 1 και 2, αφενός, και του χάρτη των επιλέξιμων περιφερειών για τη χορήγηση κρατικών ενισχύσεων, αφετέρου. Μία τέτοια προοπτική δεν είναι κατά τη γνώμη μας ορθή, επειδή πιστεύουμε πως οι κρατικές ενισχύσεις θα πρέπει να παρέχονται σε κάθε περίπτωση όπου τίθεται θέμα κοινωνικής βιωσιμότητας συγκεκριμένων τομέων, ιδίως όταν προκύπτουν προβλήματα απασχόλησης, όπως επίσης, για πρόσθετο λόγο, κάθε φορά που τίθεται θέμα οικονομικής και κοινωνικής συνοχής, ανεξάρτητα από οποιοδήποτε εδαφικό κριτήριο για τη χορήγησή τους. Προφανώς αποδεχόμαστε και θεωρούμε αναγκαία τη θέσπιση κάποιων μηχανισμών ελέγχου και παρακολούθησης, ώστε να προληφθούν καταχρήσεις και να αποτραπούν φαινόμενα αθέμιτου ανταγωνισμού. Αυτό όμως δεν θα πρέπει να συγχέεται με την παραπάνω πρόταση, ούτε να ερμηνεύεται ως συνολική και γενικευμένη απαγόρευση των κρατικών ενισχύσεων όταν αυτές χορηγούνται υπό τις προϋποθέσεις που ανέφερα προηγουμένως.
<P>
Η έκθεση του κ. Azzolini - και δράττομαι της ευκαιρίας για να συγχαρώ το συνάδελφο - δεν προσεγγίζει, κατά τη γνώμη μας, αυτό το ζήτημα με τρόπο σαφή και ενδελεχή. Εντούτοις, υπογραμμίζει επαρκώς την αναγκαιότητα προσαρμογής των αποφάσεων με γνώμονα την κάθε συγκεκριμένη περιφερειακή πραγματικότητα. Υπάρχουν τροπολογίες τις οποίες υποστηρίζουμε και που, εφόσον εγκριθούν, θα βελτιώσουν παραπέρα και θα αυξήσουν τα επίπεδα και την εμβέλεια αυτής της προσαρμογής.
<P>
Οφείλουμε, ωστόσο, να επισημάνουμε την έμφαση που δίδει η έκθεση Azzolini στην ανάγκη ενίσχυσης των πιο καθυστερημένων περιφερειών, για προφανείς λόγους που έχουν να κάνουν με την οικονομική και κοινωνική συνοχή, τη συμπερίληψη στο Πλαίσιο της δυνατότητας χορήγησης κρατικών ενισχύσεων σε περιοχές στις οποίες ενδέχεται να καταργηθούν σταδιακά οι παρεχόμενες ενισχύσεις από το επόμενο Κοινοτικό Πλαίσιο Στήριξης, καθώς και την απόρριψη της πρότασης της Επιτροπής για αισθητή μείωση του ύψους των κρατικών ενισχύσεων που δικαιούνται να λάβουν οι τομείς και οι περιφέρειες που τις χρειάζονται και που προς το σκοπό αυτό θα είναι επιλέξιμες.
<P>
Τέλος, θέλω να επισημάνω τη θετική αναφορά στην αναγκαιότητα παρακολούθησης και ελέγχου των κρατικών ενισχύσεων που παρέχονται σε πολυεθνικές επιχειρήσεις, ώστε να αποτραπεί η μετεγκατάστασή τους και να μην επιτραπεί σε αυτές τις επιχειρήσεις να καρπωθούν τα οφέλη των κρατικών ενισχύσεων δίχως να αναπτύξουν, σε αντάλλαγμα, μακρόπνοες οικονομικές δραστηριότητες περιφερειακού ενδιαφέροντος.

<SPEAKER ID=100 LANGUAGE="FR" NAME="Baggioni">
Κυρία Πρόεδρε, αγαπητοί συνάδελφοι, η περιφερειακή πολιτική και η πολιτική ανταγωνισμού επιδιώκουν την επίτευξη στόχων που δεν έχουν την ίδια σκοπιμότητα. Η πολιτική ανταγωνισμού βασίζεται στην αρχή της απαγόρευσης των κρατικών ενισχύσεων στις επιχειρήσεις, η οποία συνοδεύεται από τις παρεκκλίσεις του άρθρου 92, παρ. 3, εδάφια α) και γ), που εφαρμόζονται κατά τρόπο περιοριστικό στο πλαίσιο του ελεύθερου ανταγωνισμού εντός της ενιαίας αγοράς. Η περιφερειακή πολιτική, από την πλευρά της, βασίζεται στην αρχή της αλληλέγγυας ενίσχυσης στην περιφερειακή ανάπτυξη, μέσω της ανακατανομής του κοινοτικού προϋπολογισμού, και μεταφράζεται με τη χρηματική στήριξη που παρέχεται στα σχέδια όλων των κοινωνικοοικονομικών φορέων μιας περιφέρειας, μεταξύ των οποίων συγκαταλέγονται, κατά μειοψηφία όμως, οι επιχειρήσεις.
<P>
Εάν είναι επιθυμητή η ενίσχυση της συνοχής, δεν πρέπει ωστόσο να αποφύγουμε τη διάκριση της κατανομής σε δύο ζώνες, από τη στιγμή που η διάγνωση ορισμένων εδαφών υποδεικνύει ότι κάτι τέτοιο θα ήταν ευεργετικό. Τα κράτη πρέπει να διατηρήσουν την ελευθερία να καθορίζουν τη δική τους πολιτική ανάπτυξης των επιχειρήσεων, διότι η πλήρης επικάλυψή της από την περιφερειακή πολιτική θα καταργούσε την ιδιάζουσα φύση της κατανομής σε ζώνες των ενισχύσεων περιφερειακού χαρακτήρα και την προβληματική της ως προς την πολιτική χωροταξίας.
<P>
Η επιλογή του επιπέδου συνοχής πρέπει να αφεθεί στην κρίση των κρατών που συνεχίζουν να έχουν, ούτως ή άλλως, την υποχρέωση να παρουσιάσουν στην Επιτροπή τις προτάσεις που θα τεθούν υπό διαπραγμάτευση. Πρέπει επίσης να επισημάνουμε στην Επιτροπή ότι οι προτάσεις της, που αποσκοπούν στον δραστικό περιορισμό της έντασης και της διάρκειας των επιτρεπόμενων ενισχύσεων, βάσει του άρθρου 92 παράγραφος 3, απειλούν να προκαλέσουν ζημία σε αρκετές περιφέρειες που είναι ακόμα ευάλωτες και κυρίως, όπως μόλις ελέχθη, σε αυτές που θα υποβληθούν σε περίοδο σταδιακής κατάργησης των ενισχύσεων.
<P>
Τέλος, θέλω να ζητήσω επισήμως από την Επιτροπή να επανεξετάσει την πιθανότητα να συμπεριληφθούν στον κατάλογο των περιφερειών που λαμβάνουν ενίσχυση, βάσει του άρθρου 92 παράγραφος 3, οι περιφέρειες που χαρακτηρίστηκαν από τη Συνθήκη του Αμστερνταμ μόνιμα μειονεκτικές, δηλαδή οι νησιωτικές περιοχές, συμπεριλαμβανομένων αυτών που δεν είναι επιλέξιμες για τον Στόχο 1.

<SPEAKER ID=101 LANGUAGE="DE" NAME="Schroedter">
Κυρία Πρόεδρε, αγαπητοί συνάδελφοι, κυρία Επίτροπε, κύριε Επίτροπε, οι κυβερνήσεις των κρατών μελών, όπως κι εσείς, αγαπητοί συνάδελφοι, έχουν επανειλημμένα τονίσει στο πλαίσιο της Ατζέντας 2000 ότι η νέα διαρθρωτική πολιτική της Ένωσης πρέπει να χαρακτηρίζεται από τις κατευθυντήριες αρχές της συγκέντρωσης, της αποτελεσματικότητας και της διοικητικής συμφωνίας. Θέλω να προσθέσω ότι και η διαφάνεια πρέπει να αποτελέσει μια από τις θεμελιώδεις κατευθυντήριες αρχές. Η Επιτροπή υπέβαλε σχετική πρόταση, βάσει της οποίας οι αρχές αυτές υλοποιούνται και τα κονδύλια των διαρθρωτικών ταμείων θα πρέπει να διαμορφώνονται σε όσο το δυνατόν μεγαλύτερη αναλογία με τις εθνικές ενισχύσεις. Πρόκειται για μια συνεπή και λογική λύση. Με την ίδια συνέπεια ελπίζω να θελήσουν να ακολουθήσουν την πρόταση αυτή και τα κράτη μέλη.
<P>
Μόνο έτσι, κι αυτό είναι το νόημα της έκθεσης, μπορούν να περιοριστούν οι συνήθεις στρευλώσεις του ανταγωνισμού και η κατάχρηση των επιδοτήσεων. Θα αναγκαστούμε να διαπιστώσουμε επίσης ότι ο διαφορετικός χρόνος έγκρισης των επιδοτήσεων θα δώσει στα κράτη μέλη την ευκαιρία να παρατυπήσουν με άνεση. Γι' αυτό και ζητώ από την Επιτροπή να μας απαντήσει πως σκοπεύει να οργανώσει το ζήτημα του χρόνου, έτσι ώστε να μην συμβεί κάτι τέτοιο.
<P>
Θέλω ακόμη να σας επιστήσω την προσοχή στο γεγονός ότι η πρόταση της Επιτροπής δεν καταπιάνεται με ένα σημαντικό πρόβλημα, δηλαδή με το subsidy shopping . Οι εθνικές επιχειρήσεις εξακολουθούν να έχουν τη δυνατότητα να εξαντλούν ανεξέλεγκτα τις επιδοτήσεις και να βλάπτουν τις περιφέρειες. Υπάρχουν κάποιες ελλείψεις στην πρόταση. Τί σκοπεύετε να κάνετε σχετικά;

<SPEAKER ID=102 LANGUAGE="DE" NAME="Raschhofer">
Κυρία Πρόεδρε, οι προτάσεις της Ατζέντας 2000, όπως και η προκείμενη έκθεση, αποσκοπούν στο να ενισχύσουν τη συμπληρωματικότητα της πολιτικής ανταγωνισμού και της περιφερειακής πολιτικής. Ως επιχείρημα γι' αυτό χρησιμοποιούνται οι όλο και εντονότερα αποκλίνουσες πολιτικές όπως και οι τμηματικές αλληλεπικαλύψεις μεταξύ των διαφορετικών χαρτών των ενισχυόμενων περιοχών. Οι υποστηρικτές όμως αυτής της πολιτικής ξεχνούν ότι, αποσκοπώντας στην πλήρη αντιστοιχία των ενισχυόμενων περιοχών από εθνική και από κοινοτική σκοπιά, περιορίζουν ακόμη περισσότερο τη δυνατότητα των κρατών μελών και των περιφερειών να στηρίξουν τις περιοχές που αντιμετωπίζουν προβλήματα με δικούς τους πόρους. Έτσι συνεχίζουν να ασκούνται πιέσεις προς την κατεύθυνση αυτής της πολιτικής θετικής διάκρισης προς όφελος των πλέον μειονεκτικών περιφερειών.
<P>
Μέσω του καθορισμού των στόχων της Ατζέντας 2000 - ενισχυμένη συγκέντρωση και συνοχή-, οι σχετικά επιτυχημένες περιφέρειες ήδη υφίστανται ισχυρές περικοπές, έτσι κι αλλιώς. Το να τους αφαιρέσουμε de facto το εργαλείο της εθνικής ενίσχυσης, δεν είναι μόνο παράλογο, αλλά αντιβαίνει και στο πνεύμα της αρχής της επικουρικότητας.

<SPEAKER ID=103 LANGUAGE="ES" NAME="Garcνa Arias">
Κυρία Πρόεδρε, θέλω να συγχαρώ τους εισηγητές, τον κύριο Επίτροπο και τις υπηρεσίες τους για τις εκθέσεις τους. Μερικές φορές οι πολίτες αντιλαμβάνονται την πολιτική ανταγωνισμού ως ένα αμιγώς οικονομικό θέμα, ως το πλαίσιο που καθορίζει τους κανόνες του παιχνιδιού μεταξύ των επιχειρήσεων σε μια οικονομία αγοράς. Και έτσι είναι. Μερικές φορές όμως οι πολίτες δεν σκέφτονται τις επιδράσεις που αυτοί οι κανόνες έχουν στην καθημερινή τους ζωή ως καταναλωτές και εργαζόμενοι, αλλά επίσης, και κυρίως, ως πολίτες, δεδομένου ότι για παράδειγμα ο έλεγχος των συγκεντρώσεων και των υπερισχυουσών θέσεων θα είναι ολοένα και περισσότερο αποφασιστικός εν όψει της διαδικασίας των τηλεπικοινωνιών, της κοινωνίας των πληροφοριών, της οπτικοακουστικής βιομηχανίας, όπου όχι μόνο σημειώνεται το φαινόμενο της συγκέντρωσης, αλλά όπου αυτές οι επιχειρήσεις αλληλοσχετίζονται ολοένα και περισσότερο μεταξύ τους καθώς και με οικονομικές ομάδες που ελέγχουν τους πυρήνες αποφάσεων.
<P>
Για αυτόν τον λόγο είναι ιδιαίτερα σκανδαλώδεις και ανησυχητικές για τους δημοκράτες δηλώσεις σε ένα δημόσιο φόρουμ, όπως αυτές του Γενικού Διευθυντή Ενέργειας της Επιτροπής, στον οποίον θέλω να απαντήσω, που εκφράζουν μια απορριπτέα φιλοσοφία μυστικισμού και εχεμύθειας, με την κακή έννοια της λέξης, εντός των κεκλεισμένων θυρών της Ευρωπαϊκής Επιτροπής, αναφορικά με θέματα, που όπως είπα αφορούν άμεσα τους καταναλωτές και τους πολίτες, και που επομένως, πρέπει να συζητούνται, και γιατί όχι, στην «λαϊκή αγορά» με την μεγαλύτερη δυνατή δημόσια προβολή, για να χρησιμοποιήσω λέξεις που ο κ. Benavides χρησιμοποιήσε με αρνητική σημασία αναφερόμενος στην κοινοβουλευτική συζήτηση που διεξάγεται στη χώρα μου.
<P>
Πρόκειται για συζητήσεις κεκλεισμένων των θυρών σε γραφεία, στα οποία βέβαια πολύ συχνά αυτές οι σημαντικές οικονομικές και στρατηγικές δυνάμεις, που συχνά κατ' ευφημισμό καλούμε «lobbies», μπορούν να πλησιάσουν ευκολότερα από τον απλό καταναλωτή ή πολίτη. Με πονάει που το λέω γιατί πρόκειται για έναν ισπανό ανώτατο υπάλληλο, αλλά απ' ότι φαίνεται στην περίπτωση του Γενικού Διευθυντή Ενέργειας, μπορούμε να πούμε πως παραβίασε με τρόπο κραυγαλέο την αρχή της ουδετερότητας και της αντικειμενικότητας όταν μίλησε για την περίπτωση του αποκαλούμενου «κόστους διέλευσης» προς τον ανταγωνισμό στην ισπανική αγορά ηλεκτρισμού, και από τον οποίο ο κ. Επίτροπος Ενέργειας, ως πολιτική αρχή, θα έπρεπε να αφαιρέσει αμέσως την αρμοδιότητα να ασχολείται με θέματα που εντάσσονται σε αυτό τον τομέα γιατί είναι ήδη η δεύτερη φορά που φαίνεται να κατευθύνεται από εξωτερικές πιέσεις και επειδή, σε αυτό το θέμα, υπάρχουν στη χώρα μου ισχυρές αμφιβολίες σχετικά με την αντικειμενικότητα και την ψυχραιμία του.
<P>
Και δεν είναι πρόθεσή μου να μου απαντήσει ο αρμόδιος για την πολιτική ανταγωνισμού Επίτροπος, ο οποίος επίσης θα εξετάσει αυτό το θέμα, γιατί είμαι σίγουρη πως θα αναλύσει με αυστηρότητα και αντικειμενικότητα τη νομιμότητα αυτών των ενισχύσεων, και θα λάβει υπόψη του τους καταναλωτές και τις μικρές επιχειρήσεις, που υποτίθεται πως είναι οι τελικοί αποδέκτες των οφελών της ελεύθερης αγοράς και που σε αυτήν την περίπτωση, είναι ομόφωνα ενάντια σε αυτές τις ενισχύσεις, κατά τη γνώμη που παράνομες, που, ως νέοι δουλοπάροικοι, θα είναι υποχρεωμένοι να πληρώνουν μέσω του λογαριασμού του ηλεκτρισμού. Και δεν θα πρέπει μόνο να πληρώνουν αυτό που υποτιθέμενα θα πάψουν να κερδίζουν οι ελευθερωμένες επιχειρήσεις στα επόμενα 10 ή 15 χρόνια στο πλαίσιο ενός ελεύθερου ανταγωνισμού, αλλά επίσης θα πληρώνουν με βάση το νομικό επιχείρημα ενός υποτιθέμενου δικαιώματος που πρέπει να επιφέρει κάποια αποζημίωση ή αντιστάθμιση για τις επιχειρήσεις ηλεκτρισμού.
<P>
Αυτό, κατά τη γνώμη μου, θα σήμαινε την αποδοχή ενός σοβαρού νομικού προηγούμενου στους ελευθερωμένους τομείς που όντως έχει ήδη αρχίσει να ισχυρίζεται η Telefonica που, πριν από λίγο καιρό, μονοπωλούσε τις τηλεφωνικές υπηρεσίες στην Ισπανία.
<P>
Κυρία Πρόεδρε, πιστεύω πως οι καταναλωτές και οι πολίτες είναι το τελευταίο επιχείρημα όσον αφορά την ελευθέρωση. Αν η Ευρωπαϊκή Ένωση δεν εξασφαλίσει πως δεν θα είναι αυτοί οι «αποδιοπομπαίοι τράγοι» της διαδικασίας ελευθέρωσης, τότε, ως θεσμικά όργανα, θα απομακρυνόμαστε ολοένα και περισσότερο από τους πολίτες.

<SPEAKER ID=104 LANGUAGE="DE" NAME="Rack">
Κυρία Πρόεδρε, θα ήθελα στην παρέμβασή μου να περιοριστώ σε δύο θέματα. Καταρχάς συμφωνώ ανεπιφύλακτα ως προς αυτό που για πρώτη φορά διατυπώθηκε με τέτοια σαφήνεια στα σημεία 17 έως 20 της εξαίρετης έκθεσης του συναδέλφου μας Azzolini: ο τουρισμός είναι καλός! Για πολλές περιοχές της Ευρώπης ο τουρισμός είναι ζωτικής σημασίας. Αλλά ο τουρισμός που χρειάζεται διαρκώς επιδοτήσεις είναι κακός, είναι απαράδεκτος, γιατί έτσι δεν επιτυγχάνεται βιώσιμη διαρθρωτική βελτίωση, αλλά απλά κατασπαταλιέται και εξανεμίζεται σε μεγάλες ποσότητες ευρωπαϊκό χρήμα. Αν μια σε μεγάλο βαθμό ενισχυόμενη επιχείρηση μεταφερθεί στο παρακάτω οίκημα, αφήνει κατά κανόνα πίσω της πολύ περισσότερη ζημιά απ' ό, τι κέρδος. Γι' αυτό, καλύτερα να τελειώνουμε όσο γίνεται πιο γρήγορα με αυτή την ιστορία! Καλό θα ήταν η Επιτροπή να επιστρατεύσει τη συλλογική σοφία της και να τη θέσει στην υπηρεσία καλών λύσεων.
<P>
Όπως καλές λύσεις χρειαζόμαστε - κι έρχομαι στο δεύτερο θέμα που ήθελα να θίξω εδώ - και για την Ατζέντα 2000 γενικά, και για τη διαρθρωτική μεταρρύθμιση ειδικότερα. Χρειαζόμαστε αυτές τις καλές λύσεις γρήγορα. Έχουμε ίσα-ίσα δύο μήνες ακόμα, σύμφωνα με το νεότερο χρονοδιάγραμμα της γερμανικής Προεδρίας, και πρέπει όλοι μας να εκμεταλλευτούμε το χρόνο αυτό. Η συνεργασία της Επιτροπής και του Ευρωπαϊκού Κοινοβουλίου απέφερε καρπούς κατά τους τελευταίους μήνες. Τώρα πρέπει και το Συμβούλιο να δείξει ότι είναι σε θέση να καταλήξει σε συναίνεση. Σίγουρα δεν θα είναι εύκολο να μπουν δεκαπέντε γνώμες στο ίδιο καλούπι, σε σχέση με ένα τόσο δύσκολο θέμα, . Το Συμβούλιο όμως πρέπει να δείξει από την πλευρά του ότι είναι πρόθυμο να συνεργαστεί με την Επιτροπή, και ιδιαίτερα με το Κοινοβούλιο, το οποίο δεσμεύτηκε στη διαδικασία αυτή με υπευθυνότητα, αγωνίστηκε για κοινές, λογικές και αντικειμενικές λύσεις, αλλά το οποίο θα πρέπει από δω και μπρος να επιδιώξει επίσης να συμμετάσχει στις τελικές αποφάσεις.
<P>
Δεν μπορούμε να περιμένουμε άλλα επτά χρόνια ώσπου να τεθούν σε ισχύ οι όροι της Συνθήκης του Αμστερνταμ. Θέλουμε ήδη τώρα να πάρουμε ενεργά και εποικοδομητικά μέρος στη συζήτηση.

<SPEAKER ID=105 NAME="Gallagher">
Κύριε Πρόεδρε, καταρχήν επιθυμώ να συγχαρώ και τους δύο εισηγητές για την παρουσίασή τους, και βεβαίως, για την εκπόνηση των εκθέσεών τους. Προσωπικά συμφωνώ, βεβαίως, ότι η εσωτερική αγορά για την ελεύθερη κυκλοφορία των αγαθών, των προσώπων, των υπηρεσιών και των κεφαλαίων θα πρέπει να λειτουργεί με αμερόληπτο τρόπο. Για να επιτύχει μία εσωτερική αγορά, θα πρέπει, από οικονομική άποψη, όλες οι περιοχές της Ευρώπης να είναι σε θέση να ανταγωνίζονται αποτελεσματικά σε έναν τέτοιο στίβο.
<P>
Επί του παρόντος, υπάρχουν ορισμένες περιοχές της χώρας μου, όπως και της Ευρώπης, οι οποίες έχουν μείνει πίσω από τον μέσο όρο της Ευρωπαϊκής Ένωσης σε ό, τι αφορά τις οικονομικές επιδόσεις. Είναι απολύτως σωστό και πρέπον οι φτωχές, μειονεκτικές και περιφερειακές περιοχές της Ευρώπης, δηλαδή οι περιοχές του στόχου 1, να συνεχίσουν να δικαιούνται τη χορήγηση ενισχύσεων για την αναδιάρθρωση των βιομηχανιών της περιοχής τους σε ανώτατο ποσοστό 40 % ή ακόμη και υψηλότερο, εάν είναι απαραίτητο. Η Επιτροπή έχει ήδη δημοσιεύσει νέες, αναθεωρημένες κατευθυντήριες γραμμές για τις κρατικές ενισχύσεις, τις οποίες έχουν εγκρίνει τα 15 κράτη μέλη της Ένωσης. Αυτές οι κατευθυντήριες γραμμές προβλέπουν ότι οι περιοχές του στόχου 1 θα δικαιούνται τη χορήγηση ενισχύσεων για ενδογενείς και εξωγενείς επενδύσεις που αφορούν την αναδιάρθρωση εταιρειών των περιοχών τους, σε ανώτατο ποσοστό 40 %. Οι περιοχές της Ένωσης που δεν υπάγονται στον στόχο 1 θα δικαιούνται τη χορήγηση ενισχύσεων υπέρ της βιομηχανίας μόνο μέχρι το όριο του 20 %, ενώ εκείνες οι περιοχές της Ένωσης, των οποίων οι επιδόσεις είναι καλύτερες από τον κοινοτικό μέσο όρο, θα δικαιούνται τη χορήγηση ενισχύσεων υπέρ της βιομηχανίας μόνο μέχρι 10 %.
<P>
Αυτό μπορεί να φαίνεται ως αθέμιτος ανταγωνισμός, αλλά είναι απαραίτητο οι λιγότερο ευημερούσες περιοχές της Ένωσης να φθάσουν τον κοινοτικό μέσο όρο. Συμφωνώ με τις κατευθυντήριες γραμμές για τις κρατικές ενισχύσεις, και, βεβαίως, οι ευνοϊκές πολιτικές για τις κρατικές ενισχύσεις που αφορούν τις περιοχές του στόχου 1, συμπεριλαμβανομένης και της εκλογικής περιφέρειάς μου, του Connaught-Ulster, θα βοηθήσουν σημαντικά στη δημιουργία μακροπρόθεσμων σταθερών θέσεων εργασίας στην περιοχή. Είναι επίσης σημαντικό τέτοιες πολιτικές να συμπληρώνονται από μία μεγαλύτερη αναλογία δαπάνης στα πλαίσια του ΕΤΠΑ, προκειμένου να εξασφαλισθεί ότι θα αποκατασταθεί στο προσεχές μέλλον οποιοδήποτε διαρθρωτικό έλλειμμα υπάρχει στο δίκτυο των μεταφορών μας.

<SPEAKER ID=106 LANGUAGE="SV" NAME="Holm">
Κύριε Πρόεδρε, θέλω να ευχαριστήσω τον κ. Azzolini για μία πολύ καλή έκθεση. Σε ό, τι αφορά την πρόταση της Επιτροπής για την περιφερειακή οικονομική ενίσχυση βρίσκω ότι είναι απαράδεκτη και παράλογη. Η αιτία είναι ότι η Επιτροπή προτείνει να δικαιούνται εθνική περιφερειακή ενίσχυση μόνο εκείνες οι περιοχές οι οποίες λαμβάνουν κοινοτική ενίσχυση. Αυτό συνεπάγεται ότι η Επιτροπή θεωρεί ότι, θα πρέπει να είναι αδύνατον να ασκήσουν τα κράτη μέλη τη δική τους περιφερειακή πολιτική προς όφελος της χώρας και των πολιτών και αντιθέτως, θα πρέπει όλα να συγκεντρωποιηθούν και να κατευθύνονται από την ΕΕ και τις Βρυξέλλες. Η αποκέντρωση και η ευελιξία λάμπουν δια της πλήρους απουσίας τους. Το θέμα δεν είναι εάν εγώ είμαι εναντίον στο να υπάρχει η πολιτική της περιφερειακής οικονομικής ενίσχυσης, αλλά, ότι θεωρώ ότι το να φροντίζουν να καταργηθεί με κάποιον τρόπο η εθνική περιφερειακή ενίσχυση είναι απαράδεκτο.
<P>
Στη Σουηδία υπάρχει μία μακρά παράδοση σε ό, τι αφορά την πολιτική της περιφερειακής ενίσχυσης ώστε να επιτευχθεί μία καλύτερη ισορροπία και να εξισωθούν οι διαφορές που υπάρχουν μεταξύ των περιφερειών στη χώρα. Το έχουμε κάνει σε ένα πνεύμα αλληλεγγύης και έχει κοστίσει σημαντικούς οικονομικούς πόρους. Ωστόσο, το αξίζει και θεωρώ ότι είναι καλό που υπάρχει. Η πρόταση της Επιτροπής καθιστά αδύνατη μία τέτοια οικονομική και κοινωνική συνοχή, κάτι που θα ήταν λάθος. Θεωρώ, λοιπόν, ότι ο εισηγητής προσπάθησε να διορθώσει τις χειρότερες ελλείψεις στο έγγραφο της Επιτροπής, καθώς και ότι ο κ. Macartney έχει υποβάλει καλές προτάσεις τροπολογίας τις οποίες θα στηρίξω και οι οποίες βελτιώνουν σε πολύ μεγάλο βαθμό την έκθεση.

<SPEAKER ID=107 LANGUAGE="IT" NAME="Moretti">
Κύριε Πρόεδρε, πάρα πολύ συχνά οι άκαμπτοι και θεωρητικοί νόμοι της οικονομικής πολιτικής ζημιώνουν τις συγκεκριμένες πραγματικότητες εξ ονόματος της πολιτικής ελεύθερου ανταγωνισμού. Στα πλαίσια της επιτροπής αυτής διατρέχουμε τον κίνδυνο να θέσουμε σε δεύτερο επίπεδο - και κατά συνέπεια να τον υπονομεύσουμε - τον πρωταρχικό για το Ευρωπαϊκό Κοινοβούλιο στόχο της οικονομικής και κοινωνικής συνοχής. Αυτές που κατά κύριο λόγο θα υποστούν τις συνέπειες από κάτι τέτοιο θα είναι, όπως συνήθως, οι περιοχές του νέου Στόχου 2 και, σύμφωνα με το σχέδιο της Επιτροπής, όλα τα οφέλη και τα πλεονεκτήματα θα τα απολαύσουν οι χώρες που είναι υποψήφιες για ένταξη. Στο Στόχο 2 έχουν συμπεριληφθεί περιοχές που παρουσιάζουν χαρακτηριστικά και απαιτήσεις εξαιρετικά ετερογενή, αλλά οι περιορισμοί που έχουν εξαγγελθεί θα πλήξουν ακόμα περισσότερο τις μειονεκτικές περιοχές μας και θα επηρεάσουν αρνητικά και αδιακρίτως όλες τις περιοχές του νέου Στόχου 2, είτε πρόκειται για αστικές, βιομηχανικές, αγροτικές ή ορεινές περιοχές είτε περιοχές που εξαρτώνται από τον τομέα της αλιείας. Ο χορός των βουλευτών που ζητούν από την Επιτροπή να τροποποιήσει τις θέσεις της είναι όλο και πιο μεγάλος: ελπίζω ότι η αύξηση της έντασης των εκκλήσεων θα χρησιμεύσει στο να πειστεί τελικά η Επιτροπή.

<SPEAKER ID=108 NAME="Καραμάνου">
Κύριε Πρόεδρε, κύριε Επίτροπε, αγαπητοί συνάδελφοι, η ανάγκη να υπάρξει συμπληρωματικότητα και συντονισμός ανάμεσα στην πολιτική ανταγωνισμού και στην περιφερειακή πολιτική της «Ενωσης, με στόχο την παροχή ίσων ευκαιριών ανάπτυξης σε όλες τις περιοχές και την διασφάλιση οικονομικής και κοινωνικής συνοχής, ελπίζω πως είναι κατανοητή από όλους, όπως και η ανάγκη να προσαρμοσθεί και να ανταποκριθεί με επιτυχία η ευρωπαοκή οικονομία στο νέο ανταγωνιστικό παγκόσμιο περιβάλλον.
<P>
Ασφαλώς, μία «Ενωση με τεράστιες διαφορές οικονομικής και κοινωνικής ανάπτυξης μεταξύ των διαφόρων περιοχών της δεν μπορεί να είναι ούτε αξιόπιστη, ούτε βιώσιμη, ούτε ανταγωνιστική. Γι'αυτό η πολιτική τής οικονομικής και κοινωνικής συνοχής, η πραγματική σύγκλιση των οικονομιών, η μείωση των περιφερειακών ανισοτήτων, η συγκέντρωση των πόρων στις πιο φτωχές περιοχές της «Ενωσης, η αλληλεγγύη ανάμεσα στους Ευρωπαίους, αποτελούν τις αναγκαίες παραμέτρους μιας ανάπτυξης η οποία όσο πιο δίκαια κατανεμηθεί, τόσο πιο αποτελεσματική και περισσότερο ανταγωνιστική θα είναι.
<P>
Είναι γεγονός ότι η Ευρωπαοκή Περιφερειακή Πολιτική οδήγησε σε σημαντικές βελτιώσεις των ρυθμών ανάπτυξης περιοχών που χαρακτηρίζονταν από μακροοικονομικές ανισορροπίες και χαμηλή ανταγωνιστικότητα, όπως η Ελλάδα. Ωστόσο, εξακολουθούν να υπάρχουν σημαντικές περιφερειακές ανισότητες που ενδέχεται να οξυνθούν, ως γενικότερο φαινόμενο, εν όψει της Οικονομικής και Νομισματικής «Ενωσης και της διεύρυνσης της «Ενωσης. Η πολιτική λοιπόν της οικονομικής και κοινωνικής συνοχής συνιστά μία μακροχρόνια και επίπονη διαδικασία, η οποία σε κάθε περίπτωση, για να είναι αποτελεσματική, θα πρέπει να είναι συμβατή με την πολιτική του ανταγωνισμού.
<P>
Ωστόσο, είναι γνωστό ότι αρκετά κράτη μέλη ακολουθούν εθνικές στρατηγικές και πολιτικές κρατικών επιδοτήσεων οι οποίες, εν πολλοίς, είναι ασύμβατες και ασυντόνιστες με την ευρωπαοκή πολιτική συνοχής για την καταπολέμηση των περιφερειακών ανισοτήτων. Εάν δε συμπεριλάβουμε όλες τις οριζόντιες κλαδικές και περιφερειακές ενισχύσεις, διαπιστώνουμε ότι οι πλουσιότερες περιοχές είναι εκείνες που αποκομίζουν τα μεγαλύτερα οφέλη, και όχι οι περιοχές που μειονεκτούν.
<P>
Γι'αυτό θεωρώ ότι οι προτάσεις της Επιτροπής, και ιδιαίτερα οι προσπάθειες της αρμόδιας Επιτρόπου κ. Wulf-Mathies για ένα νέο, δίκαιο και αποδοτικό σύστημα περιφερειακών ενισχύσεων βρίσκονται στην σωστή κατεύθυνση και τις υποστηρίζουμε. Ωστόσο, έχω μία μικρή επιφύλαξη σε ό, τι αφορά την μείωση της έντασης των επιτρεπομένων ενισχύσεων στον Στόχο 1, που μπορεί να λειτουργήσει αρνητικά για την επίτευξη της Οικονομικής και Κοινωνικής Συνοχής, όπως πολύ σωστά και εύστοχα επισημαίνει ο κ. Azzolini στην εξαιρετική έκθεσή του, για την οποία τον συγχαίρω.

<SPEAKER ID=109 LANGUAGE="NL" NAME="Thyssen">
Κύριε Πρόεδρε, η 27η έκθεση της Επιτροπής για την πολιτική ανταγωνισμού προσφέρει, όπως κάθε χρόνο, μία καλή εικόνα των απόψεων και των συγκεκριμένων δεδομένων που αφορούν την πολιτική της Επιτροπής στον τομέα αυτό. Η απρόσκοπτη λειτουργία της ενιαίας αγοράς, ιδιαίτερα τώρα που το ευρώ καθιερώνεται, μπορεί να επιτευχθεί μόνο εφόσον οι όροι ανταγωνισμού είναι δίκαιοι, όχι μόνο στη νομοθεσία, αλλά και στην πράξη, και υπό την προϋπόθεση ότι θα προσφέρονται πραγματικά ίσες ευκαιρίες στις επιχειρήσεις.
<P>
Η δράση της Επιτροπής για την εξασφάλιση του ελεύθερου ανταγωνισμού στην ενιαία αγορά έχει, συνεπώς, καθοριστική σημασία. Στο χώρο αυτό η Επιτροπή κινείται με αποδοτικό τρόπο, ενώ το γεγονός ότι τα κράτη μέλη δυσκολεύονται καμιά φορά να αποδεχθούν τις αποφάσεις δεν αναιρεί την αλήθεια αυτή.
<P>
Θα ήθελα να συγχαρώ τη συνάδελφο Riis-Jψrgensen για το έργο που επιτέλεσε. Επίσης, την ευχαριστώ για την καλή και εποικοδομητική συνεργασία που είχαμε και, στην ουσία, το μόνο που μπορώ να πω είναι ότι αυτά που αναφέρονται στην έκθεσή της είναι αυτά που είχαμε να πούμε και εμείς, εξ ονόματος του ΕΛΚ, επί του θέματος αυτού. Συνεπώς, επ'αυτού δεν έχω να προσθέσω τίποτα.
<P>
Έχω μόνο μία ερώτηση που θα ήθελα να απευθύνω στην Επιτροπή, μια πολύ συγκεκριμένη ερώτηση. Το Δικαστήριο έκρινε πέρυσι, τον Ιούνιο του 1998, σε μία υπόθεση κατά του Εθνικού Συμβουλίου των τελωνειακών μεταφορέων της Ιταλίας, ότι οι ανεξάρτητοι επαγγελματίες είναι επιχειρηματίες, όπως όλοι οι άλλοι, και υπόκεινται στα άρθρα 85 και 86 της συνθήκης. Θα ήθελα να πληροφορηθώ από τον Επίτροπο εάν η απόφαση αυτή έχει συνέπειες για όλα τα ελεύθερα επαγγέλματα για τα οποία ισχύουν συγκεκριμένες ρυθμίσεις. Το ΕΛΚ κρίνει ότι πρέπει να ληφθεί υπόψη ο ιδιαίτερος ρόλος ορισμένων ελευθέρων επαγγελμάτων από την άποψη του γενικού κοινωνικού συμφέροντος. Θα θέλαμε να πληροφορηθούμε ποια είναι η άποψη της Επιτροπής επί του θέματος αυτού. Κατανοώ ότι καταλαμβάνω κάπως εξ απήνης τον Επίτροπο. Θα δεχόμουν να μην μου δοθεί αμέσως απάντηση, ίσως όμως αυτό να μπορεί να γίνει γραπτώς. Με συγχωρείτε, κύριε Επίτροπε, που δεν περιμένω τώρα την απάντησή σας, γιατί υπάρχουν 100 άνθρωποι που με περιμένουν, 50 χιλιόμετρα από εδώ. Δυστυχώς, πρέπει να εγκαταλείψω αμέσως την αίθουσα.

<SPEAKER ID=110 LANGUAGE="FI" NAME="Hautala">
Αξιότιμε κύριε Πρόεδρε, θεωρώ ότι είναι πολύ σημαντικό το γεγονός ότι και τα δύο μέλη της Επιτροπής βρίσκονται εδώ την ίδια στιγμή, ούτως ώστε μπορούμε να μιλάμε ταυτόχρονα για την περιφερειακή πολιτική και για την πολιτική ανταγωνισμού, όπως επίσης και για τις περιφερειακές και τις κρατικές ενισχύσεις. Η Επιτροπή θα πρέπει να εντείνει τις εργασίες της, προκειμένου να τηρηθεί όσο το δυνατόν μεγαλύτερη διαφάνεια σε σχέση με όλες τις δημόσιες ενισχύσεις. Κατά τη γνώμη μου, από αυτή την άποψη είναι αδιάφορο εάν πρόκειται για κρατικές ή για περιφερειακές ενισχύσεις. Θα πρέπει να υπάρχει η δυνατότητα όλοι οι πολίτες και όλες οι επιχειρήσεις να μπορούν ανά πάσα στιγμή να λαμβάνουν πληροφορίες για τις συγκεκριμένες δράσεις, για τα ποσά που έχουν χορηγηθεί και σε ποιούς, αναφορικά με τις κρατικές ή τις περιφερειακές ενισχύσεις. Θα πρέπει να δημιουργηθεί μια τέτοια σελίδα στο Διαδίκτυο, στην οποία θα πρέπει να συγκεντρωθούν οι πληροφορίες που αφορούν όλες τις δημόσιες ενισχύσεις, προκειμένου αυτή η δράση να πραγματοποιηθεί με διαφάνεια.
<P>
Ένα δεύτερο θέμα που επιθυμώ να θίξω αφορά τη σπουδαιότητα της πραγματικής δέσμευσης των επιχειρήσεων για την ανάπτυξη της κάθε περιφέρειας. Δηλαδή, εάν η επιχείρηση λάβει ενισχύσεις, θα πρέπει να παραμείνει στη συγκεκριμένη περιφέρεια. Θα πρέπει να παραμείνει εκεί τουλάχιστον για πέντε χρόνια και να μεριμνήσει για τη διατήρηση των θέσεων εργασίας. Δεν μπορεί να ετοιμάσει τις αποσκευές της αμέσως μόλις λάβει δημόσιες ενισχύσεις.

<SPEAKER ID=111 LANGUAGE="IT" NAME="Cellai">
Κύριε Πρόεδρε, αναμφίβολα διαπιστώνεται η ανάγκη ύπαρξης μιας στρατηγικής που να θέτει ως στόχο της τον καλύτερο συντονισμό της περιφερειακής πολιτικής και της πολιτικής ανταγωνισμού σε ευρωπαϊκό επίπεδο. Η Επιτροπή προβλέπει την μείωση του ποσοστού του συνολικού πληθυσμού της Ένωσης, που καλύπτεται από κρατικές ενισχύσεις, περιφερειακού σκοπού, κατά την περίοδο 2000-2006. Η γεωγραφική συγκέντρωση είναι καλοδεχούμενη, εάν χρησιμεύει στην βελτίωση της αποτελεσματικότητας αυτού τους είδους ενισχύσεων και στην δημιουργία μιας θετικής διάκρισης απέναντι στις πιο μειονεκτικές περιοχές, και για τον λόγο ότι, σήμερα, το 85 τοις εκατό των εθνικών ενισχύσεων σε βιομηχανικά προγράμματα στις περιφέρειες χορηγήθηκε από τα τέσσερα πιο πλούσια κράτη μέλη και μόνο το 8, 3 τοις εκατό από τα τέσσερα λιγότερο ανεπτυγμένα.
<P>
Στην περίοδο των ισχνών αγελάδων την οποία διανύουμε όσον αφορά την απασχόληση, μια κοινή δράση των κρατικών και των κοινοτικών ενισχύσεων μπορεί να προσφέρει νέες προοπτικές και νέες ελπίδες: συγκεκριμένα θα ήταν δυνατόν να υπάρξει συμφωνία για την χορήγηση κρατικών ενισχύσεων περιφερειακού χαρακτήρα με σκοπό την παροχή κινήτρων για παραγωγικές επενδύσεις, δίνοντας ιδιαίτερη προσοχή στην δημιουργία θέσεων εργασίας που θα συνδέονται άμεσα και έμμεσα με τις επενδύσεις. Στη συνέχεια, οι επενδύσεις στις θέσεις εργασίας θα πρέπει να διατηρηθούν στην ενδιαφερόμενη περιοχή για τουλάχιστον πέντε χρόνια, έτσι ώστε με τις κρατικές ενισχύσεις να μην ενθαρρυνθούν οι μεταφορές επιχειρήσεων.
<P>
Κλείνοντας θα ήθελα να πω ότι, αν και λαμβάνω υπόψη μου τις κατευθυντήριες γραμμές που έθεσε η Επιτροπή, εξακολουθούν να μου προκαλούν σύγχυση μερικά σημεία τα οποία κατά την γνώμη μου δεν ευνοούν την βελτίωση της οικονομικής και κοινωνικής συνοχής, όπως σωστά τόνισε στην εξαίρετη έκθεσή του ο κ. Azzolini. Αναφέρομαι στην μείωση της μέγιστης έντασης των ενισχύσεων περιφερειακού σκοπού, για τις περιοχές κυρίως του νέου στόχου 2, του οποίου η μέγιστη ένταση ενισχύσεων θα μειωθεί από 30 σε 20 ή ακόμα και 10 τοις εκατό, και στην περίπτωση αυτή οι συγκεκριμένες περιοχές θα λάβουν λιγότερες ενισχύσεις απ'ότι στο παρελθόν.
<P>
Πέραν τούτου, προκύπτει κάποιο πρόβλημα και για τις εξαιρετικά απόκεντρες περιοχές καθώς και τις νησιωτικές οι οποίες, λόγω της δύσκολης γεωγραφικής θέσης τους και της ενδογενούς ιδιαιτερότητάς τους, συγκαταλέγονται ήδη στις πιο μειονεκτικές περιοχές ολόκληρου του κοινοτικού εδάφους. Ως εκλεγμένοι από τους ευρωπαίους πολίτες, έχουμε το καθήκον να μεταφέρουμε τις απαιτήσεις των πληθυσμών των πιο μειονεκτικών περιφερειών και να επαγρυπνούμε προσεκτικά, ώστε οι πολιτικές της Ένωσης να σέβονται πάντα την βασική αρχή της οικονομικής και κοινωνικής συνοχής.

<SPEAKER ID=112 NAME="Read">
Κύριε Πρόεδρε, έλαβα τον λόγο να μιλήσω για την έκθεση επί της πολιτικής ανταγωνισμού που παρουσίασε η συνάδελφός μου κυρία Riis-Jψrgensen, στην οποία δίδω τα συγχαρητήριά μου για την ποιότητα του έργου της. Επιθυμώ να την επαινέσω ιδιαίτερα για την παράγραφο 14, στην οποία ζητά από την Επιτροπή να εξετάσει τις αθέμιτες πρακτικές και επίσης για την παράγραφο 22, στην οποία αναγνωρίζει την ανάγκη να αυξηθεί η λογική συνέπεια μεταξύ των εθνικών προγραμμάτων ενισχύσεων, των ενωσιακών συστημάτων ενισχύσεων και της πολιτικής ανταγωνισμού. Επιθυμώ ιδιαίτερα να υποστηρίξω τις τροπολογίες που κατέθεσαν οι συνάδελφοί μου, ο κ. Hendrick και η κυρία Garcνa Arias, στις οποίες γίνεται λόγος για τις πιθανές καταχρήσεις της δεσπόζουσας θέσης.
<P>
Σε όλη την επικράτεια της Ευρωπαϊκής Ένωσης διαπιστώνουμε συγχωνεύσεις στην ιδιοκτησία των παλιών, δημοσίων υπηρεσιών γενικού οικονομικού ενδιαφέροντος: οι τηλεπικοινωνίες με τα ραδιοτηλεοπτικά μέσα, η επιχείρηση ηλεκτρισμού με τις τηλεπικοινωνίες, οι σιδηροδρομικές γραμμές χρησιμοποιούνται ως δίκτυα τηλεπικοινωνιών, οι εταιρείες φωταερίου επενδύουν στις εταιρείες υδάτων και, υπεράνω όλων, οι τράπεζες λαμβάνουν το μεγαλύτερο μερίδιο αυτών των υπηρεσιών γενικού οικονομικού ενδιαφέροντος. Αυτό δεν συνιστά από μόνο του ανεπιθύμητη εξέλιξη, όμως αυξάνει πράγματι τον κίνδυνο υπερ-συγκέντρωσης της ιδιοκτησίας των βασικών υπηρεσιών γενικού οικονομικού ενδιαφέροντος. Ο γενικός στόχος της διαδικασίας απελευθέρωσης είναι να θέσει ευρέως στη διάθεση των καταναλωτών, τόσο των οικιακών όσο και των επιχειρήσεων, τα οφέλη από την αποτελεσματική, ανταγωνιστική και επικεντρωμένη στον καταναλωτή παροχή υπηρεσιών από τις υπηρεσίες γενικού οικονομικού ενδιαφέροντος.
<P>
Συνεπώς, η περιγραφείσα κατάσταση στην Ισπανία αποτελεί μείζονα λόγο ανησυχίας. Το ενδεχόμενο, το κόστος της μετάβασης της παροχής ηλεκτρικής ενέργειας στον ανταγωνισμό να καλυφθεί αρχικά από τους δημόσιους πόρους και στη συνέχεια να μεταβιβασθεί στον καταναλωτή, θα αντίκειτο ουσιαστικά και τυπικά στο σύνολο των κανόνων ανταγωνισμού της Ευρωπαϊκής Ένωσης. Αυτό αποτελεί πολύ σημαντική στρέβλωση των ισότιμων κανόνων παιχνιδιού, ιδιαίτερα εάν τα χρήματα χρησιμοποιηθούν στη συνέχεια για την απόκτηση μεριδίου στις αγορές άλλων υπηρεσιών γενικού οικονομικού ενδιαφέροντος. Ελπίζω ότι η Επιτροπή σε απάντηση θα ασχοληθεί με το συγκεκριμένο ζήτημα, επειδή είναι εξαιρετικά σημαντικό να επισημαίνεται το ζήτημα και η απάντηση της Επιτροπής να καταγράφεται σε ένα δημόσιο αρχείο. Η εισηγήτρια ανέφερε στη συγκεκριμένη έκθεση «να κατονομάζονται και να δακτυλοδείχνονται τα κράτη μέλη», και, με βάση τα υπάρχοντα στοιχεία, πρόκειται για μία πολύ σοβαρή κατάσταση που αξίζει μία απάντηση μετά από σκέψη εκ μέρους της Επιτροπής. Είμαι σίγουρη ότι αυτή θα ακολουθήσει. Σας ζητώ συγγνώμη κύριε Επίτροπε που δεν μπορώ να μείνω. Οι συνάδελφοί μου θα καταγράψουν προσεκτικά την απάντησή σας. Γνωρίζω ότι θα θελήσουμε να παρακολουθήσουμε αυτό το θέμα.

<SPEAKER ID=113 LANGUAGE="IT" NAME="Baldi">
Κύριε Πρόεδρε, αξιότιμοι συνάδελφοι, επιθυμώ πρώτα απ'όλα να συγχαρώ τον εισηγητή, κύριο Azzolini, για την εξαιρετική εργασία του.
<P>
Κατά την διάρκεια της δεκαετίας του '60 η Ευρωπαϊκή Συνέλευση, που σήμερα ονομάζεται Ευρωπαϊκό Κοινοβούλιο, ήταν αυτή που ασχολείτο με τις περιφερειακές ανισότητες, με την επεξεργασία του σχεδίου περιφερειακής πολιτικής και το ξεκίνημα της διαδικασίας για την εφαρμογή του. Τριάντα χρόνια αργότερα, η γεωγραφική κατανομή της οικονομικής ευημερίας, η πραγματοποίηση δηλαδή της οικονομικής και κοινωνικής συνοχής, αποτελεί το κύριο μέλημα του Κοινοβουλίου και κυρίως της πολιτικής μας ομάδας.
<P>
Σίγουρα, με την Συνθήκη του Ρώμης η πολιτική ανταγωνισμού κατέστη αναπόσπαστο μέρος της ευρωπαϊκής οικονομίας, λόγω του ότι αποτελεί ουσιαστικό παράγοντα ανταγωνιστικότητας για καθεμία από τις ευρωπαϊκές περιοχές, τόσο τις λιγότερο ευνοημένες όσο και τις ανεπτυγμένες. Πριν από την Συνθήκη του Μάαστριχτ, η πολιτική ανταγωνισμού και η πολιτική οικονομικής και κοινωνικής συνοχής ακολουθούσαν παράλληλες διαδρομές, αλλά με τις νέες διατάξεις της συνθήκης, που επιβεβαιώθηκε στο Αμστερνταμ, και αυτήν την στιγμή βρίσκεται σε διαδικασία επικύρωσης, κρίθηκε αναγκαίο να ενισχυθεί η συμπληρωματικότητα και η ισορροπία μεταξύ τους, δεδομένου ότι η συνοχή, το καθήκον δηλαδή να υπάρχει αλληλεγγύη μεταξύ των κρατών μελών, έγινε πλέον προτεραιότητα του ευρωπαϊκού οικοδομήματος.
<P>
Υπάρχει πάντως ένας κίνδυνος ότι η ενίσχυση που παρέχει η Ευρωπαϊκή Ένωση σε συγκεκριμένες περιοχές είναι δυνατόν να στρεβλώσει το έργο που ήδη επιτελείται στην αγορά προς όφελος ορισμένων περιοχών. Σχετικά με αυτό ο εισηγητής τόνισε κατά τον δεόντα τρόπο την σημασία της ύπαρξης κανόνων ανταγωνισμού ικανών να εξασφαλίσουν σωστές και διαφανείς πράξεις στην εσωτερική αγορά, υπενθυμίζοντας ότι οι ενισχύσεις στα κράτη μέλη που αποτελούν εξαιρέσεις στον ελεύθερο ανταγωνισμό, δικαιολογούνται για τον σκοπό της διατήρησης της οικονομικής και κοινωνικής συνοχής. Παρότι η διαρθρωτική πολιτική της Ευρωπαϊκής Ένωσης έχει, από την μια πλευρά, συμβάλλει στην μείωση της ανισότητας στην ανάπτυξη, και ιδιαίτερα στις χώρες Συνοχής, από την άλλη πλευρά οδήγησε επίσης σε έναν πολλαπλασιασμό των στόχων, των προγραμμάτων και των κοινοτικών πρωτοβουλιών, καθώς και σε μια κονιορτιοποίηση των επιχορηγήσεων, σε έναν περίπλοκο και ασαφή κατακερματισμό σε περιφέρειες.
<P>
Θεωρώ συνεπώς ουσιώδες να μελετηθούν όλα αυτά υπό το πρίσμα που υπέδειξε ο εισηγητής, και εύχομαι αυτό το Κοινοβούλιο να συνεχίσει προς αυτήν ακριβώς την κατεύθυνση.

<SPEAKER ID=114 NAME="David">
Κύριε Πρόεδρε, καλωσορίζω θερμά την έκθεση Αzzolini και συμφωνώ με τα βασικά επιχειρήματα που διατυπώθηκαν. Μολονότι, η πολιτική ανταγωνισμού της Ευρωπαϊκής Ένωσης και η περιφερειακή πολιτική της έχουν πολύ διαφορετικές ρίζες, υπάρχει τώρα προφανής ανάγκη ύπαρξης μεγαλύτερης συνοχής και συνέπειας στον συντονισμό μεταξύ, αφενός των κρατικών ενισχύσεων και της πολιτικής ανταγωνισμού και αφετέρου στην περιφερειακή πολιτική της Ευρωπαϊκής Ένωσης.
<P>
Θα πρέπει να πω ότι έχω μία επιφύλαξη, η οποία αφορά το αν θα πρέπει να έχουμε ουσιαστικά συνολική co-terminosity μεταξύ των δύο τύπων χαρτών για τους οποίους μιλάμε. Φοβούμαι ότι μπορεί να επιδιώκουμε την ομοιομορφία για χάρη της ομοιομορφίας. Θεωρώ πραγματικά ότι υπάρχει ουσιαστική ανάγκη για ένα μέτρο ευελιξίας, το οποίο να αναγνωρίζει ότι υπάρχουν ιδιαίτερες καταστάσεις σε διαφορετικά μέρη της Ένωσης.
<P>
Ουσιαστικά, η ευελιξία είναι αναγκαία επειδή μιλάμε για δύο διαφορετικά είδη ενισχύσεων. Από τη μία πλευρά, υπάρχουν οι ενισχύσεις για την ανάπτυξη των υποδομών και του ανθρώπινου δυναμικού στις λιγότερο ευημερούσες περιφέρειες. Αυτό πραγματοποιείται μέσω των διαρθρωτικών ταμείων της Ευρωπαϊκής Ένωσης. Από την άλλη πλευρά, υπάρχουν οι ενισχύσεις για συγκεκριμένες βιομηχανίες και επιχειρήσεις, μέσω των κρατικών ενισχύσεων, όπως η επιλεκτική βοήθεια περιφερειακού χαρακτήρα στο Ηνωμένο Βασίλειο. Αυτές είναι οι κρατικές ενισχύσεις. Σε πολλές περιπτώσεις, ασφαλώς, αυτά τα δύο θα πραγματοποιούνται κανονικά ταυτόχρονα. Αλλά σε ορισμένες περιπτώσεις θα πρέπει να αναγνωρίσουμε ότι για να βοηθήσουμε ορισμένες περιοχές, μερικές φορές θα πρέπει να υποστηρίζουμε τις βιομηχανίες που βρίσκονται κοντά στις περιοχές του στόχου 1 και 2.
<P>
Γιατί θα πρέπει να το κάνουμε; Ένας απλός λόγος είναι ότι οι άνθρωποι ταξιδεύουν σε καθημερινή βάση όλο και μεγαλύτερες αποστάσεις για να πάνε στη δουλειά τους. Για να βοηθήσουμε τους ανθρώπους μίας περιοχής, ορισμένες φορές θα πρέπει να χορηγήσουμε κρατικές ενισχύσεις στις βιομηχανίες μίας άλλης περιοχής. Συχνά, βεβαίως, οι εταιρείες που αναπτύσσονται σε μία συγκεκριμένη περιοχή βοηθούν την παρακείμενη περιφέρεια. Υπάρχει έμμεση επίδραση στην οικονομική ανάπτυξη. Συνεπώς, υπάρχει ισχυρός λόγος για την ύπαρξη ευελιξίας και με αυτή τη μοναδική επιφύλαξη, υποστηρίζω συνολικά την έκθεση του κ. Azzolini.

<SPEAKER ID=115 NAME="McCartin">
Κύριε Πρόεδρε, συμφωνώ με τον κ. Azzolini όταν λέει ότι οι περιφέρειες που θα παύσουν να υπάγονται στον στόχο 1 δεν θα πρέπει να τύχουν τόσο αυστηρής μεταχείρισης όπως αυτή που προτείνει η Επιτροπή. Οι περιφέρειες, οι οποίες μόλις αναδύθηκαν από μία κατάσταση χαμηλής οικονομικής ανάπτυξης, υποφέρουν από σοβαρά ελλείμματα στην υποδομή τους.
<P>
Στην περίπτωση της Ιρλανδίας, από την οποία κατάγομαι, υπολογίζεται ότι θα χρειασθούν 10 δις ευρώ προκειμένου τα οδικά δίκτυά μας να φθάσουν τον μέσο όρο του προτύπου της ΕΕ, παρόλο που τα τελευταία έξι χρόνια επωφεληθήκαμε από πολύ γενναιόδωρους κοινοτικούς πόρους. Θα πρέπει να συνειδητοποιήσουμε ότι όλες οι περιφέρειες της ΕΕ, που μόλις αναδύθηκαν από την οικονομική καθυστέρηση, έχουν ακόμη να κουβαλήσουν σημαντικό βάρος από το παρελθόν. Μέχρι να επιτευχθεί πραγματική οικονομική ισότητα, η Επιτροπή θα πρέπει να είναι εξαιρετικά προσεκτική, ώστε να μην επιβάλει την αυστηρή εναρμόνιση, η οποία θα μπορούσε να ανατρέψει τα ήδη αποκτηθέντα κέρδη.
<P>
Η Επιτροπή θα πρέπει επίσης να γνωρίζει ότι οι χώρες που έχουν βαριά φορολογικά καθεστώτα, τα οποία καθυστερούν την οικονομική ανάπτυξη και δημιουργούν ανεργία, είναι μερικές φορές υπαίτιες της δυστυχίας τους, και οι εθνικές τους πολιτικές οδηγούν μερικές βιομηχανίες σε μετεγκατάσταση. Η Επιτροπή δεν θα πρέπει να επιβάλει τέτοια φορολογικά καθεστώτα ως τον κανόνα για το σύνολο της ΕΕ. Μάλλον, θα πρέπει να προωθήσουμε ως κανονικά για όλα τα κράτη μέλη, τα φορολογικά καθεστώτα που έχουν αποδειχθεί επιτυχημένα. Η βάση για το ευρωπαϊκό υπόδειγμα σύγκλισης θα πρέπει να αποτελείται από τα επιτυχημένα φορολογικά καθεστώτα και όχι από εκείνα που προκαλούν δυσχέρειες.
<P>
Είναι σημαντικό να εξηγήσουμε στους πολίτες της ΕΕ ότι θα μπορούν να απολαμβάνουν το ελεύθερο εμπόριο και τα οφέλη που αυτό επιφέρει, μόνο εάν είναι διατεθειμένοι να διαθέτουν ένα όργανο για την επιβολή της πειθαρχίας και της δικαιοσύνης. Θα υπάρχουν πάντοτε εκείνοι που θα επικρίνουν τις προσπάθειες της Ευρωπαϊκής Επιτροπής ως γραφειοκρατική παρέμβαση, αλλά θα πρέπει να είμαστε διατεθειμένοι να εξηγούμε στους πολίτες μας ότι θα μπορούν να απολαμβάνουν τα καταναλωτικά οφέλη στα πλαίσια μίας ενιαίας αγοράς μόνο εάν επιβληθεί η δικαιοσύνη και η ισότητα. Είναι επίσης δίκαιο να πούμε ότι τα επίπεδα της επιλεκτικής μεταχείρισης, είτε με τη μορφή των φορολογικών προνομίων είτε με τη χορήγηση ενισχύσεων, τα οποία δεν είναι αποδεκτά σε ένα κράτος μέλος, δεν είναι αποδεκτά ούτε στην Ευρωπαϊκή Ένωση, είτε έχουν τη μορφή πλεονεκτημάτων προερχόμενων από την ΕΕ είτε πλεονεκτημάτων προερχόμενων από τις εθνικές κυβερνήσεις.

<SPEAKER ID=116 LANGUAGE="DE" NAME="Randzio-Plath">
Κύριε Πρόεδρε, κύριε Επίτροπε, αγαπητοί συνάδελφοι, η εις βάθος ανάπτυξη της ενιαίας αγοράς, η δημιουργία της Οικονομικής και Νομισματικής Ένωσης, καθώς και η παγκοσμιοποίηση των αγορών αλλάζουν τις προϋποθέσεις ακόμα και για έναν κανονισμό του ανταγωνισμού, όπως και τους κανόνες του παιχνιδιού της πολιτικής ανταγωνισμού, όχι μόνο σε διεθνές επίπεδο, αλλά και στην Ευρωπαϊκή Ένωση. Κοιτάζοντας της έκθεση της Επιτροπής για την πολιτική ανταγωνισμού, βλέπω ότι θίγει πολλά από αυτά τα νέα προβλήματα; εξετάζει και το γεγονός ότι στην εποχή της παγκοσμιοποίησης θα πρέπει να υπολογίζουμε ότι θα έχουμε αυξανόμενες συγχωνεύσεις, ποικίλες μορφές συνεργασίας και παντρέματα μεγαθηρίων. Διερωτώμαι πάντως αν είναι πάντοτε δικαιολογημένη η διάκριση μεταξύ στρατηγικών συμμαχιών και της δυνατότητας μονοπώλησης που συνεπάγεται την απουσία του ανταγωνισμού. Εξετάζοντας το κοινοτικό δίκαιο του ανταγωνισμού, για παράδειγμα στον τομέα της πολιτικής των καρτέλ και των ενισχύσεων, διαπιστώνω πάντως ότι εδώ συντελείται μια συνεχής αλλά και αναγκαία αναθεώρηση.
<P>
Όσον αφορά τις κρατικές ενισχύσεις, πρέπει οπωσδήποτε να υπογραμμιστεί ότι θα συνεχίσουν να χρειάζονται. Παρ' όλα αυτά πρέπει δικαιολογημένα να ασκηθεί κριτική στα πολύ υψηλά ποσά ενισχύσεων σε μερικά λιγοστά κράτη μέλη. Όπως δικαιολογημένα θα πρέπει να σκηθεί και κριτική στο γεγονός ότι διατίθενται όλο και λιγότερα κονδύλια για τις ενισχύσεις που έχουν συμφωνηθεί στο πλαίσιο της ενιαίας αγοράς, όπως είναι αυτές στον τομέα των μικρομεσαίων επιχειρήσεων, στην προστασία του περιβάλλοντος, στην έρευνα και την ανάπτυξη, ενώ διατίθενται όλο και περισσότεροι πόροι σε μεμονωμένες επιχειρήσεις. Αυτό σίγουρα δεν είναι προς το κοινό συμφέρον ενός αποτελεσματικού, ελεύθερου και θεμιτού ανταγωνισμού.
<P>
Πιο σημαντικές είναι αυτή την περίοδο οι στρεβλώσεις του ανταγωνισμού μέσω ενισχύσεων φορολογικού χαρακτήρα. Αποτελούν μια πραγματικότητα. Πολύ λίγες περιπτώσεις εντοπίζονται και διώκονται. Όλο και περισσότερα κράτη μέλη θέλουν να κάνουν μέσω φορολογικών διευκολύνσεων τη χώρα τους ελκυστική ως τόπο εγκατάστασης για τις επιχειρήσεις και παρέχουν φορολογικές διευκολύνσεις στον δημοσιονομικό και τον ασφαλιστικό τομέα, όπως και σε άλλους οικονομικούς τομείς. Αυτό οδηγεί στη στρέβλωση του ανταγωνισμού. Νομίζω ότι η νομοθεσία για τις ενισχύσεις θα πρέπει να εξετάζει βαθύτερα αυτές τις περιπτώσεις στρέβλωσης του ανταγωνισμού. Εδώ καλείται η Επιτροπή να εντοπίσει και να διώξει περισσότερες περιπτώσεις. Ο κατάλογος των 85 περιστατικών φορολογικών διευκολύνσεων - μερικές εκ των οποίων έχουν το χαρακτήρα φορολογικών οάσεων - ο οποίος αυτή τη στιγμή βρίσκεται στο τραπέζι μιλάει από μόνος του.
<P>
Κατά την προετοιμασία του επόμενου γύρου του Παγκόσμιου Οργανισμού Εμπορίου η Επιτροπή καλείται επίσης να συνεργαθεί, επειδή χρειαζόμαστε και σε διεθνές επίπεδο μία εφαρμόσιμη νομιθεσία περί ανταγωνισμού. Εδώ πρέπει να συμπληρωθούν οι ισχύοντες κανονισμοί ΓΣΔΕ και ΠΟΕ με ένα διεθνή κανονισμό ανταγωνισμού που θα είναι αποτελεσματικός. Πιστεύω πως θα ήταν σημαντικό να έχουμε εθνικές εκθέσεις περί ανταγωνισμού, όπως υπάρχουν και οι εθνικές εκθέσεις περί εμπορίου στο πλαίσιο του ΠΟΕ. Πιστεύω πως θα ήταν σημαντικό να προσπαθήσουμε να θεσπίσουμε ελάχιστες προδιαγραφές που θα ισχύουν για όλα τα κράτη, ούτως ώστε να παρεμποδίσουμε συμπεριφορές που αντίκεινται στον ανταγωνισμό, όπως και να θεσπίσουμε ανεξάρτητες ρυθμιστικές αρχές για τον ανταγωνισμό. Τότε θα μπορούσαμε να οδηγηθούμε σ' έναν αποτελεσματικό, διεθνή κανονισμό ανταγωνισμού, όπου τα συμβαλλόμενα κράτη μέλη θα αναλάμβαναν την υποχρέωση να διαμορφώσουν την εθνική τους νομοθεσία περί ανταγωνισμού έτσι ώστε να το καταστήσουν λειτουργικό και σε διεθνές επίπεδο.

<SPEAKER ID=117 LANGUAGE="IT" NAME="Viola">
Κύριε Πρόεδρε, αξιότιμοι συνάδελφοι, κύριοι Επίτροποι, πρώτα απ'όλα θα ήθελα να ξεκινήσω την παρέμβασή μου συγχαίροντας τον συνάδελφο κύριο Azzolini για την εξαιρετική εργασία που έκανε στην έκθεσή του για τον ανταγωνισμό και τη συνοχή.
<P>
Ερχόμενος τώρα στο θέμα, θα ήθελα αμέσως να πω ότι η αρχή, σύμφωνα με την οποία οι δύο χάρτες που σχεδίασαν η ΓΔ IV και η ΓΔ XVI θα έπρεπε να συμπίπτουν, θα είχε πλήρες νόημα στην περίπτωση που η Ευρωπαϊκή Ένωση, χρησιμοποιώντας όλα τα χρηματοδοτικά και θεσμικά της μέσα, αντιμετώπιζε τα γεωοικονομικά της προβλήματα με παρόμοιο τρόπο στα δυο πεδία εφαρμογής των κοινοτικών πολιτικών του ανταγωνισμού και της συνοχής. Από την στιγμή που δεν συμβαίνει κάτι τέτοιο, θα είχε περισσότερο νόημα να αφήσουμε τα κράτη μέλη ελεύθερα, έστω και μέσα σε όρια που θα καθορίζονται από τους κανονισμούς των δύο διαφορετικών κοινοτικών πολιτικών, να δράσουν εκεί όπου η Ένωση δεν είναι σε θέση να το κάνει, ή αντίθετα, να βοηθήσουμε τα κράτη ή ακόμα και να τα υποκαταστήσουμε εκεί όπου οι κοινοτικοί πόροι και κυρίως η ευρωπαϊκή λογική, που υπαγορεύεται από τις απαιτήσεις της αγοράς του κοινού νομίσματος, το επιτρέπουν.
<P>
Η Συνθήκη της Ρώμης θεσπίζει την πολιτική ανταγωνισμού με σκοπό την εξάλειψη οποιασδήποτε μορφής στρέβλωσης ικανής να παραποιήσει το παιχνίδι της οικονομίας της αγοράς. Από την Ρώμη στο Μάαστριχτ προβλήθηκε η ανάγκη μιας πολιτικής συνοχής, που να αποβλέπει στην ενίσχυση των λιγότερων ευνοημένων περιοχών της Ένωσης, επιδιώκοντας ουσιαστικά τον ίδιο στόχο, που είναι μια ομοιογενής κοινή αγορά. Από το Μάαστριχτ στο Αμστερνταμ έγινε επαναπροσδιορισμός του στόχου, αναγνωρίζοντας ότι το ελεύθερο παιχνίδι του ανταγωνισμού και η ομοιογένεια της αγοράς επιτυγχάνεται μόνο μέσω μιας πολιτικής οικονομικής και κοινωνικής συνοχής που θα δίνει μεγαλύτερη προσοχή στην ιδιομορφία του εδάφους. Με αυτήν την λογική, για παράδειγμα, η Συνθήκη του Αμστερνταμ κάνει μια πρόσθετη αναφορά στις νησιωτικές περιοχές, έτσι ώστε οι περιοχές αυτές να μπορέσουν να ξεκινήσουν από ένα επίπεδο ισότητας από το οποίο έπειτα θα συναγωνισθούν ίσοις όροις, όπως επιβάλλει ο σεβασμός των κανόνων του παιχνιδιού της αγοράς.
<P>
Σήμερα αντίθετα παρατηρείται μια εξέλιξη, καθώς η πολιτική ανταγωνισμού αρχίζει να λαμβάνει υπόψη την πολιτική συνοχής, σε σημείο που να την εντάσσει στον σημαντικότερο κανονισμό της, αλλά η οποία στην πραγματικότητα δεν αποτελεί παρά μια οπισθοδρόμηση της ίδιας της πολιτικής αυτής. Πράγματι, οι μόνες που θα παραμείνουν εκτός παιχνιδιού, κατά τα λεγόμενα της Επιτροπής και παρά την άποψη του Κοινοβουλίου, θα είναι οι νησιωτικές περιοχές, στις οποίες η Επιτροπή θα πρέπει έπειτα να εξηγήσει γιατί, εκτός του ότι χάνουν τις κοινοτικές ενισχύσεις, θα χάσουν και τις εθνικές, ή γιατί, μπροστά σε μια άρνηση της Κοινότητας να λάβει υπόψη της την περίπτωσή τους, παρά τα όσα επιτάσσει η Συνθήκη, θα πρέπει να αρνηθούν, για να είναι συνεπείς με την θέληση της ΓΔ IV, να ζητήσουν κάποια μορφή κρατικής παρέμβασης που θα τους παρείχε την δυνατότητα να εκμηδενίσουν το ανταγωνιστικό μειονέκτημα που υφίστανται.

<SPEAKER ID=118 LANGUAGE="NL" NAME="Metten">
Κύριε Πρόεδρε, η περιφερειακή πολιτική και η πολιτική ανταγωνισμού μπορούν να αλληλοσυμπληρώνονται και δεν υπάρχει λόγος να είναι αντιθετικές. Το μέσο των κρατικών ενισχύσεων χρησιμοποιείται περισσότερο από τα πλούσια κράτη μέλη και ο περιορισμός της χρήσης του, με μια αυστηρότερη εφαρμογή της πολιτικής ανταγωνισμού, θα βοηθήσει αναμφισβήτητα τα φτωχότερα κράτη μέλη με τη δημιουργία μιας συγκρίσιμης κατάστασης .
<P>
Ωστόσο, η περιφερειακή πολιτική μπορεί όντως να οδηγήσει σε ακούσιες στρεβλώσεις του ανταγωνισμού. Όταν το λέω αυτό, δεν αναφέρομαι στην πλεονεκτική μεταχείριση των φτωχότερων περιοχών, γιατί περί αυτού πρόκειται. Το θέμα είναι ότι υπάρχουν περιοχές οι οποίες, με βάση οποιοδήποτε μέτρο, δεν μπορούν πλέον να χαρακτηριστούν ως μειονεκτικές, ενώ συνεχίζουν να λαμβάνουν πολλές ενισχύσεις και μπορούν να εφαρμόζουν μια μεροληπτική φορολογική πολιτική, επειδή στο παρελθόν είχαν ανάγκη βοήθειας.
<P>
Συνεπώς, η περιφερειακή πολιτική που ασκούμε αντιδρά πάρα πολύ αργά στις αλλαγές. Αυτό συμβαίνει, εκτός άλλων, επειδή αποφασίζουμε κάθε έξι ή επτά χρόνια ποιες περιοχές είναι επιλέξιμες για ενίσχυση και μάλιστα με βάση δεδομένα τα οποία είναι ήδη πεπαλαιωμένα. Έτσι, η Ιρλανδία εξακολουθεί το 1999 να θεωρείται ως περιοχή του στόχου 1, όπου το κριτήριο είναι ένα ποσοστό χαμηλότερο του 75 % του μέσου ΑΕγχΠ της Ευρωπαϊκής Ένωσης. Και αυτό συμβαίνει τη στιγμή που, το 1997, το ΑΕγχΠ της Ιρλανδίας ήταν υψηλότερο του κοινοτικού μέσου όρου και του χρόνου θα φτάσει στο 116 % αυτού.
<P>
Θεωρώ επίσης παράλογο να λέγεται ότι, μια χώρα όπως η Ιρλανδία πρέπει να συνηθίσει στο γεγονός ότι, σύμφωνα με τις νέες δημοσιονομικές προοπτικές, δεν θα είναι πλέον περιοχή του Στόχου 1 και, για το λόγο αυτό, θα επιτρέπεται για μερικά χρόνια να χορηγεί παραγωγικές και επενδυτικές ενισχύσεις, ενώ οι μεροληπτικές φορολογικές ρυθμίσεις θα μπορούν να ισχύουν έως και το 2010. Ας μην ξεχνάμε ότι με τις ενισχύσεις αυτές η Ιρλανδία προσελκύει επιχειρήσεις από άλλες χώρες της Ευρωπαϊκής Ένωσης, οι οποίες στο μεσοδιάστημα είναι πιο φτωχές από αυτήν.
<P>
Συνεπώς, ένα μέρος των μελών της πολιτικής μου ομάδα αποκλείεται να συμφωνήσει με τη δήλωση που περιλαμβάνεται στην έκθεση Azzolini ότι οι κανόνες για τους παραλήπτες ενισχύσεων, οι οποίοι έχουν εν τω μεταξύ πλουτίσει, είναι πάρα πολύ αυστηροί.

<SPEAKER ID=119 LANGUAGE="ES" NAME="Fernαndez Martνn">
Κύριε Πρόεδρε, θέλω να ευχαριστήσω τους Επιτρόπους, την κ. Wulf-Mathies και τον κ. Van Miert, για την παρουσία τους εδώ. Η ενιαία αγορά, και το υποχρεωτικό της αποτέλεσμα, η οικονομική και νομισματική ένωση, είναι σήμερα αναμφίβολα το καλύτερο αποτέλεσμα της διαδικασίας της ευρωπαϊκής οικοδόμησης. Αυτή η επιτυχία δεν θα είχε καταστεί δυνατή χωρίς μια πολιτική για την εξασφάλιση του ανταγωνισμού ως η καλύτερη εγγύηση για την οικονομική ανάπτυξη και τη δημιουργία απασχόλησης. Όμως, κυρίες και κύριοι, ο ελεύθερος ανταγωνισμός και η ανάπτυξη δεν μπορούν να θέσουν υπό αμφισβήτηση την οικονομική και κοινωνική συνοχή ως θεμελιώδη στοιχεία του κοινοτικού κεκτημένου, για το οποίο η Ένωση αφιερώνει μεγάλο μέρος του προϋπολογισμού.
<P>
Θέλω να επικεντρώσω την προσοχή μου ιδιαίτερα στην ανάγκη να εξετασθεί το δύσκολο ζήτημα των κρατικών ενισχύσεων. Η διαφύλαξη του ανταγωνισμού περιορίζει τις συμφωνίες μεταξύ επιχειρήσεων, την κατάχρηση των θέσεων ισχύος και τις αδικαιολόγητες κρατικές ενισχύσεις, όπως λέγεται στους κανόνες. Αλλά ποιές ενισχύσεις θα ήταν δικαιολογημένες; Το θέμα αυτό δεν είναι ούτε αμελητέο ούτε έχει διασαφηνιστεί, παρότι η Επιτροπή το 1975, 1979 και 1988 κατέβαλλε σχετικές προσπάθειες. Σήμερα, η ερμηνεία των άρθρων 92.1, 92.3, α) και 92.3, γ) συνεχίζει να αποτελεί αιτία ουκ ολίγων προβλημάτων. Για τις περιοχές με υψηλότερα αντικειμενικά και διαρθρωτικά ελλείματα, η ερμηνεία δεν μπορεί να είναι άλλη από εκείνη που θα εξασφαλίζει τη μεγαλύτερη ανάπτυξη των ιδίων. Οποιαδήποτε άλλη ερμηνεία θα μπορούσε να εκληφθεί μόνο ως ευρωκεντρισμός δύσκολος να αιτιολογηθεί και επομένως απαράδεκτος.
<P>
Ο κ. Van Miert είναι πολιτικός και όχι τεχνικός. Και θα με θεωρούσε κακό πολιτικό αν δεν επωφελούμην της παρουσίας του εδώ για τον ρωτήσω για τη σημερινή κατάσταση του προβλήματος που συζητά η ισπανική κυβέρνηση με το τμήμα του, σε σχέση με τις ενισχύσεις της ισπανικής κυβέρνησης προς τις Κανάριες Νήσους. Γνωρίζω πως δεν μπορεί να μου δώσει μια λεπτομερή απάντηση, και γνωρίζω πως αυτή δεν είναι η στιγμή, αλλά είμαι σίγουρος πως μπορεί να μου δώσει τη γνώμη του σχετικά με την κατάσταση του ζητήματος και να καθησυχάσει την κοινή γνώμη που έχει ευαισθητοποιηθεί πολύ σχετικά με αυτό το ζήτημα.

<SPEAKER ID=120 LANGUAGE="DE" NAME="Walter">
Κύριε Πρόεδρε, κυρία Επίτροπε, η έκθεση που υπέβαλε ο κύριος Azzolini για τη σχέση μεταξύ περιφερειακής πολιτικής και πολιτικής ανταγωνισμού είναι πολύ σημαντική. Εδώ πρόκειται για ζητήματα τα οποία είναι άμεσης σπουδαιότητας για τους πολίτες στα κράτη μέλη και στις περιφέρειες. Μπορεί το ψήφισμα να μην έχει άμεση απίδραση στην πρόοδο της μεταρρύθμισης της περιφερειακής πολιτικής, πρέπει όμως να ειδωθεί σε άμεση σχέση με αυτήν, εφόσον πρόκειται για τη συνοχή μεταξύ ευρωπαϊκής και εθνικής ενίσχυσης των περιφερειών.
<P>
Η επιταγή της συνοχής, την οποία η Επιτροπή θέτει για την εξασφάλιση των στόχων της πολιτικής του ανταγωνισμού, δεν αποτελεί πρόβλημα σε κάποια κράτη μέλη, καθώς ολόκληρη η επικράτεια καλύπτεται από το ευρωπαϊκό καθεστώς ενισχύσεων. Σε κάποιες άλλες χώρες όμως η κατάσταση είναι διαφορετική. Εδώ, η διπλή επιδίωξη, αφ' ενός να περιορίσουμε τις ευρωπαϊκές περιοχές στόχου στο απαραίτητο, το οποίο είναι σωστό, αφ' ετέρου όμως, και συγχρόνως, να ζητάμε ένα μέγιστο βαθμό αναλογίας με τις εθνικές ενισχύσεις, οδηγεί εν μέρει σε μια άκρως προβληματική διπλή επιβάρυνση της περιφερειακή πολιτικής. Πώς θα εξηγήσουμε στους κατοίκους των θιγόμενων περιφερειών ότι απαγορεύονται και οι ευρωπαϊκές και οι εθνικές ενισχύσεις, παρά τη διαρκώς παρούσα απειλή της ανεργίας και παρά την έλλειψη ενός δυναμικού απασχόλησης που να έχει μελλοντική προοπτική.
<P>
Οδηγεί σε αντιφάσεις το γεγονός ότι, κατά τον περιορισμό των ευρωπαϊκών ενισχύσεων, η Επιτροπή προβλέπει - και πολύ σωστά - πολύχρονες μεταβατικές περιόδους, οι οποίες εξασφαλίζουν στις περιφέρειες περιθώρια προσαρμογής, ενώ ταυτόχρονα, κατά τον περιορισμό των εθνικών επιδοτήσεων, απαιτεί διά μιας περικοπές μέσα σε ελάχιστες προθεσμίες. Το όριο ελαστικότητας, το 2 %, ούτε αρκεί, ούτε πείθει. Και βεβαίως δεν μπορεί να αιτιολογηθεί, γιατί είναι 2 % και όχι περισσότερο ή λιγότερο. Αυτό δεν σημαίνει ότι ο στόχος της Επιτροπής, να δράσει προς την κατεύθυνση της συνοχής, είναι κατά βάση λανθασμένος. Μακροπρόθεσμα χρειαζόμαστε πιο αυστηρές αντιστοιχίες, αν θέλουμε να αποφύγουμε τις στρεβλώσεις του ανταγωνισμού. Η Επιτροπή, όμως, δεν θα μπορέσει να αντεπεξέλθει στα ειδικά προβλήματα των περιφερειών, αν υποτάξει τα πάντα στην επιταγή του ελεύθερου ανταγωνισμού και αν προσπαθήσει να περικόψει τις ευρωπαϊκές ενισχύσεις, και ταυτόχρονα να αφαιρέσει από τις εθνικές ενισχύσεις κάθε δυνατότητα αντιμετώπισης μιας τέτοιας περικοπής με ευελιξία. Αυτό θα αφαιρούσε από τις περιφέρειες κάθε προοπτική προσαρμογής.
<P>
Χαιρετίζω, λοιπόν, το γεγονός ότι διαφαίνεται μεταξύ του Συμβουλίου και της Επιτροπής μια συμφωνία που προσεγγίζει το θέμα της ελαστικότητας με μεγαλύτερη ευελιξία, δεν αναγγέλλει συγκεκριμένες προθεσμίες και αφήνει στα κράτη μέλη περισσότερα περιθώρια για τη λήψη αποφάσεων. Επομένως, η συζήτηση που έγινε στο Κοινοβούλιο δεν ήταν άκαρπη.

<SPEAKER ID=121 LANGUAGE="DE" NAME="Wulf-Mathies">
 Κύριε Πρόεδρε, συμφωνήσαμε να αρχίσω εγώ και να προσπαθήσω καταρχάς να απαντήσω στην έκθεση του κυρίου Azzolini. Στη συνέχεια, ο συνάδελφός μου van Miert θα ασχοληθεί κατά κύριο λόγο με τις πολλές συγκεκριμένες ερωτήσεις που τέθηκαν σε σχέση με την έκθεση για την πολιτική ανταγωνισμού.
<P>
Καταρχάς θα ήθελα να ευχαριστήσω τον κύριοAzzolini για την πολύ ενδιαφέρουσα και προσεγμένη έκθεσή του. Θέλω επίσης να εκφράσω την ευγνωμοσύνη μου για το ότι αρχικά συμφωνούμε τουλάχιστον στη βασική αρχή, δηλαδή στο ότι χρειαζόμαστε μια μεγαλύτερη συνοχή μεταξύ της εθνικής και της περιφερειακής πολιτικής ενισχύσεων. Θέλω όμως στο σημείο αυτό να τονίσω για άλλη μια φορά αυτό που σωστά διατυπώθηκε: ότι υπάρχουν στο θέμα αυτό προβλήματα διαφορετικής υφής. Δηλαδή, στο στόχο 1 έχουμε εξαρχής συμφωνία μεταξύ υης πολιτκής ανταγωνισμού και της περιφερειακής στήριξης από ευρωπαϊκά κονδύλια. Γι' αυτό και εδώ δεν μπορούν να εμφανιστούν προβλήματα. Προβλήματα μπορούν πράγματι να εμφανιστούν στις περιοχές με περιορισμένη ανταγωνιστικότητα, όπου ταυτόχρονα δημιουργείται και μια εντονότερη γεωγραφική συγκέντρωση μέσω της επιταγής της συγκέντρωσης που περιέχει η Ατζέντα 2000. Στις περιοχές αυτές είναι απαραίτητη η μείωση των ενισχύσεων ουσιαστικά από δύο πλευρές.
<P>
Παρ' όλα αυτά, πιστεύω ότι πρέπει να προτάξουμε καταρχάς τη λογική της πολιτικής μας. Δεν μπορεί βέβαια να έχει νόημα το να συγκεντρώσουμε τη χορήγηση ευρωπαϊκών πιστώσεων σε ένα μίνιμουμ περιφερειών επιλέξιμων για ενίσχυση, δηλαδή σε εκείνες τις περιφέρειες που έχουν να αντιμετωπίσουν τις μεγαλύτερες διαδικασίες διαρθρωτικής προσαρμογής, και να αφήσουμε να επωφεληθούν οι περιφέρειες αυτές όχι μόνο από τα ευρωπαϊκά κονδύλια, αλλά και από την αύξηση της έντασης των ενισχύσεων. Δεν έχει βέβαια νόημα να εφαρμόσουμε μια τέτοιας μορφής κατανομή εργασίας, βάσει της οποίας η ευρωπαϊκή διαρθρωτική πολιτική θα μεριμνά για τις περιοχές που έχουν μικρότερη ανάγκη από ενίσχυση, και οι εθνικές ενισχύσεις θα συγκεντρωθούν έπειτα σ' εκείνες τις περιφέρειες που πλήττονται περισσότερο από τη διαρθρωτική προσαρμογή. Νομίζω πως κάτι τέτοιο δεν έχει νόημα, αν το εξετάσουμε λογικά. Αυτό που προτείνουμε είναι βεβαίως να διευρυνθούν τα περιθώρια ελιγμών στην περιφερειακή πολιτική των κρατών μελών, γιατί, κατά κανόνα, οι εθνικές ενισχύσεις που χορηγούνται στο πλαίσιο της πολιτικής ανταγωνισμού έχουν μεγαλύτερη εμβέλεια από τους τομείς που μπορούν να ενισχυθούν από τα διαρθρωτικά ταμεία. Κάτι που σημαίνει, δηλαδή, ότι πέρα από την ευρωπαϊκή διαρθρωτική στήριξη, τα κράτη μέλη και οι οργανισμοί περιφερειακής αυτοδιοίκησης διαθέτουν πολλαπλές δυνατότητες να στηρίξουν τις διαρθρωτικά αδύνατες περιοχές τους.
<P>
Ήταν πολύ σωστό αυτό που είπε η κυρία Randzio-Plath, ότι δυστυχώς γίνεται πολύ μικρότερη χρήση των ενισχύσεων που αφορούν την προστασία του περιβάλλοντος και την προώθηση της τεχνολογίας, ενώ γίνεται πολύ μεγαλύτερη χρήση ενισχύσεων σε μεμονωμένες επιχειρήσεις, οι οποίες, επιπροσθέτως, πολύ συχνά δεν αποτελούν εγγύηση ότι η επένδυση θα επιφέρει μια ολοκληρωμένη περιφερειακή ανάπτυξη. Γι' αυτό και πιστεύω ότι είναι πράγματι λογικό να εξασφαλίσουμε, ειδικά στις περιοχές του Στόχου 2, μια εντονότερη αντιστοίχηση μεταξύ των κριτηρίων που καθορίζονται στο πλαίσιο του άρθρου 92 παράγραφος 3 εδάφιο γ) και αυτών που καθορίσθηκαν για την επιλεξιμότητα για το νέο Στόχο 2.
<P>
Τώρα, αρκετοί από εσάς επεσήμαναν ήδη ότι οι υπουργοί Εξωτερικών συμφώνησαν σε έναν συμβιβασμό στο Συμβούλιο, στις 25 Ιανουαρίου; αυτόν το συμβιβασμό θα ήθελα να τον μεταφέρω εδώ εν συντομία, επειδή είναι σημαντικός για τις επόμενες συζητήσεις σας. Συμμερίζομαι αυτό που είπε ο κύριος Rack, ότι δηλαδή το Κοινοβούλιο μπορεί να συμμετέχει επιμελώς στις συζητήσεις και να συμβάλλει στις λύσεις της Ατζέντας 2000 μόνο αν έχει τη σχετική ενημέρωση. Γι' αυτό και θα διαβάσω αυτή τη φράση. Όπως λοιπόν γράφει στο κείμενο της συμφωνίας των υπουργών Εξωτερικών: «Προς όφελος ενός αποτελεσματικού σχεδιασμού προγράμματος, θα πρέπει οι περιοχές που τελούν υπό οικονομική και κοινωνική μετάβαση να συμφωνούν με εκείνες τις περιοχές που ενισχύονται από τα κράτη μέλη βάσει του άρθρου 92, παράγραφος 3γ. Στόχος της Κοινότητας, εν προκειμένω, θα πρέπει να είναι, στο τέλος του χρονικού διαστήματος 2000 ώς 2006, να έχει επιτύχει μια ενισχυμένη συνοχή, μέσω ανάλογων προσπαθειών των κρατών μελών - σύμφωνα με την τοτινή κατάστασή τους.»
<P>
Όπως διαπιστώσατε, ο τρόπος αυτός δεν είναι απαραίτητα ο πιο ευθύς για να εκφράσει κανείς το γεγονός ότι θέλουμε να βελτιώσουμε την κατάσταση. Σίγουρα δεν αποτελεί μυστικό το ότι ο κύριος van Miert κι εγώ θα επιθυμούσαμε αναμφισβήτητα μεγαλύτερη συνοχή. Παρ' όλα αυτά, πιστεύω ότι η λύση συμβιβασμού που βρέθηκε τώρα στο Συμβούλιο αφ' ενός παρέχει - τουλάχιστον εν μέρει - τη δυνατότητα κάποιας μεγαλύτερης ευελιξίας, την οποία εξάλλου ζητά πάντα και το Κοινοβούλιο; αφ' ετέρου όμως - και αποδίδω μεγάλη σημασία στη διευκρίνιση αυτή, στην οποία αναφέρθηκε και η κυρία Schroedter - ο συμβιβασμός αυτός επιβάλλει στα κράτη μέλη, να συμβάλουν μέσω αυτού του κανονισμού σε μια μεγαλύτερη συγκέντρωση. Η κυρία McCarthy δεν είναι μεν πλέον εδώ, αλλά θα έλεγα ότι η συναίνεση θα έχει κερδίσει, μόνο αν καταφέρουμε πραγματικά να υπάρχει στο τέλος μεγαλύτερη συνοχή, όχι επειδή είμαστε σχολαστικοί κι επειδή εκπροσωπούμε φονταμενταλιστικές θέσεις στην Επιτροπή, αλλά επειδή τότε μόνο θα έχουν επιτευχθεί πραγματικά τα αποτελέσματα που επιδιώκουμε.
<P>
Όσον αφορά τη διαχείριση του χρόνου, υπάρχουν πράγματι διαφορετικά προβλήματα μεταξύ της πολιτικής ανταγωνισμού και της διαρθρωτικής πολιτικής. Πιστεύουμε, ότι η ψηφοφορία, που ήδη εξάλλου έλαβε χώρα επί της κοινής ανακοίνωσης, θα συμβάλει στο να καταλήξουμε σε λογικές και στενά συντονισμένες λύσεις σε αμφότερες τις πολιτικές - την πολιτική ανταγωνισμού και τη διαρθρωτική πολιτική. Όσον αφορά το subsidy shopping, θέλω να επισημάνω ότι απαιτούμε, και για τις δύο πολιτικές, μια μακροχρόνια δέσμευση των ενισχυόμενων επιχειρήσεων, ώστε να διασφαλίσουμε ότι οι τελευταίες δεν θα μετεγκατασταθούν σε κάποιο άλλο μέρος, αφότου έχουν εισπράξει τις επιδοτήσεις, για να χρησιμοποιήσουν εκεί εκ νέου ενισχύσεις - είτε εθνικές είτε ευρωπαϊκές.
<P>
Στο θέμα της διαρθρωτικής πολιτικής, θέλω μόνο να επισημάνω ότι με βάση μια αυστηρότερη αξιολόγηση και την ενδυνάμωση των επιτροπών παρακολούθησης κατά την επιλογή των προγραμμάτων περιμένω να συζητηθεί με μεγάλη προσοχή η αειφορία των επενδύσεων, καθώς και να αποτελέσει θεμελιώδες κριτήριο για την έγκριση ή την απόρριψη των κονδυλίων στήριξης η παραμονή των ενισχυόμενων επιχειρήσεων στην περιφέρεια. Γιατί με αυτό τον τρόπο μπορούμε να επιστρατεύσουμε ένα ισχυρό μέσο ελέγχου. Ελπίζω αυτό να διασφαλιστεί μελλοντικά και από τις επιτροπές παρακολούθησης.
<P>
Επανέρχομαι για άλλη μια φορά στο θέμα της συγκέντρωσης των επιδοτήσεων στις πλέον μειονεκτικές περιφέρειες. Πολλοί ομιλητές είπαν κατά τη διάρκεια της συζήτησης ότι η συγκέντρωση αποτελεί τον πυρήνα της μεταρρύθμισης και ότι χωρίς τη συγκέντρωση εξουδετερώνονται τα θετικά αποτελέσματα για τις φτωχότερες περιφέρειες. Γι' αυτό και θεωρώ σημαντικό να μην πηγαίνουμε ενάντια στις ίδιες μας τις προσπάθειες με το να εφαρμόζουμε μια χαλαρή ερμηνεία του κριτηρίου του 75 %. Όσον αφορά, εξάλλου, τις ιδιαίτερα απομακρυσμένες περιοχές δεν υπάρχει πρόβλημα, καθώς ικανοποιούν το αυστηρό κριτήριο του 75 %. Στην περίπτωση των περιοχών του στόχου 6 απαιτείται πράγματι διαφορετική αντιμετώπιση, κάτι το οποίο ισχύει και για τα νησιά, γιατί εκεί υπάρχουν πολύ διαφορετικά επίπεδα ανάπτυξης, τα οποία θα πρέπει να λάβουμε υπόψη μας από κοινού. Δεν πρόκειται να ωφεληθούμε αν πούμε τώρα ότι οι εξαιρέσεις θα εξασφαλίσουν στον καθένα την ειδική ρύθμιση που χρειάζετα. Θα ωφεληθούμε, αν προσέξουμε ώστε η ένταση των ενισχύσεων να είναι προσαρμοσμένο στη βαρύτητα των προβλημάτων.
<P>
Με αυτό το πνεύμα ελπίζω ότι κατά την περαιτέρω συζήτηση για την Ατζέντα 2000 και προ πάντων κατά την υλοποίησή της θα συμφωνήσουμε να προωθήσουμε απο κοινού την απαιτούμενη συνοχή προς όφελος των διαρθρωτικά πιο αδύναμων περιφερειών.

<SPEAKER ID=122 NAME="Van Miert">
Κύριε Πρόεδρε, καταρχάς θα ήθελα να εκφράσω τις ειλικρινείς ευχαριστίες μου στους δύο εισηγητές, τον κ. Azzolini και την κ. Riis-Jψrgensen. Δεν είναι η πρώτη φορά που έχω την ευχαρίστηση να συζητώ αυτοπροσώπως με την κ. Riis-Jψrgensen σχετικά με το θέμα της ετήσιας μας έκθεσης. Χαίρομαι πραγματικά για την ποιότητα των εν λόγω εκθέσεων, αλλά και για την παρούσα συζήτηση. Ως εκ τούτου, είναι κάπως λυπηρό, κύριε Πρόεδρε, το γεγονός ότι διαθέτουμε τόσο λίγο χρόνο για να απαντήσουμε στις πολυάριθμες παρατηρήσεις και συγκεκριμένες ερωτήσεις. Θα ήθελα λοιπόν να σας ζητήσω να με συγχωρήσετε, εάν αναγκαστώ να περιοριστώ σε μερικά μόνο από τα σημεία που αναφέρθηκαν.
<P>
Καταρχάς, θα ήθελα να απαντήσω στην ερώτηση της κ. Riis-Jψrgensen σχετικά με τον δημοκρατικό έλεγχο και τη διαφάνεια. Πρόκειται για ουσιαστικό ερώτημα, από τη στιγμή που η ευθύνη της Επιτροπής στον τομέα αυτόν είναι άμεση και σαφής. Είναι απολύτως λογικό και αναγκαίο η Επιτροπή να είναι, ανά πάσα στιγμή, έτοιμη να παρουσιαστεί ενώπιον του Κοινοβουλίου ή των αρμόδιων επιτροπών για να αιτιολογήσει τις αποφάσεις που λαμβάνει ή αυτές που δεν λαμβάνει.
<P>
Κυρία, είμαι απολύτως έτοιμος να δεσμευθώ, εάν το επιθυμείτε, να παρουσιάζομαι για ακρόαση ενώπιον της αρμόδιας επιτροπής κάθε μήνα, πέρα από αυτό που εφαρμοζόταν εδώ και μερικά χρόνια, δηλαδή να γίνεται ακρόαση τουλάχιστον τρεις φορές ετησίως. Δεν ζητώ κάτι περισσότερο. Είμαι στη διάθεσή σας. Υπάρχουν αρκετοί φάκελοι, αρκετά προβλήματα προς συζήτηση. Επομένως, αυτό εξαρτάται από εσάς, εάν με προσκαλείτε κάθε μήνα, θα είμαι παρών στη συνάντηση.
<P>
Κατόπιν αυτού, θα ήθελα, πολύ σύντομα, να στραφώ στην έκθεση του κ. Azzolini, εφόσον η κ. Wulf-Mathies έχει ήδη απαντήσει σε ορισμένες παρατηρήσεις. Θα έπρεπε να καταφέρουμε να συμφωνήσουμε ως προς τους στόχους αυτού του εγχειρήματος. Σήμερα, το 51 % του πληθυσμού ζει σε περιφέρειες που είναι επιλέξιμες για τα διαρθρωτικά ταμεία και το 47 % σε περιφέρειες που είναι επιλέξιμες για τα εθνικά ταμεία και τις περιφερειακές ενισχύσεις. Ενόψει της διεύρυνσης, και γνωρίζοντας ότι όλες αυτές οι χώρες θα είναι επιλέξιμες, καταλήγουμε σε μια περιφερειακή πολιτική που αντιβαίνει στη λογική, ενώ η περιφερειακή πολιτική αποσκοπεί στην αρωγή των περιφερειών που έχουν τη μεγαλύτερη ανάγκη. Επομένως, πρέπει τώρα, η κ. Wulf-Mathies και εμείς, να προσπαθήσουμε από κοινού να μειώσουμε τις επιλέξιμες περιφέρειες, να καταβάλουμε μια προσπάθεια συγκέντρωσης και να επιδείξουμε τη μεγαλύτερη δυνατή συνοχή. Και χαίρομαι για το γεγονός ότι, στο επίπεδο της Επιτροπής, μπορέσαμε να συμφωνήσουμε στο θέμα αυτό.
<P>
Πρόκειται επομένως για εγχείρημα σχετικά λεπτό και μερικές φορές δύσκολο από πολιτική άποψη, γιατί ακόμα και η μείωση κατά 4 % μόνο των επιλέξιμων περιφερειών - ποσοστό που δεν είναι μεγάλο, από 47 % σε 43-42, 7 % - προκαλεί πολλές πολιτικές αναταραχές. Ακόμα και μια μικρή μείωση κινητοποιεί δυνάμεις κάθε είδους που ξεσηκώνονται, απαιτώντας να παραμείνει η περιφέρειά τους επιλέξιμη. Εάν όμως δεν την εφαρμόσουμε, έχω την εντύπωση ότι δεν θα εκτελέσουμε το έργο μας και το καθήκον μας, ενόψει της διεύρυνσης της Ευρωπαϊκής Ένωσης. Πρέπει να εργαστούμε προς αυτή την κατεύθυνση και, κατά συνέπεια, να αποδεχτούμε επίσης ορισμένες επιπτώσεις της πολιτικής αυτής.
<P>
Για το λόγο αυτό, πρέπει επίσης να ελαττώσουμε την ένταση των ενισχύσεων. Έχετε, επανειλημμένως, επικρίνει κυρίως τα φαινόμενα μετατόπισης. Οι μετατοπίσεις αυτές εξηγούνται από το γεγονός ότι, μερικές φορές, σε ορισμένες περιοχές, η ένταση των ενισχύσεων είναι τέτοια που εγκαταλείπουμε άλλες επιλέξιμες περιφέρειες για να μεταβούμε σε περιφέρειες όπου οι ενισχύσεις είναι πολύ πιο σημαντικές, όπου η ένταση των ενισχύσεων μπορεί να είναι πολύ πιο αυξημένη. Μας ζητήσατε να κάνουμε κάτι γι' αυτό.
<P>
Λοιπόν, ως απάντηση, μειώνουμε τις διαφορές μεταξύ της έντασης των ενισχύσεων, παραμένοντας ωστόσο σε απολύτως σωστά όρια, διότι, για τις περιφέρειες Α το όριο ανέρχεται στο 40 ή 50 %. Για τις εξαιρετικά απομακρυσμένες περιφέρειες, μπόρουμε ακόμα και να υπερβούμε το όριο αυτό, αλλά για τις περιφέρειες Γ μου φαίνεται ότι η ένταση του 20 % είναι το κατάλληλο ανώτατο όριο, το οποίο μπορεί μάλιστα να μειωθεί στο 10 % σε ορισμένες περιπτώσεις. Έτσι, νομίζω ότι υπάρχει καλύτερη ισορροπία, ενώ οι εθνικές αρχές έχουν πάντα τη δυνατότητα να καταβάλουν αξιόλογες προσπάθειες για τις περιφέρειες με τη μεγαλύτερη ανάγκη. Επομένως, στο μέλλον, η πολιτική μας θα είναι πολύ πιο ισορροπημένη απ' ό, τι ήταν στο παρελθόν.
<P>
Σταματάω στο σημείο αυτό όσον αφορά την έκθεσή σας, διότι ορισμένες ερωτήσεις σχετικά με την έκθεση της κ.Riis-Jψrgensen περιμένουν επίσης απάντηση. Καταρχάς, το θέμα των κρατικών ενισχύσεων σε γενικές γραμμές. Πολλοί από εσάς είπαν ότι οι πιο ανεπτυγμένες οικονομικώς χώρες θα χορηγούσαν τις περισσότερες ενισχύσεις. Σωστά. Γι' αυτόν επίσης το λόγο προσπαθούμε να είμαστε πολύ πιο αυστηροί. Μπορώ να σας ανακοινώσω ότι, πέρυσι, λάβαμε μια σειρά αρνητικών αποφάσεων στον τομέα των κρατικών ενισχύσεων, φτάνοντας μάλιστα μέχρι τις 31, τη στιγμή που το 1997 δεν υπήρχαν παρά 9. Αυτό αποδεικνύει ότι, σιγά σιγά, γίναμε πολύ πιο αυστηροί, όπως είναι πρέπον. Γνωρίζετε τις συνέπειες, οι οποίες μπορεί συχνά να φτάσουν μέχρι και σε συγκρούσεις με τις κυβερνήσεις, με τις περιφερειακές αρχές, κ.λπ. Αυτό είναι όμως το τίμημα που πρέπει να πληρώσουμε, προκειμένου να έχουμε μια πολιτική ελέγχου των κρατικών ενισχύσεων πιο αξιόπιστη, πιο συνεπή και πιο συνεκτική. Δεν υπάρχει άλλη λύση. Πρέπει να γνωρίζουμε αυτό που θέλουμε.
<P>
Κατόπιν αυτού, υπάρχει λόγος να συνεχίσουμε στο δρόμο αυτό. Ο κ. Metten, κυρίως, μίλησε για φορολογικές ενισχύσεις. Κύριε Metten, γνωρίζετε ότι αυτή τη στιγμή έχουμε να εξετάσουμε τριάντα περίπου περιπτώσεις, αλλά μπορώ να σας ρωτήσω πού θα βρούμε τους ανθρώπινους πόρους για να το κάνουμε; Για άλλη μια φορά, μας αναθέτουν ένα επιπλέον καθήκον, το οποίο είμαστε απολύτως διατεθειμένοι να εκτελέσουμε επειδή είναι αναγκαίο, αλλά κανείς στο Συμβούλιο των Υπουργών Οικονομικών δεν αναρωτιέται εάν η ΓΔ IV θα διαθέτει τα μέσα για να το εκτελέσει. Διαθέτει εμπειρογνώμονες επί φορολογικών θεμάτων για κάτι τέτοιο; Κανείς δεν αναρωτιέται γι' αυτό. Μας αναθέτουν, για άλλη μια φορά, μια επιπλέον ευθύνη, την οποία θέλουμε πολύ να διεκπεραιώσουμε, αλλά σας ικετεύω, από εδώ και στο εξής, να είστε πιο συνεπείς, παρέχοντάς μας τα απαραίτητα μέσα για την εκτέλεση ενός τέτοιου καθήκοντος.
<P>
Σχετικά με τις κρατικές ενισχύσεις, θα αναφερθώ, πολύ σύντομα επίσης, κυρίως στο ζήτημα του ενεργειακού τομέα στην Ισπανία. Γνωρίζω ότι το ζήτημα αυτό αποκτά εξωπραγματικές πολιτικές διαστάσεις. Να πώς παρουσιάζεται. Καταρχάς, δεν μπορούμε παρά να χαιρόμαστε για το γεγονός ότι οι ισπανικές αρχές επιθυμούν την ελευθέρωση του ενεργειακού τομέα σε πιο σύντομο χρονικό διάστημα από αυτό που προβλέπεται σε άλλα κράτη μέλη ή στην οδηγία. Αυτό είναι σαφές. Δεύτερον, είναι αλήθεια ότι το εγχείρημα αυτό, όχι μόνο στην Ισπανία αλλά και σε μια σειρά κρατών μελών, θα έχει ως συνέπεια ενέργειες αποτυχημένου κόστους - ή «stranded costs» όπως το ονομάζουν. Πρόκειται όμως, κατά κύριο λόγο, για δημόσιες ενισχύσεις. Επομένως, όλες αυτές οι περιπτώσεις πρέπει να κοινοποιηθούν στην Επιτροπή, στη ΓΔ IV, και όχι μόνο στη ΓΔ XVII, για να μπορέσουμε να τις εξετάσουμε με συνάφεια, αλλά και μεμονωμένα.
<P>
Η κυβέρνηση της Ισπανίας, μετά την επαφή που είχα με τον υπουργό εδώ και μερικές μέρες, δέχεται τώρα να κοινοποιήσει και την ισπανική περίπτωση, επιτρέποντας στις υπηρεσίες μου να την εξετάσουν όπως πρέπει, σύμφωνα με την αρχή που υπαγορεύει ότι το αποτυχημένο κόστος πρέπει να είναι πραγματικό κόστος, σχετικό με τις υποχρεώσεις του δημόσιου τομέα που οι δημόσιες αρχές επέβαλαν στο παρελθόν στις επιχειρήσεις τους και το οποίο τώρα, κατά τη διαδικασία της ελευθέρωσης, απειλεί να προκαλέσει ζημίες στις εμπλεκόμενες επιχειρήσεις. Να λοιπόν το πλαίσιο στο οποίο παρουσιάζεται η άσκηση του καθήκοντος αυτού. Για την ώρα, δεν μπορώ να πω περισσότερα. Κατόπιν της κοινοποίησης, θα προσπαθήσουμε βέβαια, γρήγορα, να θεωρήσουμε τα πράγματα με μεγαλύτερη σαφήνεια.
<P>
Αλλο ζήτημα: οι Κανάριοι Νήσοι. Έχουμε ήδη εγκρίνει το επονομαζόμενο REF (Regimen Economico y Fiscal). Τώρα, έγινε μια κοινοποίηση σχετικά με την επονομαζόμενη ZEF (Zona Especial de Canarias). Το γεγονός ότι οι Κανάριοι Νήσοι θα παραμείνουν στην περιφέρεια Α είναι φανερό ότι θα επιτρέψει να εξεταστεί το ενδεχόμενο χορήγησης περισσότερων ενισχύσεων, από αυτές που θα χορηγούνταν στην περίπτωση που είχαν μεταβεί από την ποιότητα Α στην ποιότητα Γ, αν μου επιτρέπεται να πω. Αυτό επιτρέπει μια ευρύτερη προσέγγιση. Για την ώρα όμως, θα εξετάσουμε αυτό που μας κοινοποίησε η κυβέρνηση. Σήμερα δεν μπορώ να σας πω περισσότερα.
<P>
Κύριε Πρόεδρε, βλέπω ότι έχω ήδη ξεπεράσει τον χρόνο αγορεύσεως. Επιτρέψτε μου ακόμα, αντί για επίλογο, να υπογραμμίσω ένα ζήτημα που, δυστυχώς, δεν συζητήθηκε πολύ εδώ σήμερα, δηλαδή τον εκσυγχρονισμό της πολιτικής ανταγωνισμού. Κυρία Riis-Jψrgensen, επιτρέψτε μου να προτείνω ένα θέμα στην Επιτροπή Οικονομικής, Νομισματικής και Βιομηχανικής Πολιτικής, για να μπορέσουμε να το συζητήσουμε. Γνωρίζετε ότι έχουμε ήδη λάβει μια σειρά μέτρων σχετικά με τις κρατικές ενισχύσεις και με άλλους τομείς, όπως για παράδειγμα τους κάθετους περιορισμούς, κ.λπ. Υπάρχουν όμως κι άλλα και θα ήθελα, πολύ γρήγορα, να μου δοθεί η ευκαιρία να συζητήσω επί αυτών με την αρμόδια επιτροπή.
<P>
Επομένως, προσπαθούμε, και εδώ τελειώνω, να ενεργήσουμε κατά τρόπο ώστε η πολιτική ανταγωνισμού να είναι ταυτόχρονα πιο διαφανής, πιο αποτελεσματική, πιο αξιόπιστη αλλά και καλά προετοιμασμένη για να αντιμετωπίσει τις προκλήσεις που βρίσκονται μπροστά μας: τη διεύρυνση, που αποτελεί εντυπωσιακή πρόκληση, αλλά επίσης και το να είμαστε σε θέση, πριν από το τέλος της θητείας αυτής της Επιτροπής, να πούμε μαζί: κάναμε τα πάντα για να προετοιμάσουμε το μέλλον αυτό και για να επιτρέψουμε στην νέα Επιτροπή να εκτελέσει το έργο της με τον κατάλληλο τρόπο.

<SPEAKER ID=123 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=7>
Κλιματικές αλλαγές
<SPEAKER ID=124 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με τις κλιματικές αλλαγές.
<P>
Τον λόγο έχει η Επίτροπος, κυρία Bjerregaard.

<SPEAKER ID=125 LANGUAGE="DA" NAME="Bjerregaard">
Κύριε Πρόεδρε, αξιότιμοι βουλευτές, βρίσκομαι σήμερα στην ευχάριστη θέση να σας παρουσιάσω τα αποτελέσματα των διαπραγματεύσεων που διεξήχθησαν στο Μπουένος Αιρες για το κλίμα και τις σχετικές διεργασίες που θα πραγματοποιηθούν κατά τους επόμενους μήνες. Το Κοινοβούλιο υπέβαλε ένα πολύ ενδιαφέρον ψήφισμα, και με ικανοποίηση παρατηρώ ότι συμφωνούμε στα περισσότερα σημεία. Και η δική μου εκτίμηση για τη Διάσκεψη του Μπουένος Αιρες είναι ότι υπήρξε επιτυχής, παρ' ότι το συνολικό αποτέλεσμα ήταν περιορισμένο.
<P>
Κατ' αρχάς, η Κοινότητα πέτυχε κάτι που πρέπει να θέσουμε ως βάση, τουτέστιν ένα σχέδιο δράσης με ένα πρόγραμμα εργασιών, προκειμένου να ληφθούν συγκεκριμένες αποφάσεις επί των εκκρεμών θεμάτων σε σχέση με το Πρωτόκολλο και τη Σύμβαση του Κυότο, που, ως γνωστόν, θα επανεκτιμηθούν κατά την έβδομη διάσκεψη των συμβαλλομένων μερών εντός τουλάχιστον δύο ετών.
<P>
Δεύτερον, η ΕΕ διαδραμάτισε σημαντικό ρόλο στην επίτευξη της προσέλευσης της Ομάδας των 77 και της Κίνας στο τραπέζι των διαπραγματεύσεων, ώστε να μπορούν να αισθάνονται ότι συμμετέχουν περισσότερο στις διεργασίες. Θα συνεχίσω να αποδίδω βάρος στις καλύτερες σχέσεις με τις αναπτυσσόμενες χώρες, στο πλαίσιο των προετοιμασιών για την πέμπτη διάσκεψη των συμβαλλομένων μερών, δίδοντας κυρίως προτεραιότητα στην πρακτική διαμόρφωση ενός μηχανισμού για την αειφόρο ανάπτυξη, του «μηχανισμού καθαρής ανάπτυξης».
<P>
Τέλος, γίνεται λόγος για την υποχρέωση της Προεδρίας της Αργεντινής να ενισχύσει την πολιτική παρακολούθηση της διαδικασίας μέσω της οργάνωσης ad hoc συναντήσεων σε υπουργικό επίπεδο στη διευρυμένη διοικούσα επιτροπή, ενδιαμέσως των ετησίων συναντήσεων των συμβαλλομένων μερών της διάσκεψης. Πιστεύω ότι τέτοιες ad hoc συναντήσεις είναι αποφασιστικής σημασίας για τη σωστή δρομολόγηση της διαδικασίας.
<P>
Σε γενικές γραμμές, είμαι επίσης της άποψης ότι η τέταρτη διάσκεψη των συμβαλλομένων μερών κατάφερε να προχωρήσει αρκετά προς την κατεύθυνση της εφαρμογής του Πρωτοκόλλου του Κυότο. Όσον αφορά το δεύτερο τμήμα του σχεδίου δράσης του Μπουένος Αιρες, θα ήθελα να επισημάνω ότι μας περιμένει σκληρή δουλειά για τη διαμόρφωση πιο συγκεκριμένων κανόνων και μηχανισμών, ειδικά επειδή απαιτείται παρακολούθηση και καταχώρηση, ώστε να αποφύγουμε οι εν λόγω μηχανισμοί να χρησιμοποιηθούν ως παραθυράκια στην περιβαλλοντική νομοθεσία. Θεωρώ, επομένως, σημαντικό να ληφθεί στην έβδομη διάσκεψη απόφαση από τα συμβαλλόμενα μέρη για τους τρεις μηχανισμούς παράλληλα, ώστε το πακέτο να περιλαμβάνει ένα δυναμικό και συνεκτικό σύστημα παρακολούθησης των μηχανισμών.
<P>
Θα συνεχίσουμε επίσης τη συζήτηση σχετικά με τον τρόπο επίτευξης του τελικού στόχου της σύμβασης, που είναι η αναχαίτιση των επικίνδυνων κλιματικών αλλαγών εξασφαλίζοντας παράλληλα μια δίκαιη κατανομή των βαρών και λαμβάνοντας συγχρόνως υπόψη τις κοινές, αλλά διαφοροποιημένες, ευθύνες μας. Καλώ τους αξιότιμους βουλευτές να εκτιμήσουν πώς μπορούμε να επιλύσουμε με τον καλύτερο δυνατό τρόπο το δύσκολο αυτό θέμα, δεδομένης ειδικά της άρνησης των αναπτυσσόμενων χωρών να συμμετέχουν σε συζητήσεις που θα αφορούν τις δικές τους υποχρεώσεις, οι οποίες καταδείχθηκαν στην πραγματικότητα γι' άλλη μια φορά στην τέταρτη διάσκεψη των συμβαλλομένων μερών. Είναι σημαντικό να εργαστούμε περισσότερο για την εφαρμογή πολιτικών και μέτρων αντιμετώπισης των κλιματικών αλλαγών όχι μόνο σε διεθνές επίπεδο, αλλά σε ακόμη μεγαλύτερο βαθμό στην ΕΕ και άρα στα κράτη μέλη. Συμφωνώ επίσης με το Κοινοβούλιο ότι πρέπει να συγκεκριμενοποιήσουμε πώς θα επιτύχουμε τον στόχο μας, διότι οι καλές προθέσεις σαφώς δεν αρκούν. Η Επιτροπή, το Κοινοβούλιο και το Συμβούλιο πρέπει να πάρουν τις ευθύνες τους στα σοβαρά και να προτείνουν συγκεκριμένες δράσεις και αποφάσεις.
<P>
Σε σχέση με αυτά θα ήθελα να υπογραμμίσω ότι συνεχίζουν να υπάρχουν σημαντικές προτάσεις που απαιτούν αποφάσεις, όπως, για παράδειγμα, η πρόταση για τη φορολόγηση των προϊόντων ενέργειας. Καλώ ένθερμα το Κοινοβούλιο να ψηφίσει γνωμοδότηση επ' αυτής της πρότασης κατά την κοινοβουλευτική ψηφοφορία, ώστε να εκμεταλλευτούμε τη νέα ώθηση της γερμανικής Προεδρίας και να επιτύχουμε πολιτική συμφωνία στο Συμβούλιο Ecofin, τον Μάιο.
<P>
Στον τομέα της φορολογίας πρώτος στόχος μας πρέπει να είναι η ψήφιση της πρότασης για τη φορολόγηση των προϊόντων ενέργειας, δεδομένου ότι ένας αυξανόμενος αριθμός κρατών μελών φαίνεται τώρα να συμφωνεί ως προς την ανάγκη αυτής της φορολόγησης. Εάν δεν καταφέρει η γερμανική Προεδρία την επίτευξη μιας συμφωνίας - αν και πραγματικά ελπίζω να τα καταφέρει - τότε θα δούμε τι μπορούμε να κάνουμε με την πρόταση για τον ενεργειακό φόρο επί του CO2, η οποία υπεβλήθη αρχικά το 1992 και την οποία, ως γνωστόν, η Επιτροπή δεν έχει αποσύρει.
<P>
Με το σχέδιο δράσης και τις εσωτερικές πολιτικές και μέτρα αποσκοπούμε στην επικύρωση και θέση σε ισχύ του Πρωτοκόλλου του Κυότο το ταχύτερο δυνατόν. Είμαι ένθερμη οπαδός της τάχιστης επικύρωσης. Αυτό όμως απαιτεί να βάλουμε τάξη και στα του οίκου μας, ώστε η επικύρωση να μην καταλήξει μια άνευ περιεχομένου πράξη. Σε σχέση με αυτό η προνοητικότερη στάση ορισμένων αμερικανικών βιομηχανικών επιχειρήσεων στον αγώνα κατά των κλιματικών αλλαγών και η υπογραφή του Πρωτοκόλλου από τις ΗΠΑ μπορούν να θεωρηθούν θετικά βήματα. Στο Μπουένος Αιρες υπήρξαν ενδείξεις θετικότερης στάσης από ορισμένα τμήματα του αμερικανικού Κογκρέσου. Ωστόσο, κάθε άλλο παρά έχουμε επιτύχει τον στόχο μας, και οι αξιότιμοι βουλευτές μπορούν - όπως έκαναν και στο Μπουένος Αιρες - να συνεχίσουν να διαδραματίζουν σημαντικό ρόλο, προσπαθώντας να πείσουν τους συναδέλφους τους του αμερικανικού Κογκρέσου για την ανάγκη επικύρωσης του Πρωτοκόλλου. Επί τη ευκαιρία, θα ήθελα να επισημάνω ότι είμαι σκεπτική όσον αφορά τις δηλώσεις της Αργεντινής και του Καζακστάν ότι θα αναλάβουν δεσμευτικούς στόχους στην πέμπτη διάσκεψη των συμβαλλομένων μερών. Μακροπρόθεσμα είναι σημαντικό να συμμετέχουν και οι αναπτυσσόμενες χώρες, αλλά η αληθινή δοκιμασία αυτών των οικειοθελών δεσμεύσεων συνίσταται στην τελική μορφή που θα λάβουν. Διότι, για να επωφεληθεί μια χώρα από τα πλεονεκτήματα του Πρωτοκόλλου, πρέπει πρώτα να το υπογράψει. Πρέπει επίσης να επωμιστεί πλήρως τις συνεπαγόμενες υποχρεώσεις. Εξάλλου - όπως ειπώθηκε και πρωτύτερα - πρέπει να προσέχουμε να μην «ξεφουσκώσει», όπως λέμε, το σύστημα θέτοντας ελάχιστα φιλόδοξους στόχους.
<P>
Επιτρέψτε μου τώρα να επιστρέψω λιγάκι στο εσωτερικό πρόγραμμα εργασιών. Όπως ήδη διαμήνυσα τον Σεπτέμβριο, θα υποβάλω μια ανακοίνωση την άνοιξη του 1999. Αυτή η υπόσχεση έτυχε θετικής υποδοχής από το Ευρωπαϊκό Συμβούλιο στη Βιέννη, το οποίο κατέληξε στο συμπέρασμα ότι, βάσει μιας έκθεσης της Επιτροπής, θα λάβει θέση ως προς μια συνολική κοινοτική στρατηγική για την πολιτική κλίματος στη Σύνοδο Κορυφής της Κολωνίας, η οποία, ως γνωστόν, θα διεξαχθεί στις αρχές Ιουνίου. Συμφωνώ απόλυτα ότι χρειαζόμαστε μια συνολική κοινοτική στρατηγική. Το 2008 μοιάζει να βρίσκεται στο απώτερο μέλλον, όμως πρέπει να δράσουμε τώρα, αν θέλουμε να έχουμε έστω και μία δυνατότητα να επιτύχουμε τον στόχο μας. Στην ανακοίνωση της Επιτροπής θα επικεντρωθούμε, επομένως, στα στοιχεία εκείνα που είναι κομβικά για την επίτευξη των στόχων της ΕΕ. Μεταξύ αυτών των στοιχείων κλειδιών μπορούν να αναφερθούν οι κοινές και εναρμονισμένες πολιτικές και μέτρα, οι μηχανισμοί του Κυότο και οι σχέσεις με τις τρίτες χώρες. Η ανακοίνωση θα περιέχει εκτεταμένη ανάλυση των επιπτώσεων του εμπορίου των δικαιωμάτων εκπομπών, της κοινής εφαρμογής και του μηχανισμού για την αειφόρο ανάπτυξη. Σας διαβεβαιώνω ότι θα κάνω ό, τι περνά από το χέρι μου, για να επισπεύσω την έγκριση αυτής της ανακοίνωσης, ώστε να είναι έτοιμη έγκαιρα για τη Σύνοδο Κορυφής της Κολωνίας.
<P>
Κύριε Πρόεδρε, αξιότιμοι βουλευτές, θα κλείσω λέγοντας ότι συμφωνώ γενικά με το ψήφισμα του Κοινοβουλίου και ότι προσδοκώ με χαρά τη συνέχεια της τόσο εποικοδομητικής συνεργασίας μας στον κοινό αγώνα κατά των κλιματικών αλλαγών.

<SPEAKER ID=126 LANGUAGE="DE" NAME="Graenitz">
Κύριε Πρόεδρε, κυρία Επίτροπε, λέγεται ότι ανάμεσα στα λόγια και στις πράξεις μεσολαβεί συχνά ολόκληρη θάλασσα. Τη θάλασσα αυτή πρέπει να διασχίσουμε μαζί όσο το δυνατόν γρηγορότερα και με όσο το δυνατόν πιο συγκεκριμένα μέτρα, αν θέλουμε να τηρήσουμε το χρονοδιάγραμμα στο οποίο κατέληξαν οι εργασίες στο Μπουένος Αιρες, διαμορφώνοντας αντίστοιχα το δικό μας χρονοδιάγραμμα. Διαφορετικά θα μείνουμε με σταυρωμένα τα χέρια στη μία όχθη, ενώ στην απέναντι όχθη θα αρχίζει η κλιματολογική καταστροφή.
<P>
Νομίζω, κυρία Επίτροπε, πως χρειάζεται να γίνουν μια σειρά από κινήσεις σε διεθνές επίπεδο. Πρώτον - και πολύ σημαντικό - πρέπει να συνεχίσουμε τον διάλογο, ο οποίος εξελίχθηκε τόσο καλά στο Μπουένος Αιρες, με τις αναπτυσσόμενες χώρες, ώστε να μπορέσουμε να διαμορφώσουμε από κοινού με τις χώρες αυτές τις προτάσεις για τον «μηχανισμό καθαρής ανάπτυξης». Πιστεύω ακόμη ότι πρέπει να επεξεργαστούμε στην Ευρωπαϊκή Ένωση πολύ συγκεκριμένες προτάσεις - έστω και αν αρχικά δεν δείξαμε στο θέμα αυτό μεγάλο ενθουσιασμό - προτάσεις για τον τρόπο οριστικής εφαρμογής του εμπορίου των εκπομπών, για τις δυνατότητες που υπάρχουν σχετικά με την παρακολούθηση, όπως και για τον τρόπο αντιμετώπισης των εκπομπών και των μειώσεων των εκπομπών, ούτως ώστε να είμαστε έτοιμοι όταν θα έρθει η στιγμή.
<P>
Πιστεύω ακόμη πως κατά τη διάρκεια των διαπραγματεύσεων προσχώρησης είναι απαραίτητο να εντάξουμε περισσότερο τις υποψήφιες χώρες στις στρατηγικές μας. Οι πρώτες υποψήφιες χώρες δεσμεύθηκαν στο Κυότο για τις ίδιες μειώσεις εκπομπών όπως και η Ευρωπαϊκή Ένωση. Το θέμα όμως είναι να τις συμπεριλάβουμε στο παρόν στάδιο της προετοιμασίας, ούτως ώστε, όταν θα γίνουν μέλη, να μπορούν να ενσωματωθούν στην ευρωπαϊκή αντιστάθμιση των επιβαρύνσεων και να έχουν υλοποιηθεί γι' αυτό οι απαραίτητες προεργασίες.
<P>
Στην ευρωπαϊκή αντιστάθμιση των επιβαρύνσεων πιστεύω ότι θα αναφερθούν εκτενέστερα κάποιοι συνάδελφοί μου. Θέλω να πω μόνο ότι, παράλληλα με τον συντονισμό των εθνικών προγραμμάτων, θα πρέπει να φροντίσουμε να έχουμε τις απαραίτητες νομικές βάσεις ή αντιστοίχως να τις δημιουργήσουμε, όπου δεν τις έχουμε ακόμη. Γιατί μόνο με τον συντονισμό όλων των προσπαθειών θα μπορέσουμε να επιτύχουμε τον στόχο που θέσαμε στο Κυότο.
<P>
Πιστεύω ακόμη ότι θα χρειαστεί μια προεργασία όσον αφορά τα προληπτικά μέτρα για τους τομείς της υγείας, της γεωργίας και της προστασίας των οικοσυστημάτων, καθώς με τις ολοένα εμφανέστερες κλιματικές αλλαγές αναδύονται κίνδυνοι τους οποίους ίσως δεν είχαμε σκεφτεί πρωτύτερα. Πιστεύω ότι στην αρχή του νέου αιώνα έχουμε τη δυνατότητα να εξασφαλίσουμε αειφόρο ανάπτυξη, τεχνολογικά άλματα και - κυρίως - μια δίκαιη κατανομή των φυσικών πόρων αυτού του κόσμου, και ελπίζω ότι θα έχουμε τη δύναμη και το θάρρος να το κάνουμε!

<SPEAKER ID=127 LANGUAGE="EN" NAME="Spencer">
Κύριε Πρόεδρε, πριν μιλήσω για το ψήφισμα, επιτρέψτε μου να ξεκαθαρίσω ένα λάθος μετάφρασης. Στην αγγλική διερμηνεία της ομιλίας της κ. Επιτρόπου έγινε αναφορά στην απόσυρση του φόρου CO2 από την Επιτροπή. Στην πραγματικότητα, η στάση σας ήταν πολύ πιο συνετή. Δεν αποσύρατε την πρόταση, την τροποποιήσατε, και αυτή η τροποποιημένη πρόταση είναι ακόμα επί τάπητος. Ελπίζω δε το Συμβούλιο να την εξετάσει. Ευελπιστώ ότι σε όλες τις γλωσσικές αποδόσεις θα υπάρξει συνέπεια ως προς αυτά που πραγματικά είπατε. Θα είμαι ευγνώμων, εάν έχω ένα αντίγραφο του κειμένου στα αγγλικά.
<P>
Είχα την τιμή να ηγούμαι της αντιπροσωπίας του Κοινοβουλίου στη Διάσκεψη του Μπουένος Αιρες. Η έκθεση από μένα και άλλους συναδέλφους είναι στη διάθεση του Κοινοβούλιου. Κατά την άποψη μου, η τέταρτη διάσκεψη των συμβαλλομένων μερών ήταν μια μέτρια επιτυχία, που ξέφυγε προφανώς από τις δαγκάνες ενός ενδεχόμενου αδιεξόδου στις διαπραγματεύσεις. Το σχέδιο δράσης του Μπουένος Αιρες υπόσχεται κάποια πρόοδο μέχρι την έκτη διάσκεψη των συμβαλλομένων μερών, το 2000. Για πρώτη φορά εκφράζεται ενδιαφέρον για τις αρχές της συστολής, σύγκλισης και παγκόσμιας ισονομίας, υπέρ των οποίων το Κοινοβουλίο ψηφίζει τακτικά.
<P>
Η έκθεσή μου τονίζει τον χρήσιμο και θετικό ρόλο που διαδραμάτισε η Επιτροπή στο Μπουένος Αιρες, για τον οποίο είμαι ευγνώμων, και την ευγένεια που επέδειξε προς το Κοινοβούλιο. Υπογραμμίζει επίσης την αποτυχία του Συμβουλίου να αναγνωρίσει, να χρησιμοποιήσει ή να ζητήσει ευφυώς τη γνώμη των ευρωβουλευτών κατά τη διάρκεια της Διάσκεψης. Οι τελευταίες κατευθυντήριες γραμμές του Συμβουλίου για τη συμμετοχή των Ευρωβουλευτών, για τις οποίες ελήφθη απόφαση μία εβδομάδα πριν από το Μπουένος Αιρες, είναι σίγουρα προσβλητικές για το Κοινοβούλιο. Έθεσα το θέμα στον Πρόεδρο και ελπίζω η Επιτροπή Θεσμικών Θεμάτων να το εξετάσει στο πλαίσιο της επόμενης Διακυβερνητικής Διάσκεψης.
<P>
Η Ένωση διδάχθηκε από τη σχετική αποτυχία μας στο Κυότο και στράφηκε προς τις χώρες της Ομάδας των 77, αναζητώντας συμμάχους στον αγώνα της λογικής για την προστασία του κλίματος του πλανήτη.
<P>
Θα ήθελα να χρησιμοποιήσω τα τελευταία μου δευτερόλεπτα για να απευθύνω έκκληση στην Επιτροπή. Παρά τα όσα είπε η κ. Επίτροπος, σχετικά με την πιθανότητα να σημειωθεί πολιτική πρόοδος μεταξύ των διασκέψεων των συμβαλλομένων μερών, θα ήθελα να ενθαρρύνω την ιδέα μιας διαρθρωτικής αναθεώρησης ολόκληρης της εν λόγω διαδικασίας. Αυτή τη στιγμή υπάρχει, κατά τη γνώμη μου, μεγάλη προδιάθεση τα τεχνικά αδιέξοδα να θέσουν τέλος στις πολιτικές πρωτοβουλίες. Ο ρυθμός της διάσκεψης των συμβαλλομένων μερών καθιστά δύσκολη την ανάληψη πολιτικών πρωτοβουλιών μεταξύ των διασκέψεων.
<P>
Χθες ήμουν στη Βόννη σε συνομιλίες με τον Michael Zammit-Cutajar της Γραμματείας για τις Κλιματικές Αλλαγές και εισηγήθηκα ότι ίσως έφθασε η στιγμή για μια διαρθρωτική αναθεώρηση του τρόπου με τον οποίο διοργανώνουμε την όλη διαδικασία, χρησιμοποιώντας ενδεχομένως τους παλιούς δοκιμασμένους και έμπιστους φίλους μας, την Ομάδα των Εμπειρογνωμόνων - ή τους Διακεκριμένους ή όπως αλλιώς τους ονομάζουμε σήμερα - προκειμένου να απομακρυνθούμε από τις λεπτομερείς διαπραγματεύσεις και να στραφούμε στον προορισμό αυτής της διαδικασίας. Έχοντας συμμετάσχει σε όλες αυτές τις διασκέψεις των συμβαλλομένων μερών, μου φαίνεται ότι σήμερα έχουμε εμπλακεί σε αυτή τη συνεχή και μερικές φορές δύσκολη διαπραγμάτευση, όντας παράλληλα, ένα θεσμικό όργανο με διοικητικές ευθύνες. Ελπίζω ότι η Επιτροπή θα λάβει υπόψη της αυτή την πρόταση. Ευχαριστώ την κ. Επίτροπο για τη δήλωσή της και προτείνω την έγκριση αυτού του ψηφίσματος από το Σώμα.

<SPEAKER ID=128 LANGUAGE="NL" NAME="Kestelijn-Sierens">
Κύριε Πρόεδρε, κυρία Επίτροπε, συνάδελφοι, δύσκολα θα μπορούσαμε να πούμε ότι η Διάσκεψη του Μπουένος Αιρες υπήρξε επιτυχής. Ενώ στο Κυότο συνήφθησαν συμφωνίες για τη μείωση των αερίων που επιδεινώνουν το φαινόμενο του θερμοκηπίου, οι αρμόδιοι δεν μπόρεσαν δυστυχώς να συμφωνήσουν ως προς τη θέσπιση λεπτομερών κανόνων για τη συγκεκριμένη εφαρμογή της συμφωνίας αυτής.
<P>
Πιστεύω πως μπορούμε να διαπιστώσουμε ότι η Ευρωπαϊκή Ένωση έκανε ό, τι μπορούσε, και θα ήθελα με την ευκαιρία αυτή να συγχαρώ θερμά την Επίτροπο Bjerregaard για τις προσπάθειες που κατέβαλε και για την αποφασιστικότητα που έδειξε. Υπάρχει βέβαια το πρόγραμμα δράσης του Μπουένος Αιρες, το οποίο θα πρέπει να προωθήσουμε με τον κατάλληλο τρόπο, ώστε στη Διάσκεψη του 2000 για το κλίμα να μπορέσουν να ληφθούν σημαντικές αποφάσεις για το θέμα αυτό.
<P>
Θα ήθελα να τονίσω δύο θέματα: κατά πρώτον, για να τεθεί σε ισχύ το Πρωτόκολλο του Κυότο, πρέπει να κυρωθεί τουλάχιστον από το 55 % των ενδιαφερόμενων πλευρών, που ευθύνονται τουλάχιστον για το 55 % των εκπομπών. Πρέπει να επιμείνουμε ότι είναι απαραίτητο να κυρωθεί το Πρωτόκολλο και από τις ΗΠΑ. Η συμφωνία του Κυότο δεν θα έχει κανένα νόημα, εάν δεν κυρωθεί από τις πλευρές που ευθύνονται για το μεγαλύτερο μέρος της ρύπανσης, τις ΗΠΑ και, για παράδειγμα, τη Ρωσία.
<P>
Ένα δεύτερο σημείο που θα ήθελα να υπογραμμίσω είναι ότι το εμπόριο δικαιωμάτων εκπομπών επιτρέπεται μόνο στο βαθμό που οι περισσότερες προσπάθειες καταβάλλονται σε εθνική κλίμακα. Συμφωνώ απολύτως με την Επίτροπο Bjerregaard ότι, για τον λόγο αυτό, πρέπει να θέσουμε ένα ανώτατο όριο για την πώληση δικαιωμάτων εκπομπών. Δεν επιτρέπεται να εξάγουμε, τρόπον τινά, το πρόβλημα.
<P>
Επί του σημείου αυτού οι θέσεις της Ευρωπαϊκής Ένωσης και των ΗΠΑ είναι αντιδιαμετρικές. Ορθώς υποστηρίζεται από την Ευρωπαϊκή Ένωση ότι ο αγώνας κατά των κλιματικών αλλαγών έχει νόημα μόνον εφόσον καταβληθούν προσπάθειες από όλες τις πλευρές. Αυτή ήταν ανέκαθεν και η θέση του Κοινοβουλίου, παρόλο που το σημείο αυτό δεν αναφέρεται ρητώς στο ψήφισμα το οποίο έχει κατατεθεί.
<P>
Τέλος, υποστηρίζουμε την καθιέρωση του εναρμονισμένου ενεργειακού φόρου, υπό τον όρο ότι δεν έχει δημοσιονομικές επιπτώσεις. Η πολιτική μας ομάδα κατέθεσε δύο τροπολογίες στις οποίες προτείνει τη θέσπιση ενός εναρμονισμένου φόρου. Οι τροπολογίες αυτές πρέπει να αξιολογηθούν κατ' αυτή την έννοια.
<P>
Έχω ακόμη μια ερώτηση προς την Επίτροπο. Θα ήθελα να ξέρω ποιά είναι η άποψή της για την καθιέρωση ενός φόρου για την κηροζίνη σε ευρωπαϊκή κλίμακα. Ορισμένοι υποστηρίζουν, ίσως ορθώς, ότι είναι προτιμότερο να αναζητηθεί λύση στη βελτίωση της τεχνολογίας που θα οδηγεί στον περιορισμό των εκπομπών. Ωστόσο, με την αύξηση των αερομεταφορών, πρέπει οπωσδήποτε να ληφθούν μέτρα και στον τομέα αυτό.

<SPEAKER ID=129 LANGUAGE="ES" NAME="Gonzΰlez Αlvarez">
Κύριε Πρόεδρε, πώς να μη συμφωνώ με την κυρία Επίτροπο, όταν προτείνει συγκεκριμένα μέτρα, μηχανισμούς παρακολούθησης και συνεργασίας με τις αναπτυσσόμενες χώρες καθώς και φορολογίας σχετικά με τα προϊόντα ενέργειας; Πιστεύω πως όλοι συμφωνούμε μαζί της, κυρίως όταν προτείνει συγκεκριμένα μέτρα για την εφαρμογή των συμφωνηθέντων. Γιατί, σύμφωνα με τους επιστήμονες και σύμφωνα με την έκθεση των Ηνωμένων Εθνών, είναι σαφές πως το 1998 οι φυσικές καταστροφές - τις οποίες προσωπικά δεν θα θεωρούσα και τόσο φυσικές - έχουν προκαλέσει 50.000 θανάτους και απώλειες αξίας 12 δις πεσετών. Δεν ξέρω σε τι αντιστοιχεί αυτό το ποσό σε ευρώ, αλλά 12 δις πεσέτες είναι πολλά χρήματα.
<P>
Πιστεύω πως, ακόμη κι αν επρόκειτο μόνο για τις οικονομικές συνέπειες αυτών των καταστροφών, πολλοί από τους οικονομικούς παράγοντες και πολλές κυβερνήσεις θα πρέπει να λάβουν μέτρα, αλλά εμείς προχωρούμε ακόμη περισσότερο: πιστεύουμε πραγματικά πως η πρόταση της Ευρωπαϊκής Ένωσης ήταν η καλύτερη, αν και μετροπαθής. Το Ευρωπαϊκό Κοινοβούλιο το έχει πει αυτό αρκετές φορές.
<P>
Οι επιστήμονες υποστηρίζουν επίσης ότι, προκειμένου να υπάρξουν πραγματικά θετικά αποτελέσματα ως προς τις κλιματικές αλλαγές, οι εκπομπές θα πρέπει να μειωθούν μεταξύ 50 % και 60 % συγκριτικά με το 1990. Προσπαθούμε να επιτύχουμε μια μείωση της τάξης του 8 % σε τέσσερα αέρια που προκαλούν το φαινόμενο του θερμοκηπίου. Αν δεν τηρηθεί ούτε καν αυτό το 8 %, τότε θα θέσουμε σε κίνδυνο το μέλλον του πλανήτη.
<P>
Γι' αυτόν τον λόγο, κυρία Επίτροπε, είναι κατά τη γνώμη μας καλές οι προτάσεις σας, αν επιτύχετε την τήρησή τους εκ μέρους των κρατών μελών, και, κυρίως, αν επιτύχετε να ληφθεί υπόψη η δίκαιη κατανομή των βαρών μεταξύ βιομηχανικών και αναπτυσσόμενων χωρών. Είμαστε αντίθετοι με αυτό που λένε οι Ηνωμένες Πολιτείες, ότι πρέπει δηλαδή να αρχίσουν να πληρώνουν οι αναπτυσσόμενες χώρες. Εμείς είμαστε αυτοί που πρέπει να πληρώσουμε.

<SPEAKER ID=130 LANGUAGE="EN" NAME="Fitzsimons">
Κύριε Πρόεδρε, συμμετείχα με τον κ. Spencer και τον κ. Linkohr στην αντιπροσωπία για τη Διάσκεψη του Μπουένος Αιρες. Είναι θέμα άποψης πώς κρίνει ο καθένας τη διάσκεψη. Ο κ. Spencer είπε ότι επρόκειτο για μια μέτρια επιτυχία, και θεωρώ σωστή την περιγραφή. Θυμάμαι ότι στο τέλος η Επίτροπος κ. Bjerregaard είπε κατά τη συνέντευξη Τύπου ότι, όπως πάντα, θα θέλαμε να είχαμε επιτύχει περισσότερα, αλλά ως προς αυτά μόνο καταφέραμε να πείσουμε τους υπόλοιπους συμμετέχοντες στη διάσκεψη να συμφωνήσουν. Η Ευρωπαϊκή Ένωση έδειξε πραγματικές ηγετικές ικανότητες, έχοντας σε μεγάλο βαθμό την υποστήριξη των υποψήφιων κρατών, της Ομάδας G77 και της Κίνας.
<P>
Θυμάμαι επίσης τον Προεδρεύοντα του Συμβουλίου να λέει ότι στο Κυότο συμφωνήσαμε επί συγκεκριμένων στόχων μείωσης και συγκεκριμένων εκπομπών από τις εκβιομηχανισμές χώρες αερίων που προκαλούν το φαινόμενο του θερμοκηπίου. Στο Μπούενος Αιρες διατηρήσαμε την ώθηση του Κυότο, θεσπίζοντας το σχέδιο δράσης που αποτελούσε έναν από τους στόχους του Μπουένος Αιρες και λαμβάνοντας αποφάσεις για άλλα μέτρα, όπως η θέσπιση ενός συστήματος συμμόρφωσης.
<P>
Ο διεθνής Τύπος αντιμετώπισε τη διάσκεψη με αρκετό κυνισμό, και μερικοί τη χαρακτήρισαν φιάσκο. Η διάσκεψη ήταν δύσκολη γιατί οι διαπραγματεύσεις ήταν μακρόχρονες, επίπονες και πομπώδεις, αλλά δεν μπορώ παρά να υποστηρίξω τον κ. Spencer και να συγχαρώ την Επιτροπή. Επικροτώ επίσης την απόφαση των Ηνωμένων Πολιτειών να υπογράψουν το πρωτόκολλο. Ενώ αναγνωρίζουμε ότι πρόκειται ενδεχομένως για διπλωματική τυπική διαδικασία, όπως δηλώνουμε στο ψήφισμα, είναι ταυτόχρονα πολύ αποτελεσματική, καθώς σηματοδοτεί μια μεταστροφή της γνώμης στις Ηνωμένες Πολιτείες.
<P>
Πρέπει να επιδοκιμάσουμε επίσης τις χώρες που φιλοξένησαν την τέταρτη διάσκεψη των συμβαλλομένων μερών, την Αργεντινή και το Καζακστάν, για την προθυμία τους να αναλάβουν μια δεσμευτική υποχρέωση στην πέμπτη διάσκεψη των συμβαλλομένων μερών για περαιτέρω μείωση των εκπομπών τους που συμβάλλουν στο φαινόμενο του θερμοκηπίου. Πρόκειται για κάποια πρόοδο, όσο μικρή και αν είναι. Επομένως, το ψήφισμα είναι καλό, το υποστηρίζω, όπως και η Ομάδα μου, και μαζί με τον κ. Spencer συνιστώ την έγκρισή του από το Σώμα.

<SPEAKER ID=131 NAME="Πρόεδρος">
Κυρίες και κύριοι, κύριε Fitzsimons, πρέπει να σας ζητήσω να προσπαθήσετε να προσαρμοστείτε στον χρόνο που σας έχει δοθεί. Οι υπηρεσίες του Σώματος με προειδοποίησαν πως καθυστερούμε. Δεν σας αφαιρώ τον λόγο, όμως εσείς οι ίδιοι διαχειρίζεστε τον χρόνο που διαθέτετε. Ξέρω πως είστε πολύ υπεύθυνοι και, συνεπώς, απλά σας προειδοποιώ. Τώρα τον λόγο έχει για ένα λεπτό η κυρία Hautala, εξ ονόματος της Ομάδας των Πρασίνων στο Ευρωπαϊκό Κοινοβούλιο.

<SPEAKER ID=132 LANGUAGE="FI" NAME="Hautala">
Αξιότιμε κύριε Πρόεδρε, η Ευρωπαϊκή Ένωση έχει διαδραματίσει πολύ θετικό ρόλο στις παγκόσμιες διαπραγματεύσεις και, κατά τη γνώμη μου, η Επίτροπος αξίζει προσωπικά τα συγχαρητήριά μας γι' αυτό. Όμως ταυτόχρονα κάθε μέρα εμφανίζεται όλο και πιο ενοχλητικό το γεγονός ότι η Ένωση, από την πλευρά της, δεν έχει καταφέρει να λάβει τις αποφάσεις που θα της έδιναν ακολούθως τη δυνατότητα να υλοποιήσει τις δικές της δεσμεύσεις. Γι' αυτόν τον λόγο είναι εξαιρετικά σημαντικό που συζητάμε για την ενεργειακή φορολόγηση, γεγονός που επισήμανε και η κυρία Επίτροπος πριν από λίγο. Είναι επίσης σημαντικό οι χώρες που επιθυμούν την προσχώρηση περισσότερο από τις άλλες να καταφέρουν επιπλέον να θεσπίσουν αυτή την αρχική πρόταση που αφορά τον ενεργειακό φόρο, καθώς και αυτόν για το διοξείδιο του άνθρακα. Θα είχε ενδιαφέρον να ακούσει κανείς τί είδους υπολογισμούς σχετικά με τους εν λόγω συνδυασμούς έχει στη διάθεσή της η Επιτροπή. Θα πρέπει να ενθυμούμαστε πως η Συνθήκη του Αμστερνταμ δίνει τη δυνατότητα σε μία χώρα να προχωρήσει πιο γρήγορα από τις άλλες, σε περίπτωση που αυτές δεν είναι έτοιμες. Είμαι όμως σίγουρη ότι και ο βιομηχανικός τομέας έχει κατανοήσει ότι η πολιτική για το κλίμα μπορεί να του προσφέρει ανταγωνιστικά ωφέλη και θα έπρεπε να εκμεταλλευθεί αυτή την ευκαιρία.

<SPEAKER ID=133 LANGUAGE="FR" NAME="Weber">
Κύριε Πρόεδρε, κυρία Επίτροπε, αγαπητοί συνάδελφοι, δεν θα χαρακτήριζα το Μπουένος Αιρες φιάσκο. Όχι, το Μπουένος Αιρες δεν ήταν φιάσκο. Το Μπουένος Αιρες υπέφερε μόνο από την τελευταία νύχτα του Κυότο, όταν οι Αμερικανοί κατάφεραν να εισαγάγουν στο πρωτόκολλο τους μηχανισμούς ευελιξίας, όρο χωρίς τον οποίο δεν θα υπέγραφαν. Πρέπει επίσης να ειπωθεί ότι η Προεδρία της διάσκεψης δεν επέδειξε την ίδια διπλωματία με τον πρεσβευτή Estrada, ο οποίος διηύθυνε πραγματικά επιδέξια τις εργασίες στο Κυότο, αλλά αυτό δεν είναι παρά μια μικρή λεπτομέρεια.
<P>
Η Ομάδα μου συμφωνεί με τη θεωρία της επιδίωξης μιας θέσης με αναλογία 50/50 % ως προς τους μηχανισμούς ευελιξίας, που σημαίνει ότι η μείωση σε εθνικό επίπεδο πρέπει να είναι τουλάχιστον 50 %, πριν αποκτήσουμε το δικαίωμα χρησιμοποίησης των μηχανισμών ευελιξίας. Η Ευρωπαϊκή Ένωση πρέπει να συνεχίσει να υποστηρίζει τη θέση αυτή.
<P>
Συμφωνώ, λοιπόν, με την εισαγωγή των μηχανισμών ευελιξίας, οι οποίοι θα μας επιτρέψουν επιτέλους να γνωρίζουμε, από οικονομική άποψη, το κόστος της εκπομπής ενός τόνου άνθρακα. Αυτό θα έχει επιπτώσεις στα φορολογικά συστήματα των εκβιομηχανισμένων χωρών, των χωρών που ανήκουν στο Παράρτημα 1. Δεν εκτιμώ καθόλου την πίεση - κυρίως από την πλευρά των Αμερικανών - που ασκούν οι αναπτυγμένες στις αναπτυσσόμενες χώρες, ούτως ώστε να δεσμευθούν και αυτές να μειώσουν τις εκπομπές τους. Πρέπει να επισημάνουμε ότι οι αναπτυσσόμενες χώρες, οι οποίες δεν ανήκουν στις χώρες του Παραρτημάτος 1, δεν διαθέτουν καν ποσόστωση πώλησης στα πλαίσια του άρθρου 6. Υπενθυμίζω τα λόγια του απεσταλμένου της Κίνας στο Κυότο: «Ακούστε, εσείς οι Αμερικανοί έχετε τρία αυτοκίνητα για κάθε οικογένεια, ενώ εμείς οι Κινέζοι πάμε με τα πόδια στη δουλειά και εσείς, οι Αμερικανοί και οι Ευρωπαίοι, δεν θέλετε να μας δώσετε το δικαίωμα να πηγαίνουμε στη δουλειά με το λεωφορείο». Ας αντιμετωπίσουμε με σοβαρότητα το θέμα αυτό και ας είμαστε πιο ευέλικτοι με τις αναπτυσσόμενες χώρες.
<P>
Θα ήθελα να αναφερθώ σε ένα ζήτημα που με ενδιαφέρει ιδιαιτέρως, δηλαδή στη δασοκομία. Το Πρωτόκολλο του Κυότο προβλέπει ότι μπορούν να χορηγηθούν πιστώσεις για την αναδάσωση, ιδιαίτερα πιστώσεις απομόνωσης του άνθρακα, και κυρίως στο πλαίσιο του «μηχανισμού καθαρής ανάπτυξης». Αυτό μπορεί να διαδραματίσει σημαντικό ρόλο, ώστε οι εκβιομηχανισμένες χώρες να υποστηρίξουν, να χρηματοδοτήσουν σχέδια αναδάσωσης στις αναπτυσσόμενες χώρες. Οι ΜΚΟ που ασχολούνται με την προστασία του περιβάλλοντος μας υπενθυμίζουν ότι είναι πολύ σημαντικό να επιδοτούνται μόνο τα σχέδια που σέβονται τη βιοποικιλότητα. Θα πρέπει να μεριμνήσουμε, ώστε να μην επιδοτούμε σχέδια καλλιέργειας ειδών ταχείας ανάπτυξης εις βάρος της προστασίας της βιοποικιλότητας.

<SPEAKER ID=134 LANGUAGE="NL" NAME="Blokland">
Κύριε Πρόεδρε, τα αποτελέσματα της Διάσκεψης του Κυότο για το κλίμα, η οποία πραγματοποιήθηκε το 1997, ορθώς θεωρούνται καμπή, αν και πρόκειται μόνο για ένα πρώτο βήμα προς τη σωστή κατεύθυνση. Πρόκειται για την αρχή της προσπάθειας περιορισμού των έξι αερίων που επιδεινώνουν το φαινόμενο του θερμοκηπίου, προκειμένου να καταπολεμηθούν οι κλιματικές αλλαγές, για τις οποίες υπεύθυνος είναι ο άνθρωπος. Έχει ιδιαίτερη σημασία να κυρωθεί όσο το δυνατόν ταχύτερα το Πρωτόκολλο του Κυότο από όλες τις πλευρές, και κυρίως από τις ΗΠΑ και τη Ρωσία. Θετικές εξελίξεις παρατηρούνται κυρίως στους επιχειρηματικούς κύκλους των ΗΠΑ.
<P>
Είναι σαφές ότι μετά από το Κυότο πρέπει να γίνουν πολλά για τη συγκεκριμενοποίηση των αποφάσεων. Η επακόλουθη Διάσκεψη του Μπουένος Αιρες κατέληξε σε ένα κοινό πρόγραμμα δράσης, στα πλαίσια του οποίου αναλήφθηκαν δεσμεύσεις και καταρτίστηκαν χρονοδιαγράμματα, γεγονός ενθαρρυντικό.
<P>
Ιδιαίτερη προσοχή πρέπει επίσης να δοθεί στον διάλογο με τις αναπτυσσόμενες χώρες. Δυστυχώς όμως οι προσπάθειες αυτές περιορίζονται στη σύναψη συμφωνιών όσον αφορά το εμπόριο εκπομπών. Πρώτα απ' όλα πιστεύω ότι η Ευρωπαϊκή Ένωση πρέπει να προσπαθήσει η ίδια να περιορίσει στην επικράτειά της τις εκπομπές αερίων που επιδεινώνουν το φαινόμενο του θερμοκηπίου. Ταυτόχρονα έχει ιδιαίτερη σημασία να παρασχεθεί βοήθεια σε άλλες χώρες, μεταξύ άλλων με τη μεταφορά καθαρών τεχνολογιών υπό μορφή αναπτυξιακής βοήθειας. Μπορεί ενδεχομένως να διεξάγεται εμπόριο δικαιωμάτων εκπομπών στην ευρωπαϊκή ήπειρο. Εμπόριο δικαιωμάτων εκπομπών με χώρες εκτός Ευρώπης μπορεί να διεξάγεται, μόνον εφόσον οι χώρες αυτές κάνουν πραγματικά κάτι για τη μείωση των αερίων που επιδεινώνουν το φαινόμενο του θερμοκηπίου. Οι προσπάθειες που καταβάλλουν τα κράτη μέλη της Ευρωπαϊκής Ένωσης θα μπορούσαν να ωθήσουν μη ευρωπαϊκές χώρες στην απόφαση να συμβάλουν στον περιορισμό των εκπομπών.
<P>
Για τη μείωση των εκπομπών χρειάζεται να ενσωματωθεί η περιβαλλοντική πολιτική σε άλλους τομείς πολιτικής, όπως της ενέργειας, των μεταφορών και της γεωργίας. Τα κατάλληλα μέσα για τον σκοπό αυτό είναι η προαγωγή της αποτελεσματικής χρήσης ενέργειας, της χρήσης ανανεώσιμων πηγών και των ενεργειακών φόρων. Για άλλη μια φορά θα ήθελα να προτείνω την καθιέρωση ενός φόρου για τα καύσιμα αεροσκαφών.
<P>
Τέλος, φέρουμε από κοινού την ευθύνη για την προβληματική αυτή. Ωστόσο, όλες οι χώρες πρέπει να αναλάβουν και μεμονωμένα την ευθύνη να συνεισφέρουν στην επίλυση του προβλήματος. Η ευθύνη αυτή βαρύνει οπωσδήποτε και τους μεμονωμένους πολίτες. Συνεπώς, πρέπει να καταβληθούν προσπάθειες για να συνειδητοποιήσει όλος ο κόσμος ότι η κατάσταση αυτή δεν μπορεί να συνεχιστεί και ότι είναι απαραίτητο να εξευρεθεί ένα νέο πρότυπο αειφόρου οικονομικής ανάπτυξης, το οποίο θα στηρίζεται στον σεβασμό προς τη δημιουργία και τον Δημιουργό της ζωής.

<SPEAKER ID=135 LANGUAGE="DE" NAME="Kronberger">
Κύριε Πρόεδρε, η υπερβολικά διστακτική προσέγγιση της μείωσης των εκπομπών στο Μπουένος Αιρες θυμίζει την παροιμία «θέλουμε και την πίτα ολόκληρη και τον σκύλο χορτάτο». Αποτελεσματική πολιτική για το κλίμα θα υπάρξει, μόνον εάν το πραγματικό κόστος των εκπομπών στοιχείων τα οποία επηρεάζουν το κλίμα χρεωθεί εξ ολοκλήρου στον υπαίτιο. Γι' αυτό χρειαζόμαστε κατάλληλο νομικό πλαίσιο. Η πολυχρησιμοποιημένη δικαιολογία ότι ο περιορισμός των εκπομπών στοιχίζει πολύ ακριβά είναι σκέτη αυτοκτονία! Μια κοινωνία που δεν είναι διατεθειμένη να επενδύσει για τη διατήρηση των ίδιων των προϋποθέσεων ζωής της και κατ' επέκταση για τη διατήρηση του ίδιου της του είδους είναι καταδικασμένη σε αφανισμό. Ο κατάλογος εκπομπών που συμφωνήθηκε στο Μπουένος Αιρες δεν αποτελεί αποτελεσματική λύση. Βιώσιμες λύσεις βρίσκονται μόνο με την αντιμετώπιση των πραγματικών αιτίων των προβλημάτων.

<SPEAKER ID=136 LANGUAGE="DE" NAME="Linkohr">
Κύριε Πρόεδρε, οι συζητήσεις που διεξάγονται στο Σώμα για την πολιτική σχετικά με το κλίμα έχουν την ευχάριστη παρενέργεια ότι συμφωνούμε πάντοτε όλοι. Αυτό είναι το πλεονέκτημα! Αν όμως συγκρίνει κανείς τις εξαγγελίες των προθέσεών μας με το αποτέλεσμα, τότε τα πράγματα παύουν να είναι τόσο ρόδινα. Θα αναφέρω τώρα μόνο τους αριθμούς που έχω από την Επιτροπή. Στην Ευρωπαϊκή Ένωση οι εκπομπές του διοξειδίου του άνθρακα αυξήθηκαν από το 1990 έως το 1996 κατά 2 %. Το 1997 είχαμε μια μικρή μείωση, αλλά επρόκειτο για έναν ζεστό χειμώνα, και τίποτα δεν συνηγορεί στον ισχυρισμό ότι επιφέραμε μια διαρθρωτική αλλαγή. Η μείωση που σημειώθηκε κατά το πρώτο μισό της δεκαετίας αυτής - τώρα παρατηρείται και πάλι αύξηση - εξηγείται από την αντικατάσταση του άνθρακα με αέριο. Αντικαταστήσαμε το πετρέλαιο με αέριο. Με τη γερμανική επανένωση αποβιομηχανοποιήσαμε μια ολόκληρη περιοχή. Εκτός αυτού, εκσυγχρονίστηκαν οι υπάρχουσες εγκαταστάσεις. Πρόκειται και εδώ για διαδικασίες που δεν επαναλαμβάνονται. Με άλλα λόγια, θα πρέπει, ενόψει και μιας μεγαλύτερης οικονομικής ανάπτυξης, να έχουμε υπόψη μας ότι ως το 2000 θα υπάρξει αύξηση των εκπομπών διοξειδίου του άνθρακα στην Ευρωπαϊκή Ένωση, και μάλιστα μια εμφανώς μεγαλύτερη αύξηση απ' ό, τι το 1990.
<P>
Παίρνω για παράδειγμα το ομοσπονδιακό κρατίδιο από το οποίο κατάγομαι, το Baden-Wόrttemberg, που είναι σε μεγάλο βαθμό εκβιομηχανισμένο. Εκεί οι εκπομπές του διοξειδίου του άνθρακα παρουσιάζουν μια σημαντική κατά κεφαλήν αύξηση από το 1995, γεγονός το οποίο οφείλεται στην οικονομική ανάπτυξη. Δεν μπορεί, επομένως, να γίνει λόγος για κάποια αλλαγή. Αυτό μας βάζει σε σκέψεις. Τώρα βέβαια μπορεί να συμφωνήσει κανείς ως προς την ανάγκη να καταβάλουμε περισσότερες προσπάθειες κ.λπ.. Αυτές τις καταβάλαμε κιόλας εν μέρει, με αποτέλεσμα να αυξηθεί η ενεργειακή απόδοση εντός της Ευρωπαϊκής Ένωσης κατά τη δεκαετία αυτή μόνο κατά 0, 6 % - και εδώ πρόκειται για αριθμούς της Επιτροπής - ενώ στη δεκαετία του '80 και στα τέλη της δεκαετίας του '70 είχαμε αύξηση της ενεργειακής απόδοσης κατά 2 %.
<P>
Το γεγονός αυτό μας βάζει επίσης σε σκέψεις. Σημαίνει ότι σήμερα είμαστε σε πολύ δυσμενέστερη θέση από ό, τι πριν από δέκα ή δεκαπέντε χρόνια. Αυτό που χρειαζόμαστε - και εδώ απευθύνομαι στην Επιτροπή και κυρίως, βεβαίως, στο Συμβούλιο - είναι ένα συγκεκριμένο σχέδιο δράσης. Θέλω πραγματικά να μάθω τί πρέπει να κάνει ποιά χώρα, ποιός τομέας στη βιομηχανία, στις μεταφορές, αλλά και τί θα γίνει με τους προϋπολογισμούς. Πρέπει προπαντός να διερωτηθούμε πώς θα χρηματοδοτηθεί το σχέδιο αυτό, πώς μπορεί να χρηματοδοτηθεί. Η τελευταία υπόδειξη που έχω να κάνω στην Επιτροπή είναι να μας προτείνει μια φορά και τον τρόπο με τον οποίο θα συμφωνήσουμε με τις τράπεζες, ούτως ώστε και οι επενδύσεις στον ενεργειακό τομέα να μπορούν να χρηματοδοτούνται εκ των προτέρων, γιατί αυτό μου φαίνεται πως αποτελεί αυτή τη στιγμή την κύρια αιτία που δεν προχωράμε, η έλλειψη δηλαδή εκ των προτέρων χρηματοδότησης των ενεργειακών επενδύσεων. Η τεχνολογία υπάρχει συνήθως, αλλά αυτό που λείπει είναι τα χρήματα!

<SPEAKER ID=137 LANGUAGE="PT" NAME="Pimenta">
Κύριε Πρόεδρε, ο κύριος Linkohr με κάλυψε κατά δύο τρίτα σε όσα είχα να πω: το γεγονός είναι ότι αυτά που είπε με βρίσκουν σύμφωνο κατά 100 %. Θα ήθελα πρώτα απ' όλα να ευχαριστήσω την Επιτροπή, και ειδικότερα την κυρία Επίτροπο για το έργο που επετέλεσε, καθώς και για την προσωπική της δέσμευση, αλλά επίσης για τον τρόπο με τον οποίο δέχθηκε στο Μπουένος Αιρες τους αντιπροσώπους του Κοινοβουλίου και συνεργάστηκε μαζί τους. Δυστυχώς όμως, το Συμβούλιο υιοθέτησε μία στάση την οποία δεν θα πρέπει να συνεχίσει να τηρεί. Λόγω θεσμικών επιταγών, το Σώμα αυτό οφείλει να τηρεί μια στάση έναντι του Συμβουλίου και έναντι της κάθε Προεδρίας του Συμβουλίου, ακόμη και πριν τη διεξαγωγή της επόμενης διακυβερνητικής διάσκεψης.
<P>
Το δεύτερο θέμα που θα ήθελα να θίξω αναφέρεται σε όσα επεσήμανε ο κ. Linkohr σχετικά με πολιτικές και μέτρα. Αυτό που με απασχολεί είναι το γεγονός ότι δεν σημειώνεται μείωση των εκπομπών σε πολλές περιοχές της Ένωσης, αλλά ούτε και στις περισσότερες χώρες του πλανήτη. Επί παραδείγματι, στη δική μου χώρα, στην Πορτογαλία, η κατανάλωση ηλεκτρικής ενέργειας σημείωσε πέρυσι μία αύξηση της τάξεως του 6 %, δηλαδή το διπλάσιο της αύξησης του προϊόντος. Έτσι δεν θα τα καταφέρουμε. Είναι προφανές ότι δεν θα τα καταφέρουμε!
<P>
Συμμερίζομαι την πρόθεση της Επιτροπής να καταρτίσει μία οδηγία - που θα επιθυμούσα να δω να δημοσιεύεται όσο το συντομότερο δυνατόν - με την οποία θα καθίστανται υποχρεωτικά συγκεκριμένα ελάχιστα ποσοστά χρησιμοποίησης των ανανεώσιμων μορφών ενέργειας. Έχουμε έλθει σε επαφή με τον κ. Επίτροπο Παπουτσή και συμφωνούμε ότι η έκδοση της οδηγίας επείγει. Το μερίδιο της αγοράς που κατέχουν οι ανανεώσιμες μορφές ενέργειας μειώθηκε λόγω της πτώσης των τιμών του πετρελαίου και του φυσικού αερίου, και επίσης λόγω του ότι, τη σήμερον ημέρα, η επιβάρυνση του περιβάλλοντος δεν υπολογίζεται ως συντελεστής κόστους της ενέργειας.
<P>
Έπειτα, ας ρίξουμε μια ματιά στα διαρθρωτικά ταμεία και στα διευρωπαϊκά δίκτυα μεταφορών, τομείς όπου η Επιτροπή Γεωργίας μπορεί να ασκήσει κάποια επιρροή μέσω του προϋπολογισμού: θα πρέπει να εξαναγκάσουμε τα κράτη μέλη που χρησιμοποιούν τις συγκεκριμένες πιστώσεις να επιλέξουν την προώθηση μεταφορικών μέσων που καταναλώνουν λιγότερη ενέργεια.
<P>
Αναφορικά με τις χώρες που πρόκειται να προσχωρήσουν, το PHARE και το TACIS δεν έχουν σήμερα καμία επιρροή στην ενεργειακή τους κατανάλωση. Σε περίπτωση που η υπάρχουσα κατάσταση συνεχιστεί, θα συμβεί αυτό ακριβώς που επεσήμανε ο κ. Linkohr: μόλις τερματιστεί η τρέχουσα οξυμένη κρίση, τα επίπεδα εκπομπών θα αυξηθούν.
<P>
Τελειώνοντας, θα ήθελα να υπογραμμίσω ότι ενδεχομένως η Επιτροπή θα μπορούσε να στηρίξει κάποιες πρωτοβουλίες από μεριάς ορισμένων επιχειρήσεων, όπως η BP και άλλες, οι οποίες υιοθετούν μία θετική στάση έναντι των κλιματικών αλλαγών, διοργανώνοντας στις Βρυξέλλες μια μεγάλη εκδήλωση όπου θα επισημανθεί ο θετικός ρόλος που μπορούν να διαδραματίσουν οι επιχειρήσεις που παίρνουν το θέμα στα σοβαρά.

<SPEAKER ID=138 NAME="Πρόεδρος">
Ευχαριστώ, κύριε Pimenta. Κύριε Pimenta, μετά από τα πρώτα σας λόγια ήμουν έτοιμος να σας αφαιρέσω τα δύο τρίτα του χρόνου της παρέμβασής σας, αλλά τον αυξήσατε κατά ένα επιπλέον λεπτό. Για μια ακόμη φορά πρέπει να σας παρακαλέσω να τηρείτε τον χρόνο που σας έχει δοθεί, γιατί οι υπηρεσίες του Σώματος με ειδοποιούν πως καθυστερούμε. Γνωρίζω πως όλες και όλοι σας έχετε πολύ σημαντικά πράγματα να πείτε, αλλά σας παρακαλώ να προσπαθήσετε να περιοριστείτε. Και απευθύνω το αίτημα αυτό κατ' αρχάς στην κυρία Breyer, η οποία έχει τον λόγο για ένα λεπτό.

<SPEAKER ID=139 LANGUAGE="DE" NAME="Breyer">
Κύριε Πρόεδρε, κυρία Επίτροπε, επισημάνατε τον ρόλο της Αμερικής. Νομίζω ότι σήμερα πρέπει να μας απασχολήσει κάτι άλλο: το θέμα είναι να πρωτοστατήσει η Ευρώπη. Και για να μιλήσουμε από την αρχή ξεκάθαρα, δεν μπορεί το θέμα να είναι πώς θα ξεφύγουμε από την ευθύνη μέσα από τα «παράθυρα» του πρωτοκόλλου, όπως είναι το εμπόριο των εκπομπών. Εδώ το ερώτημα που προκύπτει αμέσως είναι πού πήγαν τα μέτρα. Θέλω να λάβω συγκεκριμένη απάντηση από σας. Τί συμβαίνει τώρα με την υλοποίηση της Λευκής Βίβλου για τις ανανεώσιμες πηγές ενέργειας; Επιστήσατε την προσοχή στην ερώτηση κλειδί του θέματος του ενεργειακού φόρου. Ωραία, έχουμε τώρα μια πρόταση για τη φορολόγηση της χρήσης ενέργειας, αυτό όμως δεν είναι παρά μια τρίπλα! Η ίδια η Επιτροπή παραδέχθηκε μάλιστα ότι, παρά την πρόταση αυτή, οι δείκτες των εκπομπών θα σημειώσουν αύξηση 6 % μέχρι το 2010. Τί προτείνατε για τον πιο δύσκολο τομέα, τις μεταφορές; Ξέρουμε ότι εδώ οι εκπομπές διοξειδίου του άνθρακα θα αυξηθούν κατά 38 % μέχρι το 2010. Και ακόμη - σας παρακαλώ να απαντήσετε επιτέλους σε αυτό που ρώτησαν ήδη οι συνάδελφοι - πότε θα έχουμε επιτέλους φορολόγηση της χρήσης κηροζίνης; Πότε θα λάβετε στα σοβαρά την υπόσχεση που μας δόθηκε ήδη τον προηγούμενο χρόνο; Χρειαζόμαστε πράξεις, ούτε κείμενα ούτε ρητορείες.

<SPEAKER ID=140 LANGUAGE="EN" NAME="Pollack">
Κύριε Πρόεδρε, πρέπει να σταματήσουμε να επικεντρώνουμε την προσοχή μας μόνο στα φορολογικά μέτρα. Φαίνεται ότι μας βασανίζει πολύ η απροθυμία του Συμβουλίου να συμφωνήσει ως προς έναν φόρο ενέργειας και άλλα φορολογικά μέτρα. Συμφωνώ με την κ. Επίτροπο ότι είναι πλέον καιρός να τακτοποιήσει η Επιτροπή τα του οίκου της αναφορικά με τις κλιματικές αλλαγές. Θέλω να ακούσω μερικές αναλυτικές δεσμεύσεις ότι αυτό πράγματι συμβαίνει.
<P>
Στην αρχή των ομιλιών ακούσαμε μερικές ωραίες φιλοδοξίες για την αειφόρο γεωργία, τις οποίες επικροτώ. Ωστόσο, θέλω να θέσω στην Επιτροπή ερωτήσεις σχετικά με τη δράση που αναλαμβάνει για να προωθήσει μια πιο φιλοπεριβαλλοντική προσέγγιση στην ενιαία αγορά, τον τρόπο εφαρμογής της και τον τρόπο με τον οποίο λειτουργεί η πολιτική ανταγωνισμού, τον τρόπο με τον οποίο δαπανά την υπερπόντια βοήθεια, την πολιτική της για το εμπόριο, τις διαπραγματεύσεις προσχώρησης, στις οποίες αναφέρθηκαν πολλοί συνάδελφοι, τα διαρθρωτικά ταμεία καθώς και την ΚΓΠ. Πρέπει να εφαρμόσουμε ενεργά τη στρατηγική περιβαλλοντικής αξιολόγησης με βλέμμα στραμμένο προς τις κλιματικές αλλαγές και να τη χρησιμοποιήσουμε ως εργαλείο για την αξιολόγηση της πολιτικής σε ευρωπαϊκό επίπεδο, ιδιαίτερα της εξωτερικής βοήθειας καθώς και της πολιτικής εδώ στην Ευρωπαϊκή Ένωση.
<P>
Χρειάζεται επίσης να εργαστούμε περισσότερο για να καθορίσουμε σε τί ακριβώς θα συνίσταται η μεταφορά καθαρής τεχνολογίας ανάπτυξης, καθώς και τη σχέση με την υπερπόντια αναπτυξιακή μας βοήθεια. Η ενεργός εφαρμογή των «μηχανισμών καθαρής ανάπτυξης» θα είναι ζωτικής σημασίας, προκειμένου να κερδίσουμε την υποστήριξη που χρειαζόμαστε από τις αναπτυσσόμενες χώρες για το Πρωτόκολλο του Κυότο. Χωρίς κάποια υποστήριξη από αυτές τις χώρες για την έννοια της ευθυδικίας, θα εξακολουθούμε να αντιμετωπίζουμε προβλήματα στην προσπάθειά μας να κάνουμε την Αμερική να επικυρώσει το εν λόγω πρωτόκολλο.
<P>
Αν μπορέσουμε να σημειώσουμε πρόοδο σε ορισμένα από αυτά τα ζητήματα, η Ευρωπαϊκή Ένωση θα μπορούσε να προχωρήσει με αυτοπεποίθηση, δίνοντας τον τόνο για την πέμπτη και έκτη διάσκεψη των συμβαλλομένων μερών. Βεβαίως γνωρίζουμε ότι οι κλιματικές αλλαγές δεν πρόκειται να εκλείψουν, και φυσικά δεν θα εκλείψουν λόγω του κειμένου που πρόκειται να ψηφίσει αύριο το Κοινοβούλιο. Οι ΗΠΑ δεν πρόκειται να προβούν σε επικύρωση απλά και μόνο γιατί το ζητήσαμε εμείς. Αυτή την εβδομάδα οι Υπουργοί Περιβάλλοντος θα βρίσκονται στην Ανταρκτική για να δουν πώς λιώνει, εξετάζοντας τα επικείμενα προβλήματα. Χρειαζόμαστε κάποια δέσμευση από την Επιτροπή, και ελπίζω να ακούσουμε από την Επιτροπή και το Συμβούλιο τη διαβεβαίωση ότι η Ευρωπαϊκή Ένωση θα αναλάβει την απαραίτητη δράση, προκειμένου να ασχοληθεί με τα σημεία που έθεσα, καθώς και με τα μονίμως προσφιλή θέματα των ενεργειακών φόρων.

<SPEAKER ID=141 LANGUAGE="SV" NAME="Virgin">
Κύριε Πρόεδρε, κυρία Επίτροπε, από όλες τις προκλήσεις που αντιμετωπίζουμε στον τομέα του περιβάλλοντος το θέμα του κλίματος είναι σίγουρα η μεγαλύτερη και η πιο περίπλοκη, καθώς αφορά άμεσα όλες τις χώρες του κόσμου. Οι ρύποι δεν μας απειλούν βραχυπρόθεσμα, αλλά μακροπρόθεσμα συνιστούν πολύ σοβαρή απειλή.
<P>
Τα πρώτα δειλά βήματα διαπραγματεύσεων έγιναν με αρκετή αγωνία. Καθώς οι δεσμεύσεις που ανελήφθησαν μπορεί να συνεπάγονται μεγάλες επεμβάσεις στις οικονομίες των χωρών, είναι σημαντικό να εξευρεθούν λύσεις που να αποφέρουν περιβαλλοντικά οφέλη με το χαμηλότερο δυνατό κόστος. Αναμφίβολα το εμπόριο των δικαιωμάτων των εκπομπών ρύπων μας παρέχει μια τέτοια λύση. Γι' αυτόν τον λόγο, λοιπόν, έχει, κατά την άποψή μου, εξαιρετικά μεγάλη σημασία να εκπονήσει η Επιτροπή εκτενή μελέτη όσον αφορά τον τρόπο με τον οποίο θα μπορούσε να χρησιμοποιηθεί αυτό το εργαλείο, ώστε να προσανατολίσει στη σωστή κατεύθυνση το θέμα του κλίματος.
<P>
Σε μία σκανδιναβική έρευνα καταδεικνύεται ότι το εμπόριο των δικαιωμάτων των εκπομπών ρύπων όσον αφορά το διοξείδιο του άνθρακα στη Σκανδιναβία θα απέφερε μείωση του κόστους κατά 50 %. Ακόμη κι αν βρισκόμαστε ενώπιον μεγάλων προβλημάτων όσον αφορά την επαλήθευση της μείωσης των ρύπων, αυτή η έρευνα δείχνει ότι το κέρδος που αποφέρουν οι επιτυχείς λύσεις είναι τόσο μεγάλο, ώστε πρέπει να καταβληθούν πολύ μεγάλες προσπάθειες για να δημιουργηθούν βιώσιμα συστήματα.
<P>
Επιπλέον, πρέπει να είναι προς το συμφέρον της ΕΕ να μην παρέμβει μονομερώς με οικονομικά κατευθυντήρια μέσα τα οποία θα έχουν ως συνέπεια σημαντικά υψηλότερες δαπάνες στον διεθνή ανταγωνισμό, από ό, τι συμβαίνει π.χ. στις ΗΠΑ. Στους μελλοντικούς γύρους διαπραγματεύσεων πρέπει να διορθωθούν τα λάθη που έγιναν στο Κυότο. Δεν πρέπει όμως να απορριφθούν γι' αυτόν τον λόγο οικονομικές μέθοδοι που αποδείχτηκαν αποτελεσματικές. Η ιδέα της σταδιακής κατάργησης της πυρηνικής ενέργειας, αν πραγματοποιούνταν, θα οδηγούσε σε σοβαρά προβλημάτα σε αυτόν τον τομέα. Τουναντίον, αυτή η εξαιρετική πηγή ενέργειας θα πρέπει να αναπτυχθεί και να βελτιωθεί ακόμη περισσότερο.

<SPEAKER ID=142 LANGUAGE="IT" NAME="Baldi">
Κύριε Πρόεδρε, αξιότιμοι συνάδελφοι, μετά από την Διάσκεψη του Κυότο σχετικά με τις κλιματικές αλλαγές και τη Διάσκεψη του Μπουένος Αιρες του περασμένου Νοεμβρίου η Ευρωπαϊκή Ένωση συνέταξε το δικό της πραγματικό σχέδιο δράσης με βάση εξαιρετικά σημαντικά θέματα, όπως τα εξής: πρώτον, οι χρηματοδοτικοί μηχανισμοί που θα βοηθήσουν τις αναπτυσσόμενες χώρες να αντιμετωπίσουν τις προκλήσεις που συνδέονται με τις κλιματικές αλλαγές. Δεύτερον, οι μελλοντικές εργασίες όσον αφορά τις πολιτικές και τα μέτρα που θα πρέπει να εφαρμοστούν και τα οποία έχουν ήδη εγγραφεί στην ημερήσια διάταξη των επόμενων διασκέψεων των συμβαλλομένων μερών που έχουν υπογράψει τις συμβάσεις πλαίσια των Ηνωμένων Εθνών. Τρίτον, η ανάπτυξη και η μεταφορά των καθαρών τεχνολογιών, που θα βοηθήσουν τις αναπτυσσόμενες χώρες να μην επαναλάβουν τα περιβαλλοντικά σφάλματα που διαπράχθηκαν στις αναπτυγμένες χώρες. Τέταρτον, οι βασικοί κανόνες των μηχανισμών ευελιξίας που περιέχονται στο Πρωτόκολλο του Κυότο, παρότι χρειάζεται να επιτευχθεί συμφωνία σχετικά με τη θεσμική δομή των μηχανισμών ευελιξίας.
<P>
Θα ήθελα να θυμίσω ότι είναι, κατά συνέπεια, βασικό να υπάρξει διάλογος, όπως άκουσα να λένε οι συνάδελφοί μου, αλλά θα ήθελα επίσης να θυμίσω ότι σε δύο μήνες ακριβώς η Συνέλευση Ίσης Εκπροσώπευσης ΑΚΕ/ΕΟΚ, με την ομάδα εργασίας της σχετικά με τις κλιματικές αλλαγές που σημειώνονται στα μικρά νησιωτικά κράτη, όχι μόνο θα εγκρίνει ένα πολύ σημαντικό ψήφισμα για τις αναπτυσσόμενες χώρες, αλλά είναι σίγουρο ότι η συμβολή της θα είναι σημαντική μετά από δύο χρόνια εργασίας. Ωστόσο, θα ήθελα να ρωτήσω την Επίτροπο, κυρία Bjerregaard, γιατί, για παράδειγμα, όταν επισημάναμε τη σημασία να υπάρξουν δράσεις σε συνεργασία με άλλες Γενικές Διευθύνσεις, όπως η ΓΔ VIII και η ΓΔ XI, σε θέματα επιστήμης, έρευνας και ανάπτυξης - προσωπικά είμαστε εξαιρετικά ανήσυχοι για τις χώρες ΑΚΕ και ζητήσαμε να υπάρξει ένα κονδύλι για την πρόληψη καταστροφών, γιατί θεωρούμε ότι τα μικρά νησιωτικά κράτη είναι εξαιρετικά ευάλωτα όσον αφορά τις κλιματικές αλλαγές - δεν έχουμε λάβει ακόμα κατάλληλη απάντηση από την Επιτροπή. Ερωτώ επομένως την Επίτροπο εάν μπορεί να απαντήσει στο συγκεκριμένο πλαίσιο ή να φροντίσει να μας δοθούν το συντομότερο οι απαντήσεις, γιατί εμείς πραγματικά εργαζόμαστε με πνεύμα εξαιρετικής συνεργασίας. Το θέμα αυτό είναι θεμελιώδες για εμάς, γιατί η κρίση που πλήττει την Αφρική και τα νησιωτικά κράτη των ΑΚΕ επιφέρει σοβαρές καταστροφές.

<SPEAKER ID=143 LANGUAGE="DA" NAME="Bjerregaard">
Κύριε Πρόεδρε, θα ήθελα να ευχαριστήσω το Κοινοβούλιο για τη συζήτηση. Πιστεύω ότι ο κ. Linkohr είχε πολύ δίκιο και ότι πέτυχε την ατμόσφαιρα που διαπιστώσαμε κατά τη συζήτηση. Το Κοινοβούλιο και η Επιτροπή συμφωνούν, αλλά η πραγματικότητα που αντιμετωπίζουμε είναι διαφορετική, με άλλα λόγια οι υπόλοιποι εταίροι μας, οι οποίοι διαδραματίζουν αποφασιστικό ρόλο για να υπάρξει κάποιο όφελος από όλη την ιστορία, δεν συμπλέουν εντελώς μαζί μας. Κατά τη συζήτηση άκουσα αρκετές προτροπές για το πώς μπορούμε να προχωρήσουμε παραπέρα, ώστε να καταφέρουμε να συμμετέχουν πιο ενεργά και οι άλλοι εταίροι βάσει των γραμμών που εγκρίναμε. Συμμερίζομαι λοιπόν την άποψη της κ. Graenitz ότι είναι σημαντικό για εμάς να συνεχίσουμε τη διεθνή προσπάθεια και σε σχέση με τις αναπτυσσόμενες χώρες. Συμφωνώ με την κ. Graenitz και με τους υπόλοιπους συναδέλφους ότι οι υποψήφιες χώρες πρέπει να συμμετέχουν πιο ενεργά, όπως υπογραμμίσθηκε νομίζω από τον κ. Pimenta. Αυτό προσπαθούμε να κάνουμε. Αυτό κάναμε και στο Μπουένος Αιρες, αλλά είναι ξεκάθαρο πως, όταν μιλάμε για ενεργειακή πολιτική και τις συνέπειες της ενεργειακής πολιτικής, τότε οι υποψήφιες χώρες αποτελούν ένα τομέα με δυνατότητες για μεγάλα κέρδη.
<P>
Ο κ. Spencer είχε απόλυτο δίκιο ότι δόθηκε λάθος απόδοση - συμβαίνει μερικές φορές, όταν κανείς μιλά μια μικρή γλώσσα - και γι' αυτό θα ήθελα να επιβεβαιώσω ότι αυτό που είπα ήταν ότι ο ενεργειακός φόρος για το CΟ2 που αρχικά προτάθηκε το 1992 δεν απεσύρθη από την Επιτροπή. Στη συνέχεια πρέπει επίσης να επισημάνω πως πιστεύω ότι υπάρχουν καλοί λόγοι να αξιολογήσουμε τον τρόπο με τον οποίο οργανωνόμαστε. Το συζητήσαμε λίγο στο Μπουένος Αιρες. Ανέφερα επίσης ότι η συνεχιζόμενη Προεδρία της Αργεντινής είχε σχέδια για μια περισσότερο πολιτική διαδικασία, αλλά συμμετέχω ευχαρίστως σε συζητήσεις για την εξεύρεση άλλων τρόπων αντιμετώπισης του ζητήματος.
<P>
Η κ. Hautala υπογράμμισε - και δικαίως, κατά την άποψή μου - ότι πρέπει να εκπληρώσουμε τους δικούς μας στόχους. Εάν σεβαστούμε τη γραμμή που έχουμε χαράξει, τότε απαιτείται να είμαστε και εμείς σε θέση να προπορευόμαστε, κάτι που πραγματικά έχουμε σκεφτεί να κάνουμε τόσο υποβάλλοντας μια ανακοίνωση, όσο και ανακινώντας το θέμα στο πλαίσιο των συναντήσεων του Συμβουλίου. Αυτό λοιπόν σημαίνει ότι θα υπάρξει ένα πρόσθετο σχέδιο από την πλευρά της Επιτροπής, το οποίο θα χαρώ να συζητήσω με το Κοινοβούλιο.
<P>
Το θέμα των φόρων για τα αεροπλάνα και την κηροζίνη, που έχουμε συζητήσει αρκετές φορές, είναι κάπως δυσκολότερο. Πρόκειται για ένα θέμα που έχουμε επίσης θίξει σε διάφορα φόρα. Την τελευταία φορά που άσκησα και εγώ προσωπικά μεγάλη πίεση ήταν σε μια συνάντηση που είχαμε στο πλαίσιο του ΟΟΣΑ με τους Υπουργούς Περιβάλλοντος. Υπήρξε σαφέστατα απίστευτα σθεναρή αντίδραση από τις ΗΠΑ, τον Καναδά, την Ιαπωνία κ.ο.κ.. Γι' αυτό λοιπόν το θέμα είναι κατά πόσο είναι δυνατόν να κάνουμε κάτι σε ευρωπαϊκό επίπεδο, δεδομένης της υπερβολικά μεγάλης αντίστασης στο διεθνές επίπεδο.
<P>
Συμμερίζομαι την άποψη της κ. Pollack ότι υπάρχουν αρκετοί τομείς με τους οποίους πρέπει να ασχοληθούμε. Θα υπάρξουν κάποιες προτάσεις που θα αφορούν την εσωτερική αγορά. Νομίζω ότι αργότερα κατά το τρέχον έτος θα έχουμε την ευκαιρία να συζητήσουμε για τα προβλήματα σχετικά με τον ΠΟΕ. Νομίζω πως το Κοινοβούλιο θυμάται ότι υπήρξε μια κοινή ανακοίνωση από τον Sir Leon Brittan και εμένα, και σκεφτόμαστε βέβαια να συνεχίσουμε τη συνεργασία και κατά τις προσεχείς διαπραγματεύσεις στα πλαίσια του ΠΟΕ. Ευτυχώς, μπορώ να πω ότι η γερμανική Προεδρία συμπεριέλαβε την πρόταση για τη στρατηγική περιβαλλοντική αξιολόγηση στη λίστα προτεραιότητας, οπότε ευελπιστώ και εγώ ότι θα σημειώσουμε πρόοδο στον εν λόγω τομέα.
<P>
Κύριε Πρόεδρε, αναμφισβήτητα υπάρχουν και πολλά άλλα πράγματα που χρειάζεται να συζητήσουμε, αλλά επιτρέψτε μου να κλείσω ευχαριστώντας το Κοινοβούλιο για τη στήριξη που μας προσέφερε, όσον αφορά τη γραμμή που χαράξαμε, και να δηλώσω ότι προσβλέπω με χαρά στη συνεχιζόμενη συνεργασία μας. Πραγματικά χρειαζόμαστε όλες τις δυνάμεις, αν θέλουμε να πείσουμε και τους υπόλοιπους εταίρους ότι ο δρόμος που ακολουθούμε είναι ο σωστός.

<SPEAKER ID=144 NAME="Πρόεδρος">
Ευχαριστώ πολύ, κυρία Bjerregaard.
<P>
Έλαβα μια πρόταση ψηφίσματος η οποία υπεβλήθη σύμφωνα με την παράγραφο 2 του άρθρου 37 του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=8>
Τρόφιμα που έχουν υποστεί επεξεργασία με ιοντισμό
<SPEAKER ID=145 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0008/98) της κ. Bloch von Blottnitz, εξ ονόματος της αντιπροσωπίας του Ευρωπαϊκού Κοινοβουλίου στην Επιτροπή Συνδιαλλαγής, σχετικά με το κοινό κείμενο που ενέκρινε η Επιτροπή Συνδιαλλαγής για οδηγία του Ευρωπαϊκού Κοινοβουλίου και του Συμβουλίου σχετικά με:
<P>
Ι.την προσέγγιση των νομοθεσιών των κρατών μελών όσον αφορά τα τρόφιμα και τα συστατικά τροφίμων που έχουν υποστεί επεξεργασία με ιονίζουσα ακτινοβολία (3631/98 - C4-0021/99-00/0169(COD)), ΙΙ.τη θέσπιση κοινοτικού καταλόγου τροφίμων και συστατικών τροφίμων που υποβάλλονται σε επεξεργασία με ιονίζουσα ακτινοβολία (3632/98 - C4-0022/99-00/0169B(COD)).Τον λόγο έχει η εισηγήτρια, κυρία Bloch von Blottnitz.

<SPEAKER ID=146 LANGUAGE="DE" NAME="Bloch von Blottnitz">
Κύριε Πρόεδρε, πρέπει φυσικά να πω ότι χαίρομαι που μετά από 10 χρόνια φθάνουμε επιτέλους σε μια ενιαία ρύθμιση σχετικά με την οδηγία για τα τρόφιμα που έχουν υποστεί επεξεργασία ιονίζουσα ακτινοβολία. Εδώ πρέπει να διευκρινίσω ότι τα 8 από τα 10 αυτά χρόνια το έγγραφο αυτό παρέμενε μπλοκαρισμένο στο Συμβούλιο - κάτι το οποίο αποδεικνύει για άλλη μια φορά πόσο αμφιλεγόμενη είναι η μέθοδος αυτή. Βεβαίως διερωτάται κανείς γιατί και προς τί η ακτινοβόληση των τροφίμων, εφόσον έχει αποδειχθεί ότι καταστρέφονται οι βιταμίνες των φρούτων και των λαχανικών, δηλαδή δεν υπάρχουν στα τρόφιμα αυτά, και εφόσον είναι επιπλέον γνωστό ότι, όταν υποβάλλονται σε ακτινοβόληση τα προϊόντα που περιέχουν λίπη, παράγονται ελεύθερες ρίζες, οι οποίες είναι βεβαίως καρκινογόνες. Θέλω όμως να σας υπενθυμίσω ότι, όσο δεν υπάρχει - όπως μέχρι τώρα - ενιαία ρύθμιση, δεν υπάρχει φυσικά και το καθήκον της σήμανσης. Εφόσον η ακτινοβόληση τροφίμων συναντάται σε διάφορες χώρες, όπως για παράδειγμα στη Γαλλία, στο Βέλγιο, στην Ολλανδία κ.λπ., εφόσον έχουμε μια ενιαία αγορά και τα προϊόντα αυτά διατίθενται στο εμπόριο, δεν ωφελεί ουσιαστικά να εμμένουμε πλέον στην παλιά στάση που είχε υιοθετήσει κάποτε το Κοινοβούλιο. Πρέπει να προβούμε σε απαγορεύσεις. Περιμένετε, κύριε Bangemann, δεν υπάρχει ακόμη κανένας λόγος να χαίρεστε!
<P>
Αυτό δεν θα ξανασυμβεί από εδώ και στο εξής. Δεκαοκτώ μήνες αφότου τεθεί σε ισχύ η οδηγία θα υπάρξει υποχρετική σήμανση. Αυτό ισχύει βεβαίως και για τα καρυκεύματα και για άλλα συστατικά, όπως και - κάτι που είναι πολύ σημαντικό - για τα συστατικά που υπάρχουν σε ποσοστό μικρότερο του 25 %. Εκτός αυτού επιτύχαμε από την 1.1.2003 η ακτινοβόληση να επιτρέπεται, μόνον εάν υπάρχουν τυποποιημένες και πιστοποιημένες μέθοδοι ελέγχου. Εδώ, κύριε Bangemann, είχατε αντισταθεί με μεγάλο σθένος! Γιατί αυτό το κατορθώσαμε παρά την αντίθεση της Επιτροπής, μόνο και μόνο επειδή το Συμβούλιο έτυχε να είναι με το μέρος μας, γεγονός βεβαίως πολύ ευχάριστο. Σημαντικό είναι επίσης ότι κατά την αλλαγή του θετικού καταλόγου τροφίμων, ο οποίος πρέπει εξάλλου να υποβληθεί μέχρι τις 31.12.2000, θα ακολουθείται πάντοτε η διαδικασία που προβλέπεται από τη νομική βάση 100α.
<P>
Διευκρινίστηκε ακόμη ότι η ακτινοβόληση τροφίμων δεν μπορεί να αποτελεί υποκατάστατο της υγιεινής ούτε μπορεί να υποκαθιστά την καλής ποιότητας παραγωγή και τις καλές γεωργικές πρακτικές. Αλλοτε τα πράγματα είχαν ως εξής: όταν άρχιζε η διαδικασία αχρήστευσης των προϊόντων, όταν δηλαδή άρχιζαν να σαπίζουν, υποβάλλονταν σε ακτινοβόληση, κι έτσι ξεγέλαγαν - όπως λέγεται - το μάτι. Όλα αυτά δεν θα είναι πλέον δυνατά στο μέλλον. Αυτό που παραμένει βεβαίως αποφασιστικός παράγοντας είναι κατά πόσο θα μπορέσουμε να εξηγήσουμε στις καταναλώτριες και στους καταναλωτές τί σημαίνει η ένδειξη «έχουν υποστεί επεξεργασία με ιονίζουσα ακτινοβολία». Αυτό δεν μπορεί βεβαίως να το γνωρίζει η απλή νοικοκυρά. Μπορώ μόνο να ελπίζω, και θα ασκήσουμε πίεση γι' αυτό, οι λέξεις αυτές να μην είναι τυπωμένες με τόσο μικρά στοιχεία, ώστε να τις προσπερνά κανείς, κι αυτό γιατί εξακολουθώ να είμαι της άποψης ότι στην πραγματικότητα δεν θα χρειαζόταν η μέθοδος ακτινοβόλησης των προϊόντων. Καλύτερο θα ήταν να προσέχουμε να τρώμε αυτά που παράγονται την κάθε εποχή του χρόνου. Δεν είναι απολύτως αναγκαίο να παρεμβάλλουμε εμπόδια στο στάδιο της βλάστησης για τα κρεμμύδια, τις πατάτες κ.λπ.. Παρ' όλα αυτά υποστηρίζουμε βεβαίως τη συμφωνία στην οποία καταλήξαμε τώρα. Ένας θεός ξέρει πόσο δύσκολο ήταν, και θα κάνουμε ό, τι περνάει από το χέρι μας, για να γνωρίζουν οι αγοραστές των προϊόντων αυτών τί αγοράζουν. Τότε πιστεύω ότι θα έχουμε πράγματι καταλήξει σε μια καλή κοινοτική ρύθμιση. Χαίρομαι που επιτέλους προχώρησε το θέμα και που φθάσαμε τελικά στο σχεδόν - αν και όχι απόλυτα - ικανοποιητικό αποτέλεσμα και βρήκαμε όλοι το δίκιο μας.

<SPEAKER ID=147 LANGUAGE="DE" NAME="Graenitz">
Κύριε Πρόεδρε, σε κάποιες ευρωπαϊκές γλώσσες το ρήμα «συγχαίρω» είναι αυτοπαθές. Νομίζω πως σήμερα δεν χρειάζεται να συγχαρούμε μόνο την εισηγήτρια για την εργασία της, αλλά και εμάς τους ίδιους ως Κοινοβούλιο, που με επιμονή και μακροχρόνια εργασία επιφέραμε τελικά μια σειρά από βελτιώσεις επί της αρχικής πρότασης του Συμβουλίου, όπως και επί της κοινής θέσης.
<P>
Ακόμα κι αν προσωπικά πιστεύω ότι δεν χρειάζεται να υποβάλλονται σε ακτινοβόληση πάρα πολλά τρόφιμα, καθώς, όπως είπε η εισηγήτρια, η πιο υγιεινή διατροφή είναι αυτή με ντόπια τρόφιμα κατά την εποχή της ωρίμανσής τους, νομίζω ότι η σήμανση είναι πολύ σημαντική για τους καταναλωτές, ώστε να ξέρουν τί αγοράζουν και τί να περιμένουν από αυτά που αγοράζουν. Πιστεύω και εγώ πως είναι σημαντικό να τονιστεί ότι η ακτινοβόληση δεν μπορεί να αντικαθιστά μια καλή γεωργική πρακτική, και ως εκ τούτου τα τρόφιμα πρέπει σε κάθε περίπτωση να υποβάλλονται σε ακτινοβόληση όσο είναι ακόμη φρέσκα. Πολύ σημαντικό είναι επίσης να πιστοποιηθούν και να τυποποιηθούν οι διαδικασίες ελέγχου, ώστε τα κράτη μέλη να μπορούν να διεξάγουν ακριβείς ελέγχους και τελικά να μπορούν και οι καταναλωτές να επιβάλουν τα δικαιώματά τους.
<P>
Ιδιαίτερα σε μια εποχή όπου συζητείται εκτενώς η ασφάλεια των τροφίμων είναι αναγκαίο να υπάρχει μια τέτοια οδηγία. Πιστεύω επίσης ότι, ειδικά λόγω των μεγάλων γεωργικών εκμεταλλεύσεων που υπάρχουν στις υποψήφιες προς ένταξη χώρες, πρέπει να έχουμε ήδη αποφασίσει επί της οδηγίας πριν από τη διεύρυνση της Ένωσης, έτσι ώστε να μπορεί η οδηγία αυτή να ενσωματωθεί αμέσως στο κοινοτικό κεκτημένο .

<SPEAKER ID=148 LANGUAGE="DE" NAME="Schnellhardt">
Κύριε Πρόεδρε, κυρίες και κύριοι, η ακτινοβόληση τροφίμων προκαλεί σε κάποιους πολίτες εικόνες τρόμου, ενώ, αντίθετα, σε κάποιους επαγγελματίες και ειδικούς αισθήματα ευφορίας! Η ευρωπαϊκή πολιτική βρέθηκε αντιμέτωπη με το καθήκον να συμφιλιώσει τα δύο άκρα και να καταστήσει δυνατή μια πρακτική εφαρμογή. Κατά την άποψή μας, η επεξεργασία των τροφίμων με ιονίζουσα ακτινοβολία πρέπει να επιτρέπεται, όταν είναι λογική και απαραίτητη, και όχι να χρησιμοποιείται ως υποκατάστατο των πρακτικών υγιεινής και υγείας. Δεν πιστεύω αυτό που είπε η συνάδελφός μου κυρία Bloch von Blottnitz, ότι δηλαδή η μέθοδος αυτή χρησιμοποιείται τώρα σε σάπια προϊόντα, προκειμένου να επανακτήσουν την επιθυμητή όψη των φρέσκων τροφίμων. Κάτι τέτοιο δεν είναι εξάλλου εφικτό ούτε με τη μέθοδο της ακτινοβόλησης. Αυτό θα διατηρηθεί ρητά και σε μελλοντικές οδηγίες και αποτελεί μια πολύ σημαντική βασική αρχή.
<P>
Η παντελής έλλειψη αμφιβολιών όσον αφορά την υγεία είναι για μένα αυτονόητη. Πρέπει όμως να υπογραμμιστεί για άλλη μια φορά, μια και σήμερα ακούσαμε πάλι το αντίθετο. Τρόφιμα που έχουν υποβληθεί σε επεξεργασία με ιονίζουσα ακτινοβολία δεν αποτελούν τρόφιμα μολυσμένα από ραδιενέργεια, και εμείς οι πολίτες της Ευρωπαϊκής Ένωσης τα καταναλώνουμε χωρίς να έχουμε κάποια σοβαρή επίπτωση στην υγεία μας. Γι' αυτό τον λόγο είναι απολύτως απαραίτητη η εναρμόνιση των νομοθεσιών σε ευρωπαϊκό επίπεδο. Μέχρι στιγμής η νομική κατάσταση ήταν πολύ διαφορετική στα επιμέρους κράτη μέλη. Για παράδειγμα, ενώ στη Γαλλία, στο Βέλγιο και στην Ολλανδία τα τρόφιμα υποβάλλονται σε αντινοβόληση εδώ και χρόνια, κάτι τέτοιο απαγορεύεται σε άλλες χώρες: ούτε ίχνος δηλαδή από το πνεύμα της ενιαίας αγοράς.
<P>
Το αποτέλεσμα της διαδικασίας συνδιαλλαγής με το Συμβούλιο είναι καλό και μας βρίσκει σύμφωνους. Η ενιαία αγορά υλοποιείται βήμα βήμα και όσον αφορά τα τρόφιμα που υποβάλλονται σε επεξεργασία με ιονίζουσα ακτινοβολία. Εξάλλου, μέσω της υποχρεωτικής σήμανσης οι καταναλωτές θα είναι σε θέση να επιλέγουν. Πιστεύω ότι πρόκειται για μια μεγάλη επιτυχία και δεν μπορώ να παραλείψω να υπογραμμίσω τον ιδιαίτερο ρόλο που διαδραμάτισε η Ομάδα μου στην υιοθέτηση της εισαγωγής τυποποιημένων και πιστοποιημένων μεθόδων ελέγχου. Χωρίς πιστοποιημένες μεθόδους ελέγχου δεν μπορεί να υπάρξει αξιόπιστη σήμανση, αλλά χωρίς αξιόπιστη σήμανση δεν υπάρχει εμπιστοσύνη του καταναλωτή.
<P>
Πρέπει να επιστήσω για άλλη μια φορά την προσοχή στη φράση κλειδί «εμπιστοσύνη του καταναλωτή» - εδώ συμφωνώ με την κυρία Bloch von Blottnitz: δεν μπορούμε να επιτρέπουμε πολύ συχνά ένα τόσο μεγάλο χρονικό διάστημα, όσο αυτό των δέκα χρόνων, για μια τέτοια οδηγία. Δεν θα πρέπει - απευθύνομαι στους κυρίους Επίτροπους - να το επιτρέψουμε περαιτέρω όσον αφορά τις οδηγίες για τη σοκολάτα και τη σήμανση των αλκοολούχων ποτών. Εδώ δεν θα πρέπει να δώσουμε το παράδειγμα που δώσαμε με αυτή την οδηγία. Πρέπει επιτέλους να κερδίσουμε την εμπιστοσύνη του καταναλωτή με γρήγορες ενέργειες!

<SPEAKER ID=149 LANGUAGE="EN" NAME="Hyland">
Κύριε Πρόεδρε, χαιρετίζω αυτή την οδηγία, γιατί δημιουργεί ένα νομικό πλαίσιο για την ενιαία αγορά τροφίμων που έχουν υποστεί επεξεργασία με ιοντισμό. Θέτει υψηλά πρότυπα και περιορισμούς στην παραγωγή που μπορεί να υποβληθεί στην εν λόγω επεξεργασία. Η ποιότητα του προϊόντος, οι πληροφορίες για την προέλευσή του και οι πλήρεις λεπτομέρειες για τη διαδικασία προστιθέμενης αξίας πρέπει να είναι κάθε στιγμή απόλυτα διάθεσιμες στους καταναλωτές.
<P>
Τα προϊόντα διατροφής που προέρχονται από νέες έρευνες πρέπει να εισάγονται στην τροφική αλυσίδα, μόνον αφού έχουν πραγματοποιηθεί οι πλέον αυστηρές δοκιμές. Οι καταναλωτές πρέπει να προστατεύονται κάθε στιγμή από την αβεβαιότητα που προκαλούν οι ανεπαρκείς δοκιμές νέων προϊόντων. Με λίγα λόγια, η δημόσια υγεία και η προστασία των καταναλωτών πρέπει να υπερτερούν έναντι όλων των άλλων προβληματισμών για τον αγροτοβιομηχανικό τομέα. Το Ευρωπαϊκό Κοινοβούλιο διαδραμάτισε ουσιώδη ρόλο ως προς τη διασφάλιση ότι οι ανησυχίες των καταναλωτών λαμβάνονται υπόψη και ότι ελαχιστοποιούνται οι ενδεχόμενοι κίνδυνοι που έχουν σχέση με τους μηχανισμούς ελέγχου. Πρωταρχικός στόχος των εθνικών κυβερνήσεων και της Ευρωπαϊκής Ένωσης πρέπει να είναι η θέσπιση των υψηλότερων προτύπων για την ποιότητα των τροφίμων. Πρέπει επίσης να υποστηριχθούν μέτρα ενίσχυσης και βελτίωσης της ποιότητας των τροφίμων.
<P>
Χαίρομαι που στην Ιρλανδία ο επαγγελματικός ρόλος των γεωργών χαίρει ολοένα και μεγαλύτερης εκτίμησης όσον αφορά την παροχή ποιοτικών πρώτων υλών σε έναν τομέα τροφίμων που έχει δεσμευθεί να πληροί τα υψηλότερα πρότυπα για την ικανοποίηση των καταναλωτών.

<SPEAKER ID=150 LANGUAGE="EN" NAME="Whitehead">
Κύριε Πρόεδρε, θα ήθελα να συγχαρώ την κ. Bloch von Blottnitz εν τη απουσία της για τον ζήλο που επέδειξε για την ολοκλήρωση αυτού του δύσκολου συμβιβασμού, ο οποίος μπορούσε να έχει επιτευχθεί ενωρίτερα. Οτιδήποτε περικλείει τη λέξη ακτινοβολία επιβαρύνεται αναπόφευκτα με δυσκολίες, παρανοήσεις και υποψίες. Ποιά είναι η σωστή χρήση της ιονίζουσας ακτινοβολίας; Θα πρέπει να χρησιμοποιείται κατά βάση όπου είναι επωφελής για την ασφάλεια του καταναλωτή. Προορίζεται για τον καταναλωτή και την υγεία του καταναλωτή και όχι για να αυξάνονται τα κέρδη του παραγωγού ως αποτέλεσμα της βελτίωσης της εμφάνισης των φρούτων και άλλων τροφίμων περιορισμένης διάρκειας διατήρησης.
<P>
Δεν ωφελούμαστε όταν τρώμε φράουλες των οποίων έχει περάσει η φυσική διάρκεια ζωής, απλά και μόνο γιατί μπορούν να διατηρηθούν τεχνητά. Ωστόσο, ωφελούμαστε όταν διατηρούμε τη φυσική διάρκεια ζωής καρυκευμάτων και αρτυμάτων που χρησιμοπούνται στα μαγαζιά μας και τα οποία φυλάσσονται για μεγάλες χρονικές περιόδους. Έχουμε ένα αυστηρό φάσμα προϊόντων που μπορούν να πωληθούν τώρα σε όλη την ενιαία αγορά. Μπορούμε να κατανοήσουμε γιατί σε κάθε κράτος μέλος ισχύουν οι ίδιες προϋποθέσεις και τα ίδια μέτρα διασφάλισης. Καθώς επίκειται σύντομα η διεύρυνση, θα πρέπει επίσης να καταλάβουμε ότι αυτό αποτελεί ένα σημαντικό σημείο αναφοράς για τα αιτούντα κράτη, γιατί, όπως είπε ήδη ο κ. Schnellhardt, όλα τα είδη των πειρασμών περιμένουν τους γεωργικούς τομείς αυτών των χωρών.
<P>
Ίσως να είναι η πρώτη φορά που καταφέραμε να επιτύχουμε κάποια μορφή συναίνεσης σε μία πτυχή που αφορά την ακτινοβολία και την επεξεργασία με ακτινοβολία, αλλά δεν θα είναι η τελευταία.

<SPEAKER ID=151 NAME="Bangemann">
Κύριε Πρόεδρε, πάντα είναι δύσκολη η κατάσταση, όταν έχει κανείς την αίσθηση ότι δικαιώθηκε, γιατί είναι πολύ απλό να αυτοεπιβεβαιώνεται κανείς λέγοντας: ορίστε, εδώ και 10 χρόνια επεδίωκα το σωστό και τώρα επιτέλους το αναγνώρισαν και οι άλλοι. Πρέπει όμως πραγματικά να πούμε κάποτε - το είπα στην κ. Bloch von Blottnitz και πιστεύω ότι ενδεχομένως δεν είναι το Κοινοβούλιο ο κυρίως υπεύθυνος - ότι το Συμβούλιο επί 10 χρόνια απλώς αγνοούσε ηθελημένα το επιχείρημα που παρουσίασε εδώ η κ. Bloch von Blottnitz και που εγώ επί 10 χρόνια παρουσίαζα σε κάθε συνεδρίαση του Συμβουλίου, ότι δηλαδή η κατάσταση που επικρατούσε ήταν χειρότερη για τον καταναλωτή από εκείνη που προτείναμε. Γιατί; Επειδή ορίζαμε πολύ στενά τον τομέα εφαρμογής της ακτινοβόλησης.
<P>
Δεύτερον, επιμέναμε συνεχώς ότι πρέπει να υπάρξει η αντίστοιχη σήμανση, ώστε οι καταναλωτές να μπορούν να αποφασίζουν κατά πόσο θέλουν να αγοράσουν τρόφιμα που έχουν υποστεί επεξεργασία με ιοντισμό σε αυτά τα στενά πλαίσια. Μπορεί να μην τα αγοράσουν καν. Δεν υποχρεούνται να τα αγοράσουν και γι' αυτό υπάρχει εξάλλου και η σήμανση. Ο κοινοβουλευτικός εκπρόσωπος, που έφυγε πάλι - κύριε Πρόεδρε, σε κάποια από τις επόμενες συνεδρίασεις θα σηκωθώ να φύγω και εγώ, για να δείξω επιτέλους στις κυρίες και τους κυρίους βουλευτές του Κοινοβουλίου πόσο χαζή είναι η συμπεριφορά αυτή, αλλά και αγενής απέναντι στην Επιτροπή, να λέει δηλαδή κανείς κάτι για τη σοκολάτα και μετά να σηκώνεται και να φεύγει. Ούτε καν ακούει πια τον Επίτροπο που θέλει να ασχοληθεί με το συγκεκριμένο επιχείρημα!
<P>
Παρέμβαση
<P>
Μάλιστα, έχετε δίκιο, φορέσατε το σακάκι σας. Νόμιζα πως δεν είσαστε πια εδώ, γιατί προηγουμένως που μιλούσατε φορούσατε μόνο το πουκάμισό σας! Λοιπόν, και σχετικά με τη σοκολάτα υπάρχει ακριβώς το ίδιο πρόβλημα. Προτείναμε τη σήμανση, προκειμένου ο καταναλωτής να μπορεί να αποφασίζει με απόλυτη ελευθερία αν θέλει να αγοράσει μια σοκολάτα που περιέχει μόνο συστατικά από κόκκους κακάο ή δέχεται επίσης τη χρησιμοποίηση άλλων φυτικών λιπών. Η κ. Bloch von Blottnitz δικαίως είπε ότι πρέπει να έχουμε εμπιστοσύνη στις ικανότητες του καταναλωτή. Αυτή είναι και η γνώμη της Επιτροπής. Γιατί να μην αφήνουμε τον καταναλωτή να αποφασίσει ελεύθερα τί θέλει; Τότε ένας καταναλωτής θα μπορεί να πει ότι αγοράζει μόνο σοκολάτα με λιπαρές ουσίες προερχόμενες από τους κόκκους του κακάο, ενώ κάποιος άλλος μπορεί να πει ότι δεν τον ενδιαφέρει, ότι αγοράζει και άλλου είδους σοκολάτες.
<P>
Ακριβώς το ίδιο πρόβλημα υπήρχε και με την ακτινοβόληση. Όσο δεν υπήρχε ρύθμιση, τα κράτη μέλη προέβαιναν σε ακτινοβόληση, και μάλιστα για ό, τι μπορεί κανείς να φαντασθεί, και αυτό χωρίς να υπάρχει σήμανση. Αυτός είναι ο ενδέκατος χρόνος που είμαι Επίτροπος και, αν η χάρη του Κοινοβουλίου το επιτρέψει, θα μπορέσω και να τον τελειώσω. Αν όχι, και πάλι δεν με πειράζει. Όμως, εδώ και 10 χρόνια εκπροσωπώ αυτή τη γραμμή στο Συμβούλιο, εδώ και 10 χρόνια προβάλλω αυτά τα επιχειρήματα, σημειωτέον και σε ορισμένες συζητήσεις στο Κοινοβούλιο, και μιλάω στου κουφού την πόρτα! Πραγματικά, μερικές φορές αναρωτιέται κανείς: μα δεν είναι λοιπόν δυνατόν να καταλήξει κανείς σε μια λογική ρύθμιση, που όλοι θα γνωρίζουν ότι δεν είναι η ιδανική λύση που φαντάζονται; Αλλωστε, τέτοιες λύσεις δεν υπάρχουν σε μια δημοκρατία, γιατί, αν συγκεντρώσετε εκατό άτομα, θα διατυπωθούν τουλάχιστον τρεις ή τέσσερεις διαφορετικές απόψεις. Εντούτοις, με τη σήμανση δίδεται στον καταναλωτή η ευκαιρία να κάνει τη δική του ελεύθερη επιλογή. Όταν υπάρχει ένα φάσμα τόσο διαφορετικών απόψεων, αυτή ακριβώς είναι η μοναδική δυνατότητα, προκειμένου να επιτραπεί στον καθένα να κάνει μια λογική επιλογή. Γι' αυτό χαίρομαι που επιτέλους καταλήξαμε εκεί!
<P>
Ωστόσο, θα το σκεφτόμουν πολύ καλά πριν θριαμβολογήσω εδώ στο Κοινοβούλιο για υποτιθέμενες μεγάλες επιτυχίες!

<SPEAKER ID=152 NAME="Πρόεδρος">
Ευχαριστώ, κύριε Επίτροπε, για τον ανοιχτό τρόπο με τον οποίο μιλάτε στο Κοινοβούλιο. Ωστόσο, προξένησε ένα σχόλιο εκ μέρους του κ. Fernαndez Martνn.

<SPEAKER ID=153 NAME="Fernαndez Martνn">
S) Κύριε Πρόεδρε, πιστεύω πως η στάση του Επιτρόπου, με το λάθος και τα σχόλια που έκανε, επιβάλλει να ζητήσει συγγνώμη από τον βουλευτή στον οποίον με τόση αγένεια απευθύνθηκε και από εμάς που είμαστε εδώ και τον ακούμε. Δεν μπορεί να φεύγει όποτε θέλει.

<SPEAKER ID=154 NAME="Bangemann">
Κύριε Πρόεδρε, δεν θα το κάνω, και συγκεκριμένα επειδή το ζητούμενο είναι να ξεκαθαρίσουν επιτέλους σε αυτή την αντιπαράθεση τα πολιτικά μέτωπα! Δεν είπα ότι ο μόνος υπεύθυνος είναι το Κοινοβούλιο. Η πατρίδα μου, η Γερμανία, εμπόδιζε για 10 χρόνια τη συγκεκριμένη λύση. Για 10 χρόνια προέβαλα τα επιχειρήματα που παρουσίασε απόψε η κ. Bloch von Blottnitz! Αποκλείεται να ζητήσω συγγνώμη, γιατί εδώ έχουμε μια γνήσια δημοκρατική αντιπαράθεση! Είχατε άδικο για 10 ολόκληρα χρόνια και τώρα δεν θέλετε να το παραδεχθείτε! Αυτό δεν γίνεται. Η υποκρισία είναι ο θάνατος της δημοκρατίας.

<SPEAKER ID=155 NAME="Πρόεδρος">
Κύριε Bangemann, γνωρίζετε βέβαια τι λέει η Βίβλος για τον αρματωλό που μετανοεί. Αυτή είναι και η δική μου γνώμη. Να δείτε την κ. Bloch von Blottnitz.

<SPEAKER ID=156 LANGUAGE="DE" NAME="Schnellhardt">
Κύριε Πρόεδρε, θα κάνω μόνο μια σύντομη παρατήρηση. Κύριε Επίτροπε, δεν καταλαβαίνω γιατί επιτίθεσθε στο Κοινοβούλιο. Σχετικά με την οδηγία για τη σοκολάτα, εγώ απλώς εννοούσα ακριβώς το ίδιο πράγμα με εσάς. Το Συμβούλιο διατηρεί το δικαίωμα να αναβάλει την υπόθεση, όπως και όλες τις άλλες. Αν βέβαια τώρα μου αναφέρετε ένα σημείο του Κανονισμού ή της Συνθήκης του Μάαστριχτ που δείχνει πως θα μπορούσε το Κοινοβούλιο να το έχει κάνει αυτό πιο σύντομα, φυσικά και είμαι πρόθυμος να το επικαλεστώ προσεχώς στα άλλα δύο ζητήματα. Όμως, συμφωνώ απόλυτα μαζί σας. Πρέπει και οι δύο - Επιτροπή και Κοινοβούλιο - να επιτεθούμε στο Συμβούλιο! Αυτό είπα και τίποτε άλλο.

<SPEAKER ID=157 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=9>
Συνδρομή στους παραδοσιακούς προμηθευτές μπανανών ΑΚΕ
<SPEAKER ID=158 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α4-0012/99)της Επιτρoπής Αvάπτυξης και Συvεργασίας, σχετικά με τηv κoιvή θέση πoυ καθόρισε τo Συμβoύλιo για τηv έκδoση τoυ καvovισμoύ τoυ Συμβoυλίoυ για τη θέσπιση ειδικoύ πλαισίoυ συvδρoμής για παραδoσιακoύς πρoμηθευτές μπαvαvώv ΑΚΕ (10460/98 - C4-0583/98-98/0014/(SYN)) (εισηγητής: o κ. Peter Liese).

<SPEAKER ID=159 NAME="Liese">
Κύριε Πρόεδρε, αξιότιμοι κυρίες και κύριοι, μαθαίνει κανείς λοιπόν εκπληκτικά πράγματα, όταν ακούει ως εισηγητής τη συζήτηση για την προηγούμενη έκθεση. Παραξενεύτηκα κάπως με τη δήλωση του κ. Bangemann ότι του είναι «αδιάφορο» αν θα μπορέσει να τελειώσει τη θητεία του. Εμένα δεν θα μου ήταν εντελώς αδιάφορο, αν έφερα ως Επίτροπος ευθύνη για την Ευρώπη. Ίσως μάλιστα να προσπαθούσα να ασκήσω επιρροή στην Επιτροπή, ούτως ώστε οι περιπτώσεις όπου το Κοινοβούλιο άσκησε κριτική να μη δώσουν αφορμές για άσκηση νέας κριτικής.
<P>
Όμως, περνάω τώρα στις μπανάνες. Η συζήτησή μας κατά τη δεύτερη ανάγνωση της έκθεσής μου αναφέρεται στις μπανάνες σε μια χρονική στιγμή όπου το συγκεκριμένο ζήτημα απασχολεί και πάλι την παγκόσμια κοινή γνώμη, επειδή θα μπορούσε να κλιμακωθεί η διαμάχη μεταξύ της ΕΕ και των ΗΠΑ, καθώς και ορισμένων χωρών της Λατινικής Αμερικής, και επειδή επαπειλείται επίσης εμπορικός πόλεμος. Η έκθεση που ενέκρινε ομόφωνα η Επιτροπή Ανάπτυξης και Συνεργασίας ασχολείται με μια επιμέρους πτυχή του προβλήματος της μπανάνας, που έχει ασφαλώς σχέση με το ζήτημα του ΠΟΕ, αλλά ασχολείται μόνο με τις πληρωμές προς τους παραγωγούς μπανανών των χωρών ΑΚΕ.
<P>
Το 1997, ως γνωστόν, οι ΗΠΑ και ορισμένες χώρες της Λατινικής Αμερικής επεδίωξαν τη διοργάνωση ενός πάνελ του ΠΟΕ. Στο πάνελ αυτό αποφασίστηκε ότι η τότε ισχύουσα κοινή οργάνωση αγοράς της ΕΕ αντιβαίνει στους κανόνες του ΠΟΕ. Κατόπιν τούτου η Επιτροπή υπέβαλε μία πρόταση τροποποίησης, που έγινε δεκτή το 1989. Στο πακέτο της συγκεκριμένης πρότασης περιλαμβανόταν η πρόταση για πρόσθετες πληρωμές στους παραγωγούς μπανανών ΑΚΕ από τον κοινοτικό προϋπολογισμό. Είναι ακόμη αμφισβητούμενο και στον ΠΟΕ αν η προσαρμογή της κοινής οργάνωσης αγοράς πληροί τους κανόνες του ΠΟΕ. Πιστεύω ότι μιλώ εξ ονόματος όλων τονίζοντας ότι η απόφαση σχετικά με αυτό δεν είναι θέμα των ΗΠΑ, αλλά των αντιστοίχων συμβουλίων του ΠΟΕ. Πρέπει να τονίζεται σαφώς και επανειλημμένα ότι οι ΗΠΑ δεν έχουν δικαίωμα να προβαίνουν εδώ σε μονομερείς κυρώσεις. Όμως, μιλώ προσωπικά και μόνο εξ ονόματός μου λέγοντας ότι και η Ευρωπαϊκη Ένωση πρέπει ασφαλώς να προετοιμαστεί να δεχθεί την απόφαση διαιτησίας του ΠΟΕ και ότι ενδεχομένως κάποτε πρέπει να γίνουν δεκτές περαιτέρω τροποποιήσεις.
<P>
Πάντως, η έκθεση αναφέρεται μόνο στις αντισταθμιστικές πληρωμές που προτάθηκαν από την Επιτροπή με τη μορφή πακέτου, ακόμη κι αν δεν έχουν νομική συνάφεια. Το ζητούμενο είναι πώς θα καταβληθούν οι πληρωμές αυτές, με ποιά μορφή και σε ποιούς παραγωγούς. Και ως προς αυτό υπάρχουν διαφορετικές θέσεις στην Ευρωπαϊκή Ένωση. Υπάρχουν διαφορές μεταξύ Συμβουλίου και Κοινοβουλίου. Το Συμβούλιο δεν έκανε δεκτές σημαντικές τροπολογίες που είχε υποβάλει το Κοινοβούλιο κατά την πρώτη ανάγνωση, γεγονός που προσωπικά ως εισηγητής θεωρώ ακατανόητο εν μέρει, όπως ασφαλώς και ολόκληρη η επιτροπή.
<P>
Μια σημαντική προτεραιότητα για το Κοινοβούλιο ήταν η υποστήριξη των παραγωγών μπανανών «δικαίου εμπορίου». Αυτό ανέκαθεν αποτελούσε προτεραιότητα του Κοινοβουλίου και κατά τη χορήγηση χρηματοδοτικής συνδρομής στους παραγωγούς θα διαδραματίσει επίσης πολύ σημαντικό ρόλο και όχι δευτερεύοντα, όπως αφήνει να φανεί το Συμβούλιο στην κοινή θέση του. Είμαστε υπέρ ελαχίστων προδιαγραφών σε σχέση με τις συνθήκες εργασίας, οι οποίες θα είναι προϋπόθεση για τις πληρωμές, και είμαστε επίσης υπέρ της συμπερίληψης των οργανώσεων των παραγωγών και των αγροτών στη χορήγηση ενίσχυσης. Η επιτροπή αποφάσισε επίσης με πλειοψηφία να αυξήσει τις πιστώσεις του προγράμματος, καθώς και να προβλέψει σε ορισμένα άλλα σημεία, όπως στις τροπολογίες 19, 9 και 15, επέκταση των πληρωμών από τον κοινοτικό προϋπολογισμό. Εγώ ως εισηγητής τάχθηκα κατά, όμως αναγκάστηκα να υποχωρήσω μπροστά στην πλειοψηφία στην ολομέλεια.
<P>
Προσωπικά θεωρώ ουσιαστική την τροπολογία που αποκλείει τις πολυεθνικές επιχειρήσεις από τη συνδρομή βάσει αυτού του χρηματοδοτικού μέσου. Ασφαλώς δεν είναι σωστό να λέει όλος ο κόσμος ότι η Ευρώπη θέλει με αυτή την κοινή οργάνωση αγοράς, με όλα όσα κάνουμε στον τομέα της μπανάνας, να προστατεύσει τους μικρούς και ανεξάρτητους παραγωγούς από τις μεγάλες πολυεθνικές και μετά να απορρίπτει μια τροπολογία όπου διατυπώνεται ακριβώς αυτό - ότι αυτές οι χρηματοδοτικές ενισχύσεις πρέπει να χορηγούνται στους μικρούς και ανεξάρτητους παραγωγούς και όχι σε πολυεθνικούς ομίλους επιχειρήσεων. Ωστόσο, ακριβώς αυτό έκαναν η Επιτροπή και το Συμβούλιο, μολονότι το Κοινοβούλιο είχε ψηφίσει την τροπολογία αυτή με μεγάλη πλειοψηφία ήδη από την πρώτη ανάγνωση. Η επιτροπή την επανέφερε και παρακαλώ την Επιτροπή να εξετάσει ξανά με προσοχή την απορριπτική στάση της, γιατί η Ευρωπαϊκή Ένωση θα χάσει κάθε αξιοπιστία, αν ενεργούμε σύμφωνα με το σύνθημα ότι μπορούμε να υποστηρίζουμε τις πολυεθνικές όσο εργάζονται στα κράτη ΑΚΕ, αν όμως εργάζονται στη Λατινική Αμερική, είναι κακές και πρέπει να τις κρατήσουμε μακριά από την ευρωπαϊκή αγορά με τη βοήθεια κάθε είδους γραφειοκρατίας! Κατά τη γνώμη μου, αυτό είναι υποκρισία. Έτσι, όλη η πολιτική μας γίνεται υποκριτική. Θεωρώ ότι η Ευρωπαϊκή Επιτροπή πρέπει να λάβει σαφή θέση στο σημείο αυτό. Διαφορετικά, είναι για μένα ακόμη σαφέστερο από ό, τι ήταν μέχρι σήμερα ότι η πολιτική στο θέμα της μπανάνας είναι αρκετά συνυφασμένη με την υποκρισία! Πρέπει να μεταφέρουμε με συνέπεια αυτά τα πράγματα.

<SPEAKER ID=160 LANGUAGE="FR" NAME="Carlotti">
Κύριε Πρόεδρε, κύριε Επίτροπε, θα ήθελα εξ ονόματος της Ομάδας του Ευρωπαϊκού Σοσιαλιστικού Κόμματος να υποστηρίξω την έκθεση του κ. Liese που αφορά τη θέσπιση ενός ειδικού πλαισίου τεχνικής και χρηματοδοτικής συνδρομής, προκειμένου να παρασχεθεί βοήθεια στους παραδοσιακούς προμηθευτές μπανανών ΑΚΕ για να προσαρμοστούν στις νέες συνθήκες της αγοράς. Υποστηρίζω την έκθεση αυτή, διότι λαμβάνει υπόψη της τα συμφέροντα των πλέον μειονεκτούντων προμηθευτών. Πρέπει να ενισχυθούν ιδιαιτέρως οι μικροί ανεξάρτητοι παραγωγοί, ενώ οι πολυεθνικές επιχειρήσεις που διαθέτουν φυτείες μπανάνας σε πολλές χώρες θα πρέπει να αποκλεισθούν από την ενίσχυση. Υποστηρίζω την έκθεση αυτή, επειδή τονίζει το συμφέρον που προκύπτει από τον σεβασμό των κοινωνικών κανόνων, των συνθηκών εργασίας και του περιβάλλοντος και επειδή προβλέπει ειδικά μέτρα στήριξης των μπανανών που υπόκεινται στο «δίκαιο εμπόριο».
<P>
Εμείς οι σοσιαλιστές επιθυμούμε να χορηγείται ενίσχυση για τη βελτίωση της ποιότητας και κρίνουμε απαραίτητη την ενίσχυση για τη διαφοροποιήση των παραγωγών, διότι, για πολλές χώρες ΑΚΕ, οι μπανάνες είναι η μοναδική πηγή εισοδήματος. Επομένως, νομίζω ότι οι συνεισφορές των ευροβουλευτών, αν προστεθούν στις προτάσεις που ενέκρινε το Συμβούλιο μετά από το τέλος της πρώτης ανάγνωσης, όπως, για παράδειγμα, η πρόταση να ληφθεί υπόψη η ιδιαιτέρως δραματική κατάσταση στη Σομαλία, μπορούν να οδηγήσουν σε άκρως ικανοποιητικούς κανονισμούς, αν μπορέσουμε να διαθέσουμε έναν προϋπολογισμό και να προσπαθήσουμε για μια ανάλογη χρηματοδότηση - την οποία υπολογίζουμε σε 500 εκατομμύρια Ecu - σε συνεχή βάση, δηλαδή πέραν των δέκα ετών, σύμφωνα με την εξέλιξη των χωρών ΑΚΕ και την εξέλιξη της αγοράς.
<P>
Αυτό όμως που μας ανησυχεί, όπως υποψιάζεστε κύριε Επίτροπε, είναι η νέα προσφυγή των Ηνωμένων Πολιτειών ενώπιον του ΠΟΕ, οι απειλές επιβολής κυρώσεων σε πολλά ευρωπαϊκά προϊόντα, η χρήση αναβλητικών τεχνικών, τόσες μέθοδοι που δεν ταιριάζουν σε μια μεγάλη χώρα. Σε μερικές μέρες ο ΠΟΕ θα αποφανθεί σχετικά με το καθεστώς εισαγωγής μπανανών και, ως εκ τούτου, σχετικά με τις δυνατότητες επιβολής κυρώσεων για τις χώρες που θεωρούν ότι θίγονται από το εν λόγω καθεστώς. Φοβάμαι ότι η απόφαση του Παγκόσμιου Οργανισμού Εμπορίου θα εξυπηρετεί για άλλη μια φορά τα συμφέροντα της Αμερικής. Δεν θέλω να επιβληθούν οι αποφάσεις αυτές στην Ευρωπαϊκή Ένωση χωρίς αυτή να αντιδράσει ή, τουλάχιστον, χωρίς να εκφράσει την πολιτική της βούληση να αντιδράσει για να υποστηρίξει, με οποιοδήποτε τίμημα, τους δικούς της παραγωγούς και τους παραγωγούς των φτωχών χωρών της Αφρικής, της Καραϊβικής και του Ειρηνικού. Νομίζω ότι με τις χώρες αυτές δεν μας συνδέουν μόνο εμπορικές συνθήκες, αλλά και ηθικές δεσμεύσεις.

<SPEAKER ID=161 LANGUAGE="ES" NAME="Fernαndez Martνn">
Κύριε Πρόεδρε, κυρίες και κύριοι, κύριε Επίτροπε, όπως είχα πει τον περασμένο Ιούνιο επ' ευκαιρία της συζήτησης αυτής της έκθεσης σε πρώτη ανάγνωση, η μεταρρύθμιση της ΚΟΑ των μπανανών που μας προτείνει η Επιτροπή επιβάλλεται από την απόφαση της ομάδας των εμπειρογνωμώνων του Παγκόσμιου Οργανισμού Εμπορίου έναντι της καταγγελίας του Ισημερινού και άλλων τρίτων χωρών.
<P>
Τώρα, όπως και τότε, το Ευρωπαϊκό Κοινοβούλιο υποστήριξε σε γενικές γραμμές την πρόταση της Επιτροπής, με μεγάλη πλειοψηφία, εισάγοντας κάποιες τροπολογίες που θα θέλαμε να συμπεριληφθούν στη δεύτερη ανάγνωση. Ωστόσο, από τότε έως σήμερα έχει σημειωθεί μια ουσιαστική μεταβολή στην εξέλιξη αυτού που πολλοί αποκαλούν «πόλεμο της μπανάνας», και σήμερα βρισκόμαστε σε μια συζήτηση που είναι περισσότερο πολιτική παρά τεχνική. Το νέο γεγονός είναι πως οι Ηνωμένες Πολιτείες έβγαλαν τις μάσκες και απειλούν άμεσα την Ένωση με την επιβολή εμπορικών αντιποίνων ενάντια σε έναν κατάλογο ευρωπαϊκών προϊόντων, αν δεν αλλάξουμε την πολιτική μας προστασίας των μπανανοκαλλιεργειών των χωρών ΑΚΕ.
<P>
Η αμερικανική κυβέρνηση, εξασθενημένη από γεγονότα της εσωτερικής και διεθνούς της πολιτικής, δεν μπόρεσε να αντισταθεί στην τεράστια πίεση κάποιων από τις αμερικανικές πολυεθνικές στον τομέα της μπανάνας και είναι διατεθειμένη να πάρει τη δικαιοσύνη στα χέρια της. Χθες στην Επιτροπή Εξωτερικών Οικονομικών Σχέσεων του Ευρωπαϊκού Κοινοβουλίου ήμασταν μάρτυρες ενός ασυνήθιστου γεγονότος: στο ίδιο αυτό Κοινοβούλιο ο πρεσβευτής των Ηνωμένων Πολιτειών έδωσε ένα παράδειγμα του τρόπου με τον οποίο αντιλαμβάνεται η αυτοκρατορία τον σεβασμό προς τους κανόνες του ΠΟΕ, απαιτώντας την τήρησή τους, όταν τη συμφέρει, και αγνοώντας τους σε αντίθετη περίπτωση.
<P>
Δράττομαι αυτής της ευκαιρίας για να επικροτήσω την αποφασιστική θέση που έλαβε χθες ο Επίτροπος Brittan στην Επιτροπή Εξωτερικών Οικονομικών Σχέσεων, όπου υπερασπίστηκε τη νομιμότητα και τη γνησιότητα των κανόνων μας. Ζητώ δε από την Επιτροπή, σε μια κατάσταση που χαρακτηρίζεται από αβεβαιότητα, όπως είναι η προκειμένη, να αποδεχθεί τις προτάσεις του Ευρωπαϊκού Κοινοβουλίου σε δεύτερη ανάγνωση, ακριβώς όπως αναφέρεται και στην έκθεση του κυρίου Liese.

<SPEAKER ID=162 LANGUAGE="IT" NAME="Fassa">
Κύριε Πρόεδρε, κύριε Επίτροπε, αξιότιμοι συνάδελφοι, δεν μπορώ παρά να δώσω τα συγχαρητήριά μου, καθώς και της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, στον κύριο Liese για τον τρόπο με τον οποίο μπόρεσε να στηρίξει δυναμικά σε αυτή την έκθεση τη θέση της Ευρωπαϊκής Ένωσης σχετικά με το ειδικό πλαίσιο συνδρομής για τους παραγωγούς μπανάνας. Μερικά από τα δυνατά σημεία είναι σίγουρα η σημασία που δόθηκε στη διαφοροποίηση, την ιδιαίτερη κατάσταση της Σομαλίας και κυρίως στην κοινωνικά βιώσιμη παραγωγή και το δίκαιο και αλληλέγγυο εμπόριο.
<P>
Αυτά ακριβώς τα σημεία εκθέτουν μια φιλοσοφία της Ευρωπαϊκής Ένωσης που μας παρουσιάζει μια σωστή άποψη για την ελεύθερη αγορά. Δεν είναι σωστό να αντιλαμβανόμαστε την ελεύθερη αγορά ως μια αγορά που στερείται κανόνων και όπου ο ανταγωνισμός γίνεται ανεξάρτητα από τον συσχετισμό των δυνάμεων. Είναι σαφές ότι σε μια τέτοια ελεύθερη αγορά θα σημειώνονταν καταχρήσεις από την πλευρά του ισχυρότερου ή των ισχυρότερων οικονομικών παραγόντων ή της οικονομικά ισχυρότερης χώρας εις βάρος των άλλων. Αυτό ακριβώς είναι που η Ευρωπαϊκή Ένωση πρέπει να προσπαθήσει να αποφύγει με κάθε τρόπο, με όλες τις απαραίτητες, χρήσιμες και κατάλληλες ενέργειες.
<P>
Στο όνομα ακριβώς αυτής της έννοιας της ελεύθερης αγοράς δηλώνω εξ ονόματος της Ομάδας μου την αντίθεσή μας, εξάλλου, στην τροπολογία αριθ. 9, άρθρο 1, παρ. 2 αυτής της έκθεσης, που παρουσίασε η Ομάδα της Ευρωπαϊκής Ριζοσπαστικής Συμμαχίας (ΕΡΣ). Το αρχικό κείμενο κάνει λόγο για ένα ειδικό πλαίσιο υπέρ των παραγωγών μπανάνας με εφαρμογή για μια περίοδο που δεν υπερβαίνει τα δέκα έτη και με ημερομηνία έναρξης την 1η Ιανουαρίου 1999. Εμείς πιστεύουμε ότι αυτό το κείμενο πρέπει να διατηρηθεί. Πρέπει να ενεργήσουμε, ώστε να δώσουμε στις χώρες ΑΚΕ παραγωγούς μπανάνας τη δυνατότητα να σταθούν στα πόδια τους και όχι, όπως θα προέκυπτε κατά την γνώμη μας από την αποδοχή της τροπολογίας της Ομάδας της ΕΡΣ, να εξακολουθούμε να τις κρατάμε αιωνίως και αορίστως σε μειονεκτική θέση.

<SPEAKER ID=163 LANGUAGE="ES" NAME="Sierra Gonzαlez">
Κύριε Πρόεδρε, κύριε Επίτροπε, η τροποποίηση της ΚΟΑ των μπανανών δεν πρέπει να επηρεάζει αρνητικά τους κοινοτικούς παραγωγούς και τους παραγωγούς των χωρών ΑΚΕ. Και παρότι είναι η στιγμή να διαπιστώσουμε αν, ως συνέπεια της εφαρμογής αυτής της τροποποίησης, οι προμηθευτές μπανανών ΑΚΕ έχουν ζημιωθεί, πρέπει να ληφθούν μέτρα για να αποφευχθεί αυτό. Τα μέτρα αυτά πρέπει να διαπνέονται από την αρχή του δίκαιου εμπορίου, που πρέπει να επεκταθεί και να εφαρμοσθεί για την προώθηση εναλλακτικών οικονομικών δραστηριοτήτων για τους παραγωγούς που διαθέτουν λιγότερες δυνατότητες να προσαρμοστούν στις νέες συνθήκες της αγοράς, συμπεριλαμβανομένης της τεχνικής και οικονομικής ενίσχυσης για τους προμηθευτές ΑΚΕ που είναι σε θέση να προσαρμοστούν, ώστε να ασκούν τη δραστηριότητά τους υπό τις καλύτερες δυνατές συνθήκες.
<P>
Στόχος είναι να μην εκφράζει το ειδικό καθεστώς ενισχύσεων μόνο τη βούληση της τήρησης των δεσμεύσεων που έχουν αναληφθεί από την Ένωση έναντι των παραδοσιακών της προμηθευτών, αλλά να συνεισφέρει και στην καταπολέμηση της ένδειας, απευθύνοντας παράλληλα ένα σαφές και έντονο μήνυμα ότι η Ένωση δεν θα δεχθεί απαράδεκτες πιέσεις, όπως είναι αυτές που ασκούν σήμερα οι Ηνωμένες Πολιτείες και ο κατάλογος των αντιποίνων.
<P>
Ζητώ από την Επιτροπή να λάβει υπόψη τις τροπολογίες που υποβλήθηκαν στην έκθεση Liese, ιδιαίτερα αυτές που εμπνέονται από την ιδέα του δίκαιου εμπορίου, οι οποίες στην κοινή θέση παρέμειναν στο περιθώριο. Πρόκειται για μια απολύτως απογοητευτική στάση, όπως και το γεγονός ότι οι μεγάλες πολυεθνικές μπορούν να λαμβάνουν ενισχύσεις στις χώρες ΑΚΕ εις βάρος των οικονομικών πόρων της Ένωσης.
<P>
Είναι αδιανόητο να βοηθούνται οι πλούσιοι αντί των φτωχών!

<SPEAKER ID=164 LANGUAGE="FR" NAME="Martinez">
Κύριε Πρόεδρε, απόψε το βράδυ συζητάμε δύο συμβολικά ζητήματα. Σε λίγο θα ασχοληθούμε με το θέμα των ορνίθων ωοπαραγωγής στο πλαίσιο της έκθεσης Kindermann σχετικά με τα σκανδαλώδη συστήματα συγκεντρωτικής εκτροφής ως σύμβολο της υπερπαραγωγικότητας. Η δε έκθεση του κ. Peter Liese σχετικά με την μπανάνα συμβολίζει την παγκοσμιοποίηση.
<P>
Πρόκειται για έναν πολύ παλιό φάκελο, ο οποίος καθυστερεί εδώ και χρόνια. Οι Ευρωπαίοι παράγουν περίπου 800.000 με 830.000 τόνους μπανάνας - από τη Γουαδελούπη, την Κρήτη, τη Μαρτινίκα, τις Καναρίους Νήσους και τη Μαδέρα. Αγοράζουμε περίπου 830.000 τόνους μπανάνας από τις χώρες ΑΚΕ, εκ των οποίων η Ακτή του Ελεφαντοστού και το Καμερούν. Υπάρχουν επίσης οι «μπανάνες του δολαρίου», στις οποίες οι Γερμανοί δείχνουν τεράστια προτίμηση, δηλαδή οι μπανάνες της Κεντρικής Αμερικής. Αρχικά επρόκειτο για δύο εκατομμύρια τόνους, που συνόδευε το δώρο των τελωνειακών δασμών, όπως για τα προϊόντα υποκατάστασης των σιτηρών (PSC). Έπειτα, με το πρόσχημα ότι η προσχώρηση της Σουηδίας, της Αυστρίας και της Φινλανδίας στην Ευρωπαϊκή Ένωση ζημίωνε τις ΗΠΑ, δεχτήκαμε να εισάγουμε 2, 5 εκατομμύρια τόνους μπανάνας από τη Λατινική Αμερική χωρίς ή με μειωμένους τελωνειακούς δασμούς.
<P>
Όλα αυτά δεν ήταν αρκετά για τις Ηνωμένες Πολιτείες. Προέβησαν σε προσφυγή στον Παγκόσμιο Οργανισμό Εμπορίου, πολλαπλασιάστηκαν οι πρωτοβάθμιες εξεταστικές επιτροπές και οι επιτροπές εξέτασης των εφέσεων, τροποποιήθηκε η νομοθεσία μας, έγινε εκ νέου προσφυγή στον ΠΟΕ, και να που σήμερα, τώρα που υποκύπτουμε, πρέπει να προβλέψουμε αποζημιώσεις για τα φτωχά κράτη ΑΚΕ που θα ζημιωθούν.
<P>
Είμαστε χαρακτηριστική περίπτωση, κατ' αρχάς υποκρισίας, όταν μιλάμε για υπεράσπιση των οικονομικών συμφερόντων της Ευρωπαϊκής Ένωσης, γιατί τελικά η κ. Cresson και ο κ. Marνn μπορεί να υπεξαίρεσαν 4 ή 5 δεκάρες, όπως κάθε φυσιολογικός σοσιαλιστής, αλλά εδώ, στην προκειμένη περίπτωση, πρόκειται για δώρο 14 δισεκατομμυρίων φράγκων που προσφέρουμε σε μια πολυεθνική επιχείρηση, την πολυεθνική Chiquita. Μετά από αυτό μπορούμε να μιλάμε για τα οικονομικά συμφέροντα της Ευρωπαϊκής Κοινότητας.
<P>
Θέτουμε υπό αμφισβήτηση την περιφερειακή μας πολιτική στην Κρήτη, στη Μαδέρα, στις Καναρίους Νήσους, στη Γουαδελούπη και στη Μαρτινίκα. Θέτουμε υπό αμφισβήτηση την πολιτική συνεργασίας με τις χώρες ΑΚΕ, εφόσον θέτουμε υπό αμφισβήτηση τις άδειες εισαγωγής. Θέτουμε υπό αμφισβήτηση την πολιτική των δικαιωμάτων του ανθρώπου, εφόσον στην Ονδούρα η πολυεθνική United Brand, την οποία εξαγόρασε η Chiquita, είναι αυτή που εκτελεί χρέη αστυνομικού. Θέτουμε υπό αμφισβήτηση την κοινωνική πολιτική, εφόσον οι μπανάνες αυτές παράγονται από σκλάβους που εργάζονται για 35 ευρώ τον μήνα. Θέτουμε υπό αμφισβήτηση την υπεροχή του ευρωπαϊκού δικαίου, εφόσον υποκύπτουμε στο δίκαιο της Γενεύης, στο δίκαιο του Παγκόσμιου Οργανισμού Εμπορίου.
<P>
Και, για μια φορά ακόμα, ενώπιον της παραγράφου 301 των Ηνωμένων Πολιτειών, η Ευρώπη των 370 εκατομμυρίων κατοίκων, η Ευρώπη του ευρώ, η Ευρώπη που αποτελεί νέα δύναμη, υποκύπτει στο Κοσσυφοπέδιο, στο Ιράκ και τώρα στη μπανάνα. Πρόκειται για ευθυγράμμιση με τις Ηνωμένες Πολιτείες. Εύχομαι να καταφέρουμε να γλιστρήσουμε πάνω σε αυτή την μπανανόφλουδα για να ξαναπάρουμε τον σωστό δρόμο, αλλά αμφιβάλλω.

<SPEAKER ID=165 LANGUAGE="IT" NAME="Vecchi">
Κύριε Πρόεδρε, έχουμε φτάσει πλέον στη δεύτερη ανάγνωση της πρότασης κανονισμού που αναγκαστήκαμε να εγκρίνουμε έπειτα από τις αποφάσεις του Παγκόσμιου Οργανισμού Εμπορίου, για να προσπαθήσουμε να μην ζημιώσουμε περαιτέρω τους παραδοσιακούς προμηθευτές μπανάνας των χωρών της Αφρικής, της Καραϊβικής και του Ειρηνικού. Στο σύνολό της η κοινή θέση του Συμβουλίου επέτρεψε να βελτιώσουμε την αρχική πρόταση κανονισμού, χάρη κυρίως στη δράση του Ευρωπαϊκού Κοινοβουλίου κατά την πρώτη ανάγνωση.
<P>
Συγκεκριμένα θα ήθελα να υπενθυμίσω ότι ενισχύεται η δυνατότητα χρησιμοποίησης μέρους των πόρων που προβλέπονται από τον κανονισμό και για την προώθηση δράσεων διαφοροποίησης των παραγωγών, στην περίπτωση που δεν υφίστανται οι συνθήκες για να συνεχιστεί, υπό αξιοπρεπείς όρους, η παραγωγή μπανάνας. Σε άλλα σημεία το Κοινοβούλιο θα πρέπει να επαναδιατυπώσει τις τροπολογίες του, με σκοπό κυρίως να παρασχεθούν εγγυήσεις ότι οι πόροι θα χρησιμοποιηθούν και προς όφελος των μικρών και των ανεξάρτητων παραγωγών.
<P>
Η κοινή θέση του Συμβουλίου αποδέχτηκε τις τροπολογίες του Κοινοβουλίου μας που είχαν ως στόχο να ληφθεί υπόψη η ειδική κατάσταση της Σομαλίας και των παραγωγών μπανάνας της χώρας αυτής. Πρόκειται για το μοναδικό εμπόρευμα που μπορεί να εξαχθεί από την χώρα αυτή προς την ευρωπαϊκή αγορά και από τη δυνατότητα να διατηρηθεί και να ενισχυθεί η παραγωγή μπανάνας εξαρτάται σε μεγάλο βαθμό το μέλλον αυτής της δύστυχης χώρας.
<P>
Αυτό είναι θετικό, αλλά θα ήθελα εντούτοις να θυμίσω ότι, κατά την διάρκεια των προηγούμενων ετών, παρά τις σαφείς υποδείξεις και του Ευρωπαϊκού Κοινοβουλίου, η Επιτροπή είχε πάντοτε την τάση να μποϊκοτάρει τις εξαγωγές μπανάνας από τη Σομαλία. Οι φυσικές καταστροφές που έπληξαν κατά τα τελευταία δύο χρόνια τις μπανανοπαραγωγούς περιοχές της χώρας προκάλεσαν σημαντικές ζημίες, για τις οποίες ωστόσο η Ένωση έκρινε κατά απαράδεκτο τρόπο ότι δεν χρειαζόταν να δώσει συνέχεια με παρεμβάσεις χορήγησης ενισχύσεων.
<P>
Πρέπει συνεπώς η Ένωση να δράσει ταχέως, ώστε οι Σομαλοί παραγωγοί μπανάνας να αποκτήσουν άμεση πρόσβαση στις ενισχύσεις που προβλέπονται από τον κανονισμό που συζητάμε αυτή τη στιγμή.
<P>
Αυτός θα ήταν ένας από τους πιο συγκεκριμένους τρόπους για να υποστηρίξουμε την ανάκαμψη της Σομαλίας και να εμποδίσουμε την οριστική της έξοδο από το κοινοτικό «κλαμπ της μπανάνας».

<SPEAKER ID=166 NAME="Porto">
) Κύριε Πρόεδρε, κύριε Επίτροπε, στην υπόθεση των μπανανών, πέρα από τους περισσότερο ή λιγότερο θεμιτούς λόγους που προβάλλουν τα εμπλεκόμενα μέρη, δεν μπορεί να μη μας προξενούν δυσάρεστη έκπληξη οι δυσανάλογες αντιδράσεις των Αμερικανών. Είναι καταρχάς δυσανάλογη η αντίδραση που παρατηρείται σήμερα, όσον αφορά το συγκεκριμένο προϊόν, εάν αναλογιστούμε ότι η Ευρωπαϊκή Ένωση εφάρμοζε επί τέσσερις δεκαετίες μία προστατευτική γεωργική πολιτική αναφορικά με σειρά αγαθών που παράγονται στο ίδιο το έδαφος των Ηνωμένων Πολιτειών. Από τη στιγμή που, στις προαναφερόμενες περιπτώσεις, δεν είχε εκδηλωθεί παρόμοια αντίδραση, οδηγούμαστε στο συμπέρασμα ότι η διοίκηση των ΗΠΑ νοιάζεται περισσότερο για μία ή δύο πολυεθνικές εταιρείες που δραστηριοποιούνται στην παραγωγή μπανανών στη Λατινική Αμερική παρά για τους γεωργούς της ίδιας της της χώρας.Πέραν τούτου, η αντίδραση είναι δυσανάλογη ενόψει του όγκου της παραγωγής που διεκδικεί η Ευρωπαϊκή Ένωση, μια σχετικά μικρή παραγωγή που προέρχεται από περιφερειακές περιοχές όπως η Μαδέρα και τα Κανάρια νησιά, ή από φτωχές χώρες ΑΚΕ οι οποίες δεν είναι σε θέση να προωθήσουν εναλλακτικές διεξόδους ικανές να εξασφαλίσουν ένα ελαχίστως αξιοπρεπές βιοτικό επίπεδο στον αγροτικό πληθυσμό.
<P>
Δεν μιλάμε, επομένως, για πλούσιες περιφέρειες αλλά για περιοχές για τις οποίες είναι αδιανόητο να μην αιτιολογείται κάποια στήριξη. Πρόκειται ακριβώς για την προτεινόμενη τώρα χρηματοδοτική συνδρομή, το ύψος της οποίας θα καθορισθεί σύντομα, ενώ κανείς δεν μπορεί να αμφιβάλλει για τη σοβαρότητα των προθέσεών μας.
<P>
Τέλος, θεωρούμε επίσης δυσανάλογα και άτοπα τα αντίποινα που αποφασίστηκαν, υπό την έννοια ότι μειώνονται οι εισαγωγές διάσπαρτων και μεμονωμένων προϊόντων, πράγμα που επιβαρύνει αδιακρίτως χώρες, περιφέρειες και τομείς που δεν έχουν καμία σχέση με τις μπανάνες. Εάν εξετάσουμε τον κατάλογο, διαπιστώνουμε άλλωστε ότι, στο βωμό της υπεράσπισης μιας μεγάλης πολυεθνικής η οποία κατονομάστηκε επανειλημμένως εδώ μέσα, θυσιάζονται ευρωπαϊκοί παραγωγικοί τομείς όπου κυριαρχούν οι μικρές και μεσαίες επιχειρήσεις, που πολύ συχνά εδρεύουν σε περισσότερο μειονεκτικές χώρες και περιφέρειες. Επίσης θεωρούμε ιδιαίτερα κακόγουστη την επιδίωξη διχασμού της Ευρωπαϊκής Ένωσης, με την παρέκκλιση που παραχωρήθηκε στη Δανία και στην Ολλανδία, με το πρόσχημα της δήθεν καλής συμπεριφοράς των εν λόγω χωρών, από τη στιγμή που το ζητούμενο είναι η χάραξη μιας κοινής πολιτικής την οποία, άπαξ και αποφασιστεί, οφείλουμε όλοι να προωθήσουμε με αλληλέγγυο τρόπο.
<P>
Πέρα από το θλιβερό περιστατικό που προανέφερα, που ελπίζουμε ότι σύντομα θα πέσει σε λήθη, παραμένει το ερώτημα ουσίας εάν πράγματι αυτός είναι ο δρόμος που πρέπει να ακολουθήσουμε, εφόσον εμπλέκονται οι δύο μεγαλύτερες δυνάμεις του πλανήτη οι οποίες επωμίζονται πολύ ειδικές ευθύνες στο παγκόσμιο εμπόριο.

<SPEAKER ID=167 LANGUAGE="IT" NAME="Santini">
Κύριε Πρόεδρε, επιθυμώ να επικεντρώσω την παρέμβασή μου μόνο σε ένα θέμα που έθιξε πριν από λίγο ο συνάδελφος Vecchi: το λεγόμενο ζήτημα της Σομαλίας. Επιθυμώ να τονίσω, αυτή την φορά με ικανοποίηση, ότι αυτός ο κανονισμός του Συμβουλίου λαμβάνει τελικά υπόψη αυτό το πρόβλημα με τη δέουσα προσοχή. Πρόκειται για ένα πρόβλημα που μάταια είχε τονίσει και ο ομιλών τον καιρό που ήταν εισηγητής της ΚΟΑ στον τομέα της μπανάνας, όταν συζητούσαμε σε αυτή την αίθουσα γενικά για το πρόβλημα, αλλά και για κάποιες συγκεκριμένες περιπτώσεις. Η Σομαλία εξέρχεται από δύο χρονικές περιόδους που θα μπορούσαμε να χαρακτηρίσουμε τουλάχιστον καταστροφικές από περιβαλλοντική άποψη και οι οποίες έρχονται να προστεθούν σε αυτές του παρελθόντος: από τον Οκτώβριο του 1997 έως τον Ιανουάριο του 1998 το 70 τοις εκατό των φυτειών μπανάνας καταστράφηκε εξαιτίας μιας πλημμύρας που κράτησε για τέσσερεις ή πέντε μήνες τα φυτά κάτω από το επίπεδο του νερού, γεγονός που απέκλεισε φυσικά κάθε περαιτέρω πιθανότητα διατήρησής τους.
<P>
Παρά τις τραγικές εκκλήσεις που της απήθυναν, η Ευρωπαϊκή Επιτροπή δεν θώρησε απαραίτητο να επέμβει κατά κανένα τρόπο, ούτε μέσω των πόρων του Ευρωπαϊκού Κοινωνικού Ταμείου ούτε μέσω των πόρων του STABEX ούτε με κάποια άλλη μορφή αρωγής. Ήδη πριν από αυτό, στα πλαίσια συζήτησης της ΚΟΑ, δεν ήθελε να αναγνωρίσει τον εμφύλιο πόλεμο, ο οποίος είναι ενδημικός και μένεται συνεχώς εδώ και καμιά τριανταριά πλέον χρόνια, ως αιτία ανωτέρας βίας, ένα ολέθριο συμβάν, όπως αυτά, για παράδειγμα, εξαιτίας των οποίων χορηγήθηκαν γενναίες αποζημιώσεις στους παραγωγούς των νησιών της Καραϊβικής.
<P>
Από τον περασμένο Ιούνιο έχει διακοπεί κάθε είδος εξαγωγής μπανάνας από τη Σομαλία: παρατηρείται έλλειψη στο εμπόρευμα, και αυτό που υπάρχει δεν διατίθεται σε οικονομική τιμή και ως εκ τούτου δεν ενδείκνυται. Με τον παρόντα κανονισμό, όμως, οι Σομαλοί παραγωγοί μπορούν επιτέλους να ορθοποδήσουν. Πρέπει όμως να μπορούν να έχουν οι ίδιοι άμεση και ταχεία πρόσβαση στα οικονομικά οφέλη μέσω του ελεύθερου συνεταιρισμού τους, που συστήθηκε για να θέσει τέρμα σε ένα άλλοθι που κράτησε χρόνια και σύμφωνα με το οποίο οι ενισχύσεις δεν είχαν στο παρελθόν σαφείς και έγκυρους αποστολείς.
<P>
Έτσι λοιπόν αυτή τη στιγμή υπάρχει η οργάνωση Σομαλών παραγωγών και είναι αναγνωρισμένη τόσο στην Ευρώπη, όσο και διεθνώς, γεγονός που πρέπει να λάβει υπόψη της κυρίως η ΓΔ VIII.

<SPEAKER ID=168 NAME="Pinheiro">
Κύριε Πρόεδρε, κυρίες και κύριοι, πρώτα απ' όλα θα ήθελα να ευχαριστήσω την Επιτροπή Ανάπτυξης και Συνεργασίας, και ιδιαίτερα τον κ. Liese, για τη σκληρή εργασία που κατέβαλε γι' αυτόν τον φάκελο. Πριν στραφώ στις τροπολογίες, θα ήθελα να σας υπενθυμίσω εν συντομία γιατί αυτή η πρόταση είναι τόσο σημαντική για την Επιτροπή. Το Συμβούλιο ενέκρινε πέρσι τα μέτρα που ήταν απαραίτητα για τη συμμόρφωση της κοινής οργάνωσης αγοράς για τις μπανάνες προς τους κανόνες του ΠΟΕ. Αυτά εφαρμόζονται ήδη από την 1η Ιανουαρίου και θα μεταβάλουν ριζικά τις συνθήκες αγοράς για τους παροδοσιακούς προμηθευτές μπανανών ΑΚΕ. Κατά τη γνώμη μας, το γεγονός αυτό θα θέσει σε κίνδυνο τη συνέχιση της βιωσιμότητάς τους στην αγορά της ΕΕ, κυρίως μετά από την κατάργηση του σημαντικού ειδικού συστήματος αδειών, και δεν θα υπάρχει πλέον μηχανισμός για τη γεφύρωση του χάσματος του ανταγωνσιμού μεταξύ των μπανανών ΑΚΕ και των «μπανανών του δολαρίου».
<P>
Προκειμένου να δοθεί η δυνατότητα στους προμηθευτές ΑΚΕ να διατηρήσουν την παρουσία τους στην αγορά της ΕΕ, όπως έχει συμφωνηθεί στο πλαίσιο της Σύμβασης Λομέ, η Επιτροπή παρουσίασε παράλληλα την πρόταση αυτή, θεσπίζοντας ένα ειδικό πλαίσιο για παροχή τεχνικής και οικονομικής βοήθειας. Σκοπός αυτής της στήριξης είναι να τους βοηθήσει να προσαρμοστούν στις νέες συνθήκες αγοράς και κυρίως να αυξήσουν την ανταγωνιστικότητά της παραγωγής τους. Πιστεύω ότι συμφωνούμε ως προς την ανάγκη ύπαρξης του εν λόγω κανονισμού και την ανάγκη να θεσπισθεί το συντομότερο δυνατόν, ώστε οι παραδοσιακοί προμηθευτές ΑΚΕ να μπορούν να συνεχίσουν τις προσπάθειές τους για βελτίωση της ανταγωνιστικότητά τους. Η δράση αυτή είναι απαραίτητη, όποια κι αν είναι η έκβαση των εν εξελίξει συζητήσεων στη Γενεύη.
<P>
Επί του προκειμένου, θα ήθελα να τονίσω πόσο πολύ συμφωνούμε με την εν λόγω πρόταση. Αποδεχθήκαμε τέσσερεις συγκεκριμένες τροπολογίες, αλλά η συμφωνία μας προχωρά πολύ πέρα απο αυτές. Ας πάρουμε το θέμα της διαφοροποίησης. Συμφωνήσαμε η χρηματοδότηση να είναι διαθέσιμη για προγράμματα διαφοροποίησης όπου δεν θα είναι εφικτές ή βιώσιμες οι βελτιώσεις επί του ανταγωνισμού. Όλοι γνωρίζουμε ότι υπάρχουν τμήματα της βιομηχανίας μπανάνας στις παραδοσιακές χώρες ΑΚΕ όπου κατά πάσα πιθανότητα η παραγωγή δεν θα επιβιώσει σε μια ανταγωνιστικότερη αγορά της ΕΕ. Σε αυτούς τους γεωργούς θα πρέπει να δοθεί βοήθεια, για να υπάρξει διαφοροποίηση σε άλλες καλλιέργειες. Τώρα εισάγεται μια νέα διατύπωση στην κοινή θέση, προκειμένου να προβλεφθεί κάτι τέτοιο.
<P>
Ένας άλλος τομέας είναι η παραγωγή μπανάνας σύμφωνα με τους κοινωνικούς κανόνες και τους κανόνες προστασίας του περιβάλλοντος, η λεγόμενη μπανάνα «δίκαιου εμπορίου». Αυτό αποτελεί σημαντική πτυχή της στρατηγικής μιας χώρας ΑΚΕ, προκειμένου να βελτιώσει την ανταγωνιστικότητά της. Γι' αυτόν τον λόγο στην κοινή θέση προστέθηκε συγκεκριμένη διατύπωση. Ωστόσο, πρέπει να τονίσω ότι δεν πρόκειται για έναν κανονισμό σχετικά με δίκαιο εμπόριο. Υπάρχουν πολλές άλλες μεθόδοι με τις οποίες μια χώρα ΑΚΕ μπορεί να επιτύχει βιώσιμη βελτίωση του τομέα της μπανάνας. Σε αυτές περιλαμβάνονται η βελτίωση της ζεύξης μεταφοράς και διανομής, ο σχεδιασμός νέων στρατηγικών μάρκετινγκ και η παροχή κατάρτισης και τεχνικής βοήθειας στους γεωργούς. Θα πρέπει να υπενθυμίσουμε επίσης ότι ο κατάλογος των κριτηρίων του προγράμματος δεν είναι ούτε κατευθυντήριος ούτε λεπτομερής. Η διατύπωση παραμένει απλή, για να είναι δυνατή η απαραίτητη ευελιξία.
<P>
Ένας άλλος τομέας στον οποίο συμφωνούμε είναι οι ανοιχτές και διαφανείς διαβουλεύσεις. Αυτό αποτελεί μέρος της καλής εργασιακής πρακτικής, προκειμένου να εξασφαλισθεί ότι οι ομάδες παραγωγών και οι ενώσεις μπανανοκαλλιεργητών συμμετέχουν στη διαδικασία σχεδιασμού στρατηγικών για τον τομέα της μπανάνας. Ήδη ενθαρρύνουμε αυτές τις συζητήσεις. Αποτελούν επίσης αναπόσπαστο τμήμα της εταιρικής σχέσης ΑΚΕ-ΕΕ. Σε αυτό το σημείο δεν χρειάζεται να προστεθεί στον κανονισμό ειδική διατύπωση.
<P>
Υπάρχει ένας ή δύο τομείς όπου οι απόψεις μας αποκλίνουν κάπως, κι εκεί ακριβώς δεν μπορέσαμε να αποδεχτούμε τις προτεινόμενες τροπολογίες σας. Τα επιχειρήματά μας είναι τα ίδια, όπως και κατά την πρώτη ανάγνωση, τον Ιούνιο. Ένα από αυτά τα σημεία είναι η πρόβλεψη της άμεσης ενίσχυσης προς τους γεωργούς, μιας μορφής ενίσχυσης στο εισόδημα. Αυτή η έννοια δεν εκφράζει τον συνολικό μας στόχο, που είναι η βελτίωση του επιπέδου ανταγωνιστικότητας της παραδοσιακής παραγωγής μπανανών ΑΚΕ. Η ενίσχυση στο εισόδημα θα αναβάλει την ημέρα που οι μη ανταγωνιστικοί παραγωγοί θα πρέπει να αποχωρήσουν από την αγορά. Πρόκειται για ένα βραχυπρόθεσμο μέτρο που δεν θα δημιουργήσει μια βιώσιμη βιομηχανία. Πρέπει να γίνουν επενδύσεις στην υποδομή του τομέα της μπανάνας, για να σταματήσουν τα αδιέξοδα και να δημιουργηθεί μια αποτελεσματική βιομηχανία για τις εν λόγω χώρες στο σύνολό τους.
<P>
Για να σας δώσω ένα παράδειγμα, ένας από τους σημαντικούς παραγωγούς όπου η μπανάνα είναι πολύ σημαντική για την οικονομία, είναι η Σάντα Λουτσία. Για όσους δεν το γνωρίζουν, η Σάντα Λουτσία είναι μια χώρα γεμάτη λόφους, οπότε χρειάζεται πάνω από μία ώρα για να καλύψει κανείς οδηγώντας μια απόσταση 20 χλμ.. Εκεί ο βασικός παράγοντας για τη βελτίωση της παραγωγής μπανάνας, της ανταγωνιστικότητας και της παραγωγικότητας θα είναι η δυνατότητα άρδευσης των καλλιεργειών κατά αναβαθμούς. Επειδή μερικές από τις γεωργικές εκμεταλλεύσεις είναι σχετικά μικρές, θα πρέπει να ενωθούν, για να εφαρμοσθεί αυτό το σύστημα. Επομένως, ξεκινήσαμε πολύ νωρίς την προσπάθειά μας να σχηματίσουμε μια ισχυρή ένωση γεωργών, ούτως ώστε να μπορούν να μοιράζονται αυτό το είδος συστήματος άδρευσης. Αυτό όμως απαιτεί και τη στήριξη της κυβέρνησης, ώστε η κυβέρνηση να αναλάβει επίσης τη δημιουργία κάποιας υποδομής σχετικής με αυτό το μεγάλο έργο. Επομένως, η πρόβλεψη παροχής τέτοιου είδους ενίσχυσης κινδυνεύει να αμφισβητηθεί απο τους εμπορικούς μας εταίρους ως ασύμβατη προς τους διεθνείς εμπορικούς κανόνες.
<P>
Πιστεύουμε επίσης ότι οι κανονισμοί δεν θα πρέπει να περιλαμβάνουν συγκεκριμένα ποσά προϋπολογισμού, για να μην προδικάζονται οι ετήσιες συζητήσεις για τον προϋπολογισμό, όπως έχει συμφωνηθεί στην Κοινή Διακήρυξη του 1982. Το ετήσιο ποσό 45 εκατομμυρίων ευρώ είναι το σωστό και δεν πρέπει να τεθούν στην άκρη πρόσθετα χρήματα για επείγοντα μέτρα. Αυτό θα δημιουργήσει προσδοκίες. Θα πρέπει να συζητήσουμε τί αποτελεί επείγον μέτρο, κάτι που κατά τη γνώμη μου θα καθυστερήσει την εφαρμογή αυτού του έργου.
<P>
Όλα τα έργα θα πρέπει να ενσωματώνονται ως μέρος της στρατηγικής μιας χώρας στο πλαίσιο του συνολικού προβλεπόμενου φακέλου. Δεν θα πρέπει να μένει ανοιχτό παράθυρο για παράταση της παροχής βοήθειας πέραν των προτεινόμενων δέκα ετών. Και αυτό όχι γιατί είμαι απολύτως πεπεισμένος ότι τα δέκα χρόνια θα είναι αρκετά, αλλά γιατί σε αυτό το σημείο θα πρέπει να επιτύχουμε μερικές ριζικές αλλαγές το συντομότερο δυνατόν, προκειμένου να κερδίσουμε αυτή την ανταγωνιστικότητα. Η δημιουργία της ιδέας μιας παράτασης σε αυτό το στάδιο ισοδυναμεί με λάθος μήνυμα.
<P>
Ένα τελευταίο ζήτημα είναι η θέση ως προς τις πολυεθνικές. Απο αυτή την άποψη οι μόνοι ενδιαφερόμενοι, αν είμαι σωστά πληροφορημένος, είναι η Fyffes στο Σουρινάμ, τη Μπελίζε και τα Νησιά Windward. Ο λόγος που αντιμετωπίζουμε κάποια αντίσταση είναι απλούστατος. Δεν είναι γιατί θέλουμε να χρηματοδοτήσουμε πλούσιες πολυεθνικές, παρά γιατί πολύ συχνά είναι πολύ σημαντικό να έχουμε κοινή χρηματοδότηση για ορισμένα έργα, αλλά και γιατί, στη συγκεκριμένη κατανομή κεφαλαίων, θα πρέπει να εξετάσει κανείς τη συγκεκριμένη κατάσταση αυτού που υποβάλει το αίτημα και βάσει των οφελών του έργου. Αυτό θα μας δώσει περισσότερη ευελιξία και στο τέλος θα αποβεί περισσότερο αποτελεσματικό για τη χώρα. Αν με ρωτήσετε κατά πόσο περιμένω οι πολυεθνικές να έχουν ένα μεγάλο μερίδιο, η απάντηση είναι όχι. Αλλά θα πρέπει να επιτρέψουμε την πραγματοποίηση αυτής της κοινής προσπάθειας, αν η πολυεθνική - στην προκειμένη περίπτωση η Fyffes - θέλει να συνεισφέρει. Δεν βλέπω γιατί να μη συγχρηματοδοτούν αυτές τις προσπάθειες.
<P>
Τέλος, θα ήθελα να πω δυο λόγια για τη Σομαλία. Η χώρα αυτή, όπως γνωρίζετε, είχε μείνει χωρίς κυβέρνηση για αρκετό χρονικό διάστημα. Επομένως της ήταν αδύνατο να κυρώσει την αναθεωρημένη Σύμβαση Λομέ IV, η οποία αναθεωρήθηκε στον Αγιο Μαυρίκιο. Επομένως, κατ' αρχήν και θεωρητικά η Σομαλία δεν είχε δικαίωμα σε οποιαδήποτε βοήθεια από την Ευρωπαϊκή Ένωση. Η Επιτροπή, έχοντας υπόψη της τις συνθήκες που επικρατούν στη εν λόγω χώρα και το γεγονός ότι σε ορισμένα μέρη της χώρας η κατάσταση είναι περισσότερο ειρηνική και οι άνθρωποι πρόθυμοι να καταβάλουν προσπάθειες για την ανάπτυξη, πρότεινε να συνεχισθεί η παροχή βοήθειας εκ μέρους μας, συμπεριλαμβανομένης και της περίπτωσης των μπανανών, όπως και πράξαμε.
<P>
Ποιά είναι η σημερινή δυσκολία στη Σομαλία; Δεν είναι ο ορισμός ποσοστώσεων ή η παροχή χρηματοδοτικής βοήθειας. Η δυσκολία έγκειται στον καθορισμό εκείνου που θα πρέπει να χορηγεί πιστοποιητικό για εξαγωγή μπανανών από τη Σομαλία. Έχουμε ενδείξεις ότι μία από τις εμπόλεμες φατρίες στη Σομαλία είναι πρόθυμη να εξασφαλίσει τη δυνατότητα πιστοποίησης. Αυτό θα ισοδυναμούσε με τη χρηματοδότηση της πολεμικής προσπάθειας της συγκεκριμένης φατρίας, κάτι που δεν μπορούμε να κάνουμε. Γι' αυτόν τον λόγο συνεχίζονται οι συνομιλίες. Θέλουμε το πιστοποιητικό να εκδίδεται από την ένωση παραγωγών και όχι από οποιαδήποτε πολιτική φατρία στη Σομαλία. Είμαι πεπεισμένος ότι με τη στήριξη των κρατών μελών μας, και ιδιαίτερα με τις προσπάθειες της Ιταλίας, θα μπορέσουμε να ξεπεράσουμε αυτές τις δυσκολίες.
<P>
Τέλος, όσον αφορά την εξεταστική επιτροπή του ΠΟΕ συμφωνώ απολύτως με εκείνους που λένε ότι δεν πρόκειται πλέον για τεχνικό πρόβλημα. Είναι μια ξεκάθαρη κατάσταση όπου οι οικονομίες διαφόρων μικρών κρατών - και, αν τις επισκεφθείτε, θα καταλάβετε γιατί εξαρτώνται τόσο πολύ από αυτό το προϊόν, καθώς δεν έχουν πολλές άλλες επιλογές - αγνοούνται τελείως σε σύγκριση με τα συμφέροντα δύο πολυεθνικών. Πάνω από όλα αυτά, το γεγονός ότι οι Ηνωμένες Πολιτείες δεν φαίνονται διατεθειμένες να δεχτούν τους κανόνες του ΠΟΕ σημαίνει ότι θα πρέπει να επεναξετάσουμε την έννοια της παγκόσμιας ελευθέρωσης. Έχω την αίσθηση ότι, αν το αφήσουμε, προσποιούμαστε ότι δεν βλέπουμε τα συμφέροντα των μικρών και των φτωχών, και πιστεύω ότι στην περίπτωση αυτή η Ευρώπη δεν θα εκπληρώνει τα καθήκοντά της. Μέχρι τώρα η Επιτροπή τήρησε πολύ αποφασιστική θέση σε αυτή τη διαμάχη. Συμφωνώ απολύτως ότι ο Sir Leon Brittan έκανε πολύ καλή δουλειά, αλλά πρέπει να συνειδητοποιήσουμε ότι, αν δεν είμαστε ενωμένοι, είτε στο Κοινοβούλιο είτε ειδικά στο Συμβούλιο, θα αποδυναμώσουμε πάρα πολύ τη θέση μας, κάτι που ειλικρινά απεύχομαι.

<SPEAKER ID=169 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=10>
Καθολική υπηρεσία στις τηλεπικοινωνίες
<SPEAKER ID=170 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0386/98) της κ. Read, εξ ονόματος της Επιτρoπής Οικovoμικής, Νoμισματικής και Βιoμηχαvικής Πoλιτικής, σχετικά με τηv αvακoίvωση της Επιτρoπής για τηv πρώτη έκθεση παρακoλoύθησης για τηv καθoλική υπηρεσία στov τoμέα τωv τηλεπικoιvωvιώv στηv Ευρωπαϊκή Έvωση (COM(98)0101 - C4-0249/98).

<SPEAKER ID=171 NAME="Read">
Κύριε Πρόεδρε, πρώτα απ' όλα επιτρέψτε μου να πω ότι η Επιτροπή Οικονομικής, Νομισματικής και Βιομηχανικής Πολιτικής αναγνωρίζει ότι η εφαρμογή της καθολικής υπηρεσίας βρίσκεται σε πολύ πρώιμο στάδιο και ελπίζω ότι οι κριτικές μου, όπως αναλύονται σε αυτή την έκθεση, θα εκληφθούν υπό αυτό το πνεύμα.
<P>
Θέλω επίσης να υπενθυμίσω σε όλους μας ότι η υποστήριξη του Ευρωπαϊκού Κοινοβουλίου για τη διαδικασία ελευθέρωσης των τηλεπικοινωνιών βαδίζει χέρι χέρι με την εισαγωγή και εφαρμογή της καθολικής υπηρεσίας. Καθίσταται σαφές ότι οι δυνάμεις της αγοράς δεν μπορούν, τουλάχιστον βραχυπρόθεσμα, να ελευθερωθούν ως προς την καθολική υπηρεσία. Αν συμβεί αυτό τον επόμενο χρόνο μέσω των δυνάμεων της αγοράς, θα είμαι η πρώτη που θα εκφράσω τα συγχαρητήρια μου και θα επιστήσω την προσοχή σε αυτό.
<P>
Δυστυχώς, όπως καθίσταται σαφές στο κείμενο της έκθεσής μου, υπάρχει έλλειψη πληροφοριών από τα κράτη μέλη, βάσει των οποίων θα μπορούσε να εκτιμηθεί η πρόοδος. Θα δώσω μερικά παραδείγματα: υπάρχει έλλειψη πραγματικά εναρμονισμένων εθνικών στοιχείων και δεν μπορούν να επιτευχθούν ενιαία τιμολόγια σε μια επιχειρησιακή επικράτεια. Είναι ιδιαίτερα απογοητευτικό το γεγονός ότι στα μισά κράτη μέλη υπήρξε σημαντική άνοδος στα τέλη ενοικίασης για τις οικιακές συνδέσεις. Βεβαίως αυτό βαρύνει ιδιαίτερα τον περιστασιακό χρήστη, που συχνά είναι ηλικιωμένος, μένει στο σπίτι και περιορίζει τα τηλεφωνήματα. Είναι εξίσου σημαντικό να επιστήσουμε την προσοχή στους χρήστες με ειδικές ανάγκες. Θυμηθείτε ότι στην οδηγία περί φωνητικής τηλεφωνίας το Κοινοβούλιο τόνισε ιδιαίτερα το δικαίωμα πρόσβασης στα τηλέφωνα των χρηστών με ειδικές ανάγκες τόσο απο κοινωνική άποψη, όσο και από την άποψη επιτέλεσης εργασίας συχνά από το σπίτι. Οι χρήστες με ειδικές ανάγκες σε όλη την Κοινότητα δεν επωφελούνται ακόμα από ικανοποιητικές ειδικές ρυθμίσεις. Πράγματι, φαίνεται ότι υπάρχει γενικώς η τάση να ζημιώνονται οι οικιακοί συνδρομητές. Παρόλο που τα τέλη μειώθηκαν, μειώθηκαν δυσανάλογα προς όφελος των διεθνών κλήσεων, που φυσικά ευνοούν σημαντικά τις επιχειρήσεις. Δεν επικρίνω αυτές τις μειώσεις τελών, αλλά εφιστώ την προσοχή σε αυτή τη μη ικανοποιητική τροπή έναντι των οικιακών συνδρομητών.
<P>
Ήθελα να επιστήσω ιδιαιτέρως την προσοχή στην παράγραφο 9 της έκθεσης, η οποία κάνει λόγο για απουσία ορισμού στα κράτη μέλη ως προς την προσιτότητα των τιμών. Χωρίς αυτόν τον ορισμό της προσιτότητας των τιμών, οι καταναλωτές στερούνται κατ' ουσίαν έγκυρης νομικής βάσης για την προάσπιση των συμφερόντων τους. Γνωρίζω πόσο σκληρά εργάσθηκε η Επιτροπή για την επίτευξη ισορροπίας μεταξύ της ύπαρξης υπερβολικής ρύθμισης μέσω οδηγιών και της παροχής σχετικής διακριτικής ευχέρειας στα κράτη μέλη, αλλά μάλλον κλονίζεται η πίστη μας ως προς το μέγεθος της διακριτικής ευχέρειας των κρατών μελών, όταν σε κάτι τόσο βασικό, όπως ο ορισμός της προσιτότητας των τιμών, έχει σημειωθεί ουσιαστικά σχετικά μικρή πρόοδος.
<P>
Αφού είχα συντάξει αυτή την έκθεση, το ΕΓΕΚ, το Ευρωπαϊκό Γραφείο Ενώσεων Καταναλωτών, παρουσίασε τη δική του ανάλυση σχετικά με την εφαρμογή της οδηγίας περί φωνητικής τηλεφωνίας. Όπως εγώ, αναγνώρισαν και αυτοί ότι βρισκόμαστε ακόμη σε σχετικά πρώιμο στάδιο. Ωστόσο, τα στοιχεία που περιέχονται στην έκθεση του ΕΓΕΚ και η έλλειψη παροχής ικανοποιητικών στοιχείων στην Επιτροπή αποτελούν λόγους ανησυχίας.
<P>
Θα κλείσω με μία προσωπική παρατήρηση, γιατί νομίζω ότι οι απόψεις των καταναλωτών σε αυτόν τον τομέα σε όλη την Ευρωπαϊκή Ένωση είναι πραγματικά πολύ σημαντικές. Προσπάθησα να άλλαξω το τηλέφωνό μου. Ενώ στο παρελθόν ήμουν συνδρομήτρια της British Telecom, πριν από 18 μήνες στράφηκα στην Ionica, μια εταιρεία που δυστυχώς σήμερα δεν υπάρχει πια. Μετέφερα τον αριθμό μου, όπως το έθεσε ο συνάδελφός μου κ. Van Velzen και όπως πολύ σωστά πρότεινε η Επιτρπή. Όταν τώρα προσπάθησα να αλλάξω μέσω μιας καλωδιακής εταιρείας μου είπαν ότι δεν είναι δυνατή η μεταφορά του αριθμού. Αν θέλω να κρατήσω τον δικό μου αριθμό, η μοναδική μου επιλογή είναι να επιστρέψω στην British Telecom το παλιό δημόσιο μονοπώλιο. Ήταν ένα χρήσιμο μάθημα για μένα, γιατί, παρ' όλες τις προσπάθειες της Επιτροπής και τις προσπάθειες του Κοινοβουλίου, πρακτικά είναι ακόμα πολύ δύσκολο να βρει κανείς πραγματικό αποτελεσματικό ανταγωνισμό σε τοπικό επίπεδο για τον εγχώριο καταναλωτή. Ελπίζω πραγματικά ότι ο Επίτροπος θα αποδεχθεί αυτή την έκθεση με τις κριτικές της και ελπίζω ότι αυτή θα στηρίξει τόσο τον ίδιο, όσο και τους υπαλλήλους του, ώστε να ζητήσουν εντονότερα και ταχύτερα από τα κράτη μέλη να εφαρμόσουν πραγματικά μια καθολική υπηρεσία στον τομέα της τηλεφωνίας.

<SPEAKER ID=172 LANGUAGE="ES" NAME="Camisσn Asensio">
Κύριε Πρόεδρε, πρέπει κατ' αρχάς να αναγνωρίσω το θαυμάσιο κοινοβουλευτικό έργο της εισηγήτριας, κυρίας Read, κατά τη διάρκεια της διαδικασίας εκπόνησης αυτής της έκθεσης, καθώς και να εκφράσω την ικανοποίησή μου για το γεγονός ότι σχεδόν όλες μας οι τροπολογίες - συνολικά 8 - εγκρίθηκαν από την Επιτροπή Οικονομικής Πολιτικής. Οι εν λόγω τροπολογίες ήταν για εμάς σημαντικές, γιατί, μεταξύ άλλων, επιμείναμε στην ενίσχυση της κοινωνικής υποστήριξης των πιο ευπαθών χρηστών - των ατόμων με ειδικές ανάγκες - στην παροχή ενημέρωσης στους καταναλωτές, στην επίδειξη της απαραίτητης προσοχής για τις ανάγκες των ατόμων με χαμηλότερα εισοδήματα και στην εξάλειψη των σημερινών ζημιών που υφίστανται οι οικιακοί συνδρομητές.
<P>
Δεδομένου ότι η οικοδόμηση μιας κοινωνίας των πληροφοριών το συντομότερο δυνατόν αποτελεί αναντίρρητο στόχο, μας ικανοποιεί επίσης ότι με αυτή την πρωτοβουλία γίνεται ένα ακόμη βήμα προς τη σύναψη συμφωνιών όσον αφορά τη διασύνδεση, για να καταστεί δυνατή η προσφορά προτιμησιακών τιμολογίων σε σχολεία, βιβλιοθήκες και άλλα εκπαιδευτικά ιδρύματα. Μιλώ προφανώς για την πρόσβαση στο Internet.
<P>
Συνεχίζει να μας ανησυχεί ότι στην Ευρωπαϊκή Ένωση δεν έχει επιτευχθεί ακόμη εναρμονισμένη γενίκευση μέγιστου σεβασμού και προσοχής ως προς τις ανάγκες των αναπήρων, δεδομένου ότι ακόμη αυτή τη στιγμή ένα κράτος μέλος προτείνει την ελεύθερη πρόσβαση στην υπηρεσία τηλεφωνικής ενημέρωσης μόνο για τα άτομα με προβλήματα όρασης, ενώ υπάρχει άλλο ένα που ακόμη δεν έχει προτείνει κάποιον τρόπο. Γνωρίζω ήδη πως στα περισσότερα κράτη μέλη υπάρχουν μειώσεις των τιμολογίων σύνδεσης ή δωρεάν παροχές ειδικού εξοπλισμού. Γνωρίζω όντως πως έχει σημειωθεί αρκετά μεγάλη πρόοδος, αλλά ο τελικός στόχος, το ιδεώδες, δεν έχει ακόμη επιτευχθεί. Επίσης, αν πραγματικά αυτό που επιδιώκουμε είναι μια Ευρωπαϊκή Ένωση με ολοένα μεγαλύτερη συνοχή, είναι όλο και πιο απαραίτητη η αποφασιστική πρόοδος ως προς τις διευκολύνσεις που πρέπει να παρέχονται στους χρήστες στις αραιοκατοικημένες περιοχές.
<P>
Η καθολικότητα της υπηρεσίας των τηλεπικοινωνιών πρέπει να συνεχίσει την πορεία της όχι μόνο όσον αφορά την ποσοτική εφαρμογή της, αλλά και όσον αφορά τη βελτίωση της ποιότητας. Έτσι, πρέπει να επιμείνουμε, για παράδειγμα, σε μια γενική μείωση των προθεσμιών για σύνδεση με το δίκτυο και για την προμήθεια εξοπλισμού, καθώς και στη μείωση των προθεσμιών αποκατάστασης βλαβών. Κάτι παρόμοιο θα μπορούσε να ειπωθεί επίσης σχετικά με τη μείωση των δυνατοτήτων πρόσβασης στις υπηρεσίες και στον έλεγχο των δαπανών, ιδιαίτερα όσον αφορά την παγίωση του τρόπου πληρωμής με δόσεις, τρόπους προκαταβολικής πληρωμής και ήπιας αποσύνδεσης, καθώς και την προσφορά της επιλεκτικής φραγής κλήσεων σε προσιτές τιμές και τη δυνατότητα, εκ μέρους των φορέων τέτοιων υπηρεσιών, να προσφέρουν διάφορους τρόπους ανάλογα με το είδος του συνδρομητή.
<P>
Ανακεφαλαιώνοντας, κύριε Πρόεδρε, με τη συγκεκριμένη έκθεση γίνεται ένα σημαντικό βήμα, αλλά απλά ένα βήμα ακόμη.

<SPEAKER ID=173 LANGUAGE="PT" NAME="Ribeiro">
Κύριε Πρόεδρε, επ' ευκαιρία της υποβολής της πρώτης έκθεσης παρακολούθησης για την καθολική υπηρεσία στον τομέα των τηλεπικοινωνιών, έρχεται προς συζήτηση στην Ολομέλεια μία πρόταση της Επιτροπής Οικονομικής Πολιτικής όπου η συνάδελφος Read μάς προσφέρει μια θαυμάσια ευκαιρία να προβληματιστούμε για το τί σημαίνει η μετάβαση από τις υπηρεσίες κοινής ωφέλειας, που εξασφαλίζονταν παλαιότερα από το δημόσιο τομέα, στην αποκαλούμενη καθολική υπηρεσία, την οποία καλούνται να εξασφαλίσουν ιδιωτικές επιχειρήσεις.
<P>
Φαίνεται πως οι χειρότεροι φόβοι μας αρχίζουν μάλλον να επιβεβαιώνονται. Οι υποσχέσεις και οι δεσμεύσεις αθετήθηκαν. Η ελευθέρωση και η ιδιωτικοποίηση του τομέα δεν οδήγησε σε πτώση των τιμών για τους χρήστες με μικρότερες οικονομικές δυνατότητες, κάτι που υποτίθεται ότι θα εξασφάλιζε η καθολική υπηρεσία μέσω των διακηρυσσόμενων αρετών του ανταγωνισμού. Απεναντίας, οι πιο εύποροι οικονομικά χρήστες, οι πολυεθνικές επιχειρήσεις, είναι αυτοί που ωφελήθηκαν από την αλλαγή, ενώ οι ιδιωτικοί φορείς, που απέκτησαν σιγά σιγά δεσπόζουσα θέση στον τομέα, ενδέχεται μέχρι και να αποκομίσουν νέα και παχυλά κέρδη λαμβάνοντας τις δημόσιες επιδοτήσεις που προσβλέπουν στην ανακοπή μιας εξέλιξης αντίθετης προς το πνεύμα της καθολικής υπηρεσίας και με σκοπό να ανταποκριθούν στην υποχρέωση παροχής υπηρεσιών κοινής ωφέλειας.
<P>
Είναι αλήθεια ότι ο σημερινός ανταγωνισμός της κινητής τηλεφωνίας, εκτός από τις αλλαγές που επέφερε στην κοινωνική συμπεριφορά, ήλθε να ταράξει τα νερά στις παραμέτρους της αγοράς των τηλεπικοινωνιών. Αυτό όμως δεν μπορεί να δικαιολογήσει την αύξηση των παγίων τελών και της τιμής των τοπικών κλήσεων, ενώ ενδέχεται να διαμορφώσει ακόμη και καταστάσεις στρεβλού ανταγωνισμού, με την αύξηση των τιμολογίων ήδη υφιστάμενων ανταγωνιστικών προϊόντων με σκοπό την ευκολότερη εισαγωγή των καινούριων, περισσότερο κερδοφόρων προϊόντων.
<P>
Στην παρούσα πορεία και στην υπό συζήτηση έκθεση παρακολούθησης, η Πορτογαλία και η Portugal Telecom της - που από πολλές απόψεις δεν γνωρίζουμε εάν είναι «γνήσιο φρούτο» ή αν αποτελεί αντιγραφή άλλων Telecom -, δεν έχουν να επιδείξουν μια ιδιαίτερα κολακευτική κατάσταση από άποψης ισορροπίας και κοινωνικής δικαιοσύνης, μια προοπτική που θα έπρεπε να αποτελεί έμφυτο χαρακτηριστικό της καθολικής υπηρεσίας, εάν βεβαίως αυτή δεν ήταν άλλο πράγμα από κατευναστικό άλλοθι για τη διάλυση της δημόσιας υπηρεσίας.
<P>
Η Πορτογαλία ευθυγραμμίζεται με τη γενικευμένη τάση αύξησης των τιμολογίων. Είναι μία από τις εννέα χώρες που προέβησαν σε αύξηση των παγίων τελών και, μαζί με τη Γερμανία, είναι μία από τις δύο χώρες που αύξησαν τα τιμολόγια εγκατάστασης, ενώ συχρόνως εισήγαγε το τέλος ενεργοποίησης, επιβαρύνοντας κυρίως τους χρήστες με χαμηλότερα εισοδήματα. Η παρούσα έκθεση παρακολούθησης συνιστά, επομένως, και ένα μέσο αξιολόγησης μίας δυναμικής που, πολύ περισσότερο από την ονομασία της - "καθολική υπηρεσία» αντί για «δημόσια υπηρεσία» -, κρύβει μια ολόκληρη φιλοσοφία η οποία αυτοαποκαλύπτεται όταν καθίσταται σαφής ο τρόπος με τον οποίο τέθηκαν στην άκρη ή αγνοήθηκαν κάποιες δεσμεύσεις που είχαν χρησιμοποιηθεί σαν δικαιολογία ή ακόμη και σαν πρόσχημα.

<SPEAKER ID=174 LANGUAGE="EN" NAME="Crowley">
Κύριε Πρόεδρε, θα ήθελα και εγώ να καλωσορίσω μαζί με τους συναδέλφους μου την έκθεση της κ. Read, η οποία μας δίνει ιδιαίτερα τώρα την ευκαιρία να εξετάσουμε το ζήτημα της ελευθέρωσης και τις συνέπειές της στο θέμα της καθολικής υπηρεσίας.
<P>
Το κοινό στοιχείο σε όλες τις δημόσιες επιχειρήσεις κοινής ωφελείας σε ολόκληρη την Ευρώπη είναι το γεγονός ότι ιδρύθηκαν αρχικά για να εξασφαλίσουν την ύπαρξη κοινωνικής ισότητας όσον αφορά τη διανομή υπηρεσιών. Είτε κοίταζε κανείς τις τηλεπικοινωνίες είτε τις ταχυδρομικές υπηρεσίες είτε την ύδρευση, κ.λπ., συναντούσε αυτή την έννοια της καθολικότητας. Ανεξάρτητα από τον τόπο κατοικίας του, λάμβανε κανείς το ίδιο επίπεδο υπηρεσιών με το ίδιο κόστος, όπως όλοι οι άλλοι. Εξαιτίας της έλευσης της ελευθέρωσης και του μεγαλύτερου ανταγωνισμού, γεγονός ευπρόσδεκτο, επιτρέψτε μου να σπεύσω να προσθέσω ότι διδαχθήκαμε και από μερικά λάθη που μπορούν να γίνουν, αν στραφούμε βιαστικά στην ελευθέρωση. Πρέπει να υπάρχουν ορισμένοι περιορισμοί και ορισμένοι μηχανισμοί και μέθοδοι ελέγχου αναφορικά με την ελευθέρωση.
<P>
Μερικοί από τους συναδέλφους μου έθιξαν ήδη τα σημεία αυτά. Θα ήθελα να ασχοληθώ με τέσσερα συγκεκριμένα σημεία. Το πρώτο αφορά την εξασφάλιση ότι δεν θα υπάρξει επιλογή των πλέον επικερδών και εύχρηστων τομέων των τηλεπικοινωνιών. Το δεύτερο είναι η αντιμετώπιση του θέματος των ειδικών διευκολύνσεων για τους ηλικιωμένους, κυρίως κατά το τρέχον έτος, το Διεθνές Έτος για τους Ηλικιωμένους. Εν όψει της αύξησης στην Ευρωπαϊκή Ένωση του αριθμού των ατόμων που είναι πάνω από 55 χρονών, υπάρχει μια κοινωνική αναγκαιότητα να τους εξασφαλίσουμε εύκολη πρόσβαση στα δίκτυα τηλεπικοινωνιών με πολύ χαμηλό κόστος, μερικές φορές μάλιστα χωρίς καθόλου κόστος. Για να σας δώσω ένα παράδειγμα, στην Ιρλανδία η ενοικίαση τηλεφωνικής γραμμής για άτομα που λαμβάνουν σύνταξη γήρατος είναι δωρεάν. Στη συνέχεια, πρέπει να δοθεί προσοχή στα άτομα με ειδικές ανάγκες, επειδή οι νέες τεχνολογίες που παρουσιάσθηκαν προσφέρουν πράγματι νέες ευκαιρίες για επικοινωνία και μεγαλύτερη αλληλεπίδραση μεταξύ των ατόμων με ειδικές ανάγκες και της ευρύτερης κοινότητας, που θα πρέπει να ενθαρρύνονται και να παρέχονται με χαμηλότερο κόστος. Τέλος, με την εμφάνιση του Internet, πρέπει να εξασφαλίσουμε ότι αυτός ο πόρος χρησιμοποιείται για το γενικό καλό και όχι κατ' αποκλειστικότητα.

<SPEAKER ID=175 LANGUAGE="DE" NAME="Lukas">
Κύριε Πρόεδρε, επικροτώ το γεγονός ότι η εισηγήτρια έλαβε υπόψη και τις κοινωνικοπολιτικές πτυχές, που έχουν λάβει νέες διαστάσεις στη σύγχρονη κοινωνία των πληροφοριών. Υποστηρίζω επίσης τις τροπολογίες προς αυτή την κατεύθυνση. Έτσι, πρέπει να επιδιωχθεί με τη μέγιστη συνέπεια η πρόσβαση των ατόμων με ειδικές ανάγκες σε πρότυπα που ανταποκρίνονται στις ειδικές απαιτήσεις τους. Η επέκταση της δημόσιας πρόσβασης στο Internet, π.χ. σε σχολεία ή σε βιβλιοθήκες, είναι ένα εξαιρετικά σημαντικό θέμα με το οποίο θα πρέπει μελλοντικά να ασχοληθεί περισσότερο και το Κοινοβούλιο.
<P>
Η κοινωνία των πληροφοριών δεν πρέπει να οδηγήσει σε ενίσχυση των κοινωνικών αντιθέσεων. Όταν μια μερίδα του πληθυσμού αποκλείεται από την πρόσβαση στα μέσα ενημέρωσης ή η πρόσβαση αυτή δυσχεραίνεται, δημιουργούνται διαφορές στο μορφωτικό επίπεδο που μπορούν επίσης να οδηγήσουν σε δραματικές διαφορές ως προς τις ευκαιρίες στην αγορά εργασίας.

<SPEAKER ID=176 LANGUAGE="DE" NAME="Rόbig">
Κύριε Πρόεδρε, αξιότιμοι κυρίες και κύριοι, η ελευθέρωση του τομέα των τηλεπικοινωνιών αποτελεί μια καθοριστική στρατηγική που δεν σημαίνει μόνο ένα περαιτέρω βήμα από την εσωτερική αγορά προς την ευρωπαϊκή εγχώρια αγορά, αλλά έχει επιπλέον μια σημαντική διάσταση σε σχέση με την πολιτική για την απασχόληση. Κατά την εκτίμηση της μεταφοράς του πακέτου μεταρρυθμίσεων υπήρξε παραπομπή στην εξέλιξη αυτή. Η κοινωνία των πληροφοριών αυτόν τον καιρό δημιουργεί μία στις τέσσερεις νέες θέσεις εργασίας στην Ευρωπαϊκή Ένωση. Γι' αυτό πρέπει να ευχαριστήσουμε την Επιτροπή και ιδίως τον κ. Bangemann.
<P>
Σύμφωνα με την παρούσα έκθεση Read, προϋπόθεση για την υποστήριξη της σημερινής διαδικασίας ελευθέρωσης είναι η δυνατότητα πρόσβασης στις βασικές υπηρεσίες σε λογικές τιμές και με ποιοτικές προδιαγραφές. Θέλω να προχωρήσω λίγο περισσότερο. Η παροχή καθολικής υπηρεσίας μπορεί να είναι και αυτή σε τελευταία ανάλυση ένα λογικό επακόλουθο και προϊόν της ελευθέρωσης. Τί είναι γενικότερα η καθολική υπηρεσία; Όλοι θεωρούν ότι πρόκειται για μια ελάχιστη προσφορά τηλεπικοινωνιακών υπηρεσιών συγκεκριμένης ποιότητας που μπορεί να διατεθεί σε προσιτές τιμές σε όλους τους χρήστες. Εδώ συμπεριλαμβάνονται η πρόσβαση σε μόνιμες δημόσιες τηλεφωνικές υπηρεσίες, όπως είναι οι αριθμοί κλήσης έκτακτης ανάγκης ή παροχής πληροφοριών, οι τηλεφωνικοί θάλαμοι για το κοινό, καθώς επίσης ιδιαίτερα μέτρα για τα άτομα με ειδικές ανάγκες.
<P>
Ως εκ τούτου, το συγκεκριμένο ζήτημα είναι σημαντικό για τη γενικότερη εμπιστοσύνη που πρέπει να υπάρχει στις ευρωπαϊκές τεχνολογίες του μέλλοντος. Είναι επίσης σαφές ότι σε ορισμένους τομείς η ελεύθερη αγορά δεν μπορεί να εξαντλήσει από την αρχή όλα τα προνόμια. Συνεπώς, δικαιολογημένα αυτόν τον καιρό ισχύει η αρχή της προσιτότητας, που επιτρέπει στα κράτη μέλη να θεσπίζουν μέσες τιμές ανά γεωγραφική περιοχή και να καθιερώνουν ανώτατες τιμές και άλλα παρόμοια. Εδώ είναι ακόμη σημαντικό να υπάρχει δυνατότητα μείωσης της υπερβολικά μεγάλης επιβάρυνσης των φορέων παροχής καθολικής υπηρεσίας. Υποστηρίζω όμως τη θέση της Επιτροπής ότι τέτοια μέτρα θα ισχύουν μέχρι ο ανταγωνισμός να καταστήσει δυνατόν έναν αποτελεσματικό έλεγχο των τιμών.

<SPEAKER ID=177 LANGUAGE="PT" NAME="Porto">
Κύριε Πρόεδρε, αναπληρώνοντας το συνάδελφό μου Mendes Bota, θα ήθελα να πω ότι οι τηλεπικοινωνίες εδραιώθηκαν οριστικά στη ζωή μας, ότι αποτελούν αναπόσπαστο και απαραίτητο σκέλος της κοινωνίας των πληροφοριών στην οποία η Ευρώπη επιθυμεί να πετύχει όλο και μεγαλύτερη ολοκλήρωση και ότι οδεύουν προς μία παγκοσμιοποιημένη αγορά της οποίας η ευρωπαϊκή εσωτερική αγορά είναι πρωτοπορία.
<P>
Αλλά υπάρχουν σημεία τα οποία χρήζουν προβληματισμού. Πρώτον: σημειώνονται κραυγαλέες διαφορές στην εξέλιξη των τιμολογίων όσον αφορά τα πάγια τέλη και τα τιμολόγια εγκατάστασης, ή ακόμη όσον αφορά τις τιμές των τοπικών, περιφερειακών, εθνικών και διεθνών κλήσεων. Σε ορισμένες χώρες τα τιμολόγια μειώνονται ενώ σε άλλες αυξάνονται. Η παρούσα έκθεση, ωστόσο, δεν προβαίνει σε μια σαφή συγκριτική μελέτη του κόστους χρησιμοποίησης των ευρωπαϊκών τηλεπικοινωνιακών δικτύων στα διάφορα κράτη μέλη. Πιστεύουμε ότι η ίδια η αγορά, ενόσω κάνει ανοίγματα προς τον ανταγωνισμό του ιδιωτικού τομέα, θα αναλάβει την αυτορρύθμισή της και θα επιτύχει μία ελάχιστη εναρμόνιση στους κόλπους του ευρωπαϊκού τιμολογιακού συστήματος.
<P>
Δεύτερον: διαπιστώνουμε ότι οι χρήστες με χαμηλότερα εισοδήματα και οι πιο απομακρυσμένες και απομονωμένες περιφέρειες είναι αυτοί που περισσότερο πλήττονται από τα ισχύοντα τιμολογιακά καθεστώτα. Πρόκειται για ένα θέμα που σε μεγάλο βαθμό έχει παραμεληθεί από τα κράτη μέλη.
<P>
Τρίτον: η χρήση του Internet σημειώνει εκρηκτική ανοδική πορεία και σε αυτό προσφεύγουν ολοένα και περισσότεροι πολίτες, επιχειρήσεις, ιδρύματα και υπηρεσίες. Αλλά το δίκτυο απέχει πολύ από το να είναι προσιτό στον καθένα και από το να αποτελεί μία πραγματική συμβολή για την επίτευξη αλληλεγγύης και ίσης μεταχείρισης. Οι διαπραγματεύσεις για τη θέσπιση ενός χάρτη ή κώδικα για τη χρήση του Internet βρίσκονται σε εξέλιξη, αλλά το Internet παραμένει επί του παρόντος εκτός της οικουμενικής υπηρεσίας τηλεπικοινωνιών.
<P>
Συμφωνούμε απολύτως με τη λήψη μέτρων που θα επιτρέπουν την προσφορά ειδικών τιμολογίων σε σχολεία, βιβλιοθήκες και ιδρύματα που συνδέονται με τη γνώση ή που επιζητούν εθελοντικούς, μη κερδοσκοπικούς σκοπούς. Η δημόσια πρόσβαση στο Internet θα πρέπει να εκληφθεί ως δικαίωμα των πολιτών και ως μια στρατηγική θέση καταπολέμησης μίας νέας μορφής αναδυόμενου αναλφαβητισμού, στην οποία θα κατατάσσονται όλοι όσοι, στο μέλλον, δεν θα κατέχουν τις σύγχρονες τεχνολογίες των πληροφοριών ή δεν θα έχουν πρόσβαση σε αυτές.

<SPEAKER ID=178 NAME="Bangemann">
Κύριε Πρόεδρε, θα ήθελα να ευχαριστήσω θερμά την κ. Read, καθώς και όλους εκείνους που συμμετείχαν στη συζήτηση, για τις επισημάνσεις τους. Η Επιτροπή καταβάλλει προσπάθειες να επιτύχει λογικές λύσεις για τις διάφορες αυτές κατηγορίες προβλημάτων. Η υποβληθείσα έκθεση δεν είναι απόλυτα επίκαιρη, επειδή δεν μπορεί βέβαια να συμπεριλάβει ακόμη τη μεταφορά της τροποποιημένης οδηγίας περί φωνητικής τηλεφωνίας. Αυτό σημαίνει ότι, όταν υποβάλουμε κατά το τρέχον έτος μια νέα και επίκαιρη έκθεση στο πλαίσιο των προσπαθειών που αναλάβαμε για την αξιολόγηση της μεταφοράς των υφιστάμενων οδηγιών, θα μπορούμε να απαντήσουμε πολύ καλύτερα σε ορισμένα από τα εν λόγω ερωτήματα.
<P>
Θα ήθελα να αναφερθώ ιδιαίτερα σε τέσσερεις παρατηρήσεις που έπαιξαν ρόλο και στη συζήτηση. Πρώτον, στο ερώτημα πώς καθόρισαν τα κράτη μέλη τη σημασία της προσιτότητας. Ορισμένα κράτη μέλη έλαβαν ήδη αυστηρότερα μέτρα για την προστασία των καταναλωτών εν όψει της τροποποιημένης οδηγίας για τη φωνητική τηλεφωνία. Υπάρχουν επίσης συστήματα παρακολούθησης των τιμών ή της προκαταβολικής πληρωμής, ιδίως στον τομέα της κινητής τηλεφωνίας. Υπάρχουν έξι κράτη μέλη - η Δανία, η Γερμανία, η Ισπανία, η Γαλλία, η Φινλανδία και το Ηνωμένο Βασίλειο - που ανακοίνωσαν τη μεταφορά της τροποποιημένης οδηγίας. Αναμένουμε ότι σύντομα θα ληφθούν μέτρα από το Βέλγιο, την Ελλάδα, την Ιρλανδία, την Ιταλία, τις Κάτω Χώρες, την Αυστρία και τη Σουηδία.
<P>
Όπως είπε και ένας ομιλητής κατά τη συζήτηση, για την προσιτότητα παίζει μεγάλο ρόλο το εισοδηματικό επίπεδο στα επιμέρους κράτη μέλη, το οποίο παρουσιάζει μεγάλες διαφορές: σε ορισμένες περιπτώσεις υπάρχουν αποκλίσεις μεγέθους τριπλάσιου ή τετραπλάσιου. Για τον λόγο αυτόν αρκεστήκαμε ουσιαστικά στο γεγονός ότι, σύμφωνα με την αρχή της επικουρικότητας, τα κράτη μέλη πρέπει να αναλάβουν μεγαλύτερη ευθύνη στον συγκεκριμένο τομέα από ό, τι θα ήταν δυνατόν να πράξουμε εμείς. Όμως, στη νέα έκθεση για τη μεταφορά της οδηγίας θα μπορέσουμε να ανακοινώσουμε λεπτομέρειες για τον βαθμό της μεταφοράς των αυστηρότερων μέτρων προστασίας του καταναλωτή.
<P>
Δεύτερη λεπτομέρεια: η υποστήριξη χρηστών με χαμηλό εισόδημα και χρηστών με ειδικές ανάγκες, καθώς και περιστασιακών χρηστών. Συστήσαμε ειδικά τιμολόγια για τις κατηγορίες αυτές, ακριβώς για να εμποδίσουμε την εμφάνιση των πρώτων αρνητικών επιδράσεων της ελευθέρωσης, τις οποίες και εμείς περιμένουμε. Στο μεταξύ έχουμε προχωρήσει τόσο - και η κ. Read το ξέρει, όπως και οι συνάδελφοι που μίλησαν σχετικά, επειδή, ως γνωστόν, όλοι συνεργάζονται στον συγκεκριμένο τομέα - ώστε εφέτος μπορούμε να αναφέρουμε, ιδιαίτερα στην κινητή τηλεφωνία, σημαντικές μειώσεις, κάτι που με τη σειρά του επηρέασε και τις κανονικές τιμές των σταθερών δικτύων. Πάντως ήδη σήμερα περιλαμβάνουμε στην τροποποιημένη οδηγία για τη φωνητική τηλεφωνία ειδικά τιμολογια για χρήστες με χαμηλό εισόδημα, ανώτατα όρια τιμών και πτυχές προσιτότητας στο άρθρο 3, καθώς και ειδικά μέτρα για χρήστες με ειδικές ανάγκες και με ειδικές κοινωνικές ανάγκες στο άρθρο 8.
<P>
Αυτά έχουν μεταφερθεί πάντως από πέντε κράτη μέλη - όχι μόνο από τη Γαλλία, όπως αναφέρει η έκθεση - συγκεκριμένα από τη Γαλλία, την Ιταλία, τις Κάτω Χώρες, τη Σουηδία και το Ηνωμένο Βασίλειο. Στη νέα έκθεση θα δούμε ποιά θα είναι η περαιτέρω εξέλιξη. Τόσο η Επιτροπή, όσο και το Κοινοβούλιο ενδιαφέρονται πολύ να οδηγήσει αυτό σε πραγματικά πλεονεκτήματα για τη συγκεκριμένη ομάδα χρηστών.
<P>
Πώς πρέπει να γίνεται η επιλογή των φορέων παροχής καθολικής υπηρεσίας; Η Επιτροπή δεν έχει αντίρρηση να επιλεγεί μια μορφή που θα προσφέρει στον καταναλωτή οικονομική και εύχρηστη καθολική υπηρεσία. Αυτό μπορεί να γίνει με τη διαδικασία πρόσκλησης υποβολής προσφορών, μπορεί όμως επίσης να γίνει με τον προσδιορισμό του κόστους και τον καθορισμό τιμών που θα περιλαμβάνουν μόνο το καθαρό κόστος. Γι' αυτό δεν θέλουμε εδώ να δείξουμε μονόπλευρη προτίμηση σε μία διαδικασία.
<P>
Το τελευταίο ζήτημα είναι η διάδοση της δημόσιας πρόσβασης στο Internet, και ιδιαίτερα η χρησιμοποίησή του και από δημόσιους οργανισμούς. Ανέκαθεν υποστηρίζαμε ότι αυτό είναι αποφασιστικής σημασίας για την ανάπτυξη της κοινωνίας των πληροφοριών και στο μεταξύ διαπιστώσαμε με ικανοποίηση ότι έχει αναπτυχθεί ένας ανταγωνισμός που όχι μόνο καθιστά από υλική άποψη λειτουργική την πρόσβαση στο Internet, αλλά επέφερε και μείωση των τιμών. Αυτό δεν συμβαίνει παντού, κύριε Πρόεδρε, και η κ. Read έχει δίκιο που το επικρίνει. Αιτία είναι ότι κατά τη λεγόμενη επανεξισορρόπηση αυξάνονται οι σχετικά χαμηλές τιμές τοπικών κλήσεων και μειώνονται οι σχετικά υψηλές τιμές των υπεραστικών, εφόσον δε η πρόσβαση στο Internet γίνεται μέσω τοπικών κλήσεων, αρχικά η πρόσβαση ήταν πιο ακριβή από ό, τι μέχρι σήμερα.
<P>
Αυτό όμως τελείωσε. Ασφαλώς μπορούμε να σημειώσουμε εδώ μείωση των τιμών, ενώ τα ειδικά τιμολόγια για τα σχολεία, καθώς και άλλα ειδικά τιμολόγια, αντιστοιχούν απόλυτα στους κανόνες του ανταγωνισμού και γι' αυτό τα ενισχύουμε, όσο καλύπτεται το οριακό κόστος. Μπορώ όμως να υποσχεθώ στο Κοινοβούλιο ότι θα εξετάσουμε εκ νέου την καθολική υπηρεσία σε συνάρτηση με την προβλεπόμενη για το τέλος του 1999 εξέταση των νομικών βάσεων και κατόπιν θα ανακοινώσουμε τα αποτελέσματα στο Κοινοβούλιο.

<SPEAKER ID=179 NAME="Πρόεδρος">
Σας ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=11>
Δημόσιες συμβάσεις
<SPEAKER ID=180 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0394/98) του κ. Tappin, εξ ονόματος της Επιτρoπής Οικovoμικής, Νoμισματικής και Βιoμηχαvικής Πoλιτικής, σχετικά με την αvακoίvωση της Επιτρoπής για τις δημόσιες συμβάσεις στηv Ευρωπαϊκή Έvωση (COM(98)0143 - C4-0202/98).

<SPEAKER ID=181 NAME="Tappin">
Κύριε Πρόεδρε, όπως γνωρίζουν οι κύριοι συνάδελφοι, η εν λόγω έκθεση περιγράφει σε γενικές γραμμές την πρόοδο που σημειώσαμε και που θα πρέπει να σημειώσουμε στο άμεσο μέλλον στο θέμα των δημοσίων συμβάσεων. Η Επιτροπή δείχνει γενικώς ότι ελήφθησαν υπόψη οι προηγούμενες συζητήσεις μας κατά τη διάρκεια των συνομιλιών για το Πράσινο Βιβλίο. Αυτό που χρειαζόμαστε τώρα είναι να εξασφαλίσουμε ότι, αν και η γενική προσέγγιση είναι σωστή, οι λεπτομέρειες πρέπει να είναι εξίσου ακριβείς, κατ' αρχάς από την άποψη των κοινωνικών και περιβαντολλοντικών προτύπων και της αειφορίας.
<P>
Μετά την έγκριση της Συνθήκης του Αμστερνταμ, όπου η ΕΕ υπογράμμισε τη δέσμευσή της για πιο φιλοπεριβαλλοντικές ευρωπαϊκές πολιτικές, εμείς είναι ανάγκη να διευκρινίσουμε με ποιόν τρόπο αυτές οι αρχές θα επηρεάσουν τη νομοθεσία περί δημοσίων συμβάσεων. Οι βουλευτές ενδεχομένως να θυμούνται από προηγούμενες συζητήσεις ότι είχαμε ζητήσει από την Επιτροπή διαβεβαίωση ότι θα υπήρχε οριζόντια εναρμόνιση των οδηγιών της Ευρωπαϊκής Ένωσης. Είναι γελοίο να μη γνωρίζει η δεξιά ΓΔ τι ποιεί η αριστερά ΓΔ. Το ίδιο ισχύει για τις κοινοβουλευτικές επιτροπές. Είναι δε ακόμα χειρότερο να γνωρίζουμε τις παρατυπίες, αλλά να μην αναλαμβάνουμε θετική δράση για την εξάλειψή τους. Κατ' αυτόν τον τρόπο πρέπει να αντιμετωπίζουμε τα προβλήματα οικοδόμησης συγκεκριμένου προτύπου εντός της Ευρωπαϊκής Ένωσης που δεν αντανακλάται πάντοτε στις οδηγίες που εγκρίνουμε.
<P>
Οι παγκόσμιες ή διεθνείς δεσμεύσεις εναποθέτουν πάνω μας περαιτέρω απαιτήσεις, που πρέπει να αναγνωρίσουμε. Δεν πρόκειται για υπεράσπιση συγκεκριμένης πολιτικής θέσης, αλλά για αναγνώριση της ανάγκης για σαφή νομοθεσία που οικοδομείται πάνω σε ασφαλή βάση και έτσι καθίσταται λειτουργική. Μέχρι να αντιμετωπίσουμε το εν λόγω πρόβλημα, που δεν επηρεάζει μόνο τις δημόσιες συμβάσεις, μένουμε ανοιχτοί σε ισχυρισμούς ότι από το κράτος μέλος προέρχεται πάσα σαφήνεια και σοφία και ότι η ΕΕ είναι αυτή που γενικά χαλάει το σύστημα.
<P>
Αφού μετά από το Πράσινο Βιβλίο συμφωνήσαμε ότι οι αναθέτουσες αρχές έχουν το δικαίωμα να θέτουν περιβαλλοντικά πρότυπα, αν το επιθυμούν, πρέπει να γνωρίζουμε επακριβώς πώς μπορούν να εφαρμόσουν αυτά τα δικαιώματα χωρίς να παραβιάζουν τους κυρίαρχους κανόνες περί ανταγωνισμού. Θα επαναλάβω - και ας είμαστε σαφείς ως προς αυτό - ότι δεν συστήνουμε μια συγκεκριμένη πολιτική. Αναγνωρίζουμε την ανάγκη για σαφήνεια, απλότητα και δυνατότητα εφαρμογής. Κατά τον ίδιο τρόπο, αναφορικά με τα ζητήματα κοινωνικών υποθέσεων και απασχόλησης, υποστηρίζουμε συνεχώς ότι οι δημόσιες συμβάσεις δεν αποτελούν φορέα προώθησης μιας συγκεκριμένης πολιτικής στον εν λόγω τομέα, αλλά δεν πρέπει η συμμόρφωση προς τους κανόνες και τους κανονισμούς περί δημοσίων συμβάσεων να εμποδίζει τις καλές πρακτικές για την απασχόληση. Και πάλι χρειαζόμαστε σαφείς κατευθυντήριες γραμμές για τον τρόπο με τον οποίο αυτό μπορεί να καταστεί λειτουργικό.
<P>
Η Επιτροπή έχει υποσχεθεί να εκπονήσει έκθεση επ' αυτού, την οποία αναμένουμε με κομμένη την ανάσα. Θέλουμε να δούμε πώς προωθούν τις αρχές της σαφήνειας, της απλότητας και της δυνατότητας νομικής εφαρμογής και πώς καθιστούν τη νομοθεσία περί δημοσίων συμβάσεων σωστή, αποτελεσματική και εφαρμόσιμη στο πλαίσιο της σύγχρονης κοινωνίας μας. Οποιαδήποτε νομοθεσία κι αν προωθηθεί τώρα θα πρέπει να καλύπτει αυτούς τους τομείς. Το σημείο αυτό είναι σημαντικό. Ήδη εξετάζουμε την πιθανότητα να εξαιρέσουμε τις τηλεπικοινωνίες από τις οδηγίες για τις δημόσιες συμβάσεις. Δεν πιστεύω ότι θα αμφισβητήσει κανείς το γεγονός ότι σε γενικές γραμμές αυξάνονται οι διαθέσιμες επιλογές για τον μέσο χρήστη. Μπορεί ενδεχομένως να υπάρχουν ακόμα μερικές διαφορές που εντοπίζονται σε εθνικό επίπεδο, αλλά είναι σαφές ότι η διαδικασία ελευθέρωσης του εν λόγω τομέα είναι μη αναστρέψιμη. Ωστόσο, τώρα εξετάζουμε επίσης τη μελλοντική ελευθέρωση και πιθανή εξαίρεση και άλλων τομέων από τους κανόνες για τις δημόσιες συμβάσεις.
<P>
Εδώ τίθενται δύο ζητήματα. Πρώτον, περιμένουμε από την Επιτροπή να παρουσιάσει προτάσεις για τη διαδικασία που σκοπεύει να χρησιμοποιήσει για τους εν λόγω τομείς: ποιο άρθρο, ποια θα είναι τα κριτήρια για να αποφασίζουμε ποιος θα μπορεί να κάνει αίτηση και ποιος όχι. Δεύτερον, επανερχόμαστε στην επισήμανση που κάναμε στην αρχή των διαπραγματεύσεων για το Πράσινο Βιβλίο, και συγκεκριμένα στο ζήτημα της ανταγωνιστικότητας. Δεν πρέπει ποτέ να ξεχνάμε ότι η νομοθεσία για τις δημόσιες συμβάσεις υπάρχει για να ωφελεί και να προστατεύει τον καταναλωτή. Γι' αυτόν τον λόγο ευνοούμε τον ανταγωνισμό. Υποτίθεται ότι ωφελεί τον χρήστη, συνεπώς η βασική αρχή κάθε απόφασης περί ανταγωνισμού πρέπει πάντοτε να περιλαμβάνει τον καταναλωτή, προκειμένου να εξασφαλισθεί ότι ο τελευταίος διατηρεί το δικαίωμα να επιλέγει την πλέον συμφέρουσα ως προς τη σχέση κόστους-αποτελεσματικότητας υπηρεσία. Η διατήρηση της επιλογής του καταναλωτή αποτελεί βασικό στοιχείο που αποδεικνύει ότι υπάρχει πραγματικός ανταγωνισμός.
<P>
Όπως είπα και προηγουμένως, οι νέες απλές διαδικασίες δεν πρέπει να υπονομεύουν τις αρχές βέλτιστης πρακτικής μέσω πλήρους ανταγωνισμού. Γνωρίζω ότι δεν θα είναι εύκολη η διατύπωση ενός σταθερού ορισμού για τον ανταγωνισμό. Δεν αποτελεί στόχο μας να το δυσκολέψουμε περισσότερο, αλλά, προκειμένου η ευρωπαϊκή βιομηχανία να πάψει να μειονεκτεί εξαιτίας της απαίτησης να αποδεικνύει έναν de jure και de facto ανταγωνισμό, πρόκειται για μία πρόκληση που πρέπει να αντιμετωπίσουμε. Για τον σκοπό αυτό υποβάλαμε μία τροπολογία, και ελπίζουμε ότι το Σώμα θα μας στηρίξει.
<P>
Αύριο επιθυμώ να υποβάλω μία μόνο προφορική τροπολογία. Θα ήθελα να ευχαριστήσω την Επιτροπή για την προσοχή της. Μίλησα στον κ. Monti έξω. Τώρα έχω μια άλλη υποχρέωση, και ξέρω ότι θα καταλάβει τον λόγο που φεύγω.

<SPEAKER ID=182 NAME="Van Lancker">
Κύριε Πρόεδρε, αγαπητοί συνάδελφοι, κύριε Επίτροπε, η Επιτροπή Απασχόλησης και Κοινωνικών Υποθέσεων εξέτασε φυσικά την παρούσα ανακοίνωση από την άποψη αφενός της ανάθεσης δημοσίων συμβάσεων και αφετέρου του σεβασμού προς την κοινωνική νομοθεσία και της χρήσης κοινωνικών ρητρών. Παρεμπιπτόντως, θα ήθελα να ευχαριστήσω θερμά τον συνάδελφο Tappin που συμπεριέλαβε στην έκθεσή του πολλά από τα συμπεράσματά μας.
<P>
Όντως, δεν είναι η πρώτη φορά που μιλάμε για το θέμα αυτό. Κύριε Επίτροπε, πρέπει ειλικρινά να σας πω ότι αισθάνομαι απογοήτευση που η Ευρωπαϊκή Επιτροπή δεν τόλμησε να κάνει στην ανακοίνωσή της ένα μεγάλο βήμα προς τα εμπρός όσον αφορά το θέμα αυτό και περιορίστηκε απλώς στην έκδοση μιας ερμηνευτικής ανακοίνωσης.
<P>
Είμαστε πεπεισμένοι ότι δεν υπάρχει ελαστικός νόμος . Οι πρακτικές εφαρμογής κοινωνικών ρητρών στα διάφορα κράτη μέλη διαφέρουν πάρα πολύ. Υπάρχουν άπειρες δυνατότητες ερμηνείας, γι' αυτό και πιστεύουμε ότι είναι απαραίτητο να θεσπισθούν σαφείς κανόνες. Θα ήθελα να αναφερθώ σε δύο σημεία.
<P>
Κατά πρώτον, οι δημόσιες συμβάσεις πρέπει όντως να κατακυρώνονται σύμφωνα με τα κριτήρια της αγοράς, χωρίς ωστόσο να μπορεί να χρησιμοποιείται η αγορά, κύριε Επίτροπε, για να υπονομεύεται η κοινωνική νομοθεσία. Γι' αυτό στις οδηγίες για τις δημόσιες συμβάσεις πρέπει να αναφέρεται ρητώς ότι στις συλλογικές συμβάσεις εργασίας πρέπει να τηρούνται τόσο η διεθνής, όσο και η εθνική κοινωνική νομοθεσία, και μάλιστα τόσο από τους κύριους αναδόχους, όσο και από τους υπεργολάβους. Κατά δεύτερον, οι δημόσιες συμβάσεις χρησιμοποιούνται από τις κυβερνήσεις και τις αρχές της τοπικής αυτοδιοίκησης σε πάρα πολλά κράτη μέλη για την ανάληψη θετικών δράσεων υπέρ των μακροχρόνια ανέργων, για την κοινωνική ένταξη των μεταναστών και για την εκτέλεση συγκεκριμένων δράσεων σε επίπεδο συνοικίας. Το Δικαστήριο απεφάνθη ότι οι θετικές δράσεις δεν αντίκεινται στις αρχές του ανταγωνισμού. Όμως, προκειμένου να αποφευχθεί η ασάφεια, κύριε Επίτροπε, στις οδηγίες πρέπει να αναφέρεται ρητώς ότι επιτρέπεται η ανάληψη θετικών δράσεων, καθώς και με ποιον τρόπο μπορούν να συμπεριληφθούν σε αυτές οι κοινωνικές ρήτρες.
<P>
Τώρα που με την κυβέρνηση των Εργατικών το Ηνωμένο Βασίλειο άλλαξε ριζικά τη θέση του όσον αφορά τη συμπερίληψη κοινωνικών ρητρών στις δημόσιες συμβάσεις, πιστεύω ότι μπορώ να αναμένω με ανυπομονησία τη συνέχεια που θα δώσει η Επιτροπή στις προτάσεις μας.

<SPEAKER ID=183 LANGUAGE="FI" NAME="Paasilinna">
Αξιότιμε κύριε Πρόεδρε, αξιότιμε κύριε Επίτροπε, αξιότιμοι συνάδελφοι, η Επιτροπή έχει συντάξει μια ανακοίνωση σχετικά με τις δημόσιες συμβάσεις: επιθυμεί τη θέσπιση ενός νομοθετικού πλαισίου, την απλοποίηση των σχετικών διαδικασιών, καθώς και τη δημιουργία ευελιξίας στις συνθήκες της αγοράς. Εκτός από αυτά τα θέματα, είναι ωστόσο σημαντικό να θυμηθούμε και τους ευρύτερους κοινωνικούς στόχους: τις αρχές της ανθρωπιστικής προσέγγισης, τις απαιτήσεις της κοινωνίας των πολιτών, καθώς και τις αρχές λειτουργίας του δημοσίου τομέα, εφόσον αυτές οι αρχές δεν μπορούν να προσαρμόζονται πάντοτε στα πρότυπα της ιδιωτικής επιχειρηματικής δραστηριότητας.
<P>
Ευχαριστώ τον συνάδελφο κ. Tappin για την εξαιρετική έκθεσή του. Σύμφωνα με τον εισηγητή, είναι ανάγκη να συνδυαστούν οι αρχές λειτουργίας της Ένωσης στον κοινωνικό τομέα με τη νομοθεσία της ΕΕ. Τα δικαιώματα των εργαζομένων, όπως ο κατώτατος μισθός, ο χρόνος εργασίας και η εργασιακή προστασία, δεν θεωρούνται αυτονόητα από όλους τους εργολήπτες που επιλέγονται μέσω των διαδικασιών πρόσκλησης υποβολής προσφορών. Επί παραδείγματι, γιατί στις ιδιωτικοποιήσεις των δημοσίων συγκοινωνιών, συμβαίνει να απολύονται οι μεγάλης ηλικίας οδηγοί και παρ' όλα αυτά να χρησιμοποιούνται ακόμα παλαιά λεωφορεία; Με την ανάπτυξη της νομοθεσίας της ΕΕ για τις δημόσιες συμβάσεις θα πρέπει οι εν λόγω κανόνες να γίνουν πιο αυστηροί. Η παρακολούθηση της εφαρμογής των συμβάσεων θα πρέπει να καταστεί πιο αποτελεσματική. Προφανώς τα προβλήματα έχουν προκύψει στο θέμα ακριβώς της συμμόρφωσης προς τις οδηγίες.
<P>
Είναι επίσης δικαιολογημένο να υποπτευθούμε πως το ζήτημα δεν αφορά μόνο τα πρακτικά προβλήματα, όπως, επί παραδείγματι, την πολυπλοκότητα της νομοθεσίας ή τη διαφορετική νοοτροπία στις διάφορες αγορές εργασίας. Μήπως ενδεχομένως η διαδικασία της δημοπράτησης στις δημόσιες συμβάσεις απλώς δεν συμβιβάζεται πάντοτε με τις υπόλοιπες βασικές αρχές του δημοσίου τομέα; Οι δημόσιοι οργανισμοί θα πρέπει να είναι σε θέση να υλοποιήσουν τους γενικούς κοινωνικοπολιτικούς στόχους και κατά τη δράση τους στις δημόσιες συμβάσεις. Θα πρέπει να αναβαθμισθεί η ποιότητα των υπηρεσιών, να βελτιωθεί η απασχόληση και να διευθετηθούν τα περιβαλλοντικά θέματα. Αναμένω τις γραπτές διευκρινίσεις που υποσχέθηκε η Επιτροπή σχετικά με τις συνολικές επιπτώσεις από τη δράση στον τομέα των δημοσίων συμβάσεων.
<P>
Τόσο η ανακοίνωση, όσο και η έκθεση του κ. Tappin επισημαίνουν την ανάγκη να διευκολυνθεί η διείσδυση των μικρομεσαίων επιχειρήσεων στην αγορά των δημοσίων συμβάσεων, κάτι που είναι σωστό. Είναι σημαντικό, επειδή φαίνεται πως η δημοπράτηση των δημοσίων συμβάσεων συνδέεται με τον κίνδυνο δημιουργίας καρτέλ. Όμως, σε σχέση με την τήρηση της εργατικής νομοθεσίας και των περιβαλλοντικών προτύπων, οι μικρομεσαίες επιχειρήσεις ιδιαίτερα έχουν ανάγκη από περισσότερη ενημέρωση και εκπαίδευση. Αυτό είναι βεβαίως σημαντικό, όπως ανέφερε και ο εισηγητής, και για τη χρήση της τεχνολογίας της πληροφόρησης, η οποία θα πρέπει να εφαρμοσθεί ευρέως, επειδή επιταχύνει και απλοποιεί τις διαδικασίες.
<P>
Θα πρέπει επίσης να μην ξεχνάμε ότι οι δήμοι, εξαιτίας των δημοκρατικών διαδικασιών που εφαρμόζουν, έχουν συνήθως καλύτερες ηθικές αρχές από τον επιχειρηματικό κόσμο.

<SPEAKER ID=184 LANGUAGE="NL" NAME="Peijs">
Κύριε Πρόεδρε, οι οδηγίες για τις δημόσιες συμβάσεις ήταν ένα σημαντικό βήμα στην προσπάθεια για την επίτευξη ενός μεγαλύτερου ανταγωνιστικού ανοίγματος στην ευρωπαϊκή αγορά. Από την έκδοση της πρώτης οδηγίας στον τομέα αυτό έχουν αλλάξει πολλά στην Ευρώπη. Ελευθερώθηκε ένας τομέας, όπως αυτός των τηλεπικοινωνιών και υπήρχαν διάσπαρτες ελπιδοφόρες ενδείξεις όσον αφορά τις δημόσιες συμβάσεις. Σε γενικές γραμμές προέκυψε και πάλι πρόβλημα γραφειοκρατίας. Οι διαδικασίες με τις οποίες βρέθηκαν αντιμέτωπες οι επιχειρήσεις ήταν απίστευτα πολύπλοκες και αναποτελεσματικές. Συζητάμε για μία αγορά 720 δισεκατομμυρίων ευρώ η οποία πρέπει πραγματικά να ανοίξει, εάν θέλουμε να μπορούμε κάποτε να μιλάμε για μια πραγματικά ενιαία αγορά. Ποιό είναι όμως το αντίτιμο;
<P>
Στην οδηγία προβλέπονται όρια πέραν των οποίων δεν επιτρέπεται η ανάθεση δημοσίων συμβάσεων, γεγονός κατ' αρχήν θετικό. Το πρόβλημα είναι ότι η απίστευτη γραφειοκρατία έχει ως αποτέλεσμα οι μικρομεσαίες επιχειρήσεις να αντιμετωπίζουν τεράστια προβλήματα. Θα πρέπει να σημειωθεί ότι στο σύστημα αυτό δεν χορηγούνται πλέον αποζημιώσεις για υπολογισμούς.
<P>
Μεγάλες επιχειρήσεις αποφασίζουν απλώς να μη διεκδικήσουν πλέον δημόσιες συμβάσεις και ασχολούνται μόνο με τη συνήθη αγορά. Επιπλέον, η έννοια της «βέλτιστης από πλευράς αξίας» προσφοράς ερμηνεύεται συχνά ως η φθηνότερη προσφορά. Αυτό αποβαίνει σε βάρος, για παράδειγμα, των βιώσιμων κατασκευών, επειδή το ενδιαφέρον των αρχών επικεντρώνεται αποκλειστικά στη χαμηλότερη τιμή. Όντως, πολλές αρχές δεν διαθέτουν υπηρεσίες κίνησης κεφαλαίων, και το σύστημα αυτό είναι μακροπρόθεσμα κοντόφθαλμο και ακριβό για τους πολίτες. Πρόκειται για ένα κακό σύστημα για τις μικρομεσαίες επιχειρήσεις, οι οποίες δεν έχουν τη δυνατότητα των μεγάλων επιχειρήσεων να υπολογίζουν τα κέρδη τους με βάση τη συντήρηση. Καλά κάνει λοιπόν η Επιτροπή και δίνει ιδιαίτερη σημασία στις μικρομεσαίες επιχειρήσεις.
<P>
Μια μεγάλη ή μεσαία επιχείρηση μπορεί πλέον να χρησιμοποιεί ηλεκτρονικά συστήματα για να πληροφορείται ποιές δημόσιες συμβάσεις έχουν προκηρυχθεί. Όμως, ανάμεσα στον εντοπισμό μιας ευκαιρίας και στην πραγματική ανάθεση μιας εντολής πρέπει να γίνουν πολλά πράγματα. Εκτός από τη δαπανηρή προσφορά, η επιχείρηση ή ο όμιλος επιχειρήσεων που ενδιαφέρονται για τη σύμβαση πρέπει να μπορούν να αποδείξουν ότι είναι φερέγγυες και ότι διαθέτουν επαρκή εμπειρία στον τομέα που καλύπτει η σύμβαση.
<P>
Τη λύση στο πρόβλημα αυτό θα μπορούσε να προσφέρει η χρήση συστημάτων πιστοποίησης καταλληλότητας. Κατ' αυτόν τον τρόπο οι επιχειρήσεις θα πρέπει να αποδεικνύουν μόνο μια φορά την ικανότητά τους. Ωστόσο, για τις αρχές που δεν αναθέτουν συχνά δημόσιες συμβάσεις η καθιέρωση ενός παρόμοιου συστήματος δεν είναι συμφέρουσα. Για τον λόγο αυτό κατέθεσα από κοινού με τον Werner Langen και την πολιτική μου ομάδα τροπολογία για την αύξηση των ανώτατων ορίων, η οποία εγκρίθηκε από την Επιτροπή Οικονομικής Πολιτικής.
<P>
Κατ' αυτόν τον τρόπο ένα μεγάλο μέρος των δημοσίων συμβάσεων δεν εμπίπτει στο πεδίο εφαρμογής των οδηγιών. Κατά τη γνώμη μου, εάν ληφθεί υπόψη ο τεράστιος γραφειοκρατικός φόρτος, τα σημερινά ανώτατα όρια είναι απαράδεκτα χαμηλά. Εξ ου και η αύξηση.
<P>
Η Ευρωπαϊκή Επιτροπή εξέδωσε το 1996 ένα Πράσινο Βιβλίο και τώρα εκδίδει ανακοίνωση. Στην ανακοίνωση περιλαμβάνονται εποικοδομητικές προτάσεις, δεν γίνεται όμως καμία αναφορά στα ανώτατα όρια. Ελπίζω ότι το Κοινοβούλιο θα μπορέσει με την έκθεση αυτή να απευθύνει σαφές μήνυμα στην Επιτροπή ότι πρέπει να αλλάξει κάτι, ελπίζω δε ότι η Επιτροπή θα δώσει συνέχεια στο σημείο αυτό.
<P>
Η πολιτική μου ομάδα θα καταψηφίσει την τροπολογία αριθ. 5 του κ. Tappin. Είναι απαράδεκτο να τοποθετούνται επιχειρήσεις σε «μαύρες λίστες» με βάση κατηγορίες. Στην πατρίδα μου ένας άνθρωπος είναι αθώος μέχρι αποδείξεως του εναντίου. Κατ' αυτόν τον τρόπο εξυπηρετείται πάρα πολύ ο ανταγωνισμός. Είμαστε αντίθετοι και προς την τροπολογία αριθ. 4, επειδή δεν καταλαβαίνουμε καθόλου το περιεχόμενό της. Ζητήσαμε ήδη ορισμένες χωριστές ψηφοφορίες. Κατά τα άλλα επιθυμούμε να συγχαρούμε τον κ. Tappin για την έκθεση που εκπόνησε.

<SPEAKER ID=185 LANGUAGE="SV" NAME="Schφrling">
Κύριε Πρόεδρε, θεωρώ ότι η Επιτροπή τόνισε στην ανακοίνωσή της κυρίως τη σημασία του ελεύθερου ανταγωνισμού. Αντιθέτως, δεν έχει δοθεί εξίσου μεγάλη σημασία στη δυνατότητα να τίθενται περιβαλλοντικές ή κοινωνικές προϋποθέσεις στη διαδικασία των δημοσίων συμβάσεων. Αυτό έχει επισημανθεί από τον εισηγητή, καθώς και από την κ. Van Lancker, η οποία συνέταξε τη γνωμοδότηση εξ ονόματος της Επιτροπής Απασχόλησης και Κοινωνικών Υποθέσεων. Προτείνονται λοιπόν κάποιες τροποποιήσεις, ώστε να λαμβάνονται υπόψη στις δημόσιες προμήθειες περιβαλλοντικές και κοινωνικές πτυχές. Κατά την άποψή μου, θα έπρεπε ίσως να ήταν ακόμη πιο αυστηρή και ακόμη πιο σαφής η διατύπωση, αλλά η Ομάδα μου θα υπερψηφίσει φυσικά τις προτάσεις τροπολογίας, οι οποίες είναι εν πάσει περιπτώσει λίγο περισσότερο προωθημένες από την πρόταση της Επιτροπής, αφενός, και αυτή καθαυτή την έκθεση, αφετέρου.
<P>
Μου φαίνεται ότι είναι αρκετά συνηθισμένη η αντίληψη ότι το δικαίωμα να τίθενται περιβαλλοντικές και κοινωνικές προϋποθέσεις στις δημόσιες συμβάσεις θα έθετε τον ελεύθερο ανταγωνισμό εκτός λειτουργίας. Αυτή η αντίληψη είναι η πλέον εσφαλμένη, εφόσον η περιβαλλοντική και κοινωνική μέριμνα συνεπάγεται φυσικά ένα επιπλέον κόστος για κάθε επιχείρηση. Αν δεν συμπεριληφθεί λοιπόν αυτό το επιπλέον κόστος στις δημόσιες συμβάσεις, τότε αυτές οι επιχειρήσεις θα αδικηθούν, κάτι που σημαίνει βέβαια ότι παύει να υφίσταται ελεύθερος ανταγωνισμός.

<SPEAKER ID=186 LANGUAGE="IT" NAME="Secchi">
Κύριε Πρόεδρε, θα ήθελα πρώτα απ' όλα να εκφράσω και εξ ονόματος της Ομάδας μου τη στήριξη και την εκτίμησή μας για την πρωτοβουλία της Επιτροπής, η οποία στοχεύει στη βελτίωση του κοινοτικού νομοθετικού πλαισίου σε θέματα δημόσιων συμβάσεων: ένα πεδίο δραστηριότητας, όπως υπενθυμίστηκε ήδη, τεράστιας σημασίας, το οποίο καλύπτει πάνω από το 10 τοις εκατό του ΑΕΠ της Ένωσης.
<P>
Η πρωτοβουλία αυτή περιέχει πολυάριθμα καινοτόμα στοιχεία και προτείνει ένα φιλόδοξο χρονοδιάγραμμα, και, όπως είναι φυσικό, ευχόμαστε η εφαρμογή των διαφόρων δράσεων να μπορέσει να εξελιχθεί ταχύτατα.
<P>
Προσωπικά θα ήθελα να σταθώ σε δύο πτυχές: η πρώτη εξηγεί, μεταξύ άλλων, και τον λόγο για τον οποίο πρότεινα την τροπολογία αριθ. 1 στην παράγραφο 30 και έχει σχέση με τη διεύρυνση της διαδικασίας του ανταγωνιστικού διαλόγου. Πρέπει να πω ότι είμαι αντίθετος στη δυνατότητα διαπραγμάτευσης μετά από τη σύναψη της σύμβασης, γιατί, ακόμα κι αν δεχθούμε ότι η διαπραγμάτευση αυτή μπορεί να γίνει με διαφάνεια - πράγμα που μου φαίνεται έντουτοις δύσκολο, δεδομένου ότι δεν καταλαβαίνουμε σε τι θα χρησίμευε, πέρα από τη διαφήμιση που θα γινόταν και η οποία δεν θα εξυπηρετούσε κανέναν άλλον σκοπό - σίγουρα αυτή η διαπραγμάτευση θα κατέληγε να βλάψει την ισότητα των όρων, δεδομένου ότι από τα αποτελέσματά της θα είχε όφελος μόνο η αναθέτουσα αρχή. Αυτό είναι το νόημα της τροπολογίας αριθ. 1.
<P>
Παρουσίασα έπειτα την τροπολογία αριθ. 2, την οποία δηλώνω ότι αποσύρω και ως εκ τούτου, όπως είναι προφανές, δεν θα αναλύσω. Από την πλευρά μου, συνεπώς, παραμένει μόνο η τροπολογία αριθ. 1.
<P>
Γενικότερα, θα ήθελα να επωφεληθώ της ευκαιρίας, για να τονίσω την ανάγκη να καταστούν οι διαδικασίας σύναψης συμβάσεων πιο διαφανείς σε ευρωπαϊκό επίπεδο τόσο ως προς τις διαδικασίες, όσο και αναφορικά με τη διάδοση της πληροφόρησης.
<P>
Ωστόσο, αυτή η αξιέπαινη δράση δεν πρέπει να βλάψει την ανάγκη απλοποίησης και ελάφρυνσης των γραφειοκρατικών διαδικασιών, έννοιες στις οποίες αναφέρθηκε η συνάδελφος μου κ. Peijs, καθώς και άλλοι συνάδελφοι, λόγω κυρίως της ανάγκης να ενταχθούν ακόμα περισσότερο οι μικρές και μεσαίες επιχειρήσεις στην ενιαία αγορά.

<SPEAKER ID=187 LANGUAGE="DE" NAME="Langen">
Κύριε Πρόεδρε, κυρίες και κύριοι, θα ήθελα να επισημάνω μια πτυχή αυτών των οδηγιών, αυτής της έκθεσης της Επιτροπής. Το Κοινοβούλιο ζήτησε στην Επιτροπή Οικονομικής, Νομισματικής και Βιομηχανικής Πολιτικής μια σαφή αύξηση των κατώτατων ορίων, και θεωρώ, κύριε Επίτροπε, ότι εδώ η Επιτροπή θα έπρεπε ασφαλώς να επιδείξει μεγαλύτερο θάρρος από ό, τι στο παρελθόν. Τα κατώτατα όρια που ισχύουν σήμερα είναι σε πολλούς τομείς υπερβολικά χαμηλά. Αλλωστε, η πείρα έδειξε επίσης ότι, δεδομένου ότι το ποσοστό δημοσίων συμβάσεων που ανατίθενται σε διασυνοριακό επίπεδο δεν υπερβαίνει το 3 %, όλη η σχετική γραφειοκρατική φασαρία, ας πούμε, δεν αξίζει καν τον κόπο, αν τα κατώτατα όρια είναι υπερβολικά χαμηλές και έτσι δεν υπάρχει καθόλου πραγματικός ανταγωνισμός.
<P>
Γι' αυτό το αίτημά μας είναι να αυξηθούν αισθητά τα κατώτατα όρια, διπλασιαζόμενα κατά μέσον όρο. Παρακαλούμε να το λάβετε υπόψη στην επόμενη τροποποίηση των οδηγιών, και μάλιστα να μην περιμένετε να υπάρξει κάποια κίνηση σε διεθνές επίπεδο, παρά, αντίθετα, να τολμήσει η Ευρώπη να κάνει το πρώτο βήμα για την αύξηση αυτών των κατώτατων ορίων. Γιατί δεν ωφελεί καθόλου να χρειαζόμαστε για τα πάντα προκηρύξεις ανάθεσης με ελλιπή διαφάνεια, να μη συμμετέχουν οι ΜΜΕ και τελικά τα κατώτατα αυτά όρια να παραμένουν στην Ευρώπη πέρα από κάθε ιεραρχία του ανταγωνισμού. Γι' αυτό, κύριε Επίτροπε, παρακαλούμε όχι μόνο να αυξηθεί η διαφάνεια, αλλά να προχωρήσετε τώρα, εν όψει των διεθνών διαπραγματεύσεων που θα αρχίσουν το 2000 στον επόμενο γύρο των διαπραγματεύσεων της ΓΣΔΕ, αυξάνοντας σαφώς αυτά τα όρια όχι μόνον όσον αφορά τις υπηρεσίες, αλλά και τις αναθέσεις έργων. Πιστεύω ότι έτσι θα αποστείλετε μήνυμα, παράλληλα με την εξαίρεση των τηλεπικοινωνιών από την οδηγία οργανισμών κοινής ωφελείας, για το πώς θέλει η Ευρώπη να χειριστεί μελλοντικά την περαιτέρω ανάπτυξη του τομέα των δημοσίων συμβάσεων.
<P>
Αν προστεθεί σε αυτά μια αύξηση της διαφάνειας μέσω της χρησιμοποίησης των σύγχρονων μέσων, για παράδειγμα του Internet, πιστεύω ότι θα είμαστε στον σωστό δρόμο και είμαι πεπεισμένος ότι η Επιτροπή μπορεί να δραστηριοποιηθεί σύμφωνα με αυτό το πνεύμα και με την υποστήριξη του Κοινοβουλίου.

<SPEAKER ID=188 NAME="Monti">
Κύριε Πρόεδρε, επιθυμώ πρώτα απ' όλα να ευχαριστήσω το Ευρωπαϊκό Κοινοβούλιο και τον αξιότιμο εισηγητή κ. Tappin για την τόσο σημαντική συνεισφορά με την υπό συζήτηση έκθεση, συνεισφορά ως προς τον στόχο να καταστεί πιο αποτελεσματική η πολιτική των δημοσίων συμβάσεων και να προσαρμοστεί στις απαιτήσεις της σύγχρονης κοινωνίας.
<P>
Η εκτίμηση, που ουσιαστικά είναι θετική, σχετικά με το πρόγραμμα δράσης που εξήγγειλε η Επιτροπή με την ανακοίνωση για τις δημόσιες συμβάσεις - εκτίμηση που απορρέει από την ανάγνωση της έκθεσης του αξιότιμου κυρίου Tappin και από την επισυναπτόμενη πρόταση ψηφίσματος - αποτελεί μια επιπλέον επιβεβαίωση του πνεύματος καρποφόρας συνεργασίας που αναπτύσσεται όλο και περισσότερο σε αυτόν τον τομέα μεταξύ της Επιτροπής και του Ευρωπαϊκού Κοινοβουλίου.
<P>
Δέχομαι επίσης με ικανοποίηση τις προτάσεις και τις υποδείξεις που διατυπώθηκαν στην έκθεση, σχετικά με τις οποίες υπάρχει μια ουσιαστική σύγκλιση απόψεων μεταξύ των δύο θεσμικών μας οργάνων.
<P>
Αυτό ισχύει κυρίως για τις ανησυχίες που εξέφρασε το Κοινοβούλιο σε σχέση με τα περιβαλλοντικά και τα κοινωνικά προβλήματα, ανησυχίες τις οποίες η Επιτροπή συμμερίζεται πλήρως και έχει διατυπώσει ήδη και στην ανακοίνωση. Πρόθεσή μας είναι πράγματι να αφιερώσουμε σε αυτούς τους προβληματισμούς μια εμπεριστατωμένη μελέτη, για να βρούμε τα μέσα που θα μπορέσουν να συμβιβάσουν, αφενός τους στόχους σχετικά με τον ανταγωνισμό και τη διαφάνεια που επιδιώκουν οι κανόνες σχετικά με τις δημόσεις συμβάσεις και αφετέρου τις νόμιμες απαιτήσεις που αφορούν την περιβαλλοντική και κοινωνική προστασία, οι οποίες ενισχύθηκαν τελευταία από την Συνθήκη του Αμστερνταμ.
<P>
Ως προς αυτό το θέμα δεν πρέπει να αποκρύψουμε το γεγονός ότι ήδη το σημερινό κανονιστικό πλαίσιο προσφέρει συγκεκριμένες δυνατότητες για την επίτευξη ενός κατάλληλου επιπέδου κυρίως περιβαλλοντικής, αλλά και κοινωνικής προστασίας, χωρίς αυτό να αλλοιώνει τον βασικό στόχο της πολιτικής δημόσιων συμβάσεων, ο οποίος παραμένει ουσιαστικά οικονομικός. Όπως αποδεικνύεται όμως αυτές οι δυνατότητες είναι τις περισσότερες φορές άγνωστες, και η Επιτροπή θεωρεί συνεπώς αναγκαίο να τις αξιοποιήσει και να διευκρινίσει την σημασία τους. Γι' αυτόν ακριβώς τον λόγο προτείνουμε να εγκριθούν το συντομότερο δυνατόν κάποια μέσα που θα αποβλέπουν στην επίτευξη αυτού του στόχου. Εάν αυτό δεν αποδειχθεί αρκετό, η Επιτροπή δεν θα παραλείψει να εξετάσει τη δυνατότητα να διατυπώσει πιο δραστικές προτάσεις. Όσον αφορά τις κοινωνικές πτυχές σχετικά με οποίες μίλησαν οι αξιότιμοι συνάδελφοι Van Lancker, Paasilinna και Schφrling, θέλω να θυμίσω ότι ο σεβασμός της ισχύουσας κοινωνικής νομοθεσίας εντάσσεται στην προφανή και προασπιζόμενη υποχρέωση σεβασμού της ισχύουσας νομοθεσίας - όλης της ισχύουσας νομοθεσίας και όχι μόνο της κοινωνικής - και αυτό δεν εξαρτάται από την οδηγία, αλλά από το νομικό εθνικό σύστημα στο πλαίσιο του οποίου εντάσσεται η οδηγία. Μπορούν να υπάρξουν θετικές δράσεις, περισσότερο από ό, τι πιστεύουμε συνήθως. Χρειάζεται φυσικά να υπάρχει σεβασμός στις αρχές της Συνθήκης και η διασάφηση όλων αυτών αποτελεί ακριβώς το καθήκον της ερμηνευτικής ανακοίνωσης που θα εκδώσουμε.
<P>
Θα ήθελα να προσθέσω ότι οι οδηγίες προβλέπουν διατάξεις που επιτρέπουν τον αποκλεισμό υποψηφίων που δεν σέβονται την εθνική κοινωνική νομοθεσία. Η νομολογία του Δικαστηρίου πιστοποιεί ότι, εάν οι απαιτήσεις κοινωνικού χαρακτήρα έχουν αναφερθεί στις γενικές διατάξεις που αφορούν μια δημόσια σύμβαση, θα υπάρχει η δυνατότητα να ληφθούν υπόψη (απόφαση Benjes). Η Επιτροπή θα διευκρινίσει, το επαναλαμβάνω, σε μια ερμηνευτική ανακοίνωση τις πιθανότητες να ληφούν υπόψη αυτές οι απαιτήσεις.
<P>
Όσον αφορά την ανάγκη, στην οποία επέμεινε ο αξιότιμος κ. Secchi, απλοποίησης και μεγαλύτερης ευελιξίας του ισχύοντος κανονιστικού πλαισίου και των σχετικών διαδικασιών, ώστε να προσαρμοστούν στην εξέλιξη της αγοράς, η Επιτροπή προτίθεται πρώτα απ' όλα να διασαφηνίσει τη σημασία ασαφών ή περίπλοκων διατάξεων και να τροποποιήσει, εν ανάγκη, το ισχύον καθεστώς. Με την προοπτική αυτή υποβάλλονται οι προτάσεις που αποβλέπουν στον αποκλεισμό από το πεδίο εφαρμογής της οδηγίας 93/38 των τομέων ή/και των υπηρεσιών που περιλαμβάνονται σε αυτή - νερό, ενέργεια, μεταφορές και τηλεπικοινωνίες - που λειτουργούν σε συνθήκες πραγματικού ανταγωνισμού, καθώς και η πρόταση θέσπισης πιο ευέλικτων διαδικασιών, όπως η διαδικασία του «ανταγωνιστικού διαλόγου» και η ρύθμιση των συμβάσεων πλαίσιο. Εξετάζουμε αυτή τη στιγμή με τις δύο συμβουλευτικές επιτροπές για τις δημόσιες συμβάσεις μια νέα διαδικασία ανταγωνιστικού διαλόγου που, πέρα του ότι επιτρέπει μεγαλύτερη ευελιξία, εξασφαλίζει και τη μέγιστη δυνατή διαφάνεια.
<P>
Μια άλλη απαίτηση, κύριε Πρόεδρε, που εκφράζεται σαφώς στην έκθεση αφορά την ανάγκη οι νέες πρωτοβουλίες που εξαγγέλλονται στην ανακοίνωση να συμβάλλουν στην εξασφάλιση ενός υγιούς και ουσιαστικού ανταγωνισμού μεταξύ οικονομικών φορέων κατά τις διαδικασίες ανάθεσης. Αυτός ο στόχος συμπίπτει με αυτόν που πάντοτε επεδίωκε η Επιτροπή σε θέματα δημοσίων συμβάσεων και αποτελεί τον τελικό στόχο της ερμηνευτικής ανακοίνωσης σχετικά με τις παραχωρήσεις και τις άλλες μορφές κρατικής ή ιδιωτικής συνεργασίας, η οποία θα δημοσιευθεί υπό μορφή σχεδίου τις επόμενες εβδομάδες.
<P>
Θα ήθελα να θίξω με μεγάλη συντομία και το σημαντικό σημείο στο οποίο αναφέρθηκε ιδιαίτερα η κυρία Peijs. Γνωρίζουμε τις δυσκολίες που συναντούν αυτή την στιγμή οι μικρομεσαίες επιχειρήσεις ως προς την άμεση συμμετοχή τους στις δημόσιες συμβάσεις, και κυρίως στις διασυνοριακές. Για να μειώσει αυτές τις δυσκολίες και για να ενθαρρύνει την συμμετοχή των μικρομεσαίων επιχειρήσεων, η Επιτροπή επεξεργάζεται αυτή την στιγμή μια ανακοίνωση στόχος της οποίας είναι να διασαφηνίσει τις δυνατότητες βελτίωσης της πρόσβασης των ΜΜΕ στις δημόσιες συμβάσεις γενικά, είτε μέσω κατάλληλων νομοθετικών τροποποιήσεων είτε μέσω του προσδιορισμού των δυνατοτήτων που προσφέρουν αυτή τη στιγμή τα υπάρχοντα προγράμματα.
<P>
Όσον αφορά τη διεθνή διάσταση, η Επιτροπή, στο πλαίσιο των διαπραγματεύσεων που διεξάγονται στην παρούσα φάση στον Παγκόσμιο Οργανισμό Εμπορίου για την τροποποίηση και την απλοποίηση της σύμβασης για τις δημόσιες συμβάσεις, θα συνεχίσει να ενεργεί, ώστε να διασφαλισθεί η αρχή της αμοιβαιότητας.
<P>
Συμφωνώ επίσης με την παρατήρηση του αξιότιμου κ. Tappin ότι η ανακοίνωση περιορίζεται στην εξαγγελία και την παρουσίαση σε γενικές γραμμές των πρωτοβουλιών που η Επιτροπή σκοπεύει να αναλάβει, χωρίς ωστόσο να παρέχει λεπτομέρειες και διευκρινίσεις σχετικά με καθεμία από αυτές. Έχει απόλυτο δίκιο ο κύριος Tappin. Αυτό είναι συνυφασμένο με την ίδια τη φύση ενός εγγράφου προγραμματισμού, όπως και η εν λόγω ανακοίνωση. Είναι σαφές ότι οι ιδιομορφίες καθεμιάς από τις πρωτοβουλίες θα αναδειχθούν όταν διαμορφωθούν οι ίδιες οι πρωτοβουλίες. Όσον αφορά τις νομοθετικές πρωτοβουλίες, αυτές θα βασίζονται στο άρθρο 100Α της Συνθήκης και ως εκ τούτου θα απαιτούν μια ενεργό συμμετοχή του Κοινοβουλίου στη διαδικασία έγκρισής τους.
<P>
Όσον αφορά, τέλος, την επεξεργασία των ερμηνευτικών μέσων, η Επιτροπή, παρότι υπογραμμίζει ότι πρόκειται στην περίπτωση αυτή για θεσμικές ευθύνες που η Συνθήκη αναθέτει στην Επιτροπή, δεν μπορεί παρά να εκτιμήσει τη συμβολή του Κοινοβουλίου. Υπό αυτή την οπτική, η ιδέα που ήδη εξέθεσα για τη δημιουργία μιας ανεπίσης ad hoc ομάδας συζήτησης και αντιπαράθεσης στα πλαίσια του Κοινοβουλίου, στην οποία θα ανατεθεί να δράσει από κοινού με τις υπηρεσίες της αρμόδιας Επιτροπής, πιστεύω ότι θα μπορούσε να μελετηθεί σε βάθος και να υλοποιηθεί, με σεβασμό βέβαια των αντίστοιχων αρμοδιοτήτων των δύο θεσμικών μας οργάνων.

<SPEAKER ID=189 LANGUAGE="DE" NAME="Schδfer">
Κύριε Πρόεδρε, ακόμη κι όταν η ώρα είναι προχωρημένη, χρειάζεται κανείς κάποια προσοχή. Δυσκολεύθηκα να παρακολουθήσω την ενδιαφέρουσα ανάλυση του κυρίου Επιτρόπου λόγω της αισθητής αύξησης του θορύβου που προκαλούν οι μεμονωμένες συνομιλίες σε αυτή την αίθουσα, που έχει πολύ καλή ακουστική. Σας παρακαλώ να φροντίσετε, ώστε στο μέλλον να μπορούμε να ακούμε με ησυχία όλους τους ομιλητές. Σας παρακαλώ να επισημάνετε στους συναδέλφους και συνεργάτες ότι οι συνομιλίες σχετικά μεγάλων πολιτικών ομάδων που γίνονται εδώ μπορούν να γίνονται και έξω.
<P>
Παρεμβάσεις

<SPEAKER ID=190 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=12>
Επαγγέλματα του μέλλοντος
<SPEAKER ID=191 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0475/98) του κ. T. Mann, εξ ονόματος της Επιτροπής Απασχόλησης και Κοινωνικών Υποθέσεων, σχετικά με τα επαγγέλματα του μέλλοντος στην Ευρώπη.

<SPEAKER ID=192 NAME="Mann, Thomas">
Κύριε Πρόεδρε, κύριε Επίτροπε, κυρίες και κύριοι, βάση της έκθεσής μου για τα επαγγέλματα του μέλλοντος στην Ευρώπη απετέλεσαν πολυάριθμες επιστημονικές μελέτες και δημοσιεύσεις βιομηχανικών συνδέσμων, ενώσεων ΜΜΕ, συνδικαλιστικών οργανώσεων και δημοσίων οργανισμών. Ευχαριστώ τους συναδέλφους της Επιτροπής Απασχόλησης και Κοινωνικών Υποθέσεων και την Επιτροπή για τα Δικαιώματα της Γυναίκας για τις τροπολογίες τους, τις οποίες συμπεριέλαβα στο μεγαλύτερο μέρος τους στην έκθεσή μου. Στα φυλλάδια που έχω μπροστά μου, ακόμη και στα πιο προσεγμένα, υπάρχει μόνο ο απολογισμός όσων έχουν επιτευχθεί. Λείπουν τα οράματα και συγκεκριμένες δηλώσεις για τα επόμενα 10-15 χρόνια. Η παγκοσμιοποίηση, ο πολύ σκληρός παγκόσμιος ανταγωνισμός και οι όλο και συντομότερες ημερομηνίες λήξης των καινοτομιών και των αποφάσεων οδηγούν σε διαρκή ανασφάλεια που ξεκινά από τους μάνατζερ και φθάνει ως τους μερικώς απασχολούμενους.
<P>
Η συζήτηση στην Επιτροπή Απασχόλησης και Κοινωνικών Υποθέσεων, στην οποία συμμετείχαν η Ένωση των συνομοσπονδιών βιομηχανιών και εργοδοτών της Ευρώπης (UNICE), η Ευρωπαϊκή Συνομοσπονδία Συνδικάτων και η Ευρωπαϊκή Ένωση Βιοτεχνίας και ΜΜΕ (UEAPME), κατέστησε επίσης σαφές ότι η σημερινή αλλαγή των υφιστάμενων δομών είναι πολύ βραχύβια και δεν επιτρέπει μακροπρόθεσμες προοπτικές. Ποιές είναι οι πιθανές τάσεις σχετικά με τα επαγγέλματα του μέλλοντος; Πρώτον, κατευθυνόμενοι προς την κοινωνία της γνώσης και των πληροφοριών, χρειαζόμαστε εργαζόμενους με προσόντα. Πρέπει να είναι ενημερωμένοι, να επιμορφώνονται διαρκώς, ακόμη και στον ελεύθερο χρόνο τους, και να μπορούν να χειρίζονται τεχνολογικό εξοπλισμό. Μόνο αν έχουν πολύπλευρες γνώσεις θα μπορούν να κινηθούν μεταξύ πολλών επιστημών και να αλλάξουν κατά την διάρκεια της επαγγελματικής τους ζωής, εκτός από το επάγγελμα για το οποίο είχαν αρχικά εκπαιδευθεί, άλλα τέσσερα ή πέντε. Πρέπει να είναι εξειδικευμένοι και ταυτόχρονα να έχουν και ένα γενικό πλαίσιο γνώσεων, θα πρέπει να αποκτούν γνώσεις-κλειδιά σε τομείς όπως η εσωτερική και εξωτερική επικοινωνία, η δημιουργικότητα, η ικανότητα για επίλυση διαφορών και για ομαδική εργασία χωρίς ιεραρχία και με συλλογική ευθύνη των συνεργατών, να γνωρίζουν πολλές γλώσσες και να κατανοούν τις πολιτιστικές σχέσεις.
<P>
Τα προγράμματα της διδακτικής ύλης και της κατάρτισης των κρατών μελών πρέπει να μεταρρυθμιστούν δίνοντας βάρος στη γνώση της εφαρμοσμένης τεχνολογίας, στο εύρος της εκπαίδευσης, στα νέα μοντέλα επαγγελματικών δραστηριοτήτων και στην ιδέα της δια βίου εκμάθησης. Δεν είναι λάθος μόνο η προβολή υπερβολικών απαιτήσεων από τους ανθρώπους, αλλά και το αντίθετο.
<P>
Δεύτερον, προκειμένου να επιτευχθεί ένα υψηλό δυναμικό απασχόλησης, θα αυξηθούν παράλληλα με τις εξειδικεύσεις που αναφέρθηκαν και οι απλές δραστηριότητες, απαραίτητες στον τομέα της παραγωγής και στους βιομηχανικούς κλάδους με ένταση εργασίας. Εδώ βρίσκουν δουλειά εκατομμύρια ανθρώπων και συμβάλλουν στην αύξηση της παραγωγικότητας.
<P>
Τρίτον, δεν συμμερίζομαι την ευφορία όσον αφορά την παροχή υπηρεσιών ως τομέα που θα παράγει ασταμάτητα θέσεις εργασίας, διότι δεν είναι δυνατή η μετατροπή κάθε εργασίας που σήμερα γίνεται χωρίς αμοιβή σε αμειβόμενη εργασία. Πάντως, η ζήτηση παροχής υπηρεσιών κατά πρόσωπα και περιφέρειες θα αυξηθεί. Εδώ συμπεριλαμβάνονται οι υπηρεσίες περίθαλψης, από τον παιδαγωγικό τομέα μέχρι τη διαχείριση της περίθαλψης και την περίθαλψη των ηλικιωμένων και των γειτόνων, καθώς και υπηρεσίες στον τομέα της υγείας. Η παροχή υπηρεσιών έχει σχέση με την οικονομία, από τις ασφάλειες μέχρι τους συμβούλους επιχειρήσεων, με τη διανομή, από τις μεταφορές μέχρι τις επικοινωνίες, με τα νοικοκυριά, από το εμπόριο μέχρι τη γαστρονομία, και με την παροχή συμβουλών, από το προσωπικό μέχρι την οικονομική διαχείριση.
<P>
Ο τομέας του τουρισμού θα σημειώσει μεγάλη αύξηση, από τα ταξιδιωτικά πρακτορεία με μάρκετιγκ για ομάδες στόχους μέχρι τον αγροτικό και τον πολιτιστικό τουρισμό. Για να διευκολυνθεί η πρόσβαση σε αυτά τα επαγγέλματα του μέλλοντος στα κράτη μέλη απαιτούνται πρωτοβουλίες της Ευρωπαϊκής Επιτροπής, τηρουμένης φυσικά της αρχής της επικουρικότητας.
<P>
Τέταρτον, μεγάλες ευκαιρίες παρέχονται στην παραγωγή των βιολογικών φαρμάκων και στην αγροβιοτεχνολογία, για τις οποίες πρέπει πρώτα να επιτευχθεί η αποδοχή του πληθυσμού. Αντίθετα, δεν αμφισβητείται πλέον η περιβαλλοντική τεχνολογία, όταν εφαρμόζεται με συνέπεια, τομέας στον οποίο εμείς οι Ευρωπαίοι ήδη προηγούμαστε. Προβλέπεται σημαντική επέκταση της έρευνας και της ανάπτυξης, που θα δώσουν τη δυνατότητα στις επιχειρήσεις να καταλάβουν κενά της παγκόσμιας αγοράς με καινοτομίες στα προϊόντα και την παραγωγή. Επίσης, τα επαγγέλματα που σχετίζονται με τις τηλεπικοινωνίες, την τεχνολογία της πληροφορικής, τα μέσα ενημέρωσης και την ηλεκτρονική θα είναι από τους κερδισμένους της αλλαγής χάρη στη δικτύωση και στην αποκέντρωση.
<P>
Τρία είναι τα σημεία που θεωρώ ότι έχουν προτεραιότητα για θέσεις εργασίας με μέλλον στην ΕΕ. Πρώτον, τα ευρωπαϊκά προγράμματα ενίσχυσης - και αυτό απευθύνεται στην Ευρωπαϊκή Επιτροπή, κύριε Flynn - πρέπει να συνεχίσουν να εκτελούνται στο σημερινό επίπεδο. Σε αυτά εντάσσεται η ίδρυση νέων επιχειρήσεων και οι βελτιωμένες ευκαιρίες ανταγωνισμού για τις ΜΜΕ, καθώς και τα μέτρα για την καλύτερη κατάρτιση και την ίση μεταχείριση των γυναικών, που εξακολουθούν να βρίσκονται σε μειονεκτική θέση.
<P>
Δεύτερον, η ευελιξία που είναι απαραίτητη για τα επαγγέλματα του μέλλοντος καθιστά αναγκαία την αναδιοργάνωση της εργασίας. Πρέπει να θεσπίζονται περισσότεροι τρόποι λειτουργίας, π.χ. το καθεστώς της μερικής απασχόλησης, που θα είναι εναρμονισμένοι με τις απαιτήσεις της οικογένειας και του επαγγέλματος και θα προβλέπουν την απαραίτητη κοινωνική προστασία και φύλαξη των παιδιών.
<P>
Τρίτον, πρέπει να αρχίσουν τα κράτη μέλη να ασχολούνται με την αντιμετώπιση των ζητημάτων εκπαίδευσης και κατάρτισης, αντί να ασχολούνται αποκλειστικά με τον τρόπο κατανομής της εργασίας σε μεγάλο αριθμό ατόμων. Η παρούσα Προεδρία του Συμβουλίου καλά θα έκανε να επιδιώκει, αντί ενός πανευρωπαϊκού συμφώνου για την απασχόληση με νεφελώδη ακόμη χαρακτήρα, ένα πολύ σημαντικότερο και, επιπλέον, εφικτό σύμφωνο για το μέλλον. Το φιλόδοξο αυτό βήμα για το αύριο περιμένουν κυρίως οι κοινωνικά αποκλεισμένοι και οι άνεργοι, οι νέοι και οι έμπειροι εργαζόμενοι, καθώς και οι εργαζόμενες γυναίκες.

<SPEAKER ID=193 NAME="Weiler">
Κύριε Πρόεδρε, κύριε Mann, αγαπητοί συνάδελφοι, την τελευταία σας παρατήρηση, κ. Mann, δεν την κατάλαβα καθόλου. Δεν έρχεται σε καμία αντίθεση με το γεγονός ότι το σύμφωνο για την απασχόληση που δημιουργεί σε εθνικό επίπεδο η Γερμανία, το οποίο θα εφαρμόσει σε ευρωπαϊκό επίπεδο κατά την Προεδρία της, αποτελεί μια εύλογη συμβολή στην αύξηση της απασχόλησης! Παραξενεύομαι λοιπόν πολύ για την παρατήρησή σας, γιατί κατά βάση υποστηρίζουμε την έκθεσή σας, όπως και ο ίδιος ξέρετε. Υποστηρίζουμε επίσης τις προτάσεις σας για τον οικολογικό προσανατολισμό και την ενιαύσια εκπαιδευτική άδεια και ελπίζουμε να μην μπορέσει να επιβάλει τη γραμμή της η Ομάδα σας αποδυναμώνοντας την έκθεσή σας.
<P>
Είμαστε της γνώμης ότι η έκθεσή σας συμβάλλει στην προσπάθεια που καταβάλλει το Κοινοβούλιο για αύξηση της απασχόλησης, στη συνέχεια που έχουμε επιτύχει εδώ και τέσσερα χρόνια στο Κοινοβούλιο χάρη στην πολιτική για την απασχόληση που εγκαινιάσαμε, χάρη στη Σύνοδο Κορυφής του Αμστερνταμ για την απασχόληση, χάρη στις κατευθυντήριες γραμμές του Λουξεμβούργου, παρά τις όποιες οπισθοδρομήσεις ορισμένων κυβερνήσεων. Θεωρώ επίσης σωστό ότι συμπεριλάβατε στην έκθεσή σας την κριτική αξιολόγηση των εθνικών σχεδίων δράσης από την Επιτροπή, γιατί δεν είναι λογικό να μη θέλουμε να μάθουμε από τα λάθη μας. Χαίρομαι όμως, και το τονίζω, που η γερμανική Προεδρία θα δώσει ιδιαίτερο βάρος στην καταπολέμηση της ανεργίας των νέων και των γυναικών. Αυτό δεν ήταν στη Γερμανία τόσο αυτονόητο, όσο φαίνεται στα όσα είπατε προ ολίγου.
<P>
Υποστηρίζω την έκθεσή σας σχετικά με τους διάφορους τρόπους δημιουργίας θέσεων εργασίας με μέλλον και τις δύο εντελώς ιδιαίτερες επιλογές. Η μία είναι η κατανομή της υπάρχουσας εργασίας. Βέβαια, δεν είναι η πιο επίκαιρη, δεν θα πρέπει όμως να την υποτιμούμε, αποβλέποντας σε μια δημοκρατική κοινωνία που θα επιτρέπει στις μητέρες να εργάζονται και στους πατέρες να αναλαμβάνουν και άλλα κοινωνικά καθήκοντα.
<P>
Η δεύτερη επιλογή, η ενίσχυση αναπτυξιακών δυναμικών και η βελτίωση του λειτουργικού πλαισίου, απαιτεί κατά την άποψή μου επίσης ιδιαίτερη ενίσχυση. Βεβαίως αυτό σημαίνει ενίσχυση νέων τομέων, του τρίτου τομέα, των υπηρεσιών περίθαλψης και φυσικά επίσης της μεγάλης μας ελπίδας για το μέλλον, των ΜΜΕ. Ανέφερα μόλις τώρα το λειτουργικό πλαίσιο. Δεν εννοώ με αυτό την πολιτική που προσανατολίζεται βάσει της προσφοράς, η οποία ακολουθείτο μέχρι σήμερα σε ορισμένες χώρες, αλλά την προϋπόθεση για ένα σύγχρονο σύστημα εκπαίδευσης και επαγγελματικής κατάρτισης. Χαίρομαι επίσης που η Υπουργός Bulmahn διασαφήνισε την Τρίτη το πρωί στην επιτροπή μας ότι πολλά κράτη μέλη, δυστυχώς και η Γερμανία, έχουν εκπαιδευτικά συστήματα ακατάλληλα για την Ευρώπη, πολύ δε πιο ακατάλληλα είναι τα συστήματα επιμόρφωσης, που ουσιαστικά είναι το αντίθετο από όσα ζητάμε πάντοτε σε σχέση με την δια βίου εκμάθηση.
<P>
Ασφαλώς, σημαντική είναι και η απόκτηση των γνώσεων-κλειδιών, η ικανότητα ομαδικής εργασίας και η ολιστική σκέψη. Συμφωνούμε ως προς αυτό και γνωρίζετε ότι έδωσα μεγάλο βάρος στην απόκτηση αυτής της ικανότητας για ομαδική εργασία και από τους άντρες της κοινωνίας μας. Ευχαριστώ επίσης την κυρία Bulmahn, η οποία δήλωσε ότι η Γερμανία τουλάχιστον θα διπλασιάσει κατά τα επόμενα πέντε χρόνια τις πιστώσεις του προϋπολογισμού για την έρευνα και την εκπαίδευση. Φυσικά, αυτό αποτελεί στοιχείο βάσει του οποίου θα την κρίνουμε. Όλοι γνωρίζουμε ότι η μετατροπή των πανεπιστημιακών γνώσεων σε πραγματική, υλοποιήσιμη επιτυχία είναι υπερβολικά αργή και σε όλα τα κράτη μέλη υπολείπεται κατά πολύ της απαιτούμενης. Η μεγαλύτερη ελπίδα μας είναι φυσικά στην αρχή η υποστήριξη των ΜΜΕ, της μεγαλύτερης κινητήριας δύναμης για την απασχόληση.
<P>
Θέλω να αναφέρω μία ακόμη ομάδα στόχο που πολλές φορές παραμελείται στη συζήτηση, δηλαδή τους αλλοδαπούς συμπολίτες μας στα κράτη της ΕΕ, οι οποίοι με την ανεξάρτητη εργασία τους φρόντισαν να αυξηθεί σημαντικά η απασχόληση. Γι' αυτό επιτρέψτε μου να πω εδώ ότι θεωρώ σκάνδαλο το γεγονός ότι στην πατρίδα μου, την Έσση, οι αλλοδαποί είναι αυτόν τον καιρό θύματα διάκρισης εξαιτίας μιας απαράδεκτης εκστρατείας.
<P>
Το τελευταίο σημείο είναι η υποτίμηση του παράγοντα των γυναικών σε σχέση με όσα μπορούν να επιτύχουν στις ΜΜΕ. Η ικανότητα για καινοτομία και η δημιουργικότητα δεν ανταποκρίνονται σε καμία περίπτωση στην πραγματικότητα. Είμαι της γνώμης ότι η ίδρυση νέων, ανεξαρτήτων επιχειρήσεων από γυναίκες θα πρέπει να προωθηθεί ιδιαίτερα από την Ευρωπαϊκή Ένωση.

<SPEAKER ID=194 LANGUAGE="NL" NAME="Pronk">
Κύριε Πρόεδρε, θα ήθελα να συγχαρώ τον συνάδελφο Mann για την έκθεσή του. Πιστεύω ότι έκανε μια καλή προσπάθεια να επιστήσει την προσοχή σε ορισμένους νέους τομείς, όπου θα μπορούσαν όντως να βρεθούν νέες θέσεις απασχόλησης. Ο κ. Mann υπέδειξε τις μικρομεσαίες επιχειρήσεις. Υπέδειξε επίσης την αναγκαιότητα της εκμάθησης. Ο τίτλος που θα ήθελα να δώσω στην έκθεσή του είναι «μάθετε, μάθετε, μάθετε», γιατί, αν έχουμε στη διάθεσή μας έναν πληθυσμό ο οποίος είναι όντως σε θέση να ανταποκριθεί στις προκλήσεις της νέας τεχνολογίας, θα είμαστε και σε θέση να δημιουργήσουμε αρκετές θέσεις απασχόλησης. Πιστεύω ότι το στοιχείο αυτό είναι πάρα πολύ σημαντικό και περιλαμβάνεται όντως στην έκθεση του εισηγητή.
<P>
Βεβαίως, η Ομάδα του Ευρωπαϊκού Λαϊκού Κόμματος υποστηρίζει θερμά την έκθεση, η οποία δεν παύει ωστόσο να έχει συμβιβαστικό χαρακτήρα. Πιστεύω ότι η κ. Weiler έχει δίκιο όταν μιλάει για ένα μωσαϊκό. Είμαι υποχρεωμένος να πω ότι ορισμένα κομμάτια που προστέθηκαν στο μωσαϊκό είναι κατώτερης ποιότητας από τα άλλα. Συγκεκριμένα, τα τμήματα που τοποθετήθηκαν από τον ίδιο τον εισηγητή είναι κάπως καλύτερα από τα τμήματα τα οποία προστέθηκαν αργότερα, και αυτό είναι επικίνδυνο.
<P>
Όταν μάθαινα γερμανικά, είχα ένα βιβλίο με τίτλο: Schwere Wφrter : ήταν οι δύσκολες λέξεις, οι διαφορές μεταξύ των γερμανικών και των ολλανδικών. Σήμερα η ομοσπονδιακή κυβέρνηση μας μιλά με όμορφες λέξεις. Δεν πρόκειται για νέες πράξεις, δεδομένου ότι η σημερινή κυβέρνηση προχωρά στην καλύτερη περίπτωση μέχρι εκεί που προχώρησε και η προηγούμενη. Δεν γίνεται τίποτα καινούριο στην πράξη, τίποτα απολύτως. Παρ' όλα αυτά, η κατάσταση παρουσιάζεται τόσο όμορφα! Χρησιμοποιούνται πάρα πολύ όμορφες νέες λέξεις ως έννοιες. Εμάς όμως μας ενδιαφέρουν οι πράξεις. Θεωρώ σημαντικό το γεγονός ότι ο εισηγητής επέστησε την προσοχή στις πράξεις, στις νέες θέσεις απασχόλησης, και όχι σε διάφορες μεθόδους κατανομής και συμπεριφορές, ότι δηλαδή τόνισε περί τίνος πρόκειται και όχι τα όμορφα λόγια του Γερμανού Καγκελάριου. Το θέμα είναι οι πράξεις και αυτή είναι η βάση πάνω στην οποία θα αξιολογηθεί τελικά το έργο μας.

<SPEAKER ID=195 LANGUAGE="SV" NAME="Lindqvist">
Κύριε Πρόεδρε, οι θέσεις εργασίας είναι η αχίλλειος πτέρνα της ΕΕ. Η κοινοτική συνεργασία κυριαρχείται επί μακρόν από την οικονομία και τον ανταγωνισμό για τις αγορές. Η ΟΝΕ έχει μετατραπεί σε ένα είδος μάντρας για τα κράτη μέλη, κάτι που έχει ως αποτέλεσμα να δίνουν μεγαλύτερη σημασία στην καταπολέμηση του πληθωρισμού, στα κριτήρια σύγκλισης, στην εξοικονόμηση πόρων στον τομέα του προϋπολογισμού και στη μείωση του δημοσίου χρέους, εις βάρος των δυνατοτήτων δημιουργίας νέων θέσεων εργασίας. Είναι σημαντικό, αλλά από πλευράς ευρωπαϊκής οπτικής πολύ μονοδιάστατο και υπερβολικά μονότονο. Η ΟΝΕ πραγματικά δυσχεραίνει τη δυνατότητα να δοθεί μελλοντικά βάρος στις θέσεις εργασίας. Πιστεύω ότι η ειρήνη, η απασχόληση και το περιβάλλον είναι μάλλον οι μεμονωμένοι εκείνοι τομείς στους οποίους οι πολίτες της Ευρώπης αποδίδουν μεγαλύτερη αξία.
<P>
Το κεφάλαιο για την απασχόληση στη Συνθήκη του Αμστερνταμ είναι καλό. Η μέθοδος της διακρατικής συνεργασίας, των στόχων και κατευθυντήριων γραμμών σε ευρωπαϊκό επίπεδο, καθώς και το δικαίωμα του συντονισμού των δράσεων, της υιοθέτησης καλών προτάσεων από άλλες χώρες, όπως π.χ. η φορολογική μεταβίβαση, η μείωση του χρόνου εργασίας, η εκπαίδευση και η παροχή αδείας από την εργασία λόγω σπουδών, είναι ένας καλός τρόπος, για να συντονίζουν οι χώρες τις ενέργειές τους.
<P>
Ο τομέας των μεταφορών, του περιβάλλοντος και της ενέργειας είναι ένας τομέας του μέλλοντος τον οποίο θα ήθελα να υπογραμμίσω. Θα ήθελα π.χ. να επενδύσει η ΕΕ, από κοινού με τα κράτη μέλη, σε ένα μεγάλο πρόγραμμα αντικατάστασης της βενζίνης με φιλικά προς το περιβάλλον καύσιμα για μία περίοδο δέκα ετών. Αυτό θα απέφερε πολλές φιλικές προς το περιβάλλον θέσεις εργασίας. Αναφέρομαι στην αιθανόλη, στη μεθανόλη, στα ηλεκτροκίνητα οχήματα, κ.ά.: για όλα αυτά υπάρχει μια αγορά.
<P>
Το καλοκαίρι επισκέφθηκα μια επιχείρηση στην Κεντρική Σουηδία, μια μικρή εταιρεία επεξεργασίας χάρτου με 300 υπαλλήλους. Ρώτησα τον διευθυντή ποιο ήταν το μεγαλύτερο πρόβλημα που αντιμετωπίζει όσον αφορά την εύρεση εργατικού δυναμικού. Πίστευα ότι θα αφορούσε μισθούς, φόρους και κοινοτικούς κανονισμούς, αλλά η απάντηση που έλαβα ήταν ότι η πρώτη ερώτηση που δέχεται αφορά το σχολείο, την παιδική μέριμνα, την ιατρική περίθαλψη και τις συγκοινωνίες. Οι βασικές κοινωνικές υπηρεσίες είναι απολύτως καθοριστικής σημασίας για τη δυνατότητα δημιουργίας νέων θέσεων εργασίας σε πολλές περιοχές, μεταξύ άλλων στη Βόρεια Ευρώπη. Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών στηρίζει αυτή την πρόταση του εισηγητή.

<SPEAKER ID=196 LANGUAGE="EN" NAME="Crowley">
Κύριε Πρόεδρε, θα ήθελα να καλωσορίσω θερμότατα την έκθεση του συναδέλφου μου κ. Thomas Man, γιατί είναι στραμμένη στο μέλλον και αυτό ακριβώς είναι το θέμα μας: να μη δοκιμάσουμε αποτυχημένα συστήματα ούτε αποτυχημένους μηχανισμούς του παρελθόντος, αλλά να ασχοληθούμε με την πραγματικότητα που έχουμε ενώπιόν μας. Παρά το ρίσκο και τους κινδύνους που παρουσιάζει η πρόοδος και οι νέες τεχνολογίες, μας προσφέρουν επίσης θαυμάσιες νέες ευκαιρίες να διορθώσουμε μερικά από τα σφάλματα του παρελθόντος και να αποκτήσουμε μεγαλύτερη κοινωνική συνοχή εντός της Ευρώπης.
<P>
Η έκθεση και οι συνάδελφοι που μίλησαν σήμερα εδώ αναφέρθηκαν εκτενώς στη δια βίου εκμάθηση και εκπαίδευση, και είμαι σίγουρος ότι και ο κ. Επίτροπος θα ασχοληθεί με αυτό το ζήτημα. Υπάρχει ένα πολύ παλιό ρητό που λέει ότι, εάν δώσεις ένα ψάρι σε έναν άνθρωπο, θα τον ταΐσεις για μία ημέρα, ενώ, εάν μάθεις σε έναν άνθρωπο να ψαρεύει, θα τον ταΐζεις μία ζωή. Επενδύοντας περισσότερους από τους πόρους μας στην παροχή αληθινής εκπαίδευσης και αληθινής κατάρτισης στους πολίτες μας, μπορούμε να εγγυηθούμε ότι θα επωφεληθούν από την τεράστια έκρηξη ευκαιριών που θα παρουσιαστούν για τη δημιουργία θέσεων εργασίας.
<P>
Υπάρχουν όμως κίνδυνοι που δεν έχουν σχέση μόνο με τις μεμονωμένες δράσεις που αναλαμβάνουν τα κράτη μέλη, αλλά και με το ζήτημα της φορολογικής εναρμόνισης, της αυξανόμενης φορολόγησης. Αυτό αποτελεί το μεγαλύτερο αντικίνητρο για τις επενδύσεις και θα πλήξει τις ευκαιρίες για θέσεις εργασίας. Δεν μπορούμε πλέον να έχουμε έναν τεράστιο κρατικό τομέα που αυτομάτως θα απορροφά την υπερπληθώρα των ανέργων δίνοντάς τους θέσεις εργασίες άνευ νοήματος. Οι άνθρωποι απαιτούν σήμερα έναν ουσιώδη και αξιοπρεπή ρόλο στη ζωή, έστω κι αν αυτό απαιτεί τη μερική απασχόλησή τους ή την επιστροφή περισσοτέρων γυναικών στους χώρους εργασίας. Κανένας δεν πρέπει να στερείται την ευκαιρία να εξασφαλίσει ότι μπορεί να διαδραματίσει έναν ολοκληρωμένο ρόλο στη ζωή και κανείς δεν θα πρέπει να υποχρεώνεται εξ ανάγκης, λόγω φτώχειας, να δέχεται μια ευκαιρία για μια θέση εργασίας που δεν είναι κατάλληλη γι' αυτόν. Ας επικεντρωθούμε στην εκπαίδευση και ας συνεργαστούμε για το κοινό καλό.

<SPEAKER ID=197 LANGUAGE="DE" NAME="Wolf">
Κύριε Πρόεδρε, είναι πράγματι σωστό να γίνονται έργα, αντί να λέγονται ωραία λόγια, και αυτό πρέπει πρώτα να το δούμε καθαρά. Ένα σύμφωνο για την απασχόληση, αντί ενός συμφώνου για το καλό, το ωραίο, το αληθινό, όπου δεν μπορεί κανείς πλέον να διακρίνει κανένα συγκεκριμένο αντικείμενο, μου φαίνεται ότι αποτελεί ένα απόλυτα σωστό επόμενο βήμα. Στην έκθεση του κ. Mann υπάρχουν πολλά σημεία που μπορούμε να υποστηρίξουμε, είμαστε δε και εμείς αντίθετοι στον ακρωτηριασμό της από την Ομάδα του Ευρωπαϊκού Λαϊκού Κόμματος, όμως υπάρχουν και πολλά σημεία στην έκθεση που είναι αρκετά ασαφή. Θα προσπαθήσω να τα συστηματοποιήσω, προκειμένου να υπάρξει σαφήνεια.
<P>
Υπάρχουν δύο ομάδες μέτρων. Μπορεί κανείς να δημιουργήσει επιπλέον ζήτηση για όγκο εργασιών. Εδώ ανήκει η μακροπρόθεσμη πολιτική που προσανατολίζεται στην απασχόληση, η κοινωνική και οικολογική αλλαγή, η οικολογική φορολογική μεταρρύθμιση, η ανάπτυξη του τρίτου τομέα, προκειμένου να γίνουν κοινωνικά έργα που είναι μεν απαραίτητα, όμως δεν τα εκτελεί η αγορά. Δεύτερον, μπορεί κανείς να μειώσει τον διαθέσιμο όγκο εργασίας. Εδώ συμπεριλαμβάνεται η ανακατανομή της εργασίας, η μείωση του ωραρίου, η μερική απασχόληση, η αναδιοργάνωση της εργασίας, η μείωση του προτεινόμενου όγκου εργασίας μέσω ατομικών και συλλογικών δικαιωμάτων παύσης. Ο κ. Mann είχε συμπεριλάβει την ενιαύσια εκπαιδευτική άδεια, που τώρα η Ομάδα του θέλει να διαγράψει, δηλαδή την εξειδίκευση με το διπλό επακόλουθο να έχουμε κατόπιν δυνατότητα για καλύτερη εργασία και άμεσα λιγότερη διατιθέμενη εργασία. Τα μέτρα αυτά μπορούν να εφαρμοσθούν και μπορούμε να κλείσουμε το κενό που παρουσιάζει το εργατικό δυναμικό στην ΕΕ, που σύμφωνα με τους υπολογισμούς της Επιτροπής ανέρχεται σε 27 έως 34 εκατομμύρια. Για να γίνει όμως αυτό, πρέπει να ενεργήσουμε συνειδητά και χρειαζόμαστε - εδώ συμφωνούμε - ένα σύμφωνο για την απασχόληση μεστό περιεχομένου, το οποίο δεν θα περιέχει μόνο ωραία λόγια.

<SPEAKER ID=198 LANGUAGE="PT" NAME="Damiγo">
Κύριε Πρόεδρε, η έκθεση-μωσαϊκό που έχουμε μπροστά μας έχει ακριβώς το πλεονέκτημα ότι προσφέρει πολλές συμβολές και ότι θέτει πολλά ερωτήματα. Πρόκειται για μια έκθεση η οποία δεν αρκέστηκε στην καταγραφή των ανησυχιών μας και στην ομόφωνη έγκρισή της από την Επιτροπή Απασχόλησης (οι δικές μας ανησυχίες στρέφονται κατ' ανάγκην κατά του αποκλεισμού ατόμων από το σημερινό αναπτυξιακό πρότυπο), προκρίνοντας κάποιες λύσεις που έχουν ήδη αναφερθεί, όπως, για παράδειγμα, η κατανομή της εργασίας. Όλοι γνωρίζουμε, ωστόσο, ότι η κατανομή της εργασίας είναι μία μέθοδος η οποία θα οδηγήσει μεν σε κάποια άμεσα αποτελέσματα, που όμως θα είναι ανεπαρκή μπροστά στο μέγεθος του προβλήματος. Αρα, θα πρέπει να σκεφθούμε άλλους τρόπους προσέγγισης αυτού του προβλήματος, παραδεχόμενοι ότι οφείλουμε να δημιουργήσουμε επιχειρήσεις των πολιτών που θα μεριμνούν για την επίλυση - όπως έχει ήδη επισημανθεί - των προβλημάτων του τριτογενούς τομέα, της παροχής υπηρεσιών στην κοινωνία, του περιβάλλοντος, και οι οποίες, γι' αυτόν ακριβώς το λόγο, θα αναγνωρίζονται και θα απολαμβάνουν φορολογικές ελαφρύνσεις. Είναι επιχειρήσεις πολιτών και επιχειρήσεις-πολίτες που καλούνται να διαδραματίσουν έναν νέο ρόλο, τον οποίο θα πρέπει να αποδεχθούμε και να ενθαρρύνουμε.
<P>
Γνωρίζουμε ότι τη σήμερον ημέρα τα συστήματα κοινωνικής ασφάλισης παίζουν έναν ρόλο για τον οποίο ούτε σχεδιάστηκαν ούτε δημιουργήθηκαν. Ποτέ άλλοτε, καθ' όλη τη διάρκεια της μεταπολεμικής περιόδου, δεν υπήρχαν τόσοι άνθρωποι που εξαρτώνταν τόσο πολύ, εξ ολοκλήρου ή εν μέρει, από τα εν λόγω συστήματα. Και τα συστήματα αυτά δεν θα μπορούν να εξακολουθήσουν να αντέχουν. Συνεπώς, μόνο η εργασία αποτελεί το μέσο για αξιοπρεπή, σοβαρή και πραγματική κοινωνική ένταξη. Θα πρέπει λοιπόν να δημιουργηθούν θέσεις απασχόλησης. Αυτό σημαίνει ότι πρέπει να υπάρχουν συγκλίσεις και συνέργειες όσον αφορά τις επενδύσεις, διότι οι θέσεις απασχόλησης που δεν εμφανίζονται παρά μόνον στις κοινωνικές στατιστικές, που δεν προσφέρουν κοινωνική υπόσταση, που δεν έχουν μέλλον και που δεν είναι τίποτα άλλο από μορφές αναξιοπρεπούς συνύπαρξης ανάμεσα στους πολίτες, σίγουρα δεν ανταποκρίνονται στο κοινωνικό πρότυπο της Ευρώπης που όλοι μας επιθυμούμε. Αρα, δεν θα λύσουμε τα προβλήματα με τη δημιουργία θέσεων απασχόλησης «μόνο για στατιστικές», ούτε θα πετύχουμε να διευθετήσουμε αυτό το μωσαϊκό καταστάσεων με «καραμέλες» του τύπου «κατάρτιση-απασχόληση».
<P>
Απευθύνουμε έκκληση στην Επιτροπή, πεπεισμένοι ότι, με το Λευκό Βιβλίο, θα υπερνικήσουμε το φράγμα της αδιαφορίας. Έφθασε η ώρα να δράσουμε!

<SPEAKER ID=199 NAME="Χατζηδάκης">
Κύριε Πρόεδρε, θα ήθελα να συγχαρώ ειλικρινά τον αγαπητό φίλο και συνάδελφο κ. Thomas Mann για την πολύ καλή δουλειά που έκανε, αν και νομίζω πως το τελικό αποτέλεσμα είναι λιγότερο καλό σε σχέση με τις αρχικές προτάσεις που ο ίδιος είχε κάνει προς την Επιτροπή Κοινωνικών Υποθέσεων.
<P>
Εν πάση περιπτώσει, όπως και να έχει το πράγμα, η έκθεση αυτή είναι ιδιαίτερα σημαντική για δύο, νομίζω, κυρίως λόγους. Ο πρώτος λόγος είναι ότι είμαστε σε μία εποχή ταχύτατων εξελίξεων. Είμαστε στην εποχή της παγκοσμιοποίησης, της βιοτεχνολογίας, της κοινωνίας των πληροφοριών, και είναι ουσιαστικό και σημαντικό το Ευρωπαοκό Κοινοβούλιο να εξετάσει το ζήτημα που σήμερα εξετάζουμε, τα επαγγέλματα του μέλλοντος. Ο δεύτερος λόγος είναι η ανεργία, η οποία πλήττει το εργατικό δυναμικό, ιδιαίτερα στην Ευρωπαοκή «Ενωση και, κατά συνέπεια, αυτό είναι ένας ακόμη λόγος για να δει κανείς πώς μπορεί να αντιμετωπίσει τις εξελίξεις που έρχονται και είναι ενώπιόν μας.
<P>
Σε μία ελεύθερη οικονομία, κύριε Πρόεδρε, είναι προφανές ότι το κράτος δεν μπορεί να προβλέψει ακριβώς τί θα συμβεί. Μπορεί όμως να κάνει δύο πράγματα. Πρώτον, να στηρίξει ευκίνητα, σύγχρονα και αποτελεσματικά συστήματα κατάρτισης και επανακατάρτισης των εργαζομένων για να αντιμετωπίσει τις εξελίξεις και, δεύτερον, να δώσει έμφαση στην γλωσσική παιδεία, ούτως ώστε να ενθαρρύνει και την κινητικότητα των εργαζομένων, ιδίως εν όψει και της κοινής αγοράς.
<P>
Από εκεί και πέρα, είναι προφανές ότι μπορεί κανείς να καταλάβει ποιοί είναι οι τομείς όπου, έστω και ενδεικτικά, πρέπει να στρέψει την προσοχή του. Και εδώ σωστά, νομίζω, η έκθεση επισημαίνει ότι, πρώτον, ένας τέτοιος τομέας είναι η πληροφορική και η ηλεκτρονική βιομηχανία; ένας δεύτερος τομέας, που ενδιαφέρει ιδιαίτερα την χώρα μου, είναι ο τουρισμός, ο αγροτοτουρισμός και γενικότερα η βιομηχανία του ελεύθερου χρόνου. Τρίτον, πρέπει να δοθεί έμφαση στον τριτογενή τομέα, στην παροχή υπηρεσιών. Είναι προφανές ότι ο τομέας αυτός θα ενισχυθεί εις βάρος του δευτερογενούς; και, βεβαίως, ένας τέταρτος τομέας είναι οι μικρομεσαίες επιχειρήσεις, που είναι πολύ πιο ευέλικτες και μπορούν να δημιουργήσουν πολλές θέσεις απασχόλησης, όπως έχει αποδειχθεί.

<SPEAKER ID=200 LANGUAGE="DE" NAME="Heinisch">
Κύριε Πρόεδρε, αγαπητοί συνάδελφοι, επιτρέψτε μου να αναφερθώ σε τρία σημεία. Στην αγορά εργασίας δεν θα αποτελούν μελλοντικά μια μεγάλη προβληματική ομάδα σε ολόκληρη την Ευρώπη μόνο οι νέοι και οι ανειδίκευτοι ενήλικες, αλλά και τα άτομα με παλαιού τύπου ή ξεπερασμένη κατάρτιση. Η προσαρμογή των συστημάτων επαγγελματικής εκπαίδευσης και μετεκπαίδευσης στην αλλαγή των δομών πρέπει να γίνεται όλο και ταχύτερα. Ιδιαίτερη επιτυχία υπόσχονται οι κοινές προσπάθειες των κρατών μελών για καινοτομία στον συγκεκριμένο τομέα. Ιδίως το πρόγραμμα LEONARDO II θα προσφέρει εξαίρετες δυνατότητες συνεργασίας, που πρέπει επειγόντως να αξιοποιηθούν.
<P>
Δεύτερον, μέχρι τώρα η αξιοποίηση της πανευρωπαϊκής αγοράς εργασίας από τους πολίτες είναι μικρή. Μόλις 2 % ζουν και εργάζονται για σχετικά μεγάλο διάστημα σε κάποιο άλλο κράτος μέλος. Οι ευκαιρίες απασχόλησης εκτός των εθνικών συνόρων πολλές φορές δεν είναι ακόμη αρκετά γνωστές, ενώ δεν έχουν ακόμη αρθεί τα εμπόδια στην κινητικότητα στους τομείς της εκπαίδευσης και της εργασίας. Πρωτοβουλίες όπως η EURES και η CITIZENS FIRST είναι βήματα προς τη σωστή κατεύθυνση, όμως δεν είναι ακόμη αρκετά. Εδώ πρέπει το Κοινοβούλιο, η Επιτροπή και το Συμβούλιο να δρομολογήσουν και άλλες πρωτοβουλίες. Ως θετική πρέπει να αναφερθεί η καθιέρωση του ευρωδιαβατηρίου, που διασφαλίζει τη διαφάνεια των επαγγελματικών προσόντων που αποκτώνται στο εξωτερικό.
<P>
Τρίτον, στην Ευρώπη μπορούν να δημιουργηθούν πρόσθετες ευκαιρίες απασχόλησης αν οι νέες επιχειρήσεις ιδρύονται βάσει καινοτόμου τεχνολογίας, νέων δυνατοτήτων μάρκετιγκ ή λειτουργιών παροχής υπηρεσιών. Αυτό όμως προϋποθέτει την πλήρη αξιοποίηση του σχετικού δυναμικού, ειδικά των νέων ανθρώπων. Από τη βασική κατάρτιση και εν συνεχεία κατά τη διαδικασία της δια βίου εκμάθησης, πρέπει να μεταδίδονται και να προωθούνται επιχειρηματικότητα και γνώσεις για την οικονομική ζωή. Παράλληλα όμως πρέπει να αρθούν οι υφιστάμενες υπερβολικά πολλές ρυθμίσεις στον νομικό τομέα, τα οικονομικά εμπόδια και τα ελλείμματα στην πληροφόρηση. Ένας αντίστοιχος παράγοντας είναι, για παράδειγμα, η παροχή επιχειρηματικού κεφαλαίου. Τελειώνοντας απευθύνω για άλλη μια φορά τις θερμές μου ευχαριστίες στον Thomas Mann για την εξαίρετη έκθεσή του.

<SPEAKER ID=201 LANGUAGE="DE" NAME="Rόbig">
Κύριε Πρόεδρε, αξιότιμοι κυρίες και κύριοι, πριν από λίγες εβδομάδες το ποσοστό των ανέργων έπεσε για πρώτη φορά εδώ και καιρό κάτω από το 10 %, γεγονός ενθαρρυντικό, αλλά στο οποίο δεν πρέπει να αρκεστούμε. Το σημαντικότερο φαίνεται να είναι η διαπίστωση θετικών τάσεων και μελλοντικών αγορών θέσεων εργασίας. Η εξαίρετη έκθεση του Thomas Mann αποτελεί εδώ μια ιδιαίτερη συμβολή. Πολύ σωστά διαπιστώνει ότι οι εργοδότες είναι υποχρεωμένοι να εγγυώνται τη διαρκή μετεκπαίδευση των εργαζομένων τους. Έτσι, επισημαίνουμε ότι είναι πρωτίστως προς το συμφέρον του επιχειρηματία να μπορούν οι συνεργάτες του να φέρουν στην επιχείρηση σύγχρονη γνώση. Ως εκ τούτου, η δια βίου εκμάθηση πρέπει να έχει για μας την πρώτη θέση και να αποτελεί ύψιστο στόχο, προκειμένου να αυξηθεί πανευρωπαϊκά η απασχόληση, γιατί μόνο ο καταναλωτής δημιουργεί θέσεις εργασίας. Για τον λόγο αυτόν πρέπει να προσφέρονται προϊόντα και υπηρεσίες που θα αγοράζονται πραγματικά.
<P>
Πρέπει επιπλέον να δοθεί προσοχή στο γεγονός ότι κατά τη μεταβίβαση επιχειρήσεων είναι δυνατή η διασφάλιση καθώς και η μετέπειτα επέκταση των θέσεων εργασίας. Η έκθεση θίγει επίσης τον φόβο της τεχνολογικής αλλαγής, που θα μπορούσε να καταστήσει περιττά περισσότερα επαγγέλματα από όσα νέα δημιουργεί. Πρέπει να αντιμετωπίσουμε αποφασιστικά και με συνέπεια τους φόβους αυτούς. Η κοινωνία των πληροφοριών είναι, για παράδειγμα, ο πιο δυναμικός κλάδος της ΕΕ. Ήδη αποτελεί το 5 % του ΑΕΠ. Ο συγκεκριμένος τομέας αναπτύσσεται ταχύτερα από όλους τους άλλους και δημιουργεί επίσης περισσότερες θέσεις εργασίας. Στις επονομαζόμενες επιχειρήσεις τεχνολογίας πληροφόρησης και επικοινωνίας απασχολούνται ήδη συνολικά περισσότεροι από 4 εκατ. άνθρωποι. Σε συνάρτηση με την κοινωνία των πληροφοριών δημιουργήθηκαν μεταξύ του 1995 και του 1997 περισσότερες από 300.000 θέσεις εργασίας. Όμως, το δυναμικό αυτό δεν έχει ακόμη εξαντληθεί. Περίπου 500.000 κενές θέσεις εργασίας περιμένουν τους ειδικούς αυτού του κλάδου. Εδώ λοιπόν υπάρχουν πολλές ευκαιρίες και το μόνο που χρειάζεται είναι να τις εκμεταλλευτούμε.

<SPEAKER ID=202 LANGUAGE="DE" NAME="Schiedermeier">
Κύριε Πρόεδρε, αγαπητοί συνάδελφοι, κύριε Επίτροπε, επιτρέψτε μου ως τελευταίος ομιλητής να παρουσιάσω το πρόβλημα μέσα από ένα λίγο διαφορετικό πρίσμα. Ποιές είναι οι θέσεις εργασίας με προοπτικές για το μέλλον; Αποφασιστικής σημασίας δεν είναι το είδος της εκτελούμενης εργασίας, παρά το αν οι θέσεις αυτές θα εξακολουθήσουν να υπάρχουν στο μέλλον. Αυτό από τη δική μου σκοπιά σημαίνει ότι ήδη υπάρχουν κάποιες τέτοιες θέσεις. Θα ήθελα λοιπόν να αναλύσω γιατί αυτές οι ήδη υφιστάμενες θέσεις εργασίας έχουν μελλοντικές προοπτικές, κάτι που δεν είναι μάλιστα καθόλου δύσκολο. Η διοίκηση, ο διευθυντής σε μικρές επιχειρήσεις, πρέπει να αναγνωρίζει έγκαιρα τις ευκαιρίες που υπάρχουν στην αγορά για τα προϊόντα και τις υπηρεσίες που προσφέρει, καθώς και να προσαρμόζει γρήγορα την προσφορά του στις απαιτήσεις. Γι' αυτό χρειάζεται συνεργάτες καλά εκπαιδευμένους, με κίνητρα και πάντα έτοιμους για μετεκπαίδευση. Τέτοιες ομάδες συνεργατών δεν είναι θεόπεμπτες. Πρέπει να τυγχάνουν καλής μεταχείρισης, ενημέρωσης και αμοιβής. Σήμερα είναι περισσότερο από ποτέ απαραίτητη η ευελιξία όχι μόνο για το καλό της επιχείρησης, αλλά και για το καλό των εργαζομένων.
<P>
Τα σύγχρονα πρότυπα ωραρίου δεν πρέπει να αποβαίνουν εις βάρος των εργαζομένων, όπως έδειξε το πρόσφατο παράδειγμα της VW στο Wolfsburg. Οι απαιτήσεις του επαγγέλματος δεν πρέπει να αποκλείουν κανέναν από τον οικογενειακό και κοινωνικό του κύκλο. Τα εθνικά κράτη πρέπει να κάνουν το καθήκον τους με λογική φορολόγηση, εν ανάγκη με τις αντίστοιχες απαλλαγές, και όχι να καταρρέουν, όπως η νέα σας κυβέρνηση, κυρία συνάδελφε, με τον νόμο των 630 μάρκων. Αυτή ήταν η βασική μου ανάλυση.
<P>
Η ελλιπής σχολική εκπαίδευση, η ελλιπής επαγγελματική κατάρτιση, η έλλειψη μετεκπαίδευσης και τα ανεπαρκή προσόντα εμποδίζουν πολλούς ανθρώπους να κάνουν μια επιτυχή επαγγελματική εκκίνηση. Η διάκριση σε βάρος ηλικιωμένων εργαζομένων και ατόμων με ειδικές ανάγκες πρέπει στο μέλλον να αποκλειστεί δια νόμου. Στο σημείο αυτό θα έπρεπε στην Ευρώπη να διδαχθούμε ο ένας από τον άλλον. Ο εισηγητής κ. Mann έκανε ορισμένες καλές προτάσεις. Η αξιοποίηση των πιο σύγχρονων τεχνολογιών, και ιδιαίτερα του τομέα παροχής υπηρεσιών, προσφέρουν ευκαιρίες δημιουργίας θέσεων εργασίας με εξασφαλισμένο μέλλον, και μάλιστα ισότιμα σε άντρες και γυναίκες. Είμαι υπέρ της κοινωνικής οικονομίας της αγοράς στην Ευρώπη, αλλά απορρίπτω κάθε απόπειρα υπερβολικής κηδεμόνευσης των ανθρώπων, γιατί αυτό θα μπορούσε να εμποδίσει τη δημιουργία θέσεων εργασίας με προοπτικές για το μέλλον.

<SPEAKER ID=203 NAME="Flynn">
Κύριε Πρόεδρε, η απασχόληση αποτελεί την πρώτη πολιτική προτεραιότητα της Ευρώπης. Χαιρετίζω την έκθεση αυτή για τα επαγγέλματα του μέλλοντος και συγχαίρω τον εισηγητή για την εξαίρετη εργασία του. Σας ευχαριστώ, κύριε Mann. Πρόκειται βεβαίως για τη συνέχεια της έκθεσης που εκπόνησε η Επιτροπή το 1998 για τα ποσοστά απασχόλησης, η οποία διαπίστωσε τους περιορισμούς στις επιδόσεις της Ευρώπης ως προς την απασχόληση, καθώς και τους τομείς όπου η απασχόληση υστερεί στην Ευρώπη. Καλωσορίζω πολλές πτυχές της έκθεσης, όπως, για παράδειγμα, το γεγονός ότι το ψήφισμα προσδιορίζει τον κύριο δρόμο για την Ευρώπη. Θα πρέπει να επεκτείνουμε την ικανότητά μας να παρέχουμε προϊόντα και υπηρεσίες υψηλής ποιότητας τα οποία κατέχουν εξέχουσα θέση στη σκηνή των τεχνολογικών αλλαγών και οδηγούν σε θέσεις εργασίας υψηλής ποιότητας. Δίδεται έμφαση στις δυνατότητες που υπάρχουν για την αύξηση της απασχόλησης και των υπηρεσιών, την ανάγκη μεταρρύθμισης των συστημάτων εκπαίδευσης και κατάρτισης και την ανάγκη να καταστεί δυνατή η δια βίου εκμάθηση, την ανάγκη να βρεθούν οι γυναίκες στο επίκεντρο της πολιτικής για την απασχόληση και τη σημασία να αποτελέσουν οι μικρομεσαίες επιχειρήσεις στόχους της εν λόγω πολιτικής, την πρόσκληση συμμετοχής των κοινωνικών εταίρων στη διαμόρφωση πολιτικής για την κατάρτιση και την πρόσκληση για μεγαλύτερη σύνδεση μεταξύ της βιομηχανίας και των περιφερειών.
<P>
Τώρα η Επιτροπή καλείται να αναλάβει δράση επί ορισμένων σημείων αυτού του ψηφίσματος, και θα ήθελα, αν μου επιτρέπεται, να διατυπώσω τα ακόλουθα σύντομα σχόλια. Στην παράγραφο 21 το ψήφισμα αναφέρεται στο πρόγραμμα «Φιλοξενία». Πρόκειται για ένα τουριστικό πρόγραμμα το οποίο πρότεινε η Επιτροπή το 1996, αλλά δεν έχει εγκριθεί ακόμα από το Συμβούλιο. Επιτρέψτε μου να διευκρινίσω ότι η Επιτροπή δεν απέσυρε την πρόταση και δεν προτίθεται να πράξει κάτι τέτοιο. Πιστεύω ότι η γερμανική Προεδρία ενδεχομένως να το συζητήσει.
<P>
Σχετικά με την παράγραφο 24, στο πλαίσιο της Επιτροπής Απασχόλησης και Αγοράς Εργασίας η Επιτροπή ξεκίνησε έναν απολογισμό με στόχο να εντοπισθεί η καλή πρακτική στις πολιτικές για την απασχόληση στα κράτη μέλη. Τα αποτελέσματα αυτής της εργασίας θα συμπεριληφθούν στην κοινή έκθεση του 1999 για την απασχόληση. Τα διδάγματα που θα εξαχθούν από αυτόν τον απολογισμό θα χρησιμοποιηθούν για τη σύνταξη κατευθυντηρίων γραμμών για την απασχόληση. Ωστόσο, θα ήθελα να επισημάνω ότι οι συγκεκριμένες πολιτικές προς εφαρμογή σε κάθε κράτος μέλος συνήθως καθορίζονται καλύτερα σε εθνικό επίπεδο.
<P>
Αναφερόμενος στις παραγράφους 32 και 33, χαιρετίζω το γεγονός ότι το Κοινοβούλιο αναγνωρίζει τις γυναίκες ως ειδική ομάδα στόχο. Η ανεργία των γυναικών είναι μεγαλύτερη από των αντρών και το επίπεδο απασχόλησής τους είναι επίσης πολύ χαμηλότερο. Υπάρχει βεβαίως ήδη κοινοτική δράση προς όφελος της απασχόλησης των γυναικών τόσο με την κοινοτική πρωτοβουλία NOW, όσο και με την καθιέρωση της αρχής της ίσης μεταχείρισης (mainstreaming) στο Ευρωπαϊκό Κοινωνικό Ταμείο, στο πλαίσιο του Στόχου 3. Ωστόσο, μπορούν να γίνουν περισσότερα και έχουν προταθεί περισσότερα στη μεταρρύθμιση ενός κοινωνικού ταμείου που βρίσκεται στην παρούσα φάση υπό διαπραγμάτευση. Το νέο ταμείο θα περιλαμβάνει συγκεκριμένες δράσεις για τις γυναίκες, ώστε να μπορούν να αξιοποιούν πλήρως τις νέες ευκαιρίες για θέσεις εργασίας.
<P>
Όσον αφορά τον χρόνο εργασίας, με τον οποίο ασχολείται η παράγραφος 16, η διατύπωση που χρησιμοποιεί το Κοινοβούλιο στο ψήφισμά του ενσωματώνοντας την πρόταση του Κοινοβουλίου στη Σύνοδο Κορυφής του Λουξεμβούργου για την απασχόληση, που ενεκρίθη τον Οκτώβριο του 1977, εκφράζει τη δέουσα θέση σε ευρωπαϊκό επίπεδο. Αναφέρεται ότι «τα κράτη μέλη πρέπει να αντιμετωπίσουν το ζήτημα της προώθησης της ευελιξίας στην αγορά εργασίας όσον αφορά τις ώρες εργασίες, τον χρόνο εργασίας και τα πρότυπα εργασίας, όπως η χορήγηση αδειών για επαγγελματική κατάρτιση και οι εκπαιδευτικές άδειες κ.λπ., μέσω μιας μη νομοθετικής προαιρετικής διαδικασίας με βάση τον κοινωνικό διάλογο σε επίπεδο μεμονωμένων επιχειρήσεων». Θα ήθελα να πω στον κ. Mann ότι έχει δίκιο να λέει ότι ο κανόνας του μέλλοντος θα συνίσταται σε απασχόληση αποτελούμενη από διάφορα επαγγέλματα, δηλαδή τρεις και τέσσερεις αλλαγές κατά τη διάρκεια της ζωής ενός ατόμου. Αυτό, κύριε Mann, μπορεί να επιτευχθεί μόνο με έμφαση στη δια βίου εκμάθηση, και, σύμφωνα με όσα υποστήριξε ο κ. Crowley, πρέπει να διαθέτουμε ένα διαφορετικό σύστημα εκπαίδευσης και κατάρτισης, ώστε όλοι να μπορούν να συμμετέχουν στην αγορά εργασίας.
<P>
Θα ήθελα να σας πω, κυρία Weiler, ότι, από όσο καταλαβαίνω, θα υπάρξει ένα πολύ πιο ενισχυμένο εθνικό σχέδιο δράσης για τη Γερμανία. Αυτή την αντίληψή διαμόρφωσα αφού επισκέφθηκα τη Βόννη και μίλησα με τη γερμανική κυβέρνηση για το συγκεκριμένο ζήτημα. Στο επίκεντρο βρίσκεται σε εξαιρετικά μεγάλο βαθμό το ζήτημα των νέων ανέργων και στο ζήτημα των γυναικών στην αγορά εργασίας. Το βασικό σημείο ως προς την ενίσχυση του γερμανικού σχεδίου θα είναι η επένδυση χρημάτων, εκατομμυρίων και δισεκατομμυρίων γερμανικών μάρκων, για να εκπληρωθεί η εφαρμογή των κατευθυντηρίων γραμμών. Αυτό θέλουμε να δούμε από την εφαρμογή σε κάθε κράτος μέλος.
<P>
Τώρα καταλαβαίνω πολύ καλά, κύριε Pronk, τι θέλετε να πείτε για τις νέες υπηρεσίες, και αυτό που έχει ενδιαφέρον είναι βεβαίως η ύπαρξη ενός τεράστιου χάσματος, που δεν υφίσταται όμως στη γεωργία, στη βιομηχανία ή στον δημόσιο τομέα, παρά στον τομέα των υπηρεσιών, στις δημοτικές υπηρεσίες, στις υπηρεσίες επιχειρήσεων, στη διανομή υπηρεσιών και σε όλο το ζήτημα που αφορά την αναψυχή. Εκεί υστερούμε έναντι των ΗΠΑ και πρέπει να καλύψουμε αυτή τη διαφορά, γιατί τα ποσοστά απασχόλησής μας βρίσκονται σε συνεχή πτώση τα τελευταία 25 χρόνια. Εντούτοις, κύριε Lindqvist, αυτό δεν μπορεί να συμβεί, εκτός αν διατεθούν πάρα πολλά κονδύλια για τη φροντίδα των παιδιών, καθώς και τα μέσα για την αξιοποίηση όλων των πόρων της αγοράς εργασίας, κάτι που σημαίνει, μεταξύ άλλων, να δοθεί πολύ μεγαλύτερη προσοχή στις γυναίκες.
<P>
Κυρία Heinsich, πρέπει να σας πω ότι το ζήτημα της κινητικότητας αποτελεί εδώ βασικό στοιχείο για την ευρωπαϊκή αγορά εργασίας. Δεν έχουμε καλό ιστορικό επιδόσεων, αλλά θεσπίζουμε το δίκτυο EURES, ένα σύστημα που επιτρεπεί στους ανθρώπους να κινούνται ευκολότερα σε όλη την Ένωση, και ευελπιστούμε ότι έτσι θα δημιουργηθούν οι προϋποθέσεις αύξησης της κινητικότητας.
<P>
Τέλος, μισό εκατομμύριο θέσεις εργασίας είναι απόψε κενές στην Ευρωπαϊκή Ένωση στον τομέα της κοινωνίας των πληροφοριών και της τεχνολογίας. Έχετε δίκιο, κύριε Rόbig, πρόκειται για μισό εκατομμύριο θέσεις εργασίας. Αλλά, όπως μου λέει η βιομηχανία, σε πέντε χρόνια θα υπάρχουν 1, 2 εκατομμύρια κενές θέσεις στην Ευρώπη που δεν θα μπορούμε να γεμίσουμε. Πιστεύω ότι ο μόνος τρόπος με τον οποίο μπορούμε να αντιμετωπίσουμε αυτό το πρόβλημα, κυρία Weiler, είναι να αλλάξουμε και να μεταρρυθμίσουμε τα συστήματα εκπαίδευσης και κατάρτισης, ώστε η σημερινή τεχνολογία, η οποία θα είναι απαρχαιωμένη σε μία δεκαετία, να συνδυάζεται με ένα εκπαιδευτικό σύστημα, κύριε Crowley, που θα επιτρέπει σε όλους να συμμετέχουν και θα παρέχει σε όλους την ευκαιρία να εργαστούν στην Ευρωπαϊκή Ένωση.

<SPEAKER ID=204 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=13>
Προστασία των ορνίθων ωοπαραγωγής ορνιθοτροφείων
<SPEAKER ID=205 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0481/98) του κ. Kindermann, εξ ονόματος της Επιτρoπής Γεωργίας και Αvάπτυξης της Υπαίθρoυ, σχετικά με τηv πρόταση oδηγίας τoυ Συμβoυλίoυ πoυ αφoρά τη θέσπιση ελαχίστωv απαιτήσεωv για τηv πρoστασία τωv oρvίθωv ωoπαραγωγής πoυ εκτρέφovται στα διάφoρα συστήματα oρvιθoτρoφίας (COM(98)0135 - C40196/98-98/0092 (CNS)).

<SPEAKER ID=206 NAME="Kindermann">
Κύριε Πρόεδρε, η παρούσα πρόταση της Επιτροπής έχει ως στόχο να αντικαταστήσει την 1η Ιανουαρίου 1999 την ισχύουσα οδηγία 88/166/ΕΟΚ σχετικά με την εκτροφή σε κλωβοστοιχίες από μια νέα οδηγία για την προστασία των ορνίθων ωοπαραγωγής που εκτρέφονται στα διάφορα συστήματα ορνιθοτροφίας. Πρόκειται μόνο για τη θέσπιση των ελαχίστων σχετικών απαιτήσεων. Κατ' αυτόν τον τρόπο η Επιτροπή τροποποιεί τη ρήτρα αναθεώρησης στο άρθρο 9 της ισχύουσας οδηγίας, σύμφωνα με την οποία η Επιτροπή πρέπει να υποβάλλει, βάσει έκθεσης της Επιστημονικής Κτηνιατρικής Επιτροπής, προτάσεις για αναπροσαρμογή σύμφωνα με τις επιστημονικές εξελίξεις. Προβλέπεται ότι όλα τα νέα συστήματα εκτροφής πρέπει να έχουν ατομικές φωλιές, κοττάναθρα και αχυροστρωμνή. Τα κράτη μέλη μπορούν κατ' εξαίρεση να επιτρέψουν τη συνέχιση της χρησιμοποίησης παραδοσιακών κλωβών χωρίς ατομικές φωλιές και αχυροστρωμνή, πρέπει όμως να διατίθενται τουλάχιστον 800 cm2 χώρου ανά πτηνό και το ύψος τους να μην είναι μικρότερο από 50 cm. Οι παλαιές εγκαταστάσεις μπορούν να συνεχίσουν να λειτουργούν υπό ορισμένες προϋποθέσεις το αργότερο έως τις 31 Δεκεμβρίου 2008.
<P>
Η επιτροπή μας επικρότησε την πρόταση της Επιτροπής, επειδή ακολουθεί τη σωστή κατεύθυνση, τη βελτίωση δηλαδή των συνθηκών εκτροφής των ορνίθων ωοπαραγωγής. Εδώ πρέπει κατ' αρχάς να αναφερθεί η αύξηση της ελάχιστης επιφάνειας ανά πτηνό από 450 cm2 σε 800 cm2, μέτρο που επιδοκιμάζουμε ιδιαίτερα, εφόσον πολλοί πιστεύουν ότι οι ισχύουσες ρυθμίσεις δεν επιτρέπουν στα ζώα να εκδηλώνουν ορισμένες σύμφυτες μορφές συμπεριφοράς και συνεπώς δεν επιτρέπουν μια κατάλληλη για το είδος τους εκτροφή.
<P>
Δυστυχώς, η Επιτροπή σταμάτησε στα μισά του δρόμου ως προς τον καθορισμό ελαχίστων απαιτήσεων και για άλλα συστήματα ορνιθοτροφίας. Οι ρυθμίσεις για τα συστήματα χωρίς κλωβούς σε κλειστούς χώρους παρουσιάζουν κενά, ενώ ιδιαίτερα ελλιπείς είναι οι αναφορές σχετικά με τον μέγιστο αριθμό των πτηνών. Δεν αναφέρονται καθόλου ρυθμίσεις για την ελεύθερη βοσκή, κάτι που μας λυπεί ιδιαίτερα, δεδομένου ότι με τη νέα οδηγία, τα διάφορα συστήματα εκτροφής θα ενταχθούν σε ένα πλαίσιο μεγαλύτερου ανταγωνισμού. Ως εκ τούτου καλούμε την Επιτροπή να υποβάλει σύντομα σχετική πρόταση. Η επιτροπή επικρίνει επίσης το γεγονός ότι δεν έχει οριστεί αναλυτικά ο νέος επονομαζόμενος εμπλουτισμένος κλωβός με ατομικές φωλιές, κοττάναθρα και αχυροστρωμνή, που θα αποτελεί άλλωστε μελλοντικά τον συνήθη κλωβό. Νομίζω ότι στο συγκεκριμένο σημείο προσφέραμε μια λύση.
<P>
Προτείναμε επίσης διετή αναβολή της έναρξης ισχύος της νέας οδηγίας, αφού η ημερομηνία που προτείνει η Επιτροπή δεν είναι καθόλου ρεαλιστική. Μέχρι τότε δεν θα κυκλοφορεί στην αγορά κανένας κλωβός με τη μορφή που απαιτείται στην οδηγία. Ζητούμε επιπλέον να γίνουν αυστηρότερες οι διατάξεις για τον επιτόπου έλεγχο από την Επιτροπή. Γιατί όποιος απλώς θεσπίζει αυστηρότερες διατάξεις για την εκτροφή και μετατρέπει την υποχρέωση επιτόπου ελέγχου σε μια δυνητική διάταξη δεν εκπληρώνει το καθήκον του να εγγυηθεί την ομοιόμορφη εφαρμογή της οδηγίας σε ολόκληρη την Ευρώπη.
<P>
Ας περάσουμε τώρα στις κοινωνικοοικονομικές πτυχές. Η επιτροπή προτείνει, συμπληρωματικά προς τη δυνατότητα προαιρετικής χορήγησης συγχρηματοδοτούμενων επενδυτικών ενισχύσεων στο πλαίσιο του κανονισμού 950/97/ΕΚ για τη βελτίωση της αποτελεσματικότητας, να καθιερωθεί ένα σύστημα επιδοτήσεων, ανεξαρτήτων από την παραγωγή, χρονικά περιορισμένων και προοδευτικών κατά φθίνουσα τάξη. Θεωρούμε ότι με ένα τέτοιο φορολογικό μέσο θα μπορούσαν όσα κράτη μέλη είναι ακόμη διστακτικά να πεισθούν ευκολότερα να αποδεχθούν υψηλότερες προδιαγραφές προστασίας των ζώων. Καλούμε ως εκ τούτου το Συμβούλιο και την Επιτροπή να σκεφθούν σοβαρά αυτή την πρόταση.
<P>
Η επιτροπή ζητεί επιπλέον να ληφθεί μέριμνα, ώστε να μη βρεθούν οι παραγωγοί της Κοινότητας σε μειονεκτική θέση έναντι των εισαγωγέων από τρίτες χώρες. Αυτό σημαίνει κυρίως ότι τα εισαγόμενα προϊόντα πρέπει να πληρούν τις ίδιες προδιαγραφές ως προς την προστασία, τους κτηνιατρικούς ελέγχους και την υγιεινή των ζώων με εκείνα που ισχύουν για τα προϊόντα της ΕΕ. Επιτρέψτε μου στο σημείο αυτό να πω λίγα λόγια ακόμη για το αίτημα που προβάλλεται κυρίως από τους συνδέσμους προστασίας των ζώων για πλήρη κατάργηση των επονομαζόμενων κλωβοστοιχιών. Η επιτροπή απέρριψε τη χρησιμοποίηση του όρου κλωβοστοιχία στο πλαίσιο της νέας πρότασης οδηγίας, επειδή είναι ακατάλληλος και παραπλανητικός. Πρέπει να γίνει διάκριση μεταξύ τριών τουλάχιστον ειδών κλωβών που μπορούν να αποτελέσουν όλα κλωβοστοιχία, ακόμη και ο αποκαλούμενος εμπλουτισμένος κλωβός. Συνεπώς ο όρος κλωβοστοιχία πληροφορεί μόνο για το είδος και τη χρησιμοποίηση του κλωβού και όχι για την κατασκευή του. Ως εκ τούτου η επιτροπή μας προτείνει να μιλάμε για συνήθεις κλωβούς, όταν αναφερόμαστε σε εκείνους που ορίζονται στην ισχύουσα οδηγία.
<P>
Είναι σωστό το συμπέρασμα που συνήγαγε η Επιστημονική Κτηνιατρική Επιτροπή τον Οκτώβριο του 1996 ότι τα σημερινά συστήματα κλωβών, εξαιτίας του μικρού χώρου ανά ζώο και της έλλειψης ερεθισμάτων, παρουσιάζουν σοβαρά μειονεκτήματα για την ευημερία των ζώων. Όμως, σημαντικό είναι το σήμερα, διότι η Κτηνιατρική Επιτροπή διαπιστώνει σοβαρά μειονεκτήματα και στα εναλλακτικά συστήματα εκτροφής, συνεπεία του κινδύνου αφαίρεσης φτερών και καννιβαλισμού...
<P>
Ο Πρόεδρος αφαιρεί τον λόγο από τον ομιλητή.

<SPEAKER ID=207 NAME="Needle">
Κύριε Πρόεδρε, κατ' αρχάς θα ήθελα να πω ότι καλωσορίζω θερμότατα την εποικοδομητική και καλά ενημερωμένη εργασία του κ. Kindermann, η οποία αποτελεί σημαντική βελτίωση των προτάσεων της Επιτροπής, για τις οποίες η Επιτροπή Περιβάλλοντος, Δημόσιας Υγείας και Προστασίας των Καταναλωτών έχει την εντύπωση ότι αποτελούν ανεπαρκή συμβιβασμό μεταξύ των κατανοητών ανησυχιών των παραγωγών και της προστασίας των ωοτόκων όρνιθων.
<P>
Η φυσικού μεγέθους φωτογραφία που έφερα μαζί μου απόψε από μία εθνική εφημερίδα, η οποία απεικονίζει την πραγματικότητα όσον αφορά τον χώρο που διατίθεται σε ένα συμβατικό κλωβό ή κλωβοστοιχία, λέει πολύ περισσότερα από όσα θα μπορούσαν ενδεχομένως να πουν πολλές ώρες συζητήσεων. Δυστυχώς η επιτροπή μου έχει τη γνώμη ότι χωρίς χρηματοοικονομικά μέτρα στα κράτη μέλη με στόχο την παροχή βοήθειας προς τους παραγωγούς, για να προχωρήσουν στη χρήση εναλλακτικών μεθόδων, είναι απίθανο να ικανοποιηθούν αποτελεσματικά οι ευπρόσδεκτοι στόχοι αυτής της οδηγίας. Ούτε οι φιλοδοξίες εκείνων που επιδιώκουν τα καλύτερα δυνατά επίπεδα ευημερίας των ζώων ικανοποιούνται, ούτε ρεαλιστικό πλαίσιο για τους ωοπαραγωγούς παρέχεται, ώστε να παραμείνουν ανταγωνιστικοί ή να αλλάξουν τις μεθόδους εκτροφής και να διατηρήσουν βιώσιμα επίπεδα απασχόλησης.
<P>
Υπό αυτές τις συνθήκες η επιτροπή έδωσε προτεραιότητα στην αντιμετώπιση των σοβαρών εγγενών μειονεκτημάτων, όπως αυτά αναφέρονται στην έκθεση του συστήματος κλωβοστοιχιών, και επομένως ζητά να εφαρμοστεί το συντομότερο δυνατόν σε ολόκληρη την Ευρωπαϊκη Ένωση η απαγόρευση αυτών των κλωβών, αλλά μαζί με κατάλληλα χρηματοοικονομικά μέτρα που θα θεσπίσουν τα κράτη μέλη με την υποστήριξη της Επιτροπής για εναλλακτικά συστήματα και σχετικές μελέτες.
<P>
Η Επιτροπή παροτρύνεται επίσης να αποκτήσει ισχυρή διαπραγματευτική θέση κατά τη διάρκεια των προσεχών διαπραγματεύσεων στο πλαίσιο του ΠΟΕ περί ίσων συνθηκών όσον αφορά την καλή μεταχείριση για τις εισαγωγές αυγών και κυρίως προϊόντων με βάση τα αυγά, σύμφωνα με τη σύσταση της Συμβουλευτικής Επιτροπής της Επιτροπής για τα αυγά και τα πουλερικά.
<P>
Συμπερασματικά, επομένως, ελπίζω ότι αύριο το Κοινοβούλιο θα εγκρίνει τροπολογίες όπως η υπ' αριθ. 50 και 92 που υπέβαλε ο συνάδελφός μου κ. Watts και άλλοι και ότι το κατ' αυτόν τον τρόπο τροποποιηθέν κείμενο της καλής έκθεσης του κ. Kindermann θα θεωρηθεί ένα καλό βήμα για την κατάργηση των εν λόγω κλωβών - όπως κι αν τα περιγράψουμε - στην Ευρωπαϊκή Ένωση.

<SPEAKER ID=208 NAME="Watts">
Κύριε Πρόεδρε, θα ήθελα και εγώ να ευχαριστήσω τον εισηγητή για την έκθεσή του και για τον εποικοδομητικό και εκτενή τρόπο με τον οποίο χειρίστηκε αυτό το πολύ ευαίσθητο και επίμαχο ζήτημα. Όπως αυτός, καλωσορίζω και εγώ την πρόταση της Επιτροπής για μεταρρύθμιση του σύστηματος κλωβοστοιχιών. Φαίνεται ότι ολόκληρο το Σώμα αναγνωρίζει ότι το υφιστάμενο σύστημα κλωβοστοιχιών πρέπει να καταργηθεί. Αν και κατά τη γνώμη μου η πρόταση δεν προχωρά πολύ μακριά, σηματοδοτεί εντούτοις το τέλος του υφιστάμενου συστήματος παραγωγής με χρήση κλωβοστοιχιών. Ήταν πλέον καιρός!
<P>
Σύμφωνα με την Κτηνιατρική Επιστημονική Επιτροπή της Ευρωπαϊκής Επιτροπής, το σύστημα κλωβοστοιχιών έχει - σημείο το οποίο ανέφερε μόλις ο συνάδελφος μου Clive Needle - "σοβαρά εγγενή μειονεκτήματα από την άποψη της καλής μεταχείρισης των ορνίθων». Μόλις χθες μια νέα έκθεση τόνισε την αξιολύπητη θέση της όρνιθας που εκτρέφεται σε κλωβοστοιχία, στοιβαγμένη σε ένα κλουβί μόλις 18 εβδομάδων, χωρίς χώρο να κινήσει τα φτερά της, χωρίς αρκετό χώρο να σταθεί τελείως όρθια, χωρίς να μπορεί να ξυστεί, να κοιμηθεί ή να πλυθεί. Μετά από έναν χρόνο, στο τέλος της παραγωγικής τους ζωής, τα κοκκαλιάρικα σχεδόν γυμνά πτηνά σφάζονται και γίνονται πίτες, σούπα ή τροφή για κατοικίδια. Ένα στα τρία αυτά πτηνά που στέλνοται για σφαγή έχουν πρόσφατα σπασμένα κόκκαλα και σχεδόν όλα τα πτηνά υποφέρουν από οστεοπόρωση. Το κλουβί αποτελεί το χειρότερο είδος εντατικής κτηνοτροφίας.
<P>
Ωστόσο, αν πιστεύουμε ότι το σύστημα κλωβών είναι απάνθρωπο, θα πρέπει να το καταργήσουμε εντελώς. Οι τροπολογίες μου, όπως και οι τροπολογίες άλλων συναδέλφων, επιδιώκουν αυτό ακριβώς. Μέχρι το 2009 το σύστημα κλωβοστοιχίων ωοπαραγωγής δεν θα υπάρχει πια. Μία περίοδος 10 ετών για τη σταδιακή κατάργησή του είναι ο καλύτερος τρόπος για την προώθηση της ευημερίας των ωοτόκων ορνίθων. Μία περίοδος 10 ετών για τη σταδιακή κατάργησή του είναι δίκαιη για τη βιομηχανία και παρέχει τη δυνατότητα προγραμματισμού ενός ξεκάθαρου και βέβαιου μέλλοντος. Το μέλλον είναι η παραγωγή ελεύθερης βοσκής, σύστημα που λειτουργεί στη Βρετανία: διασφαλίζει την ευημερία της όρνιθας, είναι επικερδές και δημοφιλές. 89 % του βρετανικού κοινού πιστεύει ότι είναι απάνθρωπο να εκτρέφει κανείς όρνιθες σε μικρά κλουβιά. Σχεδόν τα μισά νοικοκυριά όλης της Βρετανίας αγοράζουν σήμερα αυγά κλιμακωτής σχάρας ή ελεύθερης βοσκής. Μερικά σουπερμάρκετ, όπως τα Marks & Spencers, έχουν πάψει να πωλούν αυγά κλωβοστοιχιών και τώρα πωλούν μόνο αυγά ελεύθερης βοσκής. Πρόκειται για το μέλλον χωρίς απανθρωπιά, το οποίο θα πρέπει όλοι να σχεδιάσουμε και το οποίο ελπίζω ότι αύριο όλοι θα υπερψηφίσουμε.

<SPEAKER ID=209 LANGUAGE="NL" NAME="Sonneveld">
Κύριε Πρόεδρε, η νέα οδηγία για τις κλωβοστοιχίες ωοπαραγωγής είναι ένα πολιτικό θέμα εξέχουσας σημασίας. Λαμβάνουμε πολλές επιστολές από τους πολίτες. Το θέμα όμως αφορά και τις επιχειρήσεις μέσω των οποίων αποκομίζουν τα έσοδά τους πάρα πολλοί εκτροφείς πουλερικών στην Ευρωπαϊκή Ένωση.
<P>
Αυτό μας υποχρεώνει να είμαστε ιδιαίτερα προσεκτικοί με τους κανόνες που θεσπίζουμε και να φροντίσουμε να παρακινήσουμε έντονα τους παραγωγούς να αναθεωρήσουν τα συστήματα εκτροφής που χρησιμοποιούν, έτσι ώστε να επιτευχθεί ταυτόχρονα ένα υψηλότερο επίπεδο ευημερίας των ζώων σε επιχειρήσεις οι οποίες είναι οικονομικά βιώσιμες στην Ευρωπαϊκή Ένωση. Αυτό δεν μπορεί σε καμία περίπτωση να σημαίνει ότι θα υποχρεωθούν όλοι οι εκτροφείς πουλερικών στην Ευρωπαϊκή Ένωση να μεταπηδήσουν στην παραγωγή αυγών από όρνιθες ελεύθερης βοσκής. Η σημασία της μεθόδου αυτής θα συνεχίσει να αυξάνεται, αλλά πρέπει να εξακολουθεί να αποτελεί μια εναλλακτική λύση, στα πλαίσια της οποίας τα ζώα θα εκτρέφονται σε πολύ βελτιωμένους κλωβούς. Δοκιμές που έχουν γίνει με παρόμοια συστήματα αποδεικνύουν ότι από την άποψη της ευημερίας των ζώων η κατάσταση βελτιώνεται πάρα πολύ. Επί του θέματος αυτού θα πρέπει να αποφανθεί και η Επιστημονική Κτηνιατρική Επιτροπή, ενώ πρέπει να εξεταστούν και άλλες πτυχές, όπως αυτές του περιβάλλοντος, καθώς και οι συνθήκες εργασίες των εκτροφέων πουλερικών. Εάν υπάρχει πρόθεση να προωθηθούν βραχυπρόθεσμα βελτιωμένα συστήματα, θα πρέπει να αυξηθεί το κόστος της εκτροφής ωοτόκων ορνίθων στις παραδοσιακές κλωβοστοιχίες με σημαντική αύξηση των τετραγωνικών εκατοστών που προβλέπονται ανά ζώο.
<P>
Όποια από αυτές τις δύο μεθόδους παραγωγής κι αν επιλέξουν κατά τα προσεχή χρόνια οι Ευρωπαίοι εκτροφείς πουλερικών από την άποψη του θεμιτού ανταγωνισμού, πρέπει να συνεκτιμηθούν πλήρως και οι συνθήκες παραγωγής αυγών τα οποία εισάγονται είτε φρέσκα, είτε υπό μορφή προϊόντων αυγών. Σε κάθε περίπτωση πρέπει να αποφευχθεί η εκδήλωση οποιασδήποτε απειλής για την πλήρη απαγόρευση του συνολικού συστήματος εκτροφής πουλερικών, ακόμη και σε βελτιωμένους κλωβούς, από συγκεκριμένη ημερομηνία και μετά.
<P>
Η πλειοψηφία των μελών της Ομάδας του Ευρωπαϊκού Λαϊκού Κόμματος θα ακολουθήσει τη γραμμή της έκθεσης Kindermann. Κατ' αυτόν τον τρόπο θα θέλαμε να ευχαριστήσουμε τον εισηγητή, στον οποίο εκφράζουμε όλως ιδιαιτέρως την εκτίμησή μας και για την εμπειρογνωμοσύνη που έδειξε κατά την εξέταση αυτού του θέματος.

<SPEAKER ID=210 LANGUAGE="NL" NAME="Mulder">
Κύριε Πρόεδρε, θα ήθελα κατ' αρχάς να συγχαρώ τον κ. Kindermann για την έκθεσή του και για την πολλή δουλειά που έκανε. Πιστεύω ότι εκπόνησε μια καλή έκθεση.
<P>
Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών (ΦΙΛ) κρίνει εν πρώτοις ότι στην προκειμένη περίπτωση δεν πρέπει να εκδοθεί οδηγία, αλλά κανονισμός. Θεωρούμε ότι είναι πάρα πολύ σημαντικό η πρόταση αυτή να εφαρμοσθεί κατά τον ίδιο τρόπο σε όλες τις χώρες της Ευρωπαϊκής Ένωσης. Δεν επιτρέπεται να υπάρχουν μερικές χώρες που παρουσιάζουν υπερβολικά μεγάλη καθυστέρηση. Αυτό είναι συνεπώς ένα πάρα πολύ σημαντικό επιχείρημα της Ομάδας του ΦΙΛ.
<P>
Πρέπει να σας πω, κύριε Πρόεδρε, ότι σπανίως έλαβα τόσες επιστολές, όπως τις τελευταίες εβδομάδες για το θέμα αυτό. Η πολιτική μου ομάδα υποστήριζε ανέκαθεν ότι οι καταναλωτές καθορίζουν τι θέλουν να τρώνε και, αν θέλουν αυγά από κλωβούς μεγαλύτερου εμβαδού, εμείς είμαστε σύμφωνοι. Συνεπώς, από αυτή την άποψη υποστηρίζουμε σε γενικές γραμμές την έκθεση Kindermann για την αύξηση του εμβαδού από 450 τετραγωνικά εκατοστά που είναι σήμερα σε 800.
<P>
Πιστεύουμε ότι στο μεσοδιάστημα πρέπει να διεξαχθούν όσο το δυνατόν περισσότερες έρευνες αναζήτησης εναλλακτικών συστημάτων. Επ' αυτού μας ενδιαφέρει επίσης όλως ιδιαιτέρως η έκθεση της Επιτροπής.
<P>
Υπάρχει κάτι που μας προβληματίζει. Στις Ηνωμένες Πολιτείες Αμερικής, που είναι ένας σημαντικός εξαγωγέας στην Ευρώπη, το εμβαδό των κλωβών για τις ωοτόκες όρνιθες είναι 350 τετραγωνικά εκατοστά, αλλα κανείς δεν διαμαρτυρήθηκε γι' αυτό στην Αμερική. Πρόκειται βεβαίως για μια περίπτωση αθέμιτου ανταγωνισμού και για προϊόντα τα οποία, σύμφωνα με τους νέους κανόνες του ΠΟΕ, θα μπορούν να εισάγονται εντελώς ελεύθερα. Θα θέλαμε να συμβουλεύσουμε την Επιτροπή να προβάλει ιδιαιτέρως το θέμα αυτό στις συζητήσεις που διεξάγονται στους κόλπους του Παγκόσμιου Οργανισμού Εμπορίου. Οι όροι ανταγωνισμού πρέπει να είναι ίσοι. Υποστηρίζουμε θερμά την υποχρεωτική σήμανση. Ο καταναλωτής πρέπει να μπορεί να διαλέξει. Εμείς ελπίζουμε ότι θα κάνουν αυτά ακριβώς που μας γράφουν.
<P>
Τέλος, η πολιτική μου ομάδα δεν θα ψηφίσει με ενιαίο τρόπο επί της τροπολογίας του κ. Watts για την πλήρη απαγόρευση της εκτροφής ορνίθων σε κλωβοστοιχίες από το 2009 και μετά.

<SPEAKER ID=211 LANGUAGE="DE" NAME="Bloch von Blottnitz">
Κύριε Πρόεδρε, ένα κλουβί δεν είναι ζωτικός χώρος: αυτό ασφαλώς δεν πρόκειται να αλλάξει ούτε με την έκθεση που συνέταξε με ζήλο ο κ. Kindermann, γιατί το μόνο που κατορθώνει είναι μια βελτίωση των κλωβών, και αυτό μόνο μετά από δέκα χρόνια. Εμείς όμως δεν θέλουμε καθόλου εκτροφή σε κλωβούς, και γι' αυτό ελπίζω να εγκριθούν αύριο οι τροπολογίες του συναδέλφου μου Graefe zu Baringdorf, γιατί όσο αντιμετωπίζουμε τα ζώα μόνον ως αγαθά με ημερομηνία λήξης που πρέπει να μας προσφέρουν όσο το δυνατόν πιο συμφέροντα από άποψη κόστους προϊόντα, δεν πρόκειται να καταλήξουμε σε μια μορφή εκτροφής σύμφωνη με το είδος τους. Πρέπει επιτέλους να σκεφθούμε μήπως πρέπει να αντιμετωπίσουμε τα ζώα όπως τους αξίζει, δηλαδή ως ζωντανά πλάσματα, και όχι σαν προϊόντα που μπορούμε να τα χρησιμοποιούμε κατά βούληση και ύστερα να τα πετάμε στα σκουπίδια.
<P>
Γι' αυτό παρακαλώ τους συναδέλφους μου να κάνουν αύριο δεκτές τις τροπολογίες μας. Αυτό ασφαλώς θα ήταν επίσης μεγάλο όφελος για τους καταναλωτές, γιατί θα ωφελούσε την υγεία. Μόνον η εκτροφή των ζώων που είναι σύμφωνη με τις απαιτήσεις του είδους τους μπορεί να δώσει μια υγιεινή παραγωγή.

<SPEAKER ID=212 NAME="Nicholson">
Κύριε Πρόεδρε, θα ήθελα πρώτα απ' όλα να συγχαρώ τον εισηγητή για την έκθεσή του. Πρόκειται για ένα θέμα που προκαλεί μεγάλη ανησυχία σε πολλούς. Είναι εξαιρετικά δύσκολο να επιτευχθεί η απαραίτητη ισορροπία μεταξύ όλων των εμπλεκόμενων στοιχείων, ενώ οι τροπολογίες της Επιτροπής Γεωργίας και Ανάπτυξης της Υπαίθρου είναι τόσο καλές, όσο μας επιτρέπει να επιτύχουμε η δεδομένη χρονική στιγμή. Ξέρω ότι μερικοί θα ήθελαν να προχωρήσουν περισσότερο και πολύ πιο γρήγορα, αλλά πιστεύω ότι δεν είμαστε στην κατάλληλη θέση να το πράξουμε επί του παρόντος. Μακροπρόθεσμα πρέπει να έχουμε ως στόχο να επιτύχουμε το βέλτιστο. Αυτό μπορεί να επιτευχθεί μόνο σε συνεργασία με τη βιομηχανία.
<P>
Πρέπει να εξασφαλίσουμε ότι η βιομηχανία είναι κερδοφόρα για την εφαρμογή αυτών των νέων κανονισμών και άλλων που θα χρειαστούν στο μέλλον, η εφαρμογή και ολοκλήρωση των οποίων είναι εξαιρετικά δαπανηρή. Η βιομηχανία δεν βρίσκεται σε κατάλληλη θέση κατά την παρούσα χρονική στιγμή, για να ανταπολριθεί στην πρόκληση που της παρουσιάζεται. Τα περιθώρια κέρδους είναι χαμηλά. Θα υποστηρίξω την τροπολογία για την παροχή ενίσχυσης με σκοπό τον εκσυγχρονισμό, αλλά χωρίς επέκταση μέσω αυξημένου αριθμού πτηνών στο πλαίσιο της βιομηχανίας.
<P>
Καθώς επιβαρύνουμε τη βιομηχανία μας με επιπλέον κόστος, πρέπει να έχουμε επίσης επίγνωση ότι άλλοι παραγωγοί παγκοσμίως δεν θα έχουν τα ίδια κριτήρια ή πιέσεις. Έχουμε γίνει μάρτυρες τέτοιων γεγονότων στους τομείς του χοιρείου και βοείου κρέατος και στον τομέα του γάλακτος. Ξέρω ότι πρόκειται για ένα προσφιλές θέμα για μένα, αλλά πιστεύω ακράδαντα ότι, αν εμείς στην Ευρωπαϊκη Ένωση ορίσουμε τόσο αυστηρά κριτήρια και δέσουμε τα χέρια των παραγωγών μας τόσο σφιχτά, τότε δεν θα πρέπει να επιτρέπουμε εισαγωγές στην Ευρωπαϊκή Ένωση που δεν πληρούν τα κριτήρια παραγωγής που έχουμε θέσει. Αυτό πρέπει να είναι το τελικό ζητούμενο.
<P>
Καλώ τον κ. Επίτροπο να στηρίξει σθεναρά τους παραγωγούς της Ευρωπαϊκής Ένωσης, γιατί, από τη στιγμή που και εμείς και οι παραγωγοί θα ανταποκριθούμε σε αυτόν, πρέπει να τους υποστηρίξει απέναντι στον υπόλοιπο κόσμο, όταν αυτός θα προσπαθήσει να καταλάβει τις αγορές μας.

<SPEAKER ID=213 LANGUAGE="DE" NAME="Flemming">
Κύριε Πρόεδρε, αξιότιμε κύριε Επίτροπε, είμαι υπέρ της κατάργησης της εκτροφής ορνίθων ωοπαραγωγής σε κλωβούς. Φυσικά επικροτώ και εγώ την πρωτοβουλία της Επιτροπής για βελτιώσεις και για έκδοση νέας οδηγίας, αυτό όμως δεν αρκεί. Η σημερινή μορφή της εκτροφής σε κλωβούς αποτελεί μάλιστα, σύμφωνα με την άποψη της Επιστημονικής Κτηνιατρικής Επιτροπής, μια ιδιαίτερα προβληματική μορφή εκτροφής. Τη θεωρώ εξαιρετικά σκληρή μορφή εκτροφής που πρέπει να καταργηθεί το συντομότερο δυνατόν.
<P>
Ασφαλώς τα κοττάναθρα, οι αχυροστρωμνές, οι γούρνες και οι φωλιές είναι μια βελτίωση, όμως μήπως προκαλούμε έτσι και πάλι επενδύσεις για τους παραγωγούς οι οποίες σύντομα θα τεθούν εκ νέου υπό αμφισβήτηση; Διότι όλο και περισσότεροι καταναλωτές σε πανευρωπαϊκό επίπεδο απαιτούν καθολική απαγόρευση της εκτροφής σε κλωβούς. Η κατάργηση θα γίνει, το μόνο ερώτημα είναι πότε.
<P>
Υπάρχουν 250 εκατ. όρνιθες σε συνήθεις κλωβούς και μόνο 8 εκατ. ελεύθερης βοσκής. Ασφαλώς δεν θα μπορέσουμε να αλλάξουμε αυτή την κατάσταση σε μια μέρα, όμως ίσως μπορέσουμε να το κάνουμε σε 8, 9 ή 10 χρόνια, και υπάρχουν τροπολογίες των Michl Ebner, Watts και Graefe zu Baringdorf που στοχεύουν στο συνολό τους σε αυτό! Οι αγρότες της Ευρώπης έχουν αρκετή γη για την αναπροσαρμογή και ασφαλώς θα μπορέσουν να καλυφθούν οι επιπλέον θέσεις εργασίας! Αλλωστε η εκτροφή σε κλωβοστοιχίες δεν μπορεί να είναι υγιεινή. Τα καημένα τα κοτόπουλα πεθαίνουν κατά κανόνα μετά από έναν χρόνο, γιατί δεν αντέχουν πιο πολύ, ενώ ένα συνηθισμένο κοτόπουλο για σούπα ζει κανονικά 4 με 5 χρόνια.
<P>
Η Επιτροπή εκτιμά το επιπλέον κόστος που προκύπτει για τον καταναλωτή από τη σύμφωνη με το είδος εκτροφή σε δύο ευρώ ανά άτομο - και γι' αυτό της λέμε «ευχαριστώ». Όποιος έτυχε να δει κλωβοστοιχία ορνίθων, έκανε πολύ καιρό να ξαναφάει αυγό! Όμως, ο ενημερωμένος, ο πληροφορημένος καταναλωτής πληρώνει ευχαρίστως κάτι παραπάνω και επιθυμεί - επιτρέψτε μου να επαναλάβω εδώ όσα είπε η Επιτροπή - την κατάργηση της εκτροφής σε κλωβούς. Σας παρακαλώ να υπερψηφίστε αύριο τις τροπολογίες αριθ. 52, 62 και 67, γιατί μετά το αυγό σας στο πρωινό θα σας φαίνεται κάπως πιο νόστιμο!

<SPEAKER ID=214 LANGUAGE="IT" NAME="Tamino">
Κύριε Πρόεδρε, είναι καλό να θυμίσουμε ότι η παρούσα νομοθεσία σχετικά με τις όρνιθες ωοπαραγωγής χρονολογείται από το 1988 και έπρεπε να επανεξετασθεί το 1993. Αυτή η συζήτηση διεξάγεται συνεπώς με τουλάχιστον πέντε χρόνια καθυστέρηση, αλλά η αναθεώρηση που προτείνει η Επιτροπή, η οποία θα έπρεπε να εγγυάται τόσο την ευημερία των ζώων, όσο και την ποιότητα του προϊόντος, δεν είναι καθόλου ικανοποιητική. Πρέπει να θυμίσουμε την απίστευτη λογική που βρίσκεται στη βάση της εκτροφής ωοπαραγωγών ορνίθων σε κλωβοστοιχίες: τα ζώα δεν θεωρούνται πλέον έμβια όντα, αλλά αντικείμενα, μηχανές παραγωγής βιομηχανικού τύπου, που χρησιμοποιούνται όπως στις αλυσίδες συναρμογής. Δυστυχώς το 93 τοις εκατό των αυγών παράγονται στην Ευρώπη κατ' αυτόν τον τρόπο, αλλά ο καταναλωτής δεν γνωρίζει ότι τα αυγά που αγοράζει αποτελούν το τελικό προϊόν βιομηχανιών παραγωγής αυγών, όπου οι όρνιθες εκτρέφονται σε στενά κλουβιά τοποθετημένα σε στήλες που φτάνουν και τους δέκα ορόφους, σαν ένα είδος στρατοπέδου συγκέντρωσης. Σε κάθε κλουβί υπάρχουν τέσσερεις ή πέντε όρνιθες που δεν μπορούν ούτε να απλώσουν τα φτερά ούτε να σκαλίσουν το έδαφος ούτε να εκτελέσουν καμία από τις δραστηριότητες που χαρακτηρίζει τη φυσική τους συμπεριφορά.
<P>
Το πρόβλημα όμως δεν λύνεται με μερικά τετραγωνικά εκατοστά παραπάνω. Για τον λόγο αυτό η Ομάδα των Πρασίνων στο Ευρωπαϊκό Κοινοβούλιο καλεί όλους τους συναδέλφους να αποδεχθούν αυτές τις τροπολογίες που θέτουν ως στόχο τους την κατάργηση των κλωβών κατά τη διάρκεια των επόμενων ετών και οι οποίες προτείνουν την ελεύθερη βοσκή σε έδαφος με πυκνότητα συμβατή με τα χαρακτηριστικά των ζώων, ένας κανόνας που ισχύει άλλωστε ήδη στην Ελβετία.
<P>
Επαναλαμβάνουμε επίσης το αίτημα της Επιτροπής να καταστεί το συντομότερο δυνατόν υποχρεωτική η σήμανση των αυγών, που θα επιτρέπει στον καταναλωτή να γνωρίζει πώς εκτρέφονται οι όρνιθες που τα παράγουν.

<SPEAKER ID=215 LANGUAGE="DA" NAME="Sandbζk">
Κύριε Πρόεδρε, θεωρώ άκρως αποκαρδιωτικό το γεγονός ότι το Ευρωπαϊκό Κοινοβούλιο ενδιαφέρεται σοβαρά για την ευημερία των ζώων μόνον όταν αφορά τις παγίδες αλεπούδων ή το κυνήγι φώκιας και όταν υπάρχουν γηγενείς λαοί που θα πληρώσουν το τίμημα με τη δική τους ευημερία, η οποία σε ορισμένες περιπτώσεις είναι χειρότερη και από των ζώων. Υπάρχουν εβδομήντα τροπολογίες για μια έκθεση σχετικά με τις όρνιθες ωοπαραγωγής, όπου επιχειρείται η βελτίωση των συνθηκών διαβίωσης τους μέσω της θέσπισης απαιτήσεων για περισσότερο χώρο και δραστηριότητα. Είναι μάλλον παράλογο, όταν αυτό ειδικά που βλάπτει την ευημερία των ορνίθων είναι η αδυναμία τους να καλύψουν τις ιδιαίτερες και φυσικές ανάγκες τους πριν από την ωοτοκία. Αυτό δεν πρόκειται να αλλάξει με το να τους δώσουμε περισσότερο χώρο, κάτι που, αντιθέτως, θα συντελέσει στη νομιμοποίηση της κατάστασης για πολλά χρόνια ακόμα. Οφείλουμε να έχουμε μεγαλύτερες φιλοδοξίες. Οφείλουμε φυσικά να απαγορεύσουμε τα κλουβιά. Για να μειωθούν στο ελάχιστο τα μειονεκτήματα για τους ωοπαραγωγούς, θα μπορούσαμε να επιβραβεύουμε τη μετατροπή και μετάβαση σε εναλλακτικά συστήματα παραγωγής. Ούτε το έγγραφο της Επιτροπής ούτε η έκθεση του κ. Kindermann περιέχει προτάσεις για μια τέτοια απαγόρευση. Ως εκ τούτου σας καλώ να στηρίξετε τις τροπολογίες που στοχεύουν στην επίτευξη του στόχου αυτού.
<P>
Εάν η ΕΕ στις επικείμενες διαπραγματεύσεις του ΠΟΕ επιθυμεί να συνηγορήσει υπέρ της συμπερίληψης της ευημερίας των ζώων στο παγκόσμιο εμπόριο, μια εγχώρια απαγόρευση των κλωβών ωοπαραγωγής αναμφισβήτητα θα ενίσχυε την αξιοπιστία της ΕΕ, άρα και την διαπραγματευτική της θέση. Ως επόμενη καλύτερη λύση η πρόταση της Επιτροπής για υποχρεωτική σήμανση των χρησιμοποιούμενων συστημάτων παραγωγής θεωρείται θετική. Όλα δείχνουν ότι υπάρχουν πολλοί καταναλωτές που είναι πρόθυμοι να πληρώσουν παραπάνω, για να διαλέξουν αυγά που έχουν παραχθεί με εναλλακτικούς τρόπους. Αυτό όμως θα είναι δυνατό, μόνο αν η αγορά είναι διαφανής. Η σήμανση, για παράδειγμα, «φρέσκα αυγά» μπερδεύει τους καταναλωτές, αφού όλα τα αυγά οφείλουν να είναι φρέσκα. Εξάλλου τα εν λόγω αυγά δεν προέρχονται από όρνιθες ελεύθερης βοσκής, όπως μερικοί θα οδηγούνταν να πιστέψουν. Στη Δανία θεσπίστηκε πρόσφατα μια τέτοια σήμανση για τη μέθοδο παραγωγής, και σημειώθηκε αξιοσημείωτη αλλαγή στις συνήθειες των καταναλωτών, αφού ήταν πλέον σαφές ποιά αυγά προέρχονταν από κότες εκτραφείσες σε κλωβούς. Ο πολιτικοποιημένος καταναλωτής έχει γενικά πολύ μεγαλύτερη αίσθηση υπευθυνότητας από ό, τι οι πολιτικοί. Η πρόταση της επιτροπής να περιλαμβάνει η σήμανση και τα προϊόντα από μεταποιημένα αυγά αποτελεί θετικό βήμα προς την κατεύθυνση καλύτερης πληροφόρησης των καταναλωτών, όπως άλλωστε και η πρόταση να ισχύουν οι νέες ελάχιστες απαιτήσεις και για τις εισαγωγές από τρίτες χώρες. Πρέπει να υποστηρίξουμε και τις δύο αυτές προτάσεις.

<SPEAKER ID=216 LANGUAGE="FR" NAME="Pinel">
Κύριε Πρόεδρε, αγαπητοί συνάδελφοι, δεν πρέπει να αρκεστούμε στη βελτίωση της εκτροφής σε κλωβοστοιχίες, παρά πρέπει να καταργήσουμε την εκτροφή σε κλωβοστοιχίες. Εάν κάνουμε έναν απολογισμό της συγκεντρωτικής ορνιθοτροφίας γενικά, βλέπουμε ότι, πρώτον, καταστρέφει τη βιοποικιλότητα, δεύτερον, καταστρέφει γενικώς την απασχόληση, και ιδιαιτέρως την αγροτική απασχόληση, και, τρίτον, αποτελεί για αυτά τα ζώα-μάρτυρες μια πραγματική επίγεια κόλαση.
<P>
Προσωπικά δεν μπορώ να δεχθώ ότι δισεκατομμύρια όρνιθες περνούν τη δυστυχισμένη τους ζωή σε χώρο που είναι πιο περιορισμένος από ένα κουτί παπουτσιών, ότι επιπλέον τους κόβουν το ράμφος, ότι ο αποσβεστωμένος τους σκελετός υφίσταται πολλαπλά κατάγματα, ότι το δέρμα στα πόδια και την κοιλιά τους καίγεται από την αμμωνία των περιττωμάτων τους. Πώς να μιλήσουμε για ποιότητα μετά από αυτό; Και τέλος, σε ηλικία περίπου ενός έτους, όταν μειώνεται η παραγωγή τους, συγκεντρώνουν τις όρνιθες ωοπαραγωγής κάτω από σκανδαλώδεις συνθήκες και τις στοιβάζουν για το τελευταίο τους ταξίδι. Φτάνοντας στο σφαγείο, η μία στις τρεις έχει σπασμένα πόδια. Όπως συμβαίνει με τους θηλυκούς χοίρους, η αξιολύπητη κατάστασή τους δεν επιτρέπει την πώληση του κρέατός τους, ούτε καν σε κομμάτια, κι έτσι καταλήγουν να γίνουν παραγέμισμα για ραβιόλια ή κύβοι ζωμών.
<P>
Στη συνέχεια υπάρχει μια τέταρτη πτυχή που θα έπρεπε να παίξει αποφασιστικό ρόλο στην υπόθεση αυτή και να οδηγήσει - εάν βέβαια είχαμε την τύχη να ζούμε σε ένα νοήμον οικονομικό και κοινωνικό σύστημα - στην ολοκληρωτική και οριστική απαγόρευση αυτού του είδους εκτροφής. Αυτή η τέταρτη πτυχή αφορά την υγεία των καταναλωτών. Να λοιπόν ζώα που παρέχουν τροφή χωρίς γεύση και περιεκτικότητα, αλλά η οποία είναι κυρίως γεμάτη από ορμόνες - έστω κι αν πρόκειται για τη φυσική ορμόνη που παράγεται από το άγχος του ζώου - και από αντιβιοτικά, των οποίων η κατάχρηση συνέβαλε σημαντικά, μέσω ενός φαινομένου εθισμού, στην αναποτελεσματικότητα των αντιβιοτικών που χορηγούνται στον άνθρωπο και προέρχονται από την πενικιλίνη.
<P>
Κύριε Πρόεδρε, αγαπητοί μου συνάδελφοι, σήμερα είναι σαφές ότι οι φρικτές αυτές μέθοδοι και ο εν γένει γιγαντισμός δεν ωφελούν ούτε τον καταναλωτή, ο οποίος έχει το δικαίωμα να προσδοκά κάτι διαφορετικό από τις κατεστραμμένες τροφές, γεμάτες νερό και φάρμακα, ούτε τους παραγωγούς, που βλέπουν τις τιμές τους να μειώνονται, με τον κίνδυνο πτώχευσης που κάτι τέτοιο συνεπάγεται, ούτε βέβαια τα ζώα, που είναι τα πρώτα θύματα.
<P>
Η λύση είναι προφανής, αλλά αντιβαίνει στα συμφέροντα των μεγάλων πολυεθνικών ομίλων. Πρέπει να δοθεί προτεραιότητα σε ό, τι είναι υγιές, σε ό, τι δημιουργεί θέσεις εργασίας, σε ό, τι είναι ικανό να αναζωογονήσει τον αγροτικό κόσμο, εν συντομία, σε ό, τι βρίσκεται στον αντίποδα των εργοστασίων κρεατοπαραγωγής. Αυτό που χρειαζόμαστε είναι η υπαίθρια εκτροφή, όρνιθες που τρέχουν στη χορτάρι και στο χαλίκι. Αυτό που χρειαζόμαστε είναι παραγόμενα προϊόντα ποιότητας, τα οποία στοιχίζουν βέβαια στα μαγαζιά κατά δύο ευρώ περίπου περισσότερο ανά έτος και ανά κάτοικο, αλλά που θα μειώσουν τις κοινωνικές μας επιβαρύνσεις και τα ιατρικά μας έξοδα.
<P>
Τέλος, ας μην ξεχνάμε ότι ένα από τα βασικά στοιχεία που διακυβεύονται σε αυτή την υπόθεση είναι απλούστατα το μέλλον του αγροτικού κόσμου.

<SPEAKER ID=217 LANGUAGE="NL" NAME="Van Dam">
Κύριε Πρόεδρε, κύριε Επίτροπε, αξιότιμοι συνάδελφοι, σύμφωνα με ένα διαφημιστικό σύνθημα που κυκλοφορεί στις Κάτω Χώρες «ένα αυγό πρέπει να βρίσκεται πάντα στο τραπέζι». Σε πολλούς Ευρωπαίους αρέσει να τρώνε αυγά με το φαγητό τους. Ωστόσο, έχουν αρχίσει να διερωτώνται όλο και περισσότερο υπό ποιές συνθήκες έχει παραχθεί το αυγό αυτό. Τις απαντήσεις έδωσαν οργανώσεις για την προστασία των ζώων. Οι χιλιάδες ωοτόκες όρνιθες που είναι εγκλωβισμένες σε σιδερένια κλουβιά χωρίς να μπορούν να κινηθούν προσφέρουν μια τραγική εικόνα.
<P>
Δυστυχώς φαίνεται ότι οι καταναλωτές δεν προσαρμόζουν σχεδόν καθόλου την αγοραστική τους συμπεριφορά στις αντιρρήσεις που έχουν. Το κάπως υψηλότερο κόστος των αυγών που έχουν παραχθεί με περισσότερο φιλικό προς τα ζώα τρόπο έχει ως αποτέλεσμα πολλοί να προτιμούν τα αυγά που παράγονται σε κλωβοστοιχίες. Στην συγκριτικά ευημερούσα Ευρώπη αυτό είναι ακόμη πιο αξιοσημείωτο, δεδομένου ότι τις τελευταίες δεκαετίες η τιμή των αυγών δεν αυξήθηκε σχεδόν καθόλου, πράγμα που σημαίνει ότι τα αυγά γίνονται όλο και φθηνότερα. Με ένα ευρώ μπορεί να αγοράσει κανείς δέκα αυγά. Πρόκειται για μια τιμή ανά μονάδα βάρους την οποία συναγωνίζονται ελάχιστα τρόφιμα. Αυτή η εξαιρετικά χαμηλή τιμή κατέστη δυνατή μόνο με τη μαζική παραγωγή σε ελάχιστο εμβαδόν. Πιστεύω ότι στην περίπτωση αυτή τα οικονομικά κίνητρα υπερέβησαν τα όριά τους. Τα ζώα είναι δημιούργημα του Θεού και, παρόλο που εξυπηρετούν τον άνθρωπο, αξίζουν μια ζωή που ταιριάζει στο είδος τους.
<P>
Υπάρχει από το 1996 μια έκθεση της Επιστημονικής Κτηνιατρικής Επιτροπής για την ευημερία των ωοτόκων ορνίθων. Βάσει αυτής η Επιτροπή προτείνει νέα στοιχειώδη πρότυπα. Συμφωνώ με τον εισηγητή ότι η πρόταση αυτή αποτελεί ένα βήμα προς την ορθή κατεύθυνση, αλλά τίποτα περισσότερο. Οι κλωβοστοιχίες πρέπει να καταργηθούν, και όσο πιο γρήγορα γίνει αυτό, τόσο το καλύτερο.
<P>
Η Επιτροπή προτείνει μια μακρά μεταβατική περίοδο, έτσι ώστε οι υφιστάμενες κλωβοστοιχίες να μπορούν να χρησιμοποιηθούν για δέκα ακόμη χρόνια. Παρ' όλα αυτά έχουν κατατεθεί τροπολογίες για παράταση αυτής της προθεσμίας, ακόμη και για να επιτραπεί για μια διετία η χρήση νέων κλωβοστοιχιών. Τη στιγμή που οι παραγωγοί γνωρίζουν εδώ και χρόνια ότι θα καθιερωθούν νέα πρότυπα, πιστεύω ότι η παραχώρηση αυτή θα ήταν επιβλαβής.
<P>
Οι εισαγωγές από χώρες που χρησιμοποιούν ακόμη λιγότερο φιλικά προς τα ζώα συστήματα εκτροφής δεν πρέπει να επιφέρουν στρεβλώσεις του ανταγωνισμού. Δεν επιτρέπεται να πέσουν θύματα της κατάστασης αυτής οι παραγωγοί οι οποίοι μεταπηδούν σε φιλικές προς τα ζώα μεθόδους. Η κατάργηση των κλωβοστοιχιών είναι θέμα πολιτισμού. Πρέπει λοιπόν να προλάβουμε το ενδεχόμενο, μετά από την κατάργησή τους στην Ευρωπαϊκή Ένωση, να αρχίσουν να χρησιμοποιούνται σε χώρες εκτός αυτής. Για τον λόγο αυτό θα ήθελα να καλέσω την Επιτροπή να εξετάσει με την ενδιάμεση έκθεση και τη δυνατότητα θέσπισης μιας ρύθμισης για την κατάργηση των κλωβοστοιχιών σε συνδυασμό με την παροχή στήριξης για φιλικά προς τα ζώα συστήματα παραγωγής.

<SPEAKER ID=218 LANGUAGE="DE" NAME="Lukas">
Κύριε Πρόεδρε, λυπάμαι και εγώ πάρα πολύ που ούτε η έκθεση της Επιτροπής ούτε εκείνη του κ. Kindermann προτείνουν την κατάργηση της εκτροφής σε κλωβούς. Όσο όμως χρησιμοποιούνται κλωβοί, ακόμη κι αν είναι μεγαλύτεροι και διαθέτουν κοττάναθρα, δεν μπορεί να γίνει πραγματικά λόγος για εκτροφή σύμφωνη με το είδος. Το Ευρωπαϊκό Κοινοβούλιο θα έπρεπε να αποδείξει ότι δεν θέλει σε ζητήματα προστασίας των ζώων να γίνονται συμβιβασμοί με μισή καρδιά και να κάνει δεκτές τις τροπολογίες που εισηγούνται την κατάργηση του συστήματος εκτροφής σε κλωβούς.
<P>
Το γεγονός ότι σήμερα το 93 % των αυγών που προορίζονται για κατανάλωση στην ΕΕ παράγονται σε κλωβοστοιχίες δεν πρέπει να αποτελέσει εμπόδιο για την κατάργηση αυτής της εξευτελιστικής μορφής μαζικού βασανισμού των ζώων. Αντίθετα, αυτός ο αριθμός είναι μάλλον μια απόδειξη της ανεπαρκούς ενημέρωσης των Ευρωπαίων καταναλωτών σε θέματα προστασίας των ζώων, αλλά και ποιότητας των προϊόντων.

<SPEAKER ID=219 NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, αξιότιμοι κυρίες και κύριοι, θα ήθελα κατ' αρχάς να ευχαριστήσω θερμά τον κ. Kindermann για την υποβολή της εξαιρετικά εξειδικευμένης και εμπεριστατωμένης έκθεσής του. Διαπιστώνω με ικανοποίηση ότι η βασική τοποθέτηση του Κοινοβουλίου στο ζήτημα της προστασίας των ορνίθων ωοπαραγωγής στο πλαίσιο των διαφόρων συστημάτων εκτροφής ταυτίζεται με την τοποθέτηση της Επιτροπής.
<P>
Ποιός είναι ο σκοπός που επιδιώκει η Επιτροπή με την πρόταση κανονισμού που συζητείται σήμερα; Πρώτον, μια αποτελεσματική βελτίωση της ευημερίας των ορνίθων ωοπαραγωγής επί τη βάσει επιστημονικών δεδομένων. Η σημερινή εκτροφή σε κλωβοστοιχίες μπορεί ασφαλώς να βελτιωθεί ή να αντικατασταθεί με άλλη μορφή εκτροφής. Δεύτερον, προκειμένου να διευκολυνθεί η μετάβαση σε μορφές εκτροφής που θα ανταποκρίνονται περισσότερο στις βασικές ανάγκες των ορνίθων ωοπαραγωγής, θα ληφθεί μέριμνα ώστε οι ελάχιστες απαιτήσεις να συνεπάγονται παρόμοιο κόστος παραγωγής για τις διάφορες εναλλακτικές μορφές εκτροφής και για τη βελτιωμένη εκτροφή σε κλωβοστοιχίες
<P>
Τα αποδεκτά συστήματα εκτροφής είναι εκτός κλωβών και εντός των αποκαλουμένων εμπλουτισμένων κλωβών. Εμπλουτισμένοι, διότι δεν έχουν μόνο κοττάναθρα, όπως αναφέρθηκε εδώ, αλλά επίσης, και κυρίως, φωλιές και χώρο για κίνηση. Τρίτον, για τα ήδη υφιστάμενα ορνιθοτροφεία προβλέπεται δεκαετής μεταβατική περίοδος, όμως τα νέα και εκείνα που υφίστανται μετατροπή πρέπει να ανταποκριθούν άμεσα στα νέα πρότυπα.
<P>
Τέταρτον, προβλέπεται επανεξέταση της οδηγίας μετά από επτά χρόνια, προκειμένου να ληφθούν υπόψη οι ενδεχόμενες νέες επιστημονικές γνώσεις. Η σήμανση των αυγών θα είναι υποχρεωτική. Επιτρέψτε μου τώρα να λάβω θέση σχετικά με τις υποβληθείσες τροπολογίες. Η Επιτροπή έλαβε υπόψη κατά την επεξεργασία της πρότασής της τις πτυχές της εργασίας, του περιβάλλοντος, της υγείας και της οικονομίας. Κατά συνέπεια η τροπολογία 1 αντιστοιχεί με τη θεώρηση της Επιτροπής και γίνεται δεκτή. Αυτό όμως δεν ισχύει για τις τροπολογίες 20, 21, 45, 51 και 61. Η τροπολογία 10 αποτελεί γλωσσική βελτίωση και εξυπηρετεί την καλύτερη προστασία των πουλερικών, και ως εκ τούτου γίνεται επίσης δεκτή.
<P>
Μολονότι η πρόταση της Επιτροπής καταλήγει στο ίδιο σημείο με την τροπολογία 13 του Κοινοβουλίου, η εν λόγω τροπολογία μπορεί να γίνει και αυτή δεκτή, εφόσον συμβάλλει στην καλύτερη κατανόηση. Η τροπολογία 15 μπορεί να γίνει δεκτή, εφόσον στην πρόταση της Επιτροπής οι διατάξεις για τα συστήματα ποτίσματος και ταϊσματος αφορούν τους κλωβούς. Όμως, σε άλλες μορφές εκτροφής, πλην της εκτροφής σε κλωβούς, μπορεί να μειωθεί ο απαιτούμενος ανά ζώο χώρος. Η διάκριση μεταξύ κλωβών με ένα και με περισσότερα επίπεδα μπορεί επίσης να γίνει δεκτή. Ως εκ τούτου μπορούν να γίνουν δεκτές και οι τροπολογίες 16 έως 19.
<P>
Οι τροπολογίες 22, 23 και 29 μπορούν επίσης να γίνουν δεκτές, καθώς πρόκειται για βελτιώσεις της πρότασης της Επιτροπής. Οι υπόλοιπες τροπολογίες δεν μπορούν να γίνουν δεκτές από την Επιτροπή για τους εξής λόγους: οι τροπολογίες 2, 37(3) και 36, 42, 59, 69 και 70 δεν είναι σύμφωνες με την κοινοτική πολιτική. Ως προς τις τροπολογίες 5, 38 και 55, οι ισχύουσες διατάξεις του ΠΟΕ δεν επιτρέπουν στην Κοινότητα να θεσπίζει διατάξεις προστασίας των ζώων για τη ρύθμιση του εμπορίου. Όπως όμως γνωρίζετε, η Επιτροπή εξετάζει τη δυνατότητα να θεσπίσει κατά τον επόμενο διαπραγματευτικό γύρο του ΠΟΕ διατάξεις προστασίας των ζώων ως νέες διατάξεις στο πλαίσιο των εμπορικών διατάξεων του ΠΟΕ.
<P>
Οι τροπολογίες 4, 54, 57 και 68 είναι περιττές για την παρούσα πρόταση. Οι τροπολογίες 6, 12, 43, 44, 45, 51, 58, 63, 64 και 65 στερούνται επιστημονικής θεμελίωσης, και πρέπει να στηρίζουμε τις προτάσεις μας σε επιστημονική βάση. Η τροπολογία 8 σχετίζεται με τις τροπολογίες 24 έως 28 και εν συνεχεία τις τροπολογίες 30, 32 και 33. Οι τροπολογίες αυτές, καθώς και οι τροπολογίες 9, 14, 46, 49 και 56, δεν συνιστούν βελτιώσεις και συνεπώς δεν μπορούν να γίνουν δεκτές. Η τροπολογία 7 αφορά προφανώς ένα γλωσσικό πρόβλημα, διότι αντιστοιχεί απόλυτα με την αγγλική απόδοση της πρότασης της Επιτροπής.
<P>
Οι τροπολογίες 50, 52, 60, 62, 66 και 67 είναι κατά την άποψη της Επιτροπής πρόωρες, ενώ η ανάλυση των ζητημάτων που θίγουν δεν έχει ακόμη περατωθεί. Γι' αυτό συνιστάται η αναβολή της έναρξης ισχύος της οδηγίας. Όμως, για τον λόγο αυτό είναι απόλυτα αποδεκτή η τροπολογία 11 και οι σχετικές με αυτήν 31, 34, 35, 39, 40, 41, 47 και 48. Τέλος, συμφωνώ επίσης με την άποψη να προτιμηθεί η μορφή της οδηγίας από εκείνη του κανονισμού, και συνεπώς δεν μπορώ να κάνω δεκτή και την τροπολογία 53.

<SPEAKER ID=220 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.
<P>
Η συνεδρίαση λήγει στις 00.15

