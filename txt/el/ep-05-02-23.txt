<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="" AFFILIATION="(Η συνεδρίαση αρχίζει στις 9.02)">
<SPEAKER ID="3" LANGUAGE="" NAME="Πρόεδρος." AFFILIATION="(Το Σώμα, όρθιο, τηρεί ενός λεπτού σιγή)">
<P>
   Κυρίες και κύριοι, οι περισσότεροι από εσάς θα έχετε πιθανότατα μάθει ήδη τα νέα που πρόκειται να σας ανακοινώσω. Έχω το δυσάρεστο καθήκον να ενημερώσω το Κοινοβούλιο για τον θάνατο του πολύ αγαπητού συναδέλφου μας Renzo Imbeni.
<P>
Ο Renzo Imbeni ήταν μέλος αυτού του Σώματος και υπηρέτησε ως Αντιπρόεδρος επί δέκα χρόνια, από το 1994 ως το 2004. Ήταν ένας στρατευμένος βουλευτής, και είχα την τιμή να εργαστώ μαζί του στην COSAC.
<P>
Κατά τη διάρκεια της κοινοβουλευτικής του σταδιοδρομίας, ο Renzo Imbeni ήταν πάντα πρόθυμος να μοιραστεί τις αξίες του και τα ευρωπαϊκά ιδανικά του με τους συναδέλφους του. Εργαζόταν καθημερινά με μεγάλη αφοσίωση, κερδίζοντας τον σεβασμό των συναδέλφων του για τη συμβιβαστική προσέγγισή του και για τη συνεισφορά του στις πολλές ομάδες εργασίας στις οποίες μετείχε. Ο Renzo Imbeni μετείχε επίσης στο Μεσογειακό Φόρουμ και στην COSAC, όπου, όπως μόλις ανέφερα, είχα το προνόμιο να συνεργαστώ μαζί του.
<P>
Το Ευρωπαϊκό Κοινοβούλιο είναι υπερήφανο που υπήρξε βουλευτής του. Το έργο του Renzo Imbeni ως Αντιπροέδρου για μια ολόκληρη δεκαετία αξίζει να τύχει ιδιαίτερης αναγνώρισης. Θυμόμαστε τον πλούτο γνώσεών του, τη γενναιοδωρία του και το φιλικό του χαμόγελο. Έτσι κέρδισε τον σεβασμό των πολιτικών του φίλων αλλά και των πολιτικών του αντιπάλων.
<P>
Ο Renzo Imbeni θήτευσε ως δήμαρχος της Μπολόνια για πολλά χρόνια, και φρόντισε να παραμείνει σε επαφή με τους ψηφοφόρους του και τους πολίτες.
<P>
Απέστειλα τηλεγράφημα στην οικογένειά του, εκφράζοντας συλλυπητήρια εξ ονόματος του Σώματος. Σας καλώ να τηρήσετε μαζί μου ενός λεπτού σιγή στη μνήμη του Renzo Imbeni.
<SPEAKER ID="4" LANGUAGE="" NAME="Πρόεδρος." AFFILIATION="(Χειροκροτήματα)">
<P>
Όπως γνωρίζετε, κυρίες και κύριοι, τα μέλη του Ευρωπαϊκού Συμβουλίου συναντήθηκαν εχθές στις Βρυξέλλες, αν και δεν επρόκειτο κατ’ ουσίαν για συνεδρίαση του Συμβουλίου. Στη συνάντηση παρευρέθηκε ο κ. Barroso, Πρόεδρος της Επιτροπής, και εγώ, ενώ σκοπός της ήταν να συζητηθούν με τον κ. Μπους ορισμένες από τις πιο σημαντικές πτυχές των σχέσεων μεταξύ των Ηνωμένων Πολιτειών και της Ευρωπαϊκής Ένωσης και τα προβλήματα που πρέπει να αντιμετωπίσουμε μαζί. Πολλοί, αλλά όχι όλοι, από τους αρχηγούς κρατών και κυβερνήσεων που συμμετείχαν μπόρεσαν να πάρουν τον λόγο.
<P>
Είμαι βέβαιος ότι το Σώμα αντιλαμβάνεται ότι το γεγονός ότι ο Πρόεδρος του Ευρωπαϊκού Κοινοβουλίου το εκπροσώπησε σε αυτή τη συνεδρίαση σηματοδοτεί άλλο ένα βήμα προς την εξασφάλιση της πολιτικής αναγνώρισης που αξίζει το Κοινοβούλιο. Θα ήθελα να ευχαριστήσω για άλλη μια φορά τον κ. Juncker και τον κ. Barroso που εκτίμησαν τον ρόλο αυτού του Σώματος και κατέστησαν δυνατή την παρουσία μου.
<P>
Όπως είπα, δεν έλαβαν όλοι οι αρχηγοί κρατών και κυβερνήσεων τον λόγο, αλλά, όταν τελείωσαν, ο Πρόεδρος του Συμβουλίου κάλεσε τον κ. Barroso και εμένα να λάβουμε τον λόγο εν συντομία, όπως και έγινε. Μίλησα τελευταίος και είχα πολύ λίγο χρόνο στη διάθεσή μου, καθώς είχαμε ήδη υπερβεί σημαντικά τον χρόνο που είχε προβλεφθεί για τη συνεδρίαση.
<SPEAKER ID="5" LANGUAGE="" NAME="Πρόεδρος." AFFILIATION="(Χειροκροτήματα)">
<P>
   Πριν συνεχίσουμε με την ημερήσια διάταξη έχω τη χαρά να καλωσορίσω τον κ. Sam Rainsy στο Σώμα. Ο κ. Rainsy ηγείται ενός εκ των πολιτικών κομμάτων της αντιπολίτευσης στο Κοινοβούλιο της Καμπότζης και βρίσκεται σήμερα στο θεωρείο των επισήμων.
<P>
Κύριε Rainsy, θα ήθελα να διαβεβαιώσω εσάς και τους συναδέλφους σας για την αλληλεγγύη μας αυτές τις δύσκολες στιγμές. Σας ευχόμαστε κάθε επιτυχία στις προσπάθειές σας για την επίτευξη μιας ειρηνικής μετάβασης στη δημοκρατία στη χώρα σας.
<SPEAKER ID="6" LANGUAGE="" NAME="Πρόεδρος." AFFILIATION="">
<SPEAKER ID="7" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Αυτή η επέκταση θα επιτρέψει την εξέταση των σχέσεων της Ευρωπαϊκής Ένωσης με την περιοχή της Μεσογείου λαμβάνοντας υπόψη τις αξιολογήσεις του Ευρωπαϊκού Συμβουλίου του Ιουνίου του 2005 όσον αφορά τη στρατηγική εταιρική σχέση με τη Μεσόγειο και τη Μέση Ανατολή, τη διαδικασία της Βαρκελώνης στο πλαίσιο της δέκατης επετείου το 2005, καθώς και την εξέλιξη της ευρωπαϊκής πολιτικής γειτονίας κατά την ίδια περίοδο. Αυτή η δέσμευση επαναλήφθηκε πρόσφατα στη διάρκεια της πρόσφατης ευρωμεσογειακής υπουργικής διάσκεψης, που πραγματοποιήθηκε στη Χάγη στις 29 και 30 Νοεμβρίου 2004 και επαναβεβαίωσε τον κεντρικό χαρακτήρα της διαδικασίας της Βαρκελώνης, ο οποίος ενισχύθηκε μέσω της ευρωπαϊκής πολιτικής γειτονίας έναντι της Μεσογείου. Είναι μια διαδικασία στο πλαίσιο της οποίας η Ευρωπαϊκή Ένωση και οι μεσογειακοί εταίροι συμμετέχουν από κοινού στην πραγματοποίηση των στόχων της πολιτικής, οικονομικής και κοινωνικής μεταρρύθμισης, που αφορούν τις αντίστοιχες κοινωνίες. Οι ίδιοι αυτοί στόχοι τίθενται και στην εταιρική στρατηγική σχέση της Ευρωπαϊκής Ένωσης έναντι της Μεσογείου και της Μέσης Ανατολής. Περισσότερο από ποτέ, η ευρωμεσογειακή εταιρική σχέση συνιστά ένα ουσιαστικό περιφερειακό και προνομιακό πλαίσιο διαλόγου και συνεργασίας μεταξύ των δύο πλευρών της Μεσογείου. Η σύνοδος της Χάγης ήταν η δεύτερη υπουργική διάσκεψη, μετά από εκείνη της Νάπολης, και προηγείται εκείνης που θα πραγματοποιηθεί στο Λουξεμβούργο στις 30 και 31 Μαΐου 2005. Σε αυτό το πλαίσιο, ήδη άρχισαν οι προπαρασκευαστικές εργασίες για τη δέκατη επέτειο της στρατηγικής της Βαρκελώνης, η οποία θα εορτασθεί στη Βαρκελώνη τον Νοέμβριο του 2005. Εξάλλου, οι υπουργοί συμφώνησαν επίσης να προβούν σε έναν συνολικό απολογισμό της διαδικασίας και να ανακηρύξουν το 2005 έτος της Μεσογείου.
<P>
Όσον αφορά τον πολιτικό διάλογο και τον διάλογο για την ασφάλεια ανάμεσα στην Ευρωπαϊκή Ένωση και τους μεσογειακούς της εταίρους, η υπουργική διάσκεψη της Χάγης επαναβεβαίωσε την πρόοδο στη συνεργασία όσον αφορά την καταπολέμηση της τρομοκρατίας, την περιφερειακή ασφάλεια και τη μη εξάπλωση των όπλων μαζικής καταστροφής, καθώς και την ευρωπαϊκή πολιτική ασφάλειας και άμυνας. Μέτρα εταιρικής σχέσης, όπως η διοργάνωση σεμιναρίου για διπλωμάτες στη Μάλτα, η συνεργασία στον τομέα της πολιτικής προστασίας και της διαχείρισης καταστροφών ή το δίκτυο των ινστιτούτων εξωτερικής πολιτικής EuroMeSCo, συμβάλλουν ουσιωδώς στην προσέγγιση των ευρωμεσογειακών εταίρων. Αυτές οι προσπάθειες στοχεύουν επίσης στην υλοποίηση πολιτικών μεταρρυθμίσεων και συνεργασίας σε θέματα ανθρωπίνων δικαιωμάτων και εκδημοκρατισμού, ενώ βασίζονται στην κοινωνία των πολιτών, μέσω δεσμεύσεων που έχουν αναληφθεί είτε στο πλαίσιο συμφωνιών σύνδεσης είτε, όταν αυτό αποδεικνύεται αναγκαίο, στο πλαίσιο της ευρωπαϊκής πολιτικής γειτονίας. Εν προκειμένω, τα σχέδια δράσης που συμφωνήθηκαν με ορισμένους εταίρους αναγνωρίζουν κεντρικό ρόλο στα ανθρώπινα δικαιώματα, στον εκδημοκρατισμό, στη χρηστή διακυβέρνηση και στην ενίσχυση του κράτους δικαίου. Κατά τον αυτό τρόπο, η δημιουργία του Ευρωμεσογειακού Ιδρύματος Anna Lindh για τον διαπολιτισμικό διάλογο αποτελεί αποφασιστικό βήμα για την υλοποίηση της κοινωνικής, πολιτιστικής και ανθρώπινης εταιρικής σχέσης της διαδικασίας της Βαρκελώνης. Η έναρξη λειτουργίας του πρέπει να αξιοποιηθεί από όλα τα μέλη της εταιρικής σχέσης προκειμένου να ενισχυθεί η δημόσια εικόνα της διαδικασίας της Βαρκελώνης και στις δύο πλευρές της Μεσογείου.
<SPEAKER ID="8" LANGUAGE="EN" NAME="Ferrero-Waldner," AFFILIATION="μέλος της Επιτροπής">
<P>
   .  Κύριε Πρόεδρε, με μεγάλη μου χαρά συμμετέχω σε αυτήν τη συζήτηση σχετικά με τις σχέσεις ΕΕ-Μεσογείου. Το Ευρωπαϊκό Κοινοβούλιο υπήρξε πάντα σθεναρός υποστηρικτής της διαδικασίας της Βαρκελώνης. Θα ήθελα να εκφράσω την ευγνωμοσύνη μου, ιδιαίτερα σε πολλούς βουλευτές που υποστηρίζουν θερμά τις σχέσεις της Ευρώπης με την περιοχή της Μεσογείου, για τον ρόλο σας ως κινητήριου δύναμης πίσω από την ενεργό συμμετοχή της Ένωσης σε αυτήν την περιοχή. Έχω μεγάλο προσωπικό ενδιαφέρον σε αυτήν την περιοχή από τη στιγμή που κατάλαβα πόσο σημαντική είναι η ειρηνευτική διαδικασία για τη Μέση Ανατολή. Όπως μόλις ανέφερε ο συνάδελφός μου, υπάρχουν πολλές ελπίδες, μολονότι γνωρίζουμε ότι η διαδικασία είναι εύθραυστη. Επισκέφθηκα την περιοχή μία ημέρα πριν από το Sharm el-Sheikh. Είχα την ευκαιρία να δω τους ηγέτες που έκαναν πραγματικά θαρραλέα βήματα. Τους είπα ότι πρέπει να συνεχίσουμε και ότι αμφότερες οι πλευρές πρέπει να παγιώσουν τη νέα τους πορεία προς την ειρήνη στη Μέση Ανατολή, κυρίως εκμεταλλευόμενοι τις ευκαιρίες, αφενός, της πλατφόρμας –της Τετραμερούς– και, αφετέρου, του οδικού χάρτη. Η επιτυχής απεμπλοκή στη Γάζα αποτελεί προτεραιότητα για όλους μας. Πριν από δύο ημέρες, η ισραηλινή κυβέρνηση έλαβε μια πολύ θαρραλέα απόφαση όταν ο πρωθυπουργός Σαρόν και το υπουργικό του συμβούλιο αποφάσισαν να πράξουν κάτι τέτοιο. Γνωρίζουμε ότι πρόκειται για μια επικίνδυνη διαδικασία, αλλά πρέπει να κάνουμε ό,τι είναι δυνατόν ώστε να καταστήσουμε κάτι τέτοιο εφικτό.
<P>
Πέρα από τη μεσογειακή εταιρική σχέση, τη 10η επέτειο της οποίας θα εορτάσουμε εφέτος, είναι επίσης σημαντική η ευρωπαϊκή πολιτική γειτονίας, στο πλαίσιο της οποίας έχουμε ήδη εγκρίνει πέντε σχέδια δράσης για τις χώρες της νοτίου Μεσογείου. Η ευρωπαϊκή πολιτική γειτονίας προϋποθέτει την έμφαση στους κοινούς μας δεσμούς μέσω της γεωγραφίας, της ιστορίας, του εμπορίου, της μετανάστευσης και του πολιτισμού, φέροντας αυτές τις χώρες, ως έναν κύκλο φίλων, πιο κοντά στην Ευρωπαϊκή Ένωση. Η πολιτική γειτονίας δεν αντικαθιστά τη διαδικασία της Βαρκελώνης, αλλά υφίσταται για να την ενισχύει μέσω μιας σωστά οργανωμένης διμερούς διαδικασίας.
<P>
Η Επιτροπή έχει επίσης αποδώσει ύψιστη προσοχή στην πλήρη και ορθή εφαρμογή εκ μέρους όλων των πλευρών του ψηφίσματος 1559 του Συμβουλίου Ασφαλείας του ΟΗΕ. Το ψήφισμα αυτό ζητά τη διεξαγωγή ελεύθερων και δίκαιων εκλογών, χωρίς εξωτερική παρέμβαση, την απόσυρση όλων των ξένων δυνάμεων από τον Λίβανο, την αποστράτευση και τον αφοπλισμό των εθνοφρουρών, καθώς και την επέκταση του κυβερνητικού ελέγχου σε όλα τα εδάφη του Λιβάνου.
<P>
Όπως ήδη αναφέραμε, το 2005 θα είναι έτος σταθμός για τις σχέσεις ΕΕ-Μεσογείου. Εφόσον υπάρχουν σημάδια ότι ο κύκλος της βίας μεταξύ των δύο πλευρών μπορεί να σπάσει, πρέπει να κάνουμε ό,τι μπορούμε ώστε να παγιώσουμε την κατάπαυση του πυρός και να εξασφαλίσουμε την απόσυρση από τη Γάζα και, εν συνεχεία, να προχωρήσουμε με τον οδικό χάρτη για μια λύση με τη δημιουργία δύο κρατών.
<P>
Θα ήθελα να σας εκθέσω ορισμένες σκέψεις σχετικά με τις προτεραιότητες των επομένων ετών. Θα πρέπει να αναλογιστούμε πώς μπορούμε να χρησιμοποιήσουμε καλύτερα τη διαδικασία της Βαρκελώνης, ώστε να συμβάλουμε σε αυτήν τη νέα ώθηση της ειρηνευτικής διαδικασίας στη Μέση Ανατολή και να εγγυηθούμε την ειρήνη, όταν την κατακτήσουμε. Θα πρέπει επίσης να ασχοληθούμε με την πολιτική μεταρρύθμιση με τους εταίρους μας – οι βουλευτές θα γνωρίζουν την πρωτοβουλία της ομάδας G8. Παρευρέθηκα στο φόρουμ του Ραμπάτ – οι βουλευτές θα γνωρίζουν ότι το Κάιρο θα αναβληθεί για αργότερα. Θέλω να πάω εκεί, διότι πιστεύω ότι μπορούμε να κάνουμε πολλά ώστε να επιτύχουμε τους ίδιους στόχους με συμπληρωματικούς και παράλληλους τρόπους.
<P>
Θα πρέπει να προωθήσουμε τη μελέτη της ευρωπαϊκής ολοκλήρωσης. Στις εμπορικές και οικονομικές σχέσεις, θα πρέπει να επαναβεβαιώσουμε τους στόχους του 2010 για το ελεύθερο εμπόριο· να συμφωνήσουμε για έναν οδικό χάρτη με χρονοδιάγραμμα για το ελεύθερο εμπόριο στα γεωργικά και επεξεργασμένα γεωργικά προϊόντα· να αποφασίσουμε για ένα χρονοδιάγραμμα αναφορικά με την ελευθέρωση των υπηρεσιών· να επιταχύνουμε το ελεύθερο εμπόριο Νότου-Νότου – η διαδικασία του Αγαδίρ ήταν πολύ σημαντική· να πραγματοποιήσουμε συνάντηση των υπουργών Μεταφορών, ώστε να επεκτείνουμε τους διαδρόμους μεταφορών προς τη Μεσόγειο με τη χρηματοδοτική στήριξη της ΕΤΕπ.
<SPEAKER ID="9" LANGUAGE="DE" NAME="Poettering (PPE-DE )," AFFILIATION="εξ ονόματος της Ομάδας">
<P>
    Κύριε Πρόεδρε, κυρία Επίτροπε, είναι πολύ συμβολικό το γεγονός ότι σε λίγο θα μιλήσει εδώ ο Viktor Yushchenko, Πρόεδρος της Ουκρανίας, της μεγαλύτερης γείτονος χώρας της Ευρωπαϊκής Ένωσης προς τα ανατολικά, σήμερα που θα συζητήσουμε και για τις σχέσεις της Ευρωπαϊκής Ένωσης με τους νότιους γείτονες στην περιοχή της Μεσογείου. Στα βόρεια υπάρχει η Νορβηγία με την οποία έχουμε φιλικές σχέσεις και στα δυτικά βρίσκεται ο Ατλαντικός. Έτσι, πρέπει να επικεντρωθούμε πρωτίστως στους γείτονές μας στα ανατολικά και τα νότια. Σκοπεύουμε να επιδιώξουμε μια πολιτική διαλόγου, εταιρικής σχέσης και, ει δυνατόν, φιλίας με όλους τους γείτονές μας.
<P>
Η Ομάδα μας και ολόκληρο το Κοινοβούλιο στήριξε ενεργά τη σύσταση της Ευρωμεσογειακής Κοινοβουλευτικής Συνέλευσης και ο καλύτερος τρόπος για να τιμήσουμε τη μνήμη του Renzo Imbeni είναι να καταστήσουμε αυτήν την κοινοβουλευτική συνέλευση ένα πραγματικά αποτελεσματικό και προοδευτικό κοινοβουλευτικό όργανο. Ως γνωστόν, ο Renzo Imbeni δημιούργησε μαζί με τον συνάδελφο Γιώργο Δημητρακόπουλο και με τη δική μας υποστήριξη αυτή την κοινοβουλευτική συνέλευση. Ας τιμήσουμε λοιπόν τη μνήμη του κάνοντας εδώ καλή δουλειά!
<SPEAKER ID="10" LANGUAGE="IT" NAME="Napoletano (PSE )," AFFILIATION="εξ ονόματος της Ομάδας">
<P>
    Κύριε Πρόεδρε, κυρίες και κύριοι, εκφράζουμε την ικανοποίησή μας για το γεγονός ότι το Συμβούλιο αποφάσισε να κηρύξει το 2005 έτος της Μεσογείου. Για αυτόν ακριβώς τον λόγο προσδοκούμε έναν σημαντικότερο πολιτικό ρόλο της Ένωσης σε αυτήν την περιοχή. Η Μεσόγειος αποτελεί σήμερα την προτεραιότητά μας, καθώς σε αυτήν την περιοχή προβάλλουν οι μεγαλύτερες προκλήσεις για την ειρήνη, την ασφάλεια, την καταπολέμηση της τρομοκρατίας, την ανάπτυξη, τον σεβασμό των δικαιωμάτων, την προστασία του περιβάλλοντος και τη θετική διαχείριση της μετανάστευσης.
<P>
Η πολιτική γειτονίας πρέπει να ενισχύσει το πνεύμα της Βαρκελώνης σύμφωνα με τη μέθοδο της εταιρικής σχέσης, την οποία θα μπορούσαμε να προσανατολίσουμε σήμερα προς την κατεύθυνση της κοινής ανάπτυξης. Σε κάθε περίπτωση, δέκα χρόνια μετά τη Διακυβερνητική Διάσκεψη της Βαρκελώνης το 1995, αν και ουσιαστικά τα αποτελέσματα είναι κατώτερα των προσδοκιών που είχε δημιουργήσει αυτή η διαδικασία, οφείλουμε να διαπιστώσουμε τις προόδους που συντελέσθηκαν στις αμοιβαίες σχέσεις και στη βελτίωση της εφαρμογής του προγράμματος MEDA.
<P>
Στο πλαίσιο αυτό, επικροτούμε τον ρόλο της Αιγύπτου, αλλά παράλληλα μας προξενεί ανησυχία η εσωτερική κατάσταση της χώρας αυτής, μετά τη σύλληψη και την κράτηση, τις τελευταίες αυτές ημέρες, του κ. Nur, μέλους του αιγυπτιακού Κοινοβουλίου.
<P>
Ζητούμε τέλος έναν αποτελεσματικότερο και συνεκτικότερο ρόλο της Ευρωπαϊκής Ένωσης στον τομέα των ανθρωπίνων δικαιωμάτων, της δημοκρατίας και του κράτους δικαίου σε όλη την περιοχή. Η πολιτική γειτονίας πρέπει να βασίζεται σε καταλληλότερα όργανα και θεσμούς. Ζητούμε επίσης από την Επιτροπή και από το Συμβούλιο να λαμβάνουν περισσότερο υπόψη τον ρόλο της Ευρωμεσογειακής Κοινοβουλευτικής Συνέλευσης, ενός θεμελιώδους δημοκρατικού οργάνου το οποίο πρέπει να στηριχθεί και να ενισχυθεί και το οποίο δημιουργήθηκε χάρη στις προσπάθειες ανθρώπων όπως ο Renzo Imbeni. Η Συνέλευση αυτή κάνει τα πρώτα της βήματα: είναι η πρώτη φορά που συνεδριάζει εκτός Ευρώπης, στο Κάιρο, και ευχόμαστε να μπορέσει να πραγματοποιήσει μια έκτακτη σύνοδο υπό την Προεδρία σας, Πρόεδρε Borrell, επ’ ευκαιρία της δέκατης επετείου της διαδικασίας της Βαρκελώνης. 
<SPEAKER ID="11" LANGUAGE="FR" NAME="Morillon (ALDE )," AFFILIATION="εξ ονόματος της Ομάδας">
<SPEAKER ID="12" LANGUAGE="FR" NAME="Flautre (Verts/ALE )," AFFILIATION="εξ ονόματος της Ομάδας">
<P>
   . Κύριε Πρόεδρε, κύριε Προεδρεύων του Συμβουλίου, κυρία Επίτροπε, όπως και οι συνάδελφοί μου, χαίρομαι διότι το 2005 θα σηματοδοτήσει την ανανέωση και την επανέναρξη του ευρωμεσογειακού διαλόγου, διότι ανέκαθεν έτσι αποκαλούσαμε τη διαδικασία της Βαρκελώνης, τόσο για να υπογραμμίσουμε όλες τις ελπίδες που αυτή γέννησε όσο και όλες τις απογοητεύσεις που συσσωρεύονται μέρα με τη μέρα. Οι συνάδελφοί μου μνημόνευσαν την απεχθή και απαράδεκτη δολοφονία του Ραφίκ Χαρίρι, που θέτει σε κίνδυνο τη σταθερότητα σε αυτή την περιοχή, τη στιγμή που στη Μέση Ανατολή εμφανίζεται μια ακτίνα φωτός, την οποία θέλουμε να διατηρήσουμε και να δούμε να απλώνεται.
<P>
Σε λίγο, θα υποδεχθούμε τον κ. Yushchenko. Γνωρίζουμε ότι όλες οι πολιτικές και όλες οι ευχές που διατυπώνουμε πρέπει καταρχάς να βασίζονται στην ενεργητικότητα των ίδιων των κοινωνιών προκειμένου να χειραφετηθούν από περίπλοκες και ελευθεροκτόνες καταστάσεις. Πιστεύω ότι αυτό ακριβώς είναι το στοίχημα που πρέπει να…
<SPEAKER ID="13" LANGUAGE="PT" NAME="Portas (GUE/NGL )," AFFILIATION="εξ ονόματος της Ομάδας">
<P>
Το πρώτο από αυτά τα πεδία είναι η σύγκρουση μεταξύ Ισραηλινών και Παλαιστινίων. Όλοι γνωρίζουμε ότι η κατάπαυση του πυρός που ανακοινώθηκε είναι πολύ σημαντική για την Παλαιστίνη, προκειμένου να μπορέσει να ολοκληρώσει τη δημοκρατική εκλογική της διαδικασία. Ωστόσο, η κατάπαυση του πυρός δεν ισοδυναμεί με ειρήνη, και το Ισραήλ συνεχίζει να φυλακίζει άτομα ενώ αποφυλακίζει άλλα. Το Ισραήλ συνεχίζει να επανασχεδιάζει το τείχος της Δυτικής Όχθης ενώ ετοιμάζεται να αποσυρθεί από τη Γάζα. Η αλήθεια είναι ότι σχεδιάζει να μετατρέψει την Παλαιστίνη σε Bantustan. Η Ευρώπη μόνο κέρδος έχει να αποκομίσει αν είναι ξεκάθαρη σε σχέση με αυτό το θέμα.
<P>
Κυρία Επίτροπε, μιλήσατε επίσης πολύ γενικά για τη δεύτερη πτυχή, τη μετανάστευση. Ιστορικά, η Μεσόγειος υπήρξε ανέκαθεν μια θάλασσα επικοινωνίας, μια γέφυρα μεταξύ ανθρώπων και βασική δίοδος εμπορίου και πολιτισμών. Ωστόσο, εμείς οι Ευρωπαίοι, την μετατρέψαμε σε σύγχρονη τάφρο, όπου τα τελευταία δέκα χρόνια 4 000 άνδρες και γυναίκες έπνιξαν τις ελπίδες τους. Καθήκον μας, κυρία Επίτροπε, δεν είναι να μετατρέψουμε τις χώρες του Νότου σε αστυνόμους για όσους αναζητούν καλύτερες συνθήκες ζωής, αλλά να αντικαταστήσουμε την τρέχουσα μεταναστευτική πολιτική με μια πολιτική που θα επιδιώκει την αμφίδρομη εξισορρόπηση των μεταναστευτικών ροών. Αυτός είναι ο μοναδικός τρόπος που θα μας επιτρέψει να έχουμε το ηθικό κύρος να αντιμετωπίσουμε το ζήτημα των ανθρωπίνων δικαιωμάτων χωρίς υποκρισία. Αυτός είναι ο μόνος τρόπος με τον οποίο θα μπορούμε, για παράδειγμα, να καταδικάζουμε τις αποτρόπαιες συνθήκες των χιλιάδων Σουδανών, που τους μεταχειρίζονται ως σκλάβους στη Λιβύη.
<SPEAKER ID="14" LANGUAGE="NL" NAME="Belder (IND/DEM )," AFFILIATION="εξ ονόματος της Ομάδας">
<P>
Με δεδομένη αυτή την κατάσταση, με ποιον άραγε τρόπο μπορεί η Ευρωπαϊκή Ένωση να καταλήξει κάποτε σε συμφωνία σύνδεσης με τη Βηρυτό; Και πώς μπορούν το Συμβούλιο και η Επιτροπή να διαβιβάσουν στο Ευρωπαϊκό Κοινοβούλιο μια παρόμοια συμφωνία με τη Δαμασκό, η οποία διατηρεί κατοχικά στρατεύματα στον Λίβανο, λες και το ψήφισμα 1559 του Συμβουλίου Ασφαλείας του ΟΗΕ που ζητεί την απόσυρση της Συρίας δεν σημαίνει τίποτα για τις Βρυξέλλες. Παρά ταύτα, αναθάρρησα κάπως από την πρόθεση της κ. Επιτρόπου να λάβει υπόψη της αυτό το ψήφισμα.
<P>
Στην πραγματικότητα, το ίδιο αυτό ψήφισμα 1559 απαιτεί τη διάλυση της λιβανέζικης τρομοκρατικής οργάνωσης Χεζμπολά, η οποία, οπλισμένη μέχρι τα δόντια και εκπαιδευμένη από τους πάτρωνές της, τη Συρία και το Ιράν, επιχειρεί από τα νότια της χώρας εναντίον του Ισραήλ. Ωστόσο, είναι καιρός πλέον το Συμβούλιο και η Επιτροπή να λάβουν μέτρα έναντι της Δαμασκού και της Τεχεράνης. Αυτού του είδους η ευρωπαϊκή πολιτική αποφασιστικότητα διανοίγει επίσης νέες ευκαιρίες για τη διευθέτηση της σύγκρουσης μεταξύ Ισραηλινών και Παλαιστινίων.
<P>
Γεγονός είναι ότι οι πρόσφατες δηλώσεις της τωρινής παλαιστινιακής ηγεσίας δεν αφήνουν περιθώρια άλλων επιλογών στην Ευρωπαϊκή Ένωση. Αυτές οι δηλώσεις είναι ξεκάθαρες. Η Χεζμπολά δεν ενδιαφέρεται για τις διαπραγματεύσεις των Παλαιστινίων με το Ισραήλ και δίνει αμοιβή όχι μικρότερη από 100 000 δολάρια ΗΠΑ για κάθε παλαιστινιακή επίθεση αυτοκτονίας. Συνεπώς, παλαιστινιακοί κύκλοι δεν αποκλείουν την τρομοκρατία της Χεζμπολά εναντίον των ιδίων των παλαιστινίων διαπραγματευτών.
<SPEAKER ID="15" LANGUAGE="IT" NAME="Musumeci (UEN )," AFFILIATION="εξ ονόματος της Ομάδας">
<P>
Η διαδικασία της Βαρκελώνης προχώρησε με αργά βήματα, ιδίως όσον αφορά την υλοποίηση του προγράμματος MEDA, το οποίο επιταχύνθηκε μόνον τα τελευταία χρόνια. Η ισραηλοπαλαιστινιακή σύγκρουση απέδειξε την ανικανότητα της Ευρωπαϊκής Ένωσης να διαδραματίσει σημαντικό και καθοριστικό ρόλο. Το επαίσχυντο δουλεμπόριο των λαθρομεταναστών μεταξύ των δύο ακτών εξακολουθεί να σηματοδοτεί την αποτυχία της επιδιωκόμενης πολιτικής συνεργασίας μεταξύ των χωρών προέλευσης και προορισμού.
<P>
Θέλουμε ωστόσο να είμαστε αισιόδοξοι και δεχόμαστε με ικανοποίηση τα ενθαρρυντικά μηνύματα που έρχονται από αυτήν την περιοχή. Η μεταβολή της στάσης της κυβέρνησης της Λιβύης απέναντι στη διεθνή τρομοκρατία, η πρόσφατη βελτίωση των σχέσεων μεταξύ Ισραήλ και Παλαιστίνης και η σύσταση της Ευρωμεσογειακής Κοινοβουλευτικής Συνέλευσης είναι στοιχεία που δημιουργούν ελπίδες. Η Ευρωπαϊκή Ένωση πρέπει να αναλάβει επιτέλους αποφασιστικότερο ρόλο στην περιοχή για να εδραιώσει ένα κλίμα πραγματικής συνεργασίας, ανάπτυξης και ειρήνης. Σε διαφορετική περίπτωση, αυτή η συμπλήρωση δεκαετίας από τη διάσκεψη της Βαρκελώνης και η κήρυξη του 2005 ως έτους αφιερωμένου στη Μεσόγειο κινδυνεύουν να γίνουν απλώς ορόσημα της αδυναμίας μας. 
<SPEAKER ID="16" LANGUAGE="EN" NAME="McMillan-Scott (PPE-DE )." AFFILIATION="">
<P>
Ενώ βρισκόμουν στην Παλαιστίνη, και σε καθαρά ιδιωτικό επίπεδο, συναντήθηκα με εκπροσώπους της Χαμάς στη Δυτική Όχθη, επί τη βάση του γεγονότος ότι ήταν αντίθετοι προς τις δημοτικές εκλογές στην Παλαιστίνη. Τους ζήτησα τότε, και τους ζητώ και σήμερα, να συμμετάσχουν στις κοινοβουλευτικές εκλογές της 17ης Ιουλίου. Ωστόσο, πριν από αυτό, η Χαμάς δεν πρέπει απλώς να αποκηρύξει τη βία, αλλά και να παραδώσει τα όπλα της στις παλαιστινιακές δυνάμεις ασφαλείας.
<P>
Ορθώς, ορισμένοι απέτισαν φόρο τιμής στον Renzo Imbeni, τον προκάτοχό μου στη θέση του αντιπροέδρου που εκπροσωπεί το Κοινοβούλιο στην Ευρωμεσογειακή Κοινοβουλευτική Συνέλευση. Ο κ. Τρακατέλλης και εγώ σας βοηθούμε, κύριε Πρόεδρε, σε αυτό το έργο. Πιστεύω ότι οι Άραβες αξίζουν τη δημοκρατία. Ο Πρόεδρος Μπους ορθώς ομιλεί για αραβική ελευθερία. Ο μακρινός συγγενής μου, ο Λόρενς της Αραβίας, έγραψε κάποτε: «Έγραψα την επιθυμία μου στα αστέρια του ουρανού για να κερδίσω για εσάς ελευθερία, αυτόν τον αξιόλογο οίκο με τους επτά πυλώνες».
<SPEAKER ID="17" LANGUAGE="ES" NAME="Carnero González (PSE )." AFFILIATION="">
<P>
    Κύριε Πρόεδρε, επιτρέψτε μου να συνεχίσω από τα τελευταία λόγια του κ. McMillan-Scott. Η Ευρωπαϊκή Ένωση πρέπει να συμβάλει στη μετατροπή της περιοχής της Μεσογείου σε μια ζώνη ειρήνης και συνεργασίας. Θα καταλάβετε, επομένως, ότι, μολονότι συμφωνώ με τις δηλώσεις του κ. Schmit και της Επιτρόπου Ferrero-Waldner, πιστεύω ότι υπολείπονται φιλοδοξίας και πολιτικής αποφασιστικότητας.
<P>
Το 2005 συμβαίνει να έχει ανακηρυχθεί Έτος της Μεσογείου. Αυτό δεν πρέπει να αποτελέσει δικαιολογία για άλλο ένα ημερολόγιο γεμάτο όμορφες εικόνες. Υπάρχουν ήδη παραπάνω από αρκετά. Επιπλέον, οι Συμφωνίες Σύνδεσης έχουν αποδειχτεί αποτελεσματικά μέσα.
<P>
Σε εξέλιξη βρίσκεται επίσης μια κοινοβουλευτική διαδικασία, με τη μορφή της Ευρωμεσογειακής Κοινοβουλευτικής Συνέλευσης, η οποία πρόκειται να συνεδριάσει στο Κάιρο στο άμεσο μέλλον. Υπάρχουν και άλλοι στόχοι που πρέπει επίσης να επιτευχθούν, όπως η ζώνη ελεύθερων συναλλαγών που θα πρέπει να τεθεί σε ισχύ μέχρι το 2010, με μια νέα κοινωνική διάσταση. Όλα αυτά πρόκειται να γίνουν στο πλαίσιο μιας νέας πολιτικής γειτονίας, με πέντε νέα σχέδια δράσης και συγχρόνως με την έναρξη της συνεργασίας Νότου-Νότου.
<SPEAKER ID="18" LANGUAGE="ES" NAME="Guardans Cambó (ALDE )." AFFILIATION="">
<SPEAKER ID="19" LANGUAGE="DE" NAME="Özdemir (Verts/ALE )." AFFILIATION="">
<SPEAKER ID="20" LANGUAGE="" NAME="" AFFILIATION="Αντιπροέδρου">
<SPEAKER ID="21" LANGUAGE="IT" NAME="Poli Bortone (UEN )." AFFILIATION="">
<P>
    Κύριε Πρόεδρε, κυρίες και κύριοι, πριν από δέκα χρόνια στη Βαρκελώνη η Ευρωπαϊκή Ένωση και οι γειτονικές της χώρες της μεσογειακής ζώνης εκπόνησαν ένα φιλόδοξο πρόγραμμα με σκοπό να καταστεί η περιοχή μια ζώνη σταθερότητας, ειρήνης και οικονομικής προόδου μέσω της στενότερης συνεργασίας και της αμοιβαίας κατανόησης. Η υλοποίηση όλων των στόχων δεν στάθηκε δυνατή και για τον λόγο αυτόν πρέπει να προωθήσουμε με μεγαλύτερη αποτελεσματικότητα αυτή τη διαδικασία. Το 2005 μπορεί να αποτελέσει μια καλή ευκαιρία γι’ αυτό.
<P>
Από την άλλη πλευρά, πρέπει να αναφέρουμε μια θετική εξέλιξη: τη δημιουργία του ιδρύματος Anna Lindt, με έδρα την Αλεξάνδρεια της Αιγύπτου. Ελπίζουμε το Ίδρυμα να συμβάλει σημαντικά στην ενίσχυση των πολιτιστικών ανταλλαγών μεταξύ όλων των χωρών της ευρωμεσογειακής ζώνης και στην ανάπτυξη μιας δυναμικής και όσο το δυνατόν πιο πολυφωνικής κοινωνίας των πολιτών στις χώρες που υστερούν στον τομέα αυτόν.
<SPEAKER ID="22" LANGUAGE="MT" NAME="Grech (PSE )." AFFILIATION="">
<SPEAKER ID="23" LANGUAGE="DE" NAME="Brok (PPE-DE )." AFFILIATION="">
<P>
    Κύριε Πρόεδρε, κύριε Προεδρεύων του Συμβουλίου, κυρία Επίτροπε, θα ήθελα να διατυπώσω ορισμένες παρατηρήσεις, επειδή είχα την ευκαιρία να επισκεφθώ τη Μέση Ανατολή μαζί με την κ. Επίτροπο αμέσως πριν από τη σύνοδο κορυφής στο Sharm el Sheikh. Ως προς το γενικό πρόγραμμα για τη Μέση Ανατολή, γνωρίζουμε ότι η σταθερή ανάπτυξη μέσω της βελτίωσης των κοινωνικοοικονομικών συνθηκών και του εκδημοκρατισμού είναι πολύ σημαντική. Ωστόσο, γνωρίζουμε επίσης ότι αυτό θα λειτουργήσει μακροπρόθεσμα μόνον εάν η Μέση Ανατολή κατορθώσει να λύσει τα προβλήματα της, γιατί αυτά αποτελούν την αιτία ή το άλλοθι για πολλά άλλα. Γι’ αυτό, η παρούσα κατάσταση στη Μέση Ανατολή έχει τεράστια σημασία, εφόσον μάλιστα κατά τη γνώμη μου υπάρχει για πρώτη φορά μια πραγματική δυνατότητα επίτευξης συμφωνίας. Αυτό το λέω με αφορμή την επίσκεψή μου εκεί, όπου συνάντησα κορυφαίους εκπροσώπους της Παλαιστίνης και του Ισραήλ, ο καθένας από τους οποίους απέδιδε στους άλλους θετικά κίνητρα. Αυτή είναι η καθοριστική διαφορά με την προηγούμενη κατάσταση και το καίριο θεμέλιο για να υπάρξει μια επιτυχής ειρηνευτική διαδικασία.
<P>
Πρέπει να διασφαλίσουμε ότι το κουαρτέτο της Μέσης Ανατολής θα συναντηθεί επιτέλους στην περιοχή και δεν θα αρκεστεί στον γραπτό οδικό χάρτη αλλά θα επισκεφθεί ενωμένο την περιοχή. Πρέπει να φροντίσουμε να υποστηρίξουμε τους όρους πλαίσιο που θα διευκολύνουν την επίτευξη συμφωνίας των ηγετών και των δύο πλευρών. Αυτό συμπεριλαμβάνει και την άσκηση σαφούς επιρροής στο Ιράν και τη Συρία προκειμένου να σταματήσει η Χεζμπολά να καταστρέφει από έξω την ειρηνευτική διαδικασία. Πρέπει να στηρίξουμε τον πρόεδρο Abbas, έτσι ώστε να μπορέσει να καταλάβει ο παλαιστινιακός λαός ότι η ειρήνη είναι πλεονέκτημα για όλους. Γι’ αυτό, πρέπει να παράσχουμε πολύ γρήγορα κάθε δυνατή βοήθεια.
<SPEAKER ID="24" LANGUAGE="FR" NAME="De Keyser (PSE )." AFFILIATION="">
<P>
    Κύριε Πρόεδρε, η δολοφονία του Ραφίκ Χαρίρι στον Λίβανο ανακινεί τη διαμάχη γύρω από τη συμφωνία σύνδεσης ΕΕ-Συρίας και την εφαρμογή του ψηφίσματος 1559 του Συμβουλίου Ασφαλείας των Ηνωμένων Εθνών, την ίδια στιγμή που οι κυβερνήσεις Μπους και Σιράκ συμφιλιώνονται με την ιδέα ενός ελεύθερου και κυρίαρχου Λιβάνου.
<P>
Σήμερα, ο θάνατος του Ραφίκ Χαρίρι, οι άγνωστοι δολοφόνοι του οποίου συνεχίζουν να διαφεύγουν, θέτει εκ νέου αυτό το ζήτημα, καθώς και πολλά άλλα. Πρέπει, άραγε, ή δεν πρέπει να ζητήσουμε από τους Σύρους να απέχουν από κάθε ανάμειξη στις λιβανικές υποθέσεις; Η απάντησή μου είναι ότι πρέπει. Μήπως πρέπει να τερματίσουν επιτέλους την κατάσταση εκτάκτου ανάγκης που ισχύει σε αυτή τη χώρα εδώ και τριάντα χρόνια; Πρέπει. Μήπως πρέπει να εκδημοκρατίσουν ριζικά την κοινωνία τους, να απελευθερώσουν τους ακτιβιστές που είναι φυλακισμένοι; Η απάντησή μου είναι σαφής: ναι, πρέπει. Μήπως πρέπει να αποσύρουν τα στρατεύματά τους από τον Λίβανο; Όντως πρέπει, και αυτό άρχισαν να το πράττουν. Μήπως πρέπει, όπως υποδεικνύει ο στρατηγός Morillon, να θέσουμε ως όρο για την υπογραφή της συμφωνίας συνεργασίας Συρίας-ΕΕ την εκπλήρωση αυτών των προϋποθέσεων, ιδίως δε όσον αφορά την άμεση αποχώρηση όλων των συριακών στρατευμάτων από τον Λίβανο; Απευθύνω το ερώτημα στο Συμβούλιο.
<SPEAKER ID="25" LANGUAGE="FR" NAME="Saïfi (PPE-DE )." AFFILIATION="">
<P>
Σήμερα, είναι επιτακτικό να εμφυσήσουμε εκ νέου δυναμική σε αυτή τη διαδικασία. Δημιουργήθηκαν μέσα: συμφωνίες σύνδεσης, πολιτική γειτονίας και, κυρίως, η ευρωμεσογειακή κοινοβουλευτική συνέλευση, που αποτελεί μεγάλη δημοκρατική πρόοδο σε αυτή τη διαδικασία. Δημιουργήθηκε επίσης το Ίδρυμα Anna Lindh, το οποίο στοχεύει στην ενθάρρυνση του διαπολιτισμικού και διαπολιτιστικού διαλόγου. Υπάρχει, επίσης, η πολύ προχωρημένη ιδέα για τη δημιουργία μιας ευρωμεσογειακής αναπτυξιακής τράπεζας με στόχο την προώθηση της απασχόλησης, της υγείας και της εκπαίδευσης στις χώρες του Νότου. Δημιουργούνται, επίσης, και άλλες οργανώσεις, μέσα από τους κόλπους της κοινωνίας των πολιτών.
<SPEAKER ID="26" LANGUAGE="" NAME="Μπεγλίτης (PSE )." AFFILIATION="">
<P>
    Κύριε Πρόεδρε, εάν στο παρελθόν ο μεγάλος Γάλλος ιστορικός BRAUDEL ανέδειξε με το έργο του την πολιτική και οικονομική σημασία της Μεσογείου για την Ευρώπη, οι διεθνείς και περιφερειακές εξελίξεις τα τελευταία χρόνια καθιστούν το μεσογειακό χώρο στρατηγικής σημασίας για το μέλλον της Ευρωπαϊκής Ένωσης.
<P>
Είναι αλήθεια, κύριε Πρόεδρε, ότι η Ευρωμεσογειακή συνεργασία, όπως διαμορφώθηκε στη Βαρκελώνη το 1995, ενεπλάκη στην Αραβοϊσραηλινή σύγκρουση και δεν έχει φέρει τα αναμενόμενα αποτελέσματα. Σήμερα, η Ευρωπαϊκή Ένωση οφείλει, παράλληλα με την υλοποίηση του οδικού χάρτη για την Παλαιστίνη, να αναλάβει την πρωτοβουλία στο πλαίσιο του κουαρτέτου για τη διαμόρφωση ενός οδικού χάρτη για την ειρήνη μεταξύ Ισραήλ και Συρίας. Χρειαζόμαστε πλέον μια συνολική προσέγγιση για την ειρήνη, τη δημοκρατία, την ασφάλεια και τη σταθερότητα στη Μέση Ανατολή. Η Συρία, όπως και το Ισραήλ θα πρέπει να σεβαστεί τις αποφάσεις του Συμβουλίου Ασφαλείας του ΟΗΕ σχετικά με τον Λίβανο και να αποσύρει τις δυνάμεις της. Παράλληλα, πρέπει να επαναξιολογήσουμε τη διαδικασία της Βαρκελώνης στο νέο πλαίσιο της ευρωπαϊκής στρατηγικής γειτονίας το οποίο έχουμε διαμορφώσει, για να αποφύγουμε επικαλύψεις πολιτικών και πρωτοβουλιών.
<P>
Τελειώνω, κύριε Πρόεδρε, λέγοντας ότι η Ευρωπαϊκή Επιτροπή και το Συμβούλιο καλούνται να δώσουν συνέχεια στην πρωτοβουλία του πρώην Προέδρου της Ευρωπαϊκής Επιτροπής, Romano Prodi, όταν το 2002 δημιούργησε την πρωτοβουλία για τον διάλογο ανάμεσα στους λαούς και τους πολιτισμούς του ευρωμεσογειακού χώρου και στις σχετικές προτάσεις που είχε υποβάλει τότε η Επιτροπή Σοφών. 
<SPEAKER ID="27" LANGUAGE="" NAME="Δημητρακόπουλος (PPE-DE )." AFFILIATION="">
<SPEAKER ID="28" LANGUAGE="FR" NAME="Patrie (PSE )." AFFILIATION="">
<P>
Όπως υπογράμμιζε τον Ιούνιο του 2004 ο Χαβιέ Σολάνα, αυτή η εταιρική σχέση είναι για την Ευρώπη στρατηγικής σημασίας, υπό την προϋπόθεση βεβαίως ότι εφοδιάζεται με μέσα ανάλογα προς τις επιδιώξεις της. Καταρχάς, η διαδικασία της Βαρκελώνης πρέπει να αποτελέσει τον πρώτο πυλώνα της ευρωπαϊκής πολιτικής γειτονίας, στον βαθμό που αυτή η πολιτική επιδιώκει να προχωρήσει πολύ πιο πέρα από μια απλή συνεργασία, μέχρις ενός βαθμού σε πολιτική και οικονομική ολοκλήρωση. Η ευρωμεσογειακή κοινοβουλευτική συνέλευση πρέπει να αποτελέσει το δημοκρατικό της πλαίσιο· πρέπει να ενισχυθεί περαιτέρω. Η ευρωπαϊκή προεδρία της ευρωμεσογειακής κοινοβουλευτικής συνέλευσης θα επιτρέψει λογικά την εδραίωση μιας ισότιμης εταιρικής σχέσης. Ας μιλήσουμε για μια από κοινού ανάπτυξη, που να εδράζεται σε μια βάση κοινών αξιών: δημοκρατία, χρηστή διακυβέρνηση, θέση των γυναικών, βιώσιμη ανάπτυξη, διαπολιτισμικός διάλογος.
<SPEAKER ID="29" LANGUAGE="EN" NAME="Hybášková (PPE-DE )." AFFILIATION="">
<P>
    Κύριε Πρόεδρε, πριν από τρία χρόνια αναρωτιόμασταν τι να κάνουμε με το Ιράκ. Ορισμένες χώρες συμμετείχαν στη συμμαχία, ορισμένες όχι. Το τίμημα που όλοι πληρώσαμε ήταν τεράστιο. Ας στηρίξουμε τη δημοκρατία χρησιμοποιώντας τα ευρωπαϊκά ήπια μέσα που διαθέτουμε. Ας στηρίξουμε τη δημοκρατία στην Παλαιστίνη προτρέποντας τη Χαμάς να συμμετάσχει σε δίκαιες εκλογές. Ας την αφοπλίσουμε με τον δικό μας ήπιο τρόπο. Πώς πρέπει να το κάνουμε αυτό; Όχι μέσω αδιαφανούς δημοσιονομικής στήριξης. Θα πρέπει να χρηματοδοτήσουμε φιλόδοξα και συγκεκριμένα σχέδια που θα αντιμετωπίζουν άμεσα τη δημαγωγική προπαγάνδα της Χαμάς. Ας χρηματοδοτήσουμε άμεσα 200 ιατρούς στη Δυτική Όχθη και ας εξοπλίσουμε και διατηρήσουμε 100 δημοτικά σχολεία στην ίδια περιοχή με την πλήρη στήριξή μας, ενεργώντας σαφώς υπό την ευρωπαϊκή σημαία. Αυτός θα ήταν ένας «ήπιος» τρόπος αφοπλισμού της Χαμάς.
<P>
Υπάρχει άλλο ένα σοβιετικού στυλ αυταρχικό καθεστώς στη γειτονιά της Μεσογείου. Δεν χρειάζεται να αποστείλουμε στρατεύματα και δεν χρειάζεται να υπογράψουμε συμφωνία σύνδεσης με αυτό το καθεστώς. Ας παραμείνουμε συνεπείς στο ψήφισμα 1559. Ας ζητήσουμε άμεση απόσυρση των στρατευμάτων από τον Λίβανο. Ας ζητήσουμε τις ελεύθερες και δίκαιες εκλογές στον Λίβανο τις οποίες ζητά σήμερα ο αραβικός κόσμος της Βηρυτού. Όμως, ας διαχωρίσουμε επίσης τη Συρία από τη Χεσμπολά, τον τρομοκράτη συνεργάτη της, χωρίς να υπάρχουν τεχνητές διακρίσεις μεταξύ στρατιωτικών και κοινωνικών δεσμών. Θα πρέπει να εντάξουμε αμέσως τη Χεσμπολά στον ευρωπαϊκό κατάλογο των τρομοκρατικών οργανώσεων. 
<SPEAKER ID="30" LANGUAGE="PT" NAME="Madeira (PSE )." AFFILIATION="">
<P>
    Το έτος 2005 είναι το Έτος της Μεσογείου. Η χρονιά ξεκίνησε με θετικά σημάδια, όσον αφορά τόσο τη δημοκρατική διαδικασία όσο και τις ειρηνευτικές συνομιλίες. Στο Αμάν, η Επιτροπή Οικονομικών, Χρηματοδοτικών, Κοινωνικών και Εκπαιδευτικών Θεμάτων της Ευρωμεσογειακής Κοινοβουλευτικής Συνέλευσης επιχείρησε να ενισχύσει αυτά τα σημάδια και να τους προσδώσει βραχυπρόθεσμους και μεσοπρόθεσμους στόχους, με σκοπό την προστασία των πολιτών και την ανάπτυξη. Η βία, ωστόσο, επανήλθε, και ο θάνατος του Ραφίκ Χαρίρι κατέδειξε πόσο επιτακτική ανάγκη είναι να ενισχύσει η ΕΕ τον ρόλο της ως ενεργού εταίρου. Στο Ευρωπαϊκό Κοινοβούλιο, όπως και στο Αμάν, όλοι θεωρούμε την ειρήνη ως ευκταίο και αναγκαίο παράγοντα ευημερίας.
<P>
Στη Μέση Ανατολή, 60 δισεκατομμύρια ευρώ δαπανώνται ετησίως για όπλα και η περικοπή κατά το ήμισυ αυτού του ποσού θα αποδεσμεύσει απολύτως αναγκαίους πόρους για τη στήριξη της ανάπτυξης σε ολόκληρη την περιοχή. Συναφώς, κατά τη διάρκεια αυτού του Έτους της Μεσογείου, και στα προσεχή χρόνια, η ΕΕ πρέπει να έχει έναν σαφώς προσδιορισμένο, πρακτικό ρόλο. Πρέπει να διασφαλιστεί η οικονομική και περιφερειακή ολοκλήρωση σε πιο παγκοσμιοποιημένες αγορές, όπως η ΕΕ, και τα 720 εκατομμύρια κατοίκων του ευρωμεσογειακού χώρου αντιπροσωπεύουν, κατά συνέπεια, σημαντικότερη αγορά από εκείνη της Κίνας, γεγονός που θα πρέπει να ληφθεί υπόψη από τις επιχειρήσεις που επιδιώκουν να προβούν σε επενδύσεις.
<P>
Η εκπαίδευση και η κατάρτιση είναι στοιχεία καίριας σημασίας για τη δημιουργία βιομηχανικού εργατικού δυναμικού. Συνεπώς, η Επιτροπή πρέπει να επιδιώξει τη στήριξη μέτρων που περιλαμβάνουν τις χώρες του Προγράμματος MEDA και, έτσι, να διανοίξει νέες προοπτικές. Προκειμένου να ενισχυθεί η απασχόληση, η ΕΕ πρέπει να συμβάλει στη δημιουργία θέσεων εργασίας στη βιομηχανία και να υποστηρίξει και να προωθήσει χρηματοπιστωτικούς μηχανισμούς σε μικροκλίμακα. Η ανάπτυξη και οι κοινές πρωτοβουλίες είναι απολύτως αναγκαίες στους τομείς του νερού, της ενέργειας, των μεταφορών, των υποδομών και του τουρισμού, προκειμένου να υπάρξει κοινωνική πρόοδος και οικονομική και περιφερειακή ολοκλήρωση.
<SPEAKER ID="31" LANGUAGE="ES" NAME="Millán Mon (PPE-DE )." AFFILIATION="">
<P>
Φυσικά, η κατάσταση των χωρών στη νότια πλευρά της ποικίλλει. Ωστόσο, οι περισσότερες από αυτές αντιμετωπίζουν μεγάλες προκλήσεις. Ως παράδειγμα θα μπορούσα να αναφέρω την ανάγκη να σημειωθεί πρόοδος στη δημοκρατία και στον σεβασμό των ανθρωπίνων δικαιωμάτων, στον κοινωνικό και οικονομικό εκσυγχρονισμό, στις διοικητικές μεταρρυθμίσεις και στη βελτίωση των δημοσίων υπηρεσιών, ιδιαίτερα της εκπαίδευσης. Και αυτό διότι οι νέοι αποτελούν ένα μεγάλο ποσοστό των μεγάλων πληθυσμών αυτών των χωρών. Χαίρομαι που η Επίτροπος Ferrero-Waldner έδωσε έμφαση στην παιδεία. Η πιο αποτελεσματική καταπολέμηση της τρομοκρατίας και των εγκληματικών οργανώσεων που εμπλέκονται στην παράνομη μετανάστευση είναι άλλη μία πρόκληση που αντιμετωπίζει η περιοχή, μαζί με την καταπολέμηση της διαφθοράς.
<P>
Τα βασικά ευρωπαϊκά μέσα που είναι σχεδιασμένα για να μας επιτρέψουν να επιτύχουμε αυτούς τους στόχους είναι η διαδικασία της Βαρκελώνης, η ευρωπαϊκή πολιτική γειτονίας και τα σχέδια δράσης. Χαίρομαι ιδιαίτερα διότι το ίδρυμα Anna Lindh πρόκειται να εγκαινιαστεί σύντομα, και διότι το Κοινοβούλιο θα αναλάβει προσεχώς την Προεδρία της Ευρωμεσογειακής Κοινοβουλευτικής Συνέλευσης.
<P>
Δέκα χρόνια έχουν περάσει από την έναρξη της διαδικασίας της Βαρκελώνης, αλλά πρέπει να συνεχίσουμε να την στηρίζουμε, ούτως ώστε οι πολίτες των χωρών της νότιας πλευράς της Μεσογείου να μην αισθάνονται ότι η διευρυμένη Ένωση έχει ξεχάσει τα προβλήματά τους. Συνεπώς, πρέπει να δοθεί ισχυρή στήριξη στη διαδικασία της Βαρκελώνης. Αυτό το έτος, το 2005, κηρύχθηκε Έτος της Μεσογείου, γεγονός που αποτελεί μια εξαιρετική ευκαιρία να δοθεί νέα ώθηση στη διαδικασία της Βαρκελώνης, ακριβώς τη στιγμή που οι προοπτικές για την ειρηνευτική διαδικασία στη Μέση Ανατολή είναι πολύ καλύτερες, όπως επεσήμαναν πολλοί προηγούμενοι ομιλητές. 
<SPEAKER ID="32" LANGUAGE="NL" NAME="Eurlings (PPE-DE )." AFFILIATION="">
<P>
    Κύριε Πρόεδρε, όταν το φθινόπωρο του 2003 ο κ. Mahmoud Abbas δεν είχε άλλη επιλογή από το να παραιτηθεί από πρωθυπουργός, επειδή ο Γιάσερ Αραφάτ δεν του άφηνε ελευθερία κινήσεων να εργαστεί για την ειρήνη, λίγοι άνθρωποι φανταζόντουσαν ότι, ενάμιση χρόνο αργότερα, θα μας παρουσιαζόταν τέτοια ιστορική ευκαιρία για βιώσιμη ειρήνη – και όντως είναι ιστορική αυτή η ευκαιρία. Αν δούμε με ποιον τρόπο ο Mahmoud Abbas υιοθετεί μια πραγματιστική στάση, και ποια είναι η πρώτη αντίδραση του Ισραήλ, αλλά και πόσο ο λαός του Λιβάνου διεκδικεί το δικαίωμά του στην ελευθερία και την αυτοδιάθεση σε ιστορικές διαστάσεις, πιστεύω ότι είναι πολύ σημαντικό η Ευρώπη να δώσει τα σωστά μηνύματα. Ποια είναι αυτά τα μηνύματα;
<P>
Καταρχάς, εμείς, από κοινού με τις Ηνωμένες Πολιτείες, πρέπει να πιέσουμε ώστε να αναζωογονηθεί ο οδικός χάρτης, αλλά και, όπως είπε προ ολίγου ο κ. Brok, να παράσχουμε στήριξη στους Παλαιστινίους σε αυτή τη συγκεκριμένη φάση, ούτως ώστε οι άνθρωποι εκεί να αντιληφθούν το συντομότερο δυνατόν ότι οι πραγματιστές και οι μετριοπαθείς μπορούν όντως να παράσχουν οφέλη. Τρίτον, πρέπει να στείλουμε επίσης ένα ξεκάθαρο μήνυμα στους κακοπροαίρετους, και αναφέρομαι ειδικότερα στη Χεζμπολά, έναντι της οποίας η στάση της Ευρώπης είναι πραγματικά παράδοξη.
<P>
Στην περίπτωση της Χαμάς, είχαμε πει κάποτε ότι, συνολικά, έσφαλε τόσο από πολιτικής όσο και από στρατιωτικής άποψης. Σε ό,τι αφορά τη Χεζμπολά, παραμένουμε διπρόσωποι, γιατί, στην περίπτωσή τους, λέμε ότι το στρατιωτικό σκέλος σφάλλει, αλλά ότι μπορούμε να διαπραγματευτούμε μαζί τους σε πολιτικό επίπεδο. Δεν υπάρχει πλέον λόγος να συντηρούμε αυτόν τον δυϊσμό, διότι αυτός ο δυϊσμός είναι παράλογος. Υπάρχει ένας ηγέτης, ο κ. Nasrallah, που είναι και πολιτικός και στρατιωτικός ηγέτης, και ο οποίος ισχυρίζεται ότι πρόκειται για ενιαία οργάνωση. Επίσης, ο δεύτερος στην ιεραρχία, ο σεΐχης Naim Qassem, δηλώνει ότι είναι μία οργάνωση, ότι από πολιτικής και στρατιωτικής σκοπιάς έχουν τον ίδιο στόχο: «η πολιτική δραστηριότητα ενσωματώνεται στις αντιστασιακές επιχειρήσεις, είναι αναπόσπαστο κομμάτι της πολιτικής δραστηριότητας». Αυτά τα είπε το νούμερο δύο της Χεζμπολά και, αν υπάρχει ακόμα αμφιβολία, θέλω να παραθέσω τα λόγια του εκπροσώπου της Χεζμπολά στο κοινοβούλιο του Λιβάνου, αυτού με τον οποίο συνομιλούμε, ο οποίος δηλώνει: «η Χεζμπολά είναι μια οργάνωση της οποίας όλοι οι μαχητές είναι ταυτόχρονα πολιτικοί και μαχητές. Ο τρόπος που ορισμένοι στη Δύση επιδιώκουν να προδώσουν τη Χεζμπολά δεν μας εξαπατά».
<SPEAKER ID="33" LANGUAGE="EN" NAME="Κασουλίδης (PPE-DE )." AFFILIATION="">
<SPEAKER ID="34" LANGUAGE="DE" NAME="Laschet (PPE-DE )." AFFILIATION="">
<P>
    Κύριε Πρόεδρε, κυρίες και κύριοι, πολλοί ομιλητές περιέγραψαν σήμερα το πρωί πώς μπορεί να γίνει το 2005 έτος της πολιτικής καλής γειτονίας. Σπανίως οι προοπτικές ήταν τόσο καλές. Είναι η δέκατη επέτειος της διαδικασίας της Βαρκελώνης, στη Μέση Ανατολή σημειώνονται ειρηνικές εξελίξεις μεταξύ Ισραήλ και Παλαιστίνης –κάτι που θα θεωρούσαμε αδύνατο πριν από λίγους μόλις μήνες– και σήμερα βρίσκεται μαζί μας ο πρόεδρος Yushchenko από την ανατολική μας γειτονιά, όπου επικρατούν σταδιακά η δημοκρατία και τα ανθρώπινα δικαιώματα.
<P>
Θεωρώ ότι ακολουθούμε τον σωστό δρόμο και πρέπει τώρα να γίνουμε πιο απαιτητικοί. Ανέκαθεν λέγαμε ότι, εάν αντιμετωπιστεί η διαφθορά στην Αυτόνομη Παλαιστινιακή Αρχή και τεθεί τέρμα στην τρομοκρατία, εμείς οι Ευρωπαίοι πρέπει να βοηθήσουμε παρέχοντας, εν ανάγκη, περισσότερα χρήματα. Αυτό σημαίνει πως πρέπει να είμαστε προετοιμασμένοι να υποστηρίξουμε με δική μας πρωτοβουλία αυτή τη διαδικασία. Ο κ. Brok εξέφρασε αναμφίβολα τη γνώμη της πλειοψηφίας του Σώματος, κυρία Επίτροπε. Αν δηλαδή αναλάβετε τώρα δράση, θα έχετε τη στήριξή μας. Η πρόβλεψη ότι μετά τον θάνατο του Αραφάτ θα επικρατούσε χάος αποδείχθηκε εσφαλμένη. Αυτό που προωθήθηκε ήταν η ειρήνη. Τώρα ισχύουν μέτρα καταπολέμησης της διαφθοράς και εμείς οι Ευρωπαίοι πρέπει να στηρίξουμε αυτή τη διαδικασία.
<P>
Επιτρέψτε μου να κάνω μια τελευταία παρατήρηση για τη Συρία, την οποία ήδη ανέφερε ο κ. Eurlings. Τα σχόλια του κ. Σολάνα με την παρούσα μορφή τους είναι απαράδεκτα. Πρέπει τώρα να απαιτήσουμε περισσότερα και από τη Συρία. Όλοι οι Άραβες γείτονές μας θέλουν να υποστηρίξουν την ειρηνευτική διαδικασία και η Συρία θα πρέπει τώρα να κριθεί ανάλογα με το εάν θα αντιμετωπίσει τη Χαμάς και τη Χεζμπολά στον Λίβανο και τη Συρία. Αν δεν το κάνει, δεν μπορεί να είναι ένας καλός εταίρος για την πολιτική της ΕΕ. Αυτό πρέπει να το διασαφηνίσουμε και, από αυτή την άποψη, τα σχόλια της κ. Επιτρόπου ήταν ευθύτερα από εκείνα του κ. Σολάνα κατά τις προηγούμενες εβδομάδες. 
<SPEAKER ID="35" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Ένα άλλο σημείο που μνημονεύθηκε επί μακρόν και το οποίο απασχολεί το Συμβούλιο είναι η κατάσταση στον Λίβανο. Η εσωτερική κατάσταση του Λιβάνου έχει καταστεί εξαιρετικά λεπτή μετά τη δολοφονία του πρώην πρωθυπουργού Χαρίρι. Σημείωσα με προσοχή ότι διατυπώθηκαν ορισμένα σχόλια, ή ακόμα και απαιτήσεις. Δύναμαι να σας πω ότι, όσον αφορά τον Λίβανο, υπάρχει καταρχάς μια σύμπτωση απόψεων που θα χαρακτήριζα πλήρη μεταξύ Ευρωπαϊκής Ένωσης και Ηνωμένων Πολιτειών, και αυτό το στοιχείο συνάγεται σαφώς από τις χθεσινές συζητήσεις. Το ψήφισμα 1559 των Ηνωμένων Εθνών, το οποίο υποστηρίχθηκε αρχικά από μια ευρωπαϊκή χώρα και τις Ηνωμένες Πολιτείες, διαλαμβάνει εντελώς νέα διάσταση στο πλαίσιο της κρίσης στην οποία κινδυνεύει να εισέλθει αυτή η χώρα μετά τη δολοφονία του Χαρίρι.
<P>
Όσον αφορά την ειρηνευτική διαδικασία, πιστεύω ότι όλοι συμφωνούμε πως αποτελεί ουσιαστικό στοιχείο προκειμένου να εμφυσήσουμε νέα πνοή στη διαδικασία της Βαρκελώνης και στον διάλογο με τη Μεσόγειο. Συμφωνώ με τον κ. Morillon, ο οποίος επεσήμανε ότι η Ευρώπη πρέπει να καταρτίσει σχέδια για την προετοιμασία του σταδίου που έπεται της ειρηνευτικής συμφωνίας. Είμαι σε θέση να τον διαβεβαιώσω ότι οι υπηρεσίες που μεριμνούν για αυτά τα ζητήματα των ειρηνευτικών δυνάμεων δεν θα παραγνωρίσουν βεβαίως αυτή την προετοιμασία και αυτόν τον σχεδιασμό.
<P>
Αυτή την εβδομάδα θα έχουμε μια πρώτη συζήτηση στο Συμβούλιο Δικαιοσύνης και Εσωτερικών Υποθέσεων σε σχέση με το πράσινο βιβλίο που πρότεινε η Επιτροπή, το οποίο άλλωστε παρουσιάστηκε από τον Επίτροπο Frattini ενώπιον του Ευρωπαϊκού Κοινοβουλίου. Πρόκειται για ένα πράσινο βιβλίο σε σχέση με τη Μετανάστευση. Πιστεύω ότι πρέπει να υιοθετήσουμε μια προσέγγιση εταιρικής σχέσης και να προσπαθήσουμε να εξεύρουμε λύσεις για μια συντεταγμένη, ελεγχόμενη μετανάστευση, αλλά και μια νόμιμη μετανάστευση που να επιτρέπει επίσης, από τη στιγμή που θα αφιχθούν τα άτομα στην Ευρώπη, να τα ενσωματώνουμε και να τα καθιστούμε πλήρως κοινωνούς του συλλογικού μας βίου. 
<SPEAKER ID="36" LANGUAGE="ES" NAME="Ferrero-Waldner," AFFILIATION="Επιτροπή">
<P>
Όπως ανέφεραν ο κ. Brok και ο κ. Laschet, πρέπει να κάνουμε τώρα τα πάντα για να στηρίξουμε αυτήν την ειρηνευτική διαδικασία, ακόμα και πολιτικά, στο πλαίσιο της Τετραμερούς. Αισθάνομαι μεγάλη υπερηφάνεια που είμαι νέο μέλος της. Η επόμενη τετραμερής συνάντηση θα πραγματοποιηθεί στο Λονδίνο. Εκεί, θα μπορέσουμε να συνεχίσουμε να στηρίζουμε αυτή τη διαδικασία, βήμα προς βήμα. Εχθές, συζητήσαμε για το θέμα με την Condoleezza Rice και τον Πρόεδρο Μπους. Έχουν τώρα ορίσει έναν συντονιστή ασφαλείας για την περιοχή, ο οποίος θα βοηθήσει στην αντιμετώπιση μελλοντικών περιστατικών. Αυτό είναι σημαντικό ώστε να συνεχιστεί αυτή η διαδικασία.
<P>
Παρέχουμε βοήθεια στους τομείς της εκπαίδευσης, της υγείας και της δημιουργίας θέσεων εργασίας, και συχνά συνεργαζόμαστε με την Υπηρεσία Αρωγής και Έργων των Ηνωμένων Εθνών για τους Πρόσφυγες της Παλαιστίνης (UNRWA). Θα ξεκινήσουμε επίσης επενδυτικά σχέδια, για παράδειγμα με τον θαλάσσιο λιμένα. Το έχω ήδη ανακοινώσει. Έτσι, μπορείτε να δείτε ότι δεν αντιμετωπίζουμε με απερισκεψία αυτήν τη διαδικασία. Απεναντίας, την αντιμετωπίζουμε με πολύ μεγάλη σοβαρότητα.
<P>
Εχθές, συζητήσαμε το ευρύτερο θέμα της Μέσης Ανατολής με την Condoleezza Rice. Είναι μια εξαιρετική ευκαιρία να χρησιμοποιήσουμε την ώθηση που υπάρχει για να προχωρήσουμε όσον αφορά την ειρηνευτική διαδικασία, την πολιτική γειτονίας μας, τη διαδικασία της Βαρκελώνης και τη νέα δέσμευση της Αμερικής να θέσει τους ίδιους στόχους. Όλα αυτά πρέπει να γίνουν παράλληλα. Θέλουμε να εκμεταλλευθούμε όσα έχουμε ήδη κάνει.
<P>
Δώσαμε τεράστια χρηματικά ποσά στο πλαίσιο του προγράμματος MEDA. Στο τέλος του 2004, 1,2 δισ. ευρώ δεσμεύτηκαν για την περιοχή της Μεσογείου και της Μέσης Ανατολής, συμπεριλαμβανομένων 160 εκατ. ευρώ για το Ιράκ. Όσον αφορά το Ιράκ, οι πληρωμές ανήλθαν σε 1 125 εκατ. ευρώ. Το 2004, δεσμεύσαμε περίπου 700 εκατ. ευρώ και πληρώσαμε 800 εκατ. ευρώ, και έτσι η αναλογία πληρωμών/δεσμεύσεων είναι 115%. Η βελτιωμένη απόδοση συμβαδίζει με την αύξηση της ποιότητας των προγραμμάτων. Σας ζητώ να μας στηρίξετε όσον αφορά τις δημοσιονομικές προοπτικές και το μέσο της ευρωπαϊκής πολιτικής γειτονίας. Είναι το μέσο που θα μας βοηθήσει πραγματικά να δράσουμε.
<P>
Πέρυσι δώσαμε 320 εκατ. ευρώ στο Ιράκ, κυρίως για την υγεία, την εκπαίδευση και τις βασικές ανάγκες. Μόλις αναφέραμε άλλα 200 εκατ. ευρώ που θέλουμε να δώσουμε για να στηρίξουμε τον πληθυσμό και τη συνταγματική διαδικασία. Είμαστε έτοιμοι να διορίσουμε εμπειρογνώμονες που θα μπορούσαν να συνεργαστούν με τα Ηνωμένα Έθνη.
<SPEAKER ID="37" LANGUAGE="" NAME="Πρόεδρος. –" AFFILIATION="">
<P>
   Έχω λάβει έξι προτάσεις ψηφίσματος από έξι πολιτικές ομάδες για την περάτωση της συζήτησης, σύμφωνα με το άρθρο 103, παράγραφος 2, του Κανονισμού(1).
<P>
Η ψηφοφορία θα διεξαχθεί σήμερα, στις 11.30. 
<SPEAKER ID="38" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τώρα τις δηλώσεις του Συμβουλίου και της Επιτροπής για τα ανθρώπινα δικαιώματα (Γενεύη, 14 Μαρτίου έως 22 Απριλίου 2005) 
<SPEAKER ID="39" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Κύριε Πρόεδρε, η Ευρωπαϊκή Ένωση διαδραμάτισε ενεργό ρόλο κατά την 60ή σύνοδο της Επιτροπής Ανθρωπίνων Δικαιωμάτων των Ηνωμένων Εθνών στη Γενεύη. Όπως και στη διάρκεια των προηγουμένων ετών, ανέλαβε τον μεγαλύτερο αριθμό πρωτοβουλιών: τρεις πρωτοβουλίες για συγκεκριμένα θέματα και δέκα πρωτοβουλίες για την κατάσταση των ανθρωπίνων δικαιωμάτων σε διάφορες χώρες. Η 61η σύνοδος της Επιτροπής Ανθρωπίνων Δικαιωμάτων εντάσσεται σε ένα από πολλές απόψεις διαφορετικό πλαίσιο.
<P>
Σε αυτό το νέο πλαίσιο, η δυναμική που αναπτύχθηκε με τη συζήτηση γύρω από την Επιτροπή Ανθρωπίνων Δικαιωμάτων, σε συνδυασμό με την ελπίδα που γέννησαν οι τελευταίες εξελίξεις στη Μέση Ανατολή, μας επιτρέπει να θεωρήσουμε ότι η 61η σύνοδος της Επιτροπής Ανθρωπίνων Δικαιωμάτων θα συμβάλει καθοριστικά στην πρόοδο των ανθρωπίνων δικαιωμάτων.
<P>
Στη σύνοδο του Μαρτίου, το Συμβούλιο θα οριστικοποιήσει επισήμως τις προτεραιότητες της ΕΕ για την 61η σύνοδο της Επιτροπής Ανθρωπίνων Δικαιωμάτων. Πέραν των δικών της πρωτοβουλιών, η ΕΕ επιδιώκει να συνεργαστεί με τις τρίτες χώρες που προτίθενται να αναλάβουν πρωτοβουλίες για την προώθηση των ανθρωπίνων δικαιωμάτων, ιδίως στο πλαίσιο της καταπολέμησης της τρομοκρατίας ή στο πλαίσιο των διεθνικών κοινωνιών. Όπως στο παρελθόν, δεσμεύεται να ενισχύσει το πνεύμα του διαλόγου, που είναι απαραίτητο για την από κοινού αναζήτηση λύσεων στα κοινά προβλήματα.
<P>
Η Ευρωπαϊκή Ένωση ευελπιστεί ότι μπορεί να υπολογίζει στη στήριξη του Ευρωπαϊκού Κοινοβουλίου, το ψήφισμα του οποίου είναι πολύ πιο φιλόδοξο από το πρόγραμμά μας για την 61η Σύνοδο της Επιτροπής Ανθρωπίνων Δικαιωμάτων. Η ΕΕ συμμερίζεται τις ανησυχίες που εκφράζει το Ευρωπαϊκό Κοινοβούλιο και μπορώ να σας διαβεβαιώσω ότι τα προβλήματα που αναφέρετε ελήφθησαν υπόψη στις συζητήσεις μας αλλά και στις αποφάσεις μας. Ωστόσο, όπως επεσήμανα πριν, διαθέτουμε και άλλα μέσα στην Επιτροπή Ανθρωπίνων Δικαιωμάτων και επιζητούμε να βρούμε το πλέον ενδεδειγμένο και αποτελεσματικό μέσο για κάθε κατάσταση. 
<SPEAKER ID="40" LANGUAGE="DE" NAME="Ferrero-Waldner," AFFILIATION="μέλος της Επιτροπής">
<P>
     Κύριε Πρόεδρε, κυρίες και κύριοι, εκτιμώ τη συμβολή του Κοινοβουλίου στη διαδικασία της προετοιμασίας για τη συμμετοχή της Ευρωπαϊκής Ένωσης στην 61η σύνοδο της Επιτροπής των Ηνωμένων Εθνών για τα Ανθρώπινα Δικαιώματα (UNCHR) στη Γενεύη. Είναι σημαντικό να προετοιμάσει η ΕΕ καλά τη στρατηγική της, το δε ψήφισμα του Κοινοβουλίου και η συζήτηση δίνουν ώθηση σε αυτές τις προσπάθειες.
<P>
Όλοι γνωρίζουμε ότι η ΕΕ αντιμετωπίζει σειρά προκλήσεων, μία από τις οποίες είναι και η εχθρική αντιμετώπιση των ψηφισμάτων για συγκεκριμένες χώρες εκ μέρους πολλών κρατών που συμμετέχουν στην UNCHR. Η εξέλιξη αυτή φάνηκε ιδίως από την απόρριψη της πρότασης ψηφίσματος της ΕΕ για την Τσετσενία και τη Ζιμπάμπουε που συνέβη πέρυσι στην UNCHR. Κατά τη γνώμη μου, παρόμοια ψηφίσματα αποτελούν μια καθοριστική πτυχή του έργου της UNCHR, διότι στοχεύουν στο να επιστήσουν την προσοχή στις παραβιάσεις των ανθρωπίνων δικαιωμάτων και να διοριστούν ειδικοί εισηγητές που θα έχουν εντολή να ερευνούν και να αναφέρουν τέτοιες παραβιάσεις.
<P>
Το αναμενόμενο θα ήταν να είχαν απευθύνει τουλάχιστον τα 53 κράτη που συμμετέχουν στην UNCHR διαρκή πρόσκληση σε εισηγητές και να τους είχαν χορηγήσει εντολές. Στην πραγματικότητα όμως μόνο 19 κράτη που είναι μέλη της UNCHR το έπραξαν, 8 από τα οποία είναι τα σημερινά μέλη της ΕΕ, ενώ, ακόμα και όπου υπάρχει διαρκής πρόσκληση, οι εισηγητές αντιμετωπίζουν συχνά εμπόδια και παρενόχληση κατά την άσκηση της εντολής τους.
<P>
Η Ευρωπαϊκή Ένωση εξετάζει τις θεματικές πρωτοβουλίες και τις πρωτοβουλίες των χωρών που θα παρουσιάσει στην 61η UNCHR και η Ευρωπαϊκή Επιτροπή διαδραματίζει ολοκληρωμένο ρόλο στην εν λόγω διαδικασία. Θέλω να υπογραμμίσω ότι η ΕΕ είναι υπεύθυνη για τη μερίδα του λέοντος των ψηφισμάτων των χωρών και δεν είναι ρεαλιστικό να περιμένουμε να επεκτείνει στο διηνεκές αυτόν τον κατάλογο. Πρέπει να επικεντρώσουμε τις προσπάθειές μας στο να κερδίσουμε υποστήριξη για τις πρωτοβουλίες μας μεταξύ των χωρών που έχουν παρόμοιες απόψεις και του ευρύτερου κύκλου των μελών της UNCHR, σε μια προσπάθεια να αποφύγουμε νέες ήττες.
<P>
Στο ψήφισμα του Κοινοβουλίου αναφέρεται επίσης πως το γεγονός ότι η ΕΕ διεξάγει με κάποια συγκεκριμένη χώρα διάλογο για τα ανθρώπινα δικαιώματα δεν αποκλείει την υποστήριξη ψηφίσματος της UNCHR. Η υποστήριξη και των 25 κρατών μελών προς το ψήφισμα του Καναδά για το Ιράν στην περυσινή Τρίτη Επιτροπή της Γενικής Συνέλευσης των Ηνωμένων Εθνών δείχνει ότι αυτή η αρχή δεν παραμελείται στην πράξη.
<P>
Όταν η Ευρωπαϊκή Ένωση ζητά από τρίτες χώρες να στηρίξουν τις πρωτοβουλίες της, δεν πρέπει ασφαλώς να ξεχνάμε το ευρύτερο πλαίσιο των σχέσεών μας με πολλά από τα μέλη της UNCHR. Για παράδειγμα, η ρήτρα περί ανθρωπίνων δικαιωμάτων στη συμφωνία του Κοτονού δεν αφορά μόνο τις εσωτερικές πολιτικές για τα ανθρώπινα δικαιώματα σε μια τρίτη χώρα, αλλά και τον σεβασμό των ανθρωπίνων δικαιωμάτων στο πλαίσιο της εξωτερικής της πολιτικής.
<P>
Τέλος, υπογραμμίζω την πρόθεση της Επιτροπής να διευρύνει την υποστήριξή της προς τη λουξεμβουργιανή Προεδρία κατά το έτος αυτό, που αναμφίβολα θα είναι γεμάτο προκλήσεις για την ΕΕ και την UNCHR. 
<SPEAKER ID="41" LANGUAGE="PT" NAME="Ribeiro e Castro (PPE-DE )," AFFILIATION="εξ ονόματος της Ομάδας">
<SPEAKER ID="42" LANGUAGE="ES" NAME="Valenciano Martínez-Orozco (PSE )," AFFILIATION="εξ ονόματος της Ομάδας">
<P>
    Κύριε Προεδρεύων του Συμβουλίου, κυρία Επίτροπε, τα ανθρώπινα δικαιώματα αποτελούν έναν τομέα ιδιαίτερου ενδιαφέροντος για το Ευρωπαϊκό Κοινοβούλιο. Οι έντονες συζητήσεις και οι τροπολογίες που κατατέθηκαν για την έκθεση η οποία πρόκειται να ψηφιστεί αυτή την εβδομάδα είναι απόδειξη της σκληρής δουλειάς που συνεισφέρουν οι πολιτικές ομάδες προκειμένου να επιτευχθεί ευρεία συναίνεση. Συνεπώς, η Ευρωπαϊκή Ένωση θα είναι σε θέση να διαδραματίσει ηγετικό ρόλο στην 61η Σύνοδο της Επιτροπής Ανθρωπίνων Δικαιωμάτων των Ηνωμένων Εθνών στη Γενεύη.
<P>
Ολοκληρώνοντας, θα ήθελα να καλέσω το Σώμα να υποστηρίξει την εισαγωγή των δικαιωμάτων της αναπαραγωγικής υγείας σε αυτή την έκθεση. Απευθύνομαι ιδίως στους πιο συντηρητικούς βουλευτές. Τα δικαιώματα της αναπαραγωγικής υγείας είναι κρίσιμα όσον αφορά την καταπολέμηση του AIDS και τη διασφάλιση άλλων ανθρωπίνων δικαιωμάτων. Είμαστε υπέρ της καταπολέμησης όχι μόνο των θρησκευτικών διακρίσεων, αλλά και των διακρίσεων λόγω φύλου ή γενετήσιου προσανατολισμού. 
<SPEAKER ID="43" LANGUAGE="SV" NAME="Malmström (ALDE )," AFFILIATION="εξ ονόματος της Ομάδας">
<P>
Βέβαια, οι τυπικές πτυχές της συνάντησης χρειάζονται αναθεώρηση. Αυτό θα μπορούσε ενδεχομένως να γίνει σε συνδυασμό με τη μεταρρύθμιση του ΟΗΕ τον Σεπτέμβριο. Για παράδειγμα, είναι τελείως παράλογο ένα κράτος παρίας όπως η Λιβύη να έχει προεδρεύσει συνόδου για τα ανθρώπινα δικαιώματα. Αυτό δεν προσδίδει αξιοπιστία στο έργο μας. Οι συναντήσεις χρειάζονται επίσης καλύτερη οργάνωση, όπως ακριβώς επεσήμανε ο συνάδελφος βουλευτής κ. Ribeiro e Castro. Παρά τις καλές προθέσεις, στη Γενεύη γίνεται βεβαίως ένα πολύ χοντρό παζάρι, τα δε πραγματικά μεγάλα κράτη παρίες, όπως το Ιράν και η Κίνα, συχνά βρίσκονται στο απυρόβλητο, ενώ είναι ευκολότερο να συμφωνήσουμε για τη Βόρειο Κορέα, για παράδειγμα, η οποία βεβαίως επίσης αποτελεί κράτος παρία. Η Ομάδα Συμμαχία των Φιλελευθέρων και Δημοκρατών για την Ευρώπη εκφράζει τη λύπη της γι’ αυτή την κατάσταση και θα ήθελε πολύ να εγκριθούν ψηφίσματα για εκείνες ακριβώς τις χώρες –Ιράν και Κίνα– διότι είναι οι χειρότεροι παραβάτες σε ό,τι αφορά τον σεβασμό των ανθρωπίνων δικαιωμάτων.
<P>
Μας ανησυχεί, επίσης, πάρα πολύ η κατάσταση στο Νταρφούρ και λυπούμαστε που οι παραβιάσεις και η γενοκτονία που διαπράττονται εκεί δεν παραπέμπονται στο Διεθνές Ποινικό Δικαστήριο. Υπάρχει τεράστιος αριθμός θεμάτων και χωρών για τα οποία θα μπορούσαμε να συζητήσουμε, και η έξοχη έκθεση της κ. Flautre, που χαίρει της στήριξής μας, αναφέρει τις προτεραιότητες του Ευρωπαϊκού Κοινοβουλίου. Θέλω μόνο να επισημάνω τις περιπτώσεις της Τσετσενίας, της Ζιμπάμπουε και της Κολομβίας, εξ ονόματος της Ομάδας Συμμαχία των Φιλελευθέρων και Δημοκρατών για την Ευρώπη. Είναι επίσης πολύ σημαντικό να δοθούν επαρκείς πόροι στην Υπάτη Αρμοστεία του ΟΗΕ για τα ανθρώπινα δικαιώματα, στο προσωπικό της και στα διάφορα όργανα προκειμένου να μπορέσουν να εργαστούν για το ζήτημα αυτό.
<SPEAKER ID="44" LANGUAGE="FR" NAME="Flautre (Verts/ALE )," AFFILIATION="εξ ονόματος της Ομάδας">
<P>
    Κύριε Πρόεδρε, κύριε Προεδρεύων του Συμβουλίου, κυρία Επίτροπε, ορθώς υπενθυμίσατε τις πολυάριθμες πρωτοβουλίες που ανέλαβε η Ευρωπαϊκή Ένωση στο πλαίσιο της εξηκοστής συνόδου της Επιτροπής Ανθρωπίνων Δικαιωμάτων του ΟΗΕ. Συμφωνώ, ενθυμούμαι όμως και τις δηλώσεις της Chirine Ebadi μετά την εξηκοστή σύνοδο. Σχολιάζοντας τη σιγή γύρω από το θέμα του Ιράν, έλεγε σε σχέση με την κατάσταση των ανθρωπίνων δικαιωμάτων στο Ιράν ότι η σιγή αποτελεί προσβολή για τα θύματα. Αποτύπωσα αυτή τη φράση στο μυαλό μου και πιστεύω ότι πρέπει να θυμηθούμε επίσης ότι, στη διάρκεια της εξηκοστής συνόδου, ορισμένες χώρες, μεταξύ των οποίων η Κίνα, η Ζιμπάμπουε και η Κούβα, ανέλαβαν εξαιρετικά ενεργές πρωτοβουλίες προκειμένου να καταστήσουν κενή περιεχομένου την Επιτροπή Ανθρωπίνων Δικαιωμάτων. Η Ευρωπαϊκή Ένωση πρέπει να γρηγορεί όλως ιδιαιτέρως όσον αφορά τις άκρως ολέθριες στρατηγικές που ακολουθούν ορισμένες χώρες.
<P>
Συζητήσαμε επί μακρόν προκειμένου να βρούμε τις σωστές λέξεις στο ζήτημα της καταπολέμησης της τρομοκρατίας, που παραμένει ένα άκρως ανησυχητικό θέμα από πολλές απόψεις, όπως υπενθύμισε ο κ. Ribeiro. Επιδιώκουμε τα κράτη να λάβουν από τον ΟΗΕ συστάσεις για τα μέτρα κατά της τρομοκρατίας, διότι διαπιστώνουμε σοβαρότατες ελλείψεις σε αυτόν τον τομέα.
<SPEAKER ID="45" LANGUAGE="IT" NAME="Agnoletto (GUE/NGL )," AFFILIATION="εξ ονόματος της Ομάδας">
<P>
Τα ανθρώπινα δικαιώματα πρέπει να ερμηνεύονται και με ευρύτερη έννοια: δεν μπορούμε να καταδικάζουμε μόνο τη βία και τη θανατική ποινή που εφαρμόζεται σε μεμονωμένα άτομα, παραβλέποντας πολιτικές επιλογές που καταδικάζουν σε θάνατο εκατομμύρια ανθρώπων. Αναφέρομαι, επί παραδείγματι, στις φιλελεύθερες οικονομικές και δημοσιονομικές πολιτικές που υποχρεώνουν οκτακόσια εκατομμύρια ανθρώπων να ζουν με λιγότερο από ένα δολάριο την ημέρα και δεν επιτρέπουν την πρόσβαση στις θεραπείες για το AIDS σε δεκάδες εκατομμύρια ανθρώπων.
<P>
Στον Αμαζόνιο, όπου καθημερινά κυλά το 20% του γλυκού νερού όλου του πλανήτη, δεκάδες χιλιάδες ανθρώπων στο Μανάου δεν έχουν πρόσβαση σε πόσιμο νερό γιατί ιδιωτικοποιήθηκε η υπηρεσία. Να ένα παράδειγμα του τρόπου με τον οποίο το πρότυπο ανάπτυξής μας καταπατά το σημαντικότερο ανθρώπινο δικαίωμα, το δικαίωμα ύπαρξης. 
<SPEAKER ID="46" LANGUAGE="IT" NAME="Speroni (IND/DEM )," AFFILIATION="εξ ονόματος της Ομάδας">
<SPEAKER ID="47" LANGUAGE="SK" NAME="Belohorská (NI )." AFFILIATION="">
<P>
    Μια έξοχη έκθεση, που απεικονίζει τις επικρίσεις της τρέχουσας κατάστασης όσον αφορά τα ανθρώπινα δικαιώματα στον κόσμο. Η έκθεση περιλαμβάνει επίσης έγγραφα που εγγυώνται τα δικαιώματα των πολιτών. Εκπλήσσομαι που στις προτεραιότητες δεν περιλαμβάνεται η αναξιοπρεπής θέση των γυναικών και η αδυναμία διασφάλισης των δικαιωμάτων τους. Το πρόβλημά μας, ωστόσο, είναι ότι ενίοτε επισημαίνουμε τις παραβιάσεις των ανθρωπίνων δικαιωμάτων αλλού στον κόσμο, αλλά δεν τις επισημαίνουμε όταν αυτές συμβαίνουν γύρω μας. Καθησυχάζουμε τις συνειδήσεις μας με το γεγονός ότι έχουμε μέσα δικαιοσύνης, χάρη στα οποία οι πολίτες μπορούν να προασπιστούν τα δικαιώματά τους. Τείνουμε να λησμονούμε ότι η κυρα-Δικαιοσύνη ενίοτε είναι τεμπέλα και ότι χρειάζεται πολύς καιρός για να αποφανθεί. Τα βασικά ανθρώπινα δικαιώματα περιλαμβάνουν τα πολιτικά δικαιώματα. Η πολιτική ηθική ελλείπει όταν δεν αναγνωρίζουμε αυτά τα δικαιώματα στους πολιτικούς μας αντιπάλους. Κύριε Πρόεδρε, αναφέρομαι στην αναξιοπρεπή θέση των μη εγγεγραμμένων μελών του Ευρωπαϊκού Κοινοβουλίου. Μπορούμε να εργαστούμε, και σας ευχαριστούμε, αλλά δεν περιλαμβανόμαστε στο δικό σας σύστημα Hontov. Αυτό φαίνεται να είναι αποκλειστικό δικαίωμα της ελίτ, ή μήπως απλώς πρόκειται για ένα ακόμα από εκείνα τα έγγραφα, που ασπάζονται την αρχή του ο νικητής τα παίρνει όλα; Κύριε Πρόεδρε, λυπήθηκα πάρα πολύ όταν ο Πρόεδρος του Ευρωπαϊκού Κοινοβουλίου δεν είχε θέση στο τραπέζι των διαπραγματεύσεων με τον Πρόεδρο Μπους. Χάρηκα πολύ που διορθώθηκε η κατάσταση, διότι δεν είχε να κάνει μόνο με την προσωπική θέση του κ. Borrell, είχε να κάνει με τη θέση του Προέδρου του Ευρωπαϊκού Κοινοβουλίου. Συνεπώς, σας ζητώ να μην εκλάβετε την ομιλία μου ως κάτι που αναφέρεται σε άτομα αλλά στους ψηφοφόρους μας, που δικαιούνται σεβασμού. 
<SPEAKER ID="48" LANGUAGE="EN" NAME="Tannock (PPE-DE )." AFFILIATION="">
<P>
Ωστόσο, η Επιτροπή των Ηνωμένων Εθνών για τα Ανθρώπινα Δικαιώματα (UNCHR) είναι το μόνο διεθνές όχημα που διαθέτουμε για την παγκόσμια προαγωγή των ανθρωπίνων δικαιωμάτων, και έτσι πρέπει να εμμείνουμε σε αυτήν.
<SPEAKER ID="49" LANGUAGE="PL" NAME="Pinior (PSE )." AFFILIATION="">
<P>
    Κυρίες και κύριοι, θέλω να επιστήσω την προσοχή σας στην παραβίαση των ανθρωπίνων δικαιωμάτων στη Λευκορωσία, σε μια χώρα που έχει κοινά σύνορα με την Ευρωπαϊκή Ένωση. Σύμφωνα με μια έκθεση για τα ανθρώπινα δικαιώματα το 2004, η οποία δημοσιεύτηκε στο Διαδίκτυο από την ανεξάρτητη πρωτοβουλία των λευκορώσων πολιτών, τη Χάρτα 97, σχεδόν 1 500 άτομα τέθηκαν υπό κράτηση ή συνελήφθησαν για πολιτικούς λόγους στη Λευκορωσία τον περασμένο χρόνο. Έκλεισαν σχεδόν 20 εφημερίδες, ενώ τρεις πολιτικοί της αντιπολίτευσης καταδικάστηκαν σε πολυετή φυλάκιση. Το πολιτικό καθεστώς του Προέδρου Lukashenko ασκεί έλεγχο στα ΜΜΕ και παραβιάζει βασικά ανθρώπινα και πολιτικά δικαιώματα και πολιτικές ελευθερίες. Ο λαός της Λευκορωσίας στερείται του δικαιώματος ανεξάρτητης ενημέρωσης, όπως και του δικαιώματος τα πολιτικά κόμματα να χειρίζονται ελεύθερα τις υποθέσεις τους, καθώς και του δικαιώματος του συνέρχεσθαι ελευθέρως.
<P>
Τον Φεβρουάριο, στη Λευκορωσία πραγματοποιήθηκαν διαδηλώσεις που είχαν σχέση με οικονομικά θέματα. Όλα δείχνουν ότι η κατάσταση σε αυτή τη χώρα θα γίνει ακόμα πιο κρίσιμη μετά τις προεδρικές εκλογές που αναμένεται να διεξαχθούν όχι αργότερα από τον Σεπτέμβριο του 2006. Ο Lukashenko θα κατέλθει ως υποψήφιος για τρίτη φορά σε αυτές τις εκλογές. Θα πρέπει να θυμίσουμε ότι το δημοψήφισμα που διεξήχθη την περασμένη χρονιά, και το οποίο δεν τήρησε καμία δημοκρατική αρχή, του επέτρεψε να παραμείνει στη θέση του ισοβίως. Από την άλλη πλευρά, οι πολίτες της Λευκορωσίας ξεσηκώνονται, ιδίως χάρη στην επιρροή της δημοκρατικής προόδου στην Ουκρανία.
<P>
Κυρίες και κύριοι, το λέω αυτό ως εκπρόσωπος της Κεντρικής Ευρώπης και ως πρώην ηγέτης της Αλληλεγγύης, του συνδικάτου που ξεκίνησε μια ειρηνική επανάσταση στην Πολωνία πριν από 25 χρόνια, εμφορούμενο από την ιδέα των ανθρωπίνων δικαιωμάτων. Το Ευρωπαϊκό Κοινοβούλιο δεν πρέπει να αρκεστεί στη δημιουργία ενός νέου παραπετάσματος στα σύνορα της Ευρωπαϊκής Ένωσης, που αυτή τη φορά θα χωρίζει μια δημοκρατική Ευρώπη, όπου οι πολίτες μπορούν να ζουν ελεύθερα, από μια αυταρχική Ευρώπη, όπου τα πολιτικά καθεστώτα παραβιάζουν βασικά ανθρώπινα δικαιώματα. Πρέπει να θυμόμαστε ότι η σημαία της Ευρωπαϊκής Ένωσης κατέστη σύμβολο και ελπίδα για έναν καλύτερο κόσμο στη Λευκορωσία. Πρέπει να θυμόμαστε εκείνους τους νέους, που την ημέρα του Αγίου Βαλεντίνου διένειμαν γαλάζιες κορδέλες με χρυσά αστεράκια στους δρόμους των πόλεων της Λευκορωσίας. Η καρδιά της Ευρώπης χτυπά τώρα στο Μινσκ, και εκεί κρίνεται η μοίρα της δημοκρατίας στην ευρωπαϊκή ήπειρο. 
<SPEAKER ID="50" LANGUAGE="FR" NAME="Cornillet (ALDE )." AFFILIATION="">
<P>
Η δεύτερη παρατήρησή μου αφορά την αποτελεσματικότητα. Επεσήμανα, κύριε Πρόεδρε, ότι προτείνετε να περιορίσουμε ουσιαστικά τα θέματα και τις εμπλεκόμενες χώρες, πράγμα που μου φαίνεται καθόλα χρήσιμο. Εκ των πραγμάτων, το ψήφισμα που κατέθεσε η κ. Flautre είναι μάλλον εξαντλητικό· συνεπώς, όλοι μπορούν να βρουν σε αυτό τα θέματα που τους ενδιαφέρουν. Επεσήμανα τα δικαιώματα του παιδιού, τη θρησκευτική μισαλλοδοξία και την ποινή του θανάτου. Επιτρέψτε μου να προσθέσω δύο θέματα που μπορούμε να εντάξουμε: την ελευθερία της έκφρασης, διότι αποτελεί θεμελιώδες συστατικό στοιχείο της ανάπτυξης των ανθρωπίνων δικαιωμάτων, και τη δουλεία οιασδήποτε μορφής.
<P>
Όσον αφορά τις χώρες τις οποίες μνημονεύει, όπως η Κορέα, η Βιρμανία και η Παλαιστίνη, θεωρώ σημαντικό να προσθέσουμε τη Λαϊκή Δημοκρατία του Κονγκό, που προκαλεί κάθε τρεις μήνες το ισοδύναμο ενός τσουνάμι και μετρά 3,6 εκατομμύρια νεκρούς από το 1992, υπό συνθήκες γενικευμένης αδιαφορίας, τέλος δε, το Νταρφούρ, που αρχίζει πραγματικά να γίνεται η κατεξοχήν λησμονημένη περιοχή σε αυτό το πλαίσιο. Μπορούμε να επικεντρώσουμε τις προτεραιότητές μας σε αυτά τα πέντε θέματα και αυτές τις πέντε χώρες. 
<SPEAKER ID="51" LANGUAGE="ES" NAME="Romeva i Rueda (Verts/ALE )." AFFILIATION="">
<SPEAKER ID="52" LANGUAGE="NL" NAME="Dillen (NI )." AFFILIATION="Realpolitik">
<P>
    Κύριε Πρόεδρε, κυρίες και κύριοι συνάδελφοι, από τις 14 Μαρτίου έως τις 22 Απριλίου, η Επιτροπή Ανθρωπίνων Δικαιωμάτων του ΟΗΕ θα πραγματοποιήσει την 61η ετήσια σύνοδό της στη Γενεύη. Ευελπιστούμε ότι η Ευρωπαϊκή Επιτροπή θα κινηθεί με βάση αυστηρώς ηθικά και αντικειμενικά κριτήρια και δεν θα επηρεαστεί πλέον από σκοπιμότητες που συνάδουν περισσότερο με μια κυνική παρά με την προάσπιση των ανθρωπίνων δικαιωμάτων.
<P>
Την περασμένη χρονιά, επί παραδείγματι, κατά την 60ή της σύνοδο, η Επιτροπή Ανθρωπίνων Δικαιωμάτων του ΟΗΕ απέρριψε τα ψηφίσματα για τη Ζιμπάμπουε, τα οποία συνυπέβαλε και η Ευρωπαϊκή Ένωση, καθώς και το ψήφισμα για την Κίνα. Όσον αφορά αυτές τις χώρες, ο ΟΗΕ έφθασε στο σημείο να εγκρίνει ένα ψήφισμα χωρίς ανάληψη δράσης.
<P>
Η Κίνα είναι πρώτη στον κόσμο όσον αφορά τις θανατικές ποινές και εκτελέσεις, αυτό όμως δεν φαίνεται να σταματά διάφορα κράτη μέλη να παραγνωρίζουν τις μείζονες ηθικές αρχές και να σιωπούν για τα ανθρώπινα δικαιώματα όταν οι κινέζοι ηγέτες πραγματοποιούν επίσημες επισκέψεις στην Ευρώπη. Βέβαια, πρέπει να οριστικοποιηθούν μείζονες εμπορικές συμφωνίες –έρχεται αμέσως στον νου η περίπτωση της Airbus– και θεωρείται βεβαίως χρησιμότερο να σιωπά κανείς για την ενοχλητική περίπτωση του Δαλάι Λάμα ή για εκείνους τους παράξενους Ταϊβανέζους.
<SPEAKER ID="53" LANGUAGE="EN" NAME="Van Orden (PPE-DE )." AFFILIATION="(Χειροκροτήματα)">
<P>
Ήταν απογοητευτικό ότι η Ένωση δεν κατάφερε να αδράξει την ευκαιρία και να απειλήσει με πιο συγκεκριμένες κυρώσεις σε περίπτωση που η βία, η καταστολή και ο εκφοβισμός κηλιδώσουν τις εκλογές στη Ζιμπάμπουε. Οι συνθήκες που επικρατούν στη Ζιμπάμπουε είναι τρομερές. Η αντιπολίτευση του Κινήματος Δημοκρατικής Αλλαγής (MDC) δεν έχει καμία πρόσβαση στα ελεγχόμενα από το κράτος μέσα ενημέρωσης, οι συνεδριάσεις της διαλύονται και υπάρχουν πάνω από 400 δικαστικές υποθέσεις που εκκρεμούν κατά των υποψηφίων του MDC. Οι εκλογικοί κατάλογοι δεν έχουν ενημερωθεί, η αντιπολίτευση δεν γνωρίζει πού θα βρίσκονται τα εκλογικά κέντρα και, προκειμένου να πάρουν φαγητό, οι άνθρωποι αναγκάζονται να συμμετέχουν στις πολιτικές συγκεντρώσεις του Μουγκάμπε. Δεν έχει προσκληθεί καμία σωστή διεθνής αποστολή παρατηρητών και πραγματοποιούνται συλλήψεις των λίγων διεθνών δημοσιογράφων που έχουν παραμείνει.
<P>
Κατά την 61η διάσκεψη της Επιτροπής των Ηνωμένων Εθνών για τα Ανθρώπινα Δικαιώματα στη Γενεύη, η ΕΕ θα πρέπει να υποστηρίξει ένα συγκεκριμένο ψήφισμα για τη Ζιμπάμπουε και, σε κάθε περίπτωση, να χρησιμοποιήσει τις προσεχείς σημαντικές εβδομάδες όλα τα μέσα που διαθέτει για να διασφαλίσει τη διεξαγωγή ελεύθερων και δίκαιων εκλογών σε αυτήν τη βυθισμένη στο σκότος χώρα.
<SPEAKER ID="54" LANGUAGE="NL" NAME="Van den Berg (PSE )." AFFILIATION="">
<P>
    Κύριε Πρόεδρε, μια συζήτηση για τη δέσμευση της Ευρώπης όσον αφορά τον παγκόσμιο σεβασμό των ανθρωπίνων δικαιωμάτων στο πλαίσιο του ΟΗΕ δεν θα ήταν πλήρης αν δεν αναφερθεί ότι ένας στους πέντε ανθρώπους, κυρίως γυναίκες, εξακολουθούν να μην έχουν πρόσβαση σε τροφή, νερό, υγειονομική περίθαλψη ή βασική εκπαίδευση. Αυτό θεωρώ ότι συνιστά παραβίαση των ανθρωπίνων δικαιωμάτων σε παγκόσμια κλίμακα. Οι στόχοι της Χιλιετίας είναι οι εξειδικευμένοι στόχοι στους οποίους συμφώνησαν αρχηγοί κυβερνήσεων από ολόκληρο τον κόσμο στο πλαίσιο του ΟΗΕ σε μια προσπάθεια βελτίωσης της κατάστασης. Πέντε χρόνια μετά από αυτό το φιλόδοξο σχέδιο, είμαστε αναγκασμένοι να συμπεράνουμε ότι αυτοί οι στόχοι απέχουν πολύ από το να πραγματωθούν. Μέχρι το 2015, όλα τα παιδιά και ιδίως τα κορίτσια πρέπει να πηγαίνουν σχολείο. Αυτό πρακτικά φαίνεται να μένει κενό περιεχομένου. Πολλοί στερούνται του δικαιώματος στην ανάπτυξη. Εναπόκειται πλέον στην ΕΕ να προωθήσει αυτούς τους στόχους της Χιλιετίας, υπό την έννοια να δοθούν πόροι εκεί όπου αναφέρονται και οι διακηρύξεις. Η πλειονότητα των κρατών μελών απέχει μακράν του ορίου του 7% της αναπτυξιακής συνεργασίας. Η Ευρωπαϊκή Ένωση απέχει ακόμα μακράν της εκπλήρωσης της υπόσχεσής της για δαπάνη του 20% του αναπτυξιακού προϋπολογισμού για τη βασική εκπαίδευση και τη βασική υγειονομική περίθαλψη. Όταν συνέλθουμε για να αποφασίσουμε για τις δημοσιονομικές προοπτικές της περιόδου 2007-2013 –που μεταφράζεται σε δισεκατομμύρια– αυτά πρέπει να αναγάγουμε σε πραγματικά θέματα ανθρωπίνων δικαιωμάτων. Αν εκπληρωθούν αυτοί οι στόχοι, 500 εκατομμύρια νέοι άνθρωποι θα ξεφύγουν από την ακραία ένδεια, περισσότερα από τριακόσια εκατομμύρια άνθρωποι θα ζουν χωρίς να λιμοκτονούν, τριάντα εκατομμύρια παιδιά θα σωθούν από πρόωρο θάνατο, δύο εκατομμύρια λιγότερες μητέρες θα πεθάνουν στη γέννα, εκατό εκατομμύρια περισσότερα κορίτσια και νέες κοπέλες θα παρακολουθούν το σχολείο. Αυτό σημαίνει σεβασμό στα ανθρώπινα δικαιώματα. 
<SPEAKER ID="55" LANGUAGE="NL" NAME="Van Hecke (ALDE )." AFFILIATION="">
<P>
    Κύριε Πρόεδρε, κάποιος περιέγραψε κάποτε την Επιτροπή Ανθρωπίνων Δικαιωμάτων του ΟΗΕ στη Γενεύη ως το ετήσιο τσίρκο ανθρωπίνων δικαιωμάτων. Τελικά, τα τελευταία χρόνια, αποδείχθηκε επανειλημμένα ότι η επίδειξη γινόταν από χώρες που είναι γνωστό ότι παραβιάζουν τα ανθρώπινα δικαιώματα. Με τη σύναψη στρατηγικών συμμαχιών, συμπαρίστανται η μια στην άλλη και καταφέρνουν ακόμα και να ανταλλάσσουν φιλικά χτυπήματα στην πλάτη. Είναι καιρός πλέον η σύνθεση της Επιτροπής Ανθρωπίνων Δικαιωμάτων του ΟΗΕ καθώς και η διαδικασία των ψηφοφοριών να υποστούν ριζική μεταρρύθμιση. Στην αντίθετη περίπτωση, κινδυνεύει να καταβαραθρωθεί λόγω της ίδιας της αναξιοπιστίας της. Η Ευρωπαϊκή Ένωση έχει επίσης μείζονα ευθύνη, εν προκειμένω. Πρέπει να εργαστεί για μεγαλύτερη συνεκτικότητα και μεγαλύτερη συνέπεια σε ό,τι αφορά την πολιτική της για τα ανθρώπινα δικαιώματα. Η ΕΕ πρέπει εν τέλει να διαδραματίσει πρωταρχικό ρόλο, ούτως ώστε η 61η σύνοδος να μην καταντήσει περιττή τελετουργία, αλλά μια αποτελεσματική και αξιόπιστη διαβούλευση που να παράγει δίκαια και πρωτίστως απτά αποτελέσματα. 
<SPEAKER ID="56" LANGUAGE="FI" NAME="Korhola (PPE-DE )." AFFILIATION="">
<P>
Όπως αναφέρεται συχνά, η πολιτική μας έναντι της Κίνας και της Ρωσίας είναι στενά συνδεδεμένη με παράγοντες που άπτονται της εμπορικής και ενεργειακής πολιτικής. Ορισμένες φορές πραγματικά αναρωτιέμαι τι μέλει γενέσθαι εν προκειμένω. Τι θα σημάνει η αυξανόμενη εξάρτηση και η ανάγκη για ενέργεια, που είναι ήδη ο κανόνας στην ΕΕ, τι θα σημάνει για την ευρωπαϊκή πολιτική σε σχέση με τα ανθρώπινα δικαιώματα; Για την ώρα, εξαρτιόμαστε κατά 50% από την ενέργεια που εισάγουμε από χώρες εκτός της ΕΕ και, σύμφωνα με τους υπολογισμούς της Επιτροπής, αυτό το ποσοστό θα ανέλθει σε 70% μέχρι το 2030.
<SPEAKER ID="57" LANGUAGE="" NAME="Πρόεδρος. –" AFFILIATION="">
<P>
Η συζήτηση θα συνεχιστεί στις 15.00.
<SPEAKER ID="58" LANGUAGE="" NAME="" AFFILIATION="Αντιπροέδρου">
<SPEAKER ID="59" LANGUAGE="FR" NAME="Bourlanges (ALDE )." AFFILIATION="(Χειροκροτήματα)">
<P>
    Κύριε Πρόεδρε, θέλω απλώς να πω ότι καταλαμβάνω καταχρηστικά μια θέση στο έδρανο των προέδρων των επιτροπών, αφού πλέον δεν είμαι πρόεδρος επιτροπής και ο συνάδελφός μου, ο κ. Jean-Marie Cavada, που είναι πρόεδρος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, κάθεται στα ορεινά. Θέλω οι υπηρεσίες να αποκαταστήσουν τα πράγματα και να μπορέσω να καταλάβω μια θέση που να συνάδει περισσότερο με την ταπεινή ιδιότητά μου, ενώ ο κ. Cavada να μπορέσει να καταλάβει μια θέση ανάλογη του αξιώματός του.
<SPEAKER ID="60" LANGUAGE="" NAME="Πρόεδρος." AFFILIATION="">
<SPEAKER ID="61" LANGUAGE="" NAME="" AFFILIATION="Πριν από την ψηφοφορία:">
<SPEAKER ID="62" LANGUAGE="EN" NAME="Ferrero-Waldner," AFFILIATION="μέλος της Επιτροπής">
<P>
   .  Κύριε Πρόεδρε, κυρίες και κύριοι βουλευτές, η Επιτροπή δηλώνει ότι, με στόχο να εξασφαλιστεί ότι οι επιχειρηματικοί φορείς της Ευρωπαϊκής Ένωσης δεν θα είναι σε ανταγωνιστική μειονεκτική θέση έναντι των επιχειρηματικών φορέων εκτός αυτής, θα συμπεριλάβει επιχειρηματικούς αντιπροσώπους και εμπορικές ομοσπονδίες στη νομοθετική διαδικασία που θα οδηγήσει στην έγκριση των διατάξεων που επιτρέπουν την τροποποίηση του Κοινοτικού Τελωνειακού Κώδικα. Θα περιλαμβάνονται οι περιπτώσεις όπου οι διατάξεις που προκύπτουν από διεθνείς συμφωνίες μπορούν να παρέχονται με τη δημοσίευση στην ιστοσελίδα Europa σχετικών εγγράφων και σχεδίων νομικών κειμένων για τις συνεδριάσεις της Επιτροπής Τελωνειακού Κώδικα, ούτως ώστε οι έμποροι και οι εμπορικές ομοσπονδίες να μπορούν να γνωστοποιούν τις απόψεις τους στην Ευρωπαϊκή Επιτροπή και την αρμόδια κοινοβουλευτική επιτροπή πριν από τη λήψη κάποιας απόφασης.
<P>
Δεύτερον, η Επιτροπή θα διεξάγει τακτικές διαβουλεύσεις επί συγκεκριμένων θεμάτων με μια εμπορική ομάδα επαφής που έχει ήδη συσταθεί και αποτελείται από εκπροσώπους των ευρωπαϊκών εμπορικών ομοσπονδιών. Τρίτον, στις διαδικασίες της επιτροπής θα συμμετέχουν αντιπροσωπευτικοί εμπορικοί εμπειρογνώμονες, σύμφωνα με το άρθρο 9 του κανονισμού για τις διαδικασίες της επιτροπής. 
<SPEAKER ID="63" LANGUAGE="" NAME="" AFFILIATION="Πριν από την ψηφοφορία:">
<SPEAKER ID="64" LANGUAGE="IT" NAME="Del Turco (PSE )," AFFILIATION="εισηγητής">
<SPEAKER ID="65" LANGUAGE="" NAME="" AFFILIATION="">
<SPEAKER ID="66" LANGUAGE="" NAME="" AFFILIATION="Προέδρου">
<SPEAKER ID="67" LANGUAGE="" NAME="Πρόεδρος." AFFILIATION="(Χειροκροτήματα)">
<P>
   Πρόεδρε Yushchenko, κυρίες και κύριοι, έχω τη μεγάλη χαρά να καλωσορίσω, εξ ονόματος του Κοινοβουλίου, τον κ. Yushchenko και να του εκφράσω τα πιο ειλικρινή μας συγχαρητήρια για την εκλογή σε αυτό το υψηλό αξίωμα.
<P>
Ελπίζαμε να καλωσορίσουμε τον κ. Yushchenko στο Κοινοβούλιο στις 27 Ιανουαρίου. Όπως θα θυμάστε, ωστόσο, οι έντονες χιονοπτώσεις εκείνη την ημέρα διέκοψαν τις συγκοινωνίες σε μεγάλο μέρος της Ευρώπης. Επομένως ο κ. Yushchenko δεν κατέστη δυνατό να φτάσει στο Στρασβούργο.
<P>
Σήμερα είναι επίσης η μέρα των γενεθλίων σας, κύριε Yushchenko, και εξ ονόματος του Σώματος θα ήθελα να σας ευχηθώ χρόνια πολλά.
<P>
Θα ήθελα να σας υπενθυμίσω ότι στις 13 Ιανουαρίου το Κοινοβούλιο ενέκρινε ψήφισμα, στο οποίο αναφέρεται επί λέξει ότι «καλεί το Συμβούλιο, την Επιτροπή και τα κράτη μέλη να λάβουν υπόψη, παράλληλα με τα μέτρα του Σχεδίου Δράσης στο Πλαίσιο της Ευρωπαϊκής Πολιτικής Γειτονίας, άλλες μορφές σύνδεσης με την Ουκρανία, διατηρώντας σαφή την ευρωπαϊκή προοπτική για τη χώρα και σε ανταπόκριση των εκπεφρασμένων προσδοκιών της ευρείας πλειοψηφίας του ουκρανικού λαού, που θα οδηγήσουν ενδεχομένως τελικά στην ένταξη της χώρας στην ΕΕ».
<P>
Αυτή ήταν η θέση του Ευρωπαϊκού Κοινοβουλίου. Επαναλαμβάνω απλώς αυτό που ψήφισε το Σώμα, σφραγίζοντας μια διαδικασία στην οποία συμμετείχαμε όλοι πολύ ενεργά. Πιστεύουμε ότι οι 12 ημέρες της πορτοκαλί επανάστασης έδειξαν κάτι παραπάνω από τη δύναμη της λαχτάρας για δημοκρατία στη χώρα σας, κύριε Yushchenko. Έδειξαν επίσης την ικανότητα της Ευρωπαϊκής Ένωσης να αναλάβει πολιτική δράση στο γειτονικό περιβάλλον της.
<P>
Υπάρχουν επομένως δύο λόγοι για να χαιρόμαστε. Μπορούμε να εορτάζουμε αυτό που πετύχατε στην Ουκρανία και μπορούμε να είμαστε ικανοποιημένοι για τον ρόλο που διαδραματίσαμε, ως πολιτική οντότητα, ούτως ώστε να επιτευχθεί αυτό. Όλα αυτά αποτελούν έναν ακόμα λόγο για να σας καλωσορίσω ανάμεσά μας, έστω και για μια σύντομη επίσκεψη. Σας εύχομαι καλή διαμονή στο Στρασβούργο, κύριε Yushchenko, και σας δίνω τον λόγο.
<SPEAKER ID="68" LANGUAGE="EN" NAME="Yushchenko," AFFILIATION="Πρόεδρος της Ουκρανίας">
<P>
   (1).  Κύριε Πρόεδρε, αξιότιμοι βουλευτές, κυρίες και κύριοι, αισθάνομαι μεγάλη τιμή και μεγάλη ευχαρίστηση που απευθύνομαι σε εσάς εδώ σε αυτήν την αίθουσα. Το Ευρωπαϊκό Κοινοβούλιο είναι σύμβολο δημοκρατίας στην Ευρωπαϊκή Ένωση, και η δημοκρατία είναι μια αξία που μας ενώσει σήμερα όλους. Η δημοκρατία είναι ο θεμέλιος λίθος επί του οποίου οικοδομείται η ευημερία μας, όπως συμβαίνει με όλες τις χώρες που επέλεξαν τον δρόμο της δημοκρατίας και της ελευθερίας και με όλη της ήπειρό μας που κατάφερε να οικοδομήσει μια ένωση ελεύθερων κρατών. Συνεπώς, είμαι πολύ υπερήφανος που μπορώ να απευθυνθώ στο Ευρωπαϊκό Κοινοβούλιο.
<P>
Εκτιμούμε τη δέσμευσή σας για την εκμετάλλευση αυτής της ιστορικής ευκαιρίας. Με την έγκριση του ψηφίσματος της 13ης Ιανουαρίου του τρέχοντος έτους, το Ευρωπαϊκό Κοινοβούλιο απέδειξε τι οράματα έχει προτείνοντας στο Συμβούλιο, την Επιτροπή και τα κράτη μέλη να στηρίξουν την Ουκρανία στις ευρωπαϊκές φιλοδοξίες της. Πιστεύω ότι η επέκταση του ουκρανικού σχεδίου δράσης είναι μια εξαιρετικά θετική χειρονομία. Εμείς, στην Ουκρανία, θα κάνουμε ό,τι μπορούμε προκειμένου να εφαρμόσουμε από την πλευρά μας τις διατάξεις του σχεδίου δράσης. Θα τονίσω για μία ακόμα φορά ότι θα κάνουμε ό,τι είναι δυνατόν για να το επιτύχουμε. Είναι ένα από τα σημαντικότερα καθήκοντα της κυβέρνησής μου. Η Ουκρανία θα κάνει ό,τι είναι δυνατόν για να μπορέσουμε να διεξαγάγουμε τώρα μια κοινή ανάλυση, δίνοντάς μας τη δυνατότητα να αποδείξουμε πόση πρόοδο έχουμε σημειώσει. Ελπίζω ότι το 2007 θα μπορέσουμε στο τέλος του σχεδίου δράσης να ξεκινήσουμε ενταξιακές διαπραγματεύσεις και ότι θα μπορέσουμε να ξεκινήσουμε τη διαδικασία των διαπραγματεύσεων για την ένταξη με αυτόν τον τρόπο.
<P>
Η Ουκρανία μπορεί να κάνει επισήμως αίτηση βάσει του άρθρου 49 της Συνθήκης της Ευρωπαϊκής Ένωσης, και μπορούμε να κάνουμε ό,τι είναι δυνατόν προκειμένου να εκπληρώσουμε τα κριτήρια της Κοπεγχάγης.
<SPEAKER ID="69" LANGUAGE="" NAME="Πρόεδρος." AFFILIATION="(Η πανηγυρική συνεδρίαση λήγει στις 12.50)">
<P>
   Ευχαριστούμε πολύ, κύριε Yushchenko. Στην ομιλία σας εκθέσατε πως η ιστορία όρισε ότι η δημιουργία μιας ανεξάρτητης Ουκρανίας πρέπει να συνδέεται με τη δημιουργία μιας ισχυρής πολιτικής Ευρώπης. Σταθήκαμε δίπλα-δίπλα σε μία κρίσιμη στιγμή, και εσείς καταστήσατε σαφές ότι επιθυμείτε να συνεχιστεί η σχέση μας στο μέλλον. Μπορείτε να είστε βέβαιος ότι το Ευρωπαϊκό Κοινοβούλιο θα υποστηρίξει την εκπεφρασμένη επιθυμία σας να δημιουργήσετε μια Ουκρανία βασισμένη στην πολιτική ελευθερία, την οικονομική πρόοδο και την κοινωνική συνοχή, που αποτελούν τα τρία χαρακτηριστικά γνωρίσματα της ευρωπαϊκής κοινωνίας.
<SPEAKER ID="70" LANGUAGE="" NAME="" AFFILIATION="Αντιπροέδρου">
<SPEAKER ID="71" LANGUAGE="" NAME="" AFFILIATION="Πριν από την ψηφοφορία:">
<SPEAKER ID="72" LANGUAGE="EN" NAME="Evans, Robert (PSE )," AFFILIATION="εισηγητής">
<P>
   .  Κύριε Πρόεδρε, έχουν διεξαχθεί επανειλημμένως μακρές συζητήσεις τόσο με την ολλανδική Προεδρία όσο και με την Προεδρία του Λουξεμβούργου, καθώς και ανεπίσημος τριμερής διάλογος για την επίτευξη ανεπίσημης συμφωνίας στο πλαίσιο της διαδικασίας σύμφωνα με το άρθρο 251 της Συνθήκης. Συνεπώς, εκπλήσσομαι κάπως από το γεγονός ότι η Ομάδα Συμμαχία των Φιλελευθέρων και Δημοκρατών για την Ευρώπη, έχοντας συμμετάσχει σε αυτήν τη διαδικασία, ζήτησε ξεχωριστή ψηφοφορία. Εάν δεν ψηφίσουμε σύμφωνα με το σύνολο του συμβιβασμού, θα καταστρέψουμε όσα έχουν συμφωνηθεί ή τη βάση της συμφωνίας, στον συμβιβασμό. Έτσι, σας καλώ να στηρίξετε το σύνολο του συμβιβασμού και τα πρώτα δύο μέρη εν τω συνόλω. 
<SPEAKER ID="73" LANGUAGE="" NAME="" AFFILIATION="Πριν από την ψηφοφορία:">
<SPEAKER ID="74" LANGUAGE="EN" NAME="Attwooll (ALDE )," AFFILIATION="εισηγήτρια">
<P>
   .  Κύριε Πρόεδρε, υπάρχει ένα καθαρά τεχνικό θέμα που αφορά την τροπολογία 13. Όλες οι γλωσσικές αποδόσεις της θα πρέπει να συμφωνούν με το ισπανικό πρωτότυπο και έτσι, για παράδειγμα, στα Αγγλικά θα πρέπει να αναφέρει «investigate and develop technical control and inspection solutions».
<SPEAKER ID="75" LANGUAGE="" NAME="" AFFILIATION="Πριν από την ψηφοφορία:">
<SPEAKER ID="76" LANGUAGE="FR" NAME="Morillon (ALDE )." AFFILIATION="">
<P>
Στο τέλος της παραγράφου 9, μετά τις λέξεις «ζητεί την άμεση απόσυρση των στρατευμάτων της Συρίας από τη χώρα, όπως καθορίζουν τα ψηφίσματα του Συμβουλίου Ασφαλείας του ΟΗΕ» προτείνω να προστεθεί η φράση «και θα θεωρήσει την προϋπόθεση αυτή σημαντική για την υπογραφή, εν ευθέτω χρόνω, της συμφωνίας σύνδεσης».
<SPEAKER ID="77" LANGUAGE="" NAME="" AFFILIATION="Εγκρίνεται η προφορική τροπολογία επί της παραγράφου 9">
<SPEAKER ID="78" LANGUAGE="ES" NAME="Carnero González (PSE )." AFFILIATION="">
<P>
    Κύριε Πρόεδρε, κατόπιν των δηλώσεων που έγιναν κατά τη διάρκεια της πρωινής συζήτησης από τις διάφορες κοινοβουλευτικές ομάδες, και έχοντας έρθει σε επαφή με όλες τους, θα ήθελα να προτείνω την έγκριση της νέας παραγράφου 18α. Θα διαβάσω τώρα το προτεινόμενο κείμενο στα ισπανικά: «ζητά από το Συμβούλιο να εγκρίνει την απόφαση για την οργάνωση Ευρωμεσογειακής συνόδου κορυφής αρχηγών κρατών ή κυβερνήσεων για τον εορτασμό της δεκάτης επετείου της διαδικασίας της Βαρκελώνης· υπογραμμίζει τη σημασία, στο πλαίσιο αυτό, της κοινοβουλευτικής διάστασης της διαδικασίας αυτής και καλεί την Ευρωμεσογειακή Κοινοβουλευτική Συνέλευση που συνέρχεται στο Κάιρο από 12 έως 15 Μαρτίου 2005, να συγκαλέσει έκτακτη σύνοδο για να συμμετάσχει στον εορτασμό της δεκάτης αυτής επετείου».
<SPEAKER ID="79" LANGUAGE="" NAME="" AFFILIATION="γκρίνεται η προφορική τροπολογία μετά την παράγραφο 18">
<SPEAKER ID="80" LANGUAGE="ES" NAME="Salafranca Sánchez-Neyra (PPE-DE )." AFFILIATION="">
<P>
    Κύριε Πρόεδρε, ήθελα απλώς να κάνω ένα σχόλιο σχετικά με την παρουσίαση της προφορικής τροπολογίας του κ. Morillon. Μόλις ψηφίστηκε και την υποστηρίξαμε. Θα ήθελα να επισημάνω ότι, ενόψει της συμφωνίας που φαίνεται ότι έχει επιτευχθεί μεταξύ όλων των πολιτικών ομάδων, το τελευταίο μέρος της παραγράφου 9 πρέπει να αποτελέσει μια ξεχωριστή παράγραφο. Αναφέρομαι στο σημείο σχετικά με την αποστολή αντιπροσωπείας παρατηρητών για τις εκλογές στον Λίβανο. Ο κ. Morillon δεν το έλαβε υπόψη όταν παρουσίασε την τροπολογία του και πιστεύω ότι είναι σημαντικό. 
<SPEAKER ID="81" LANGUAGE="" NAME="" AFFILIATION="">
<SPEAKER ID="82" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="83" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
Υποστήριξα αυτές τις συμφωνίες σύνδεσης και συνεργασίας. Πιστεύω ότι θα αποτελέσουν άλλο ένα θετικό βήμα στην ευρωμεσογειακή εταιρική σχέση. Πέρα από το ότι εστιάζει στην ευημερία των πολιτών της, η ΕΕ πρέπει να βοηθήσει και τους γείτονές της να καταστήσουν πιο δυναμικές της οικονομίες τους, πράγμα που συνάδει εξάλλου με τη στρατηγική της για μια «Ευρωπαϊκή Πολιτική Γειτνίασης» (COM (2004) 373 τελικό), που εγκρίθηκε στο Συμβούλιο Γενικών Υποθέσεων στις 14 Ιουνίου 2004.
<SPEAKER ID="84" LANGUAGE="" NAME="" AFFILIATION="">
<SPEAKER ID="85" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="86" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="87" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="88" LANGUAGE="" NAME="" AFFILIATION="">
<SPEAKER ID="89" LANGUAGE="EN" NAME="Martin, David (PSE )," AFFILIATION="γραπτώς">
<P>
Μολονότι ακούγεται μάλλον στεγνή, αυτή η πρόταση θα χαιρετιστεί θερμά καθώς υποστηρίζει την πολιτική της διά βίου μάθησης ως βασικό συστατικό της ευρωπαϊκής στρατηγικής για την απασχόληση (όπως αναγνώρισε το Ευρωπαϊκό Συμβούλιο της Λισαβόνας το 2000). Η έκθεση ζητά από τα κράτη μέλη να υποχρεώσουν τις επιχειρήσεις να προβαίνουν σε αναφορές σχετικά με τα επίπεδα κατάρτισης, ζητά επίσης την ευρύτερη πρόσβαση στην επαγγελματική κατάρτιση, ώστε οι εργαζόμενοι να έχουν πρόσβαση στην κατάρτιση ανεξάρτητα από το είδος της σύμβασής τους και ακόμα και σε περίπτωση που απασχολούνται σε επιχειρήσεις με λιγότερο από 10 εργαζόμενους. 
<SPEAKER ID="90" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="91" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . Το άρθρο 3(ι) της Συνθήκης ΕΚ ορίζει ότι στις δραστηριότητες της ΕΕ πρέπει να περιλαμβάνεται η προώθηση του συντονισμού των πολιτικών απασχόλησης των κρατών μελών με στόχο την ενίσχυση της αποτελεσματικότητάς τους μέσω της ανάπτυξης μιας συντονισμένης στρατηγικής για την απασχόληση. Περαιτέρω, ένα από τα καινοτόμα στοιχεία της στρατηγικής της Λισαβόνας είναι η προώθηση της διά βίου μάθησης, και αυτό αποτελεί τμήμα όλων των εθνικών σχεδίων δράσης των κρατών μελών.
<SPEAKER ID="92" LANGUAGE="PT" NAME="Silva Peneda (PPE-DE )," AFFILIATION="γραπτώς">
<P>
Στην ΕΕ των 15, μόνο το 8,5% των ευρωπαίων πολιτών απολάμβανε αυτό το επαγγελματικό πλεονέκτημα. Τι είδους στοιχεία θα δούμε τώρα σε μια Ευρώπη των 25;
<P>
Είμαι επίσης υπέρ της συμπερίληψης των μικρομεσαίων επιχειρήσεων (ΜΜΕ) στις σχετικές στατιστικές. Παρά τη συνακόλουθη γραφειοκρατία, αξίζει να περιληφθούν οι ΜΜΕ σε αυτή τη διαδικασία, αν κα μέσω απλοποιημένων διαδικασιών, διότι αντιπροσωπεύουν άνω του 90% των ευρωπαϊκών επιχειρήσεων.
<SPEAKER ID="93" LANGUAGE="" NAME="" AFFILIATION="">
<SPEAKER ID="94" LANGUAGE="PT" NAME="Coelho (PPE-DE )," AFFILIATION="γραπτώς">
<SPEAKER ID="95" LANGUAGE="PT" NAME="Guerreiro (GUE/NGL )," AFFILIATION="γραπτώς">
<P>
Επιπλέον, δυνάμει του άρθρου 9 του Παραρτήματος του Νομοθετικού Διατάγματος αριθ. 280/2001 της 23ης Οκτωβρίου, το πορτογαλικό πιστοποιητικό ναυτικού μητρώου «δύναται να αποτελέσει έγγραφο ναυτικής ταυτότητας για τους σκοπούς που ορίζει η σύμβαση αριθ. 108 της Διεθνούς Οργάνωσης Εργασίας». Συνεπώς, το μόνο που απομένει είναι το θέμα των «θεωρήσεων», και κατά την άποψή μας δεν πρέπει να απαιτούνται.
<SPEAKER ID="96" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . Δεδομένου ότι μόνο κράτη μέλη μπορούν να υπογράψουν τη σύμβαση αριθ. 185 της Διεθνούς Οργάνωσης Εργασίας, η Επιτροπή συμμετείχε στις συνομιλίες ως παρατηρητής, προτείνοντας το Συμβούλιο να εξουσιοδοτήσει τα κράτη μέλη, που δεσμεύονται από σχετικούς κοινοτικούς κανόνες (κανονισμός του Συμβουλίου (ΕΚ) αριθ. 539/2001, της 15ης Μαρτίου 2001) να κυρώσουν τη σύμβαση προς το συμφέρον της Κοινότητας.
<SPEAKER ID="97" LANGUAGE="" NAME="" AFFILIATION="">
<SPEAKER ID="98" LANGUAGE="FR" NAME="Savary (PSE )." AFFILIATION="(Χειροκροτήματα)">
<P>
    Κύριε Πρόεδρε, συνηθίζουμε να θορυβούμε κατά τη διάρκεια των αιτιολογήσεων ψήφου. Θέλω απλώς να εκφράσω τη χαρά μου για την έγκριση της έκθεσης Wortmann-Kool, που είναι ενδεχομένως μια από τις πλέον αξιόλογες νομοθετικές πράξεις της Ευρωπαϊκής Ένωσης στη διάρκεια των τελευταίων ετών.
<P>
Είχα συνηγορήσει εδώ στο Σώμα, παρουσία της Επιτρόπου Loyola de Palacio, μετά τις δέσμες νομοθετικών μέτρων για τη ναυτιλία Erika I και Erika II, υπέρ της δημιουργίας ενός Ευρωπαϊκού Χώρου Ασφάλειας της Ναυσιπλοΐας. Αν και όποτε υλοποιηθεί, θα έχει νομική βάση και θα είναι φιλόδοξος. Ουδέποτε προχώρησε η Ευρωπαϊκή Ένωση τόσο πολύ ώστε να επιβάλει εξαιρετικά σοβαρές κυρώσεις, ποινικές κυρώσεις, στους πειρατές των θαλασσών, που βυθίζουν στο πένθος τις ακτές μας και που συχνά καταστρέφουν ολόκληρους επαγγελματικούς κλάδους, καθώς και την πανίδα και χλωρίδα των παραλίων.
<P>
Πιστεύω ότι πρέπει να εκφράσουμε τη χαρά μας για αυτή την αξιοσημείωτη πρόοδο και να ευχηθούμε ότι το Συμβούλιο θα δώσει την ανάλογη συνέχεια. Κανένας δεν θα μπορεί πλέον να πετά το μπαλάκι στην Ευρωπαϊκή Ένωση σε ό,τι αφορά τις ευθύνες, όπως συνέβη στην περίπτωση του Erika και του Prestige. Σήμερα, θέτουμε τα κράτη μέλη ενώπιον των ευθυνών τους. Προσωπικά, εύχομαι να αναλάβουν πλήρως τις ευθύνες τους, δεδομένου ότι η Ευρώπη με αυτόν τον τρόπο οχυρώνεται όχι μόνο από τη θαλάσσια ρύπανση αλλά πέραν αυτού στέλνει ένα διεθνές, πιο τολμηρό μήνυμα σε σύγκριση με τη νομοθεσία MARPOL και είναι σε θέση να αλλάξει σε ολόκληρο τον κόσμο τη νομοθεσία κατά της ρύπανσης και κατά των πειρατών της θάλασσας.
<SPEAKER ID="99" LANGUAGE="" NAME="Κράτσα-Τσαγκαροπούλου (PPE-DE )." AFFILIATION="">
<P>
    Κύριε Πρόεδρε, όσον αφορά την έκθεση Wortmann-Kool, ήθελα να αναφέρω ότι οι ευρωβουλευτές της Νέας Δημοκρατίας υπερψηφίσαμε την τροπολογία που κατέθεσε ο επικεφαλής, κ. Βαρβιτσιώτης, με την οποία υποστηρίζουμε τη συμβατότητα του κοινοτικού δικαίου με τη Διεθνή Σύμβαση MARPOL σε θέματα υπαιτιότητας που έχουν σχέση με τις κυρώσεις από την ατυχηματική ρύπανση. Εμείς πιστεύουμε ότι πρέπει τόσο στα χωρικά όσο και στα διεθνή ύδατα να ισχύει στο κοινοτικό δίκαιο αυτό που ισχύει και στη Σύμβαση MARPOL και αυτό έχει σχέση με μια ίση νομική αντιμετώπιση των πλοίων, αλλά και μια αποτελεσματική διαχείριση της ρύπανσης σε παγκόσμιο επίπεδο, διότι η ναυτιλία είναι μια παγκόσμια δραστηριότητα και πρέπει να διέπεται από τις διεθνείς συμβάσεις. Τα περιφερειακά μέτρα, όπου αυτά εφαρμόστηκαν, δεν είχαν αποτέλεσμα, φέρνουν σύγχυση.
<P>
Επίσης, οι βουλευτές της Νέας Δημοκρατίας υποστηρίξαμε και την τροπολογία 37, η οποία μας ζητεί αφενός να επιβάλουμε ένα καθεστώς συνεργασίας μεταξύ των εθνικών αρχών, διότι πολλά ατυχήματα οφείλονται σε έλλειψη συνεργασίας και πλημμελή ανταλλαγή τεχνογνωσίας και, αφετέρου, υπαγορεύει την ανάγκη για διεξαγωγή μελέτης σκοπιμότητας πάνω στα νέα μέτρα και στις νέες πολιτικές που η Ευρωπαϊκή Ένωση θέλει να εφαρμόσει για την ανάπτυξη των θαλάσσιων μεταφορών στο πλαίσιο μιας αποτελεσματικής διαχείρισης των υδάτων και της προστασίας τους από τη ρύπανση. 
<SPEAKER ID="100" LANGUAGE="PT" NAME="Queiró (PPE-DE )," AFFILIATION="γραπτώς">
<P>
Η πρόταση οδηγίας ενσωματώνει στο κοινοτικό δίκαιο μια σειρά διεθνών κανόνων που διέπουν τις απορρίψεις, με βάση παγκόσμιες συμφωνίες (MARPOL) και εξειδικεύει ποιες παραβάσεις των κανόνων απόρριψης συνιστούν ποινικά αδικήματα, παρέχοντας οδηγίες όσον αφορά τη φύση των ποινών που πρέπει να επιβάλλονται. Με βάση το γεγονός ότι οι κανόνες της MARPOL είναι σχετικοί, ξεκάθαροι και λογικοί, πρέπει να ενσωματωθούν στο κοινοτικό δίκαιο, δεδομένου το ολοένα και πιο διεθνούς χαρακτήρα των θαλασσίων μεταφορών.
<SPEAKER ID="101" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
Διατηρώ αμφιβολίες για τη νομιμότητα της θέσπισης ποινικών διατάξεων δυνάμει του άρθρου 80(2) της Συνθήκης σε σχέση με τις μεταφορές και κατά πόσο θα είναι νόμιμη η βάση που παρουσίασαν η Επιτροπή και το Ευρωπαϊκό Κοινοβούλιο, δεδομένου ότι οι ποινικές κυρώσεις πρέπει να ανταποκρίνονται στους στόχους της ευρωπαϊκής πολιτικής για το περιβάλλον και τις μεταφορές. 
<SPEAKER ID="102" LANGUAGE="" NAME="" AFFILIATION="">
<SPEAKER ID="103" LANGUAGE="FR" NAME="Goebbels (PSE )," AFFILIATION="γραπτώς">
<SPEAKER ID="104" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<SPEAKER ID="105" LANGUAGE="DE" NAME="Lulling (PPE-DE )," AFFILIATION="γραπτώς">
<P>
   . «Ο εισηγητής μας κατέβαλε μεγάλη προσπάθεια προκειμένου να λάβει υπόψη τη μεγάλη ποικιλία απόψεων για αυτό το εξαιρετικά αμφιλεγόμενο θέμα. Υποστηρίζω την έκθεσή του διότι η πρότασή του πραγματικά θα βελτιώσει την ασφάλεια και την ελεύθερη κυκλοφορία των χρηστών του οδικού δικτύου και θα δώσει περισσότερες δυνατότητες ελέγχου προκειμένου να περιοριστεί η δυνατότητα απάτης. Είναι σκάνδαλο πως υπάρχουν άνθρωποι στην Ευρώπη που οδηγούν 10, 20, 30 ή παραπάνω χρόνια με πλαστές άδειες οδήγησης.
<P>
Τάσσομαι υπέρ εναρμονισμένων κανόνων και εξετάσεων για την άδεια οδήγησης. Επίσης, τάσσομαι υπέρ εναρμονισμένων διατάξεων για τα όρια ηλικίας, τόσο το μέγιστο όσο και το ελάχιστο, και δεν έχω αντίρρηση για μία διάταξη που θα απαιτεί από τους ανθρώπους ηλικίας άνω των 70 ετών να ανανεώνουν συχνότερα την άδεια οδήγησής τους, ενώ θα πρέπει ενδεχομένως να περνούν από οφθαλμολογικές και άλλες ιατρικές εξετάσεις. Οπωσδήποτε, αυτό θα πρέπει να παραμείνει στη διακριτική ευχέρεια κάθε κράτους.
<SPEAKER ID="106" LANGUAGE="EN" NAME="Martin, David (PSE )," AFFILIATION="γραπτώς">
<SPEAKER ID="107" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . Υπερψήφισα την έκθεση του κ. Grosch σχετικά με τις άδειες οδήγησης.
<SPEAKER ID="108" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="109" LANGUAGE="" NAME="" AFFILIATION="">
<SPEAKER ID="110" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . – Υπερψήφισα την έκθεση Sommer, δεδομένου ότι πιστεύω ότι η εσωτερική ναυσιπλοΐα είναι καίριας σημασίας παράγοντας για τις συνδυασμένες μεταφορές.
<SPEAKER ID="111" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
Η εσωτερική ναυσιπλοΐα είναι ένα ασφαλές και φιλικό προς το περιβάλλον μέσο μεταφοράς, δυστυχώς όμως, αντιπροσωπεύει μόλις το 7% της μεταφοράς φορτίων στα 15 «παλαιά» κράτη μέλη. Όπως η εσωτερική ναυσιπλοΐα, έτσι και η παράκτια ναυσιπλοΐα αξίζει επίσης μεγαλύτερης προσοχής και προώθησης. Αντί απλώς να είναι κλάδοι «που δεν πρέπει να παραμεληθούν», όπως το θέτει η Επιτροπή, αμφότερες είναι λύσεις που χρήζουν προώθησης και ανάπτυξης.
<SPEAKER ID="112" LANGUAGE="" NAME="" AFFILIATION="">
<SPEAKER ID="113" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<P>
   . – Η Λίστα του Ιουνίου επέλεξε να καταψηφίσει αυτή την πρόταση αναγνώρισης των ναυτικών πιστοποιητικών ικανότητας. Το ενημερωτικό δελτίο αριθ. 2003/04:FPM113 του γραφείου της σουηδικής κυβέρνησης αναφέρει ότι υπήρξε «αξιοσημείωτη αύξηση της απάτης, που συνδέεται με τη διαδικασία έκδοσης πιστοποιητικών». Παρομοίως, η σουηδική Εθνική Ναυτική Διοίκηση εξέφρασε ανησυχίες ότι θα απολεσθεί το δικαίωμα θέσπισης των αναγκαίων προϋποθέσεων αν εγκριθεί αυτή η οδηγία.
<SPEAKER ID="114" LANGUAGE="FR" NAME="Le Rachinel, Fernand (NI )," AFFILIATION="γραπτώς">
<SPEAKER ID="115" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . – Υπερψήφισα την έκθεση του κ. Robert Evans σχετικά με την αναγνώριση των ναυτικών πιστοποιητικών ικανότητας, επειδή πιστεύω ότι πρέπει να σταματήσουμε τη μείωση του αριθμού των ναυτικών της ΕΕ μέσω μέτρων προστασίας της ελεύθερης κυκλοφορίας των εργαζομένων του συγκεκριμένου κλάδου. Αυτή η πρόταση στοχεύει στην απλοποίηση της διαδικασίας αναγνώρισης των ναυτικών πιστοποιητικών ικανότητας.
<SPEAKER ID="116" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
Ο στόχος είναι κατά βάση η συμμόρφωση των ευρωπαϊκών κανόνων στις διεθνείς συμφωνίες, ειδικότερα στη σύμβαση της Διεθνούς Οργάνωσης Εργασίας για τα πρότυπα εκπαίδευσης, έκδοσης πιστοποιητικών και τήρησης φυλακών των ναυτικών (σύμβαση STCW). Ειδικότερα, η σύμβαση του 1978 θέσπισε συγκεκριμένα κριτήρια για την αναγνώριση πιστοποιητικών για τους ναύκληρους, τους αξιωματικούς και τους ασυρματιστές, που εκδίδουν τα μέρη της σύμβασης.
<P>
Θεωρώ ότι η πρόταση έρχεται την κατάλληλη στιγμή και βέβαια υπογραμμίζω το γεγονός ότι θεσπίζει προϋποθέσεις γλωσσικής επάρκειας για τους ναυτικούς –γνώσεις της αγγλικής, που προφανώς είναι η διεθνής – και παρέχει μηχανισμούς για την αποτροπή της απάτης κατά τη διαδικασία έκδοσης πιστοποιητικών (άρθρο 5 της πρότασης της Επιτροπής).
<SPEAKER ID="117" LANGUAGE="" NAME="" AFFILIATION="">
<SPEAKER ID="118" LANGUAGE="EN" NAME="Stihler (PSE )." AFFILIATION="">
<P>
    Κύριε Πρόεδρε, θα είμαι πολύ σύντομη. Θέλω να προβώ σε αιτιολόγηση ψήφου εξ ονόματος του Εργατικού Κόμματος του Ευρωπαϊκού Κοινοβουλίου σχετικά με τον λόγο για τον οποίο απείχε επί της τροποποιημένης πρότασης και, εν συνεχεία, ψήφισε υπέρ του νομοθετικού ψηφίσματος. Η αιτιολόγηση ψήφου μας είναι απλή. Πιστεύουμε ότι τα κοινά σχέδια ανάπτυξης μέσων είναι σημαντικά για την αποτελεσματικότητα του έργου της υπηρεσίας. Για τον λόγο αυτόν, ψηφίσαμε υπέρ αυτών των τροπολογιών. Οι τροπολογίες 36-43 αποσαφηνίζουν την αρμοδιότητα της υπηρεσίας όσον αφορά την εφαρμογή αυτών των κοινών σχεδίων ανάπτυξης μέσων και, επίσης, αποδίδουν τον κατάλληλο ρόλο στα Περιφερειακά Γνωμοδοτικά Συμβούλια. 
<SPEAKER ID="119" LANGUAGE="PL" NAME="Fotyga (UEN )," AFFILIATION="γραπτώς">
<SPEAKER ID="120" LANGUAGE="PT" NAME="Marques (PPE-DE )," AFFILIATION="γραπτώς">
<P>
   . Συγχαίρω την κ. Attwooll για τη σημαντική και επίκαιρη έκθεση που εκπόνησε σχετικά με την πρόταση κανονισμού του Συμβουλίου που αφορά την ίδρυση κοινοτικής υπηρεσίας ελέγχου της αλιείας και για την τροποποίηση του κανονισμού (ΕΚ) αριθ. 2847/93 για τη θέσπιση συστήματος ελέγχου που εφαρμόζεται στην κοινή αλιευτική πολιτική. Στηρίζω πλήρως την έκθεση, ιδιαίτερα καθώς οι προτεινόμενες αλλαγές επιδιώκουν να αποσαφηνίσουν τον ρόλο της υπηρεσίας ως διαμεσολαβητή, ιδίως στο πλαίσιο της διατύπωσης σχεδίων κοινής ανάπτυξης, τα οποία συνεπάγονται συγκέντρωση από τα κράτη μέλη των πόρων ελέγχου και εποπτείας, καθώς και τη φύση των καθηκόντων του κέντρου ελέγχου της αλιείας. Η ίδρυση της υπηρεσίας αξίζει την αμέριστη στήριξή μας, καθώς θα διαδραματίζει ρόλο διαμεσολαβητή στην κατάρτιση από τα κράτη μέλη σχεδίων αλιείας για την εποπτεία και τον έλεγχο των πόρων τους. Θα είναι ένα όργανο στήριξης της εφαρμογής της νέας κοινής αλιευτικής πολιτικής, το οποίο θα συμβάλει στη δημιουργία ομοιόμορφων και αποτελεσματικότερων διαδικασιών ελέγχου και εποπτείας. Ωστόσο, για να λειτουργήσει αποτελεσματικά, πρέπει να δημιουργηθεί μια λειτουργική οργανωτική διάρθρωση η οποία θα λειτουργεί ως διαμεσολαβητής στην όλη διαδικασία. 
<SPEAKER ID="121" LANGUAGE="FR" NAME="Martinez (NI )," AFFILIATION="γραπτώς">
<P>
    Οι Βρυξέλλες αγαπούν τους Οργανισμούς. Υπάρχουν οργανισμοί για τα πάντα, από τον Ευρωπαϊκό Οργανισμό για το Περιβάλλον στην Κοπεγχάγη, μέχρι τον Ευρωπαϊκό Οργανισμό για την Ασφάλεια των Τροφίμων στην Πάρμα, περνώντας από τον Ευρωπαϊκό Οργανισμό για την ασφάλεια και την υγιεινή στην εργασία, με έδρα το Μπιλμπάο. Τώρα, θα υπάρξει και μια κοινοτική υπηρεσία ελέγχου της αλιείας, δηλαδή ένα πραγματικό ευρωπαϊκό υπουργείο αλιείας. Αυτό το FBI της θάλασσας θα έχει ως αποστολή τον συντονισμό των δραστηριοτήτων ελέγχου και επιθεώρησης των κρατών στον τομέα της αλιείας. Θα είναι το οπλισμένο χέρι ενός ελέγχου που μέχρι τώρα ήταν σαφώς περιορισμένος, ενός ελέγχου που τον επιδιώκει το ΕΚ τόσο στα κοινοτικά όσο και στα διεθνή ύδατα. Συνεπώς, θα δημιουργηθούν πολυεθνικές ομάδες επιθεώρησης σε στεριά και θάλασσα. Η υπηρεσία θα μπορεί να εκμισθώνει και να επανδρώνει πλοία παρακολούθησης, τα οποία θα θέτει στη διάθεση των παρατηρητών. Ποιοι όμως θα είναι αυτοί οι παρατηρητές; Επιθεωρητές άλλων χωρών, χωρίς εξοικείωση με το εθνικό κανονιστικό πλαίσιο, πράγμα που παραβιάζει το πεδίο αποκλειστικών αρμοδιοτήτων κάθε κράτους μέλους. Θα μπορούν να επιθεωρούν χωρίς κατ’ ανάγκη να διαπιστώνουν παραβάσεις, χωρίς κατ’ ανάγκη να βελτιώνουν τον έλεγχο. Συνεπώς, στα χωρικά ύδατα των κυρίαρχων χωρών, δεν θα ενισχύεται πλέον απλώς η κοινοτική κυριαρχία, αλλά και μια ξένη κυριαρχία. 
<SPEAKER ID="122" LANGUAGE="EN" NAME="Ó Neachtain (UEN )," AFFILIATION="γραπτώς">
<P>
Η ενίσχυση του ελέγχου ήταν μία από τις βασικές προτεραιότητες της μεταρρύθμισης της κοινής αλιευτικής πολιτικής το 2002. Συνεπώς, χαιρετίζω αυτήν την πρόταση για την ίδρυση μιας υπηρεσίας ελέγχου της αλιείας. Πιστεύω ότι αυτή η υπηρεσία θα πρέπει να ιδρυθεί χωρίς καθυστέρηση.
<P>
Σε αυτό το πλαίσιο, το Κοινοβούλιο ενέκρινε με μεγάλη πλειοψηφία την έκθεσή μου σχετικά με τα Περιφερειακά Γνωμοδοτικά Συμβούλια ή RAC, όπως είναι γνωστά.
<SPEAKER ID="123" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="124" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="125" LANGUAGE="EN" NAME="Stevenson (PPE-DE )," AFFILIATION="γραπτώς">
<P>
   . Οι Συντηρητικοί του Ηνωμένου Βασιλείου απείχαν από την ψηφοφορία για την ίδρυση μιας κεντρικής Υπηρεσίας Ελέγχου της Αλιείας στην πόλη Vigo της Ισπανίας, για τους εξής λόγους: καταρχάς, η πολιτική συγκέντρωσης του ελέγχου της αλιείας αποτελεί πολιτικώς μέρος της ενοποιητικής ατζέντας της Ευρωπαϊκής Επιτροπής, στην οποία ως Συντηρητικοί είμαστε αντίθετοι. Δεύτερον, δεχόμαστε ότι, σε περίπτωση που μια συντηρητική κυβέρνηση αποσυρθεί από την ΚΑΠ και επιστρέψει τη διαχείριση της αλιείας στον τοπικό και εθνικό έλεγχο, πολλά βρετανικά σκάφη θα συνεχίσουν, παρόλα αυτά, να αλιεύουν στα ύδατα της ΕΕ πέρα από το βρετανικό όριο των 200 μιλίων. Υπό αυτές τις συνθήκες, και αποδεχόμενοι το γεγονός ότι η πολιτική της Επιτροπής για τη δημιουργία μιας ευρωπαϊκής Υπηρεσίας Ελέγχου της Αλιείας στην πόλη Vigo είναι τετελεσμένο γεγονός, θα ήταν προς το συμφέρον της Βρετανίας να συνεργαστεί με αυτό το νέο όργανο. Συνεπώς, αισθανθήκαμε ότι θα ήταν πιο σωστό, αντί να είμαστε εξαρχής αντίθετοι σε αυτήν την πρόταση, να απόσχουμε από την ψηφοφορία. 
<SPEAKER ID="126" LANGUAGE="" NAME="" AFFILIATION="">
<SPEAKER ID="127" LANGUAGE="EN" NAME="McAvan (PSE )." AFFILIATION="">
<P>
    Κύριε Πρόεδρε, θα ήθελα να εξηγήσω τον λόγο για τον οποίο δεν στήριξα τις τροπολογίες επί της παραγράφου 20. Είναι σημαντικό να εξετάσουμε την ιδέα της απαγόρευσης του καπνίσματος σε δημόσιους χώρους στο Ευρωπαϊκό Κοινοβούλιο. Αναμένουμε ότι η Ευρωπαϊκή Επιτροπή θα κάνει κάτι, αλλά είναι λάθος να αρχίσουμε σε αυτό το στάδιο να μιλάμε για εξαιρέσεις ορισμένων σημείων ή για ύπαρξη μικρών γυάλινων θαλάμων όπου θα επιτρέπεται το κάπνισμα, διότι κάποιος πρέπει στη συνέχεια να καθαρίζει αυτά τα σημεία. Οι εργαζόμενοι πρέπει να τα καθαρίζουν, και δεν είμαι βέβαιη ότι υπάρχουν αποδείξεις για το εάν τα σημεία αυτά πράγματι εμποδίζουν τη διαφυγή του καπνού. Δεν θα πρέπει να προδικάσουμε το αποτέλεσμα της συζήτησης σε αυτό το στάδιο.
<SPEAKER ID="128" LANGUAGE="SV" NAME="Cederschiöld, Fjellner, Hökmark και Ibrisagic (PPE-DE )," AFFILIATION="γραπτώς">
<P>
    Η αντιπροσωπεία των Μετριοπαθών στο Ευρωπαϊκό Κοινοβούλιο υπερψήφισε σήμερα την έκθεση Ries σχετικά με το ευρωπαϊκό σχέδιο δράσης 2004-2010 για το περιβάλλον και την υγεία. Ωστόσο, κατά τη γνώμη μας, δεν είναι σωστό να ζητά το Ευρωπαϊκό Κοινοβούλιο από την Επιτροπή να λάβει πρωτοβουλία για θέματα ασθενειών που συνδέονται με τον τρόπο ζωής ή για διάφορα μέτρα κατά του καπνίσματος. Οι αποφάσεις για τα θέματα αυτά εμπίπτουν στην αρμοδιότητα των κρατών μελών και, σε τελική ανάλυση, πρέπει να λαμβάνονται πρωτίστως από τα άτομα και όχι από τους πολιτικούς.
<SPEAKER ID="129" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Από τα παραδείγματα που παρατίθενται, πρέπει να τονίσω την κριτική που ασκείται για το γεγονός ότι, από τις δεκατρείς δράσεις που περιγράφονται στη στρατηγική σε θέματα περιβάλλοντος και υγείας της Επιτροπής για την περίοδο 2004-2010, μόνο οι τέσσερις αφορούν συγκεκριμένα μέτρα, ενώ καμία δεν θέτει στόχους, καθώς και το γεγονός ότι δεν γίνεται καμία αναφορά στις επιπτώσεις της ρύπανσης στην ψυχική και νευρολογική υγεία.
<SPEAKER ID="130" LANGUAGE="EN" NAME="Ford (PSE )," AFFILIATION="">
<P>
    Στηρίζω αυτήν την έκθεση λόγω της τροπολογίας επί της παραγράφου 6 του πρωτοτύπου, που συζητήθηκε στην Επιτροπή Περιβάλλοντος, Δημόσιας Υγείας και Ασφάλειας των Τροφίμων. Κατανοώ την ανάγκη χρήσης της «αρχής της προφύλαξης» για την προστασία των καταναλωτών από τους πιθανούς μακροπρόθεσμους κινδύνους που ενέχουν τα χημικά της οικογένειας των φθαλικών ενώσεων, συμπεριλαμβανομένης της ουσίας DEHP, αλλά είμαι εκπρόσωπος ενός εργοστασίου στο Quedgeley, της περιοχής Gloucestersire στο Gambro, το οποίο έλαβε το Έπαθλο της Βασίλισσας προς τη Βιομηχανία και έχει 120 εργαζομένους. Το εργοστάσιο αυτό χρησιμοποιεί DEHP για τις συσκευές που βοηθούν στον έλεγχο για θρόμβωση του αίματος. Σε παρόμοιες περιπτώσεις, οι άνθρωποι πρέπει να ανησυχούν για τα επόμενα 25 λεπτά περίπου και όχι για τα επόμενα 25 χρόνια. Υπό αυτές τις συνθήκες, η εξαίρεση που επιτρέπει τη χρήση της ουσίας DEHP και άλλων φθαλικών ενώσεων σε περιπτώσεις κατά τις οποίες «ο περιορισμός θα είχε δυσμενή επίπτωση σε ιατρική αγωγή» είναι εντελώς κατάλληλη. Επί αυτής της βάσης, θα ψηφίσω υπέρ της τροποποιημένης έκθεσης Ries. 
<SPEAKER ID="131" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<P>
Δεν θεωρούμε ότι η ΕΕ πρέπει να εργάζεται για την καταπολέμηση ασθενειών που συνδέονται με το κάπνισμα, τα οινοπνευματώδη, τη φτωχή διατροφή ή την απουσία σωματικής άσκησης (παράγραφος 17), ή ότι η Επιτροπή πρέπει να ενεργεί για την απαγόρευση του καπνίσματος σε κλειστούς χώρους (παράγραφος 20). Οι τομείς στους οποίους αναφέρονται οι ανωτέρω παράγραφοι έχουν προφανείς επιπτώσεις στην υγεία, αλλά αποτελούν χαρακτηριστικό παράδειγμα τομέων όπου η ΕΕ δεν έχει αρμοδιότητα, αλλά ισχύει η αρχή της επικουρικότητας. Επίσης, δεν θεωρούμε ότι η αρχή της επικουρικότητας εφαρμόζεται στην παράγραφο 28, η οποία τονίζει ότι πρέπει να δοθεί ιδιαίτερη προσοχή στους παρόχθιους πληθυσμούς των ρυπογόνων τοποθεσιών.
<SPEAKER ID="132" LANGUAGE="NL" NAME="Manders (ALDE )," AFFILIATION="γραπτώς">
<P>
    Ως μη καπνιστής, τάσσομαι υπέρ της τροπολογίας 4, η οποία κατατέθηκε –εν μέρει με δική μου πρωτοβουλία– από την Ομάδα της Συμμαχίας Φιλελευθέρων και Δημοκρατών για την Ευρώπη. Η εν λόγω τροπολογία επιτρέπει στους επιχειρηματίες του κλάδου τροφοδοσίας να δημιουργήσουν ξεχωριστούς και κατάλληλα αεριζόμενους χώρους καπνίσματος. Στο πλαίσιο αυτό, θα ήθελα να ενθαρρύνω την Επιτροπή να αφήσει περιθώρια για πρωτοβουλίες της αγοράς με στόχο την αντιμετώπιση του προβλήματος του (παθητικού) καπνίσματος στον κλάδο τροφοδοσίας. Χάρη στη σύγχρονη τεχνολογία εξαερισμού, η ποιότητα του αέρα σε κλειστούς χώρους μπορεί να γίνει πολύ καλύτερη από την ποιότητα του αέρα σε ανοικτούς χώρους. Η επιβολή νομοθετημένης απαγόρευσης του καπνίσματος από την κορυφή προς τη βάση αφαιρεί από την αγορά καινοτόμους πρωτοβουλίες αυτού του είδους και μαζί τους αφαιρεί από την οικονομία μέρος του δυναμισμού της. Επιπλέον, περιορίζεται η ελεύθερη επιλογή τόσο των επιχειρηματιών όσο και των καταναλωτών σε βαθμό που δεν συνάδει με τις ιδεολογικές αρχές τις οποίες υπηρετώ ως Φιλελεύθερος.
<SPEAKER ID="133" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
Η στρατηγική που διέπει την πρωτοβουλία, γνωστή με το ακρωνύμιο SCALE –επιστήμη, παιδιά, συνειδητοποίηση, νομικά εργαλεία, αξιολόγηση– στοχεύει στην εφαρμογή διακλαδικής προσέγγισης του θέματος. Το θέμα απασχολεί όλο και πιο σοβαρά τους ευρωπαίους πολίτες, κυρίως λόγω των αυξανόμενων κρουσμάτων σε τέσσερις τύπους ασθενειών: ασθένειες του αναπνευστικού, άσθμα και παιδικές αλλεργίες· νευροαναπτυξιακές διαταραχές· παιδικοί καρκίνοι· και διαταραχές του ενδοκρινικού συστήματος.
<SPEAKER ID="134" LANGUAGE="" NAME="" AFFILIATION="">
<SPEAKER ID="135" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="136" LANGUAGE="PT" NAME="Guerreiro (GUE/NGL )," AFFILIATION="γραπτώς">
<SPEAKER ID="137" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
Κατά τη γνώμη μου, έχουν ληφθεί ορισμένα πολύ θετικά μέτρα προς αυτήν την κατεύθυνση, συμπεριλαμβανομένης της μετεξέλιξης του ευρωμεσογειακού κοινοβουλευτικού φόρουμ σε ευρωμεσογειακή κοινοβουλευτική συνέλευση –επιβεβαίωση του κοινοβουλευτικού πολιτικού στοιχείου που θα καταστήσει τον διαπεριφερειακό διάλογο μόνιμο, θεσμικό χαρακτηριστικό– και του χαρακτηρισμού του 2005 ως «έτος της Μεσογείου» από τους ευρωμεσογειακούς υπουργούς Εξωτερικών Υποθέσεων. 
<SPEAKER ID="138" LANGUAGE="" NAME="" AFFILIATION="(Η συνεδρίαση διακόπτεται στις 13.25 και επαναλαμβάνεται στις 15.00)">
<SPEAKER ID="139" LANGUAGE="" NAME="" AFFILIATION="Αντιπροέδρου">
<SPEAKER ID="140" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συνέχιση της συζήτησης των δηλώσεων του Συμβουλίου και της Επιτροπής για την 61η σύνοδο της Επιτροπής Ανθρωπίνων Δικαιωμάτων του ΟΗΕ (Γενεύη, 14 Μαρτίου-25 Απριλίου 2005). 
<SPEAKER ID="141" LANGUAGE="EN" NAME="Howitt (PSE )." AFFILIATION="">
<P>
Δεύτερον, η περσινή αναβολή για περαιτέρω εξέταση των σχεδίων προτύπων του ΟΗΕ σχετικά με τις αρμοδιότητες των διεθνικών εταιρειών πρέπει εφέτος να οδηγήσει πραγματικά σε ανάληψη δράσης, η οποία θα εξασφαλίσει ότι οι εταιρείες θα τηρούν τις υποχρεώσεις τους όσον αφορά τα ανθρώπινα δικαιώματα. Αυτό το έτος, κατά την 20ή επέτειο από την καταστροφή του Bhopal, απαιτούνται για τις εταιρείες ελάχιστες προδιαγραφές, οι οποίες θα μειώσουν τα επόμενα χρόνια τον αριθμό των θυμάτων κακομεταχείρισης σε ολόκληρο τον κόσμο. 
<SPEAKER ID="142" LANGUAGE="DE" NAME="Stenzel (PPE-DE )." AFFILIATION="">
<P>
Αυτό που με ανησυχεί είναι, πρώτον, ότι στην Τουρκία ακόμα και σήμερα αρκεί ο απλός ισχυρισμός ότι κάποιος είναι μέλος μιας τρομοκρατικής οργάνωσης για να εκδοθεί ένταλμα σύλληψης, ακόμη και αν το εμπλεκόμενο άτομο δεν έχει διαπράξει καμία εγκληματική πράξη. Δεύτερον, ανησυχώ επίσης πολύ διότι εξακολουθούν να εκτελούνται εντάλματα σύλληψης του Δικαστηρίου Εθνικής Ασφαλείας μολονότι η Τουρκία ισχυρίζεται ότι πληροί το πολιτικό κριτήριο της Κοπεγχάγης. Όλοι γνωρίζουμε ότι τα εντάλματα σύλληψης του εν λόγω δικαστηρίου παραβιάζουν το άρθρο 6 της Ευρωπαϊκής Σύμβασης για τα Ανθρώπινα Δικαιώματα. Εάν αυτή η περίπτωση αποτελεί τη συνήθη νομική πρακτική στην Τουρκία, τότε ούτε το Συμβούλιο ούτε η Επιτροπή πρέπει να προχωρήσουν στην ατζέντα. 
<SPEAKER ID="143" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="144" LANGUAGE="FR" NAME="Ferrero-Waldner," AFFILIATION="Επίτροπος">
<P>
Πιστεύω, επίσης, ότι είναι πολύ σημαντικό στις διμερείς μας συναντήσεις, αυτά τα θέματα πάντα να περιλαμβάνονται στην ημερήσια διάταξη. Όπως είπε ήδη ο κ. Schmit, αυτό συμβαίνει όντως. Το ίδιο ισχύει για τη νέα πολιτική μας γειτονίας, σε σχέση με την οποία ο Πρόεδρος Yushchenko διατύπωσε σήμερα επιφυλάξεις. Οφείλω να σας πω ότι δεν συμφωνώ και του το είπα στην Ουκρανία. Πράγματι, η πολιτική γειτονίας που σχεδιάσαμε είναι μια σταδιακή, βεβαίως, πολιτική, αλλά συγχρόνως μιας πολιτική που μπορεί να προσεγγίσει τις χώρες. Η Ουκρανία είναι πολύ πλησιέστερα στην Ευρωπαϊκή Ένωση σε ό,τι αφορά τον τομέα των ανθρωπίνων δικαιωμάτων και σε πολλούς άλλους τομείς.
<P>
Η θέση που εξέφρασε η κ. Flautre, σύμφωνα με την οποία ο διάλογός μας με μια χώρα δεν είναι ασύμβατος με μια δράση σε επίπεδο Ηνωμένων Εθνών, είναι μια θέση που την ασπάζεται πλήρως η Επιτροπή και το Συμβούλιο. Αυτός είναι ο λόγος για τον οποίο ανέκαθεν λέγαμε ξεκάθαρα ότι θα ήμασταν αντίθετοι στις προτάσεις που στοχεύουν στην παρεμπόδιση της έγκρισης ψηφίσματος, όπως και πράξαμε. Αυτό συμβαίνει στην περίπτωση της Κίνας. Το λεγόμενο ψήφισμα χωρίς ανάληψη δράσης αποτελεί τμήμα των διαδικασιών της Επιτροπής Ανθρωπίνων Δικαιωμάτων, δυστυχώς όμως ενίοτε μας εμποδίζει να εργαστούμε από κοινού. 
<P>
Τέλος, είναι σημαντικό να βελτιώσουμε την αποδοτικότητα ολόκληρου του μηχανισμού για τα ανθρώπινα δικαιώματα. Ο πρώτος ομιλητής στη σημερινή συζήτηση, ο κ. Ribeiro e Castro, ανέφερε το ευρύ πεδίο των απειλών που αντιμετωπίζουμε – για παράδειγμα, την τρομοκρατία, το οργανωμένο διεθνές έγκλημα, τη διακίνηση κλπ. Θέλω να του πω ότι έχει απόλυτο δίκιο όταν αναφέρει πως πρέπει να αντιμετωπίσουμε αυτές τις απειλές. Έχει την πλήρη στήριξή μας.
<SPEAKER ID="145" LANGUAGE="" NAME="Πρόεδρος." AFFILIATION="Γραπτή δήλωση (άρθρο 142)">
<P>
   Προς ολοκλήρωση της συζήτησης, έχω λάβει μία πρόταση ψηφίσματος η οποία υποβλήθηκε σύμφωνα με το άρθρο 103, παράγραφος 2, του Κανονισμού.(1)
<P>
Η ψηφοφορία θα διεξαχθεί αύριο στις 12.
<SPEAKER ID="146" LANGUAGE="CS" NAME="Roithová (PPE-DE )." AFFILIATION="(Η παρέμβαση συντομεύτηκε κατ’ εφαρμογή του άρθρου 142 του Κανονισμού)">
<P>
    Το Ευρωπαϊκό Κοινοβούλιο πρέπει να πει κατηγορηματικά «όχι» στις εξαγωγές όπλων στην Κίνα. Αναρωτιέμαι γιατί πρέπει να εγκαταλείψει η Ευρώπη τις αξίες και τις φιλοδοξίες της όσον αφορά την αποτελεσματική προάσπιση των ανθρωπίνων δικαιωμάτων σε ολόκληρο τον κόσμο προκειμένου να αυξηθεί ο τζίρος μερικών ευρωπαίων κατασκευαστών όπλων. Γνώμη μου είναι ότι το Συμβούλιο Υπουργών πρέπει να λάβει σοβαρά υπόψη του τη στάση του Ευρωπαϊκού Κοινοβουλίου και να εγκαταλείψει τη δογματική του προσέγγιση. Επισημαίνω ότι, σε αντίθετη περίπτωση, η Ευρώπη θα χάσει τη δυνατότητα που διαθέτει να επιφέρει θετικές αλλαγές στην Ασία και την Αφρική. Ποια πολιτικά εργαλεία θα έχει πλέον η Ευρώπη για να ενισχύει τα ανθρώπινα δικαιώματα και τα κοινωνικά, οικολογικά και εμπορικά πρότυπα; Έχουμε λάβει αποδεικτικά στοιχεία από διάφορες ανεξάρτητες οργανώσεις για τις δολοφονίες, τις διώξεις και τις απαγωγές αντιφρονούντων στην Κίνα. Αυτό δεν αφορά μόνο την αίρεση Falun Gong, αλλά και τους χριστιανούς, τους βουδιστές και άλλους.
<SPEAKER ID="147" LANGUAGE="" NAME="Πρόεδρος." AFFILIATION="">
<SPEAKER ID="148" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Κύριε Πρόεδρε, είμαι πραγματικά υπόχρεος στο Ευρωπαϊκό Κοινοβούλιο, εξ ονόματος της Προεδρίας του Συμβουλίου, για τη μεγάλη προσοχή που προσδίδετε στις εκλογές που θα διεξαχθούν προσεχώς στη Μολδαβία. Η Προεδρία παρακολουθεί αδιαλείπτως την εξέλιξη της πολιτικής κατάστασης σε αυτή τη χώρα, ιδίως δε την προετοιμασία και τη διεξαγωγή των εκλογών της 6ης Μαρτίου. Εξάλλου, ο ΟΑΣΕ θα αποστείλει παρατηρητές στις νομοθετικές εκλογές της Μολδαβίας. Η κυβέρνηση της Μολδαβίας προσκάλεσε διεθνείς παρατηρητές πολύ καιρό πριν και ελπίζω ότι τα μέλη του Ευρωπαϊκού Κοινοβουλίου θα συμμετάσχουν επίσης σε αυτή την αποστολή παρατηρητών.
<P>
Πιο πρόσφατα, η Ευρωπαϊκή Ένωση προέβη σε μια δήλωση για το θέμα των εκλογών, τα βασικά στοιχεία της οποίας είναι τα ακόλουθα: η Ευρωπαϊκή Ένωση υπενθύμισε στη Μολδαβία ότι οι σχέσεις της με την ΕΕ. θα εξαρτηθούν από τη δέσμευσή της υπέρ κοινών αξιών. Σήμερα το πρωί, ακούστηκαν πολλά περί αξιών και δημοκρατίας στο πλαίσιο της ευρωμεσογειακής συνεργασίας, και ο Πρόεδρος Yushchenko μας έδωσε τρόπον τινά ένα μεγάλο μάθημα δημοκρατίας και αξιών. Συνεπώς, είναι σημαντικό αυτή η χώρα να συνενωθεί με την Ευρώπη και σε αυτό το πεδίο.
<P>
Η Ευρωπαϊκή Ένωση έκανε έκκληση προς τις αρχές της Μολδαβίας οι εκλογές να διεξαχθούν με όρους διαφανείς και ισότιμους, η κάλυψη της προεκλογικής εκστρατείας από τα ΜΜΕ να είναι πλουραλιστική και αμερόληπτη και η κρατική μηχανή να είναι ουδέτερη απέναντι σε όλους τους υποψηφίους και τους οπαδούς τους. Η ΕΕ κάλεσε επίσης τις αρχές να μεριμνήσουν ώστε οι ψήφοι των εκπατρισμένων να ληφθούν υπόψη κατά τον προσήκοντα και αντικειμενικό τρόπο. Τέλος, η ΕΕ κάλεσε την κυβέρνηση της Μολδαβίας να λάβει υπόψη της τις ανησυχίες που εξέφρασε η αποστολή του ΟΑΣΕ για την αξιολόγηση των αναγκών και να υλοποιήσει τις κοινές συστάσεις που θέσπισε ο ΟΑΣΕ και η Επιτροπή της Βενετίας το 2004.
<P>
Τελευταίο, αλλά όχι ήσσονος σημασίας, το ζήτημα εξετάστηκε κατά τη συνεδρίαση του Συμβουλίου Συνεργασίας Ευρωπαϊκής Ένωσης-Μολδαβίας, που πραγματοποιήθηκε στις Βρυξέλλες στις 22 Φεβρουαρίου. Οι δημοκρατικές μεταρρυθμίσεις και η διεξαγωγή ελεύθερων και δίκαιων εκλογών είναι επίσης σημαντικές συνιστώσες του σχεδίου δράσης ΕΕ-Μολδαβίας, το οποίο ενέκρινε το Συμβούλιο Συνεργασίας στο πλαίσιο της ευρωπαϊκής πολιτικής γειτονίας. Περιλαμβάνεται επίσης το θέμα των ανθρωπίνων δικαιωμάτων στο πλαίσιο της πολιτικής μας γειτονίας, κάτι που υπογράμμισε η κυρία Επίτροπος.
<SPEAKER ID="149" LANGUAGE="EN" NAME="Ferrero-Waldner," AFFILIATION="μέλος της Επιτροπής">
<P>
   .  Κύριε Πρόεδρε, εχθές πραγματοποιήθηκε ένα Συμβούλιο Συνεργασίας της ΕΕ, στο οποίο εγκρίθηκαν η νέα πολιτική γειτονίας και το σχέδιο δράσης για τη Μολδαβία. Επίσης, είχαμε έναν εξαιρετικά ειλικρινή και ανοιχτό διάλογο, στον οποίο συμμετείχα προσωπικά. Όπως επεσήμανε ο συνάδελφός μου, δήλωσα ρητώς ότι, εάν η Μολδαβία θέλει πραγματικά να έρθει πιο κοντά στην Ευρωπαϊκή Ένωση, είναι πολύ σημαντικό να επιδείξει επίσης αυτό το ενδιαφέρον της. Φρονώ ότι οι εκλογές που θα διεξαχθούν πολύ σύντομα, στις 6 Μαρτίου, θα είναι μια εξαιρετική στιγμή για να δούμε τι πραγματικά συμβαίνει.
<P>
Μετά την ανεξαρτησία το 1991, υπάρχει στη Μολδαβία ένα μάλλον θετικό ιστορικό ελεύθερων και δίκαιων εκλογών. Ο Οργανισμός για την Ασφάλεια και τη Συνεργασία στην Ευρώπη και το ODIHR, το Γραφείο για τους Δημοκρατικούς Θεσμούς και τα Ανθρώπινα Δικαιώματα, επιβεβαίωσε στην έκθεσή του σχετικά με τη Μολδαβία ότι οι δύο τελευταίες κοινοβουλευτικές εκλογές πληρούσαν πράγματι τα διεθνή πρότυπα.
<P>
Προς τιμήν της Μολδαβίας, πολύ λίγες εκλογές στα προσφάτως ανεξαρτητοποιημένα κράτη αξιολογήθηκαν με τόσο θετικό τρόπο. Ωστόσο, η αξιολόγηση του ΟΑΣΕ για τις τοπικές εκλογές από το 2001 αναφέρει ότι, δυστυχώς, η κατάσταση έχει επιδεινωθεί. Η οργάνωση σημείωσε ελλείψεις στο πλαίσιο των εκλογών τοπικής διακυβέρνησης που διεξήχθησαν τον Μάιο και τον Ιούνιο του 2003, συμπεριλαμβανομένης της κατάχρησης διοικητικών πόρων, της μεγάλης πόλωσης των κρατικών μέσων ενημέρωσης υπέρ των αξιωματούχων και της σύλληψης διαπρεπών υποψηφίων. Οι πληροφορίες που υπάρχουν σχετικά με τις εκλογές του Οκτωβρίου του 2002 για τον κυβερνήτη της Γκαγκαουζίας, μιας αυτόνομης τοπικής μονάδας, καταδεικνύουν επίσης παρόμοιες ελλείψεις.
<P>
Ενόψει των κοινοβουλευτικών εκλογών του 2005, ανησυχούμε ότι μία από τις κοινές συστάσεις, που έκανε ο Οργανισμός Ευρωπαϊκής Οικονομικής Συνεργασίας και η Επιτροπή του Συμβουλίου της Ευρώπης στη Βενετία, για τις βελτιώσεις της εκλογικής νομοθεσίας και διοίκησης δεν έχουν πραγματικά εφαρμοστεί πλήρως. Άλλοι λόγοι ανησυχίας περιλαμβάνουν επίσης την εμφανή έλλειψη εμπιστοσύνης στην κεντρική εκλογική επιτροπή, προβλήματα με την ακρίβεια των εκλογικών καταλόγων, αναφερόμενη κατάχρηση των διοικητικών πόρων από τις αρχές, έλεγχο των κρατικών μέσων ενημέρωσης από το κόμμα εξουσίας και την κυβέρνηση, και άσκηση πιέσεων στα ιδιωτικά μέσα ενημέρωσης. Επιπλέον, έως και το ένα τέταρτο του πληθυσμού της Μολδαβίας δεν θα μπορέσει ίσως να ψηφίσει. Αυτό περιλαμβάνει τους μολδαβούς πολίτες που ζουν στο εξωτερικό ή στην Υπερδνειστερία.
<P>
Εχθές, ακούσαμε από την κυβέρνηση ότι υπήρξαν επίσης ορισμένα προβλήματα στην εκλογική διαδικασία, τα οποία προήλθαν από το εξωτερικό. Έτσι περιέγραψαν την κατάσταση, και φρονώ ότι πρέπει να εξασφαλίσουμε την πολύ προσεκτική παρατήρηση αυτών των εκλογών. Ως αποτέλεσμα, η Επιτροπή χρηματοδότησε την παρουσία 25 ειδικά ορισμένων επιτρόπων για την παρακολούθηση αυτών των εκλογών, οι οποίοι θα συμπεριληφθούν στην αποστολή ΟΑΣΕ/ODIHR. Είναι σημαντικό να γνωρίζουμε ότι δεν πρόκειται για εύκολο έργο και ότι θα πρέπει να παραμείνουμε άγρυπνοι.
<P>
Χαιρετίζω επίσης την επίσκεψη στη Μολδαβία, τον Ιανουάριο, του Γενικού Γραμματέα του Συμβουλίου της Ευρώπης, του κ. Terry Davis, και την έναρξη της αποστολής του ΟΑΣΕ για την παρατήρηση των εκλογών. Θα εκμεταλλευτώ την ευκαιρία για να επιβεβαιώσω τη στήριξή μας στο πολύ θετικό έργο αυτού του Συμβουλίου της Ευρώπης και της ομάδας στήριξης του ΟΑΣΕ.
<P>
Βρισκόμαστε σε τακτική επαφή με την αποστολή μας και, όπως ανέφερα, προσφέρουμε 50 000 ευρώ. Αυτό αναφέρθηκε και εχθές. Φρονώ ότι η αντιπροσωπεία της Μολδαβίας που θέλει να πλησιάσει την Ευρώπη έχει επιδείξει μεγάλο ενδιαφέρον προσπαθώντας να συμμορφωθεί με τα πρότυπα, αλλά εξακολουθούν να υπάρχουν ορισμένες ανησυχίες σχετικά με τις επιδράσεις που μπορεί να υπάρξουν από το εξωτερικό. Και πάλι, ελπίζω ότι το Κοινοβούλιο, από κοινού με την Επιτροπή, θα παρακολουθήσει τα γεγονότα εκ του σύνεγγυς, καθώς ίσως αυτό αποδειχθεί σημαντικό. 
<SPEAKER ID="150" LANGUAGE="PL" NAME="Podkański (PPE-DE )," AFFILIATION="εξ ονόματος της Ομάδας">
<P>
Οι εκλογές της 6ης Μαρτίου 2005 θα μας επιτρέψουν να δούμε σε ποιο βαθμό έχει προχωρήσει η διαδικασία εκδημοκρατισμού και σε ποιο βαθμό το κοινό καλό θα υπερισχύσει των ατομικών συμφερόντων. Οι εκλογές αυτές θα κρίνουν εάν θα επιλυθούν με επιτυχία τα σημαντικά οικονομικά, εκπαιδευτικά και κοινωνικά προβλήματα της Μολδαβίας. Οι εν λόγω εκλογές ενδέχεται να σηματοδοτήσουν μία νέα φάση ανάπτυξης, και επομένως να επιτρέψουν την υλοποίηση της στρατηγικής που εγκρίθηκε πέρυσι για τη μελλοντική προσχώρηση της χώρας στην Ευρωπαϊκή Ένωση. Οι εκλογές θα δημιουργήσουν νέες προκλήσεις στις οποίες θα κληθούν να ανταποκριθούν το Συμβούλιο, η Επιτροπή και το Ευρωπαϊκό Κοινοβούλιο. 
<SPEAKER ID="151" LANGUAGE="NL" NAME="Wiersma (PSE )," AFFILIATION="εξ ονόματος της Ομάδας">
<P>
    Κύριε Πρόεδρε, κρίνοντας από το Συμβούλιο και την Επιτροπή, την κ. Επίτροπο και τον Προεδρεύοντα του Συμβουλίου, είναι σαφές ότι όλοι μας –τα τρία θεσμικά όργανα εννοώ– πρέπει να δώσουμε στη Μολδαβία, στην κυβέρνηση της Μολδαβίας, ένα κοινό μήνυμα ενόψει των εκλογών της 6ης Μαρτίου. Αυτός είναι ακριβώς ο στόχος της σημερινής συζήτησης και του ψηφίσματος που θα εγκρίνουμε αναμφισβήτητα με μεγάλη πλειοψηφία αύριο.
<P>
Σήμερα το πρωί, ο πρόεδρος Yushchenko δήλωσε ευθέως ότι η νέα κυβέρνηση της Ουκρανίας έχει τη βούληση να συμβάλει στην εξεύρεση λύσης. Η συμβολή της Ουκρανίας είναι απολύτως αναγκαία για τη διευθέτηση αυτού του θέματος. Αυτό που νομίζω ότι έχει σημασία, όμως, είναι να αναδειχθεί από τις εκλογές μία κυβέρνηση η οποία θα έχει τη δικαιοδοσία να συμβάλει στην εξεύρεση λύσεων. Επιπλέον, όπως τόνισε ήδη η κ. Επίτροπος, καθοριστικός παράγοντας είναι ο μελλοντικός προσανατολισμός αυτής της χώρας, και γενικά, όλοι φαίνεται να συμφωνούν ότι η χώρα πρέπει να προσεγγίσει την Ευρώπη και την Ευρωπαϊκή Ένωση. Περιττό να πω ότι θα καλωσορίσουμε θερμά μια νέα κυβέρνηση στο Κισινάου η οποία θα ενδιαφέρεται να προσεγγίσει την Ευρώπη. Μάλιστα, το σχέδιο δράσης που συμφωνήθηκε με τη Μολδαβία στο πλαίσιο της πολιτικής γειτνίασης προσφέρει συγκεκριμένο πλαίσιο για την εν λόγω προσέγγιση.
<SPEAKER ID="152" LANGUAGE="SL" NAME="Kacin, Jelko (ALDE )," AFFILIATION="εξ ονόματος της Ομάδας">
<P>
Όλοι εναποθέτουμε τις ελπίδες μας στην πιθανότητα υλοποίησης δημοκρατικών και οικονομικών αλλαγών. Στις 6 Μαρτίου θα διενεργηθούν στη Μολδαβία εκλογές, τα αποτελέσματα των οποίων ενδέχεται να ενισχύσουν τη συνεργασία μας με τη χώρα αυτή και να συμβάλουν στην προσέγγιση της Μολδαβίας στην Ευρωπαϊκή Ένωση. Η προσχώρηση της Ρουμανίας στην Ευρωπαϊκή Ένωση προχωρεί, στην Ουκρανία έχουν γίνει σημαντικές αλλαγές· ελπίζουμε ότι και στη Μολδαβία οι ευχές θα γίνουν πραγματικότητα και ότι τα γρανάζια της ανάπτυξης και της δημοκρατίας θα αρχίσουν σύντομα να περιστρέφονται γρηγορότερα στη χώρα.
<SPEAKER ID="153" LANGUAGE="DE" NAME="Schroedter (Verts/ALE )," AFFILIATION="εξ ονόματος της Ομάδας">
<SPEAKER ID="154" LANGUAGE="CS" NAME="Maštálka (GUE/NGL )," AFFILIATION="εξ ονόματος της Ομάδας">
<SPEAKER ID="155" LANGUAGE="PL" NAME="Czarnecki, Ryszard (NI )." AFFILIATION="">
<P>
    Κύριε Πρόεδρε, κυρίες και κύριοι, σε έναν χρόνο, εννέα μήνες και οκτώ ημέρες η Ρουμανία, η χώρα που γειτονεύει με τη Μολδαβία, θα γίνει μέλος της Ευρωπαϊκής Ένωσης. Όταν συζητούμε για την πολιτική κατάσταση στη Μολδαβία, θα πρέπει επομένως να θυμόμαστε ότι συζητούμε ουσιαστικά για τη δημοκρατία ή την απουσία της σε μια χώρα η οποία θα γειτονεύσει σύντομα με την Ένωση. Εάν συζητούσαμε για το Ιράκ και το Ιράν, θα λέγαμε ότι θα γίνουν γείτονες της Ευρωπαϊκής Ένωσης μετά από την προσχώρηση της Τουρκίας στην Ένωση σε 20 περίπου χρόνια. Πρέπει συνεπώς να μας ενδιαφέρουν ιδιαίτερα οι σημερινοί γείτονες της Ένωσης, όπως η Ουκρανία και η Λευκορωσία, ή η Μολδαβία, η οποία θα γίνει γείτονάς μας στο προσεχές μέλλον.
<P>
Οι εκλογές που θα πραγματοποιηθούν στη Μολδαβία σε 11 ημέρες δεν θα είναι απολύτως αξιόπιστες εάν η προεκλογική εκστρατεία που διεξάγεται πριν από τις εκλογές εξακολουθήσει να μην είναι δίκαιη. Επί του παρόντος δεν υπάρχει καν εκστρατεία, ούτε σημάδι ότι θα μπορούσε να υπάρξει. Όμως οι εκλογές χωρίς προεκλογικές εκστρατείες είναι σαν τα ψάρια έξω από το νερό. Πρέπει συνεπώς να κρίνουμε τις αρχές της Μολδαβίας όχι μόνο για το εάν θα σεβαστούν την όλη διαδικασία την ημέρα των εκλογών, αλλά και για το εάν μεριμνούν για την ομαλή διεξαγωγή της προεκλογικής εκστρατείας. Ταυτόχρονα, δεν πρέπει να ξεχνούμε ότι οι εκλογές στη χώρα αυτή έχουν διεθνείς προεκτάσεις, είτε μας αρέσει είτε όχι. 
<SPEAKER ID="156" LANGUAGE="EN" NAME="Tannock (PPE-DE )." AFFILIATION="">
<P>
    Κύριε Πρόεδρε, η Μολδαβία είναι μια μικρή ηπειρωτική χώρα, η φτωχότερη της Ευρώπης, η σπουδαιότητα της οποίας για την ΕΕ θα ανακύψει όταν τα σύνορά μας θα την περικυκλώσουν έως το 2007. Είναι επίσης τόπος παγωμένων συγκρούσεων στο αποκομμένο έδαφος της Υπερδνειστερίας, η οποία βρίσκεται υπό ρωσική στρατιωτική προστασία από το 1991, μετά από μια αιματηρή σύγκρουση αποστασίας. Το έδαφος αυτό είναι το καταφύγιο γκανγκστερισμού, λαθρεμπορίου και ξεπλύματος χρημάτων και διαφθείρει τις τοπικές αρχές γύρω από τον θύλακα της Οδησσού στην Ουκρανία.
<P>
Ο Πρόεδρος Βορόνιν, τον οποίο συνάντησα πριν από ένα έτος, παρά το ότι είναι κομμουνιστής και ρωσικής εθνικότητας, είναι αφοσιωμένος στη διαδικασία προσέγγισης της χώρας του προς την ΕΕ και το ΝΑΤΟ μετά από μια διαμάχη με τον Πρόεδρο Πούτιν, ο οποίος δεν απέσυρε τα ρωσικά στρατεύματα από την Υπερδνειστερία έως το 2002, όπως είχε συμφωνηθεί. Δεν αμφιβάλω ότι οι κοινοβουλευτικές εκλογές της 6ης Μαρτίου, μολονότι δεν είναι τέλειες όσον αφορά την πόλωση των μέσων ενημέρωσης ενόψει των εκλογών και του μονοπωλίου των διοικητικών πόρων, δεν θα παρουσιάσουν το είδος της απάτης που σημειώθηκε υπό τη διακυβέρνηση του πρωθυπουργού Γιανουκόβιτς στη γειτονική Ουκρανία, η οποία υποδαύλισε την περίφημη πορτοκαλί επανάσταση. Το Ευρωπαϊκό Κοινοβούλιο, οι κοινοβουλευτικές συνελεύσεις του Συμβουλίου της Ευρώπης και το ΝΑΤΟ, καθώς και η παρουσία του ΟΑΣΕ/ODIHR στη Μολδαβία, με τη βοήθεια της Ρουμανίας και της Ουκρανίας, δεν θα επιτρέψουν ένα τέτοιο σενάριο.
<P>
Το νέο κοινοβούλιο πρέπει να βοηθήσει τη Ρουμανία, τη Ρωσία, τις ΗΠΑ και την ΕΕ να συμπράξουν με την κυβέρνηση της Μολδαβίας για την επίλυση του προβλήματος της Υπερδνειστερίας. Πρέπει να δοθούν ισχυρές εγγυήσεις για τις σλαβικές μειονότητες, ίσως παράλληλα, υπό τη μορφή διορισμένης κυβέρνησης στο έδαφος αυτό, το οποίο, εξάλλου, δεν υπήρξε ποτέ μέρος της ιστορικής Βεσαραβίας ή μέρος όπου ομιλούνταν η ρουμανική γλώσσα και το οποίο προσάρτησε ο Στάλιν διά της βίας για να δημιουργήσει τη Μολδαβία πριν από 60 χρόνια.
<P>
Θα ξεκινήσω προσωπικά υπερασπιζόμενος τις αυστηρότερες κυρώσεις κατά του Τιράσπολ, ζητώντας από τον Πρόεδρο Yushchenko της Ουκρανίας, ο οποίος ήταν εδώ σήμερα το πρωί, να επιδείξει ακόμα περισσότερο την ανεξαρτησία του από τη Μόσχα, εμποδίζοντας τον κ. Σμιρνόφ και τους 16 πιστούς φίλους του να ταξιδέψουν στην Ουκρανία, όπως έχει ήδη κάνει η ΕΕ με την απαγόρευση θεωρήσεων. Θα ζητήσω επίσης από το Συμβούλιο να καταρτίσει μια πολιτική για τη μη προσγείωση στα εδάφη της ΕΕ αεροσκαφών που απογειώθηκαν από το στρατιωτικό αεροδρόμιο του Τιράσπολ, εξασφαλίζοντας έτσι ότι όλα θα πετάνε από το Τσισινάου, όπου μπορούν να ελεγχθούν ανοιχτά για λαθρεμπόριο, συμπεριλαμβανομένης και της διακίνησης όπλων. 
<SPEAKER ID="157" LANGUAGE="ET" NAME="Mikko (PSE )" AFFILIATION="">
<P>
   – Κυρίες και κύριοι, ύστερα από την πορτοκαλί επανάσταση, το Ευρωπαϊκό Κοινοβούλιο προσέχει όλο και περισσότερο τους ανατολικούς γείτονές του. Το σημερινό ψήφισμα επιβεβαιώνει ότι η τολμηρή απόφαση που πάρθηκε στις 13 Ιανουαρίου, να προσφέρουμε δηλαδή στην Ουκρανία τη δυνατότητα να γίνει μέλος της ΕΕ, δεν ήταν βεβιασμένη.
<P>
Το ψήφισμα για τη Μολδαβία είναι ισορροπημένο. Επιβεβαιώνουμε τη στήριξή μας προς τη χώρα και εκφράζουμε την κατανόησή μας για την περίπλοκη κατάσταση που επικρατεί στην περιοχή. Η εδαφική ακεραιότητα της Μολδαβίας έχει καταστρατηγηθεί: παρά τις επιθυμίες της δημοκρατικά εκλεγμένης κυβέρνησης, ξένα στρατεύματα –ο ρωσικός στρατός– βρίσκονται στο έδαφός της. Παρεμπιπτόντως, αποτελεί ειρωνεία της τύχης το γεγονός ότι σήμερα, 23 Φεβρουαρίου, είναι η Ημέρα του σοβιετικού στρατού και ναυτικού την οποία τα υποτελή στη Σοβιετική Ένωση κράτη, μεταξύ αυτών η Εσθονία και η Μολδαβία, υποχρεούνταν για δεκαετίες να εορτάζουν.
<P>
Η Ευρωπαϊκή Ένωση είναι έτοιμη να υποστηρίξει τη Μολδαβία, όσον αφορά τόσο τη διαδικασία της ενσωμάτωσης στην Ευρώπη όσο και την αποκατάσταση της εδαφικής της ακεραιότητας. Η Ευρωπαϊκή Ένωση, στο πλαίσιο της ευρωπαϊκής πολιτικής ασφάλειας και άμυνας –ΕΠΑΑ– πρέπει επίσης να ετοιμαστεί να στηρίξει τους συνοριακούς ελέγχους μεταξύ της Υπερδνειστερίας, της αυτονομημένης περιοχής της Μολδαβίας, και της Ουκρανίας. Η σημερινή ομιλία του προέδρου της Ουκρανίας Viktor Yushchenko ενώπιον του Κοινοβουλίου μας έκανε να πιστέψουμε ότι η Ουκρανία θεωρεί την επίλυση του προβλήματος της Υπερδνειστερίας ως σοβαρό ζήτημα.
<P>
Η δημοκρατική διεξαγωγή των εκλογών στη Μολδαβία δεν εξαρτάται μόνο από τον τρόπο καταμέτρησης των ψήφων. Οι εκλογές θα είναι δημοκρατικές μόνο εάν όλα τα πολιτικά κόμματα έχουν δίκαιη και ισότιμη πρόσβαση στα μέσα μαζικής ενημέρωσης κατά τη διάρκεια της προεκλογικής εκστρατείας. Αναφέρομαι συγκεκριμένα στον ραδιοφωνικό χρόνο που διατίθεται μέσω του Teleradio Moldova. Ταυτόχρονα, πρέπει να επιτραπούν οι προεκλογικές διαφημίσεις, τόσο στους δρόμους όσο και στα μέσα μαζικής ενημέρωσης. Αυτές είναι οι ελάχιστες προϋποθέσεις· χωρίς αυτές, δεν μπορεί κανείς να υποστηρίξει ότι οι εκλογές της 6ης Μαρτίου θα είναι δημοκρατικές.
<SPEAKER ID="158" LANGUAGE="DE" NAME="Chatzimarkakis (ALDE )." AFFILIATION="">
<P>
    Κύριε Πρόεδρε, κυρία Επίτροπε, κύριε Schmit, ο Πρόεδρος της Ουκρανίας το συνόψισε πολύ καλά σήμερα: η αρχή που συνδέει τη χώρα του με την Ευρώπη είναι η δημοκρατία – και οι δημοκράτες της Δημοκρατίας της Μολδαβίας προσβλέπουν επίσης προς εμάς. Αυτό που ζητούν από εμάς δεν είναι μόνο να τους αντιμετωπίζουμε ως Ευρωπαίους, αλλά και ένα σαφές μήνυμα πέρα από τη στρατηγική της καλής γειτονίας. Ως εκ τούτου πιστεύω ότι πρέπει να δώσουμε μία σαφέστερη προοπτική στη Μολδαβία – ειδικά ενόψει των γεγονότων στη γείτονά της Ουκρανία.
<P>
Με τη στρατηγική της Θεσσαλονίκης, η ΕΕ όρισε μία πορεία για τις χώρες των Δυτικών Βαλκανίων. Τι θα γίνει με τις χώρες που τώρα μόλις αποτινάσσουν τα δεσμά του παρελθόντος; Η Ουκρανία δημιούργησε ένα προηγούμενο. Ελπίζουμε ότι θα ακολουθήσει στις 6 Μαρτίου η Δημοκρατία της Μολδαβίας και ακόμα κι η Λευκορωσία δεν θα έχει μελλοντικά άλλη επιλογή από το να πάρει τον δρόμο της δημοκρατίας. Αυτό που χρειαζόμαστε τώρα είναι μία στρατηγική της Θεσσαλονίκης για τις τρεις αυτές χώρες. Αποτελεί αναχρονισμό το ότι η Δημοκρατία της Μολδαβίας είναι η μοναδική χώρα του Συμφώνου Σταθερότητας για τη Νοτιοανατολική Ευρώπη που δεν έχει προοπτική προσχώρησης στην Ευρωπαϊκή Ένωση. Θα ήταν θαυμάσιο αν το Σώμα μπορούσε να καλωσορίσει πολύ σύντομα έναν δημοκρατικά εκλεγμένο Πρόεδρο της Δημοκρατίας της Μολδαβίας που θα ασκούσε πραγματικά δημοκρατική πολιτική. Αυτήν τη στιγμή δεν ισχύει κάτι τέτοιο, όπως διαπίστωσα προσωπικά κατά την επίσκεψή μου στο Chisinau πριν από δέκα ημέρες.
<P>
Όμως, προϋπόθεση για να υπάρξει μια ευρωπαϊκή Δημοκρατία της Μολδαβίας είναι να γίνουν στις 6 Μαρτίου δημοκρατικές εκλογές. Απευθύνουμε έκκληση στους Ευρωπαίους φίλους μας στη Δημοκρατία της Μολδαβίας να προσέλθουν στις κάλπες, να ψηφίσουν υπέρ της δημοκρατίας και να κάνουν τη Δημοκρατία της Μολδαβίας πιο ελεύθερη, πιο δημοκρατική και πιο ευρωπαϊκή, προκειμένου να μπορέσει το Σώμα να καλωσορίσει σύντομα εδώ την πατρίδα τους. 
<SPEAKER ID="159" LANGUAGE="NL" NAME="Meijer (GUE/NGL )." AFFILIATION="">
<P>
    Κύριε Πρόεδρε, ολόκληρη η περιοχή στην οποία ομιλούνταν κατά κύριο λόγο τα ρουμανικά, η οποία ήταν γνωστή παλαιότερα ως Βεσσαραβία και σήμερα ονομάζεται Μολδαβία, ανήκε άλλοτε στη Ρουμανία και άλλοτε στη Ρωσία. Δεν θα είχε υπάρξει ποτέ ως ανεξάρτητο κράτος εάν δεν είχε γίνει η συμφωνία μεταξύ Στάλιν και Χίτλερ με την οποία επανακαθορίστηκαν τα δυτικά σύνορα της Σοβιετικής Ένωσης την παραμονή του Δευτέρου Παγκοσμίου Πολέμου. Τόσο στο τμήμα όπου ομιλούνται τα ρουμανικά στα δυτικά του Δνείστερου όσο και στο σλαβικό τμήμα στα ανατολικά, υπάρχει διάχυτη νοσταλγία για την κοινωνία που υπήρχε την εποχή της Σοβιετικής Ένωσης. Οι συνθήκες αυτές δεν αποτελούν ιδανική βάση για την επικράτηση της δημοκρατίας, της ανοχής, της διαφάνειας και της πολυφωνίας. Υπάρχει πιθανότητα οι διάφοροι λαοί να αναζητήσουν ένα καθεστώς του οποίου ο απολυταρχισμός θα στρέφεται εναντίον όσων εκλαμβάνονται ως πολιτικοί αντίπαλοι. Δεν μπορεί λοιπόν κανείς να αποκλείσει το ενδεχόμενο να δημιουργηθούν προβλήματα κατά τη διεξαγωγή των εκλογών, όπως συνέβη πέρυσι στην Ουκρανία και τη Λευκορωσία. Για τον λόγο αυτό ακριβώς είναι σημαντικό να εκφράσουμε τώρα την επιθυμία μας η φτωχότερη χώρα της Ευρώπης να αποκτήσει φυσιολογική κοινοβουλευτική δημοκρατία, με ίσα δικαιώματα και ευκαιρίες για όλα τα κόμματα που θα λάβουν μέρος στις εκλογές της 6ης Μαρτίου. 
<SPEAKER ID="160" LANGUAGE="LT" NAME="Andrikienė (PPE-DE )." AFFILIATION="">
<P>
    Σας ευχαριστώ, κύριε Πρόεδρε. Όπως γνωρίζετε, στις 6 Μαρτίου θα διεξαχθούν στη Μολδαβία κοινοβουλευτικές εκλογές, τις οποίες ελπίζω να μπορέσω να παρακολουθήσω ως μέλος της αντιπροσωπείας εκλογικών παρατηρητών εξ ονόματος του Ευρωπαϊκού Κοινοβουλίου. Ωστόσο, θα ήθελα σήμερα να εκφράσω επίσης την ανησυχία μου για την κατάσταση που επικρατεί στη Μολδαβία πριν από τις εκλογές. Η κατάσταση στη χώρα είναι περίπλοκη κυρίως διότι μέχρι σήμερα δεν έχει επιλυθεί το ζήτημα της Υπερδνειστερίας. Ούτε η διεθνής κοινότητα αλλά ούτε και η Ευρωπαϊκή Ένωση έχουν μπορέσει μέχρι σήμερα να πείσουν τη Ρωσία να σεβαστεί τις δεσμεύσεις που ανέλαβε το 1999 στην Κωνσταντινούπολη και να αποσύρει τα στρατεύματά της από την Υπερδνειστερία. Στην περιοχή αυτή νομιμοποιούνται ευρέως χρήματα από παράνομες δραστηριότητες και παράγονται και εξάγονται παράνομα όπλα. Αυτό με τη σειρά του εξυπηρετεί, άμεσα ή έμμεσα, το οργανωμένο έγκλημα και τη διεθνή τρομοκρατία. Σήμερα, η Επίτροπος Ferrero-Waldner εξέφρασε την ανησυχία της για το πλαίσιο μέσα στο οποίο θα διενεργηθούν οι επικείμενες εκλογές και για τις πιέσεις που ορισμένοι προσπαθούν να ασκήσουν από το εξωτερικό εδώ και καιρό. Στα θέματα αυτά αναφέρθηκε εχθές ο πρωθυπουργός της Μολδαβίας, κ. Tarlev, σε συνέντευξη τύπου στις Βρυξέλλες και σήμερα όλα τα ειδησεογραφικά πρακτορεία μιλούν γι’ αυτά. Θέλω να εκφράσω την ελπίδα ότι η Ευρωπαϊκή Ένωση και η διεθνής κοινότητα δεν θα μείνουν άπρακτες και ότι η Ευρωπαϊκή Ένωση δεν θα παρακολουθήσει απλώς τις εκλογές και την όλη κατάσταση, αλλά ότι θα λάβει συγκεκριμένα μέτρα για να βοηθήσει τις δημοκρατικές δυνάμεις της Μολδαβίας και για να αποτρέψει την αποσταθεροποίηση της χώρας. Σας ευχαριστώ. 
<SPEAKER ID="161" LANGUAGE="IT" NAME="Pittella (PSE )." AFFILIATION="">
<P>
Υπάρχει ένα διπλό ζήτημα που πρέπει να αντιμετωπίσουμε: το ζήτημα των ανθρωπίνων και των πολιτικών δικαιωμάτων. Από αυτήν την άποψη, οι προσεχείς εκλογές της 6ης Μαρτίου αντιπροσωπεύουν μια σημαντική στιγμή και είναι ορθό να ζητήσουμε τη διεξαγωγή τους με τη μέγιστη διαφάνεια ώστε να διασφαλίζεται η μέγιστη δυνατή συμμετοχή. Πιστεύω πως είναι δίκαιο επίσης να ζητήσουμε από τις κυβερνήσεις και από τα κράτη στα οποία ζουν πολλοί πολίτες της Μολδαβίας, μεταξύ των οποίων και η Ιταλία, να δημιουργήσουν τις συνθήκες ώστε χιλιάδες μολδαβοί μετανάστες να ασκήσουν πλήρως το δικαίωμα ψήφου τους. 
<SPEAKER ID="162" LANGUAGE="" NAME="Παφίλης (GUE/NGL )." AFFILIATION="">
<P>
Στην περίπτωση της Μολδαβίας, η υποκρισία για τη δημοκρατική διαδικασία ξεπερνά, πραγματικά, κάθε όριο. Αν πρέπει κάτι να καταγγελθεί, αυτό είναι η ανοιχτή επέμβαση των Ηνωμένων Πολιτειών της Αμερικής με τη χρηματοδότηση 1,7 εκατομμυρίων δολαρίων της οργάνωσης ΚΟΑΛΙΤΣΙΑ 2005 η οποία υποστηρίζει την ονομαζόμενη αντιπολίτευση της σημερινής κυβέρνησης. Αυτό είναι το μεγάλο πρόβλημα ξένης επέμβασης στα εσωτερικά της Μολδαβίας. Και είναι προκλητική η στάση των Ηνωμένων Πολιτειών της Αμερικής, που παραδέχονται ακριβώς αυτή την επέμβαση. Διαμαρτυρήθηκαν μέσω της πρεσβείας της κατηγορώντας την κυβέρνηση της Μολδαβίας, και βέβαια, αυτή τη διαμαρτυρία συνυπέγραψαν και πρεσβείες μεγάλων χωρών της Ευρώπης, και κανένα από τα ψηφίσματα που κατατέθηκαν δεν τολμά να αναφέρει αυτό το πρόβλημα. Δεν σας ενδιαφέρει η δημοκρατία ούτε οι γνήσιες δημοκρατικές εκλογές. Θέλετε να υποδουλώσετε τη Μολδαβία.
<P>
Τέλος, είναι 23 Φλεβάρη σήμερα, επέτειος της ίδρυσης του Κόκκινου Στρατού και πρέπει να αποταθεί φόρος τιμής στα εκατομμύρια των κόκκινων φαντάρων και αξιωματικών, που σκοτώθηκαν κατά τη διάρκεια του Β' Παγκοσμίου Πολέμου για να συντριβεί ο φασισμός. 
<SPEAKER ID="163" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="164" LANGUAGE="" NAME="" AFFILIATION="Αντιπροέδρου">
<SPEAKER ID="165" LANGUAGE="EN" NAME="Ferrero-Waldner," AFFILIATION="μέλος της Επιτροπής">
<P>
   .  Κύριε Πρόεδρε, η Υπερδνειστερία υπήρξε θέμα της σημερινής συζήτησης και είναι ένα θέμα που βρίσκεται επί τάπητος. Μιλήσαμε για αυτό εκτενώς εχθές. Ως υπουργός Εξωτερικών της Αυστρίας και Πρόεδρος του ΟΑΣΕ το 2000, προσπάθησα σκληρά να βρω μια λύση στο πρόβλημα της Υπερδνειστερίας. Την περίοδο εκείνη υπήρξε μια προσέγγιση. Διορίστηκε από τη Ρωσία ο πρωθυπουργός Πριμακόφ και υπήρχε η ευκαιρία να φτάσουμε σε κάποιο αποτέλεσμα. Ωστόσο, αμέσως μετά, το θέμα αυτό προέκυψε δυστυχώς και πάλι και δεν βρέθηκε κάποια λύση.
<SPEAKER ID="166" LANGUAGE="" NAME="Πρόεδρος. –" AFFILIATION="">
<P>
   Προς ολοκλήρωση της συζήτησης, ανακοινώνω ότι έχω λάβει επτά προτάσεις ψηφίσματος βάσει του άρθρου 103, παράγραφος 2, του Κανονισμού(1). Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 12.00. 
<SPEAKER ID="167" LANGUAGE="" NAME="Πρόεδρος." AFFILIATION="">
<P>
– της προφορικής ερώτησης (B6-0005/2005) του κ. Enrique Barón Crespo, εξ ονόματος της Επιτροπής Διεθνούς Εμπορίου, και της κ. Luisa Morgantini, εξ ονόματος της Επιτροπής Ανάπτυξης, προς το Συμβούλιο, και
<P>
– της προφορικής ερώτησης (B6-0006/2005) του κ. Enrique Barón Crespo, εξ ονόματος της Επιτροπής Διεθνούς Εμπορίου, και της κ. Luisa Morgantini, εξ ονόματος της Επιτροπής Ανάπτυξης, προς την Επιτροπή
<SPEAKER ID="168" LANGUAGE="ES" NAME="Barón Crespo (PSE )." AFFILIATION="">
<P>
    Κύριε Πρόεδρε, κυρία Επίτροπε, κύριε Προεδρεύων του Συμβουλίου, κυρίες και κύριοι, στην περσινή Γενική Συνέλευση των Ηνωμένων Εθνών, ο Πρόεδρος Λούλα ανέλαβε μία πρωτοβουλία που έτυχε της άμεσης υποστήριξης του Προέδρου Σιράκ, του Προέδρου Lagos και του πρωθυπουργού Θαπατέρο. Αυτό οδήγησε στη Δήλωση Δράσης κατά της Πείνας και της Φτώχειας που εκδόθηκε στις 20 Σεπτεμβρίου και υπογράφηκε από 111 κυβερνήσεις, συμπεριλαμβανομένων των κυβερνήσεων όλων των κρατών μελών. Αυτή η πρωτοβουλία εκσυγχρονίζει και δίνει νέα ώθηση στους αναπτυξιακούς στόχους της Χιλιετίας που είχαν θέσει τα Ηνωμένα Έθνη το 2000.
<P>
Επιπλέον, η τελευταία παράγραφος του άρθρου 3 του Συντάγματος για την Ευρώπη που βρίσκεται τώρα στη διαδικασία επικύρωσης διακηρύσσει την πίστη της Ευρωπαϊκής Ένωσης στο διεθνές δίκαιο και στα Ηνωμένα Έθνη και στον Χάρτη τους. Υπάρχει επίσης μια σαφής δέσμευση στην ατζέντα της Χιλιετίας και μια διακήρυξη της αρχής του ελεύθερου και δίκαιου εμπορίου.
<SPEAKER ID="169" LANGUAGE="IT" NAME="Morgantini (GUE/NGL )." AFFILIATION="">
<P>
Τη δήλωση αυτή, στην οποία αναφέρθηκε ο κ. Barón Crespo –σύμφωνα με τον οποίο υπεγράφη από 108 κυβερνήσεις ενώ εγώ πιστεύω πως ήταν 111– υποστήριξαν με αποφασιστικότητα τόσο ο Πρόεδρος Λούλα ντα Σίλβα όσο και οι χώρες της Πενταμερούς. Οι χώρες αυτές υπέδειξαν νέα μέσα χρηματοδότησης υπέρ της ανάπτυξης που δεν πρόκειται να απαριθμήσω (φορολογία και παρόμοιες στρατηγικές). Αν και τα υποστηρίζω, πιστεύω ότι τα νέα αυτά μέσα πρέπει να θεωρηθούν συμπληρωματικά και ότι δεν αντικαθιστούν τα ήδη εφαρμοζόμενα, καθώς και ότι πρέπει να συγκεντρωθούν σε ένα παγκόσμιο ταμείο υπό τη διαχείριση των Ηνωμένων Εθνών.
<P>
Οι αναπτυξιακοί στόχοι της χιλιετίας, στους οποίους αναφέρθηκε ο κ. Barón Crespo, πρέπει να θεωρούνται ως ενδιάμεσος θεμελιώδης σταθμός, αλλά ασφαλώς όχι ως τελικός στόχος. Θεωρώ επίσης ότι μετά τις δηλώσεις αρχής πρέπει να ακολουθήσουν συγκεκριμένες ενέργειες, μεταξύ των οποίων ο διπλασιασμός της αναπτυξιακής βοήθειας. Εκφράζω ικανοποίηση γιατί ορισμένες ευρωπαϊκές χώρες –η Δανία, οι Κάτω Χώρες, το Λουξεμβούργο και η Σουηδία– χορηγούν ήδη το 0,7% και άλλες πρόκειται να πράξουν το ίδιο, ενώ λυπούμαι πολύ που στη χώρα μου, την Ιταλία, η τάση είναι αντίθετη. Εύχομαι να καταστεί δυνατή η αντιστροφή της κατάστασης.
<SPEAKER ID="170" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Αυτή η πρωτοβουλία δεν έμεινε χωρίς αποτέλεσμα. Έχει πλέον συνειδητοποιηθεί πλήρως, καταρχάς ότι η φτώχεια και η πείνα στον κόσμο συνιστούν πραγματικό σκάνδαλο, και έπειτα, πέραν αυτού, ότι συνιστούν διαρκή απειλή για τη σταθερότητα και την ομαλή ανάπτυξη. Μιλήσαμε πολύ σήμερα περί δημοκρατίας στον αναπτυσσόμενο κόσμο. Η πρωτοβουλία την οποία εγκαινίασε ο Τόνι Μπλερ, η βρετανική Προεδρία του G8, «, εντάσσεται εν μέρει σε αυτή την ενέργεια, πριν από λίγο καιρό δε, είχαμε μια συζήτηση για την ελάφρυνση, ή ακόμα και την παραγραφή του χρέους των φτωχότερων χωρών. Συνεπώς, επί του παρόντος πρέπει σε συνέχεια αυτής της πρωτοβουλίας του Προέδρου Λούλα, που στηρίζουν και άλλοι αρχηγοί κρατών, να υπάρξουν συγκεκριμένες δράσεις.
<P>
Είναι γεγονός ότι σε αυτό το στάδιο, το Συμβούλιο δεν έχει ακόμα εγκρίνει τη θέση του όσον αφορά τους νέους χρηματοδοτικούς πόρους για τη βοήθεια προς τις αναπτυσσόμενες χώρες. Ωστόσο, όπως αντιληφθήκατε, έχουν υποβληθεί αρκετές ιδέες, που συζητούνται και δεν αποτελούν πλέον θέμα ταμπού. Έτσι, δεν αποτελεί πλέον θέμα ταμπού η φορολόγηση των αεροπορικών καυσίμων, αποτελεί ένα από τα αντικείμενα εξέτασης προκειμένου να εξευρεθούν νέοι χρηματοδοτικοί πόροι, που να επιτρέψουν την αποτελεσματικότερη καταπολέμηση της φτώχειας. Η εξεύρεση αυτών των νέων χρηματοδοτικών πόρων αποτελεί άλλωστε μία από τις οκτώ υποχρεώσεις που καθορίστηκαν το 2002 στη Βαρκελώνη από το Ευρωπαϊκό Συμβούλιο προκειμένου να λάβει σάρκα και οστά η Συναίνεση του Μοντερέι.
<P>
Στα συμπεράσματά του της 27ης Απριλίου 2004, το Συμβούλιο, λαμβάνοντας σοβαρά υπόψη του τις εργασίες των κρατών μελών αναφορικά με τους νέους χρηματοδοτικούς πόρους, ενθάρρυνε τα κράτη μέλη και την Επιτροπή να εξετάσουν τις δυνατότητες επίτευξης συμφωνίας όσον αφορά τις διαφορετικές προτάσεις που συζητούνται. Σε αυτό το πλαίσιο, υπογράμμισε τον σημαντικό ρόλο της σύμπραξης μεταξύ δημόσιου και ιδιωτικού τομέα.
<P>
Κατά τη σύνοδο του Ιουνίου του 2004, το Ευρωπαϊκό Συμβούλιο επαναβεβαίωσε ότι η Ευρωπαϊκή Ένωση θα εντατικοποιήσει τις προσπάθειές της προκειμένου να τηρηθούν οι δεσμεύσεις που αναλήφθηκαν στο Μοντερέι, ιδίως όσον αφορά την εξεύρεση νέων χρηματοδοτικών πόρων, για τους οποίους μίλησα προηγουμένως. Πέραν αυτού, στην τελευταία σύνοδο, τον Δεκέμβριο του 2004, το Ευρωπαϊκό Συμβούλιο επιβεβαίωσε ότι η Ευρωπαϊκή Ένωση προσυπογράφει πλήρως τους στόχους της Χιλιετίας για την ανάπτυξη, καθώς και την ιδέα ότι πρέπει να φροντίσουμε ώστε να υπάρξει πρόοδος όσον αφορά την υλοποίησή τους, ιδίως μέσω της διερεύνησης νέων τρόπων χρηματοδότησης με βάση τις προτάσεις που κατέθεσε η Επιτροπή ενόψει της συνεδρίασης υψηλού επιπέδου το 2005.
<SPEAKER ID="171" LANGUAGE="ES" NAME="Ferrero-Waldner," AFFILIATION="μέλος της Επιτροπής">
<P>
    Κύριε Πρόεδρε, θα ήθελα να πω στον κ. Barón Crespo και στην κ. Morgantini ότι πιστεύω πως η πρωτοβουλία του Προέδρου Λούλα είναι πολύ σημαντική και πολύ επίκαιρη. 
<P>
 Κυρίες και κύριοι βουλευτές, ο συνάδελφός μου Επίτροπος κ. Michel που ασχολείται με αυτό το ειδικό ζήτημα ζητεί συγγνώμη για την απουσία του και φυσικά εγώ αναλαμβάνω με χαρά να απαντήσω αντί γι’ αυτόν. Η Επιτροπή βασικά συμμερίζεται την άποψη που έκανε το κουαρτέτο να εξετάσει νέες πηγές χρηματοδότησης. Για να επιτευχθούν οι αναπτυξιακοί στόχοι της χιλιετίας, χρειαζόμαστε μία σημαντική αύξηση των οικονομικών πόρων, ιδίως της επίσημης αναπτυξιακής βοήθειας. Η αύξηση πρέπει να ξεπερνά την αύξηση που συμφωνήθηκε στο Μοντερέι και την αντίστοιχη συμφωνία για χρηματοδότηση της ανάπτυξης. Όμως όπως διαπιστώνει η Παγκόσμια Τράπεζα στην έκθεσή της προς την Επιτροπή Ανάπτυξης, ο πιο απλός και αποτελεσματικός τρόπος αύξησης των διαθέσιμων πόρων είναι να αυξηθεί η αναλογία της επίσημης αναπτυξιακής βοήθειας στους εθνικούς προϋπολογισμούς.
<P>
Η Ευρωπαϊκή Ένωση υιοθέτησε ήδη αυτήν την πορεία κατά την εκπλήρωση των δεσμεύσεων της Βαρκελώνης το 2002 και θα την συνεχίσει, ενδεχομένως με ακόμα μεγαλύτερη ταχύτητα. Σκοπεύουμε να υποβάλουμε πρακτικές προτάσεις που θα παρουσιάσει ο συνάδελφός μου Louis Michel για συζήτηση στην Επιτροπή πριν τις προωθήσει στο Συμβούλιο, συγκεκριμένα στο πλαίσιο της ανακοίνωσης της Επιτροπής που προετοιμάζεται και αποτελεί συνέχεια της διάσκεψης του Μοντερέι και σε σχέση με ένα ενοποιημένο σχέδιο για την αναθεώρηση κατά τη διάσκεψη κορυφής της Χιλιετίας+5 που θα γίνει τον Σεπτέμβριο του 2005.
<P>
Προσωπική μου άποψη είναι ότι οι σημερινές καινοτόμες προτάσεις όπως π.χ. η πρωτοβουλία για το παγκόσμιο σχέδιο Marshall παρουσιάζουν μεγάλο ενδιαφέρον και φυσικά θα συμμετάσχουμε στις συζητήσεις με τα διάφορα όργανα. Οπωσδήποτε, αυτό δεν θα πρέπει να χρησιμοποιηθεί ως πρόσχημα για να παραγκωνιστούν ή να υποβαθμιστούν οι δεσμεύσεις του Μοντερέι. Αντίθετα, οι εν λόγω δεσμεύσεις πρέπει να επαναληφθούν και να διατυπωθούν και νέες. 
<SPEAKER ID="172" LANGUAGE="IT" NAME="Zaleski (PPE-DE )," AFFILIATION="εξ ονόματος της Ομάδας">
<P>
   .  Σας ευχαριστώ, κύριε Πρόεδρε, που μου δίνετε τον λόγο. Κυρία Επίτροπε, κύριε Προεδρεύων του Συμβουλίου, κυρίες και κύριοι, θα μιλήσω στη γλώσσα μου, τα πολωνικά. Κυρίες και κύριοι, έχουμε τον ευγενή στόχο να βοηθούμε φτωχές χώρες. Ωστόσο, ορισμένες φορές δεν αρκεί να δίνουμε χρήματα. Ως μέλος της πολωνικής Ακαδημίας Επιστημών, και συνεπώς ως εκπρόσωπος της εκπαίδευσης, την οποία η κ. Επίτροπος ανέφερε νωρίτερα, θα ήθελα να επιστήσω την προσοχή σας σε ένα θέμα. Από την έρευνα που έχω εκπονήσει μέχρι σήμερα προκύπτει ότι μόνο λίγο παραπάνω από το 30% των ατόμων που φεύγουν από φτωχές χώρες για να σπουδάσουν σε μεγάλα ευρωπαϊκά, αμερικανικά ή άλλα πανεπιστήμια επιστρέφουν στις χώρες καταγωγής τους, ανεξαρτήτως του εάν στόχος τους ήταν η απόκτηση μεταπτυχιακών ή διδακτορικών τίτλων. Το ότι βοηθούμε λοιπόν μερικούς ανθρώπους μεμονωμένα δεν συνιστά βοήθεια προς τη φτωχή χώρα στο σύνολό της. Αυτό που πρέπει να επιδιώξουμε είναι οι άνθρωποι αυτοί να επιστρέφουν στις χώρες τους ως ειδικοί στην τεχνολογία είτε πρόκειται για τη γεωργία, την εκπαίδευση ή άλλον τομέα, ώστε να γίνονται η αφρόκρεμα και η κινητήρια δύναμη της οικονομίας. Αυτός είναι ένας τρόπος για να μειωθεί η πείνα και η φτώχεια.
<P>
Όσον αφορά το υπό συζήτηση θέμα, είχα κάποια στιγμή την ευκαιρία να ανταλλάξω λίγα λόγια με τον Επίτροπο Michel, και φρονώ ότι συμφωνούμε πως θα ήταν χρήσιμο να υποβληθεί μια πρόταση –η οποία εάν είναι δυνατό να υλοποιηθεί κιόλας– βάσει της οποίας θα δεσμεύεται από τον προϋπολογισμό ένα συγκεκριμένο ποσό προκειμένου να διευκολύνεται η προσαρμογή όσων επιστρέφουν σε φτωχές χώρες, ή καλύτερα η εκ νέου προσαρμογή τους, στη φτώχεια κατά τη μεταβατική περίοδο μέχρι να βρουν κατάλληλη δουλειά, αντάξια των δεξιοτήτων τους. Αυτό θα αποτελούσε μεγάλη βοήθεια, και κατά κάποιο τρόπο επέκταση των υποτροφιών και των οικονομικών ενισχύσεων που παρέχουμε στους ανθρώπους αυτούς για να έρθουν και να σπουδάσουν στις χώρες μας. Με άλλα λόγια, κυρίες και κύριοι, δεν χρειαζόμαστε πραγματικά ανθρώπους με διδακτορικά από το Μάλι ή το Κονγκό, καθώς έχουμε τους δικούς μας. Οι χώρες τους όμως τους έχουν ιδιαίτερη ανάγκη. Υποστηρίζω επομένως σθεναρά αυτή την πρόταση. Εάν χρειαστεί, θα την συντάξω καταλλήλως, συμπεριλαμβάνοντας ποσοτικά στοιχεία, και θα την υποβάλω στην Επιτροπή Ανάπτυξης ως πρόταση προς την Επιτροπή. Θα ήθελα όλοι όσοι βρίσκονται στην αίθουσα, καθώς και η κ. Επίτροπος, να δώσουν ιδιαίτερη προσοχή στο θέμα αυτό. Σας ευχαριστώ. 
<SPEAKER ID="173" LANGUAGE="NL" NAME="Van den Berg (PSE )," AFFILIATION="εξ ονόματος της Ομάδας">
<P>
    Κύριε Πρόεδρε, η πρωτοβουλία που αναλήφθηκε στις 20 Σεπτεμβρίου του 2004 στη Νέα Υόρκη, με πρωταγωνιστές τους Λούλα και Annan, περιέχει καλές ιδέες για την παροχή βοήθειας, τα εμπορικά χρέη, την παραγραφή και νέες μορφές χρηματοδότησης. Ωστόσο, το 2000, οι ηγέτες όλου του κόσμου υπέγραψαν μία δήλωση με την οποία δεσμεύτηκαν να επιτύχουν τους στόχους της Χιλιετίας μέχρι το 2015 περίπου. Σήμερα, το 2005, βλέπουμε όλοι ότι, στην Αφρική, στόχοι όπως το «όλοι στο σχολείο» όχι απλώς δεν φαίνεται να επιτυγχάνονται, αλλά αντίθετα ούτε καν προσεγγίζονται. Ομοίως, δεν έχει διόλου υλοποιηθεί η υπόσχεση περί διάθεσης του 0,7% από τον εθνικό προϋπολογισμό.
<P>
Επομένως, η δήλωση αυτή του 2004 φαντάζει λίγο σαν «», εκτός κι αν αναπτύσσεται νέα πολιτική βούληση, με την προσθήκη της δήλωσης αυτής στην έκθεση του Jeffrey Sachs και με το μαζικό κύμα συμπάθειας και βοήθειας που εκδηλώθηκε με αφορμή την καταστροφή από το τσουνάμι. Αυτό, κατά την άποψή μου, πρέπει να γίνει άμεσα, και όχι με τη σύσταση νέου παγκόσμιου ταμείου, αλλά με την πλήρη επικέντρωση όλων των υφιστάμενων πηγών βοήθειας Βορρά και Νότου –Παγκόσμιο Ταμείο Υγείας, Ευρωπαϊκό Ταμείο Ανάπτυξης, δραστηριότητες του ΔΝΤ και της Παγκόσμιας Τράπεζας– στους αναπτυξιακούς στόχους της Χιλιετίας. Έχουμε ανάγκη από στέρεες συμφωνίες, αυστηρό έλεγχο και συντονισμό.
<P>
Η Ευρώπη, ως ο μεγαλύτερος χορηγός βοήθειας παγκοσμίως, μπορεί να τεθεί επικεφαλής. Ταυτόχρονα, όλα τα κράτη μέλη της ΕΕ πρέπει να καταφέρουν να διαθέσουν το 0,5% του εθνικού προϋπολογισμού τους για τη συνεργασία για την ανάπτυξη μέχρι το 2010 και το 0,7% μέχρι το 2015. Η ίδια η ΕΕ πρέπει να δεσμεύσει το 10% των δικών της πολυετών δημοσιονομικών προοπτικών, μέσω ενός μόνου προϋπολογισμού για την ανάπτυξη, ορίζοντας ως νομικά δεσμευτικά εργαλεία τους αναπτυξιακούς στόχους της Χιλιετίας. Η ελάφρυνση των φτωχών χωρών από το χρέος συνιστά επίσης μέρος αυτής της προσπάθειας· με τον τρόπο αυτό θα υπάρξει δυνατότητα για βελτιώσεις στους τομείς της ύδρευσης, της εκπαίδευσης και της ικανοποίησης άλλων βασικών αναγκών. Εξίσου αναγκαίο είναι να αποτιμήσει εκ νέου το ΔΝΤ τα αποθέματα χρυσού. Άλλη συνιστώσα είναι οι δίκαιες εμπορικές συναλλαγές και η άμεση διακοπή της επιδότησης των εξαγωγών, με ταυτόχρονη αναζήτηση νέων πηγών, όχι με την πρόθεση να λησμονηθεί το 0,7, αλλά με την πρόθεση να βρεθούν νέες ενδιαφέρουσες πηγές. Καλή ιδέα είναι επίσης να επιβληθούν φόροι στις αρνητικές πλευρές της παγκοσμιοποίησης, όπως τα εφήμερα κεφάλαια ή η εμπορία όπλων. Έχει έρθει η ώρα της δράσης. Φρονώ ότι η Προεδρία είναι σε καλά χέρια και ότι ανυπομονεί να προχωρήσει προς αυτή την κατεύθυνση από κοινού με τον κ. Michel και τους άλλους Επιτρόπους. Η αξία όλων των δηλώσεών μας θα κριθεί πρωταρχικά από τις πολυετείς δημοσιονομικές προοπτικές. 
<SPEAKER ID="174" LANGUAGE="NL" NAME="Van Hecke (ALDE )," AFFILIATION="εξ ονόματος της Ομάδας">
<SPEAKER ID="175" LANGUAGE="FR" NAME="Aubert (Verts/ALE )," AFFILIATION="εξ ονόματος της Ομάδας">
<SPEAKER ID="176" LANGUAGE="CS" NAME="Ransdorf (GUE/NGL )," AFFILIATION="εξ ονόματος της Ομάδας">
<P>
    Εκτιμώ ότι η καταπολέμηση της φτώχειας δεν πρέπει να συνδέεται πρωταρχικά με την αύξηση των οικονομικών πόρων, αλλά ότι πρέπει να ιδωθεί σε τελείως διαφορετικό πλαίσιο. Τη δεκαετία του 1960, ο Gunnar Myrdal, ο Σουηδός οικονομολόγος, δημοσίευσε ένα βιβλίο με τίτλο , στο οποίο έκανε λόγο για μια περιρρέουσα ατμόσφαιρα απαισιοδοξίας. Ταυτόχρονα, στην Αφρική επικρατούσε αισιοδοξία, διότι η Αφρική διαθέτει πολύ περισσότερους πόρους σε σχέση με τις ασιατικές χώρες.
<SPEAKER ID="177" LANGUAGE="PL" NAME="Masiel (NI )." AFFILIATION="">
<P>
Με την πρόσφατη διεύρυνση, προσχώρησαν στην Ευρωπαϊκή Ένωση φτωχές χώρες. Τον Δεκέμβριο, ένας ψηφοφόρος από την εκλογική μου περιφέρεια, ο οποίος είχε προσκληθεί να επισκεφθεί το Ευρωπαϊκό Κοινοβούλιο στις Βρυξέλλες, μου είπε ότι στο χωριό του τα παιδιά δεν μπορούν ορισμένες φορές να πάνε σχολείο διότι δεν έχουν παπούτσια· ούτε λόγος φυσικά για τα αναγκαία σχολικά είδη. Το ελάχιστο επίδομα πρόνοιας στην Πολωνία κυμαίνεται μεταξύ 10 και 100 ευρώ τον μήνα, και ο ελάχιστος μισθός είναι 212 ευρώ. Δεν θα μπορούσε να συσταθεί, στο πλαίσιο των όσων συζητούμε, και ένα κονδύλιο για τους πολίτες της Ένωσης ή να υποχρεωθούν τα κράτη μέλη να καταβάλλουν τουλάχιστον 250 ευρώ τον μήνα στους έχοντες ανάγκη; 
<SPEAKER ID="178" LANGUAGE="NL" NAME="Martens (PPE-DE )." AFFILIATION="">
<P>
Η καταπολέμηση της πείνας είναι ζήτημα ζωτικής σημασίας. Καθημερινά πεθαίνουν 24 000 άνθρωποι από την πείνα και τον υποσιτισμό. Ο αριθμός αυτός είναι μεγάλος. Η προσέγγιση που ακολουθούμε θα στεφθεί από επιτυχία εάν υιοθετήσουμε συνεκτική πολιτική στους τομείς της αναπτυξιακής βοήθειας, της γεωργίας και του εμπορίου, και εάν τηρήσουμε τις δεσμεύσεις που έχουμε αναλάβει. Για τον λόγο αυτό, υποστηρίζω με όλες μου τις δυνάμεις αυτό το ψήφισμα.
<SPEAKER ID="179" LANGUAGE="ES" NAME="Yañez-Barnuevo García (PSE )." AFFILIATION="">
<P>
    Κύριε Πρόεδρε, κατά τη διάρκεια της προεκλογικής εκστρατείας που προηγήθηκε των ισπανικών εκλογών της άνοιξης του 2004, ο κ. Θαπατέρο, ο οποίος είναι τώρα ο πρωθυπουργός της χώρας μου, δήλωσε ότι θα έβγαζε την Ισπανία από τη φωτογραφία των τριών πολεμοκάπηλων που είχε τραβηχτεί στις Αζόρες. Υποσχέθηκε ότι θα οδηγούσε τη χώρα στο Κουιντέτο που αγωνίζεται αντίθετα για την καταπολέμηση της πείνας.
<SPEAKER ID="180" LANGUAGE="PL" NAME="Tomczak (IND/DEM )." AFFILIATION="">
<SPEAKER ID="181" LANGUAGE="SK" NAME="Záborská (PPE-DE )." AFFILIATION="">
<P>
    Κυρίες και κύριοι. Σήμερα, ενώ συζητούμε για τη φτώχεια στον κόσμο, θα ήθελα να επιστήσω την προσοχή στον κεντρικό στόχο της παγκόσμιας ημέρας κατά της φτώχειας, την οποία γιορτάζουμε στις 17 Οκτωβρίου. Σε αυτούς τους τόπους όπου οι άνθρωποι είναι καταδικασμένοι να ζουν στη φτώχεια, τα ανθρώπινα δικαιώματα παραβιάζονται. Είναι ιερό καθήκον μας να ενωθούμε σε μια προσπάθεια να διασφαλίσουμε ότι αυτά τα δικαιώματα θα είναι σεβαστά. Οι φωνές των φτωχότερων θα πρέπει να ακούγονται παντού όπου άνδρες και γυναίκες λαμβάνουν αποφάσεις για το μέλλον της ανθρωπότητας. Η φτώχεια σήμερα αντιπροσωπεύει το μεγαλύτερο εμπόδιο στη συμμετοχή των γυναικών σε όλες τις εκφάνσεις της ζωής. Οι διεθνείς οργανισμοί, όπως η Παγκόσμια Τράπεζα, για παράδειγμα, μας αναγκάζει να μην ξεχνούμε το γεγονός ότι το πρώτο στάδιο στον μακρύ δρόμο προς την απελευθέρωση των γυναικών είναι ο αγώνας κατά της φτώχειας τους. Ως προς αυτό, η συμμετοχή των γυναικών στον προσδιορισμό των δεικτών για τη φτώχεια αποτελεί βασικό προαπαιτούμενο. Το θέμα εγείρεται ως προς το κατά πόσο γνωρίζουμε πώς να αναπτύσσουμε τις δεξιότητες των φτωχών ανθρώπων και να διευκολύνουμε την πρόσβασή τους στα θεμελιώδη δικαιώματα. Με σκοπό να μετρηθεί και να υπολογιστεί ποσοτικά η φτώχεια, χρειαζόμαστε επακριβώς καθορισμένους δείκτες. Οι παραδοσιακοί δείκτες έχουν σαφώς επικριθεί από τον αμερικανό οικονομολόγο Gary Becker στα έργα του περί ανθρώπινου κεφαλαίου και της οικονομικής προσέγγισης στη ζωή. Ο Becker, ιδιαίτερα μέτρησε την επίδραση του χάσματος των φύλων στον τομέα του εισοδήματος και της οικονομικής αξίας της οικογενειακής ζωής σε όλες τις μορφές της. Όλη αυτή η οικονομική έρευνα δείχνει ότι το ένα τρίτο των οικονομικών δραστηριοτήτων τις οποίες αναλαμβάνουν κυρίως οι γυναίκες δεν υπόκειται σε καμιάς μορφής αποτίμηση ή παρακολούθηση. Απλά δεν υπάρχουν δείκτες ή εργαλεία για να τις μετρήσουμε. Δεν θα ήταν λοιπόν χρήσιμο να εμπνευστούμε από τα λόγια του Gary Becker για να καθορίσουμε σήμερα μια πολιτική για μια υψηλότερη θέση στην κοινωνία για τις γυναίκες; 
<SPEAKER ID="182" LANGUAGE="PT" NAME="Gomes (PSE )." AFFILIATION="">
<P>
    Είναι ντροπή το γεγονός ότι οι περισσότερες ευρωπαϊκές χώρες δεν έχουν ακόμη εκπληρώσει τη δέσμευσή τους να διαθέσουν το 0,7% του ΑΕΠ για αναπτυξιακή βοήθεια. Ακόμη και έτσι, η Ευρωπαϊκή Ένωση σήμερα εισφέρει το 55% της συνολικής αναπτυξιακής βοήθειας. Η ενίσχυση του ρόλου της Ευρώπης στην καταπολέμηση της φτώχειας και στην αναπτυξιακή βοήθεια βελτιώνει την αξιοπιστία και την αποτελεσματικότητα της εξωτερικής, αμυντικής πολιτικής και πολιτικής ασφάλειας σε ολόκληρο τον κόσμο. Η Ευρώπη μπορεί να κάνει τη διαφορά στον αγώνα κατά της πείνας και της φτώχειας αν υποστηρίξει τις πρωτοβουλίες του Προέδρου Λούλα ντα Σίλβα και του πρωθυπουργού Θαπατέρο και επίσης αν είναι ικανή να κινητοποιήσει κονδύλια και να ηγηθεί έργων με στρατηγικές επιπτώσεις.
<P>
Ένα παράδειγμα είναι η εξάλειψη της ελονοσίας, όπως είχε συστήσει ο Διευθυντής του προγράμματος της Χιλιετίας των Ηνωμένων Εθνών, επειδή η ελονοσία πλήττει κυρίως τις φτωχές χώρες με καταστρεπτικά αποτελέσματα, προκαλώντας ανυπολόγιστες οικονομικές ζημίες. Σύμφωνα με την ΠΟΥ, η ελονοσία είναι η ασθένεια η οποία προκαλεί τους περισσότερους θανάτους και σωματική ανικανότητα: περισσότερα από ένα εκατομμύρια άτομα πεθαίνουν κάθε χρόνο, το 90% στην Αφρική. Σύμφωνα με τη UNICEF, η ελονοσία σκοτώνει ένα παιδί κάθε 30 δευτερόλεπτα. Στη διάρκεια αυτής της παρέμβασής μου έχουν πεθάνει τρία παιδιά.
<SPEAKER ID="183" LANGUAGE="EN" NAME="Bowis (PPE-DE )." AFFILIATION="">
<P>
    Κύριε Πρόεδρε, κατά τη διάρκεια της δίλεπτης ομιλίας μου, 40 άνθρωποι θα πεθάνουν από την πείνα: ένα άτομο κάθε 3,5 δευτερόλεπτα· 24 000 άνθρωποι κάθε μέρα· 9 εκατομμύρια κάθε χρόνο· 400 εκατομμύρια τα τελευταία 50 χρόνια – 3 φορές ο αριθμός των ανθρώπων που σκοτώθηκαν σε όλους τους παγκόσμιους πολέμους του τελευταίου αιώνα. Μιλάμε, συζητούμε, νίπτουμε τας χείρας μας. Δεν κάνουμε τίποτα για αυτήν την κατάσταση. Σχεδόν καθημερινά συζητούμε σε αυτό το Κοινοβούλιο για την ατζέντα της Λισαβόνας – την ανταγωνιστικότητα και την ανάπτυξη που οδηγούν στην ευημερία της Ευρώπης. Αρχίζουμε σταδιακά να κατανοούμε ότι αυτό μπορεί να επιτευχθεί μόνο με υγιείς ανθρώπους. Ωστόσο, οι χώρες με χαμηλά εισοδήματα στον κόσμο μας χρειάζονται επίσης τη δική τους ατζέντα της Λισαβόνας και χρειάζονται και αυτές υγιείς ανθρώπους.
<P>
Διανύσαμε 30 χρόνια ψηφισμάτων και 30 χρόνια αποτυχιών. Το κλειδί δεν είναι η επισιτιστική βοήθεια αλλά η επισιτιστική ασφάλεια. Η πρώτη σε περιπτώσεις έκτακτης ανάγκης, αλλά η δεύτερη για μακροπρόθεσμη επιβίωση. Το κλειδί είναι η εξάλειψη των εμποδίων για τις εισαγωγές προϊόντων από χώρες με χαμηλά εισοδήματα. Το κλειδί είναι να εξασφαλίσουμε ότι η δικαιολογημένη ανησυχία μας για τις περιοχές που επλήγησαν από το τσουνάμι δεν θα στερήσει από την Αφρική τη σημαντική βοήθειά μας. Το κλειδί είναι να τονίσουμε στον Πρόεδρο Μπους –ενώ βρίσκεται εδώ, στην Ευρώπη– καθώς και στα υπόλοιπα κράτη μέλη ότι η παροχή βοήθειας δεν είναι ευκαιρία για να μειωθούν τα γεωργικά αποθέματα του Πρώτου Κόσμου, αλλά ότι θα πρέπει να αγοράζουν σε τοπικό επίπεδο με χρήματα της βοήθειας. Εάν δεν μπορείτε να αγοράζετε σε τοπικό, αγοράστε σε περιφερειακό επίπεδο.
<P>
Το κλειδί είναι να επανεπενδύσουμε τις αποπληρωμές των χρεών σε χρεωμένα έθνη, ώστε να εκπληρώσουμε τους στόχους της Χιλιετίας για την πείνα και τις ασθένειες. Μόνο τότε θα μπορέσουμε να προσφέρουμε πραγματική ελπίδα στα 800 εκατομμύρια των συνανθρώπων μας που υποσιτίζονται. Έτσι, θα μπορέσουμε να εκπληρώσουμε τους στόχους για την παραγωγή τροφίμων, όχι σε παγκόσμιο επίπεδο αλλά συγκεκριμένα στις χώρες με υψηλό χρέος και χαμηλό εισόδημα. Αυτό σκοπεύει να επιτύχει η συγκεκριμένη πρόταση. 
<SPEAKER ID="184" LANGUAGE="FR" NAME="Arif (PSE )." AFFILIATION="">
<P>
Θέλω, ωστόσο, να θυμίσω εδώ ότι δεν έχει αναληφθεί ακόμα καμία συγκεκριμένη δέσμευση. Τέσσερα μόνο κράτη μέλη της Ευρωπαϊκής Ένωσης τηρούν σήμερα τη δέσμευση για παροχή του 0,7% του ΑΕγχΠ τους για αναπτυξιακή βοήθεια. Με τον ρυθμό που κινούνται τα πράγματα, οι στόχοι της Χιλιετίας δεν θα έχουν επιτευχθεί το 2015. Η εξάλειψη της πείνας και της φτώχειας είναι ένα πρόβλημα τόσο παλιό όσο και οι λύσεις που προτείνονται για να επιλυθεί: ποσοτική και ποιοτική αύξηση της αναπτυξιακής βοήθειας, παραγραφή και ελάφρυνση του χρέους, θέσπιση ενός παγκόσμιου φόρου επί της ροής των κεφαλαίων, μεταρρύθμιση των κανόνων του διεθνούς εμπορίου προς όφελος της διεξαγωγής εμπορίου με πιο ισότιμους όρους. Πέραν αυτού, όλες οι πρωτοβουλίες που προτείνονται σήμερα δεν μπορούν παρά να είναι συμπληρωματικά μέσα σε αυτή την αναπτυξιακή βοήθεια και με κανέναν τρόπο δεν μπορούν να υποκαταστήσουν δεσμεύσεις που αναλήφθηκαν πριν από πολύ καιρό.
<SPEAKER ID="185" LANGUAGE="PL" NAME="Kaczmarek (PPE-DE )." AFFILIATION="">
<P>
Πιστεύω ότι θα ήταν χρήσιμο να αντιληφθούν οι πολίτες των νέων κρατών μελών ότι η φτώχεια που πλήττει τις ευρωπαϊκές χώρες είναι διαφορετικού τύπου φτώχεια σε σύγκριση με τη φτώχεια που πλήττει τις φτωχότερες χώρες του κόσμου. Είναι αλήθεια ότι η Πολωνία είναι ο τόπος όπου ζουν πέντε εκατομμύρια οικογένειες οι οποίες είναι αναγκασμένες να επιβιώσουν με το ισόποσο των 2,5 ευρώ ανά άτομο ημερησίως, αλλά τα 2,5 ευρώ στην Πολωνία είναι σημαντικά περισσότερα από τα 2,5 ευρώ στις φτωχότερες χώρες του κόσμου. Αυτό εξηγείται από το γεγονός ότι η μεγάλη πλειοψηφία των ανδρών και των γυναικών στην Πολωνία έχουν πρόσβαση στο νερό, στον ηλεκτρισμό, στο φυσικό αέριο, στα οδικά δίκτυα, στην παιδεία, στις υπηρεσίες υγείας και πρόνοιας. Η διαφορά μεταξύ της τεχνικής και κοινωνικής υποδομής στα νέα κράτη μέλη και στις φτωχότερες χώρες είναι πολύ μεγαλύτερη από ό,τι γενικά φαίνεται. Η ενίσχυση της ευαισθητοποίησης για τη βοήθεια στην ανάπτυξη στα νέα κράτη μέλη είναι ένα έργο τέτοιας σημασίας ώστε όχι μόνο το Συμβούλιο, η Επιτροπή και το Ευρωπαϊκό Κοινοβούλιο, αλλά επίσης και οι κυβερνήσεις των κρατών μελών πρέπει να δεσμευτούν ότι θα εκπληρώσουν αυτό το έργο όσο καλύτερα μπορούν. Γνωρίζω ότι ο Επίτροπος Michel είναι γνώστης του θέματος.
<P>
Η Πολωνία είναι η χώρα στην οποία πραγματοποιήθηκαν τεράστιες θετικές αλλαγές στην οικονομική, την πολιτική και την κοινωνική σφαίρα ως αποτέλεσμα του κινήματος της Αλληλεγγύης και της εφαρμογής της ιδέας της αλληλεγγύης, η οποία άρχισε πριν 25 χρόνια. Ο Λεχ Βαλέσα πάντοτε έλεγε ότι οι άνθρωποι είχαν ανάγκη από καλάμι αλιείας, όχι απλά από ψάρια. Ταυτόχρονα με την καταπολέμηση της πείνας και της ακραίας φτώχειας σε ολόκληρο τον κόσμο, δεν θα πρέπει να ξεχνούμε ποτέ ότι πρέπει να δημιουργούνται τοπικές ευκαιρίες, καθώς και να παρέχεται επείγουσα βοήθεια. Αυτή θα έδινε τη δυνατότητα στους ανθρώπους που ζουν στις φτωχότερες χώρες του κόσμου να βοηθηθούν, και θα αποφεύγαμε το φαινόμενο που περιγράφεται από ερευνητές ως «η εξάρτηση του εκσυγχρονισμού».
<SPEAKER ID="186" LANGUAGE="DE" NAME="Scheele (PSE )." AFFILIATION="">
<P>
    Κύριε Πρόεδρε, η Επίτροπος Ferrero-Waldner διασαφήνισε ότι για να επιτευχθούν οι αναπτυξιακοί στόχοι της Χιλιετίας χρειαζόμαστε μία σημαντική αύξηση της επίσημης αναπτυξιακής βοήθειας ή, όπως θα προτιμούσα να το διατυπώσω, της «βοήθειας για την επίσημη αναπτυξιακή συνεργασία».
<P>
Πιστεύω επίσης ότι είναι σημαντικό να συγχαρούμε εκείνες τις χώρες που πέτυχαν τον στόχο χρησιμοποίησης του 0,7% του ΑΕγχΠ για την αναπτυξιακή συνεργασία. Ακόμα, θα πρέπει να συγχαρούμε χώρες όπως το Βέλγιο, η Φινλανδία, η Γαλλία, η Ισπανία και το Ηνωμένο Βασίλειο που δεσμεύθηκαν να επιτύχουν τον εν λόγω στόχο μέχρι το 2013.
<SPEAKER ID="187" LANGUAGE="EN" NAME="McAvan (PSE )." AFFILIATION="">
<P>
Με ικανοποίησαν όσα ανέφεραν οι Επίτροποι Mandelson και Michel. Βρέθηκα πρόσφατα στην Καραϊβική και συνάντησα μικρούς αγρότες με μικρά αγροκτήματα, οι οποίοι δεν μπορούν να επιζήσουν χωρίς την πρόσβαση στις αγορές της ΕΕ. Δεν μπορούμε να ληστεύουμε αυτούς τους κάπως λιγότερο φτωχούς ανθρώπους για να δίνουμε στους πιο φτωχούς του κόσμου· πρέπει να υπάρξει μια δίκαιη μεταρρύθμιση των καθεστώτων της μπανάνας και της ζάχαρης. Αυτό θα είναι μια πραγματική δοκιμή του σθένους μας.
<P>
Θα κριθούμε αυστηρά από το κίνημα των ΜΚΟ και την κοινή γνώμη, η οποία σήμερα παρακολουθεί πιο προσεκτικά από ποτέ λόγω των μεγάλων εκστρατειών όπως η «Make poverty history». Θα παρακολουθούν τι πράττουμε και θα μας κρίνουν. Αυτό θα έχει μεγάλες επιπτώσεις στον τρόπο με τον οποίο η κοινή γνώμη αντιλαμβάνεται την Ευρωπαϊκή Ένωση. 
<SPEAKER ID="188" LANGUAGE="FR" NAME="Schapira (PSE )." AFFILIATION="">
<SPEAKER ID="189" LANGUAGE="SV" NAME="Goudin (IND/DEM )." AFFILIATION="">
<SPEAKER ID="190" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Πιστεύω ότι υπάρχουν πράγματι στιγμές που πρέπει να εξοργιζόμαστε. Ο κ. Bowis παρέθεσε φρικτούς τω όντι αριθμούς, που δείχνουν ότι, πίσω από τις στατιστικές, υπάρχουν άνθρωποι, που υφίστανται τον αδυσώπητο νόμο της πείνας και που πεθαίνουν καθημερινά, λεπτό το λεπτό. Συνεπώς, είναι χρήσιμη αυτή η στιγμή οργής. Όπως, όμως, είπε κάποιος, μετά την οργή, χρειάζεται δράση. Θέλω να πω ότι εν προκειμένω η Ευρωπαϊκή Ένωση δεν έχει κανέναν λόγο να ντρέπεται· πιστεύω ότι δεν πρέπει να κουβαλάει ενοχές. Είναι ο μεγαλύτερος οργανισμός παροχής αναπτυξιακής βοήθειας. Αναγνωρίζω, όμως, επίσης ότι η βοήθεια που δίνουμε είναι ανεπαρκής. Αυτός είναι ο λόγος που θέσαμε πιο φιλόδοξους στόχους, για εκείνες τις χώρες που δίνουν πολύ λιγότερο του 0,7%. Σε αντιδιαστολή, σε ό,τι αφορά εκείνους που έφθασαν και μάλιστα ξεπέρασαν το 0,7%, πράγμα που υπό τις τρέχουσες δημοσιονομικές συνθήκες δεν είναι διόλου αυτονόητο, πρέπει να κρατήσουν σταθερή πορεία.
<P>
Εξάλλου, πρέπει να υπογραμμιστεί ότι η προσέγγισή μας σε ό,τι αφορά την καταπολέμηση της πείνας, την καταπολέμηση της υπανάπτυξης, δεν μπορεί παρά να είναι παγκόσμια. Για αυτό και είναι σημαντικό να μιλάμε για χρηματοδοτικά μέσα και πρέπει καταρχάς να τηρήσουμε τις δεσμεύσεις που αναλήφθηκαν. Πρέπει να εξευρεθούν πρόσθετοι και εναλλακτικοί χρηματοδοτικοί πόροι. Όλα αυτά όμως δεν έχουν νόημα παρά μόνο αν αυτή η προσέγγιση εντάσσεται, όπως είπε κάποιος, σε μια παγκόσμια προσέγγιση, που να λαμβάνει επίσης υπόψη τις εμπορικές πτυχές. Ως προς αυτό, θέλω επίσης να πω ότι η Ευρωπαϊκή Ένωση δεν σφάλλει σε όλα. Βεβαίως και υπάρχει ένα πρόβλημα σε επίπεδο ορισμένων πολιτικών, και έγινε αναφορά στα ζητήματα της γεωργικής πολιτικής. Και εν προκειμένω όμως, η Ευρωπαϊκή Ένωση είναι ενδεχομένως η περιοχή του κόσμου με τις πλέον ανοιχτές αγορές στις εξαγωγές των αναπτυσσόμενων χωρών. Η πρωτοβουλία της προηγούμενης Επιτροπής, για την ακρίβεια του Pascal Lamy «όλα πλην όπλων», απευθύνεται στις πλέον φτωχές χώρες.
<SPEAKER ID="191" LANGUAGE="DE" NAME="Ferrero-Waldner," AFFILIATION="μέλος της Επιτροπής">
<P>
     Κύριε Πρόεδρε, θα ήθελα να επαναλάβω αυτό που μόλις είπε ο συνάδελφος: φυσικά, η καταπολέμηση της πείνας είναι σημαντική και συνιστά ηθική υποχρέωση για όλους μας. Ωστόσο, θα ήθελα να σας αναφέρω τα αριθμητικά στοιχεία της βοήθειας που δόθηκε για παράδειγμα το 2003 από την Ευρωπαϊκή Ένωση – που είναι ο μεγαλύτερος δωρητής στον κόσμο αν προσθέσουμε την Επιτροπή και τα κράτη μέλη. Εκείνη τη χρονιά, το σύνολο ανερχόταν σε 32 δισ. ευρώ. Αν επαληθευθούν οι σημερινές τάσεις, μπορούμε να θεωρήσουμε δεδομένο πως το 2006 θα ανέλθει σε περίπου 46 δισ. ευρώ. Φυσικά πρέπει να συνεχίσουμε τις προσπάθειές μας για να φθάσουμε τον στόχο του ΟΗΕ που είναι 0,7% του ΑΕγχΠ, ας εξετάσουμε όμως καλά αυτούς τους αριθμούς: μόνο από τον προϋπολογισμό της Επιτροπής δίνονται κάθε χρόνο 7 δισ. ευρώ για την ανάπτυξη.
<P>
Έχετε δίκιο ως προς ένα σημείο: όπως είπε ο κ. Yañez-Barnuevo, φυσικά είναι σημαντικό το εμπόριο και άλλοι μηχανισμοί, καθώς και θέματα διαγραφής χρεών και εδώ παίζει επίσης καίριο ρόλο το θέμα της συνοχής. Όλοι γνωρίζουμε ότι ο αναπτυξιακός κύκλος της Doha και η διάσκεψη του ΠΟΕ στο Χονγκ Κονγκ έχουν εδώ τεράστια σημασία.
<P>
Απαντώ στον κ. Kaczmarek, τον Πολωνό συνάδελφο που θα ενημερωθεί για το σχόλιό μου, μολονότι δυστυχώς δεν βρίσκεται πια εδώ, το εξής: φυσικά είναι λυπηρό ότι υπάρχει φτώχεια στην Πολωνία, γι’ αυτό όμως η Ευρωπαϊκή Ένωση συνέστησε το Ταμείο Συνοχής και τα διαρθρωτικά ταμεία και εξαρτάται από την πολωνική κυβέρνηση να τα χρησιμοποιήσει όπως πρέπει.
<P>
Θα ήθελα να πω στην κ. Martens πως έχει απόλυτο δίκιο. Μέχρι προ ολίγου ήμουν η ίδια όχι μόνο υπουργός Εξωτερικών της Αυστρίας αλλά και γενική γραμματέας για την αναπτυξιακή συνεργασία και πάντοτε εστίαζα το έργο μου στις γυναίκες διότι αποτελούν καίριο παράγοντα για την ανάπτυξη, τόσο στην οικογένεια όσο και στην οικονομία γενικότερα. Αλλά και οι μικρές και μεσαίες επιχειρήσεις έχουν εξαιρετική σημασία για μία προσέγγιση από κάτω προς τα επάνω.
<P>
Τέλος επιτρέψτε μου να επαναλάβω ότι από τη δική μας σκοπιά είναι εξαιρετικά σημαντικό οι αναπτυξιακοί στόχοι της Χιλιετίας να καθορίζουν την κατεύθυνση της αναπτυξιακής συνεργασίας. Ως προς αυτό, η Επιτροπή θα συνεργαστεί στενά με το Σώμα και ελπίζουμε ότι η δέσμη της Χιλιετίας θα είναι δυνατόν να εγκριθεί στις 22 Μαρτίου. Η δέσμη περιλαμβάνει τέσσερις ανακοινώσεις: μία γενική που περιγράφει τη συμβολή μας στη διάσκεψη της Χιλιετίας των Ηνωμένων Εθνών και τρεις άλλες που η κάθε μία αναφέρεται με μία πτυχή των επιδιώξεών μας. Θα έχουμε και εκεί την ευκαιρία να συνεχίσουμε τη συζήτηση για το θέμα της χρηματοδότησης. 
<SPEAKER ID="192" LANGUAGE="" NAME="Πρόεδρος." AFFILIATION="ΓΡΑΠΤΕΣ ΔΗΛΩΣΕΙΣ (ΑΡΘΡΟ 142)">
<P>
   Για να ολοκληρώσουμε τη συζήτηση, ανακοινώνω ότι έχω λάβει έξι προτάσεις ψηφίσματος βάσει του άρθρου 108, παράγραφος 5, του Κανονισμού(1). Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 12.00.
<SPEAKER ID="193" LANGUAGE="EN" NAME="Κασουλίδης (PPE-DE )." AFFILIATION="">
<P>
    Η πείνα και η φτώχεια δεν αποτελούν πλέον μόνο ανθρωπιστικό ζήτημα. Σύμφωνα με τις συστάσεις της Ομάδας Υψηλού Επιπέδου των Ηνωμένων Εθνών για τις Απειλές, τις Προκλήσεις και την Αλλαγή, η πείνα και η φτώχεια, παράλληλα με την επιδημία του HIV και την υποβάθμιση του περιβάλλοντος, αποτελούν απειλή για την παγκόσμια ασφάλεια, πάνω από τις παραδοσιακές απειλές που αντιμετωπίζει σήμερα η Ανθρωπότητα (π.χ. τρομοκρατία). Αυτές οι απειλές αλληλοσχετίζονται, και μια απειλή ενάντια σε έναν είναι απειλή ενάντια σε όλους.
<P>
Η Παγκόσμια Τράπεζα εκτιμά ότι οι επιθέσεις της 11ης Σεπτεμβρίου αύξησαν τον αριθμό όσων ζουν στη φτώχεια κατά 10 εκατομμύρια. Η φτώχεια, όπως υπολογίζεται ως κατά κεφαλήν ΑΕγχΠ, συνδέεται πολύ με το ξέσπασμα εμφυλίων πολέμων: πιθανότητα 12% όταν αυτό είναι λιγότερο από 1 000 δολάρια ΗΠΑ και 2,5% όταν φτάνει τα 4 000 δολάρια ΗΠΑ.
<P>
Η υλοποίηση των αναπτυξιακών στόχων της Χιλιετίας και οι αποφάσεις που ελήφθησαν στο Γιοχάνεσμπουργκ και στο Μοντερέι είναι η σωστή κατεύθυνση. Η μείωση των εμπορικών φραγμών, η αύξηση της αναπτυξιακής βοήθειας και η ελάφρυνση του χρέους είναι υποχρεώσεις των αναπτυγμένων χωρών. Είναι αλήθεια ότι δεν μπορούν όλα τα κράτη μέλη, ιδιαίτερα τα νέα κράτη μέλη, μεταξύ αυτών και το δικό μου, να εκπληρώσουν την υποχρέωση συμβολής του 0,7% του εθνικού εισοδήματός τους. Ζητώ μετ’ επιτάσεως από το Συμβούλιο να λάβει μια συλλογική απόφαση επί του θέματος, ούτως ώστε όλα τα κράτη μέλη να παρουσιάσουν ένα πολυετές πρόγραμμα με το οποίο θα δεσμεύονται να επιτύχουν τον στόχο του 0,7%, ενώ παράλληλα το υπόλοιπο ποσό θα συμπληρώνεται μέσω του προϋπολογισμού της ΕΕ. 
<SPEAKER ID="194" LANGUAGE="HU" NAME="Lévai (PSE )." AFFILIATION="">
<P>
    Τον Σεπτέμβριο του 2004, στην οικονομική διάσκεψη του ΟΗΕ 110 χώρες υπέγραψαν τη διακήρυξη σύμφωνα με την οποία αποτελεί όνειδος το γεγονός ότι υφίστανται τέτοια επίπεδα φτώχειας ενώ υπάρχει η δυνατότητα εξάλειψής της.
<SPEAKER ID="195" LANGUAGE="" NAME="Πρόεδρος." AFFILIATION="">
<P>
– της προφορικής ερώτησης (B6-0007/2005) της κ. Luisa Morgantini, εξ ονόματος της Επιτροπής Ανάπτυξης, του κ. Enrique Barón Crespo, εξ ονόματος της Επιτροπής Διεθνούς Εμπορίου, και του κ. Giles Chichester, εξ ονόματος της Επιτροπής Βιομηχανίας, Έρευνας και Ενέργειας, προς το Συμβούλιο, και
<P>
– της προφορικής ερώτησης (B6-0008/2005) της κ. Luisa Morgantini, εξ ονόματος της Επιτροπής Ανάπτυξης, του κ. Enrique Barón Crespo, εξ ονόματος της Επιτροπής Διεθνούς Εμπορίου, και του κ. Giles Chichester, εξ ονόματος της Επιτροπής Βιομηχανίας, Έρευνας και Ενέργειας, προς την Επιτροπή
<SPEAKER ID="196" LANGUAGE="IT" NAME="Morgantini (GUE/NGL )." AFFILIATION="">
<P>
Πάνω από 60 χώρες κινδυνεύουν να αποκοπούν από την αγορά για να παραχωρήσουν τη θέση τους στον γίγαντα της Κίνας, η ανταγωνιστικότητα της οποίας δεν βασίζεται μόνο στις χαμηλές αμοιβές –στο Βιετνάμ και στην Καμπότζη είναι κατά πολύ μικρότερες– αλλά και σε πιο προηγμένες βιομηχανίες και σε ένα δίκτυο μεταφορών που βελτιώνεται συνεχώς. Σύμφωνα με ορισμένες εκτιμήσεις, η Κίνα θα κατακτήσει το 50% της αγοράς των ειδών ένδυσης στις Ηνωμένες Πολιτείες και το 29% στην Ευρώπη, ακολουθούμενη από την Ινδία στη δεύτερη θέση.
<SPEAKER ID="197" LANGUAGE="" NAME="" AFFILIATION="Αντιπροέδρου">
<SPEAKER ID="198" LANGUAGE="ES" NAME="Barón Crespo (PSE )." AFFILIATION="">
<P>
    Κύριε Πρόεδρε, κυρία Επίτροπε, κύριε Προεδρεύων του Συμβουλίου, κυρίες και κύριοι, η Πρόεδρος της Επιτροπής Ανάπτυξης και εγώ, με την ιδιότητά μου ως Πρόεδρος της Επιτροπής Διεθνούς Εμπορίου, υποβάλαμε την προηγούμενη ερώτηση σχετικά με την πείνα και την παρούσα ερώτηση από κοινού. Επιθυμούμε να επιστήσουμε την προσοχή σε μια νέα κατάσταση που έχει προκύψει, επιφέροντας μια δραματική αλλαγή στον χάρτη του παγκόσμιου εμπορίου. Αναφέρομαι στη λήξη της μεταβατικής περιόδου που προέβλεπε η Συμφωνία του ΠΟΕ για τα κλωστοϋφαντουργικά είδη και τα είδη ένδυσης. Ήταν μία περίοδος δέκα ετών, μετά την οποία οι ποσοστώσεις παύουν να υφίστανται, όπως συνέβη την 1η Ιανουαρίου 2005.
<P>
Μια νέα κατάσταση δημιουργήθηκε επομένως. Η κ. Morgantini αναφέρθηκε σε μια κοπερνίκεια αλλαγή σε τουλάχιστον 59 χώρες που είχαν ποσοστώσεις με την Ευρωπαϊκή Ένωση. Αυτό έχει ως αποτέλεσμα την αναδιανομή του παγκόσμιου εμπορίου, με επιπτώσεις στην απασχόληση και την οικονομική δραστηριότητα σε όλο τον κόσμο, όχι μόνο όσον αφορά την Ευρωπαϊκή Ένωση ή τις Ηνωμένες Πολιτείες, αλλά επίσης στο εσωτερικό της Ευρωπαϊκής Ένωσης.
<P>
Υπάρχει τουλάχιστον ένα εργοστάσιο αυτού του είδους σε κάθε εκλογική περιφέρεια που εκπροσωπείται από βουλευτές αυτού του Σώματος. Συνολικά, υπάρχουν πάνω από 100 000 μικρομεσαίες επιχειρήσεις σε αυτό τον τομέα, που απασχολούν περισσότερα από δύο εκατομμύρια άτομα.
<P>
Πρέπει επομένως να εξεταστεί μία σημαντική μεταβατική πολιτική, και λυπάμαι που ο Επίτροπος Mandelson δεν παρευρίσκεται στο Κοινοβούλιο σήμερα. Ο Επίτροπος τυγχάνει να βρίσκεται στο Πεκίνο, και πρέπει να επισημάνω ότι υπάρχει μια σειρά λόγων για τους οποίους απαιτούνται σοβαρές συζητήσεις με τους Κινέζους συναδέλφους και εταίρους μας στον Γύρο της Ντόχα. Η Κίνα απλώς δεν μπορεί να διατηρεί το 50% της παγκόσμιας αγοράς. Η Κίνα είναι η πρώτη χώρα όσον αφορά την κατοχή κρατικών ομολόγων των ΗΠΑ, μία μεγάλη οικονομική δύναμη, μία τεχνολογική δύναμη και μέλος του Συμβουλίου Ασφαλείας. Συνεπώς, όσον αφορά το εμπόριο, η Κίνα είναι επίσης υποχρεωμένη να εφαρμόζει τις αρχές του σεβασμού της πνευματικής ιδιοκτησίας, της ανταγωνιστικότητας, και του εμπορίου όπως θεσπίζονται από τον ΠΟΕ. Αυτό είναι ένα από τα θέματα που πρέπει να συζητηθεί με την Κίνα.
<SPEAKER ID="199" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Κύριε Πρόεδρε, κυρία Morgantini, κύριε Barón Crespo, πιστεύω ότι πράγματι το ζήτημα που θέσατε συνδέεται με τη συζήτηση που μόλις διεξήγαμε. Αν υπάρχει κάποιος τομέας που τρόπον τινά είναι στην πρωτοπορία της παγκοσμιοποίησης, είναι βεβαίως ο τομέας της κλωστοϋφαντουργίας. Εδώ και δεκαετίες διαπιστώνουμε μέχρι ποιου βαθμού άλλαξε ο διεθνής καταμερισμός εργασίας όλως ιδιαιτέρως στον τομέα της κλωστοϋφαντουργίας.
<P>
Δύο δέσμες συμπερασμάτων του Συμβουλίου, που εγκρίθηκαν σε απάντηση δύο ανακοινώσεων που παρουσίασε η Επιτροπή το 2003 και το 2004, μαρτυρούν μεταξύ άλλων αυτόν τον προβληματισμό. Γενικότερα, όσον αφορά την προοδευτική μετάβαση σε ένα πλαίσιο χωρίς ποσοστώσεις, πρέπει να διευκρινιστεί ότι δεν πρόκειται για ένα απρόβλεπτο γεγονός. Στην πράξη, όπως καλά γνωρίζει το Ευρωπαϊκό Κοινοβούλιο, το τέλος τεσσάρων δεκαετιών αυστηρά ρυθμιζόμενου εμπορίου ειδών κλωστοϋφαντουργίας και ένδυσης αυτό ουδόλως αποτελεί έκπληξη.
<P>
Πράγματι, η εφαρμογή και η λήξη της συμφωνίας για τα είδη κλωστοϋφαντουργίας και ένδυσης αποτελούν αναπόσπαστο τμήμα των αποτελεσμάτων του κύκλου της Ουρουγουάης, που ολοκληρώθηκε το 1994. Έκτοτε, ήταν σαφές ότι από 1ης Ιανουαρίου 2005, ο τομέας της κλωστοϋφαντουργίας και της ένδυσης θα εντασσόταν πλήρως στο πλαίσιο του άρθρου 9 της Γενικής Συμφωνίας Δασμών και Εμπορίου (GATT), του 1994. Παντού στον κόσμο, όλοι οι παράγοντες, περιλαμβανομένης βεβαίως της ευρωπαϊκής βιομηχανίας κλωστοϋφαντουργίας και ένδυσης, ήξεραν τι έπρεπε να αναμένουν.
<P>
Από την πλευρά της, η Επιτροπή ενέκρινε μια σειρά επτά δράσεων για να αντιμετωπίσει αυτό το νέο, χωρίς ποσοστώσεις πλαίσιο. Όπως δήλωσε ο επίτροπος για τις επιχειρήσεις και τη βιομηχανία με την ευκαιρία της έγκρισης αυτού του σχεδίου, τόσο σε επίπεδο ΕΕ όσο και σε εθνικό ή περιφερειακό επίπεδο, πρέπει να διασφαλίσουμε στον κλάδο τις προσήκουσες συνθήκες ώστε να αυτός να ενισχύσει την ανταγωνιστικότητά του και να παραμείνει μια καίριας σημασίας βιομηχανία για την ΕΕ, κάτι που και εσείς άλλωστε ζητήσατε, κύριε Barón Crespo.
<P>
Στα συμπεράσματά του της 25ης και 26ης Νοεμβρίου 2004, το Συμβούλιο δήλωσε ότι στήριζε τη στρατηγική που ενέκρινε η Επιτροπή έναντι του τομέα κλωστοϋφαντουργίας και ένδυσης και η οποία ερείδεται κατά βάση σε παράγοντες ανταγωνιστικότητας, που συνδέονται με την έρευνα και την καινοτομία, με την κατάρτιση και τη βελτίωση των δεξιοτήτων, με την προστασία των δικαιωμάτων πνευματικής ιδιοκτησίας, με την πρόσβαση στην αγορά των τρίτων χωρών και με την υποστήριξη στην εκπόνηση στρατηγικών υπέρ της κλωστοϋφαντουργίας στον ευρωμεσογειακό χώρο.
<P>
Το Συμβούλιο θεωρεί ότι η δέσμη μέτρων της Επιτροπής είναι ενδεδειγμένη. Το Συμβούλιο ζήτησε επίσης από την Επιτροπή να επιτρέψει σε μια ομάδα υψηλού επιπέδου για θέματα κλωστοϋφαντουργίας και ένδυσης να παρακολουθήσει τις εργασίες της. Επιπλέον, κάλεσε την Επιτροπή να ενημερώνει τακτικά το Συμβούλιο για την εξέλιξη του κλάδου της κλωστοϋφαντουργίας και της ένδυσης της Ευρωπαϊκής Ένωσης μετά την κατάργηση των ποσοστώσεων στις εισαγωγές από 1ης Ιανουαρίου 2005. Κάλεσε, επίσης, την Επιτροπή, να το ενημερώνει για τα αποτελέσματα των μελλοντικών συζητήσεων της ομάδας υψηλού επιπέδου.
<P>
Αυτές οι νομικές προϋποθέσεις πολύ πρόσφατα τροποποιήθηκαν για να ενσωματωθεί στο κοινοτικό δίκαιο η κατάργηση των ποσοστώσεων. Το Συμβούλιο ενέκρινε έναν κανονισμό για τον σκοπό αυτόν στις 13 Δεκεμβρίου 2004. Ο κανονισμός 2200/2004 του Συμβουλίου σηματοδοτεί, κατά συνέπεια, το τέλος της συμφωνίας για τα είδη κλωστοϋφαντουργίας και ένδυσης όσον αφορά την Ευρωπαϊκή Ένωση. Αυτός ο κανονισμός προβλέπει πέραν των άλλων τη δημιουργία ενός συστήματος εποπτείας από 1ης Ιανουαρίου 2005, για την παρακολούθηση των εισαγωγών των πλέον ευαίσθητων ειδών κλωστοϋφαντουργίας και ένδυσης. Αυτό το σύστημα θα προβλέπει εποπτεία με βάση δεδομένα που θα παρέχονται από τα τελωνεία όσον αφορά τις εισαγωγές εμπορευμάτων παντός προέλευσης που εμπίπτουν στην απελευθέρωση του εμπορίου και θα θεσπίζει την υποχρέωση έκδοσης ενός εγγράφου παρακολούθησης των εισαγωγών σε σχέση με την εισαγωγή ορισμένων προϊόντων που προέρχονται από την Κίνα. Αυτή η υποχρέωση θα αρθεί το 2005, όταν θα τεθεί σε πλήρη λειτουργία το σύστημα παρακολούθησης με βάση δεδομένα που θα παρέχονται από τελωνεία. Αυτές οι πληροφορίες θα δημοσιοποιούνται τουλάχιστον μία φορά τον μήνα.
<P>
Όσον αφορά την προσφυγή σε μέτρα διασφάλισης, το Ευρωπαϊκό Κοινοβούλιο εκτίμησε, στο ψήφισμά του, του Ιανουαρίου 2004, σχετικά με το μέλλον του τομέα της κλωστοϋφαντουργίας και της ένδυσης στην ΕΕ, ότι είναι απαραίτητο να θεσπιστεί μια σαφής, ταχεία και διαφανής διαδικασία όσον αφορά τις γενικές ρήτρες διασφάλισης του ΠΟΕ και τις ειδικές ρήτρες που ισχύουν στην Κίνα δυνάμει του Πρωτοκόλλου ένταξης της χώρας αυτής στον ΠΟΕ. Η ομάδα υψηλού επιπέδου ζήτησε επίσης από την Επιτροπή διευκρινίσεις επί του θέματος. Για την ώρα, φαίνεται ότι η Επιτροπή είναι έτοιμη να ανταποκριθεί στις σχετικές προσδοκίες, αφού θα επεξεργαστεί προσανατολισμούς που θα διέπουν τις διαδικασίες σχετικά με τα μέτρα διαφύλαξης.
<P>
Τέλος, σε σχέση με τον αντίκτυπο της λήξης ισχύος της Συμφωνίας για τα κλωστοϋφαντουργικά είδη και τα είδη ένδυσης στις αναπτυσσόμενες χώρες και τα μέτρα που δύναται να λάβει η Ευρωπαϊκή Ένωση δυνάμει των άρθρων 177 και 178 της Συνθήκης, επιτρέψτε μου να αρχίσω με την παράθεση δύο από τους τρεις στόχους της αναπτυξιακής μας συνεργασίας, όπως ορίζονται στη Συνθήκη: η βιώσιμη ανάπτυξη των αναπτυσσόμενων χωρών, ιδίως δε εκείνων με τη μεγαλύτερη υστέρηση· και η ενσωμάτωση των φτωχότερων χωρών στην παγκόσμια οικονομία.
<P>
Η εμπορική πολιτική της Ευρωπαϊκής Ένωσης προφανώς λαμβάνει υπόψη της αυτούς τους στόχους, όπως ορίζει το άρθρο 178 της Συνθήκης. Η πραγματοποίηση του γύρου της Ντόχα για την ανάπτυξη και ο τρόπος που εξελίσσεται η αναπτυξιακή ατζέντα Ντόχα είναι ένα ακόμα σχετικό παράδειγμα.
<P>
Να σας θυμίσω ακόμα ότι ειδικότερα όσον αφορά τη Συμφωνία για τα κλωστοϋφαντουργικά είδη και τα είδη ένδυσης το τέλος των ποσοστώσεων και η συμπερίληψη του εμπορίου ειδών κλωστοϋφαντουργίας και ένδυσης στη GATT αποτελούσε ένα από τα βασικά αιτήματα των αναπτυσσόμενων χωρών στη διάρκεια του Γύρου της Ουρουγουάης. Είναι γεγονός ότι, αφότου εντάχθηκε στον ΠΟΕ, η Κίνα σημείωσε σταθερή αύξηση του μεριδίου της στο εμπόριο των ειδών κλωστοϋφαντουργίας και ένδυσης. Η συνεχιζόμενη ανάπτυξη της Κίνας, που είναι ήδη αξιοσημείωτη, ενδέχεται να επιτευχθεί σε βάρος αρκετών αδύναμων και ευάλωτων αναπτυσσόμενων χωρών, όπως επεσήμαναν κάποια μέλη του ΕΚ.
<P>
Σε σχέση με αυτό, η κατεύθυνση που επιλέγει το Συμβούλιο είναι σαφής, και θέλω εκ νέου να παραθέσω απόσπασμα από τα συμπεράσματα στα οποία αναφέρθηκα νωρίτερα: το Συμβούλιο υποστηρίζει ένα σχέδιο ΣΓΠ, που θα εστιάζει στις χώρες που κατεξοχήν έχουν ανάγκη, όπως είναι οι λιγότερο αναπτυσσόμενες χώρες και οι πλέον ευάλωτες αναπτυσσόμενες χώρες προκειμένου να τις βοηθήσουμε να διαδραματίσουν ενεργότερο ρόλο στο διεθνές εμπόριο. Σε αυτό το πλαίσιο, η κατάσταση που δημιουργείται με την απάλειψη των κλωστοϋφαντουργικών ειδών από το σύστημα ποσοστώσεων θα εξεταστεί επίσης κατά τις συζητήσεις για το νέο σχέδιο ΣΓΠ. Επιπλέον, αυτό το νέο σχέδιο ΣΓΠ, γνωστό ως «GSP Plus», θα είναι καταρχήν ολοκληρωμένο περί τα τέλη Μαρτίου, προκειμένου να τεθεί εκ των προτέρων σε ισχύ στις αρχές Απριλίου. Αυτό το θέμα έχει τεθεί επανειλημμένα στο πλαίσιο του Διαλόγου ΕΕ-Κίνας για τα Κλωστοϋφαντουργικά Είδη, που άρχισε στις 6 Μαΐου 2004. Στη διάρκεια της τελευταίας συνάντησης, που διεξήχθη στο πλαίσιο αυτού του διαλόγου τον Δεκέμβριο του 2004, είχαμε την αίσθηση, για πρώτη φορά, ότι οι κινεζικές αρχές άρχισαν να αντιλαμβάνονται το πρόβλημα και το μήνυμα της Ευρωπαϊκής Ένωσης, διότι ανακοίνωσαν μέτρα προς όφελος αρκετών αναπτυσσόμενων χωρών. Μένει να δούμε πόσο αποτελεσματικά θα είναι αυτά τα μέτρα. Το Συμβούλιο θα συνεχίσει να παρακολουθεί προσεκτικά όλες τις αλλαγές που επέρχονται σε αυτή την αγορά.
<P>
Για να δοθούν αυτές οι γενικές κατευθυντήριες γραμμές, χρειάζεται να αφήσουμε ορισμένα περιθώρια ελιγμών σε ό,τι αφορά τους κανόνες προέλευσης, προκειμένου να είναι δυνατή η βελτίωση της κατάστασης των αναπτυσσόμενων χωρών, που εξάγουν είδη κλωστοϋφαντουργίας και ένδυσης. Στις αρχές Ιανουαρίου του 2004, η Επιτροπή υπέβαλε στο Συμβούλιο ένα πράσινο βιβλίο με τον τίτλο «Το μέλλον των κανόνων προέλευσης στις προτιμησιακές συμφωνίες εμπορίου». Το Συμβούλιο θα μελετήσει βεβαίως κάθε νομοθετική πρόταση που θα του υποβάλει η Επιτροπή σε σχέση με αυτό το θέμα σε εύθετο χρόνο. 
<SPEAKER ID="200" LANGUAGE="ES" NAME="Ferrero-Waldner," AFFILIATION="μέλος της Επιτροπής">
<P>
 Παρόλα αυτά, θα πω δυο λόγια. Η συμφωνία με τον ΠΟΕ είναι ασφαλώς πολύ σημαντική και έληξε στις 31 Δεκεμβρίου. Ως εκ τούτου πρέπει τώρα να εξετάσουμε πώς μπορούμε να περιορίσουμε τις επιπτώσεις που ήταν προβλέψιμες. Ο κ. Schmit απάντησε ήδη στον κ. Barón Crespo παρουσιάζοντας τα μέτρα της Επιτροπής που υιοθετήθηκαν από το Συμβούλιο. Επιτρέψτε μου να επαναλάβω ότι είναι εξαιρετικά σημαντικό να ληφθούν μέτρα για την ενίσχυση της καταπολέμησης των απομιμήσεων και της πειρατείας, για την επιβολή των δικαιωμάτων πνευματικής ιδιοκτησίας, για τη διατύπωση ενός σχεδίου δράσης που θα αφορά τους υφιστάμενους εμπορικούς περιορισμούς σε τρίτες χώρες, για την προώθηση της υψηλής τεχνολογίας και των υψηλής ποιότητας κλωστοϋφαντουργικών ειδών και ειδών ένδυσης –και στο πλαίσιο των κοινοτικών προγραμμάτων έρευνας και ανάπτυξης– και για τη διασφάλιση της διά βίου μάθησης και της επαγγελματικής κατάρτισης και εξέλιξης.
<P>
Ακόμη, αναφέρθηκε στη διαδικασία παρακολούθησης και τις εισαγωγές κλωστοϋφαντουργικών ειδών και ειδών ένδυσης στην Κίνα. Θέλω απλώς να πω ότι ο Επίτροπος Mandelson, που είναι ουσιαστικά υπεύθυνος για το χαρτοφυλάκιο αυτό, ταξιδεύει τώρα προς την Κίνα για να συζητήσει αυτά και άλλα θέματα.
<P>
Τα μέτρα προστασίας που παρουσίασε ο κ. Schmit θα είναι τα τελευταία στα οποία θα καταφύγουμε. Πράγματι, μπορούν να εφαρμοστούν μόνον εάν οι σχετικές νομικές προϋποθέσεις συμφωνούν με τους κανόνες του ΠΟΕ. Πρέπει επίσης να εξετάσουμε πώς θα επηρεάσουν οι εμπορικές εξελίξεις στην περιοχή τον εξαιρετικά ευαίσθητο τομέα της κλωστοϋφαντουργίας και της ένδυσης.
<SPEAKER ID="201" LANGUAGE="" NAME="Πρόεδρος." AFFILIATION="">
<SPEAKER ID="202" LANGUAGE="NL" NAME="Martens (PPE-DE )," AFFILIATION="εξ ονόματος της Ομάδας">
<P>
    Κύριε Πρόεδρε, από την 1η Ιανουαρίου 2005, τα μέλη του ΠΟΕ δεν έχουν πλέον τη δυνατότητα να εφαρμόζουν ποσοστώσεις στην εισαγωγή ειδών υφαντουργίας και ένδυσης, και αυτό είχε πρωτοφανείς επιπτώσεις στην ευρωπαϊκή αγορά. Τα πρώτα στοιχεία του Ιανουαρίου του παρόντος του έτους σε σύγκριση με τα στοιχεία της ίδιας περιόδου του παρελθόντος έτους αποδεικνύουν ότι η αύξηση των εισαγωγών σε είδη ένδυσης από την Κίνα δεν είναι καθόλου συγκυριακή.
<P>
Αν η Επιτροπή εξετάζει τη λήψη μέτρων με τον ένα ή τον άλλο τρόπο, τότε αυτά θα φέρουν μαζί τους νέα προβλήματα, ιδιαίτερα αν αυτά τα μέτρα θα συνεπάγονται εφαρμογή ποσοστώσεων. Πέραν των άλλων, υπάρχουν ευρωπαίοι εισαγωγείς ειδών ένδυσης από την Κίνα οι οποίοι έχουν συνάψει τώρα σημαντικά συμβόλαια για το 2005. Αυτοί δεν θα πρέπει να θυσιαστούν προς όφελος μιας επιχείρησης διάσωσης της μεταποιητικής βιομηχανίας. Κατά συνέπεια θα παρότρυνα την Επιτροπή και το Συμβούλιο, σε περίπτωση μιας εκ νέου εφαρμογής ποσοστώσεων ή άλλων προστατευτικών μέτρων, να διασφαλιστεί η σύναψη συμφωνίας η οποία δεν θα πλήττει τους επιχειρηματίες οι οποίοι είχαν δραστηριοποιηθεί έχοντας προβλέψει τη νέα κατάσταση.
<SPEAKER ID="203" LANGUAGE="ES" NAME="Calabuig Rull (PSE )," AFFILIATION="εξ ονόματος της Ομάδας">
<P>
    Κύριε Πρόεδρε, κύριε Προεδρεύων του Συμβουλίου, κυρία Επίτροπε, κυρίες και κύριοι, υπάρχει ανησυχία ότι η λήξη του συστήματος των ποσοστώσεων για τις εισαγωγές από την 1η Ιανουαρίου 2005 θα οδηγήσει στην απώλεια δεκάδων χιλιάδων θέσεων εργασίας στην ευρωπαϊκή κλωστοϋφαντουργική βιομηχανία. Όπως έχει επισημανθεί ήδη, αυτός ο τομέας απασχολεί αυτή τη στιγμή πάνω από δυόμισι εκατομμύρια εργαζομένους.
<P>
Οι εκπρόσωποι του τομέα δεν επιθυμούν να παραβιάσουν τη Συμφωνία του Ιανουαρίου 1995 σχετικά με τα κλωστοϋφαντουργικά είδη και είδη ένδυσης. Αυτό που ζητάνε είναι η αναγνώριση του γεγονότος ότι όταν η Κίνα έγινε πλήρες μέλος του ΠΟΕ το 2001, η κατάσταση του τομέα άλλαξε δραματικά, και αυτό δεν είχε προβλεφθεί.
<P>
Πρέπει να λεχθεί ότι η στρατηγική που προτείνεται από την ομάδα υψηλού επιπέδου σχετικά με τον τομέα της κλωστοϋφαντουργίας προβλέπει έναν πιο κατάλληλο τρόπο δράσης. Οι ενδιαφερόμενοι τομείς απαιτούν τώρα την επείγουσα ανάπτυξη και εφαρμογή του. Ο χρόνος είναι πολύτιμος. Έχει προταθεί η συμπερίληψη μιας προσέγγισης εστιασμένης ιδιαίτερα στις ΜΜΕ, καθώς οι τελευταίες αποτελούν το 90% της βιομηχανίας αυτού του είδους. Γίνεται επίσης έκκληση να δημιουργηθεί ένα ευέλικτο αποθεματικό ταμείο στο πλαίσιο των διαρθρωτικών ταμείων προκειμένου να βοηθήσει στην εφαρμογή των αλλαγών που απαιτούνται στον τομέα.
<SPEAKER ID="204" LANGUAGE="NL" NAME="Van Hecke (ALDE )," AFFILIATION="εξ ονόματος της Ομάδας">
<P>
    Κύριε Πρόεδρε, όπως γνωρίζετε, χάρη σε μια ιδιαίτερα επιθετική πολιτική ντάμπινγκ, και στη μείωση των τιμών σε ένα απίθανο ποσοστό 70%, δηλαδή με τιμές πώλησης προϊόντων πολύ χαμηλότερες από την τιμή των πρώτων υλών, η Κίνα έχει ήδη καλύψει το ένα τρίτο των χωρίς ποσόστωση εισαγωγών υφαντουργικών προϊόντων στην Ευρώπη. Αν δεν γίνει κάτι για το θέμα αυτό, η ευρωπαϊκή αγορά, η οποία τώρα είναι πλήρως ανοικτή, θα κατακλυστεί με φθηνά υφαντουργικά προϊόντα από την Κίνα, αλλά και από την Ινδία και το Πακιστάν.
<P>
Αμφιβάλω πολύ, κυρία Επίτροπε, για το εάν το σχέδιο δράσης της Επιτροπής της 13ης Οκτωβρίου 2004 θα είναι αρκετό για να βοηθήσει την ευρωπαϊκή υφαντουργική βιομηχανία στον αγώνα επιβίωσής της. Το σχέδιο προβλέπει μέτρα στήριξης, αλλά δεν περιέχει καθόλου οιαδήποτε μέτρα σχετικά με το εμπόριο. Προέβλεπε ότι οι εισαγωγές υφαντουργικών προϊόντων στην Ευρώπη θα παρακολουθούνταν από την 1η Ιανουαρίου και εντεύθεν, μέτρο το οποίο θα επέτρεπε στην Επιτροπή να λαμβάνει γρήγορα μέτρα αν υπήρχε ανάγκη, αλλά ο Επίτροπος Mandelson παραδέχθηκε την περασμένη εβδομάδα στην Επιτροπή Διεθνούς Εμπορίου ότι αυτό το σύστημα παρακολούθησης δεν είναι ακόμη σε επιχειρησιακή λειτουργία και δεν έχουν καθοριστεί κριτήρια.
<P>
Εν ολίγοις, κυρία Επίτροπε, αυτό το οποίο περιμένουμε από την Επιτροπή είναι μια προσέγγιση προνοητικότερη και περισσότερο προσανατολισμένη στα προβλήματα του εμπορίου. Οφείλουμε να είμαστε αρκετά τολμηροί και να δείξουμε την πυγμή μας στους σημαντικότερους εμπορικούς εταίρους μας, ιδιαίτερα αν αυτοί μας ανταγωνίζονται αθέμιτα. Είναι απαράδεκτο να αμελήσουμε για την τύχη 177 000 επιχειρήσεων και 2,7 εκατομμυρίων εργαζομένων στον τομέα της ευρωπαϊκής υφαντουργίας. 
<SPEAKER ID="205" LANGUAGE="PT" NAME="Figueiredo (GUE/NGL )," AFFILIATION="εξ ονόματος της Ομάδας">
<SPEAKER ID="206" LANGUAGE="SV" NAME="Lundgren (IND/DEM )," AFFILIATION="εξ ονόματος της Ομάδας">
<P>
    Κύριε Πρόεδρε, τώρα που οι ποσοτικοί έλεγχοι στις εισαγωγές για τα προϊόντα της υφαντουργικής βιομηχανία και ένδυσης, έχουν καταργηθεί, υπάρχει μεγάλη ανησυχία για το μέλλον της υφαντουργικής βιομηχανίας και ένδυσης στην ΕΕ. Αξίζει να θέσουμε το θέμα αυτό σε μια ιστορική προοπτική. Το 1962, ως νεαρός φοιτητής οικονομικών, είχα συντάξει μια εργασία για την έντονη παρακμή του σουηδικού τομέα υφαντουργίας και ένδυσης που σημειώθηκε μετά τον Β' Παγκόσμιο Πόλεμο. Εκείνη την εποχή, ο λόγος αυτής της παρακμής ήταν ο σκληρός ανταγωνισμός από χώρες χαμηλών αμοιβών όπως η Γερμανία και η Ιταλία.
<P>
Αυτή η διαδικασία συνεχίστηκε και κατά τη δεκαετία του ’60 και ’70. Εκείνη την εποχή, οι σουηδικές υφαντουργικές επιχειρήσεις και ένδυσης που επιβίωσαν, μετακίνησαν ένα σημαντικό τμήμα της παραγωγής τους σε χώρες χαμηλών αμοιβών όπως στη Φινλανδία και, στη συνέχεια, στην Πορτογαλία, αλλά κράτησαν τις εργασίες σχεδιασμού στη Σουηδία. Ειδικά προϊόντα όπως τα ανδρικά κοστούμια και οι ταπετσαρίες αυτοκινήτων συνεχίζονταν να κατασκευάζονται στη Σουηδία, και ήσαν κερδοφόρες δραστηριότητες. Σήμερα, η σκέψη της Φινλανδίας η Nokialand η οποία είναι τόσο προηγμένη, ότι στα τέλη της δεκαετίας του ’60 θεωρείτο ακόμη χώρα χαμηλών αμοιβών, προκαλεί γέλια. Σήμερα, πολύ λίγα έχουν απομείνει από τη σουηδική παραγωγή προϊόντων υφαντουργίας και ένδυσης, όμως μεγάλες σουηδικές αλυσίδες ενδύματος απασχολούν μεγάλο αριθμό ανθρώπων στον σχεδιασμό και το μάρκετινγκ ειδών ένδυσης σε ολόκληρο τον κόσμο.
<SPEAKER ID="207" LANGUAGE="IT" NAME="Poli Bortone (UEN )," AFFILIATION="εξ ονόματος της Ομάδας">
<P>
    Κύριε Πρόεδρε, κυρίες και κύριοι, αξιότιμοι εκπρόσωποι της Επιτροπής και του Συμβουλίου, ακούστηκαν σήμερα όλες οι ανησυχίες που είχαν τεθεί ήδη στην κοινοβουλευτική συζήτηση τον Ιανουάριο του 2004, αλλά αποδεικνύεται προπαντός η ανεπάρκεια των μέτρων που υπέδειξε η Επιτροπή Prodi όσον αφορά την κρίση στον τομέα των κλωστοϋφαντουργικών και της ένδυσης, τα οποία εδώ και μερικά χρόνια πνίγουν τη βιομηχανία του τομέα με απώλεια χιλιάδων θέσεων εργασίας. Αρκεί να υπενθυμίσουμε την έλλειψη βούλησης για την αντιμετώπιση του προβλήματος με ειδικά προγράμματα. Σήμερα, ευχόμαστε να υπάρξουν άλλες κατευθυντήριες γραμμές.
<SPEAKER ID="208" LANGUAGE="FR" NAME="Lang (NI )." AFFILIATION="">
<P>
    Κύριε Πρόεδρε, η ευρωπαϊκή βιομηχανία κλωστοϋφαντουργίας και ένδυσης είναι σε κακά χάλια. Από τα τέλη της δεκαετίας του ’80 και μετά, οι γαλλικές εταιρείες είτε απολύουν εργαζομένους είτε κλείνουν εντελώς, ολοένα δε και περισσότερες επιχειρήσεις μεταφέρουν τις εργασίες τους σε χώρες με χαμηλά ημερομίσθια. Από τη δεκαετία του 1960 και μετά, ο κλάδος κλωστοϋφαντουργίας και ένδυσης στη Γαλλία απώλεσε τα δύο τρίτα του εργατικού της δυναμικού, ήτοι περί τις 20 000 θέσεις απασχόλησης ετησίως, και σήμερα χάνουμε μηνιαίως 2 000 θέσεις εργασίας. Στην περιοχή καταγωγής μου, στο Nord-Pas-de-Calais, ιστορικής σημασίας κλωστοϋφαντουργικό κέντρο, έκλεισαν οι επιχειρήσεις σε πόλεις όπως η Elesmes, η Roubaix και η Tourcoing.
<P>
Η κοινωνική κατάσταση είναι ήδη σοβαρή και παρά ταύτα, η κατάσταση θα επιδεινωθεί στο μέλλον. Μέχρι τώρα, οι ποσοστώσεις επέτρεψαν τον περιορισμό των εισαγωγών ειδών κλωστοϋφαντουργίας από τρίτες χώρες, αλλά από 1ης Ιανουαρίου 2005, άνοιξε η πόρτα για μαζικές εισαγωγές από την Κίνα.
<P>
Η Γαλλία και η Ευρώπη χρειάζεται τώρα να καθορίσουν μια στρατηγική για την προάσπιση της κλωστοϋφαντουργικής τους βιομηχανίας. Πρέπει κατεπειγόντως να ζητήσουμε από τον ΠΟΕ να μας παράσχει ρήτρες διασφάλισης. Μάλιστα, τα κράτη μέλη δύνανται να προβούν σε αυτή την επιλογή αν παρατηρηθεί απότομη αύξηση των εισαγωγών, κατεξοχήν επιζήμια για τοπική κλωστοϋφαντουργία, όπως όντως συμβαίνει σήμερα στη Γαλλία και στην Ευρώπη. Αφότου έληξε το καθεστώς των ποσοστώσεων την 1η Ιανουαρίου, οι εισαγωγές εκτινάχθηκαν, και η πλημμυρίδα των κινεζικών προϊόντων καταστρέφει ολόκληρους τομείς από αυτά που έχουν απομείνει από την ευρωπαϊκή κλωστοϋφαντουργική βιομηχανία. Οι εισαγωγές παντελονιών από την Κίνα στο διάστημα 1 Ιανουαρίου 2005 έως 2 Φεβρουαρίου 2005 αυξήθηκαν κατά 792% σε σύγκριση με την ίδια περίοδο το 2004. Οι εισαγωγές πουλόβερ αυξήθηκαν κατά 613%.
<P>
Προτού να είναι πολύ αργά, και ασχέτως της άποψης του Guillaume Sarkozy, προέδρου της γαλλικής ένωσης κλωστοϋφαντουργικών βιομηχανιών και θερμού θιασώτη της μετεγκατάστασης των επιχειρήσεων, δεν πρέπει να περιμένουμε να δούμε να πλημμυρίζει η εσωτερική μας αγορά για να ζητήσουμε την επιστροφή των δασμολογικών φραγμών και των ρητρών διασφάλισης. Οι ακραιφνείς υποστηρικτές της ελευθέρωσης, που συνέταξαν το άρθρο 314 της Συνταγματικής Συνθήκης, το οποίο ανακοινώνει το άνοιγμα των συνόρων μας στο παγκόσμιο εμπόριο και τη μείωση των δασμολογικών φραγμών, μας υπόσχονται μείζονα γενικευμένη βιομηχανική και κοινωνική παρακμή, δυσάρεστη πρόγευση της οποίας είναι το ζήτημα της κλωστοϋφαντουργίας. 
<SPEAKER ID="209" LANGUAGE="FR" NAME="Saïfi (PPE-DE )." AFFILIATION="">
<P>
    Κύριε Πρόεδρε, κύριε Προεδρεύων του Συμβουλίου, κύριε Επίτροπε, οι συνάδελφοι του ΕΚ τόνισαν επανειλημμένα ότι κάποτε η κλωστοϋφαντουργία εξασφάλιζε περισσότερες από δυόμισι εκατομμύρια θέσεις εργασίας, εγώ δε ο ίδιος κατάγομαι από μια περιοχή της Γαλλίας, το Nord-Pas-de-Calais, που το ξέρει πολύ καλά αυτό, διότι στην παρούσα φάση έχει πληγεί σε πολύ μεγάλο βαθμό από αυτή την απώλεια θέσεων εργασίας.
<P>
Αυτοί οι αριθμοί δείχνουν πόσο αναγκαίο είναι να θεσπιστεί μια στρατηγική, που να βοηθήσει τους τομείς της κλωστοϋφαντουργίας και ένδυσης να αντιμετωπίσουν τις αλλαγές που επέρχονται με την απάλειψη των ποσοστώσεων. Επί του παρόντος διαθέτουμε ελλιπή μόνο στοιχεία, αλλά και αυτά ακόμα είναι άκρως ανησυχητικά. Σύμφωνα με δηλώσεις των κινέζων εισαγωγέων, διπλασιάστηκαν ή και τριπλασιάστηκαν οι εισαγωγές για πολλές κατηγορίες ειδών κλωστοϋφαντουργίας στην Ευρώπη, αφότου έληξε το καθεστώς των ποσοστώσεων την 1η Ιανουαρίου 2005. Είναι ζωτικής σημασίας για την ΕΕ να διαθέτει μέσα εμπορικής πολιτικής που θα της παρέχουν τη δυνατότητα να αντιμετωπίζει τις απότομες διακυμάνσεις στις εισαγωγές. Σε σχέση με αυτό, κύριε Επίτροπε, είναι πλέον επιτακτική ανάγκη να δημοσιεύσει η Επιτροπή γενικές κατευθυντήριες γραμμές όσον αφορά την ειδική ρήτρα διασφάλισης έναντι της Κίνας για τα είδη κλωστοϋφαντουργίας, που ανακοινώθηκε τον Οκτώβριο του 2004, ειδάλλως οι κλωστοϋφαντουργικές βιομηχανίες σε όλα τα κράτη μέλη θα αδυνατούν να αντεπεξέλθουν. Η ΕΕ τηρεί τις δεσμεύσεις στο πλαίσιο του ΠΟΕ. Αυτές οι δεσμεύσεις πρέπει να τηρηθούν τώρα από όλα τα μέλη του εν λόγω οργανισμού. Η αγορά ειδών κλωστοϋφαντουργίας και ένδυσης πρέπει να παραμείνει ανοιχτή και ανταγωνιστική.
<SPEAKER ID="210" LANGUAGE="PT" NAME="Assis (PSE )." AFFILIATION="">
<SPEAKER ID="211" LANGUAGE="FR" NAME="Laperrouze (ALDE )." AFFILIATION="">
<P>
Η διοικητική περιφέρεια της Castres-Mazamet εκβιομηχανίσθηκε χάρη στη βιομηχανία κλωστοϋφαντουργικών και δερματίνων ειδών. Εδώ και πολλά χρόνια, οι ΜΜΕ αυτού του κλάδου κλείνουν η μία μετά την άλλη. Μερικές από αυτές κατάφεραν να μετατοπίσουν τις δραστηριότητές τους σε άλλους τομείς, χάρη στις δεξιότητες που αναπτύχθηκαν στο διεθνές εμπόριο, στη βιομηχανική τεχνολογία και στην ανάπτυξη νέων προϊόντων. Έχουμε, όμως, το δικαίωμα να διαγράψουμε με μια μονοκοντυλιά εκείνους που θέλουν να ασκήσουν το εμπόριο στον τομέα της κλωστοϋφαντουργίας και ένδυσης;
<P>
Κύριε Προεδρεύων του Συμβουλίου, κύριε Επίτροπε, δεν είναι άραγε καθήκον μας να προστατέψουμε την ευρωπαϊκή βιομηχανία κλωστοϋφαντουργίας και ένδυσης; Εν αναμονή της υλοποίησης των συστάσεων της ομάδας υψηλού επιπέδου, για τις οποίες το Ευρωπαϊκό Κοινοβούλιο θα λάβει θέση, η Ευρωπαϊκή Ένωση καθόρισε μια στρατηγική προκειμένου να αντιμετωπίσει τις αλλαγές λόγω της λήξης του καθεστώτος των ποσοστώσεων, που, καθώς φαίνεται, συνεπάγεται συγκεκριμένες δεσμεύσεις: εκπόνηση σχεδίου πρωτοκόλλου για τους κανόνες προέλευσης, θέσπιση κατευθυντηρίων γραμμών όσον αφορά τη ρήτρα διασφάλισης έναντι της Κίνας για τα κλωστοϋφαντουργικά είδη, δημιουργία κοινοτικού συστήματος προτιμήσεων, ενδεχόμενη θέσπιση ορίου 10% με σκοπό τη διαφύλαξη του μεριδίου της αγοράς παραδοσιακών παρόχων της ΕΕ, διαπραγματεύσεις σε επίπεδο ΠΟΕ προκειμένου να εξασφαλίσουμε ουσιαστικές παραχωρήσεις από αναδυόμενες χώρες, που διατηρούν υψηλούς δασμούς, καθώς και θέσπιση παραδασμολογικών φραγμών όσον αφορά τον κλάδο κλωστοϋφαντουργίας και ένδυσης, και τέλος, έγκριση στρατηγικών σχεδίων σε τοπικό επίπεδο για τη βελτίωση της κατανομής των δημοσίων πόρων. Αναφέρομαι ιδίως στους πόρους από το αποθεματικό ευελιξίας στο πλαίσιο των διαρθρωτικών ταμείων και τους πόρους του Στόχου «περιφερειακή ανταγωνιστικότητα και απασχόληση». Σε τι χρονικό ορίζονται και βάσει ποιου χρονοδιαγράμματος σχεδιάζετε να εφαρμόσετε αυτά τα ειδικά μέτρα; 
<SPEAKER ID="212" LANGUAGE="EN" NAME="Joan i Marí (Verts/ALE )." AFFILIATION="">
<P>
    Κύριε Πρόεδρε, ο τομέας της κλωστοϋφαντουργίας και της ένδυσης είναι πολύ σημαντικός σε πολλά μέρη της Ευρώπης, ιδιαίτερα στην Καταλονία. Περιλαμβάνει 2 600 εταιρείες που απασχολούν πάνω από 72 000 εργαζομένους. Εφέτος, όλες οι ποσοστώσεις και οι δασμοί για τις χώρες του ΠΟΕ πρέπει σταδιακά να καταργηθούν πλήρως. Συνεπώς, οι χώρες αυτές θα έχουν απεριόριστη πρόσβαση στις αγορές της ΕΕ. Αυτό θα μπορούσε να οδηγήσει σε καταστάσεις ντάμπινγκ που θα βλάψουν τις οικονομίες μας. Κάτι τέτοιο θα ενθάρρυνε τις επιχειρήσεις να μεταφερθούν σε άλλα μέρη. Κατανοώ ότι ένα τέτοιο φαινόμενο μπορεί να αντιμετωπιστεί μόνο με την παροχή περισσότερων χρημάτων σε προϋπολογισμούς για επενδύσεις έρευνας.
<SPEAKER ID="213" LANGUAGE="" NAME="Μανωλάκου (GUE/NGL )." AFFILIATION="">
<P>
    Κύριε Πρόεδρε, η απελευθέρωση των αγορών για την κερδοφορία του κεφαλαίου και στα πλαίσια του ΠΟΕ περιλάμβανε μεταξύ άλλων την κατάργηση των ποσοστώσεων στις εισαγωγές κλωστοϋφαντουργικών στην Ευρώπη. Έτσι, επιχειρήσεις και βιοτεχνίες ή μετακομίζουν σε χώρες με φτηνότερο εργασιακό κόστος ή κλείνουν. Και στις δύο περιπτώσεις, οι μεγάλοι χαμένοι είναι οι εργαζόμενοι στον τομέα, οι οποίοι γνωρίζουν το δρόμο της ανεργίας. Στην Ελλάδα, πόλεις ολόκληρες έχουν στην κυριολεξία νεκρώσει. Αναλυτές του ΠΟΕ εκτιμούν ότι, στα επόμενα χρόνια, το μερίδιο της Κίνας θα ξεπεράσει το 50% διεθνώς ενώ στην Ευρωπαϊκή Ένωση θα χαθούν περίπου 325 000 θέσεις εργασίας. Αυτή είναι μια επιλογή της Ευρωπαϊκής Ένωσης που, μολονότι δείχνει αντιφατική, συμφέρει στα ευρωπαϊκά μονοπώλια προκειμένου να διεισδύσουν στη μεγάλη αγορά της Κίνας σε κερδοφόρους τομείς, αλλά και να εκμεταλλευτούν το φτηνότερο εργασιακό κόστος. Τα όσα υποστηρίζονται για ελέγχους, έρευνα και καινοτομία, για ανταγωνιστικότερη ευρωπαϊκή κλωστοϋφαντουργία, δεν βοηθούν και δεν αφορούν τους μικροεπαγγελματίες που θα εξοντωθούν, αλλά τους μονοπωλιακούς ομίλους, που θα ενισχύσουν τα κέρδη τους. Οι εργαζόμενοι, αλλά και οι μικροεπαγγελματίες, ας βγάλουν τα συμπεράσματά τους για την πολιτική της Ευρωπαϊκής Ένωσης που καταστρέφει τους πολλούς και αδύναμους και ενισχύει τους λίγους και πλούσιους. Ας ενώσουν τις δυνάμεις τους με το συνεπές ταξικό κίνημα για την αλλαγή αυτής της πολιτικής. 
<SPEAKER ID="214" LANGUAGE="IT" NAME="Muscardini (UEN )." AFFILIATION="">
<P>
Ο κλωστοϋφαντουργικός τομέας έχει γονατίσει με όλες τις συνέπειες για την ανάπτυξη της οικονομίας και την ευημερία των συμπολιτών μας. Η αντίδραση της αγοράς ήταν άμεση αυτό το δίμηνο του 2005. Οι αιτήσεις για άδειες εισαγωγής από την Κίνα αυξήθηκαν. Μεγάλο ποσοστό των μικρών παραγωγών του υφαντουργικού τομέα κλείνουν και μετατρέπονται σε εισαγωγείς. Κλείνουν το εργοστάσιο και απολύουν το προσωπικό, μετατρεπόμενοι έτσι σε πωλητές προϊόντων που διατίθενται στην αγορά με υψηλό κόστος, παρόλο που είναι πολύ κακής ποιότητας.
<SPEAKER ID="215" LANGUAGE="PL" NAME="Czarnecki, Ryszard (NI )." AFFILIATION="">
<P>
    Κύριε Πρόεδρε, κυρίες και κύριοι, θα ήθελα να ευχαριστήσω εκείνους οι οποίοι είχαν την πρωτοβουλία για τη σημερνή συζήτηση. Αντιμετωπίζουμε σοβαρό πρόβλημα το οποίο έχει πλήξει πολλά εργοστάσια υφαντουργίας στη χώρα μου, την Πολωνία, καθώς και στην ΕΕ στο σύνολό της. Αυτό δεν συνέβη τις τελευταίες εβδομάδες ή μήνες· στην πραγματικότητα αντιμετωπίζουμε αυτή την ασιατική εισβολή φθηνών ρούχων από τη δεκαετία του 1990.
<SPEAKER ID="216" LANGUAGE="PT" NAME="Silva Peneda (PPE-DE )." AFFILIATION="">
<P>
    Η βιομηχανία υφαντουργίας και ένδυσης στην Ευρώπη αντιμετωπίζει σοβαρή κρίση. Η κρίση επίσης επικεντρώνεται σε ορισμένες περιοχές οι οποίες από μόνες τους μειονεκτούν και τώρα θα είναι πολύ περισσότερο ευάλωτες. Με τον κλονισμό που υφίσταται ο συγκεκριμένος τομέας, είδαμε μια μαζική μετεγκατάσταση της παραγωγής τα τελευταία χρόνια καθώς και μαζικές απολύσεις πλεονάζοντος προσωπικού, η μεγάλη πλειοψηφία των οποίων αποτελείται από γυναίκες χαμηλής εξειδίκευσης. Το αποτέλεσμα το γνωρίζουμε πολύ καλά και δεν αφήνει περιθώρια αμφιβολίας: μια απώλεια 20 έως 25% των εργοστασίων και θέσεων εργασίας στη διάρκεια δέκα περίπου ετών.
<SPEAKER ID="217" LANGUAGE="" NAME="Μπεγλίτης (PSE )." AFFILIATION="">
<P>
    Κύριε Πρόεδρε, η κατάργηση από την 1.1.2005 όλων των δασμολογικών ποσοστώσεων και των περιορισμών στις εισαγωγές κλωστοϋφαντουργικών αποτελεί εξέλιξη με τεράστια οικονομική, κοινωνική και πολιτική σημασία για τις χώρες της Ευρωπαϊκής Ένωσης και για τη χώρα μου, την Ελλάδα. Αυτή η εξέλιξη ήδη έχει δημιουργήσει τις πρώτες αρνητικές συνέπειες στην Ελλάδα, με τις ανεξέλεγκτες εισαγωγές κινεζικών προϊόντων που πλήττουν, όχι μόνο τον κλάδο της κλωστοϋφαντουργίας και της ένδυσης, αλλά και την ασφάλεια των καταναλωτών με τα χαμηλής ποιότητας και κόστους προϊόντα.
<P>
Μπορεί οι ειδικοί του ΠΟΕ και του ΟΟΣΑ να βλέπουν οφέλη από την πλήρη φιλελευθεροποίηση του εμπορίου κλωστοϋφαντουργικών και ένδυσης, δεν τα βλέπουν όμως οι Ευρωπαίοι και οι Έλληνες επιχειρηματίες και εργαζόμενοι. Η παραγωγική βάση βιομηχανίας κλωστοϋφαντουργίας και ένδυσης συρρικνώνεται. Κλείνουν καθημερινά βιομηχανίες και βιοτεχνίες στην Ελλάδα και άλλες μεταφέρουν τις δραστηριότητές τους στις γειτονικές βαλκανικές χώρες. Ενώ, παράλληλα, αυξάνεται συνεχώς η ανεργία. Ένα χαρακτηριστικό παράδειγμα είναι ότι μόνο τον Δεκέμβρη του 2004 έκλεισαν στην Ελλάδα 12 μικρομεσαίες επιχειρήσεις, αφήνοντας άνεργους πάνω από 650 εργαζόμενους.
<P>
Απέναντι σε αυτή τη δραματική εξέλιξη και λαμβάνοντας υπόψη τα στοιχεία του ΠΟΕ που προβλέπει ότι τα επόμενα δύο χρόνια η Κίνα θα ελέγχει το 50% και πάνω της παγκόσμιας αγοράς κλωστοϋφαντουργικών, η Ευρωπαϊκή Επιτροπή φοβάμαι ότι απλώς παρακολουθεί τις εξελίξεις. Ενώ οι Ηνωμένες Πολιτείες, η Τουρκία και η Αργεντινή αποφάσισαν πρόσφατα να χρησιμοποιήσουν μέτρα διασφάλισης και να επιβάλουν ποσοστώσεις σε συγκεκριμένες κατηγορίες κινεζικών προϊόντων, αυτή τη στιγμή αναμένουμε ακόμη από την Ευρωπαϊκή Επιτροπή να υποβάλει τις κατευθυντήριες γραμμές. Και αυτό είναι ένα ερώτημα που θέλω να θέσω στην κ. Επίτροπο, εν τη απουσία του κ. Mandelson. 
<SPEAKER ID="218" LANGUAGE="NL" NAME="Belet (PPE-DE )." AFFILIATION="Le Figaro">
<P>
    Κύριε Πρόεδρε, κυρίες και κύριοι, θα ήθελα να θέσω υπόψη της Επιτρόπου μια δήλωση που έκανε ο συνάδελφός της Επίτροπος Mandelson, ο οποίος δήλωσε προσφάτως στη γαλλική εφημερίδα ότι, σύμφωνα με μελέτη την οποία παρήγγειλε ο ΟΟΣΑ, η κατάργηση της ποσόστωσης στα υφαντουργικά προϊόντα θα εξοικονομήσει σε κάθε οικογένεια 27 ευρώ ετησίως. Δυστυχώς, ο κ. Mandelson αγνοούσε τις χιλιάδες των οικογενειών οι οποίες, εξαιτίας της κατάργησης της ποσόστωσης και του συνακόλουθου κινεζικού «τσουνάμι», θα χάσουν την εργασία τους, αν δεν την έχουν χάσει ήδη. Επιπλέον, ο κ. Mandelson έβγαλε μάλλον βιαστικά συμπεράσματα, διότι αγνοεί, είτε συνειδητά είτε όχι, το γεγονός ότι οι αναμενόμενες πτώσεις στις τιμές θα επηρεάσουν μόνον μια πολύ περιορισμένη γκάμα υφαντουργικών προϊόντων και προϊόντων ένδυσης, και κατά συνέπεια θα έχει γενικά πολύ περιορισμένη επίδραση. Μένω έκπληκτος και πολύ απογοητευμένος με τον υπερφιλελεύθερο λόγο του κ. Mandelson, αλλά αυτό είναι απλά γενικό. Έχω μερικές συγκεκριμένες ερωτήσεις και προτάσεις.
<SPEAKER ID="219" LANGUAGE="DE" NAME="Ettl (PSE )." AFFILIATION="">
<P>
    Κύριε Πρόεδρε, κύριε Πρόεδρε του Συμβουλίου, φυσικά δεν είναι σωστό ότι η κλωστοϋφαντουργία βρισκόταν σε ύπνο τα τελευταία χρόνια. Φυσικά υπογραμμίστηκε πολλές φορές ότι η βιομηχανία αυτή είχε μπροστά της μία δεκαετία για να προσαρμοστεί στην κατάσταση. Όλα αυτά είναι σωστά. Όμως είναι γεγονός ότι τώρα η Κίνα κυριαρχεί στο 20% της παγκόσμιας αγοράς και σε τρία ή τέσσερα χρόνια το ποσοστό αυτό θα φθάσει το 50%. Η Κίνα έχει τα χαμηλότερα ημερομίσθια και οι ενεργειακές της δαπάνες είναι επίσης κατά ένα τρίτο χαμηλότερες – τι γίνεται όμως ως προς τα ανθρώπινα δικαιώματα; Τα επόμενα τρία με τέσσερα χρόνια, ο αριθμός των θέσεων εργασίας στην ευρωπαϊκή κλωστοϋφαντουργία που σήμερα φθάνει τα 2,7 εκατομμύρια θα μειωθεί κατά 50%.
<SPEAKER ID="220" LANGUAGE="" NAME="Ferreira, Elisa (PSE )." AFFILIATION="(">
<P>
    Από την 1η Ιανουαρίου, ο όγκος των εισαγωγών υφαντουργικών προϊόντων από την Κίνα, βάσει αδειών, σε αρκετές κατηγορίες υφαντουργικών προϊόντων έχει αυξηθεί κατά επτά φορές σε σχέση με την αντίστοιχη περίοδο του 2004. Για αρκετά είδη, οι άδειες εισαγωγής τους τελευταίους δύο μήνες έχουν ήδη υπερβεί τις συνολικές εισαγωγές των ίδιων προϊόντων για ολόκληρο το 2004. Οι τιμές για σχεδόν όλα τα προϊόντα έχουν σημειώσει απότομη πτώση, ορισμένες φορές κάτω από το ήμισυ των προηγούμενων επιπέδων τους.
<P>
Ενόψει της δυνατότητας η οποία υπάρχει για την Επιτροπή να χρησιμοποιεί τα μέτρα προστασίας που προβλέπονται στο πρωτόκολλο ένταξης της Κίνας, θα σας ζητούσα, κυρία Επίτροπε, να διευκρινίσετε ορισμένα θέματα: πρώτον, ποιες είναι οι συνέπειες για το γεγονός ότι η Επιτροπή δεν έχει ακόμη αρχίσει να παρέχει στοιχεία εκτελωνισμού για εισαγωγές υφαντουργικών προϊόντων· δεύτερον, ποιες είναι οι συνέπειες από το γεγονός ότι οι κατευθυντήριες γραμμές τις οποίες η Επιτροπή θα έπρεπε να είχε ετοιμάσει και να τις έχει καταστήσει διαθέσιμες το 2004 δεν έχουν ακόμη συνταχθεί; Και τέλος, πόσο σίγουροι μπορούν να είναι οι ευρωπαίοι παραγωγοί ότι η Επιτροπή είναι τεχνικά και πολιτικά ικανή να δράσει πριν είναι πάρα πολύ καλά; 
<SPEAKER ID="221" LANGUAGE="DE" NAME="Mann, Erika (PSE )." AFFILIATION="">
<P>
Δεύτερον, τώρα βρισκόμαστε στο 2005, πράγμα που σημαίνει ότι στο τέλος του χρόνου θα γίνουν οι διαπραγματεύσεις του ΠΟΕ στο Χονγκ Κονγκ. Πιστεύω ότι αυτή είναι μία καλή ευκαιρία για να απευθύνουμε στην Κίνα το μήνυμα για το οποίο μίλησαν πολλοί συνάδελφοι και να ασκήσουμε ήπια πίεση με διπλωματικά μέσα. Πιστεύω ότι είναι σημαντικό να το κάνουμε αυτό.
<SPEAKER ID="222" LANGUAGE="IT" NAME="Locatelli (PSE )." AFFILIATION=".">
<P>
    Κύριε Πρόεδρε, κυρίες και κύριοι, η έκθεση της ομάδας υψηλού επιπέδου για τον κλωστοϋφαντουργικό τομέα περιλαμβάνει οδηγίες για επτά διαφορετικές δράσεις υποστήριξης της ανταγωνιστικότητας του τομέα. Η ομάδα συνέστησε επίσης τη δημιουργία ενός συστήματος ελέγχου των εισαγωγών από την Κίνα από την 1η Ιανουαρίου 2005. Δυστυχώς όμως, η ίδια ομάδα δεν μπόρεσε να διατυπώσει κατευθυντήριες γραμμές όσον αφορά το σήμα προέλευσης εξαιτίας των διαφορετικών απόψεων στο εσωτερικό της.
<P>
Μόλις σήμερα, μια σημαντική ιταλική εφημερίδα δημοσιεύει άρθρο του Επιτρόπου Mandelson σχετικά με τα ιταλικά προϊόντα, σύμφωνα με το οποίο η Ένωση έχει καθήκον να ενημερώνει τους καταναλωτές ώστε να αναγνωρίζουν ένα πουκάμισο που παράγεται στην Κίνα από ένα που παράγεται στην ΙταλίαΣυμφωνώ και προσθέτω ότι οι αυστηροί κανόνες σχετικά με την επισήμανση ανταποκρίνονται σε αυτήν την ανάγκη. Κατά συνέπεια, όσον αφορά το σύστημα ελέγχου των εισαγωγών από την Κίνα, δύο σχεδόν μήνες μετά την κατάργηση των περιορισμών, θα ήθελα να πληροφορηθώ κατά πρώτο λόγο ποια ήταν τα αποτελέσματα της παρακολούθησης. Κατά δεύτερο λόγο, όσον αφορά την επισήμανση της προέλευσης, ερωτώ την Επιτροπή, και εν συνεχεία του Συμβούλιο, εάν σκοπεύουν να αναλάβουν σύντομα πρωτοβουλίες υπέρ της υποχρεωτικής επισήμανσης της προέλευσης των εμπορευμάτων και επισημαίνω ότι το μέτρο αυτό απαιτούν οι παραγωγοί κλωστοϋφαντουργικών προϊόντων στην Ιταλία και σε ολόκληρη την Ευρώπη. 
<SPEAKER ID="223" LANGUAGE="FR" NAME="Douay (PSE )." AFFILIATION="">
<P>
    Κύριε Πρόεδρε, η αναταραχή που βιώνει η παγκόσμια βιομηχανία ειδών κλωστοϋφαντουργίας και ένδυσης έπληξε όλως ιδιαιτέρως εκείνες τις περιοχές στην Ευρώπη, όπου είναι κατεξοχήν συγκεντρωμένη η κλωστοϋφαντουργική παραγωγή. Αυτή είναι η περίπτωση της περιοχής της Γαλλίας από όπου κατάγομαι, του Nord-Pas-de-Calais, το οποίο ήδη έχει πληγεί τα τελευταία χρόνια από αναδιαρθρώσεις και μετεγκαταστάσεις και όπου ο συγκεκριμένος κλάδος είναι ο δεύτερος μεγαλύτερος βιομηχανικός εργοδότης, που εξακολουθεί να παρέχει εργασία σε περισσότερους από 30 000 εργαζομένους.
<P>
Το 2004, το Ευρωπαϊκό Κοινοβούλιο σε ψήφισμά του, και η Ομάδα Υψηλού Επιπέδου για τα είδη κλωστοϋφαντουργίας και ένδυσης, αμφότερα ζήτησαν ένα συγκεκριμένο πρόγραμμα για τον κλάδο αυτό, ιδίως σε περιοχές που αντιμετωπίζουν δυσχέρειες, που έχουν τεράστιο αριθμό ΜΜΕ και υψηλά ποσοστά απασχόλησης των γυναικών. Σε αυτές τις περιοχές, η ευρωπαϊκή βοήθεια επέτρεψε τα τελευταία χρόνια να αμβλυνθούν οι κοινωνικοοικονομικές επιπτώσεις των κλαδικών κρίσεων, προκειμένου να αποφευχθεί η απώλεια θέσεων εργασίας και να απορροφηθούν ομαλά οι συνέπειες της οικονομικής αναδιάρθρωσης, κυρίως χάρη στην καινοτομία, την ενσωμάτωση, την κατάρτιση και την ανάπτυξη σύγχρονης βιομηχανίας.
<SPEAKER ID="224" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="225" LANGUAGE="" NAME="Ferrero-Waldner," AFFILIATION="μέλος της Επιτροπής">
<P>
Ωστόσο, είναι πολύ νωρίς για να συνάγουμε συμπεράσματα όσον αφορά τον έλεγχο. Η Ομάδα Υψηλού Επιπέδου της Κλωστοϋφαντουργίας δεν κατάφερε να καταλήξει σε κάποιο συμπέρασμα στην έκθεσή της τον Ιούνιο του 2004 σχετικά με το σήμα προέλευσης «Κατασκευασμένο στην Ευρωπαϊκή Ένωση». Η Επιτροπή θα επανέλθει σε αυτό το θέμα και θα καταρτίσει προτάσεις στο μέλλον.
<P>
Τέλος, θα πω λίγα ακόμη λόγια για την Κίνα. Ο Επίτροπος Mandelson δεν βρίσκεται εδώ, διότι επισκέπτεται την Κίνα, αλλά θα τον ενημερώσω σχετικά με τη σημερινή λεπτομερή συζήτηση, και ίσως μπορέσετε κάποια άλλη στιγμή να υπεισέλθετε σε περισσότερες λεπτομέρειες μαζί του, καθώς είναι Επίτροπος αρμόδιος για το εμπόριο.
<P>
Διεξάγουμε επίσης μια μελέτη, η οποία θα ολοκληρωθεί σύντομα, σχετικά με τις εργασιακές και τις υπόλοιπες παραγωγικές συνθήκες στον τομέα της κλωστοϋφαντουργίας και της ένδυσης στην Κίνα. Σύμφωνα με τα συμπεράσματα της Προεδρίας του Συμβουλίου το 2003, η Ευρωπαϊκή Ένωση δεσμεύεται για την προαγωγή του σεβασμού των βασικών εργασιακών προτύπων μέσω των εμπορικών σχέσεων με τρίτες χώρες.
<SPEAKER ID="226" LANGUAGE="" NAME="Πρόεδρος." AFFILIATION="">
<SPEAKER ID="227" LANGUAGE="IT" NAME="Battilocchio (NI )." AFFILIATION="">
<SPEAKER ID="228" LANGUAGE="" NAME="" AFFILIATION="Αντιπροέδρου">
<SPEAKER ID="229" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την Ώρα των Ερωτήσεων (B6-0009/2005). Θα ασχοληθούμε με ερωτήσεις προς το Συμβούλιο. 
<SPEAKER ID="230" LANGUAGE="" NAME="Πρόεδρος." AFFILIATION="">
<SPEAKER ID="231" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
   .  Κυρία Πρόεδρε, το Ευρωπαϊκό Συμβούλιο της 16ης και 17ης Δεκεμβρίου 2004, σημείωσε με ικανοποίηση την πρόοδο που επιτέλεσε η Κροατία όσον αφορά την προπαρασκευή της ενόψει της έναρξης ενταξιακών διαπραγματεύσεων. Κάλεσε την Επιτροπή να καταθέσει στο Συμβούλιο πρόταση για πλαίσιο διαπραγματεύσεων με την Κροατία, λαμβάνοντας πλήρως υπόψη την εμπειρία από την πέμπτη διεύρυνση. Ζήτησε από το Συμβούλιο να συμφωνήσει σε αυτό το πλαίσιο ενόψει της έναρξης ενταξιακών διαπραγματεύσεων στις 17 Μαρτίου 2005, υπό την προϋπόθεση της πλήρους συνεργασίας της Κροατίας με το Διεθνές Ποινικό Δικαστήριο για τη Γιουγκοσλαβία. Η Επιτροπή διαβίβασε το πλαίσιο διαπραγματεύσεων στις 31 Ιανουαρίου. Άρχισαν τεχνικές συζητήσεις σε επίπεδο Ομάδας Εργασίας για τη Διεύρυνση την 1η Φεβρουαρίου, προκειμένου να εγκριθεί κοινή θέση ενόψει της έναρξης ενταξιακών διαπραγματεύσεων στις 17 Μαρτίου.
<P>
Να σας υπενθυμίσω, σε αυτό το πλαίσιο, ότι τα συμπεράσματα του Ευρωπαϊκού Συμβουλίου της 17ης Δεκεμβρίου 2004 ζήτησαν ρητά από την Κροατία να επιδείξει πνεύμα πλήρους συνεργασίας με το με το Διεθνές Ποινικό Δικαστήριο για τη Γιουγκοσλαβία. Επιπλέον, το Συμβούλιο, κατόπιν διαβούλευσης με το Ευρωπαϊκό Κοινοβούλιο, αποφάσισε τον Δεκέμβριο του 2004 να δώσει στην Κροατία τη δυνατότητα πρόσβασης στα προενταξιακά χρηματοδοτικά μέσα –PHARE, ISPA και SAPARD– από 2005, προκειμένου να βοηθήσει στην προενταξιακή προπαρασκευή αυτής της χώρας. Προβλέφθηκε ένα ποσό για τον σκοπό αυτόν, στο πλαίσιο των τρεχουσών δημοσιονομικών προοπτικών. Την ίδια στιγμή, διασφαλίζεται η συνέχιση των δραστηριοτήτων ενίσχυσης της συνεργασίας με τα Δυτικά Βαλκάνια, η οποία καλύπτεται από το πρόγραμμα CARDS. 
<SPEAKER ID="232" LANGUAGE="DE" NAME="Posselt (PPE-DE )." AFFILIATION="">
<P>
    Κυρία Πρόεδρε, θα ήθελα να σας ενημερώσω ότι την επομένη εβδομάδα θα συναντηθεί στο Ζάγκρεμπ η Μικτή Κοινοβουλευτική Επιτροπή ΕΕ-Κροατίας. Εάν το Συμβούλιο θεωρεί ότι η σύλληψη του στρατηγού Gotovina αποτελεί προϋπόθεση για την έναρξη διαπραγματεύσεων, τότε έρχεται σε αντίθεση με τη γνώμη του Ευρωπαϊκού Κοινοβουλίου που ποτέ δεν έθεσε τέτοιον όρο. Έχω εδώ τα συμπεράσματα της Προεδρίας των Βρυξελλών όπου, στην παράγραφο 15, η Κροατία καλείται ξεκάθαρα να κάνει βήματα συνεργασίας και αναφέρεται επίσης ότι μόλις ο κατηγορούμενος εντοπιστεί, πρέπει να μεταφερθεί το συντομότερο δυνατόν στο Δικαστήριο της Χάγης. Όλοι το υποστηρίζουμε αυτό, αλλά δεν μπορεί να καταστεί προϋπόθεση των ενταξιακών διαπραγματεύσεων που περιμένουμε να αρχίσουν στις 17 Μαρτίου. 
<SPEAKER ID="233" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Κύριε βουλευτά, έχετε απόλυτο δίκιο που υπογραμμίζετε ότι η σύλληψη του κ. Gotovina δεν αποτελεί προϋπόθεση. Εκείνο που τίθεται ως ζήτημα στα συμπεράσματα είναι η αποτελεσματική συνεργασία με το Διεθνές Δικαστήριο. Συνεπώς, υπό το πρίσμα αυτής της συνεργασίας θα αποφασιστεί αν θα είναι δυνατή η έναρξη διαπραγματεύσεων. 
<SPEAKER ID="234" LANGUAGE="DE" NAME="Rübig (PPE-DE )." AFFILIATION="">
<P>
    Κυρία Πρόεδρε, ευχαριστώ τον Πρόεδρο του Συμβουλίου για την απάντησή του. Εξ όσων θυμάμαι, αντιμετωπίσαμε και στο παρελθόν παρόμοια κατάσταση ως προς τις ενταξιακές διαπραγματεύσεις, και μάλιστα κατά την έναρξη διαπραγματεύσεων με τη Σλοβακία με την κυβέρνηση του κ. Mečiar. Θεωρώ ότι δεν πρέπει να εξαρτάται η έναρξη ενταξιακών διαπραγματεύσεων από ένα πρόσωπο – μια χώρα σαν την Κροατία δεν αξίζει τέτοια αντιμετώπιση.
<SPEAKER ID="235" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="236" LANGUAGE="DE" NAME="Ebner (PPE-DE )." AFFILIATION="">
<P>
    Κυρία Πρόεδρε, οι διαβεβαιώσεις του Προέδρου του Συμβουλίου είναι πολύ ευχάριστες και το Σώμα τις καλωσορίζει. Θα ήθελα απλά να σας ζητήσω να ενημερώσετε τον Επίτροπο Rehn ότι ενώ η σύλληψη του στρατηγού δεν αποτελεί προϋπόθεση, η καλή συνεργασία είναι απολύτως απαραίτητη. Εκείνος έδωσε διαφορετικό μήνυμα. Ίσως να μπορούσε επίσης να τον ενημερώσει κάποιος ότι εάν έχει ενδείξεις για το πού βρίσκεται ο στρατηγός Gotovina, οπουδήποτε στον κόσμο κι αν είναι, τον παρακαλώ να ενημερώσει τις αρμόδιες αρχές αντί να προβαίνει σε δημόσια πολεμική. 
<SPEAKER ID="237" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="238" LANGUAGE="" NAME="Πρόεδρος." AFFILIATION="">
<P>
Ο Ισραηλινός πυρηνικός φυσικός Μορντεχάι Βανούνου αφέθηκε ελεύθερος από τις ισραηλινές αρχές τον Απρίλιο φέτος έπειτα από 18 χρόνια φυλάκισης, από τα οποία πέρασε τα 11,5 σε απομόνωση. Δυστυχώς, από την ημέρα που ελευθερώθηκε, ο κ. Βανούνου είναι όμηρος της κυβέρνησης της χώρας του. Του έχει αναιρεθεί η δυνατότητα να ταξιδέψει και η ελευθερία του λόγου. Τελευταία, το Νοέμβριο συνελήφθη ξανά από την αστυνομία με εντελώς αβάσιμες κατηγορίες. Ερωτάται λοιπόν το Συμβούλιο εάν προτίθεται να κάνει κάποια σύσταση στην κυβέρνηση του Ισραήλ για να επαναφέρει τα δημοκρατικά δικαιώματα ενός ανθρώπου που έχει ταλαιπωρηθεί υπέρ του δέοντος; 
<SPEAKER ID="239" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Οι σχέσεις ΕΕ-Ισραήλ βασίζονται επίσης στον σεβασμό των ανθρωπίνων δικαιωμάτων και των δημοκρατικών αρχών. Βάσει του άρθρου 2 της Συμφωνίας Σύνδεσης, που συνάφθηκε μεταξύ Ευρωπαϊκής Ένωσης και Ισραήλ και τέθηκε σε ισχύ την 1η Ιουνίου 2000, αυτές οι διατάξεις αποτελούν βασικό στοιχείο της Συμφωνίας, που καθοδηγεί τις εγχώριες και διεθνείς πολιτικές των δύο μερών.
<SPEAKER ID="240" LANGUAGE="" NAME="Τριανταφυλλίδης (GUE/NGL )." AFFILIATION="Η Πρόεδρος διακόπτει τον ομιλητή">
<SPEAKER ID="241" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="242" LANGUAGE="" NAME="Martin, David (PSE )." AFFILIATION="(">
<P>
    Κύριε Προεδρεύων του Συμβουλίου, κατά τη συζήτηση του θέματος με τους Ισραηλινούς, θα τους υπενθυμίσετε ότι ο κ. Μορντεχάι Βανούνου απομακρύνθηκε παράνομα από το ευρωπαϊκό έδαφος; Στην πραγματικότητα, απήχθηκε και οδηγήθηκε στο Ισραήλ για να δικαστεί. Τα παραπτώματα για τα οποία κατηγορήθηκε έγιναν πριν από 20 χρόνια, και η αντίληψη ότι εξακολουθεί να έχει μυστικά που θα μπορούσαν να βλάψουν το Ισραήλ 20 χρόνια αργότερα είναι σαφώς γελοία. Θα ενθαρρύνετε την κυβέρνηση του Ισραήλ να σταματήσει τη δίωξη αυτού του ατόμου, να του επιτρέψει να φύγει από το Ισραήλ και, εάν το επιθυμεί, να ζήσει στην Ευρωπαϊκή Ένωση; 
<SPEAKER ID="243" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="244" LANGUAGE="" NAME="Πρόεδρος." AFFILIATION="">
<P>
Η Επίτροπος Εξωτερικών Υποθέσεων ανακοίνωσε ότι προτίθεται να προτείνει στο Σώμα των Επιτρόπων τη δημιουργία σε ευρωπαϊκό επίπεδο μιας μόνιμης ομάδας ταχείας παρέμβασης, η οποία θα δραστηριοποιείται σε περιπτώσεις φυσικών καταστροφών και ανθρωπιστικών κρίσεων σε όλο τον κόσμο. Η μόνιμη αυτή ομάδα θα αποτελείται από 5000 εθνικούς εμπειρογνώμονες, οι οποίοι θα έχουν προεπιλεγεί από τα κράτη μέλη, και αφού εκπαιδευτούν θα τεθούν υπό τη διεύθυνση μιας κεντρικής και συντονιστικής αρχής. Κατά την Επίτροπο, μια τέτοια ομάδα μπορεί να τεθεί σε λειτουργία από το 2007. Στα συμπεράσματα της έκτακτης συνόδου του Συμβουλίου Γενικών Υποθέσεων και Εξωτερικών Σχέσεων της 7ης Ιανουαρίου 2005, το Συμβούλιο ζητά από την Επιτροπή και από τα αρμόδια όργανά του να μελετήσουν τις δυνατότητες ανάπτυξης μέσων ταχείας αντίδρασης της ΕΕ και καλεί την Επιτροπή να υποβάλει προτάσεις για μια στρατηγική ενίσχυσης των μέτρων πρόληψης, έγκαιρης προειδοποίησης και προετοιμασίας έναντι των καταστροφών, την ανάγκη της οποίας κατέδειξαν τα πρόσφατα γεγονότα.
<P>
Δεν θεωρεί το Συμβούλιο ότι η πρόταση της κυρίας Επιτρόπου αποτελεί μια καλή βάση για την υλοποίηση των επιδιώξεών του όπως αυτές αποτυπώνονται στα συμπεράσματά του; Για ποιο λόγο δεν περιλαμβάνεται σε αυτά καμία αναφορά στη συγκεκριμένη πρόταση της κ. Ferrero-Waldner; 
<SPEAKER ID="245" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
   .  Στη συνεδρίασή του της 31ης Ιανουαρίου 2005, το Συμβούλιο ενέκρινε ένα σχέδιο δράσης, που θεσπίζει μέτρα τα οποία είναι αυτή τη στιγμή υπό επεξεργασία. Στο σχέδιο δράσης, το Συμβούλιο κάλεσε την Επιτροπή και τον Γενικό Γραμματέα και Ύπατο Εκπρόσωπο να υποβάλλουν τις ενδεδειγμένες προτάσεις, που εμπίπτουν στις αρμοδιότητές τους, σχετικά με την απόκτηση δυνατότητας ταχείας απόκρισης της Ευρωπαϊκής Ένωσης, που θα μας επιτρέπει να αντιμετωπίσουμε μελλοντικές καταστροφές. Ο Γενικός Γραμματέας συμφώνησε να υποβάλει τις προτάσεις του στο Συμβούλιο το συντομότερο δυνατόν και πάντως το αργότερο μέχρι τις 31 Μαρτίου 2005. 
<SPEAKER ID="246" LANGUAGE="" NAME="Παπαδημούλης (GUE/NGL )." AFFILIATION="">
<P>
    Κυρία Πρόεδρε, κύριε Προεδρεύοντα, η Επίτροπος για θέματα Εξωτερικών Υποθέσεων η οποία διατύπωσε αυτή τη συγκεκριμένη πρόταση ήταν πριν 5 λεπτά εδώ, απέναντί σας. Το ερώτημά μου είναι πώς κρίνει το Συμβούλιο τη συγκεκριμένη πρόταση της Επιτρόπου: θετικά ή αρνητικά; Πιστεύει το Συμβούλιο ότι πρέπει να γίνει ένα συγκεκριμένο βήμα, ή μέσω της παραπομπής σε μια επιτροπή θα πάει κι αυτό στις καλένδες περιμένοντας την επόμενη μεγάλη ανθρωπιστική καταστροφή γιατί δεν έχουμε λεφτά; 
<SPEAKER ID="247" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Νομίζω ότι το τσουνάμι μας έδειξε ότι η Ευρώπη χρειαζόταν ένα τέτοιο μέσο. Τώρα πρέπει να δούμε με ποιον τρόπο μπορεί να δημιουργηθεί αυτό, και είναι γεγονός ότι πλησιάζει η ημερομηνία της 31ης Μαρτίου 2005. Μέχρι τότε θα έχουμε προτάσεις για ένα τέτοιο σύστημα. 
<SPEAKER ID="248" LANGUAGE="" NAME="Παπαστάμκος (PPE-DE )." AFFILIATION="">
<SPEAKER ID="249" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="250" LANGUAGE="" NAME="Πρόεδρος." AFFILIATION="">
<SPEAKER ID="251" LANGUAGE="FR" NAME="Schmit," AFFILIATION="">
<SPEAKER ID="252" LANGUAGE="" NAME="Παπαστάμκος (PPE-DE )." AFFILIATION="">
<SPEAKER ID="253" LANGUAGE="FR" NAME="Schmit," AFFILIATION="">
<SPEAKER ID="254" LANGUAGE="" NAME="Παπαδημούλης (GUE/NGL )." AFFILIATION="">
<P>
    Ευχαριστώ κύριε Προεδρεύοντα του Συμβουλίου για την απάντησή σας. Όπως όμως γνωρίζετε, η ανακοίνωση από την Επιτροπή και από τον κ. BARROSO σχετικά με τους στόχους για την ενδιάμεση αναθεώρηση της στρατηγικής της Λισαβόνας προκάλεσε μεγάλες αντιδράσεις και ανησυχίες γιατί μας είπε ότι έχει τρεις γιους και θα φροντίσει μόνο τον άρρωστο, που είναι η ανταγωνιστικότητα. Οι άλλοι δύο –το περιβάλλον και η συνοχή– θα μείνουν στην άκρη.
<SPEAKER ID="255" LANGUAGE="FR" NAME="Schmit," AFFILIATION="Προεδρεύων του Συμβουλίου.">
<SPEAKER ID="256" LANGUAGE="" NAME="Πρόεδρος." AFFILIATION="">
<P>
Οι Έλληνες αγρότες διαμαρτύρονται για το ότι επιβάλλονται «πλαφόν» (ανώτατα όρια) στρεμμάτων και κιλών στο βαμβάκι στο οποίο η Ένωση έχει έλλειμμα παραγωγής. Είναι απορίας άξιο ποια λογική υπαγορεύει τα χρήματα των φορολογουμένων πολιτών της Ευρώπης να μην καταλήγουν στην πλέον κοπιάζουσα ομάδα Ευρωπαίων, τους αγρότες, αλλά να προωθούνται σε αγορές εκτός των ορίων των 25 κρατών μελών. Το εφεύρημα του «πλαφόν» οδηγεί στην εξαφάνιση των αγροτών της περιφέρειας, όπως ακριβώς η πολιτική των πολυεθνικών υπερκαταστημάτων αφαιρεί από τα ευρωπαϊκά χέρια τις μικρομεσαίες επιχειρήσεις.
<SPEAKER ID="257" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
   . – Κυρία Πρόεδρε, με στόχο να συμπληρωθούν οι μεταρρυθμίσεις της κοινής γεωργικής πολιτικής, που εγκρίθηκαν τον Ιούνιο του 2003, το Συμβούλιο ενέκρινε έναν κανονισμό στις 29 Απριλίου 2004, που εν μέρει αποσυνδέει τη στήριξη για το βαμβάκι, το ελαιόλαδο, τα καπνά και τον λυκίσκο, και τα ενσωματώνει στο ενιαίο σύστημα πληρωμών. Αυτή η μεταρρύθμιση θα τεθεί σε ισχύ από 1ης Ιανουαρίου 2006.
<P>
Για τον σκοπό αυτόν, η συνολική βοήθεια ανά εκτάριο που διατίθεται για καθένα από τα αντίστοιχα κράτη μέλη καθορίστηκε στο 35% του εθνικού μεριδίου από το οποίο εμμέσως ενισχύονταν οι βαμβακοπαραγωγοί μέσω των εκκοκκιστηρίων την περίοδο αναφοράς 2000-2002. Η θέσπιση βασικής ενίσχυσης ανά εκτάριο σε κάθε κράτος μέλος, με σκοπό τον περιορισμό της συνολικής καλλιεργήσιμης επιφάνειας βάμβακος, συμφωνεί με τους δημοσιονομικούς περιορισμούς και λαμβάνει υπόψη τα προσιδιάζοντα χαρακτηριστικά της συγκομιδής. Πρέπει, επίσης, να δούμε τη θέσπιση ανώτατων ορίων για την παραγωγή βάμβακος στο πλαίσιο του Γύρου της Ντόχα των εμπορικών διαπραγματεύσεων του ΠΟΕ, κατά τον οποίο οι αναπτυσσόμενες χώρες, και ιδίως οι βαμβακοπαραγωγές χώρες της Δυτικής Αφρικής –στις οποίες έγινε ιδιαίτερη αναφορά στις συζητήσεις σήμερα το απόγευμα– εξέφρασαν ανησυχίες για τον τομέα του βάμβακος.
<SPEAKER ID="258" LANGUAGE="IT" NAME="Salvini (IND/DEM )," AFFILIATION="αναπληρωτής συντάκτης">
<SPEAKER ID="259" LANGUAGE="FR" NAME="Schmit," AFFILIATION="">
<P>
   Δεν έχω στα χέρια μου τα στοιχεία που ζητήθηκαν, είμαι όμως βέβαιος ότι η Επιτροπή μπορεί να μας βοηθήσει με το να τα παράσχει. Μπορώ, ωστόσο, να προσθέσω ότι θα υπάρξει μεταβίβαση πόρων ύψους 22 εκατομμυρίων ευρώ στον δεύτερο πυλώνα της κοινής γεωργικής πολιτικής, στον πυλώνα αγροτικής ανάπτυξης, για τον τομέα του βάμβακος, σε συνέχεια αυτής της μεταρρύθμισης, πράγμα που σε συνδυασμό με τη μείωση της παραγωγής λογικά θα επιφέρει διαρθρωτικές αλλαγές σε περιφερειακό επίπεδο.
<SPEAKER ID="260" LANGUAGE="IT" NAME="Speroni (IND/DEM )." AFFILIATION="">
<SPEAKER ID="261" LANGUAGE="FR" NAME="Schmit," AFFILIATION="">
<P>
   Κύριε Speroni, γνωρίζετε ότι, πέραν του θέματος των κοινωνικών δικαιωμάτων, η Ευρώπη προσπαθεί να εντάξει την περιβαλλοντική διάσταση στη συζήτηση στον ΠΟΕ – χωρίς μεγάλη επιτυχία, ομολογουμένως, λόγω της εναντίωσης αρκετών αναπτυσσόμενων χωρών. Όπως και να έχει το πράγμα, στη Διεθνή Οργάνωση Εργασίας και στις διαπραγματεύσεις μας με τον ΠΟΕ, αυτή η συζήτηση πρέπει –και όντως αυτό συμβαίνει– να συνεχιστεί περαιτέρω. Συνεπώς, δεν μπορώ να πω ότι αυτά τα στοιχεία είναι άρρηκτα συνδεδεμένα με το ερώτημα. Ωστόσο, θα συνεχίσουμε να τους προσδίδουμε ιδιαίτερη προσοχή. 
<SPEAKER ID="262" LANGUAGE="" NAME="Πρόεδρος." AFFILIATION="">
<P>
Η UNICEF και οι μη κυβερνητικές οργανώσεις γίνονται καθημερινά δέκτες μεγάλου αριθμού καταγγελιών για περιπτώσεις κακοποίησης, εκμετάλλευσης και εξαφάνισης παιδιών στις περιοχές της ΝΑ Ασίας που επλήγησαν από το Τσουνάμι. Οι καταγγελίες αναφέρονται στην ανεξέλεγκτη δράση κυκλωμάτων σωματεμπορίας, παράνομων υιοθεσιών και εμπορίου ανθρωπίνων οργάνων.
<SPEAKER ID="263" LANGUAGE="FR" NAME="Schmit," AFFILIATION="">
<P>
   Κυρία Πρόεδρε, πρέπει να θυμόμαστε ότι, στη συνάντηση της 7ης Ιανουαρίου 2005, το Συμβούλιο δήλωσε ότι πρέπει να δίνεται ενίσχυση στις περιοχές που πλήττονται κατεξοχήν και στους πλέον ενδεείς, ιδίως στα παιδιά. Όντας ιδιαίτερα ευάλωτα, τα παιδιά χρειάζονται ειδική στήριξη, ιδίως μέσω των αρμόδιων οργανισμών του ΟΗΕ, όπως είναι η UNICEF.
<P>
Μέχρι τότε, τα αρμόδια προπαρασκευαστικά όργανα του Συμβουλίου εκπόνησαν ένα σχέδιο δράσης για να βοηθήσουν τα θύματα του τσουνάμι σε απάντηση των συμπερασμάτων του Ευρωπαϊκού Συμβουλίου. Αυτό το σχέδιο δράσης εξετάστηκε από το Συμβούλιο τη Δευτέρα, στις 31 Ιανουαρίου 2005. Στις προτεινόμενες πρωτοβουλίες συγκαταλέγονται μέτρα που αφορούν άμεσα τα παιδιά, ιδίως στους τομείς της υγείας και της εκπαίδευσης, και ο στόχος είναι να τα φέρουμε πίσω στις τάξεις το συντομότερο δυνατόν. Το Συμβούλιο μελετά επίσης προτάσεις που εστιάζουν στη μοίρα των παιδιών που έμειναν ορφανά ή χωρίστηκαν από τις οικογένειές τους λόγω της καταστροφής, με ιδιαίτερη έμφαση στο πρόβλημα της παράνομης διακίνησής τους, καθώς ενδεχομένως να πέσουν θύματά της.
<SPEAKER ID="264" LANGUAGE="" NAME="Ξενογιαννακοπούλου (PSE )." AFFILIATION="">
<SPEAKER ID="265" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="266" LANGUAGE="" NAME="Martin, David (PSE )." AFFILIATION="(">
<SPEAKER ID="267" LANGUAGE="FR" NAME="Schmit," AFFILIATION="">
<SPEAKER ID="268" LANGUAGE="" NAME="Πρόεδρος." AFFILIATION="">
<SPEAKER ID="269" LANGUAGE="FR" NAME="Schmit," AFFILIATION="">
<P>
Το Συμβούλιο και οι εκπρόσωποι των κυβερνήσεων των κρατών μελών ενέκριναν, πάντως, την 1η Δεκεμβρίου 1997, ένα ψήφισμα για έναν κώδικα δεοντολογίας όσον αφορά τη φορολόγηση των επιχειρήσεων. Αυτό το ψήφισμα εστιάζει στα φορολογικά μέτρα που έχουν ή ενδέχεται να έχουν επιπτώσεις για την εγκατάσταση των οικονομικών δραστηριοτήτων εντός της Κοινότητας, τα δε δυνητικώς επιζήμια μέτρα εξετάζονται από την Ομάδα του Κώδικα Δεοντολογίας για τη Φορολόγηση των Επιχειρήσεων. Μάλιστα, τα μέτρα που θεωρούνται επιζήμια βαθμιαία απαλείφονται.
<P>
Το έργο της Ομάδας του Κώδικα Δεοντολογίας συνεχίζεται. Η τελευταία έκθεση προόδου της υποβλήθηκε στο Συμβούλιο ECOFIN, που το επεσήμανε στη συνάντησή του της 7ης Δεκεμβρίου 2004. Η Ομάδα προγραμματίζεται να παρακολουθήσει το πάγωμα και την απάλειψη και να ενημερώνει σχετικά το Συμβούλιο στη διάρκεια της τρέχουσας Προεδρίας. 
<SPEAKER ID="270" LANGUAGE="" NAME="Evans, Robert (PSE )." AFFILIATION="(">
<SPEAKER ID="271" LANGUAGE="FR" NAME="Schmit," AFFILIATION="">
<SPEAKER ID="272" LANGUAGE="DE" NAME="Rübig (PPE-DE )." AFFILIATION="">
<P>
    Κύριε Πρόεδρε του Συμβουλίου, η ερώτησή μου σχετίζεται με τον φορολογικό ανταγωνισμό που κατά τη γνώμη μου είναι πλέον δεδομένος στην Ευρώπη και αποτελεί στοιχείο ενσωματωμένο στην εσωτερική αγορά. Ένα από τα μείζονα προβλήματα που αντιμετωπίζουμε είναι ότι πολλές φορές οι μικρές και μεσαίες επιχειρήσεις δεν μπορούν πλέον να διακρίνουν τους φορολογικούς κανόνες που ισχύουν γι’ αυτές. Για παράδειγμα έχουμε περισσότερους από 100 διαφορετικούς κανόνες για τον φόρο προστιθέμενης αξίας. Θα εγκαινιαστούν τώρα κάποιες πρωτοβουλίες για να γίνει η φορολογία πιο διαφανής και για τους μη ειδικούς; 
<SPEAKER ID="273" LANGUAGE="FR" NAME="Schmit," AFFILIATION="">
<P>
Πρέπει να υπενθυμιστεί ότι οι εθνικές κυβερνήσεις είναι υπεύθυνες για την εθνική φορολογική νομοθεσία. Η επιδίωξη εξεύρεσης ενός ελάχιστου βαθμού εναρμόνισης, για παράδειγμα όσον αφορά τη φορολογική βάση, σημαίνει ότι κάνουμε ένα νέο βήμα. Αυτή είναι μια συζήτηση που άρχισε. Ελπίζω, προς χάριν αυτού που ονομάζουμε «καλύτερη νομοθεσία» («better regulation»), ότι η έμμεση φορολογία στην οποία αναφέρεστε δεν θα αφεθεί σταδιακά να λησμονηθεί. 
<SPEAKER ID="274" LANGUAGE="" NAME="Lambert (Verts/ALE )." AFFILIATION="(">
<P>
    Κύριε Προεδρεύων, ευχαριστώ θερμά τον Robert Evans για την κατάθεση αυτής της ερώτησης. Ενδιαφέρομαι για το εάν πιστεύετε ότι η ύπαρξη φορολογικών παραδείσων καθιστά πιο δύσκολο τον εντοπισμό και το πάγωμα της χρηματοδότησης των οργανώσεων που θεωρούνται τρομοκρατικές οργανώσεις, και για το εάν η ύπαρξή τους καθιστά πιο δύσκολη, για παράδειγμα, για τις φτωχότερες χώρες του κόσμου, την πρόσβαση σε χρήματα που έχουν ίσως απορροφηθεί από κάποια λιγότερο ευυπόληπτα καθεστώτα προς όφελος όσων βρίσκονται στην εξουσία. 
<SPEAKER ID="275" LANGUAGE="FR" NAME="Schmit," AFFILIATION="">
<P>
    Αυτό αφορά ένα τελείως διαφορετικό ζήτημα, δηλαδή τη χρήση διαφόρων χρηματοδοτικών διαύλων για τη χρηματοδότηση πραγμάτων όπως είναι οι τρομοκρατικές δραστηριότητες. Θα γνωρίζετε ότι ο ΟΟΣΑ έχει ένα όργανο, το οποίο αποκαλείται Ειδική Ομάδα Χρηματοδοτικής Δράσης για το Ξέπλυμα του Χρήματος, τη FATF, οι δραστηριότητες της οποίας περιλαμβάνουν τη διερεύνηση τέτοιων θεμάτων. Πιστεύω, επίσης, ότι υπάρχουν λίστες που δείχνουν αν χώρες και εδάφη τηρούν τους κανόνες, ιδίως όσον αφορά το ξέπλυμα του χρήματος. Εν ολίγοις, πρόκειται για ένα πολύ σημαντικό θέμα, και η Ευρωπαϊκή Ένωση εμπλέκεται κατά τρόπο πολύ ενεργό στις προσπάθειες διασφάλισης της αποτελεσματικής διεξαγωγής του αγώνα κατά του ξεπλύματος χρήματος σε όλα τα κράτη μέλη, όπως και στις γειτονικές χώρες και τα αυτόνομα εδάφη. 
<SPEAKER ID="276" LANGUAGE="" NAME="Πρόεδρος." AFFILIATION="">
<SPEAKER ID="277" LANGUAGE="FR" NAME="Schmit," AFFILIATION="">
<P>
    Κυρία Πρόεδρε, το Συμβούλιο είναι αποφασισμένο να διασφαλίσει ότι τα μέτρα που εγκρίθηκαν για την παροχή βοήθειας στα θύματα του τσουνάμι δεν θα είναι σε βάρος της βοήθειας που χορηγείται στην Αφρική, όπως σαφώς δήλωσε στα συμπεράσματα που εγκρίθηκαν στις 7 Ιανουαρίου. Η παράγραφος 15 εκείνων των συμπερασμάτων αναφέρει ότι σε αυτό το πλαίσιο, η αλληλεγγύη στην αντιμετώπιση αυτής της καταστροφής δεν πρέπει να μας κάνει να λησμονήσουμε το γενικό θέμα της ανάπτυξης, της ανθρωπιστικής βοήθειας και των στόχων της Χιλιετίας, ιδίως στην Αφρική, ούτε να μειώσουμε τους πόρους που απαιτούνται για τον σκοπό αυτό. Εν προκειμένω, είναι σημαντικό να διασφαλίσουμε ότι οι πόροι που αποδεσμεύονται στο πλαίσιο των πρόσφατων γεγονότων όντως είναι συμπληρωματικοί σε αναπτυξιακές δεσμεύσεις που έχουν ήδη αναληφθεί. Το Συμβούλιο θα επανέρχεται τακτικά στο θέμα της υλοποίησης των δεσμεύσεων.
<P>
Στη συνάντησή του της 31ης Ιανουαρίου, το Συμβούλιο προχώρησε εγκρίνοντας νέα σειρά μέτρων υπό τη μορφή ενός σχεδίου δράσης, με στόχο να χρησιμεύσει ως πλαίσιο για όλες τις πρωτοβουλίες που ελήφθησαν ή πρόκειται να αναληφθούν από την ΕΕ και τα κράτη μέλη ως απάντηση στον σεισμό και στο τσουνάμι στον Ινδικό Ωκεανό. Αυτό το επιχειρησιακό σχέδιο δράσης, που θα καταγραφεί από τα αρμόδια όργανα του Συμβουλίου, δίνει επίσης εκ νέου έμφαση, στην εισαγωγή του, στη σημασία της διασφάλισης ότι οι πόροι που θα διατεθούν μετά τον πρόσφατο σεισμό δεν θα επιφέρουν μείωση στους πόρους που είχαν προβλεφθεί νωρίτερα για την ανάπτυξη, ιδίως στην Αφρική, στο πλαίσιο της επίτευξης των στόχων της Χιλιετίας. Εμπεριέχει επίσης μια δέσμη συγκεκριμένων πρακτικών μέτρων με στόχο να διασφαλιστεί η εκπλήρωση αυτής της πολιτικής δέσμευσης· για τον σκοπό αυτό, θα παρακολουθείται εκ του σύνεγγυς η εκπλήρωση των χρηματοδοτικών υποσχέσεων που δόθηκαν για την αντιμετώπιση της καταστροφής. Αυτοί οι πόροι ανακοινώθηκαν συμπληρωματικά στους χρηματοδοτικούς πόρους που κατανέμονται στο πλαίσιο της αναπτυξιακής πολιτικής της Ευρωπαϊκής Ένωσης, και των οποίων ο βασικός δικαιούχος είναι η Αφρική. 
<SPEAKER ID="278" LANGUAGE="" NAME="Martin, David (PSE )." AFFILIATION="(">
<P>
    Σας ευχαριστώ, κύριε Προεδρεύων, για την πολύ ενθαρρυντική απάντηση. Είμαι βέβαιος ότι θα συμφωνήσετε μαζί μου πως θα ήταν τραγικό εάν η Αφρική –η οποία αντιμετωπίζει κάθε εβδομάδα ένα τσουνάμι με λιγότερο ορατό τρόπο μέσω της ερήμωσης που επιφέρει η πείνα, το κλίμα της και ασθένειες όπως το AIDS– έχανε χρήματα λόγω της δικαιολογημένης γενναιοδωρίας μας απέναντι στα θύματα του τσουνάμι.
<SPEAKER ID="279" LANGUAGE="FR" NAME="Schmit," AFFILIATION="">
<SPEAKER ID="280" LANGUAGE="" NAME="Πρόεδρος." AFFILIATION="">
<P>
Αυτή τη στιγμή πραγματοποιούνται στην ΕΕ εργασίες ενόψει της εκπόνησης απόφασης πλαισίου σχετικά με την αποθήκευση δεδομένων σχετικών με την επικοινωνία. Το θέμα έχει τεθεί επί τάπητος ήδη παλαιότερα, και κάθε φορά, η αποκαλούμενη «ομάδα του άρθρου 29» έχει διατυπώσει ιδιαίτερα έντονες επικρίσεις. (Η ομάδα αποτελείται από τους προϊσταμένους των αρμοδίων για την προστασία των δεδομένων υπηρεσιών και έχει ως καθήκον να μεριμνά για την τήρηση των κανόνων που διέπουν την προστασία των προσωπικών δεδομένων).
<P>
Η σημερινή πρόταση προβλέπει την καθιέρωση κοινού κανόνα στην ΕΕ, σύμφωνα με τον οποίο δεδομένα που προέρχονται από «γενικώς προσιτές υπηρεσίες επικοινωνίας» αποθηκεύονται 12 έως 36 μήνες για σκοπούς «πρόληψης, έρευνας, αποκάλυψης και δίωξης εγκληματικών και ποινικώς κολάσιμων πράξεων, συμπεριλαμβανομένων των τρομοκρατικών». Η πρόταση δεν περιορίζεται στην τηλεφωνία, αλλά καλύπτει και την ηλεκτρονική μετάβαση δεδομένων, δηλ. πληροφορίες που αφορούν τις χρησιμοποιηθείσες ιστοθέσεις, και τις διευθύνσεις στις οποίες έχει αποσταλεί ηλεκτρονική αλληλογραφία.
<P>
Επιπλέον δεν πρόκειται μόνο για την έρευνα σχετικά με διαπραχθέντα εγκλήματα, αλλά και για την πρόληψη. Αυτό σημαίνει ότι όλοι θεωρούνται ύποπτοι. Είναι αυτονόητο ότι η «ομάδα του άρθρου 29» έχει εκφράσει και πάλι σαφείς επικρίσεις κατά της εν λόγω πρότασης. Στη γνωμοδότησή της αναφέρεται ότι όχι μόνο η πρόταση αντιβαίνει προς τον κανόνα ότι τα δεδομένα δεν μπορούν να χρησιμοποιούνται για άλλους σκοπούς εκτός από αυτόν για τον οποίο έχουν συσταθεί, αλλά ότι ολόκληρη η πρόταση αντιβαίνει προς το άρθρο 8 της Ευρωπαϊκής Σύμβασης για την Προστασία των Δικαιωμάτων του Ανθρώπου που ορίζει ότι όλοι έχουν το δικαίωμα σε προστασία της ιδιωτικής και οικογενειακής ζωής, του απαραβίαστου της κατοικίας και του απόρρητου της αλληλογραφίας.
<P>
Προτίθεται άραγε το Συμβούλιο να λάβει μέτρα βάσει των επικρίσεων της «ομάδας του άρθρου 29»;
<SPEAKER ID="281" LANGUAGE="FR" NAME="Schmit," AFFILIATION="">
<P>
   Κυρία Πρόεδρε, στη δήλωσή του για την καταπολέμηση της τρομοκρατίας, στις 25 Μαρτίου 2004, το Ευρωπαϊκό Συμβούλιο έδωσε εντολή στο Συμβούλιο της ΕΕ να εξετάσει προτάσεις για τη θέσπιση κανόνων όσον αφορά την από πλευράς παρόχων υπηρεσιών κατοχή δεδομένων σχετικών με τις επικοινωνίες. Η δήλωση ζητεί να έχει εγκριθεί μέχρι τον Ιούνιο του 2005 ένα μέσο για την κατοχή δεδομένων σχετικών με τις επικοινωνίες. Τον Απρίλιο του 2004, το Ηνωμένο Βασίλειο, η Σουηδία, η Ιρλανδία και η Γαλλία υπέβαλαν πρόταση για μια σχετική απόφαση πλαίσιο. Το Συμβούλιο ζήτησε από το Ευρωπαϊκό Κοινοβούλιο τη γνώμη του επί της πρότασης, την οποία ήδη εξετάζει.
<P>
Στις 2 Δεκεμβρίου 2004, το Συμβούλιο διεξήγαγε συζήτηση για το θέμα αυτό. Τέθηκε σειρά από ζητήματα, αυτά όμως θα πρέπει να εξεταστούν λεπτομερέστερα προτού ολοκληρωθεί δεόντως το μέσο. Το Συμβούλιο έδωσε ιδιαίτερη έμφαση στην ανάγκη να δοθεί ιδιαίτερη προσοχή στην αναλογικότητα του προτεινόμενου μέτρου όσον αφορά το κόστος και το κατά πόσον διαφυλάσσεται αρκούντως η ιδιωτική ζωή –ιδίως όσον αφορά την προστασία των προσωπικών δεδομένων– και στην αποτελεσματικότητά του.
<P>
Αυτές οι συζητήσεις συνεχίζονται σε επίπεδο προπαρασκευαστικών οργάνων του Συμβουλίου, και δεν υπάρχει αμφιβολία ότι οι κριτικές που διατυπώνονται από την Ομάδα του άρθρου 29 θα ληφθούν υπόψη και θα είναι ένα από τα θέματα στην ατζέντα των διαπραγματεύσεων.
<P>
Πιο πρόσφατα, η Επιτροπή εξέφρασε την άποψη ότι ορισμένες πτυχές του σχεδίου της απόφασης πλαίσιο σε σχέση με την εναρμόνιση των κατηγοριών δεδομένων και των περιόδων κατοχής δεδομένων εμπίπτουν στην αρμοδιότητα της Κοινότητας, που πρέπει να περιληφθούν σε μια οδηγία δυνάμει του άρθρου 95 της Συνθήκης ΕΚ. Το Συμβούλιο αναμένει την υποβολή πρότασης από την Επιτροπή προκειμένου να τη μελετήσει. 
<SPEAKER ID="282" LANGUAGE="SV" NAME="Sjöstedt (GUE/NGL )." AFFILIATION="">
<SPEAKER ID="283" LANGUAGE="FR" NAME="Schmit," AFFILIATION="">
<SPEAKER ID="284" LANGUAGE="DA" NAME="Krarup (GUE/NGL )." AFFILIATION="">
<P>
    Γεγονός είναι ότι η κατάσταση στην οποία αναφερόμαστε δεν αφορά, βεβαίως, μια μεμονωμένη περίπτωση. Υπάρχει, πραγματικά, μια ευρεία γκάμα τομέων στους οποίους υπάρχει σημαντική υπέρβαση των ορίων τα οποία τίθενται από την Ευρωπαϊκή Σύμβαση για τα Δικαιώματα του Ανθρώπου, η οποία θέτει αριθμό ερωτημάτων όσον αφορά την προστασία δεδομένων. Επιπλέον, όπως το θέτει και ο ερωτών, είναι φυσικά το έσχατο αδίκημα, να χρησιμοποιηθούν αυτά τα στοιχεία αντίθετα προς τα συμφέροντα των υπόπτων. Και μόνο το γεγονός της αποθήκευσης των πληροφοριών, ωστόσο, αποτελεί παράβαση των διατάξεων του άρθρου 8 της Ευρωπαϊκής Σύμβασης για τα Δικαιώματα του Ανθρώπου. Μπορούμε κατά συνέπεια να αναμένουμε από το Συμβούλιο να υιοθετήσει μια βασική θέση ως προς αυτά τα προβλήματα χωρίς να διατυπώνει αερολογίες για θέματα τα οποία χρειάζεται να λαμβάνονται υπόψη. Αυτό είναι ένα θεμελιώδες ζήτημα. 
<SPEAKER ID="285" LANGUAGE="FR" NAME="Schmit," AFFILIATION="">
<P>
   Εν πάση περιπτώσει, το μόνο που μπορώ να επαναλάβω είναι ότι αυτό το θέμα συζητείται υπό το πρίσμα ακριβώς των όσων επεσήμανε ο αξιότιμος κ. βουλευτής και ότι δεν ελήφθη καμία τελική απόφαση. Πιστεύω ότι υπάρχει πραγματικό ενδιαφέρον για τη διαφύλαξη της ιδιωτικής ζωής και για τη συμμόρφωση προς το άρθρο 8 της Σύμβασης των Ανθρωπίνων Δικαιωμάτων, και αναμφίβολα αυτό το ζήτημα θα ληφθεί πλήρως υπόψη όταν επανεξεταστεί η διάταξη. 
<SPEAKER ID="286" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 19.10 και επαναλαμβάνεται στις 21.05.)">
<P>
   Οι ερωτήσεις 10 έως 40 θα απαντηθούν γραπτώς.(1)
<SPEAKER ID="287" LANGUAGE="" NAME="" AFFILIATION="Αντιπροέδρου">
<SPEAKER ID="288" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της σύστασης για τη δεύτερη ανάγνωση (A6-0027/2005) της κ. Mercedes Bresso, εξ ονόματος της Επιτροπής Εσωτερικής Αγοράς και Προστασίας των Καταναλωτών, σχετικά με την κοινή θέση του Συμβουλίου ενόψει της έγκρισης οδηγίας του Ευρωπαϊκού Κοινοβουλίου και του Συμβουλίου για τις αθέμιτες εμπορικές πρακτικές των επιχειρήσεων προς τους καταναλωτές στην εσωτερική αγορά και για την τροποποίηση της οδηγίας του Συμβουλίου 84/450/ΕΟΚ, των οδηγιών 97/7/ΕΚ, 98/27/ΕΚ και 2002/65/ΕΚ του Ευρωπαϊκού Κοινοβουλίου και του Συμβουλίου (ΕΚ) και του κανονισμού (ΕΚ) αριθ. 0000/2004 του Ευρωπαϊκού Κοινοβουλίου και του Συμβουλίου («Οδηγία για τις αθέμιτες εμπορικές πρακτικές»).
<SPEAKER ID="289" LANGUAGE="" NAME="Κυπριανού," AFFILIATION="Μέλος της Επιτροπής">
<P>
    Κύριε Πρόεδρε, κυρίες και κύριοι βουλευτές, αρχίζοντας θα ήθελα να ευχαριστήσω την εισηγήτρια, κ. Bresso, τους σκιώδεις εισηγητές και την Επιτροπής Εσωτερικής Αγοράς και Προστασίας του Καταναλωτή για την πολύ εποικοδομητική προσέγγισή τους όσον αφορά τη δεύτερη ανάγνωση. Χάρη σε αυτούς, αλλά και την ολλανδική και λουξεμβουργιανή προεδρία, έχουμε σήμερα μια δέσμη τροπολογιών για την κοινή θέση η οποία είναι αποδεκτή και από τους δύο συννομοθέτες και από την Επιτροπή.
<P>
Ελπίζω ότι η ολομέλεια θα υποστηρίξει τις προτάσεις που περιλαμβάνονται στη σύσταση της κ. Bresso και που έτυχαν ομόφωνης υποστήριξης στην Επιτροπή Εσωτερικής Αγοράς και Προστασίας του Καταναλωτή.
<SPEAKER ID="290" LANGUAGE="IT" NAME="Bresso (PSE )," AFFILIATION="εισηγήτρια">
<P>
    Κύριε Πρόεδρε, κυρίες και κύριοι, οι πρόταση οδηγίας σχετικά με τις αθέμιτες εμπορικές πρακτικές εγκρίθηκε από το Κοινοβούλιο σε πρώτη ανάγνωση την 20ή Απριλίου 2004. Η οδηγία προβλέπει μια γενική απαγόρευση των αθέμιτων πρακτικών και έναν ενδεικτικό και όχι εξαντλητικό κατάλογο γενικών και ειδικών παραδειγμάτων αθέμιτων εμπορικών πρακτικών. Όπως υπενθύμισε ο κ. Επίτροπος, η οδηγία θέτει ως κύριο στόχο την επίτευξη μιας υψηλού επιπέδου προστασίας των καταναλωτών και την καλή λειτουργία της εσωτερικής αγοράς εις τρόπον ώστε να ευνοούνται οι εμπορικές συναλλαγές και ως εκ τούτου η οικονομική ανάπτυξη.
<P>
Το Κοινοβούλιο, κατά τη φάση της πρώτης ανάγνωσης, εισήγαγε τροπολογίες με σκοπό την καλύτερη ισορροπία της πρότασης, προσθέτοντας περαιτέρω στοιχεία προστασίας του καταναλωτή. Στο σκέλος αυτό, πράγματι, το Κοινοβούλιο πρότεινε καταρχάς την επέκταση της νομικής βάσης, προσθέτοντας, μεταξύ άλλων, το άρθρο 153 της Συνθήκης, τη δυνατότητα για τα κράτη μέλη να διατηρούν σε ισχύ αυστηρότερες εθνικές διατάξεις για πέντε έτη από την έναρξη ισχύος της οδηγίας. Το Κοινοβούλιο είχε προβλέψει επίσης την υποχρέωση της Επιτροπής να του υποβάλλει εκθέσεις σχετικά με την εφαρμογή αυτή κάθε πέντε χρόνια και να προτείνει ενδεχομένως την προσαρμογή του παραρτήματος.
<P>
Θα ήθελα να επιστήσω την προσοχή σε μία τελευταία τεχνική παρατήρηση για την οποία ζητώ συγνώμη: δεδομένου ότι προέκυψαν ορισμένα ζητήματα κατά την αναθεώρηση της μετάφρασης, το κείμενο που πρέπει να λαμβάνεται υπόψη είναι εκείνο που εκπόνησε η Επιτροπή Εσωτερικής Αγοράς και Προστασίας των Καταναλωτών. Ευχαριστώ ακόμη την πρώτη εισηγήτρια, κ. Fiorella Ghilardotti, την Επιτροπή, το Συμβούλιο και τους συναδέλφους της Επιτροπής Εσωτερικής Αγοράς και Προστασίας των Καταναλωτών για την εποικοδομητική συνεργασία που, όπως προανέφερα, επέτρεψε την ομόφωνη έγκριση. 
<SPEAKER ID="291" LANGUAGE="NL" NAME="Thyssen (PPE-DE )," AFFILIATION="εξ ονόματος της Ομάδας">
<P>
    Κύριε Πρόεδρε, κυρίες και κύριοι, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, έχω τη χαρά να σας ενημερώσω ότι συνολικά, είμαστε ικανοποιημένοι με την έκθεση που ενέκρινε η Επιτροπή Εσωτερικής Αγοράς και Προστασίας των Καταναλωτών. Μπορώ να σας διαβεβαιώσω, κυρία Bresso, ότι ακόμη μια φορά παρέχουμε την πλήρη υποστήριξή μας στο πακέτο των τροπολογιών, και στις δεκαεννέα εξ αυτών. Εργαστήκαμε όλοι για κάποιο διάστημα πάνω στις αθέμιτες εμπορικές πρακτικές και καθώς σημειωνόταν πρόοδος, αρχίζοντας με το πράσινο βιβλίο έως τη δεύτερη ανάγνωση, τώρα, αντιλαμβανόμαστε με αυξανόμενο ρυθμό την ανάγκη να επιτρέψουμε η εσωτερική αγορά να είναι όχι μόνον ένας χώρος στον οποίο απλά διεξάγεται η ελεύθερη κυκλοφορία αγαθών και υπηρεσιών, αλλά επίσης να την μετατρέψουμε σε ένα χώρο στον οποίο αυτή η κυκλοφορία θα διεξάγεται με τη γνώση ότι όλες αυτές οι δραστηριότητες διεξάγονται σύμφωνα με θεμιτές πρακτικές.
<P>
Πιστεύω ότι το έργο το οποίο επιτελέσαμε συλλογικά είναι στέρεο. Είναι ένα πολύ ισορροπημένο έγγραφο επειδή προσφέρει υψηλό επίπεδο προστασίας των καταναλωτών, όπως η συνθήκη αναμένει από εμάς, αλλά παρέχει επίσης το μέγιστο επίπεδο νομικής βεβαιότητας για τον επιχειρηματία, που σημαίνει ότι μπορούμε να επιτύχουμε μια τέλεια ισορροπία. Για πρώτη φορά λαμβάνουμε προσεκτικά μέτρα προς την κατεύθυνση της πλήρους εναρμόνισης. Νομίζω ότι μπορούμε να το επιτύχουμε επειδή το επίπεδο της προστασίας των καταναλωτών είναι τόσο υψηλό. Όλα αυτά έχουν επιτευχθεί χάρη στην τέλεια συνεργασία με τους βουλευτές από τις άλλες πολιτικές ομάδες, το Συμβούλιο και την Επιτροπή. Θα ήθελα να ευχαριστήσω όλους όσοι συνέβαλαν, επειδή χάρη σε αυτή την ανοικτή προσέγγιση, τη διαφάνεια, την εποικοδομητική στάση με την οποία έχουμε επιτύχει τόσα πολλά και στο ότι είμαστε σε θέση να ολοκληρώσουμε το φάκελο σε δεύτερη ανάγνωση. Κυρία Bresso, θα ήθελα, φυσικά να σας ευχαριστήσω ιδιαιτέρως για τη δέσμευσή σας.
<SPEAKER ID="292" LANGUAGE="DE" NAME="Gebhardt (PSE )," AFFILIATION="εξ ονόματος της Ομάδας">
<P>
    Κύριε Πρόεδρε, θα ήθελα να ευχαριστήσω κι εγώ θερμά εξ ονόματος της Σοσιαλιστικής Ομάδας στο Ευρωπαϊκό Κοινοβούλιο την εισηγήτρια κ. Bresso για την πραγματικά εξαίρετη εργασία της και για την επιμονή που έδειξε. Συνέβαλε πραγματικά μαζί με όλους όσους συμμετείχαν ώστε σήμερα –ή μάλλον κατά την αυριανή ψηφοφορία– να έχουμε τη δυνατότητα να ολοκληρώσουμε τη νομοθεσία για τον συγκεκριμένο τομέα.
<P>
Θεωρώ ότι αυτές οι 19 τροπολογίες, τις οποίες θα εγκρίνει στο σύνολό τους η Ομάδα μου, μας επέτρεψαν να επιτύχουμε έναν καλό συμβιβασμό που μπορούμε να εγκρίνουμε με καθαρή συνείδηση και με εμπιστοσύνη. Πρέπει ωστόσο να πω ότι πρόκειται για συμβιβασμό και ότι εμείς οι σοσιαλδημοκράτες θα θέλαμε να έχουμε προχωρήσει περισσότερο σε ορισμένα σημεία, μολονότι φυσικά ήμασταν υποχρεωμένοι να κάνουμε υποχωρήσεις στις πλειοψηφίες του Σώματος. Αυτό το κάναμε, ιδίως όσον αφορά τις πιο ευάλωτες ομάδες καταναλωτών – ειδικά τα παιδιά. Αν τα πράγματα είχαν εξελιχθεί όπως θέλαμε εμείς, θα τους είχαμε προσφέρει ακόμα μεγαλύτερη προστασία.
<P>
Ευχαριστώ και πάλι την κ. Bresso για την καλή της εργασία. Νομίζω ότι τώρα κάναμε κάτι πολύ καλό για την προστασία του καταναλωτή και των πολιτών, που μας δίνει τη δυνατότητα να αντικρίσουμε τον έξω κόσμο με το κεφάλι ψηλά. 
<SPEAKER ID="293" LANGUAGE="" NAME="Wallis (ALDE )," AFFILIATION="εξ ονόματος της Ομάδας">
<SPEAKER ID="294" LANGUAGE="" NAME="Harbour (PPE-DE )." AFFILIATION="(">
<P>
    Κύριε Πρόεδρε, θα ήθελα να στηρίξω και εγώ τη συμφωνία στη δεύτερη ανάγνωση σχετικά με αυτήν την πολύ σημαντική οδηγία. Θέλω επίσης να ευχαριστήσω την κ. Bresso για το γεγονός ότι ηγήθηκε της διαπραγματευτικής διαδικασίας, από κοινού με όλους τους σκιώδεις εισηγητές, ιδιαίτερα τη συνάδελφό μου, κ. Thyssen, η οποία ήταν επικεφαλής από την πλευρά μας.
<SPEAKER ID="295" LANGUAGE="" NAME="Whitehead (PSE )." AFFILIATION="(">
<P>
    Κύριε Πρόεδρε, με χαρά μου συμμερίζομαι το πνεύμα στο οποίο κινήθηκε ο κ. Harbour και το οποίο χαρακτήρισε την επιτροπή. Ο τόνος ορίστηκε εξαρχής από την εισηγήτρια, της οποίας η ενέργεια και τα προσόντα ως νέο μέλος του Κοινοβουλίου είναι αρκετά ξεχωριστά, κυρίως διότι τις τελευταίες εβδομάδες διασχίζει τις Άλπεις πιο συχνά και από τον Αννίβα, έχοντας και άλλες δραστηριότητες στη χώρα της.
<SPEAKER ID="296" LANGUAGE="FI" NAME="Jäätteenmäki (ALDE )." AFFILIATION="">
<SPEAKER ID="297" LANGUAGE="DE" NAME="Wuermeling (PPE-DE )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι, θα ήθελα να συγχαρώ κι εγώ την κ. Bresso. Ασφαλώς δεν είναι εύκολο να αναλαμβάνει κανείς στα μισά του δρόμου ένα τέτοιο καθήκον και μολονότι συνεχίσατε αυτό που είχε αρχίσει η κ. Ghilardotti, δώσατε έμφαση σε δικές σας απόψεις, πρέπει δε να πω ότι σας θαυμάζω για το πώς τα καταφέρατε στον τριμερή διάλογο που είναι σαν άντρο αρπακτικών.
<P>
Όμως είναι επίσης σημαντικό ότι το άρθρο 4 προβλέπει πως τα κράτη μέλη δεν μπορούν να περιορίζουν την ελεύθερη κυκλοφορία υπηρεσιών και αγαθών εξαιτίας αθέμιτων εμπορικών πρακτικών. Επίσης, κατά τη γνώμη μου, σημαίνει πως μία απόφαση που λαμβάνεται σε ένα κράτος μέλος σχετικά με το επιτρεπτό μίας εμπορικής πρακτικής δεν μπορεί να αμφισβητηθεί σε ένα άλλο κράτος μέλος. Νομίζω ότι αυτή η παρατήρηση είναι ένα σημαντικό σημείο αναφοράς για τα δικαστήρια που θα πρέπει να δώσουν μελλοντικά ερμηνείες.
<SPEAKER ID="298" LANGUAGE="FR" NAME="Vergnaud (PSE )." AFFILIATION="">
<P>
Έχω πλήρη επίγνωση της ανάγκης να ληφθούν υπόψη οι ευάλωτοι καταναλωτές, που λόγω διαφόρων παραγόντων, όπως η ηλικία, η περιορισμένη φυσική ή διανοητική ικανότητα, οι περιορισμένες γραμματικές γνώσεις ή ικανότητες, χρειάζονται συμπληρωματική προστασία. Ωστόσο, λυπούμαι που δεν κατέστη δυνατόν να συμφωνήσουμε στην καλύτερη προστασία των ανηλίκων. Χαίρομαι ιδιαιτέρως που η αρχή της χώρας προέλευσης δεν συμπεριελήφθη εκ νέου στον συμβιβασμό, και για αυτό θέλω να συγχαρώ την εισηγήτριά μας, την κ. Bresso, που επιτέλεσε ένα έξοχο έργο. Η Σοσιαλιστική Ομάδα ανέκαθεν αμφισβητούσε εντόνως αυτή την αρχή και θα συνεχίσει να το πράττει στο πλαίσιο της Οδηγίας για τις Υπηρεσίες, διότι η εφαρμογή αυτής της αρχής δεν γεννά παρά κοινωνική ανασφάλεια και νομική αβεβαιότητα για το κοινό.
<P>
Συνεπώς, η έγκριση αυτής της οδηγίας και η έκθεση της κ. Bresso αύριο είναι εξαιρετικής σημασίας στην προσπάθεια προστασίας των καταναλωτών. Είναι ευκαιρία να προσδώσουμε ανθρώπινο πρόσωπο στην εσωτερική αγορά. Εν προκειμένω, αυτό θα αποτελούσε έναν υπέροχο θρίαμβο. 
<SPEAKER ID="299" LANGUAGE="PT" NAME="Ribeiro e Castro (PPE-DE )." AFFILIATION="">
<P>
    Κύριε Πρόεδρε, Επίτροπε, κυρίες και κύριοι, θα ήθελα και εγώ να αρχίσω συγχαίροντας τόσο την εισηγήτρια, την κ. Bresso όσο και τη σκιώδη εισηγήτρια για την πολιτική ομάδα μας, την κ. Thyssen, για την εξαιρετική εργασία την οποία έχουν κάνει και για την ευαισθησία, την ευφυΐα και την αίσθηση ισορροπίας με την οποία την πραγματοποίησαν. Είναι η εργασία τους η οποία έδωσε τη δυνατότητα στο Κοινοβούλιο να προωθήσει τις θέσεις του για το θέμα αυτό, που είναι τόσο σημαντικές για τους καταναλωτές, και ταυτόχρονα αυτή μας εξοικονόμησε καθυστερήσεις και αβεβαιότητες μιας διαδικασίας συνδιαλλαγής.
<P>
Επιστρέφοντας στην ευφυΐα της εισηγήτριας και αυτών οι οποίοι διεξήγαγαν και παρακολουθούσαν στενά τις διοργανικές συνεδριάσεις, η δεύτερη ανάγνωση θα μας δώσει τη δυνατότητα να προχωρήσουμε λίγο περισσότερο όσον αφορά τις εγγυήσεις και την προστασία των καταναλωτών, ιδιαίτερα στον τομέα της προστασίας των παιδιών, θέτοντας εκτός νόμου την αθέμιτη εκμετάλλευση των παιδιών μέσω αρκετών δεόντως μελετημένων και επεξεργασμένων τροπολογιών ιδιαίτερα την τροπολογία 17, και θα ήθελα να ευχαριστήσω τους συναδέλφους μου βουλευτές για την κατανόησή τους να την δεχτούν και να την ολοκληρώσουν, διότι γνωρίζω ότι την κατέθεσα μόλις εντός των χρονικών ορίων που επιτρέπει ο Κανονισμός για τη δεύτερη ανάγνωση. Ωστόσο, αποτελεί ακόμη μια εγγύηση για τους καταναλωτές η οποία έχει κατατεθεί γραπτώς σε αυτή τη συγκεκριμένη περίπτωση, στον τομέα της ασφάλισης και αυτό είναι σαφώς μια θετική έκβαση.
<SPEAKER ID="300" LANGUAGE="SV" NAME="Hedh (PSE )." AFFILIATION="">
<P>
    Κύριε Πρόεδρε, και εγώ επίσης επιθυμώ να ευχαριστήσω τη συνάδελφό μου την κ. Bresso για τη σκληρή εργασία της. Οι σουηδοί συνάδελφοί μου και εγώ έχουμε ωστόσο ορισμένες ανησυχίες. Στην πρώτη ανάγνωση της νομοθετικής πρότασης, η Δανία και η Σουηδία κατέγραψαν τις επιφυλάξεις τους, καθώς ανησυχούμε μήπως η οδηγία επηρεάσει δυσμενώς το επίπεδο προστασίας των καταναλωτών όπου τα κράτη μέλη έχουν αυστηρότερη εθνική νομοθεσία, όπως σε αυτή την περίπτωση συμβαίνει στη Σουηδία. Οι σουηδοί βουλευτές της Σοσιαλιστικής Ομάδας στο Ευρωπαϊκό Κοινοβούλιο διατηρούν ακόμη αυτή την άποψη. Διαπιστώνουμε επίσης ότι το πεδίο εφαρμογής αυτής της πρότασης είναι πολύ περιορισμένο, καθώς περιορίζεται αυστηρά στα οικονομικά συμφέροντα των καταναλωτών.
<SPEAKER ID="301" LANGUAGE="" NAME="McCarthy (PSE )." AFFILIATION="(">
<P>
    Κύριε Πρόεδρε, θα ήθελα να συγχαρώ και εγώ την κ. Bresso για το γεγονός ότι κυρίως εξασφάλισε τη συμπερίληψη αυτού του νόμου για την απαγόρευση των αθέμιτων εμπορικών πρακτικών στις νομικές πράξεις σε πρώτη ανάγνωση.
<P>
Πολλά από τα μέλη της εκλογικής μου περιφέρειας μου απέστειλαν επιστολές ως θύματα εξαναγκαστικών και επιθετικών πλανόδιων πωλητών. Πιστεύω ότι ο νόμος αυτός προαναγγέλλει την αρχή του τέλους των απατεώνων εμπόρων και των πονηρών πωλητών που εξαπατούν και παραπλανούν τους καταναλωτές μας. Ευχαριστώ την κ. Bresso για το γεγονός ότι προσέθεσε στον κατάλογο των απαγορευμένων πρακτικών τις ψεύτικες κληρώσεις επάθλων και τις λοταρίες απάτη – μια μάστιγα που πλήττει τα μέλη της εκλογικής μου περιφέρειας και τους στερεί μεγάλα ποσά των χρημάτων και των συντάξεων που κέρδισαν με κόπο.
<P>
Ένας από τους ψηφοφόρους μου πλήρωσε 1 300 στερλίνες σε κάποιον πράκτορα για την επιστροφή εξόδων μεταφοράς και φόρων, προκειμένου να διεκδικήσει τα μη υπάρχοντα κέρδη των 630 000 ευρώ από την ψεύτικη λοταρία . Πολλοί από τους πιο ηλικιωμένους συνταξιούχους της περιφέρειάς μου γίνονται στόχος μιας άλλης ψεύτικης κλήρωσης επάθλων που υπόσχεται κέρδη με την επιστροφή μιας επιταγής που πληρώνεται για το κόστος διαχείρισης. Από τις τηλεφωνικές απάτες με πρόσθετο τέλος έως τα επενδυτικά περιουσιακά προγράμματα, από τους πονηρούς πλανόδιους πωλητές που προσφέρουν οικοδομικές υπηρεσίες έως τις ψεύτικες λοταρίες και τις κληρώσεις επάθλων, οι καταναλωτές της χώρας μου πέφτουν θύματα απάτης ύψους 1 δισ. στερλινών ετησίως. Πρόκειται για πολλά χαμένα χρήματα για την οικονομία.
<SPEAKER ID="302" LANGUAGE="FR" NAME="Patrie (PSE )." AFFILIATION="">
<P>
    Κύριε Πρόεδρε, κυρίες και κύριοι, επιτρέψτε μου να συγχαρώ και εγώ την εισηγήτριά μας, την κ. Bresso, για την ποιότητα του σχεδίου που θα τεθεί αύριο σε ψηφοφορία και το οποίο θα υπηρετήσει την προστασία των ευρωπαίων καταναλωτών, ιδίως εκείνων που είναι οι πλέον ευάλωτοι, από τις επιθετικές τακτικές ανενδοίαστων επιχειρηματιών.
<SPEAKER ID="303" LANGUAGE="" NAME="Κυπριανού," AFFILIATION="μέλος της Επιτροπής">
<P>
   .  Κύριε Πρόεδρε, θα ήθελα να πω εν συντομία για μία ακόμα φορά ότι πρόκειται για μια πολύ σημαντική νομοθεσία, όχι μόνο για την προστασία των καταναλωτών –περισσότερο από οτιδήποτε άλλο, θα έλεγα– αλλά και για την ολοκλήρωση της εσωτερικής αγοράς και τη βοήθεια και προστασία των εμπόρων που λειτουργούν καλή τη πίστει. Είναι ένας ρεαλιστικός συμβιβασμός· όλες με όλους τους συμβιβασμούς, είμαι βέβαιος ότι πολλοί από εμάς θα ήθελαν ορισμένες πτυχές να προχωρήσουν ακόμα περισσότερο. Ωστόσο, είναι ένας ρεαλιστικός και πραγματοποιήσιμος συμβιβασμός. Συμφωνώ με την κ. Wallis ότι αποτελεί καλό παράδειγμα για το πώς η συνεργασία μεταξύ των τριών θεσμικών οργάνων μπορεί να αποφέρει θετικά αποτελέσματα για τους ευρωπαίους πολίτες.
<P>
Ο κ. Harbour είχε δίκιο: η δέσμευσή μου προς το Κοινοβούλιο είναι να δοθεί προτεραιότητα στην ενίσχυση και την εφαρμογή. Σε αντίθετη περίπτωση, μπορούμε να εγκρίνουμε τους καλύτερους νόμους αλλά, εάν δεν μεταφερθούν και εφαρμοστούν από τα κράτη μέλη, δεν θα έχουν αξία για τους ευρωπαίους πολίτες. Αυτή θα είναι η πρώτη προτεραιότητα της Επιτροπής και αυτό θα φανεί στην έκθεση, όπου θα σας παρουσιάσουμε οποιαδήποτε προβλήματα υπάρχουν στην εφαρμογή. Αναμένω να συνεργαστώ μαζί σας, ώστε να αναγκάσουμε τα κράτη μέλη να εφαρμόσουν και να ενισχύσουν αυτήν τη νομοθεσία.
<P>
Τέλος, θα ήθελα να ευχαριστήσω και πάλι την εισηγήτρια, την κ. Bresso, για το εξαιρετικό της έργο. Θα ήθελα επίσης να ευχαριστήσω τις Ομάδες, τους σκιώδεις εισηγητές και τον πρόεδρο της επιτροπής, ο οποίος βοήθησε σημαντικά επί του θέματος. Είμαι πολύ υπερήφανος που αυτή η σημαντική νομοθεσία βρίσκεται στην αρμοδιότητά μου. Είμαι υπερήφανος και πολύ ευτυχής και θεωρώ καθήκον μου να διασφαλίσω ότι θα μεταφερθεί σωστά από τα κράτη μέλη. 
<SPEAKER ID="304" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, Πέμπτη, στις 12.00. 
<SPEAKER ID="305" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0029/2005) του κ. Jiří Maštálka, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την προώθηση της υγείας και της ασφάλειας στους χώρους εργασίας. 
<SPEAKER ID="306" LANGUAGE="CS" NAME="Maštálka (GUE/NGL )," AFFILIATION="εισηγητής">
<P>
Όλοι γνωρίζουμε ότι αυτός είναι ένας τομέας ο οποίος έχει άμεση και ισχυρή επίπτωση σε όλους τους εργαζομένους. Για να εξηγήσω καλύτερα αυτή την άποψη, θα ήθελα να αναφέρω ορισμένα ανησυχητικά στατιστικά στοιχεία, τα οποία περιλαμβάνονται επίσης και στην έκθεση. Κάθε χρόνο στην ΕΕ σημειώνονται περίπου πέντε εκατομμύρια επαγγελματικά ατυχήματα. Τα δύο τρίτα περίπου αυτών των ατυχημάτων έχουν ως συνέπεια απουσίες από την εργασία οι οποίες διαρκούν πέραν των τριών ημερών, ενώ σχεδόν κάθε χρόνο το 14% των εργαζομένων έχουν περισσότερα του ενός ατυχήματα. Κάθε χρόνο χάνονται περίπου 150 εκατομμύρια εργάσιμες ημέρες και σχεδόν 300 000 εργαζόμενοι αποκτούν κάποιου βαθμού σωματική ανικανότητα ως αποτέλεσμα κάποιου επαγγελματικού ατυχήματος ή ασθένειας. Εκτιμάται ότι η ΕΕ συνολικά, υφίσταται απώλειες οι οποίες ισούνται με το 3,6% του ΑΕΠ ως αποτέλεσμα ασθενειών και επαγγελματικών ατυχημάτων. Εκτιμώ ότι αυτά τα ατυχήματα αποδεικνύουν το υψηλό οικονομικό κόστος το οποίο προκύπτει από την έλλειψη της αρμόζουσας κοινωνικής πολιτικής. Θα ήθελα να διευκρινίσω ότι αυτή η έκθεση αφορά μόνον τα 15 αρχικά κράτη μέλη της ΕΕ.
<P>
Όταν το κείμενο συζητήθηκε για πρώτη φορά, διατυπώθηκαν επικριτικά σχόλια όσον αφορά τις δηλώσεις που αφορούσαν την Επιτροπή. Ως προς αυτό, είμαι ευτυχής για το γεγονός ότι, σε συνεδρίαση με εκπροσώπους της Επιτροπής, καταφέραμε να εξηγήσουμε τις προσεγγίσεις μας και επιτύχαμε ευρεία συμφωνία όταν κοιτάζουμε τα μεμονωμένα σχέδια τροποποιήσεων. Μετά από αυτή τη συνεδρίαση, έκανα ορισμένες τροποποιήσεις στο κείμενο της αιτιολογικής έκθεσης, και υποστήριξα την πρόταση της Επιτροπής Δικαιωμάτων των Γυναικών και Ισότητα των Φύλων. Ως εισηγητής, έχω προσπαθήσει να συνεργαστώ επί ίσοις όροις με όλες τις πολιτικές ομάδες εντός της επιτροπής, και η συνεργασία μας έχει αποδώσει πολλούς ισορροπημένους συμβιβασμούς. Αυτοί οι συμβιβασμοί υποστηρίχθηκαν από όλες τις πολιτικές ομάδες, και κατά συνέπεια η έκθεση έγινε δεκτή κατά τη διάρκεια της τελικής ψηφοφορίας στην επιτροπή. Αρχικά, η ψηφοφορία επρόκειτο να διεξαχθεί σύμφωνα με το άρθρο 131. Μετά από αίτημα της Σοσιαλιστικής Ομάδας στο Ευρωπαϊκό Κοινοβούλιο, ορίστηκε ημερομηνία περάτωσης για το σχέδιο τροποποίησης, και αυτός είναι ο λόγος για τον οποίο έχουμε τώρα την ευκαιρία να συζητούμε την έκθεση.
<P>
Το σχέδιο τροποποίησης στην παράγραφο 6 στοχεύει στη διαγραφή μιας πολύ περικοπής, η οποία δίδει έμφαση στον θετικό ρόλο των εργατικών και υπαλληλικών ενώσεων στον τομέα της υγείας και ασφάλειας στην εργασία. Θα πρέπει να τονιστεί ότι η παράγραφος 6, όπως περιλαμβάνεται στην έκθεση, είναι το αποτέλεσμα συμβιβασμού μεταξύ όλων των πολιτικών ομάδων που εκπροσωπούνται στην επιτροπή, περιλαμβανομένης της Ομάδας του Ευρωπαϊκού Λαϊκού Κόμματος. Όλες οι πολιτικές ομάδες ψήφισαν γι’ αυτό το σχέδιο στην επιτροπή.
<P>
Τα σχέδια τροποποιήσεων 2, 3 και 4 κατατίθενται με την ίδια διατύπωση η οποία συζητήθηκε, και ενδεχομένως απορρίφθηκε, κατά τη διάρκεια της ψηφοφορίας στην επιτροπή.
<P>
Το σχέδιο τροποποίησης 4 αναφέρει ότι ένα υψηλό επίπεδο προστασίας των εργαζομένων θα είχε ως αποτέλεσμα την αποδυνάμωση του ανταγωνισμού των αρχικών κρατών μελών αν τα νέα κράτη μέλη δεν εφαρμόζουν τους κανόνες για την υγεία και ασφάλεια στην εργασία. Αυτό είναι υποθετικό, και θα πρέπει να υποθέσουμε ότι όλα τα 25 κράτη μέλη έχουν την υποχρέωση να τηρούν τις οδηγίες, δεδομένου ότι αποτελούν τμήμα του κοινοτικού κεκτημένου.
<SPEAKER ID="307" LANGUAGE="CS" NAME="Špidla," AFFILIATION="Επιτροπή">
<P>
   .  Κυρίες και κύριοι, θα ήθελα καταρχάς να ευχαριστήσω τον εισηγητή, κ. Maštálka, για την εξαιρετική του προσήλωση και την αφοσίωση που επέδειξε κατά την εκπόνηση αυτής της έκθεσης. Ασχολείται με έναν περίπλοκο τομέα που προκαλεί πολλές συζητήσεις, καθώς σχετίζεται με τον πλέον σημαντικό περιουσιακό μας στοιχείο, ήτοι την υγεία και την ασφάλεια των εργαζομένων στον χώρο εργασίας. Χαιρετίζω θερμά αυτή την έκθεση. Εκπονήθηκε μετά την έγκριση από την Επιτροπή της ανακοίνωσής της σχετικά με την εφαρμογή της οδηγίας πλαίσιο 89/391/ΕΟΚ και των πέντε πρώτων μεμονωμένων οδηγιών. Ανταποκρίνεται, συνεπώς, στην επιθυμία της Επιτροπής να προκαλέσει η ανακοίνωση μια αληθινή και ευρεία δημόσια συζήτηση σχετικά με τον καλύτερο τρόπο για την προαγωγή της υγείας και της ασφάλειας στο χώρο εργασίας και το πώς μπορούμε να ενισχύσουμε το ευρωπαϊκό πλαίσιο προκειμένου να παράσχουμε ένα περιβάλλον που θα εξασφαλίζει ίσες ευκαιρίες για όλες τις επιχειρήσεις στη διευρυμένη Ευρώπη.
<P>
Από το 1989, η Ευρώπη έχει εγκρίνει κάποια σημαντικά νομοθετήματα που καθορίζουν τις ευθύνες και τις υποχρεώσεις των εργοδοτών και των εργαζομένων. Μπορεί ο αριθμός αυτών των νομοθετημάτων να είναι μικρός, αλλά δεν μπορούν να χαρακτηριστούν με κανέναν τρόπο μινιμαλιστικά. Εισήγαγαν μια πολιτική ολοκληρωμένης πρόληψης σε όλα τα επίπεδα της επιχείρησης, και καλύπτουν όλους τους τομείς της οικονομικής δραστηριότητας, τόσο στον ιδιωτικό όσο και στον δημόσιο τομέα. Σε αυτό το πλαίσιο, η ενημέρωση, η εκπαίδευση και η διαβούλευση με τη συμμετοχή των εργαζομένων αποτελούν τα τρία βασικά υποστηρικτικά στοιχεία του συστήματος.
<P>
Η νομοθεσία αυτή, κυρίες και κύριοι, είχε θετική επίδραση. Όπως μπορούμε να δούμε από τις στατιστικές, υπήρξε μείωση της τάξεως του 30% στα θανατηφόρα εργατικά ατυχήματα. Χιλιάδες ζωές σώθηκαν. Σημειώθηκε επίσης μείωση 15% στα εργατικά ατυχήματα που έχουν ως αποτέλεσμα την ανικανότητα προς εργασία. Η εξέλιξη αυτή είναι μέρος μιας μακροπρόθεσμης τάσης, ακόμη και αν είναι αλήθεια ότι ο αριθμός των τραυματισμών των εργαζομένων παραμένει ακόμη ιδιαίτερα υψηλός, γεγονός απαράδεκτο.
<P>
Η Επιτροπή είναι πολύ ικανοποιημένη που το Κοινοβούλιο συμφωνεί με την ανάλυση την οποία πραγματοποίησε αυτή, και με το γεγονός ότι η έκθεσή του κάνει προτάσεις που αναμένεται ότι θα βελτιώσουν την πρακτική εφαρμογή της νομοθεσίας. Οι συστάσεις που περιέχει η έκθεση αξίζουν την πλήρη στήριξη και, μαζί με τα αποτελέσματα της αξιολόγησης της κοινοτικής στρατηγικής για την περίοδο από το 2002 ως το 2006 και τις αντιδράσεις των κρατών μελών και των κοινωνικών εταίρων, θα αποτελέσουν τη βάση για την επόμενη κοινοτική στρατηγική, που θα καλύψει την περίοδο 2007-2012. Θα ήθελα επίσης να ευχαριστήσω το Κοινοβούλιο, και ειδικά τα μέλη της Επιτροπής Απασχόλησης και Κοινωνικών Υποθέσεων για τις συνεχείς προσπάθειές τους και τη συνεχιζόμενη υποστήριξη για μια αποτελεσματική πολιτική σχετικά με την υγεία και την ασφάλεια στο χώρο εργασίας.
<P>
Κυρίες και κύριοι, το συγκλονιστικό ποσό των εθνικών δημοσιονoμικών δαπανών έχει αναφερθεί, και είναι αλήθεια ότι οι εθνικές δαπάνες εμφανίζονται στους λογαριασμούς. Ωστόσο, παρόλο που ο πόνος δεν εμφανίζεται σε αυτούς, δεν είναι καθόλου λιγότερο σημαντικός. Κυρίες και κύριοι, θα ήθελα να σας ευχαριστήσω για τις προσπάθειές σας. 
<SPEAKER ID="308" LANGUAGE="" NAME="Κράτσα-Τσαγκαροπούλου (PPE-DE )," AFFILIATION="Εισηγήτρια της γνωμοδότησης της Επιτροπής Δικαιωμάτων των Γυναικών και Ισότητας των Φύλων">
<P>
    Κύριε Πρόεδρε, κύριε Επίτροπε, κυρίες και κύριοι συνάδελφοι, το θέμα που συζητούμε απόψε είναι πολύ σημαντικό για την ευημερία των πολιτών και βρίσκεται στην καρδιά του ευρωπαϊκού κοινωνικού μοντέλου που όλοι θέλουμε να το προστατεύσουμε και να το βελτιώσουμε. Γι’ αυτό, ευχαριστώ τον εισηγητή κ. Maštálka για την πρωτοβουλία του να συντάξει αυτή την έκθεση και επίσης θέλω, εκ μέρους της Επιτροπής των Δικαιωμάτων των Γυναικών και Ισότητας των Ευκαιριών, να εκφράσω τις ευχαριστίες μας και την ικανοποίησή μας διότι οι κυριότερες προτάσεις της Επιτροπής συμπεριελήφθησαν στον ψήφισμα.
<SPEAKER ID="309" LANGUAGE="DE" NAME="Weisgerber (PPE-DE )," AFFILIATION="εξ ονόματος της Ομάδας">
<P>
    Κύριε Πρόεδρε, κύριε Επίτροπε, κυρίες και κύριοι, θα ήθελα καταρχάς να ευχαριστήσω κι εγώ τον κ. Maštálka για το σχέδιο έκθεσης που εκπόνησε. Η υγεία και η ασφάλεια στον χώρο εργασίας είναι καίριοι στόχοι της ευρωπαϊκής πολιτικής και γι’ αυτό καλωσορίζω την ανακοίνωση της Επιτροπής και την έκθεση πρωτοβουλίας του Κοινοβουλίου, που και τα δύο αντικατοπτρίζουν την αρχή πως η πρακτική επιβολή προδιαγραφών ασφάλειας στον χώρο εργασίας πρέπει να υπόκειται σε ελέγχους και ότι θα αναφέρονται οι ελλείψεις στην εφαρμογή σε εθνικό επίπεδο.
<P>
Όπως ανέφερε και ο Επίτροπος, η ευθύνη της επιβολής των κανονισμών για την υγεία και την ασφάλεια στον χώρο εργασίας αφορά κυρίως τα κράτη μέλη, τις εποπτεύουσες αρχές και τους επί τόπου κοινωνικούς εταίρους, που πρέπει να ενισχυθούν όπως απαιτείται στην παράγραφο 12 της πρότασης ψηφίσματος της έκθεσης.
<P>
Στην τροπολογία μου αριθ. 3 ζητώ τον εξορθολογισμό των διατάξεων για την υγεία και την ασφάλεια στον χώρο εργασίας που θα τις κάνει πιο αποτελεσματικές χωρίς να μειώσει τις προδιαγραφές της προστασίας των εργαζομένων. Ακόμη, χρειαζόμαστε στρατηγικές πρόληψης που θα μπορούμε να παρουσιάσουμε στον κόσμο.
<P>
Γι’ αυτό, στην τροπολογία αριθ. 2, ζητώ να δοθεί προτεραιότητα στην ενημέρωση των εργαζομένων για τα προληπτικά μέτρα. Για μένα, το πιο σημαντικό είναι να διαγραφούν τα άρθρα 27 και 29 που διατυπώνουν γενικευμένες ανησυχίες σχετικά με τις προτάσεις οδηγίας για τον χρόνο εργασίας και τις υπηρεσίες. Αυτό πάει πολύ μακριά και δεν έχει καμία σχέση με το θέμα της παρούσας έκθεσης. Δεν είναι δική μας δουλειά να σχολιάζουμε άλλες νομοθετικές διαδικασίες ή να επιχειρούμε να επιβάλουμε νομοθεσία από την πίσω πόρτα μέσω μιας έκθεσης μη νομοθετικού περιεχομένου.
<SPEAKER ID="310" LANGUAGE="DA" NAME="Christensen (PSE )," AFFILIATION="εξ ονόματος της Ομάδας">
<P>
   . – Κύριε Πρόεδρε, κύριε Επίτροπε, κυρίες και κύριοι. Καταρχάς, θα ήθελα να ευχαριστήσω τον εισηγητή, κ. Maštálka, για το έργο του στην κατάρτιση αυτής της έκθεσης για την προώθηση της υγείας και της ασφάλειας στους χώρους εργασίας. Κάθε χρόνο, 4,8 εκατομμύρια άνθρωποι πέφτουν θύματα εργατικών ατυχημάτων, 5 200 άτομα χάνουν τη ζωή τους στον χώρο εργασίας, και τουλάχιστον 158 εκατομμύρια εργατοημέρες χάνονται. Αυτό αποτελεί τεράστια σπατάλη ανθρώπινων και οικονομικών πόρων. Το κόστος του μεγάλου αριθμού ατυχημάτων στον χώρο εργασίας είναι τόσο υψηλό που εκτιμάται ότι κυμαίνεται μεταξύ του 2,65% και του 3,8% του Ακαθάριστου Εγχώριου Προϊόντος της ΕΕ. Αυτά τα χρήματα θα μπορούσαν να είχαν χρησιμοποιηθεί για την προώθηση της απασχόλησης και τη δημιουργία περισσότερων και καλύτερων θέσεων εργασίας: ένας σαφής στόχος της στρατηγικής της Λισαβόνας που επιδιώκει να καταστήσει την ΕΕ την πλέον ανταγωνιστική περιοχή του κόσμου. Οι επιχειρήσεις συχνά παραπονούνται ότι η εισαγωγή αυτών των μέτρων υγείας και ασφάλειας είναι υπερβολικά δαπανηρή, αλλά το κόστος είναι επίσης πολύ υψηλό αν οι εργάτες πεθάνουν ή αρρωστήσουν από χρόνιες ασθένειες ως αποτέλεσμα των εργατικών ατυχημάτων.
<P>
Η ΕΕ έχει ήδη παρουσιάσει κάποιες οδηγίες για την υγεία και την ασφάλεια στον χώρο εργασίας, και αυτή η νομοθεσία αποδίδει. Σύμφωνα με μία εκτίμηση, η νομοθεσία της ΕΕ εμποδίζει την απώλεια 25 εκατομμυρίων εργατοημερών στην Ευρώπη ετησίως, και πολλές ζωές έχουν ήδη σωθεί, όπως ανέφερε και ο Επίτροπος. Ωστόσο, η κοινή οδηγία πλαίσιο από την ΕΕ δεν είναι αρκετή. Πρέπει να εισαχθούν εθνικοί νόμοι ή σαφείς συλλογικές συμφωνίες μεταξύ των κοινωνικών εταίρων, όπως επίσης και η πρακτική εργασία για την εξασφάλιση ενός καλύτερου περιβάλλοντος εργασίας θα μπορούσε να βελτιωθεί σημαντικά.
<SPEAKER ID="311" LANGUAGE="" NAME="Lynne (ALDE )," AFFILIATION="εξ ονόματος της Ομάδας">
<P>
Θα ήθελα να πω ότι, κατά την προσωπική μου άποψη, είναι λάθος να συμπεριληφθούν αναφορές στις οδηγίες για τον χρόνο εργασίας και τις υπηρεσίες στις παραγράφους 27 και 29, διότι πρέπει να προηγηθεί η κοινοβουλευτική διαδικασία. Ενώ με ικανοποιεί το γεγονός ότι διαγράφηκε η αναφορά της παραγράφου 16 στις γυναίκες και στην οικιακή εργασία ώστε να ξεφύγουμε από τα στερεότυπα που αφορούν τα δύο φύλα, κάτι που γνωρίζω ότι δεν σκόπευε να κάνει ο εισηγητής, η Ομάδα μου ζήτησε ξεχωριστή ψηφοφορία, διότι η παράγραφος 16 δεν έχει πλέον νόημα καθώς αναφέρεται τόσο στις γυναίκες όσο και στους άνδρες. Η Ομάδα μου επικροτεί την αναφορά της παραγράφου 14 στην ενσωμάτωση της διάστασης του φύλου.
<P>
Είμαι ενθουσιασμένη για το γεγονός ότι λάβαμε τη στήριξη όλων των κομμάτων για τη συμπερίληψη στην παράγραφο 21 μιας αναφοράς στους τραυματισμούς που προκαλούνται από βελόνες και άλλα αιχμηρά ιατρικά εργαλεία στους εργαζομένους στον υγειονομικό τομέα. Σας ευχαριστώ όλους για τη στήριξή σας επ’ αυτού. Είναι κάτι που επηρεάζει ένα εκατομμύριο εργαζομένους στον υγειονομικό τομέα σε ολόκληρη την ΕΕ. Ελπίζω ότι η Επιτροπή θα το λάβει υπόψη. Θα ήθελα να ευχαριστήσω πολύ τον Επίτροπο Špidla για την εποικοδομητική συνάντηση που είχαμε σήμερα το απόγευμα σχετικά με το θέμα αυτό.
<SPEAKER ID="312" LANGUAGE="DE" NAME="Kusstatscher (Verts/ALE )," AFFILIATION="εξ ονόματος της Ομάδας">
<P>
    Κύριε Πρόεδρε, κύριε Επίτροπε, έχουμε μπροστά μας μία έκθεση που έγινε πραγματικά με σκληρή εργασία, περιλαμβάνει έναν εξαίρετο κατάλογο αιτημάτων και ο κ. Maštálka αξίζει τα συγχαρητήρια και τις ευχαριστίες μας. Αυτό που με παραξένεψε ήταν ο μεγάλος σκεπτικισμός που εκφράσθηκε από την αρχή ως προς την έκθεση από έναν αξιωματούχο της Επιτροπής. Χαίρομαι διότι σήμερα άκουσα τον Επίτροπο Špidla να λέει ότι υποστηρίζει πλήρως τη γενική κατεύθυνση της παρούσας πρότασης.
<P>
Ο ασυνήθιστος τρόπος με τον οποίο η κ. Weisgerber κατέθεσε 4 συμπληρωματικές τροπολογίες μού προξενεί σύγχυση και δεν μπορώ να καταλάβω ποιος ήταν ο σκοπός της. Εάν για παράδειγμα θέλει κανείς να αποκλείσει τις ενώσεις των εργαζομένων από τη συνυπευθυνότητα για την ασφάλεια στον χώρο εργασίας, αυτό δείχνει έλλειψη βούλησης για βελτιώσεις στον τομέα αυτόν.
<P>
Είναι ανησυχητικό και πραγματικά προξενεί σοκ το γεγονός ότι σύμφωνα με μία έρευνα δεν υπάρχουν ακόμα προληπτικά μέτρα για περίπου το 50% των εργαζομένων στην ΕΕ. Σε ιδιαίτερα μειονεκτική θέση είναι οι γυναίκες. Ενώ γενικότερα διαπιστώνονται λιγότερα ατυχήματα, δυστυχώς ο αριθμός τους αυξάνεται στους τομείς όπου οι περισσότεροι εργαζόμενοι είναι γυναίκες.
<SPEAKER ID="313" LANGUAGE="" NAME="McDonald (GUE/NGL )," AFFILIATION="εξ ονόματος της Ομάδας">
<P>
Θα ήθελα να συγχαρώ τον συνάδελφό μου, κ. Maštálka, για την έκθεσή του σχετικά με την προώθηση της υγείας και της ασφάλειας στους χώρους εργασίας. Πρόκειται για μια πολύ καλή, πλήρη έκθεση που αξίζει να στηρίξουμε.
<P>
Η υγεία και η ασφάλεια των εργαζομένων έχει πρωταρχική σημασία. Η ενίσχυση των δικαιωμάτων και των προνομίων των εργαζομένων μπορεί να οδηγήσει μόνο στη βελτίωση της ποιότητας ζωής των εργαζομένων και των οικογενειών τους. Όπως ήδη ακούσαμε, συμβαίνουν 4,8 εκατομμύρια εργατικά ατυχήματα ετησίως στην Ευρωπαϊκή Ένωση και αυτό είναι απαράδεκτο, δεδομένου ότι πολλοί από τους τραυματισμούς θα είχαν αποφευχθεί με τις κατάλληλες κατευθύνσεις και διαδικασίες όσον αφορά την υγεία και την ασφάλεια.
<P>
Ένα θέμα που έχει ήδη αναφερθεί και απαιτεί επείγουσα προσοχή είναι οι τυχαίοι τραυματισμοί που προκαλούνται από βελόνες και τους οποίους αντιμετωπίζουν καθημερινά οι επαγγελματίες. Λόγω της φύσης της εργασίας τους κινδυνεύουν να μολυνθούν από μεταδιδόμενους ιούς με φορέα το αίμα, όπως το HIV και η ηπατίτιδα. Και πάλι, αυτοί οι τραυματισμοί μπορούν να προληφθούν μέσω καλύτερης κατάρτισης και ασφαλέστερων εργασιακών πρακτικών.
<SPEAKER ID="314" LANGUAGE="" NAME="Sinnott (IND/DEM )," AFFILIATION="εξ ονόματος της Ομάδας">
<P>
Ένα ειδικό σχολείο 47 παιδιών οργάνωσε έρανο· ως γονέας, συμμετείχα. Αναφέρθηκε ότι δεν υπήρχε πρόβλημα όσον αφορά την εκτύπωση των εισιτηρίων, καθώς οκτώ από τα παιδιά είχαν γονείς που εργάζονταν στον τομέα των εκτυπώσεων. Δεν εξεπλάγην όταν αργότερα διάβασα μια επιστημονική έρευνα, σύμφωνα με την οποία υπάρχει πιθανή σχέση μεταξύ του συνδρόμου Ντάουν και άλλων ανωμαλιών της ανάπτυξης λόγω έκθεσης σε μελάνια, κόλλες, βαφές και άλλα χημικά που έχουν σχέση με τον χώρο εργασίας, όπως αυτά που χρησιμοποιούνται στις εργασίες εκτύπωσης.
<P>
Οι γυναίκες, κυρίως οι μητέρες, έρχονται αντιμέτωπες με μοναδικά ζητήματα υγείας και ασφάλειας που, όταν δεν αντιμετωπιστούν, αποτελούν κύρια αιτία άγχους. Στην περίπτωση των μητέρων που θηλάζουν, η έλλειψη κατάλληλων μέτρων σημαίνει ότι οι μητέρες σταματούν τον θηλασμό ή δεν τον επιχειρούν καθόλου. Στην Ιρλανδία, δεν υπάρχει υποστήριξη για τις θηλάζουσες μητέρες και έχουμε το χαμηλότερο ποσοστό θηλασμού στην ΕΕ. Αυτό έρχεται σε αντίθεση με χώρες όπως η Νορβηγία, όπου υπάρχει καλή προστασία και καλή υποστήριξη και όπου το ποσοστό του θηλασμού μεταξύ των μητέρων ανέρχεται σε 98%.
<P>
Οι έρευνες αποδεικνύουν ότι η έλλειψη νοσηλευτικού προσωπικού, τα παρατεταμένα ωράρια εργασίας και οι υπερωρίες αυξάνουν τον κίνδυνο επικίνδυνων σφαλμάτων, όπως τους τραυματισμούς από βελόνες. Δεν υπάρχει σήμερα νομοθεσία που να διέπει τα ελάχιστα επίπεδα στελέχωσης ή οποιονδήποτε από αυτούς τους παράγοντες που σχετίζονται με τον άγχος. Η οδηγία 89/391/ΕΟΚ δεν είναι αρκετά συγκεκριμένη όσον αφορά την προστασία των εργαζομένων στον υγειονομικό τομέα. Στις Ηνωμένες Πολιτείες, αναγνωρίστηκε η ανάγκη για πιο συγκεκριμένη νομοθεσία και ο νέος Νόμος για την Πρόληψη των Τραυματισμών από Βελόνες απαιτεί τώρα τη λήψη κατάλληλων μέτρων, ιδιαίτερα όσον αφορά τον εξοπλισμό που χρησιμοποιούν οι εργαζόμενοι στον υγειονομικό τομέα.
<P>
Η άλλη ομάδα εργαζομένων, οι άνδρες και οι γυναίκες που φροντίζουν το σπίτι, είναι ίσως η μεγαλύτερη ανεξάρτητη εργατική δύναμη στην ΕΕ. Εργάζονται πολύ σκληρά και εξοικονομούν πολλά χρήματα για την κοινωνία. Δεν κερδίζουν χρήματα διότι φροντίζουν τους ηλικιωμένους, τους άρρωστους και τα άτομα με ειδικές ανάγκες. Συχνά δαπανούν χρήματα για να εκτελέσουν αυτήν την εργασία· συχνά αποδυναμώνονται οικονομικά στην προσπάθειά τους. Η κατάσταση της υγείας και της ασφάλειάς τους είναι σημαντική. Όσοι ασχολούνται με τη φροντίδα του σπιτιού σηκώνουν συχνά βάρη, κοιμούνται λίγο, αποδυναμώνονται οικονομικά από το κόστος της φροντίδας, αντιμετωπίζουν προκλητική και ενίοτε εκκεντρική συμπεριφορά. Το γνωρίζω αυτό, είναι κάτι που έκανα για 30 χρόνια. Σας καλώ μετ’ επιτάσεως να εντάξετε όσους εργάζονται κατ’ οίκον και όσους φροντίζουν το νοικοκυριό στον κύκλο της απασχόλησης, με ό,τι αυτό συνεπάγεται, κυρίως για την προστασία της υγείας και της ασφάλειας.
<P>
Θα ήθελα να αναφέρω τους εργαζομένους στο Ευρωπαϊκό Κοινοβούλιο, οι οποίοι διευκολύνουν το έργο μας πάρα πολύ. Το προσωπικό που βρίσκεται στην είσοδο των επισκεπτών στο κτήριο LOW παγώνει. Υπάρχει πάνω από την πόρτα μια ισχυρή μονάδα για τη θέρμανση της εισόδου για τους επισκέπτες και το προσωπικό, αλλά είναι χαλασμένη όλο τον χειμώνα. Περίμενα κάποια στιγμή εκεί και πάγωσα. Δεν γνωρίζω πώς αυτό μπορεί να είναι υγιεινό για το προσωπικό που πρέπει να κάθετε εκεί όλη την ημέρα. Ζήτησα ορισμένες φορές να επιδιορθωθεί η θέρμανση και σας παρακαλώ να δείτε εάν μπορεί να επισκευαστεί η θέρμανση για χάρη της υγείας και της ασφάλειας του προσωπικού αυτού του κτηρίου.
<SPEAKER ID="315" LANGUAGE="PT" NAME="Silva Peneda (PPE-DE )." AFFILIATION="">
<P>
    Κύριε Πρόεδρε, κύριε Επίτροπε, 4,8 εκατομμύρια εργατικά ατυχήματα ετησίως καταλήγουν σε 5 200 θανάτους και αφήνουν 13 000 θύματα με μόνιμες αναπηρίες. Δε πρόκειται για μια νέα επιδημία που έχει ξεσπάσει έξω από τα σύνορά μας, κύριε Πρόεδρε, αλλά για κάτι που συμβαίνει στην πραγματικότητα στο εσωτερικό της Ευρωπαϊκής Ένωσης.
<P>
Τα ατυχήματα στον χώρο εργασίας είναι μια αληθινή τραγωδία και έχουν ανυπολόγιστο ανθρώπινο και οικονομικό κόστος. Πρέπει να αναγνωρίσω ότι οι πλέον πρόσφατες ενδείξεις είναι ότι ο αριθμός των ατυχημάτων μειώνεται – ακριβώς πιστεύω λόγω των μέτρων που λαμβάνονται για να βελτιωθεί η προστασία της υγείας και της ασφάλειας των εργαζομένων. Οι αριθμοί εξακολουθούν να είναι ανησυχητικά υψηλοί, ωστόσο, και όσο και αν φαίνεται απίστευτο, περισσότεροι από το 50% των ευρωπαίων εργαζομένων εξακολουθούν να μην έχουν καμία πρόσβαση σε μηχανισμούς πρόληψης ατυχημάτων. Μεταξύ των πιο ευπαθών ομάδων, οι προσωρινά απασχολούμενοι μετανάστες αξίζουν ιδιαίτερης προσοχής, όπως και οι τομείς των κατασκευών, της αλιείας και της γεωργίας.
<P>
Τέλος, μια ρητή αναφορά στη βασική έννοια σε αυτόν τον τομέα – την πρόληψη. Είναι σημαντικό να ενισχυθεί ο αριθμός, η ποιότητα και οι αρμοδιότητες των υπηρεσιών επιθεώρησης εργασίας και να αυξηθούν οι κυρώσεις για την αδυναμία συμμόρφωσης με τη νομοθεσία. Σε μια χρονική συγκυρία που οι στόχοι της Λισαβόνας μόλις αναθεωρήθηκαν, με την έννοια ότι ένα υγιές και ασφαλές περιβάλλον εργασίας είναι αποφασιστικός παράγοντας για την ανάπτυξη –και τη συνεχιζόμενη ανάπτυξη– της ευρωπαϊκής οικονομίας, θα ήθελα να επισημάνω ότι το κείμενο των παραγράφων 27 και 29 της έκθεσης που συζητάμε δεν έχει νόημα.
<SPEAKER ID="316" LANGUAGE="" NAME="Ματσάκης (ALDE )." AFFILIATION="(">
<P>
    Κύριε Πρόεδρε, συγχαίρω τον κ. Maštálka για την πραγματικά εξαιρετική έκθεσή του. Ο εισηγητής εκθέτει με σαφήνεια τον ανεπαρκή και απαράδεκτο τρόπο με τον οποίο η Επιτροπή αντιμετωπίζει το θέμα της υγείας και της ασφάλειας στον χώρο εργασίας τα τελευταία χρόνια. Κάνει συγκεκριμένες και λογικές προτάσεις σχετικά με τον τρόπο αντιμετώπισης της κατάστασης.
<P>
Η σπουδαιότητα της ύπαρξης κατάλληλης νομοθεσίας σε αυτόν τον τομέα και της αποτελεσματικής και γρήγορης εφαρμογής της είναι σαφής. Η σημερινή κατάσταση δεν είναι καθόλου ικανοποιητική και το ανθρώπινο κόστος που συνεπάγεται είναι τεράστιο. Κάθε χρόνο στα 25 κράτη μέλη της ΕΕ, περίπου 400 000 εργαζόμενοι μένουν ανάπηροι για μια ζωή, εξαιτίας ενός ατυχήματος ή μιας ασθένειας που σχετίζεται με τον χώρο εργασίας. Κάθε χρόνο υπολογίζεται ότι περίπου 8 000 άνθρωποι πεθαίνουν λόγω ατυχημάτων ή ασθενειών που σχετίζονται με την εργασία. Το οικονομικό κόστος είναι εξίσου τεράστιο. Υπολογίζεται ότι είναι περίπου 3%-4% του ΑΕΠ.
<SPEAKER ID="317" LANGUAGE="" NAME="Bushill-Matthews (PPE-DE )." AFFILIATION="(">
<P>
Ο εισηγητής άδραξε την ευκαιρία για να ζητήσει περαιτέρω νομοθεσία και να υπογραμμίσει τη σημασία της διεύρυνσης των εξουσιών των συνδικαλιστικών οργανώσεων. Δεν συμφωνώ με αυτό και, έτσι, θα στηρίξω τις τροπολογίες της συναδέλφου μου, της κ. Weisgerber. Με μάλλον πονηρό τρόπο, ο εισηγητής άδραξε επίσης την ευκαιρία που του έδωσε αυτή η έκθεση σχετικά με την υγεία και την ασφάλεια για να προωθήσει, επί της προφανούς βάσης της υγείας και της ασφάλειας, την οδηγία σχετικά με τους άτυπα εργαζόμενους, η οποία αφορά εταιρείες προσωρινής απασχόλησης.
<SPEAKER ID="318" LANGUAGE="SL" NAME="Novak (PPE-DE )." AFFILIATION="">
<SPEAKER ID="319" LANGUAGE="CS" NAME="Špidla," AFFILIATION="Επιτροπή">
<P>
   . Κυρίες και κύριοι, επιτρέψτε μου να συνοψίσω τη συζήτηση, που επιβεβαίωσε όσα ειπώθηκαν στην εισαγωγή, δηλαδή ότι η έκθεση του κ. Maštálka εκπονήθηκε με μεγάλη επιμέλεια βάσει μιας συζήτησης στην οποία συμμετείχαν όλα τα ενδιαφερόμενα μέρη. Πρέπει να πω ότι υπήρξαν κάποιες βασικές πτυχές που με ευχαρίστησαν. Η πρώτη από αυτές αναφέρθηκε ήδη στη συζήτηση, ήτοι ότι κανείς δεν αμφιβάλει ότι η υγεία και η ασφάλεια στον χώρο εργασίας είναι ένα σημαντικό θέμα και, μπορούμε να πούμε, ένα από τα σημαντικότερα θέματα που πρέπει να αντιμετωπίσουμε.
<P>
Χαιρετίζω το γεγονός ότι κανείς δεν αμφιβάλει πως οι λογικοί κανόνες είναι αποτελεσματικοί, και πράγματι η έκθεση υποστήριξε τη θέση αυτή. Παρόλο που όπως ανέφερα τα θανατηφόρα εργατικά ατυχήματα μειώθηκαν κατά 30%, 2 500 ανθρώπινες ζωές εξακολουθούν να χάνονται άδικα – γύρω στις 2 500 ανθρώπινες ζωές κάθε χρόνο. Επιπλέον, είναι ατυχές το γεγονός ότι σε κάθε θάνατο αντιστοιχούν περίπου δύο άνθρωποι που μένουν με μόνιμες αναπηρίες. Αυτό σημαίνει άλλες 5 000 ανθρώπινες τραγωδίες.
<P>
Πιστεύω ότι σωστά ειπώθηκε ότι δεν είναι απόλυτα σωστό να χρησιμοποιούμε τον διαχωρισμό νέων και παλαιών κρατών μελών, διότι από την 1η Μαΐου ούτε τα κράτη μέλη ούτε τα προβλήματα που σχετίζονται με την υγεία και την ασφάλεια στον χώρο εργασίας περιορίζονται από γεωγραφικά σύνορα και ότι υπάρχουν πολλοί παράγοντες που παίζουν ρόλο. Τα ζητήματα που σχετίζονται με συγκεκριμένα προβλήματα στην υγειονομική περίθαλψη έχουν επίσης μεγάλο ενδιαφέρον, και είναι αρκετά σαφές ότι η υγειονομική περίθαλψη είναι ένας τομέας που περιβάλλεται από πολλές δυσκολίες και σοβαρούς κινδύνους. Εκτιμώ επίσης τις ανησυχίες που σχετίζονται με όσους είναι λιγότερο ικανοί για οποιονδήποτε λόγο, και τις ανησυχίες για τις συναφείς με το φύλο πτυχές ορισμένων κινδύνων.
<SPEAKER ID="320" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, Πέμπτη, στις 12.00. 
<SPEAKER ID="321" LANGUAGE="" NAME="Πρόεδρος." AFFILIATION="">
<SPEAKER ID="322" LANGUAGE="CS" NAME="Špidla," AFFILIATION="Επιτροπή">
<P>
Ο λόγος για τη σημερινή συζήτηση σε αυτό το Σώμα είναι ξανά το εργοστάσιο Thyssen-Krupp στο Terni. Το Κοινοβούλιο συζήτησε το μέλλον αυτού του εργοστασίου πριν από ένα χρόνο και είχε φανεί ότι οι διαπραγματεύσεις θα είχαν αίσιο τέλος, εφόσον η εταιρεία εγκατέλειψε τα σχέδια που είχε εξαγγείλει λίγες εβδομάδες νωρίτερα και αφορούσαν το κλείσιμο του εργοστασίου, ή εν πάση περιπτώσει ματαίωσε αυτά τα σχέδια. Τώρα πάλι φαίνεται δυστυχώς ότι η Thyssen-Krupp προτίθεται να υλοποιήσει τις αρχικές της ιδέες. Δεν είναι αρμοδιότητα της Επιτροπής να κρίνει αν μια απόφαση τέτοιου είδους δικαιολογείται από οικονομικής απόψεως, ή να αναμιχθεί άμεσα σε αυτή τη διαδικασία με οποιονδήποτε τρόπο, εκτός και αν υπάρχει παραβίαση των κοινοτικών κανόνων. Τίποτα δεν δείχνει ότι συμβαίνει κάτι τέτοιο αυτή τη στιγμή. Η Επιτροπή δεν διαθέτει καμία πληροφορία που θα την οδηγούσε στο να πιστέψει ότι η εταιρεία παραβαίνει τους κανόνες που εφαρμόζονται σε αυτές τις περιπτώσεις, είτε πρόκειται για κανόνες που διέπουν τις εργασιακές σχέσεις ή για κανόνες σε άλλα πεδία. Απ’ όσο γνωρίζουμε, δεν έχει υποβληθεί καμία καταγγελία ή δήλωση προς αυτή την κατεύθυνση. Αν συνέβαινε κάτι τέτοιο, η Επιτροπή θα ελάμβανε φυσικά τα απαραίτητα μέτρα χρησιμοποιώντας τις αρμοδιότητες που της εκχωρεί η Συνθήκη.
<P>
Από οικονομικής απόψεως, μπορούμε να θρηνούμε για την απόφαση που αφορά την τύχη αυτού του εργοστασίου και πρέπει να λάβουμε υπόψη κάθε αρνητικό αντίκτυπο που η απόφαση θα έχει σε εκατοντάδες ανθρώπους και στην ευημερία της περιοχής, αν τελικά επιβεβαιωθεί. Μπορούμε να θλιβόμαστε για το γεγονός ότι οι προσπάθειες που έκαναν οι υπάλληλοι της περιφερειακής διοίκησης εδώ και πλέον του ενός έτους, και που πιστεύω ότι πρέπει να αναγνωριστούν, δεν ήταν αρκετές για να αποτρέψουν τη διακοπή κάποιων εκ των δραστηριοτήτων στο εργοστάσιο του Terni. Η εταιρεία είναι ελεύθερη να λάβει τέτοιου είδους αποφάσεις, ωστόσο, και ως τέτοια η απόφασή της πρέπει να γίνει σεβαστή. Η ελευθερία της εταιρείας πρέπει να γίνει σεβαστή, αλλά έχει επίσης ευθύνες, ειδικά όσον αφορά την πλήρη και αποτελεσματική συμμετοχή των εργαζομένων και των εκπροσώπων του στη διαδικασία λήψης αποφάσεων. Αναφορά σε αυτό γίνεται σε διάφορες κοινοτικές οδηγίες και στην εθνική νομοθεσία. Το μόνο που μπορούμε να επαναλάβουμε είναι ότι πρέπει να τηρούνται ακόμη και σε δύσκολες περιστάσεις όπως αυτή.
<SPEAKER ID="323" LANGUAGE="IT" NAME="Tajani (PPE-DE )," AFFILIATION="εξ ονόματος της Ομάδας">
<P>
Η απόφαση της Thyssen-Krupp να κλείσει πρώτα τη γραμμή παραγωγής του μαγνητικού χάλυβα και εν συνεχεία να θέσει σε διαθεσιμότητα και να απολύσει εκατοντάδες εργαζόμενους των εγκαταστάσεων του Terni, δεν αποτελεί απλώς παραβίαση όλων των συμφωνιών που υπεγράφησαν την εποχή της ιδιωτικοποίησης, αλλά και μία οικονομικά αλόγιστη επιλογή. Πράγματι, η εταιρεία απολάμβανε προνομιακής μεταχείρισης από όλα τα εθνικά και ευρωπαϊκά όργανα που δεν εφαρμόσθηκε σε καμία άλλη ιταλική εταιρεία του τομέα.
<P>
Αρκεί να υπενθυμίσουμε τις δημόσιες επενδύσεις, αρχής γενομένης από τα Διαρθρωτικά Ταμεία που συνδέονται με τον στόχο 2 –θέμα για το οποίο διαβλέπω μια πιθανή παρέμβαση της Επιτροπής– για να μην αναφερθούμε στην πρόσφατη δέσμευση της ιταλικής κυβέρνησης για διασφάλιση της παροχής ηλεκτρικής ενέργειας με οικονομικά προνομιακούς όρους, έως την κατασκευή της αναγκαίας νέας μονάδας. Σε όλα τα προβλήματα που συνδέονται με την κατασκευή των αναγκαίων υποδομών για την αξιοποίηση των εγκαταστάσεων δόθηκε επίσης λύση από την ιταλική κυβέρνηση, χωρίς να λησμονούμε την αγορά του μαγνητικού χάλυβα. Η ιταλική μαζί με τη γερμανική αγορά είναι οι πλέον σημαντικές.
<P>
Είναι συνεπώς ακατανόητοι οι λόγοι που οδήγησαν την Thyssen-Krupp να μην ολοκληρώσει τις διαπραγματεύσεις που είχαν φθάσει πλέον στην τελική ευθεία, με την υπογραφή του πρωτοκόλλου συμφωνίας για να δοθεί τέρμα στην αντιδικία. Γεννάται λοιπόν η υποψία ότι τα αρνητικά αποτελέσματα που δηλώνει η εταιρεία οφείλονται σε επιλογές που αποσκοπούν αποκλειστικά σε μεταβιβάσεις εντός του ομίλου, με τιμές πώλησης προς όφελος των συνδεδεμένων εταιρειών του.
<P>
Το κοινό ψήφισμα επί του οποίου θα αποφανθούμε αύριο δεν είναι μόνο μια κίνηση αλληλεγγύης, αλλά αντιπροσωπεύει και τη δέσμευση του Ευρωπαϊκού Κοινοβουλίου να κινητοποιήσει την Επιτροπή και τα κράτη μέλη προκειμένου να παρέμβουν με πρωτοβουλίες ώστε να αποτραπεί η συρρίκνωση της χαλυβουργίας. Ζητούμε λοιπόν από τη γερμανική κυβέρνηση να παρέμβει άμεσα στην ηγεσία της Thyssen για την επανέναρξη των διαπραγματεύσεων με τους κοινωνικούς εταίρους.
<P>
Η μετεγκατάσταση, κυρίως στην Κίνα, δεν μπορεί να πραγματοποιηθεί χωρίς σεβασμό των ανθρωπίνων και συνδικαλιστικών δικαιωμάτων, αρχής γενομένης από τα δικαιώματα των κινέζων εργαζομένων. Κύριε Πρόεδρε, η περίπτωση του Terni δεν είναι απλώς μια ιταλική υπόθεση. Είναι μια ευρωπαϊκή υπόθεση που δεν πρέπει να υποτιμήσουμε και αποτελεί χαρακτηριστική περίπτωση για όλο τον κλάδο της χαλυβουργίας. Να γιατί όλα τα όργανα και όλες οι πολιτικές δυνάμεις καλούνται να διατυπώσουν συγκεκριμένες προτάσεις για την προστασία της χαλυβουργίας, της απασχόλησης, αλλά και της έρευνας, καθώς στις εγκαταστάσεις του Terni διεξάγεται και έρευνα.
<P>
Θα διαπράξουμε ένα πολύ σοβαρό σφάλμα εάν δεν αντιδράσουμε καταδικάζοντας απερίφραστα την άρνηση αποδοχής εποικοδομητικών προτάσεων. Ένα σφάλμα που πρέπει να καταδικάσουν όλες οι πολιτικές δυνάμεις. Να γιατί απευθύνουμε ακόμα μια φορά έκκληση προς τη γερμανική κυβέρνηση να παρέμβει άμεσα στην ηγεσία της Thyssen-Krupp ώστε να αντιληφθεί τη σημασία των εγκαταστάσεων του Terni και του σφάλματος που διαπράττει αυτές τις ημέρες. 
<SPEAKER ID="324" LANGUAGE="IT" NAME="Panzeri (PSE )," AFFILIATION="εξ ονόματος της Ομάδας">
<P>
    Κύριε Πρόεδρε, κύριε Επίτροπε, κυρίες και κύριοι, δεν ξέρω πώς να εκλάβω την απόφαση της Thyssen-Krupp να απολύσει αύριο το πρωί 630 εργαζόμενους, εκτός από εκείνους που έχει ήδη θέσει σε διαθεσιμότητα στον τομέα του μαγνητικού χάλυβα. Δεν ξέρω εάν πρέπει να την εκλάβω ως έλλειψη σεβασμού προς αυτό το Σώμα που συζητά για την υπόθεση ή απλώς ως μια ξεκάθαρη παραδοχή των αντιφάσεων που χαρακτηρίζουν τη βιομηχανική πολιτική.
<P>
Πριν από λίγες μόλις ημέρες, η εταιρεία απέστειλε επιστολή σε βουλευτές του Ευρωπαϊκού Κοινοβουλίου –δεν γνωρίζω σε πόσους– όπου δηλώνει τη βούληση να υπερασπισθεί τις θέσεις της στον μαγνητικό χάλυβα, καθώς και την πρόθεση να επενδύσει στον ανοξείδωτο χάλυβα. Οι επιλογές των τελευταίων ωρών διαψεύδουν όλες αυτές τις δηλώσεις. Η αλήθεια είναι ότι η απόφαση να διακόψει τη λειτουργία του τμήματος μαγνητικού χάλυβα δημιουργεί σοβαρά προβλήματα απασχόλησης και έχει αρνητικές επιπτώσεις στο σύνολο των εγκαταστάσεων και στην περιοχή του Terni.
<P>
Από άποψη απασχόλησης, η απόφαση αυτή μπορεί να προκαλέσει την απώλεια 1500 και πλέον θέσεων εργασίας στα χαλυβουργεία και στους συνδεδεμένους τομείς. Σαν να μην έφτανε αυτό, η Thyssen-Krupp δείχνει να μην έχει πλέον κανένα ενδιαφέρον να επωφεληθεί των υποδομών και του κόστους της ενέργειας, ζητήματα για τα οποία ασκούσε συνεχείς πιέσεις. Αντικειμενικά, το γεγονός αυτό σημαίνει ότι επιθυμεί να έχει τα χέρια ελεύθερα για να διακόψει σταδιακά την παραγωγή και του ανοξείδωτου χάλυβα, ο οποίος, σύμφωνα με την εταιρεία, έπρεπε να αποτελέσει τη στρατηγική δραστηριότητα των εγκαταστάσεων.
<P>
Μοιάζει με ένα έργο που έχουμε ξαναδεί. Μετά την κατάκτηση της ιταλικής αγοράς μειώνεται σταδιακά ο όγκος παραγωγής του Terni με τη διακοπή της παραγωγής του μαγνητικού χάλυβα για να γίνουν επενδύσεις αλλού. Εν τέλει, τα χαλυβουργεία του Terni υποβαθμίζονται σε περιφερειακό επίπεδο, μειώνεται σημαντικά η παραγωγή –αναφέρομαι σε 800 000 τόνους ετησίως όταν η παραγωγική ικανότητα φτάνει τα 2 000 000 τόνους– ενώ το ενεργειακό κόστος παραμένει υψηλό, δρομολογώντας ουσιαστικά τη διάλυση.
<P>
Μήπως είμαστε καχύποπτοι; Ας μας εξηγήσουν τότε γιατί επί τρία έτη παράγεται ανοξείδωτος χάλυβας σε εγκαταστάσεις δεκαετιών, ενώ μια νέα εγκατάσταση τριών μόλις ετών μένει ουσιαστικά αχρησιμοποίητη. Νομίζω πως είναι πλέον γνωστό σε όλους ότι είναι αδύνατον να βρεθεί ένα κιλό χάλυβα οποιουδήποτε τύπου, καθώς η αγορά εμφανίζει σαφή σημάδια σημαντικής έλλειψης υλικού, ραγδαίας αύξησης των τιμών και πλήρους κορεσμού της παγκόσμιας παραγωγικής ικανότητας εντελώς κορεσμένες για μεγάλο χρονικό διάστημα. Είναι απόλυτα σαφές ότι η διακοπή της λειτουργίας στο Terni θα προκαλούσε περαιτέρω αύξηση των τιμών και θα έθετε σε σοβαρή δυσκολία την ιταλική ηλεκτρομηχανική βιομηχανία που απορροφά το 40% της ευρωπαϊκής κατανάλωσης.
<P>
Η εταιρεία αρνήθηκε ακόμη και να λάβει υπόψη της εναλλακτικές λύσεις, όπως, για παράδειγμα, τη δημιουργία μιας κοινοπραξίας ιταλών χρηστών σαν αυτή που υπάρχει ήδη στην Αγγλία, την προμήθεια από τη Γερμανία των υλικών όπως συμβαίνει ήδη σε ορισμένες εγκαταστάσεις παραγωγής (για παράδειγμα στο Genselkirchen ή ακόμη και σε ανταγωνιστικές εγκαταστάσεις, όπως στο Newport), την επανέναρξη της λειτουργίας ενός ηλεκτρικού κλιβάνου που έχει ήδη εγκατασταθεί στο Terni και απαιτεί μια μικρή μόνο επένδυση για περιβαλλοντικούς λόγους. Είμαστε λοιπόν σήμερα αντιμέτωποι με αυτές τις δύσκολες συνθήκες που θεωρούμε απαράδεκτες για το παραγωγικό και κοινωνικό κόστος που προϋποθέτουν.
<P>
Τέλος, πιστεύω πως είναι απολύτως αναγκαίο όχι μόνο να δοθούν απαντήσεις σχετικά με την κατάσταση των διαδικασιών αναδιοργάνωσης σε ευρωπαϊκό επίπεδο, αλλά να προβληματισθούμε επίσης πολύ σοβαρά και διεξοδικά για τη βιομηχανική πολιτική που είναι αναγκαία στην Ευρώπη προκειμένου να αντιμετωπίσει τα προβλήματα ανταγωνιστικότητας. Όσο νωρίτερα το πράξουμε, τόσο καλύτερα θα είναι. Συζητώντας αυτά τα τόσο σημαντικά θέματα, το Ευρωπαϊκό Κοινοβούλιο μπορεί να συμβάλει σε πολύ μεγάλο βαθμό στη θετική επίλυση της υπόθεσης των χαλυβουργείων του Terni και στη δημιουργία σοβαρών προοπτικών για την ευρωπαϊκή βιομηχανία. 
<SPEAKER ID="325" LANGUAGE="IT" NAME="Andria (ALDE )," AFFILIATION="εξ ονόματος της Ομάδας">
<P>
Η Thyssen-Krupp, μέσω και της Acciai Speciali Terni, καταλάμβανε επάξια μέχρι σήμερα μία από τις πρώτες θέσεις αυτού του κύκλου των παγκόσμιων παραγωγών ανοξείδωτου και μαγνητικού χάλυβα και πρωταγωνιστούσε στον τομέα της έρευνας. Στο σχέδιο των επενδύσεών της, η επιχείρηση είχε δεσμευθεί να καταστήσει το Terni το ευρωπαϊκό κέντρο αριστείας στους μαγνητικούς χάλυβες, χάρη και στα προνόμια από άποψη υποδομών και κόστους ενέργειας που διασφάλισε από την ιταλική κυβέρνηση τον Ιούνιο του 2004. Θα πρέπει να ληφθεί επίσης υπόψη ότι πρόσθετες επενδύσεις από το Ευρωπαϊκό Κοινωνικό Ταμείο χρησιμοποιήθηκαν για την ανάπτυξη του τοπικού συστήματος, των υποδομών και της επαγγελματικής κατάρτισης.
<SPEAKER ID="326" LANGUAGE="DE" NAME="Kusstatscher (Verts/ALE )," AFFILIATION="εξ ονόματος της Ομάδας">
<P>
    Κύριε Πρόεδρε, συμφωνώ απόλυτα επί της ουσίας με όσα είπαν οι προηγούμενοι ομιλητές και θα ήθελα να κάνω ορισμένες κριτικές παρατηρήσεις σχετικά με τους οικονομικούς κύκλους. Τι θα δείξει την πραγματική αξία των κοινωνικών δηλώσεων που ακούγονται διαρκώς σε επίπεδο ΕΕ λίγες μόνο εβδομάδες πριν από την επίσημη καταγραφή τους όχι μόνον ως τμήμα της διαδικασίας της Λισαβόνας, αλλά και στη Συνθήκη για το ευρωπαϊκό σύνταγμα; Η αντιμετώπιση των εργαζομένων της Thyssen-Krupp στην αδύναμη διαρθρωτικά περιοχή του Terni της Umbria.
<P>
Η περίπτωση Thyssen-Krupp είναι επίσης για εμάς μία δοκιμή όλων αυτών στην πράξη. Δαπανήθηκαν πολλοί πόροι από το ευρωπαϊκό διαρθρωτικό και κοινωνικό ταμείο. Σε ποιο μέτρο θέλουν και μπορούν τα κράτη μέλη και η Επιτροπή να εμμείνουν στην τήρηση των όρων τους για την ενίσχυση των επιχειρήσεων; Αυτό δεν είναι κάτι που μπορούν να περιμένουν μόνο οι εργαζόμενοι και οι οικογένειές τους, αλλά και οι φορολογούμενοι σε ολόκληρη την Ευρώπη, και ενόψει της μελλοντικής βιωσιμότητας ενός βιομηχανικού κλάδου ζωτικής σημασίας – που υπήρξε άλλωστε ο νονός της πρώτης ευρωπαϊκής κοινότητας, δηλαδή της Ευρωπαϊκής Κοινότητας Άνθρακα και Χάλυβα. Εμείς, η Ομάδα των Πρασίνων/ΕΕΣ θα εγκρίνουμε το ψήφισμα. 
<SPEAKER ID="327" LANGUAGE="IT" NAME="Musacchio (GUE/NGL )," AFFILIATION="εξ ονόματος της Ομάδας">
<P>
    Κύριε Πρόεδρε, κυρίες και κύριοι, αυτήν τη στιγμή οι παρόντες στην Αίθουσα είναι λίγοι, αλλά στην πραγματικότητα είναι πάρα πολλοί αυτοί που παρακολουθούν με ενδιαφέρον και αγωνία. Εχθές, μια μικρή αντιπροσωπεία αυτής της εργατικής κοινότητας έφθασε με δικά της έξοδα έως το Στρασβούργο. Πράγματι, αν και συζητάμε για μια μικρή ιταλική πόλη, το Terni, στην πραγματικότητα συζητάμε για το μέλλον όλης της Ευρώπης.
<P>
Για όσους δεν το γνωρίζουν, το Terni είναι μια πόλη στην καταπράσινη Ούμπρια που διαφέρει από τις άλλες. Στην περιοχή της λίμνης Τρασιμένης με τις μεσαιωνικές πόλεις, τον μυστικισμό του Αγίου Φραγκίσκου και τους αναγεννησιακούς ζωγράφους, το Terni είναι εδώ και 120 χρόνια η πόλη του χάλυβα και των χαλυβουργών. Η χαλυβουργία είναι η κινητήριος δύναμη της πόλης που στάθηκε ικανή να την υπερασπίσει και να την εξειδικεύσει ακόμη και κατά τη διάρκεια του Πολέμου εκσυγχρονίζοντας την παραγωγή της επί έναν και πλέον αιώνα.
<P>
Δεν υπάρχουν βάσιμοι οικονομικοί λόγοι για να συγκεντρωθεί η παραγωγή του μαγνητικού χάλυβα στη Γαλλία και στη Γερμανία: από τις εγκαταστάσεις του Terni η Thyssen-Krupp αποκόμισε το 2004 πολλά εκατομμύρια ευρώ καθαρού κέρδους. Τον Ιούνιο, πριν από λίγους μόλις μήνες, η εταιρεία είχε υπογράψει ενώπιον της ιταλικής κυβέρνησης μια συμφωνία με τους κοινωνικούς εταίρους για την αναζωογόνηση της παραγωγής στις εγκαταστάσεις του Terni και το Ευρωπαϊκό Κοινοβούλιο είχε στηρίξει με την ψήφο του αυτή τη συμφωνία.
<P>
Τώρα, οι ιδιοκτήτες της εταιρείας θέλουν να παραβούν αυτές τις συμφωνίες, αναγγέλλοντας μάλιστα σήμερα την απόλυση αύριο 600 εργαζομένων, εκτός των 370 εργαζομένων στον τομέα του μαγνητικού χάλυβα που έχουν ήδη απολυθεί. Η επιστολή που απέστειλε η εταιρεία στους βουλευτές του Ευρωπαϊκού Κοινοβουλίου διαψεύδεται συνεπώς από τα γεγονότα, καθώς και από τις ίδιες τις αντιφάσεις του κειμένου, πράγμα που με πείθει ακόμη περισσότερο πως είναι ανάγκη να ψηφίσουμε για λόγους ουσίας και δημοκρατίας υπέρ του ενιαίου ψηφίσματος που παρουσιάσαμε.
<P>
Η παραβίαση υπογεγραμμένων συμφωνιών και η καταφανής διάψευση ενός κατατεθέντος σχεδίου επενδύσεων είναι πολύ επικίνδυνη για την Ευρώπη, καθώς δημιουργεί μια Ευρωπαϊκή Ένωση που κυριαρχείται από την ανεξέλεγκτη μετεγκατάσταση, τη διακοπή της λειτουργίας των βιομηχανιών και τις κερδοσκοπικές λογικές, οι οποίες θα οδηγούσαν αναπόφευκτα στην παρακμή και στην κρίση. Για τον λόγο αυτόν, η παρέμβαση στο Terni σημαίνει παρέμβαση για το μέλλον όλων μας και ανάληψη μιας εποικοδομητικής πρωτοβουλίας για τα πραγματικά συμφέροντα μιας Ευρώπης της εργασίας και της ανάπτυξης. Προσθέτω πως, εάν πεισματικά αποκλεισθεί κάθε άλλη οδός, θα ήταν σκόπιμη μια δημόσια παρέμβαση για τη διασφάλιση ενός μέλλοντος που σε διαφορετική περίπτωση απειλείται. 
<SPEAKER ID="328" LANGUAGE="IT" NAME="Angelilli (UEN )," AFFILIATION="εξ ονόματος της Ομάδας">
<P>
    Κύριε Πρόεδρε, κυρίες και κύριοι, θα θέλαμε να επαναλάβουμε ακόμα μία φορά ότι η υπόθεση της Acciai Speciali Terni δεν μπορεί να θεωρηθεί μια τοπική ή έστω εθνική υπόθεση, αλλά αφορά όλη την ευρωπαϊκή χαλυβουργία, η οποία αποτελεί απαραίτητο στοιχείο της κοινοτικής μας βιομηχανίας.
<P>
Για να αντιμετωπίσει την περίπτωση Thyssen-Krupp, η Ιταλία καταβάλλει κάθε δυνατή προσπάθεια σε όλα τα επίπεδα. Είναι πλέον καιρός να έλθει ένα θετικό μήνυμα και από τη Γερμανία και η Ευρωπαϊκή Ένωση να αναλάβει τις ευθύνες της. Γνωρίζουμε ότι η περίπτωση του Terni δεν είναι η πρώτη ούτε η τελευταία. Υπάρχει ένας μακρύς κατάλογος εταιρειών, οι οποίες, αφού αποκομίσουν σημαντικά κέρδη χάρη στις θυσίες, τις προσπάθειες και τον επαγγελματισμό των εργαζομένων, προτιμούν τη μετεγκατάσταση κατά προτίμηση σε χώρες εκτός της Ευρωπαϊκής Ένωσης, μεταβιβάζοντας ανενδοίαστα στα κράτη μέλη τα προβλήματα για την απασχόληση και την κοινωνία.
<P>
Όπως επεσήμαναν ήδη ορισμένοι συνάδελφοι σήμερα, ενώ η Thyssen-Krupp μας διαβεβαίωνε από τη μία με μια επιστολή, από την άλλη ανακοίνωνε σήμερα το πρωί την απόλυση 630 εργαζομένων. Δεν θα μπορούσαμε να μην χαρακτηρίσουμε αλαζονική αυτήν τη συμπεριφορά. Αυτό αποδεικνύει ότι η Thyssen-Krupp δεν έχει καμία πρόθεση να λάβει υπόψη της το αυριανό ψήφισμα του Ευρωπαϊκού Κοινοβουλίου.
<SPEAKER ID="329" LANGUAGE="IT" NAME="Battilocchio (NI )." AFFILIATION="">
<P>
    Κύριε Πρόεδρε, κυρίες και κύριοι, λαμβάνω τον λόγο εξ ονόματος του νέου Ιταλικού Σοσιαλιστικού Κόμματος. Το βεβιασμένο και γεμάτο υποσχέσεις ηλεκτρονικό μήνυμα που απέστειλε σήμερα το απόγευμα ενόψει της αποψινής συζήτησης η Thyssen-Krupp στους βουλευτές του Ευρωπαϊκού Κοινοβουλίου, δεν είναι καθόλου πειστικό. Αυτή είναι η ώρα για δράση και όχι για λόγια.
<P>
Πίσω από την αναγγελθείσα θέση σε διαθεσιμότητα εκατοντάδων εργαζομένων αναδεικνύεται το δράμα εκατοντάδων οικογενειών που διακρίνουν στον ορίζοντα ένα αβέβαιο και χειρότερο μέλλον. Συμμετείχα τις προηγούμενες ημέρες σε μια πολιτική συγκέντρωση του νέου Ιταλικού Σοσιαλιστικού Κόμματος στα χαλυβουργεία του Terni και διαπίστωσα χωρίς καμία αμφιβολία ότι το Terni και η Ούμπρια συνολικά είναι ενωμένοι και αποφασισμένοι να αναλάβουν έναν τολμηρό και σκληρό αγώνα, όχι μόνο για να υπερασπίσουν την παραγωγική και οικονομική τους βάση, αλλά προπαντός για να προστατεύσουν την αξιοπρέπεια της τοπικής κοινότητας.
<P>
Γενικότερα, τα κοινοτικά όργανα δεν μπορούν να σιωπούν σε αυτήν τη φάση, καθώς η μαζική φυγή επενδύσεων και οι μετεγκαταστάσεις σε χώρες εκτός Ευρώπης πολύτιμων τομέων της παραγωγής αποδομούν την ευρωπαϊκή παραγωγική ικανότητα. Επίσης, στη συγκεκριμένη περίπτωση, πρέπει να επισημάνουμε ότι η Thyssen-Krupp επωφελήθηκε από χρηματοδοτήσεις και φορολογικές ελαφρύνσεις από την Ένωση όταν αποφάσισε την αγορά των εγκαταστάσεων του Terni, με την προϋπόθεση ότι θα διατηρούσε στην Ιταλία τις δραστηριότητες και θα προστάτευε τις θέσεις εργασίας. Οι δεσμεύσεις αυτές καταπατήθηκαν όλες υπέρ της προοπτικής μετεγκατάστασης στην Ανατολή και θα πρέπει να αναρωτηθούμε ποια είναι και πώς θα γίνουν σεβαστά τα δικαιώματα και οι συνδικαλιστικές εγγυήσεις.
<P>
Τη δεκαετία του ’50 ο Schuman δημιούργησε την Ανώτατη Αρχή Άνθρακα και Χάλυβα θέτοντας ουσιαστικά τις βάσεις και δημιουργώντας τις προϋποθέσεις για μια φιλόδοξη και συνολική πορεία ενοποίησης που δεν θα ήταν μόνον οικονομική. Σήμερα που το δύσκολο αυτό πολιτικό εγχείρημα έχει σημειώσει τεράστια πρόοδο, δεν πρέπει να επιτρέψουμε τη διάλυση αυτού του στρατηγικού τομέα με τη σιωπή μας.
<P>
Οι θεσμικοί φορείς, με πρώτη την κυβέρνηση, την περιφέρεια της Ούμπρια, την επαρχία και το δήμο του Terni, πρέπει να συμφωνήσουν μια κοινή στρατηγική με τους κοινωνικούς εταίρους που εμπλέκονται περισσότερο στη διαδικασία λήψης των αποφάσεων, προκειμένου να αντιπαρατεθούν εν συνεχεία με ουσιαστικό, ευθύ και αποφασιστικό τρόπο με την Thyssen. Η εταιρεία οφείλει να αναλάβει τις ευθύνες της εγκαταλείποντας τη θολή και μάλλον παρελκυστική αμυντική τακτική. Να καταστεί επίσης σαφές ότι στο μέλλον, η παραχώρηση κάθε δημόσιου πόρου πρέπει να προϋποθέτει πλέον συγκεκριμένες και κοινά αποδεκτές συμφωνίες για την απασχόληση, την ανάπτυξη του τόπου και τις επενδύσεις για τον εκσυγχρονισμό της παραγωγής.
<SPEAKER ID="330" LANGUAGE="DE" NAME="Langen (PPE-DE )." AFFILIATION="">
<P>
Άκουσα με ενδιαφέρον τον Επίτροπο Špidla να λέει πως δεν υπάρχουν ενδείξεις παραβιάσεων των συμφωνιών. Βάσει εγγράφων που μου απέστειλε η Thyssen-Krupp, η εταιρεία αυτή επένδυσε κατά τα τελευταία χρόνια 700 εκατ. ευρώ και έλαβε συνολικά 17 εκατ. ευρώ σε επιδοτήσεις. Με μία παγκόσμια αγορά χάλυβα ενός δισ. τόνων, η εγχώρια παραγωγή 1,2 εκατ. τόνων είναι λίγο περισσότερο από ένα χιλιοστό της παγκόσμιας παραγωγής, ενώ παράγονται και 70 000 τόνοι ταινίας μαγνητικού κυκλώματος και αυτό μας αφορά γιατί εδώ σημειώθηκαν απώλειες, των οποίων η αιτία δεν εντοπίζεται μόνο στην Ιταλία αλλά και στη νομοθεσία της Ευρωπαϊκής Ένωσης, στο μεγάλο κόστος της ενέργειας και στην περιβαλλοντική νομοθεσία.
<P>
Σκέφτομαι τις απαιτήσεις που επιβάλαμε στην εμπορία εκπομπών, που αφορούσαν ιδίως τη χαλυβουργία, για να επιτύχουμε να επιβληθούν σε ολόκληρη την Ευρώπη τεχνικές ελάχιστες προδιαγραφές που η ίδια ήδη πληροί – ως γνωστόν, ο άνθρακας είναι απαραίτητος για την παραγωγή χάλυβα και στον τομέα αυτόν υπάρχουν τεχνικά όρια. Θυμάμαι ότι εξετάζεται σε όλον τον κλάδο η μεταφορά των επιχειρήσεων σε μέρη όπου δεν ισχύει το πρωτόκολλο του Κυότο. Βλέπω ότι τα χυτήρια μετάλλου, ειδικά στις χώρες που παράγουν πολλές πρώτες ύλες, εξήγγειλαν άμεση αύξηση των τιμών τους κατά 90% και ότι υπάρχει μεγάλη ζήτηση στην Κίνα. Όλα αυτά αποτελούν συνθήκες πλαίσιο που κατά τη γνώμη μου καθιστούν αναγκαίο να ασχοληθεί τώρα η Επιτροπή όχι μόνο με όσα συμβαίνουν στο Terni – όσο σημαντικά και αν είναι ασφαλώς αυτά για τους εμπλεκομένους εργαζομένους– αλλά και με τον τομέα του χάλυβα γενικότερα.
<P>
Για τον λόγο αυτόν, πέρα από όσα συμβαίνουν στο Terni, ζητάμε στην παράγραφο 8 του ψηφίσματος μία ανακοίνωση, μία απογραφή, τον ορισμό ομάδας υψηλού επιπέδου, γιατί πρέπει να διασφαλίσουμε μακροπρόθεσμα στην Ευρωπαϊκή Ένωση τον χάλυβα ως πρώτη ύλη, καθώς και τη βάση παραγωγής, με τους τόπους παραγωγής ή και ανεξάρτητα από αυτούς. Αυτός είναι ο κοινός μας στόχος και γι’ αυτό υποστηρίζουμε την πρωτοβουλία των Ιταλών συναδέλφων μας. 
<SPEAKER ID="331" LANGUAGE="" NAME="Hughes (PSE )." AFFILIATION="(">
<P>
    Κύριε Πρόεδρε, το Σώμα ενέκρινε ομόφωνα πριν από έναν χρόνο ψήφισμα σχετικά με το συγκεκριμένο θέμα. Η οργή που εξέφρασαν πέρυσι όλες οι πλευρές του Σώματος ανάγκασε την Thyssen-Krupp να επανεξετάσει την απόφασή της να κλείσει το εργοστάσιό της στο Terni. Προχώρησε ακόμα περισσότερο: τον Ιούνιο του 2004, υπέγραψε νέα συμφωνία με ένα νέο επενδυτικό πρόγραμμα.
<P>
Το πρόγραμμα αυτό, όπως έχουμε ήδη πει, υποσχέθηκε να κάνει το Terni κέντρο παραγωγής χάλυβα με μαγνητικές ιδιότητες, κάτι που είναι περίεργο υπό το πρίσμα των όσων μόλις είπε ο κ. Langen. Εις αντάλλαγμα, θα είχε πλεονεκτήματα σε υποδομές και ενεργειακό κόστος, στο πλαίσιο της συμφωνίας με την ιταλική κυβέρνηση. Αυτά τα πλεονεκτήματα θα ήταν επιπλέον από τα ουσιαστικά οφέλη που θα είχε η εταιρεία άμεσα ή έμμεσα από τα ευρωπαϊκά διαρθρωτικά ταμεία.
<P>
Μετά από επτά μόλις μήνες, η Thyssen-Krupp αθέτησε αυτήν τη συμφωνία – και αυτό είναι το θέμα που εξετάζουμε εδώ σήμερα το απόγευμα. Προχώρησε σε κλείσιμο, παρακάμπτοντας τους κοινωνικούς εταίρους, την ιταλική κυβέρνηση και όλους όσοι συμμετείχαν στη συμφωνία. Η εταιρεία αυτή είναι η τελευταία από έναν μακρύ κατάλογο περιπτώσεων εμπαιγμού των νόμων της ΕΕ σχετικά με την ενημέρωση και τη διαβούλευση των εργαζομένων.
<P>
Δεν επικρίνω την Επιτροπή· επικροτώ πολλές από τις ιδέες που ο κ. Špidla συμπεριέλαβε τη νέα Κοινωνική Ατζέντα. Επιτρέψτε μου να σας υπενθυμίσω ορισμένες. Η Ατζέντα υπογραμμίζει την ανάγκη προνοητικής προσέγγισης της θετικής διαχείρισης των βιομηχανικών μεταλλαγών. Αναφέρεται στην ανάγκη ενίσχυσης του κοινωνικού διαλόγου, τον εκσυγχρονισμό της νομοθεσίας σχετικά με τις συλλογικές απολύσεις, καθώς και τον εκσυγχρονισμό και την παγίωση των σημερινών νόμων σχετικά με την ενημέρωση και τη διαβούλευση. Προτείνει την ιδέα διεθνικών συλλογικών συμφωνιών. Τέλος, στο πλαίσιο αυτής της συζήτησης, υπογραμμίζει την ανάγκη για βελτιωμένη εταιρική κοινωνική ευθύνη.
<P>
Η σκανδαλώδης συμπεριφορά της Thyssen-Krupp στην Ιταλία τονίζει την επείγουσα ανάγκη πραγματοποίησης όλων αυτών και ακόμα περισσότερων. Τι εννοώ «ακόμα περισσότερων»; Επιτρέψτε μου κλείνοντας να πω δυο πράγματα. Το πρώτο είναι ότι, μολονότι η νέα Κοινωνική Ατζέντα προβλέπει τη δημιουργία πολλών ομάδων υψηλού επιπέδου, δεν περιλαμβάνει πολλές καλές ιδέες των προηγούμενων ομάδων υψηλού επιπέδου. Ποια είναι η γνώμη σας για τις συστάσεις το 1998 της Ομάδας Gyllenhammar για τις Βιομηχανικές Μεταλλαγές, σύμφωνα με τις οποίες οι εταιρείες θα πρέπει να συντάσσουν ετήσιες εκθέσεις διαχείρισης των μεταλλαγών και ότι οποιαδήποτε εταιρεία που απολύει εργαζόμενους χωρίς να εξασφαλίζει την απασχολησιμότητά τους δεν θα πρέπει να έχει πρόσβαση σε δημόσια κονδύλια; Μόνο όταν η εταιρική κοινωνική ευθύνη συμπεριλάβει τέτοιες διατάξεις, θα την προσέξουν εταιρείες όπως η Thyssen-Krupp.
<SPEAKER ID="332" LANGUAGE="FR" NAME="Laperrouze (ALDE )." AFFILIATION="">
<P>
    Κύριε Πρόεδρε, κύριε Επίτροπε, σας ευχαριστώ για την ανακοίνωσή σας, και για το γεγονός ότι με αφορμή την κατάσταση του ομίλου Thyssen διευρύνατε τη συζήτησή μας κάνοντας αναγωγή στην κατάσταση της χαλυβουργίας, εν γένει. Μετά τα μέτρα αναδιάρθρωσης και τις συγχωνεύσεις στον κλάδο, ανησυχούμε ιδιαίτερα, για πολλούς λόγους, για την απώλεια ολόκληρων τμημάτων της παραγωγικής δομής στην Ευρώπη. Υπάρχει η χρόνια απώλεια θέσεων εργασίας στη βιομηχανία, ο κίνδυνος απώλειας τεχνογνωσίας και οι συνακόλουθες συνέπειες σε άλλες οικονομικές δραστηριότητες, όπως στην αυτοκινητοβιομηχανία, στην αεροδιαστημική βιομηχανία, στην παραγωγή ενέργειας και στον κατασκευαστικό κλάδο. Υπάρχουν, επίσης, συνέπειες στον τομέα της έρευνας: πώς μπορούμε, άραγε, να αναπτύξουμε νέες ύλες που είναι ζωτικής σημασίας για την αυριανή τεχνολογία αν εξαφανιστεί η χαλυβουργία μας;
<SPEAKER ID="333" LANGUAGE="IT" NAME="Rizzo (GUE/NGL )." AFFILIATION="">
<P>
Όταν ο Επίτροπος Špidla μιλά για κοινωνικό διάλογο, εμείς θα θέλαμε να συμφωνήσουμε. Διαπιστώνουμε όμως ότι, ενώ το Ευρωπαϊκό Κοινοβούλιο ετοιμάζεται να εγκρίνει, ευτυχώς με κάποιο βαθμό ομοφωνίας, ένα ψήφισμα που θέτει την Thyssen-Krupp ενώπιον των ευθυνών της, η εν λόγω εταιρεία ανακοινώνει την απόλυση 600 και πλέον ανθρώπων σήμερα το πρωί, λίγες μόλις ώρες πριν τεθεί στην κρίση των ελεύθερα εκλεγμένων βουλευτών του Ευρωπαϊκού Κοινοβουλίου. Αυτός είναι ο κοινωνικός διάλογος; Αυτή είναι η Ευρώπη που θέλουμε; Θεωρώ ειλικρινά ότι πρέπει να δώσουμε μεγαλύτερο βάρος στην αντίδραση του Κοινοβουλίου και να επιβάλουμε πραγματικά τη βούληση των εκπροσώπων του λαού. 
<SPEAKER ID="334" LANGUAGE="DE" NAME="Rübig (PPE-DE )." AFFILIATION="">
<P>
    Κύριε Πρόεδρε, θα ήθελα να ευχαριστήσω κι εγώ τον κ. Tajani γιατί είμαι σιδηρουργός και ως εκ τούτου θέλω να εκφράσω το ενδιαφέρον μου για τον τομέα του χάλυβα. Μολονότι σήμερα γνωρίζουμε ότι μπορεί κανείς να κάνει συναλλαγές μόνον αν οι πελάτες είναι πρόθυμοι να αγοράσουν, αν η πολιτική δεν τους παρέχει το κατάλληλο πλαίσιο, οι επιχειρήσεις χρεοκοπούν ή μεταφέρονται. Η συγκεκριμένη μου ερώτηση προς τον Επίτροπο Špidla είναι: τι θα κάνετε ώστε να περιορίσετε στο μέτρο του δυνατού τα αρνητικά αποτελέσματα της εμπορίας εκπομπών στη χαλυβουργία; Επίκειται αύξηση του κόστους παραγωγής χάλυβα κατά 15% ενώ προστίθενται άλλα 15% για τις ενεργειακές δαπάνες. Αυτό αποτελεί απειλή για την ευρωπαϊκή χαλυβουργία στο σύνολό της. Τι θα κάνετε για να αποτρέψετε τις αρνητικές επιπτώσεις του REACH στη χαλυβουργία που απειλείται και διατρέχει σοβαρό κίνδυνο; Θα ταχθείτε υπέρ της χαλυβουργίας στο 7ο πρόγραμμα πλαίσιο για την έρευνα;
<P>
Σήμερα βλέπουμε ότι 5 εκατ. θέσεις εργασίας χάθηκαν στη Γερμανία και υπάρχουν εκεί 5 εκατ. παραπάνω άνεργοι. Επομένως πρέπει πραγματικά να εξετάσουμε πώς θα καταφέρουμε να δημιουργηθούν χάρη στην ευρωπαϊκή βιομηχανική πολιτική νέες θέσεις εργασίας αντί να καταργούμε τις ήδη υπάρχουσες. Εδώ ο Επίτροπός μας φέρει ιδιαίτερη ευθύνη να κάνει κάθε δυνατή προσπάθεια για τη σωτηρία των θέσεων εργασίας και τον ευχαριστώ εκ των προτέρων που θα το κάνει. 
<SPEAKER ID="335" LANGUAGE="FI" NAME="Paasilinna (PSE )." AFFILIATION="(Χειροκροτήματα)">
<P>
Επίτροπε Spidla, τι σκοπεύετε να κάνετε για να εμποδίσετε το φαινόμενο οι καθαρότερες βιομηχανίες να πρέπει να ανταμείβουν τις πιο βρώμικες στο πλαίσιο της εμπορίας εκπομπών; Η Ευρώπη χρειάζεται τον δικό της χαλυβουργικό τομέα: βρίσκεται στον πυρήνα του δικού μας βασικού τομέα μεταποίησης, και πρέπει να παραμείνουμε αυτάρκεις. Επίτροπε, θα μπορούσε η Επιτροπή να εξετάσει τη δυνατότητα εκτόνωσης της κατάστασης στον τομέα της χαλυβουργίας στο πλαίσιο των κανόνων του ΠΟΕ; Η Επιτροπή πρέπει επίσης να χαράξει μια θεμελιώδη στρατηγική για εκείνους τους ζωτικούς τομείς της βιομηχανίας στους οποίους η αυτάρκειά μας είναι σημαντική. Θα μπορούσαμε να επιδοθούμε σε περισσότερη έρευνα και ανάπτυξη προϊόντων για να βελτιώσουμε την ανταγωνιστικότητα αυτού του τομέα; Ταυτόχρονα, είναι προφανώς σημαντικό οι εμπορικοί εταίροι μας, ξεκινώντας από τις Ηνωμένες Πολιτείες της Αμερικής, να υπογράψουν το Πρωτόκολλο του Κυότο.
<SPEAKER ID="336" LANGUAGE="IT" NAME="Dionisi (PPE-DE )." AFFILIATION="">
<P>
    Κύριε Πρόεδρε, κυρίες και κύριοι, σήμερα το πρωί ανακοινώθηκε η απόλυση άλλων 600 εργαζομένων από την Thyssen-Krupp.
<P>
Η κοινωνική κρίση καθίσταται όλο και πιο σοβαρή καθώς αφορά την οικονομία μιας ολόκληρης πόλης, μιας περιοχής και χιλιάδων οικογενειών. Κύριε Επίτροπε, το πρόβλημα του Terni είναι ένα πρόβλημα της ιταλικής και ευρωπαϊκής βιομηχανίας. Το ψήφισμα που υπογράψαμε δεν αποτελεί μόνο μήνυμα αλληλεγγύης προς τους εργαζόμενους και τα θεσμικά τους όργανα που είναι παρόντα απόψε εδώ, αλλά και δέσμευση του Ευρωπαϊκού Κοινοβουλίου να επανεξετάσει τις μεγάλες στρατηγικές της βιομηχανικής πολιτικής.
<P>
Κυρίες και κύριοι συνάδελφοι, τα ανοιχτά ζητήματα είναι πολλά. Από πολλές απόψεις, η περίπτωση του Terni είναι η κορυφή ενός παγόβουνου. Δεν μπορούμε να αποτύχουμε σε αυτήν την πρόκληση, την πραγματική πρόκληση που αντιμετωπίζει η ιταλική και η ευρωπαϊκή βιομηχανία. 
<SPEAKER ID="337" LANGUAGE="IT" NAME="Sacconi (PSE )." AFFILIATION="">
<P>
    Κύριε Πρόεδρε, κυρίες και κύριοι, οι συνάδελφοι που προηγήθηκαν εξήγησαν με σαφήνεια την κατάσταση και τι πρέπει να γίνει για να βρεθεί διέξοδος σε αυτό το δραματικό πρόβλημα. Με δυσκολία συγκρατούμαι για να μην επαναλάβω ορισμένα αιτήματα σχετικά με τον κανονισμό REACH που θα τεθεί σε ισχύ εντός δεκαπέντε ετών απειλώντας την ανταγωνιστικότητα της ιταλικής και ευρωπαϊκής βιομηχανίας, οι οποίες κατά την άποψή μου αντιμετωπίζουν άλλες και πολύ πιο κοντινές προκλήσεις ανταγωνισμού.
<P>
Η μακρά συνδικαλιστική εμπειρία που διαθέτω, όπως και εσείς, με οδηγεί σε δύο παρατηρήσεις. Η πρώτη είναι η εξής: πριν από έναν ακριβώς χρόνο, στις 10 Φεβρουαρίου 2004, συζητήσαμε στο Σώμα την περίπτωση του Terni, της χαλυβουργίας και της κρίσης του ευρωπαϊκού χαλυβουργικού κλάδου γενικότερα. Την ημέρα εκείνη πληροφορηθήκαμε την επίλυση της διαφοράς σε υπουργικό επίπεδο και την έναρξη διαπραγματεύσεων, οι οποίες ολοκληρώθηκαν τον Ιούνιο με τη συμφωνία που καταπατά εκ νέου σήμερα η Thyssen-Krupp.
<P>
Γιατί μπόρεσε να επιτευχθεί τότε εκείνη η συμφωνία; Είμαι πεπεισμένος ότι ο λόγος ήταν ένας: γιατί η Thyssen-Krupp έμεινε απομονωμένη σε εθνικό και ευρωπαϊκό επίπεδο. Όπως αναφέρθηκε προ ολίγου, η πρωτοφανής κινητοποίηση των εργαζομένων και των πολιτών του Terni και της Ούμπρια πρωταγωνίστησε σε αυτήν την πολιτική διαδικασία. Το εργοστάσιο του Terni δεν είναι μόνο μια βιομηχανική εγκατάσταση, αλλά αναπόσπαστο τμήμα της πόλης! Σήμερα επαναλαμβάνεται η ίδια κατάσταση. Τώρα όπως και τότε, δεν πλήττεται μόνον η απασχόληση, η παραγωγική ικανότητα και η παράδοση, αλλά και η αξιοπρέπεια μιας ολόκληρης πόλης! Από αυτήν τη θέση πρέπει να ξεκινήσουμε για να επιβεβαιώσουμε την ισχυρή ενότητα που θα μας επιτρέψει να απομονώσουμε εκ νέου την Thyssen-Krupp.
<P>
Δεύτερη παρατήρηση που βασίζεται στη συνδικαλιστική μου εμπειρία: γιατί η Thyssen-Krupp προέβη σήμερα σε δύο φαινομενικά αντιφατικές κινήσεις; Μας απέστειλε μια επιστολή με λεπτομερή περιγραφή των προβλημάτων και παράλληλα απέλυσε ή απείλησε να απολύσει άλλους 600 εργαζόμενους με περισσότερο ή λιγότερο αληθοφανείς αιτιάσεις. Κατά την άποψή μου, η επιχείρηση αντιλαμβάνεται ότι κινδυνεύει να απομονωθεί εκ νέου με πρωτοβουλία του Σώματος. Για τον λόγο αυτόν αποκτά ιδιαίτερη σημασία η ατζέντα που πρόκειται να ψηφίσουμε αύριο.
<P>
Κύριε Επίτροπε, εκτίμησα πολύ την παρέμβασή σας και τα μηνύματα που εκπέμψατε, παρά τις περιορισμένες αρμοδιότητες της Επιτροπής για τις οποίες έχουμε απόλυτη συναίσθηση. Ωστόσο, η Επιτροπή θα μπορούσε ίσως να αναλάβει κάποια πρωτοβουλία στο ανώτατο πολιτικό επίπεδο όπως έπραξε πέρυσι, συμβάλλοντας σημαντικά στην απομόνωση της Thyssen-Krupp. 
<SPEAKER ID="338" LANGUAGE="IT" NAME="Antoniozzi (PPE-DE )." AFFILIATION="">
<P>
    Κύριε Πρόεδρε, κυρίες και κύριοι, η υπόθεση της Thyssen-Krupp του Terni είναι ένα πολύ επικίνδυνο μήνυμα για όλη την ευρωπαϊκή χαλυβουργία και τους συναφείς κλάδους. Η ομόφωνη συναίνεση για το ψήφισμα αποδεικνύει μια ανησυχία που δεν είναι μεμονωμένη και ρητορική, αλλά γενική και διεθνής συνειδητοποίηση της σοβαρότητας της κατάστασης.
<P>
Όπως αναφέρθηκε ήδη, εχθές όλα τα μέλη του Κοινοβουλίου έλαβαν μια καθησυχαστική επιστολή που επιβεβαιώνει ότι δεν θα υπάρξουν μεταβολές στον τομέα της απασχόλησης. Αυτό ασφαλώς δεν μας πείθει, αλλά αντιθέτως μας ανησυχεί ακόμη περισσότερο, καθώς πληροφορούμαστε την απόλυση εξακοσίων εργαζομένων. Δεν γνωρίζω εάν υπάρχει μετάφραση του λατινικού ρητού, αλλά η επιστολή αυτή μοιάζει με «exusatio non petita, accusatio manifesta» [η μη ζητηθείσα απολογία ισοδυναμεί με απόδειξη της κατηγορίας].
<P>
Τα αποφασιστικά μέτρα που έλαβε η ιταλική κυβέρνηση για την υποστήριξη των χαλυβουργείων του Terni και το ενδιαφέρον όλων των οργάνων είχαν ελάχιστα αποτελέσματα. Κατά συνέπεια, γίνεται βεβαιότητα η υποψία ότι η Thyssen-Krupp υποχωρεί στις λογικές του ασιατικού, και προπαντός του κινεζικού, ανταγωνισμού. Το πρόβλημα δεν αφορά μόνο την ήδη σοβαρότατη κατάσταση των απολύσεων που θα γίνουν στο Terni. Το πρόβλημα είναι ακόμη πιο σοβαρό, καθώς διαμορφώνεται μια πραγματική στρατηγική μετεγκατάστασης ή, για να είμαστε ειλικρινείς, διάλυσης, μετά από χρόνια επιδοτήσεων που παρήγαγαν τεράστια κέρδη.
<SPEAKER ID="339" LANGUAGE="" NAME="Πρόεδρος." AFFILIATION="">
<SPEAKER ID="340" LANGUAGE="CS" NAME="Špidla," AFFILIATION="Επιτροπή">
<P>
Κυρίες και κύριοι, ο ευρωπαϊκός τομέας της χαλυβουργίας έχει υποστεί σημαντική αναδιάρθρωση και είναι ανταγωνιστικός. Είναι αρκετά σαφές ότι θα υπάρξει φυσικά περαιτέρω μερική αναδιάρθρωση, και αυτή πρέπει να υποστηριχθεί με κατάλληλα κοινωνικά μέτρα. Όσον αφορά τον ρόλο της Επιτροπής, πρέπει να πω ότι οι εξουσίες της είναι περιορισμένες σε αυτήν την περίπτωση. Για να το θέσω με μεγαλύτερη ακρίβεια, η Επιτροπή δεν έχει καμία εξουσία να αναλάβει δράση κατά της διοίκησης της Thyssen-Krupp και να την πείσει ή να την εξαναγκάσει να αλλάξει την απόφασή της.
<P>
Όσον αφορά το θέμα του κατά πόσον η Thyssen έλαβε κοινοτική επιχορήγηση στην Ιταλία, η Επιτροπή προσέγγισε τα αρμόδια ιταλικά όργανα για μια απάντηση σε αυτή την ερώτηση, και περιμένουμε την απάντησή τους. Αν δοθεί η επιβεβαίωση ότι χορηγήθηκε επιχορήγηση, ωστόσο, και ότι οι όροι υπό τους οποίους χορηγήθηκε η επιχορήγηση δεν τηρήθηκαν, η Επιτροπή θα επιμείνει φυσικά στο ότι οι αρμόδιες ιταλικές αρχές πρέπει να λάβουν τα απαραίτητα μέτρα.
<P>
Θα ήθελα να επισημάνω ότι σύμφωνα με τις υπάρχουσες ρυθμίσεις, δεν μπορεί να συνεχίσει να χορηγείται βοήθεια στο πλαίσιο των Διαρθρωτικών Ταμείων αν η ενεχόμενη επιχείρηση υποστεί θεμελιώδεις αλλαγές, για παράδειγμα αν μετεγκατασταθεί μέσα σε πέντε χρόνια από την απόφαση χορήγησης των κονδυλίων. Θα ήθελα επίσης να επισημάνω ότι η Επιτροπή πρότεινε την παράταση της προθεσμίας αυτής σε επτά χρόνια για την περίοδο 2007-2013, καθώς και να τεθεί ως όρος ότι αν ο κανόνας αυτός παραβιαστεί με οποιονδήποτε τρόπο πρέπει να επιστραφεί οποιαδήποτε χρηματοδότηση έχει χορηγηθεί, και ότι πρέπει να απαγορεύεται σε μια εταιρεία που δε μπόρεσε να συμμορφωθεί με αυτόν τον όρο να αποκτάει οποιουδήποτε είδους χρηματοδότηση στο μέλλον.
<P>
Κυρίες και κύριοι, τέθηκαν μια ολόκληρη σειρά ερωτημάτων, όπως είναι το θέμα του προγράμματος πλαίσιο. Είναι αρκετά σαφές ότι αυτό που χρειάζεται ο τομέας της χαλυβουργίας είναι καινοτόμα μέτρα και ότι αυτή η βιομηχανία είναι μια πηγή εξαίσιων καινοτομιών, διότι οι μεταλλουργικές διεργασίες περιλαμβάνουν πάντα τη χρήση υψηλής τεχνολογίας. Δεν υπάρχει ζήτημα, ως εκ τούτου, ότι θα δοθεί στη χαλυβουργία η θέση που της αρμόζει στο πρόγραμμα πλαίσιο. Υπάρχει επίσης μια μεγάλη συζήτηση σχετικά με την οδηγία REACH και παρόλο που δεν πιστεύω να αμφιβάλει κανείς για το αν πρέπει να ληφθεί υπόψη αυτή η οδηγία, είναι σαφές ότι πρέπει να είναι ισορροπημένη και εστιασμένη στους στόχους της. Η εφαρμογή του πρωτοκόλλου του Κυότο μπορεί εν πάση περιπτώσει να θεωρηθεί επιτυχία για την Ευρωπαϊκή Ένωση, και δεν μπορεί να υπάρχει καμία αμφιβολία ότι πρόκειται για μια πολύ σημαντική παγκόσμια επιτυχία για τη σταθερότητα του κόσμου μας στο σύνολό του.
<SPEAKER ID="341" LANGUAGE="" NAME="Πρόεδρος." AFFILIATION="">
<P>
   Προς ολοκλήρωση της συζήτησης, ανακοινώνω ότι έχω λάβει τρεις προτάσεις ψηφίσματος βάσει του άρθρου 103, παράγραφος 2, του Κανονισμού(1).
<P>
Η ψηφοφορία θα διεξαχθεί την Πέμπτη, στις 12.00. 
<SPEAKER ID="342" LANGUAGE="" NAME="" AFFILIATION="(Η συνεδρίαση λήγει στις 23.45)">
