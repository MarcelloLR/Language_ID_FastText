<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="DE" NAME="Posselt">
Kυρία Πρόεδρε, χθες ο κ. Dell' Alba έκανε μια αιτιολόγηση ψήφου, η οποία, όμως, σε δύο σημεία δεν ήταν αιτιολόγηση. Πρώτον, περιείχε προσωπικές προσβολές τις οποίες θα πρέπει να αντικρούσω, μια και με κατηγόρησε για παραποίηση, και δεύτερον, ζήτησε από τον Πρόεδρο να ακολουθήσει μια ενάντια στο καταστατικό πρακτική, να διαγράψει δηλαδή αποσπάσματα από την αιτιολογική έκθεση της έκθεσής μου. Σύμφωνα με τον Kανονισμό μας, όμως, την αποκλειστική ευθύνη για το περιεχόμενο μιας αιτιολογικής έκθεσης την έχει ο εισηγητής. Δεν μπορεί να την περικόψει κανείς, όπως δεν μπορεί να διαγράψει και αποσπάσματα από μια ομιλία. Aυτό θα μπορούσε κανείς να το κάνει σύμφωνα με το πνεύμα του Yπουργείου Aλήθειας του Όργουελ, και η Eπιτροπή Eξωτερικών Oικονομικών Σχέσεων απέρριψε το αίτημα αυτό, με μια επιστολή προς τον Πρόεδρο.

<SPEAKER ID=3 NAME="Πρόεδρος">
Το σημειώνω, αγαπητέ μου συνάδελφε. Επιμένω όμως ώστε να συμφωνήσουμε επί των συνοπτικών πρακτικών.
<P>
Υπάρχουν άλλες παρατηρήσεις επί των συνοπτικών πρακτικών;
<P>
(Τα συνοπτικά πρακτικά εγκρίνονται)

<CHAPTER ID=2>
Ψηφοφορίες
<SPEAKER ID=4 LANGUAGE="FR" NAME="Wijsenbeek">
Κυρία Πρόεδρε, λάβατε υπόψη σας ότι η ομάδα μας απείχε της ψηφοφορίας για τον λόγο ότι η έκθεση Farthofer δεν τροποποιεί σε τίποτα την μονοπωλιακή θέση όλων των εταιρειών σιδηροδρόμων στα κράτη μέλη;

<SPEAKER ID=5 NAME="Πρόεδρος">
Δεν είναι ακριβώς η στιγμή για αιτιολογήσεις ψήφου, παρόλα αυτά σας ακούσαμε.
<P>
Έκθεση (A4-0297/96) του κ. Parodi, εξ ονόματος της Επιτροπής Μεταφορών και Τουρισμού επί της ανακοίνωσης της Επιτροπής προς το Συμβούλιο (COM/96)0029 - C4-0125/96), το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών σχετικά με τις κοινοτικές δράσεις στον τομέα του Τουρισμού (απόφαση του Συμβουλίου 92/421(ΕΟΚ)
<P>
(Το Σώμα εγκρίνει το ψήφισμα)

<SPEAKER ID=6 NAME="Correia">
Υπερψήφισα την πρόταση κανονισμού η οποία θα επιτρέψει την ανανέωση, μέχρι το τέλος του 1997, του καθεστώτος που εφαρμόζεται στην εισαγωγή στη Μαδέρα, τις Αζόρες και τις Καναρίους, βοοειδών για πάχυνση και τοπική κατανάλωση, ορισμένων φρέσκων ή κατεψυγμένων χοιρινών κρεάτων και ορισμένων προϊόντων με βάση το κρέας, όπως επίσης και την εμπορία βολβών πατάτας.
<P>
Πρέπει να επισημάνω ότι το ειδικό καθεστώς το οποίο παρατείνεται τώρα συνίσταται στην απαλλαγή από τους δασμούς εισαγωγής και στην παραχώρηση μίας βοήθειας για τα προϊόντα που προαναφέρθηκαν τα οποία προέρχονται από την υπόλοιπη Ευρωπαϊκή Κοινότητα.
<P>
Πλην όμως, αυτό που δικαιολογεί αυτό το ειδικό καθεστώς εμπορίας για την ικανοποίηση των αναγκών των εν λόγω περιοχών είναι, σύμφωνα με τους όρους της πρότασης κανονισμού, η ειδική κατάσταση που απορρέει από την απομόνωση και τον κατακερματισμό των νησιωτικών αγορών, δηλαδή η κατάσταση ιδιαίτερης απομάκρυνσης η οποία απαιτεί ένα ειδικό καθεστώς ανεφοδιασμού.
<P>
Εφόσον πρόκειται, λοιπόν, για μία αντικειμενική και διαρκή κατάσταση, δεν δικαιολογείται ο μεταβατικός χαρακτήρας του ειδικού καθεστώτος εμπορίας και η αβεβαιότητα που προκύπτει από την ανάγκη της ετήσιας παράτασής του. Με την έννοια αυτή, πιστεύω ότι δικαιολογείται η μετατροπή του σε ένα καθεστώς μόνιμου χαρακτήρα, υπό τον όρο της αναθεώρησης, όταν χρειάζεται, των ποσοτήτων εμπορευμάτων που είναι δυνατό να εισαχθούν με απαλλαγή δασμών, ανάλογα με την ετήσια εξέλιξη των αναγκών.
<P>
Κατά τη δική μου άποψη, το ζήτημα αυτό έχει σχετίζεται με το καθεστώς των ιδιαίτερα απομακρυσμένων περιοχών στην ΕΕ και ενισχύει τη σημασία που αποδίδει η προσεχής Διακυβερνητική Διάσκεψη στις προτάσεις που υποβλήθηκαν, κυρίως από την πορτογαλική κυβέρνηση, να συμπεριληφθεί στις διατάξεις της Συνθήκης η ανάγκη μίας διαρκοούς και αποτελεσματικής στήριξης προς τους πληθυσμούς των περιοχών αυτών, καθιστώντας δυνατή την ισότητα δικαιωμάτων και ευκαιριών η οποία χαρακτηρίζει πραγματικά την ευρωπαϊκή ιθαγένεια.
<P>
Επί της έκθεσης Bennasar Tous
<SPEAKER ID=7 NAME="Andersson και Waidelich">
Σε επίπεδο αρχών, ένα κοινό μέτρο ενίσχυσης του προγράμματος Philoxenia είναι επιθυμητό, διότι ο τουριστικός κλάδος είναι ένας σημαντικός παράγοντας οικονομικής και κοινωνικής ανάπτυξης εντός της Eνωσης. Αλλά έπειτα από την πολύ σοβαρή κριτική στην οποία υπεβλήθη ο τρόπος της Επιτροπής, ιδιαιτέρως της ΓΔ XXIII, να υλοποιεί προηγούμενα σχέδια δράσης, είναι απολύτως σημαντικό να εξεταστούν, κατά την διάρκεια των εργασιών, πολύ προσεκτικά οι πόροι που έχουν προταθεί για το πρόγραμμα Philoxenia και οι στόχοι που θα επιτευχθούν. Ο στόχος του προγράμματος είναι ξεκάθαρα σαφής: να δημιουργηθούν δουλειές. Οι διοικητικές δαπάνες αυτού του μέτρου, έξοδα κίνησης και προσωπικό δεν πρέπει να υπερβούν αυτό που είναι λογικό.

<SPEAKER ID=8 NAME="Diιz de Rivera Icaza">
Πολύ σύντομα, θα ήθελα να εκφράσω την ικονοποίησή μου για το ότι η τροπολογία αριθ. 28 που ο ίδιος παρουσίασα εγκρίθηκε εκ νέου στο πλαίσιο του PHILOXENIA.
<P>
Σύμφωνα επίσης με την απάντηση του Επιτρόπου Παπουτσή (Ρ-2433/96ES) στο εξής το Ευρωπαϊκό Πρακτορείο Τουρισμού θα πρέπει να αρχίσει να λειτουργεί και το ελπίζω και έχω εμπιστοσύνη στον κύριο Επίτροπο, πρώην βουλευτή, ότι θα υπερασπίσει τη φωνή του Κοινοβουλίου και δεν θα εμποδιστεί από άλλα κριτήρια ή συμφέροντα...
<P>
Η ψήφος μου θα είναι θετική.

<SPEAKER ID=9 NAME="Sjφstedt">
Ψήφισα εναντίον των εκθέσεων για την πολιτική για τον τουρισμό, καθώς θεωρώ ότι αυτά τα ζητήματα δεν είναι ζητήματα της ΕΕ, αλλά ένας τομέας ο οποίος θα ρυθμίζεται μέσω εθνικής πολιτικής και διακρατικής συνεργασίας.
<P>
Επί της έκθεσης Parodi
<SPEAKER ID=10 NAME="Andersson και Waidelich">
Για να έχουν τα μέτρα στον τουριστικό κλάδο πραγματικά αντίκτυπο, απαιτείται να τύχουν τέτοια μέτρα θεσμικής αναγνώρισης σε κοινοτικό επίπεδο. Θεωρούμε εντούτοις ότι δεν χρειάζεται να συσταθεί κάποια υποεπιτροπή για τον τουρισμό ούτε είναι απαραίτητο να δημιουργηθούν περισσότερες μονάδες εντός της Επιτροπής οι οποίες θα έχουν ως καθήκον να ελέγχουν την εφαρμογή των αρχών μιάς κοινής τουριστικής πολιτικής. Οι κοινοί πόροι του προϋπολογισμού πρέπει να χρησιμοποιούνται αποτελεσματικά. Πρέπει να υπάρχει μιά λογική ισορροπία μεταξύ αποτελεσματικότητας των πρός διάθεση πόρων και των στόχων που θα επιτευχθούν. Γι'αυτό δεν πρέπει οι δαπάνες, συμπεριλαμβανομένων των δαπανών για προσωπικό, για μέτρα στον τομέα του τουρισμού να υπερβαίνουν αυτό που είναι δικαιολογημένο.

<SPEAKER ID=11 NAME="Lindqvist">
Ψήφισα ναι στην τελική ψηφοφορία για την έκθεση. Είναι σημαντικό να προωθηθεί ο τουριστικός κλάδος στην Ευρώπη, αλλά είναι πρωτίστως μιά υπόθεση της αντίστοιχης χώρας μέλους. Δεν υπάρχει κανένας λόγος να εισάγουμε στην Συνθήκη της Ρώμης ένα είδος νομικού υπόβαθρου για την πολιτική για τον τουρισμό. Ούτε υπάρχει επίσης λόγος να ανατεθούν ένα σωρό καθήκοντα στην Επιτροπή να ερευνήσει το ένα και το άλλο στον τομέα του τουρισμού όπως « μορφές τουρισμού «, » χρηματοδότηση του τουρισμού « κ.λ.π. Και αυτό επίσης πρέπει να γίνει σε εθνικό επίπεδο και από την αντίστοιχη χώρα μέλος.
<P>
Η ΕΕ πρέπει εντούτοις να μπορεί να αναλάβει έναν συντονιστικό ρόλο μεταξύ εθνικών, περιφερειακών και τοπικών αρχών, του τουριστικού κλάδου και των διαφόρων καταναλωτικών οργανώσεων.
<P>
Επί της έκθεσης Harrison
<SPEAKER ID=12 NAME="Andersson και Waidelich">
Ο τρόπος της GD XXIII της Επιτροπής να υλοποιήσει προηγούμενα σχέδια δράσης ήταν αντικείμενο σκληρής κριτικής, ιδιαίτερα όσον αφορά τα διοικητικά και επιχειρησιακά ζητήματα. Αυτή η κριτική πρέπει να ληφθεί πολύ σοβαρά υπόψη. Πρέπει να επιτευχθούν ένα σωρό οργανωτικές αλλαγές στην μονάδα τουρισμού. Για να αποδώσει το πρόγραμμα Philoxenia την επιδιωκόμενη ανάπτυξη στον οικονομικό και κοινωνικό τομέα είναι ιδιαίτερα σημαντικό να εξεταστούν πολύ προσεκτικά, κατά τις συνεχιζόμενες εργασίες, οι πόροι που έχουν προταθεί για την GD XXIII.

<CHAPTER ID=3>
Προστασία από τις συνέπειες εφαρμογής 
νομοθεσιών τρίτων χωρών (άρθρο 97 του Κανονισμού)
<SPEAKER ID=13 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0329/96) του κ. Kittelmann, εξ ονόματος της Επιτροπής Εξωτερικών Οικονομικών Σχέσεων επί της πρότασης κανονισμού του Συμβουλίου (COM(96)0420 - C4-0519/96-96/0217(CNS)) σχετικά με την προστασία από τις συνέπειες της εφαρμογής νομοθεσίας τρίτων χωρών και μέτρων που βασίζονται σ' αυτήν ή προκύπτουν από αυτήν.

<SPEAKER ID=14 NAME="Kittelmann">
Kύριε Πρόεδρε, αγαπητοί κυρίες και κύριοι, το Eυρωπαϊκό Kοινοβούλιο, στην απόφασή του, της 24ης Mαΐου 1996, καταδίκασε το νόμο Helms-Burton, καθώς και όλα τα μονομερή μέτρα που πάρθηκαν από τις HΠA, κατά του ελεύθερου εμπορίου, ζήτησε από την Eπιτροπή να υποβάλει πρόταση κανονισμού που να απαγορεύει την συμμόρφωση σε τέτοιου είδους μέτρα και κάλεσε παράλληλα το Συμβούλιο και την Eπιτροπή να συνεχίσουν το διάλογο με τις HΠA.
<P>
Xαίρομαι που σήμερα, έστω και κάπως αργά, - οι μηχανισμοί της εκτελεστικής εξουσίας λειτουργούν πάντα πιο αργά, ακόμη και σε πολύ ξεκάθαρες καταστάσεις, - αλλά ωστόσο συμφωνώντας πλήρως όλα τα κράτη μέλη της Eυρωπαϊκής Ένωσης, το Συμβούλιο και η Eπιτροπή, έχουμε μπροστά μας έναν κανονισμό που ανταποκρίνεται στις προσδοκίες μας. O νόμος Helms-Burton που αναφέρεται στην κατάσταση με την Kούβα, και ο νόμος d' Amato που αναφέρεται στην κατάσταση με τη Λιβύη και το Iράκ, αποτελεί προσπάθεια επέκτασης της εθνικής αμερικανικής νομοθεσίας σε επιχειρήσεις και πρόσωπα τρίτων κρατών, τα οποία θέλουν να κάνουν καινούργιες επενδύσεις στα προαναφερθέντα κράτη.
<P>
Eίπαμε επανειλημμένα και το τονίζουμε και σήμερα πάλι: Eίναι απαράδεκτο και δεν το ανεχόμαστε, τόσο για την ευρωπαϊκή βιομηχανία όσο και για την πολιτική της Eυρωπαϊκής Ένωσης. Παρόλο που ο Πρόεδρος Kλίντον ανέστειλε την ισχύ τμημάτων του νόμου Helms-Burton, εξακολουθεί να υφίσταται ο ουσιαστικός κίνδυνος κατά των ευρωπαϊκών συμφερόντων, μια και η ανάκληση της ισχύος του νόμου που αφορά τη Λιβύη και το Iράκ, δεν είναι δυνατή. Eπίσης, ο νόμος Helms-Burton έχει ανακληθεί μόνο προσωρινά.
<P>
Mε ιδιαίτερη ανησυχία λάβαμε γνώση για τις οικονομικές επιπτώσεις που ενέχει ο νόμος αυτός. Tα δια νόμου επιβαλλόμενα μονομερή μέτρα, με τα οποία θα πρέπει να υπολογίζουν ότι θα υποστούν κυρώσεις τρίτοι, αποτελούν σαφή παραβίαση του διεθνούς δικαίου, της οποίας οι επιπτώσεις δεν μπορούν να προβλεφθούν ακόμη. Tο σίγουρο είναι ότι αν εφαρμοστούν τέτοιοι νόμοι θα υποστούν ιδιαίτερες ζημιές οι ευρωπαϊκές επιχειρήσεις.
<P>
Στο μεταξύ οι Aμερικανοί έχουν καταρτίσει ένα μακρύ κατάλογο επιχειρήσεων, στον οποίο φαίνεται ο τρόπος με τον οποίο μπορούν να προχωρήσουν κατά κάθε επιχείρησης ξεχωριστά. Aρνούμαστε όμως να παίζουν οι Aμερικανοί το ρόλο ενός παγκόσμιου χωροφύλακα και να αγνοούν διεθνείς συμφωνίες που ζήτησαν κι επικύρωσαν οι ίδιοι, όπως η παγκόσμια τάξη για το εμπόριο.
<P>
Eπισημαίνω ακόμη μια φορά το εξής: Tο θέμα δεν είναι ότι δεν υποστηρίζουμε ανεπιφύλακτα την αμερικανική κυβέρνηση και τον αμερικανικό λαό στον αγώνα κατά της διεθνούς τρομοκρατίας; συνηγορούμε υπέρ της διεύρυνσης των αναγκαίων μέτρων για την καταπολέμηση της τρομοκρατίας. Aυτό αποτελεί παράδοση του Eυρωπαϊκού Kοινοβουλίου. Tονίζουμε ακόμη πως η ρητή άρνησή μας δεν έχει καμιά σχέση με τη μακρά και καλή φιλία με τις Hνωμένες Πολιτείες και τις υπερατλαντικές σχέσεις. Eίναι ένα πολύτιμο αγαθό και καλούμαστε ολοένα και περισσότερο να εμβαθύνουμε τις σχέσεις αυτές, λόγω των διεθνών προβλημάτων, που έχουμε και θα έχουμε να αντιμετωπίσουμε μελλοντικά σε μεγαλύτερο βαθμό.
<P>
Eιδικά σ' αυτά τα σημαντικά θέματα, λοιπόν, η Eυρωπαϊκή Ένωση θα συνεργαστεί εποικοδομητικά και με πνεύμα συνεργασίας με τις HΠA. Eίναι όμως ανάγκη, μεταξύ καλών φίλων, να τηρούνται οι κανόνες του παιχνιδιού. Θα πρέπει χωρίς περιστροφές να αρνηθούμε τη διμερή αντιμετώπιση και τον προστατευτισμό. Aυτό είναι ένα πρωταρχικό καθήκον, κυρίως, του Παγκόσμιου Oργανισμού Eμπορίου, ο οποίος γρήγορα θα πρέπει να πάρει μια απόφαση, με τη διαδικασία διευθέτησης των διαφορών.
<P>
Eπιδοκιμάζουμε το ότι εμείς ως Eυρωπαϊκή Ένωση ζητήσαμε ένα «Panel» που συνεδρίασε, παρά τη διαφωνία των HΠA και το οποίο, ελπίζω, φέτος το Nοέμβριο, να συνεχίσει τις εργασίες του, στην επόμενη συνεδρίαση. Oι HΠA εκτός τούτου, το Δεκέμβριο του 1995, στις αποφάσεις της Mαδρίτης, δεσμεύτηκαν σε μια υπερατλαντική συνεργασία. Kαι δεν είναι σωστό από τη μια μεριά οι HΠA να αναλαμβάνουν υποχρεώσεις και να τονίζουν διαρκώς πόσο αναγκαία είναι η συνεργασία μαζί μας, κι από την άλλη να παραβιάζουν τη νομοθεσία.
<P>
Θα πρέπει να αντιμετωπίσουμε το νόμο που ψηφίσθηκε με πολύ σκληρά μέτρα. Γι' αυτό και χαίρομαι που το Συμβούλιο και η Eπιτροπή προτίθενται, για πρώτη φορά, να προστατεύσουν με πέντε σημεία τα συμφέροντα των επιχειρήσεών μας. Oυσιαστικά σήμερα δεν χρειάζεται καμιά συζήτηση για να εγκρίνουμε τον κανονισμό; ανταποκρίνεται στα αιτήματά μας και στις προσδοκίες μας. Θα ήθελα όμως να επισημάνω πως ο γενικός στόχος του κανονισμού χρειάζεται διευκρίνιση σε ορισμένα θέματα. Έτσι δεν είναι σαφές πώς θα μπορέσει να εναρμονιστεί η πρόταση στην περίπτωση του νόμου d' Amato.
<P>
Tελειώνοντας, σας παρακαλώ να δώσετε τη συγκατάθεσή σας στον κανονισμό, αφού και η επιτροπή REX τον υπερψήφισε και τον συνέστησε ομόφωνα στο Kοινοβούλιο.
<P>
(Xειροκροτήματα)

<SPEAKER ID=15 LANGUAGE="ES" NAME="Miranda de Lage">
Κυρία Πρόεδρε, η ομάδα μου υποδέχεται με ικανοποίηση την πρόταση κανονισμού του Συμβουλίου σχετικά με την προστασία από τις συνέπειες εφαρμογής νομοθεσιών τρίτων χωρών. Χαιρόμαστε επίσης που ο δρόμος που επέλεξε το Συμβούλιο είναι εκείνος που ενέκρινε το Κοινοβούλιο στο ψήφισμά του της 24ης Μα?ου, όπως επεσήμανε και ο κ. Kittelmann μόλις έγινε γνωστό ότι οι Ηνωμένες Πολιτείες προτίθεντο να θέσουν σε εφαρμογή σειρά μέτρων για να περιορίσουν, να τιμωρήσουν και στην ακραία περίπτωση να εμποδίσουν το εμπόριο και τις επενδύσεις με συγκεκριμένες χώρες μέσω δύο οργάνων: των νόμων Helms-Burton και D'Amato-Kennedy.
<P>
Το Κοινοβούλιο θεώρησε εξ αρχής, μέσω της Επιτροπής REX, ότι οι προτάσεις αυτές που στην πραγματικότητα έχουν κίνητρα εσωτερικής πολιτικής, ήταν επικίνδυνες για το μέλλον των εμπορικών κανόνων που υπογράφηκαν στο Marrakech και συνιστούσαν μία πολιτικά απαράδεκτη πρόκληση. Δίχως την κάλυψη μιας πολυμερούς οργάνωσης ή ενός διεθνούς οργανισμού, όπως τα Ηνωμένα Έθνη - που σε εξαιρετικές περιπτώσεις μπορεί να εκδίδει ψηφίσματα με εμπορικές συνέπειες - αυτές οι μονομερείς πρωτοβουλίες είναι απαράδεκτες όπως είναι και τα επιχειρήματα που χρησιμοποιήθηκαν για να μας πείσουν εκ των υστέρων για τη χρηστότητα των στόχων.
<P>
Η Επιτροπή και το Συμβούλιο εξασφάλισαν την υποστήριξη του Κοινοβουλίου και της κοινής γνώμης σε κάθε χώρα, κάτι που επέτρεψε τη δράση τους προς μία διπλή κατεύθυνση με τεράστια υποστήριξη. Από τη μια ο κανονισμός για την προστασία των συμφερόντων και από την άλλη η προσφυγή στον Παγκόσμιο Οργανισμό Εμπορίου. Οι δύο δρόμοι είναι σωστοί, αν και το Συμβούλιο, όπως συμβαίνει σε πάμπολλες περιπτώσεις, ξέχασε ότι το Κοινοβούλιο αποτελεί σημαντικό μέρος των κοινοτικών οργάνων και ότι η γνώμη του θα μπορούσε να είχε ζητηθεί με επαρκέστερα χρονικά περιθώρια.
<P>
Παρά την παράλειψη αυτή η Ομάδα μας θα υποστηρίξει τον προτεινόμενο κανονισμό, όπως και την προσφυγή στον Παγκόσμιο Οργανισμό Εμπορίου. Στην διένεξη αυτή θεωρούμε πως είναι απαραίτητη η ομοφωνία και σύμφωνα με τις διεθνείς δεσμεύσεις που έχουν αναληφθεί καθώς και με διαφορετική διάθεση από αυτή των Ηνωμένων Πολιτειών, θεωρούμε πως ο Παγκόσμιος Οργανισμός Εμπορίου είναι το κατάλληλο όργανο για να διευθετηθεί η διένεξη αφού σε αυτόν συμμετέχουν και άλλες χώρες με συμφέροντα που επίσης εθίγησαν από την αυθαιρεσία των μέτρων αυτών.
<P>
Αναγνωρίζουμε το ρόλο των Ηνωμένων Πολιτειών διεθνώς, δεν είμαστε όμως διατεθειμένοι να δεχθούμε περιορισμούς εις βάρος των οικονομικών συμφερόντων τρίτων, όπως στην προκειμένη περίπτωση, δίχως την προηγούμενη σαφή εντολή ενός διεθνούς οργανισμού στον οποίο συμμετέχουμε και που, όπως ειπώθηκε προηγουμένως, θα μπορούσε να είναι τα Ηνωμένα Έθνη. Συγχαίρουμε τον κ. Kittelmann γιατί εργάστηκε πυρετωδώς και ελπίζουμε να εγκριθεί ο κανονισμός ομόφωνα, κάτι που θα δυνάμωνε τη θέση της Ευρωπαϊκής Ένωσης σε μία διένεξη όπως αυτή την οποία συζητούμε.
<P>
(Χειροκροτήματα)

<SPEAKER ID=16 LANGUAGE="EN" NAME="Cox">
Κυρία Πρόεδρε, η Ομάδα των Φιλελευθέρων υποστηρίζει την αρχή της παρούσας νομοθεσίας ως μια αναλογική, έγκαιρη και κατάλληλη αντίδραση στην κακής εμπνεύσεως εξωεδαφική νομοθεσία των ΗΠΑ. Δοθείσης της σύμπτωσης των μεμονωμένων και συλλογικών συμφερόντων των κρατών μελών και του ρόλου της Επιτροπής στη σφαίρα του διεθνούς εμπορίου, η ενέργεια αυτή αποτελεί κλασική περίπτωση νομοθεσίας που αρμόζει περισσότερο στο ευρωπαϊκό επίπεδο παρά σε μια πολλαπλότητα διμερών συμφωνιών των κρατών μελών.
<P>
Θα πρέπει να υπερασπίσουμε συλλογικά το δικαίωμα μας να επιλέγουμε το πως και πότε θα εμπλεκόμαστε ή θα απομονώνουμε καθεστώτα όπως του Ιράν, της Λιβύης ή αλλού. Η βούληση των Ηνωμένων Πολιτειών να απομονώσουν παρόμοιες χώρες υπερασπίζοντας έτσι τη δημοκρατία δεν εξυπηρετείται πολύ καλά από την αντιδημοκρατική υπεροψία τους να προκαταλαμβάνουν τις δράσεις και να κάνουν επιλογές για λογαριασμό άλλων. Οι Ηνωμένες Πολιτείες δεν έχουν αυτό το δικαίωμα και χωρίς περιττά λόγια θα πρέπει να αναγκασθούν να το αντιληφθούν, μέσω αντιποίνων όπως αυτά που προτείνει η παρούσα νομοθεσία, εάν καταστεί αναγκαίο.
<P>
Τις πρόσφατες ημέρες, κυρία Πρόεδρε, με ανησυχία μας διαβάσαμε ανταποκρίσεις που δείχνουν ότι η Δανία μπορεί να καθυστερήσει την έγκριση της παρούσας νομοθεσίας με τη δικαιολογία ότι δεν υπάρχει νομική βάση. Οι νομικές βάσεις οι οποίες προτείνονται υφίστανται από μακρού και δεν είναι καινούργιες. Με την επιφύλαξη του εθίμου και της πρακτικής, το οιοδήποτε Ανώτατο Διακστήριο στη Δανία θα αποφάσιζε ότι υπερισχύει το status quo. Ελπίζω ότι κάτι τέτοιο δεν θα καθυστερήσει τα πράγματα και η Ομάδα των Φιλελευθέρων υποστηρίζει πλήρως τη νομοθεσία και τις τροπολογίες της Επιτροπής Εξωτερικών Οικονομικών Σχέσεων.

<SPEAKER ID=17 LANGUAGE="ES" NAME="Gonzαlez Αlvarez">
Κυρία Πρόεδρε, νομίζω πως το Κοινοβούλιο, υποστηρίζοντας τον κανονισμό που υπερασπίζεται τα συμφέροντα των εταιρειών και τα εμπορικά συμφέροντα της Ευρωπαϊκής Ένωσης στο σύνολό της δεν κάνει τίποτε παραπάνω από το να ακολουθεί μία παράδοση που από την έκθεση Melandri το 1993 έως σήμερα έχει πολιτικές και εμπορικές συνέπειες.
<P>
Λυπούμεθα, όπως αναφέρεται και στις ίδιες τις τροπολογίες, που δεν λήφθηκε υπόψη ο ρόλος του Κοινοβουλίου, όπως λυπούμεθα και για την καθυστέρηση με την οποία έφθασε στο Κοινοβούλιο το θέμα αυτό για γνωμοδότηση. Θεωρούμε επίσης ότι η επιτροπή γι'αυτό το σκοπό θα πρέπει να είναι συμβουλευτική. Όπως λέει η Επιτροπή Εξωτερικών Θεμάτων, είναι αναγκαία η λήψη αυστηρών μέτρων για να αντιμετωπιστούν οι απαράδεκτες εμπορικές και πολιτικές προκλήσεις των Ηνωμένων Πολιτειών με τους νόμους Helms-Burton και D'Amato, διότι όπως πολύ καλά είπε και ο εισηγητής, η νομοθεσία αυτή θα πρέπει να χρησιμεύσει επίσης για την αντιμετώπιση του μελλοντικού νόμου D'Amato σχετικά με το Ιράν και τη Λιβύη.
<P>
Υποστηρίζουμε επίσης τις προτάσεις της Επιτροπής Εξωτερικών Οικονομικών Σχέσεων της οποίας ο κατάλογος των υπό παρακολούθηση αμερικανικών εταιρειών και των αλλαγών στις διαδικασίες ένταξης στην Ευρωπαϊκή Ένωση των ίδιων εταιρειών αποτελεί λογική απάντηση στην πρόκληση των προαναφερθέντων αμερικανικών νόμων.
<P>
Σε κάθε περίπτωση, τέλος, κυρία Πρόεδρε, μου φαίνεται πως πίσω από την κανονισμό αυτό υπάρχει η απόφαση της Ευρωπαϊκής Ένωσης να υπερασπίσει την αρχή της κυριαρχίας της και της κυριαρχίας των άλλων χωρών ώστε να αποφασίζει με ποιους πρέπει ή δεν πρέπει να διαπραγματεύεται.

<SPEAKER ID=18 LANGUAGE="DE" NAME="Kreissl-Dφrfler">
Κυρία Πρόεδρε, οι HΠA θέλουν πάλι να υποδυθούν το ρόλο του παγκόσμιου νομοθέτη και δεν τηρούν τους κανόνες με τους οποίους συμφώνησαν, στα πλαίσια του ΠOE. Aυτό δεν μας αρέσει. Mέχρις εδώ συμφώνησαν όλες οι πολιτικές ομάδες στην Eπιτροπή REX. Aφού το Συμβούλιο, στα μέσα Iουλίου, έδωσε τη συγκατάθεσή του, η Eπιτροπή υπέβαλε πρόταση κανονισμού κατά των αποκλεισμών. H Eπιτροπή REX - κι εδώ όλες οι πολιτικές ομάδες ήταν σύμφωνες - ζητεί τα μέτρα τα οποία θα στηρίζονται σ' αυτόν τον κανονισμό, να παίρνονται μάλλον από την Eπιτροπή, παρά από το Συμβούλιο. Tο Kοινοβούλιο, ήδη από το 1992, όταν οι HΠA κλιμάκωσαν ακόμη περισσότερο τον αποκλεισμό της Kούβας με το νόμο Torricelli, ζητούσαν έναν τέτοιο κανονισμό κατά των αποκλεισμών.
<P>
Tο Συμβούλιο, και ειδικότερα η γερμανική Oμοσπονδιακή Kυβέρνηση, ήταν μέχρι πρότινος ο μεγαλύτερος ανασταλτικός παράγων. Kαι η Eπιτροπή δεν έφερε τα πάνω κάτω με τις ενέργειές της. Περιμέναμε τότε πως η υπόθεση της Kούβας θα κλείσει από μόνη της σε μερικά χρόνια. H κουβανική οικονομία, όμως, ανέκαμψε κάπως πέρυσι, και τώρα οι HΠA σφίγγουν κατά μερικές στροφές ακόμη τον κοχλία του αποκλεισμού, για να διευκολύνουν δήθεν τη διάδοση της δημοκρατίας. Aλλά έτσι δικαιολόγησαν και την υποστήριξη προς τη στρατιωτική δικτατορία της Xιλής και προς τους Mοζαχεντίν του Aφγανιστάν. Kαι πάλι το Συμβούλιο και η Eπιτροπή παρέμειναν αδρανείς και δεν κατέθεσαν προσφυγή στον ΠOE. Mόνον όταν με το νόμο d' Amato θίχθηκαν σε μεγάλο βαθμό τα εμπορικά συμφέροντα της EE, και ειδικά της Oμοσπονδιακής Δημοκρατίας της Γερμανίας και της Γαλλίας, υπήρξαν έντονες αντιδράσεις απ' όλες τις μεριές.
<P>
Όποιος όμως παρέμεινε σιωπηλός τόσο καιρό όπως η EE, δεν εμπνέει εμπιστοσύνη, ότι τώρα θα ανταποδώσει το κτύπημα. Aυτός ο νόμος κατά των αποκλεισμών έρχεται με καθυστέρηση μερικών χρόνων. Aν τα ευρωπαϊκά εμπορικά συμφέροντα υποστούν ζημιές τώρα, σ' αυτό θα φταίνε, κατά κύριο λόγο, οι εθνικές κυβερνήσεις, αλλά θα είναι και μια παράλειψη της Eπιτροπής. Mετά την πολυετή αδράνεια της Ένωσης και τις έντονες δραστηριότητες των τελευταίων εβδομάδων, μια κοινή εμφάνιση της EE απειλείται να αποτύχει, λόγω του βέτο της Δανίας. Για τις νομικές επιφυλάξεις της Δανίας, η οποία με το νόμο κατά των αποκλεισμών, δεν θέλει να δημιουργηθεί προηγούμενο για μια γενική εξουσιοδότηση της Eπιτροπής, έχω πλήρη κατανόηση. Tέτοια θέματα θα πρέπει να πραγματευθούν στη Διακυβερνητική Διάσκεψη κι εκεί να ρυθμιστούν ομόφωνα.
<P>
Ωστόσο, σ' αυτήν την ειδική περίπτωση απαιτούνται ταχείες ενέργειες και γι' αυτό και κάνω έκκληση σ' όλα τα εμπλεκόμενα μέρη να αναστείλουν τις νομικές διενέξεις τους και να συμφωνήσουν γρήγορα επί του θέματος.

<SPEAKER ID=19 LANGUAGE="FR" NAME="Martinez">
Κυρία Πρόεδρε, δεν λέμε βέβαια ότι η κατάσταση είναι ιδανική, όμως, από την εποχή της Sierra Madre, από τότε που οι barbudos ακολουθώντας τον comandante κατέβηκαν στην Αβάνα, τα πράγματα έχουν κατά πολύ αλλάξει στην Κούβα. Βρεθήκαμε εκεί με μια ολιγομελή αποστολή του Κοινοβουλίου, συναντήσαμε - όπως και ο Carlos Lage εξάλλου - τον ίδιο τον πρόεδρο Κάστρο. Τα πράγματα, προφανώς, άλλαξαν με την εμφάνιση των paladares ή των μικρών εστιατορίων και με την φορολογική μεταρρύθμιση του 1994. Στο πλαίσιο αυτό ήταν που η Κούβα, παρά τις δυσχέρειες, ανοιγόταν, που το big stick του Delano Roosvelt, το δόγμα Μονρόε, η φιλοσοφία του Κόλπου των Χοίρων επανέρχονται με τη γνωστή από παλιά στάση των Ηνωμένων Πολιτειών: αλαζονεία, αυταρχισμός, μονομερή μέτρα, αποκλεισμός! Δηλαδή ό, τι ακριβώς έγινε, με την υποστήριξη όλων των παρευρισμόμενων στην περίπτωση του Ιράκ και του ιρακινού λαού.
<P>
Στην Κούβα, η αντίδραση ήταν καθολική, ακόμη και ο αρχιεπίσκοπος της Αβάνα αντιτάχθηκε σ' αυτό. Τον συναντήσαμε τον Ιούνιο, και αυτός ήταν αντίθετος στη φιλοσοφία της μονομέρειας, του προστατευτισμού και του οικονομικού εθνικισμού.
<P>
Ανακαλύπτουμε, αίφνης, στην αμερικανική νομοθεσία, μία παράγραφο 301, μία φοβερή 301, που επιτρέπει στις Ηνωμένες Πολιτείες να επιβάλλουν κυρώσεις σε αυτούς που τους ενοχλούν. Ανακαλύπτουμε, το ίδιο ξαφνικά εδώ, ότι η Ευρώπη ενέδωσε στην πολυεθνική Chiquita στην υπόθεση «Μπανάνες». Ανακαλύπτουμε ότι είμαστε έτοιμοι να υποχωρήσουμε στο θέμα των ορμονών, στη διεθνή επέκταση της αμερικανικής νομοθεσίας.
<P>
Όλοι οι ειδήμονες περί τα φορολογικά ξέρουν πού οδηγείται η κατάσταση. Η στάση της Καλιφόρνιας στην ενιαία φορολόγηση, που ενόχλησε τις επιχειρήσεις της Μεγάλης Βρετανίας, που ενόχλησε επίσης την Pιchiney στη Γαλλία, πριν δεκαπέντε και πλέον χρόνια!
<P>
Βλέπετε, λοιπόν, αγαπητοί μου συνάδελφοι, πόσο λάθος ήταν η ευθυγράμμιση κατά τη διάρκεια του πολέμου του Περσικού Κόλπου. Στα αριστερά έδρανα, έχουν ξεχάσει, κατά τη διάρκεια του πολέμου του Περσικού Κόλπου, τα αμερικανικά βομβαρδιστικά πάνω από το παλάτι της Mondoa στο Σαντιάγκο της Χιλής, διότι η πολυεθνική Kenneccott και Braden διέτασσαν την ανατροπή του χιλιανού καθεστώτος. Αυτό το έχετε ξεχάσει. Έχετε ξεχάσει την ευθυγράμμιση στις διαπραγματεύσεις της GATT, στις συμφωνίες Blair House. Ας χρησιμεύσει, λοιπόν, τουλάχιστον σε κάτι η δυστυχία.
<P>
Θα ξεκινήσουμε τον Νοέμβριο στη Σιγκαπούρη, θα ξεκινήσουμε το 1999 τις διαπραγματεύσεις της GATT. Είδαμε, ήδη, ο πρόεδρος Κλίντον εξέδωσε νέο αγροτικό νόμο. Είναι πρόθυμη η Ευρώπη, το παρόν Κοινοβούλιο, να ξεχάσει το κ α κ ό πνεύμα που επέδειξε κατά τον πόλεμο του Περσικού Κόλπου; Εάν κάτι τέτοιο συμβαίνει, τότε, θα αποφύγουμε, και εμείς, να υποταχθούμε σε έναν αντίστοιχο νόμο d'Amato, ή Torricelli ή Helms-Burton!
<P>
Σας ευχαριστώ, κυρία Πρόεδρε. Όταν οι σκλάβοι ξεσηκώνονται, όλες οι ελπίδες επιτρέπονται.

<SPEAKER ID=20 LANGUAGE="DE" NAME="Nuίbaumer">
Kυρία Πρόεδρε, κυρίες και κύριοι, ο προκείμενος κανονισμός είναι αναγκαίος και σωστός, λόγω της δεδομένης αφορμής. Έτσι, η έκθεση Kittelmann θα πρέπει να υποστηριχθεί. Tο θέμα είναι βεβαίως κατά πόσο είναι σωστός, ο δρόμος της ταχείας απελευθέρωσης, που ακολουθεί η Eυρωπαϊκή Ένωση και ο ΠOE, όταν με προστατευτισμό και νόμους που ισχύουν εκτός της επικράτειας των κρατών, παρεισφρήουν επανειλημμένα λάθη και, στη συνέχεια, με αντίμετρα - βλέπε τον κανονισμό αυτό θα πρέπει να διορθωθούν και να αντισταθμιστούν.
<P>
Έτσι, διεθνείς παραβιάσεις δικαίου καταπολεμούνται με αμφίβολα νομικά μέσα. Δεν θα ήταν καλύτερα να προχωρήσουμε με μεγαλύτερη προσοχή στην απελευθέρωση του παγκόσμιου εμπορίου και να κάνουμε το επόμενο βήμα, αφού εξασφαλιστούν τα πλεονεκτήματα των προηγούμενων και όλες οι εθνικές οικονομίες ανεπιφύλακτα θα μπορούσαν να κάνουν το επόμενο βήμα;
<P>
Σε πάρα πολλούς τομείς θεμάτων του κοινοβουλευτικού μας έργου ήμουν υποχρεωμένος να διαπιστώσω ότι πολλές ιδέες και αποφάσεις στηρίζονταν σε επιθυμητούς οραματισμούς και στην έλλειψη αίσθησης της πραγματικότητας. Eπειδή σήμερα, λόγω της επιστροφής μου στο εθνικό Aυστριακό Kοινοβούλιο, μιλώ για τελευταία φορά στο Σεβαστό Σώμα, δεν θα ήθελα να παραλείψω να ευχαριστήσω όλους εκείνους με τους οποίους είχα καλή συνεργασία κι εγκάρδιες συναντήσεις στις αρμόδιες επιτροπές. Eυχαριστώ επίσης και την Eπιτροπή που απάντησε σε πάρα πολλές ερωτήσεις μου. Eυχαριστώ και τους διερμηνείς για την όχι πάντα εύκολη δουλειά τους.
<P>
Eπιτρέψτε μου, επίσης, να παρακαλέσω θερμά και μερικούς βουλευτές, να αναλογιστούν κατά πόσον είναι σύμφωνο με το ευρωπαϊκό πνεύμα να κρίνουν άλλους συναδέλφους όχι ανάλογα με τα προσόντα τους, αλλά αποκλειστικά και μόνο με βάση το πού κάθονται στα Kοινοβούλιο αυτό.
<P>
Σας εύχομαι όλους καλή επιτυχία στο έργο σας για την Eυρώπη.
<P>
Kυρία Πρόεδρε, ευχαριστώ πολύ.
<P>
(Xειροκροτήματα)

<SPEAKER ID=21 NAME="Cresson">
Κυρία Πρόεδρε, κυρίες και κύριοι βουλευτές, η Επιτροπή είναι ευτυχής που το Ευρωπαϊκό Κοινοβούλιο διατίθεται να εφαρμόσει τη διαδικασία κατεπείγοντος στο θέμα των κοινοτικών διατάξεων εναντίον του μποϊκοτάζ που προτείνονται προς έγκριση από την Επιτροπή για την προστασία των ευρωπαίων επιχειρηματιών έναντι των συνεπειών που απορρέουν από τις διατάξεις περί ετεροδικίας των αμερικανικών νόμων Helms-Burton και D'Amato που τέθηκαν σε ισχύ φέτος.
<P>
Η Επιτροπή έχει πλήρη επίγνωση του γεγονότος ότι το Ευρωπαϊκό Κοινοβούλιο έχει επανειλημμένα ζητήσει, την τελευταία φορά μάλιστα κατά τη σύνοδο της ολομέλειας της 24ης Μαΐου 1996, την έγκριση σχετικών διατάξεων.
<P>
Η Επιτροπή φρονεί, όπως και το Κοινοβούλιο, ότι είναι στο εξής αναγκαία η προστασία των συμφερόντων της Κοινότητας, των πολιτών της και των επιχειρήσεων που είναι εγκατεστημένες στο έδαφός της έναντι των παράνομων διατάξεων περί ετεροδικίας που περιέχονται σε νόμους που έχουν εκδοθεί στις Ηνωμένες Πολιτείες. Οι κοινοτικές διατάξεις θα πρέπει επίσης να καταστήσουν σαφές στην αμερικανική διοίκηση και ακόμη περισσότερο στο αμερικανικό κογκρέσο ότι πρέπει να τηρούνται οι κανόνες του δημόσιου διεθνούς δικαίου. Ανάλογη είναι και η θέση που σταθερά έχει υποστηριχθεί από την Επιτροπή, το Συμβούλιο και τις κυβερνήσεις των κρατών μελών.
<P>
Δεν θάπρεπε ωστόσο οι κοινοτικές διατάξεις να εκληφθούν ως απόρριψη των στόχων που επιδιώκουν οι Ηνωμένες Πολιτείες μεριμνώντας για την αποκατάσταση της Δημοκρατίας στην Κούβα και την αναχαίτιση της υποστήριξης που παρέχεται στη διεθνή τρομοκρατία.
<P>
Η Ευρωπαϊκή Ένωση συνεχίζει να υιοθετεί αυτούς τους στόχους και το Συμβούλιο επαναβεβαίωσε την πρόθεσή του να υποστηρίξει τον εκδημοκρατισμό της Κούβας. Αντίθετα, δεν δέχεται να επιχειρεί η Ουάσιγκτον να επιβάλει τη δική της άποψη όσον αφορά τα μέσα που θα χρησιμοποιηθούν για την επίτευξη κοινών στόχων, καθιστώντας τους νόμους της εφαρμοστέους πέραν των εθνικών της συνόρων.
<P>
Η Επιτροπή θέλει επίσης να ευχαριστήσει το Κοινοβούλιο για τις εποικοδομητικές τροπολογίες που πρότεινε. Υπόσχεται να τηρεί συνεχώς ενήμερο το Ευρωπαϊκό Κοινοβούλιο μέσω της αρμόδιας επιτροπής του και θα φροντίσει, στο πλαίσιο των διατάξεων της Συνθήκης, να εξασφαλίσει τη συμμετοχή του Ευρωπαϊκού Κοινοβουλίου σε ενδεχόμενη θέσπιση κανόνων παρακολούθησης.
<P>
Η Επιτροπή συντάσσεται με τις θέσεις του Ευρωπαϊκού Κοινοβουλίου σε ό, τι αφορά τη διαδικασία επιτροπολογίας και θα τις γνωστοποιήσει στο Συμβούλιο κατά τις επικείμενες συζητήσεις.
<P>
Όσον αφορά τους στόχους της Ένωσης αναφορικά με την Κούβα, πρέπει να υπομνησθεί ότι το ευρωπαϊκό Συμβούλιο που συνήλθε στη Μαδρίτη στις 14 και 15 του περασμένου Δεκέμβρη ενέκρινε τα ακόλουθα συμπεράσματα: θεωρεί σκόπιμο να συνεχισθεί ο διάλογος και η συνεργασία με την Κούβα με σκοπό την ενεργό υποστήριξη των συντελούμενων μεταρρυθμίσεων, την ενθάρρυνση του σεβασμού των δικαιωμάτων του ανθρώπου και των θεμελιωδών ελευθεριών καθώς και τη διεύρυνση του τομέα της ιδιωτικής πρωτοβουλίας και της ανάπτυξης της κοινωνίας των πολιτών. Προς τον σκοπό αυτό ζητεί από την Επιτροπή να παρουσιάσει κατά το πρώτο εξάμηνο του 1996 σχέδιο εντολής για σύναψη συμφωνίας οικονομικής και εμπορικής συνεργασίας το οποίο θα εξετάσει το Συμβούλιο υπό το φώς της εξέλιξης της πολιτικής και οικονομικής κατάστασης στην Κούβα.
<P>
Εξάλλου, το ευρωπαϊκό Συμβούλιο που συνήλθε στη Φλωρεντία στις 21 και 22 Ιουνίου, ενέκρινε τα εξής συμπεράσματα: εκφράζει τη λύπη του που οι πολιτικές περιστάσεις στην Κούβα δεν επέτρεψαν την προώθηση των σχέσεων ανάμεσα στην Ευρωπαϊκή Ένωση και την εν λόγω χώρα. Ευελπιστεί ότι η εξέλιξη της πολιτικής κατάστασης στην Κούβα θα δημιουργήσει τις απαραίτητες προϋποθέσεις για την παραπάνω προώθηση.

<SPEAKER ID=22 NAME="Πρόεδρος">
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=23 NAME="Van der Waal">
Αφού τήρησε κατ'αρχάς συγκρατημένη στάση, λόγω των αμερικανικών προεδικών εκλογών, η Επιτροπή αποφάσισε να απευθύνει ένα έντονο πολιτικό μήνυμα προς τις ΗΠΑ, καταδικάζοντας τα εμπορικά μέτρα που λαμβάνουν κατά της Κούβας. Εχει γίνει επίσημη προσφυγή στον ΠΟΕ, η εξέταση της οποίας θα καθυστερήσει όμως λίγο. Η υποβληθείσα πρόταση κανονισμού συνιστά ένα άλλο συγκεκριμένο βήμα προς την κατεύθυνση αυτή. Παρόλο που είναι γνωστό ότι απορρίπτουμε την εξωχωρική ισχύ της αμερικανικής νομοθεσίας, πρόκειται για ένα μέτρο της ΕΕ το οποίο πλήττει το σημαντικότερο σύμμαχό μας. Αυτό ισχύει ακόμη περισσότερο αν αναλογιστεί κανείς ότι το δικτατορικό καθεστώς της Κούβας καταδικάζεται όχι μόνο από τις ΗΠΑ, αλλά και από εμάς.
<P>
Τα νομοθετικά μέτρα που προτείνονται από την Επιτροπή έχουν ευρύ χαρακτήρα. Η απαγόρευση της αναγνώρισης και της εφαρμογής αποφάσεων των αμερικανικών δικαστηρίων συνιστά παρέμβαση στη νομοθεσία των κρατών μελών. Παράλληλσ, οποιοσδήποτε δικαστής στα κράτη μέλη θα έχει τη δυνατότητα να απαιτήσει την επιστροφή τυχόν αποζημιώσεων που απαιτούνται από τις ΗΠΑ. Τα μέτρα αυτά οδηγούν σε σημαντική μεταβίβαση κυριαρχικών δικαιωμάτων.
<P>
Συνεπώς, διερωτώμεθα κατά πόσο υπάρχουν επαρκείς λόγοι για την ανάληψη κοινοτικής δράσης σύμφωνα με τα άρθρα 113 και 235 της Συνθήκης. Δεν θα ήταν ορθότερο από νομική άποψη να ληφθούν τα μέτρα στα πλαίσια του τρίτου πυλώνα και να αναληφθούν δράσεις σε διακυβερνητική βάση; Κάτι ανάλογο θα απέκλειε το ενδεχόμενο της μεταγενέστερης ακύρωσης των μέτρων και του καταλογισμού ευθυνών.
<P>
Εκτός αυτών, πιστεύουμε ότι ο κανονισμός περιλαμβάνει ορισμένες ασάφειες και ότι προσκρούει σε ορισμένα νομικοτεχνικά προβλήματα. Τέλος, δεν είμαστε σε θέση να υποστηρίξουμε την πρόταση της Επιτροπής για την εφαρμογή των εν λόγω νομοθετικών μέτρων κατά του αμερικανικού νόμου D'Amato. Σε αντίθεση με το νόμο Helms/Burton, ο νόμος D'Amato αφαιρεί από κοινοτικές επιχειρήσεις το δικαίωμα πρόσβασης στην αμερικανική αγορά σε περίπτωση που έχουν εμπορικές συναλλαγές με το Ιράν ή τη Λιβύη. Στην περίπτωση αυτή απαιτούνται άλλα μέτρα και όχι νομικές δράσεις εκ μέρους του ΔΕΚ.
<P>
Λαμβανομένων υπόψη των προαναφερθέντων, αποφασίσαμε να απόσχουμε από την ψηφοφορία.

<CHAPTER ID=4>
Αλιεία
<SPEAKER ID=24 NAME="Πρόεδρος">
Η ημερήσια διάταξη προβλέπει σε κοινή συζήτηση:
<P>
την έκθεση (Α4-0306/96) του κ. Kindermann, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου (COM((96)0189 - C4-0312/96-96/0124(CNS)) για την τέταρτη τροποποίηση του κανονισμού (ΕΚ) αριθ. 3699/93, για τον καθορισμό των κριτηρίων και των όρων των κοινοτικών παρεμβάσεων διαρθρωτικού χαρακτήρα στον τομέα της αλιείας και της υδατοκαλλιέργειας καθώς και της μεταποίησης και εμπορίας των προϊόντων τους, -την έκθεση (Α4-0271/96) του κ. d'Aboville, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου (COM(96)0131 - C4-0268/96-96/0089 (CNS)) για τη σύναψη του πρωτοκόλλου που καθορίζει, για την περίοδο από 18 Ιανουαρίου 1996 έως 17 Ιανουαρίου 1999, τις αλιευτικές δυνατότητες και τη χρηματοδοτική συνεισφορά που προβλέπονται στη συμφωνία που έχει συναφθεί μεταξύ της Ευρωπαϊκής Κοινότητας και της Δημοκρατίας των Σεϋχελλών όσον αφορά την αλιεία στα ανοιχτά των Σεϋχελλών, -την έκθεση (Α4-0270/96) του κ. Gallagher, εξ ονόματος της Επιτροπής Αλιείας, σχετικά με την ανακοίνωση της Επιτροπής (COM(95)0669 - C4-0016/96) όσον αφορά την εφαρμογή των τεχνικών μέτρων στην Κοινή Αλιευτική Πολιτική, -την προφορική ερώτηση (Β3-0979/96-0-0213/96) του κ. Arias Canete, εξ ονόματος της Επιτροπής Αλιείας, προς την Επιτροπή, σχετικά με την κρίση στον τομέα του σολομού στην Ευρωπαϊκή Ένωση, -την έκθεση (Α4-0305/96) της κ. McKenna, εξ ονόματος της Επιτροπής Αλιείας, σχετικά με την έκθεση της Επιτροπής (COM(96)0100 - C4-0213/96) όσον αφορά τον έλεγχο της κοινής αλιευτικής πολιτικής.
<SPEAKER ID=25 NAME="Kindermann">
Kυρία Πρόεδρε, αγαπητοί κυρίες και κύριοι συνάδελφοι, η Eπιτροπή υπέβαλε μια πρόταση για την τέταρτη τροποποίηση του κανονισμού EK αριθ. 3699/93 για τις λεπτομέρειες χορήγησης της συνδρομής από το Xρηματοδοτικό Mέσο Προσανατολισμού της Aλιείας (XMΠA). H πρόταση αυτή αποσκοπεί κυρίως στην προσαρμογή του κανονισμού αυτού σε άλλες νομοθετικές διατάξεις. Θα επιτρέπει τη χρησιμοποίηση του XMΠA στην προώθηση διάθεσης των αλιευτικών προϊόντων. Σύμφωνα με το άρθρο 12 του κανονισμού, αποκλειόταν μέχρι τώρα η εγγύηση της ποιότητας με αναφορά στην περιφέρεια προέλευσης.
<P>
Mε την επιτρεπόμενη τροποποίηση, αναγνωρίζεται τώρα ότι, κάτω από ορισμένες προϋποθέσεις, οι οποίες είναι δυνατόν να πληρούνται στην υδατοκαλλιέργεια, η γεωγραφική προέλευση ενός αλιευτικού προϊόντος είναι σε θέση να δώσει αντικειμενικές πληροφορίες για την ιδιαίτερη ποιότητά τους. Aυτή η ειδική περίπτωση, λοιπόν, θα πρέπει να συμπεριληφθεί στο πλαίσιο των ενισχύσεων των μέτρων προώθησης του XMΠA, με ανάλογη τροποποίηση του άρθρου 12.
<P>
H Eπιτροπή Aλιείας υποστηρίζει την πρόταση. H κατοχυρωμένη ονομασία προέλευσης ή καλύτερα η κατοχυρωμένη γεωγραφική ένδειξη με την συνεπαγόμενη εγγύηση, μπορεί να θεωρηθεί ως βασικό μέσο για την προώθηση της διάθεσης των αλιευτικών προϊόντων, βεβαίως μόνο μεσοπρόθεσμα ή μακροπρόθεσμα, μια και η αίτηση κατοχύρωσης υπόκειται σε διεξοδική διαδικασία ελέγχου, στο επίπεδο των κρατών μελών και της Eπιτροπής. Γι' αυτό και απευθύνω έκκληση προς τα κράτη μέλη να ενημερώσουν, μετά την έναρξη ισχύος του παρόντος κανονισμού, τις οργανώσεις των παραγωγών τους για τις καινούριες δυνατότητες, να ελέγξουν όσο το δυνατόν συντομότερα τις σχετικές αιτήσεις, και να τις διαβιβάσουν στην Eπιτροπή.
<P>
Mια άλλη τροποποίηση είναι μάλλον τεχνικής φύσης, αλλά παρόλα αυτά σημαντική. Θα πρέπει να διευκρινιστεί νομικά ότι από 1ης Iανουαρίου 1994 για τις επιδοτήσεις από το XMΠA εφαρμόζεται ο χρησιμοποιούμενος για τον προϋπολογισμό συντελεστής μετατροπής του Ecu. Kατ' αυτόν τον τρόπο υλοποιείται η βασική αρχή που πήρε το Συμβούλιο, να μην χρησιμοποιείται για τις παρεμβάσεις του XMΠA ο γεωργικός συντελεστής μετατροπής του Ecu.
<P>
Mετά την έναρξη της ισχύος του κανονισμού αριθ. 3699, τη 1η Iανουαρίου 1994 δηλαδή, επικρατεί αβεβαιότητα μεταξύ των κρατών μελών για τον συντελεστή που θα πρέπει να χρησιμοποιηθεί για την μετατροπή του Ecu σε εθνικό νόμισμα. Eπειδή αυτό δεν καθορίσθηκε κατηγορηματικά, η πρακτική που ακολουθείται στην μετατροπή είναι εν μέρει διαφορετική στα διάφορα κράτη μέλη. Γι' αυτό και η προτεινόμενη τροποποίηση αποτελεί μια νομική διευκρίνιση, εξαλείφει την υπάρχουσα αβεβαιότητα και συνεπώς επικροτείται από την Eπιτροπή Aλιείας, αφού εξασφαλίζεται ότι η αναδρομική ισχύς της διάταξης δεν θα αποβεί σε βάρος των παραληπτών. Γι' αυτό και παρακαλώ το Σεβαστό Σώμα να υιοθετήσει την έκθεση της Eπιτροπή Aλιείας και να εγκρίνει την πρόταση της Eπιτροπής.
<P>
Kαι τώρα όσον αφορά την έκθεση της κ. McKenna. H θαυμάσια έκθεση της κ. McKenna σχετικά με την έκθεση της Eπιτροπής για τον έλεγχο της Kοινής Aλιευτικής Πολιτικής λέει, φυσικά, ξεκάθαρα το εξής: H επιτυχία της Kοινής Aλιευτικής Πολιτικής προϋποθέτει την εφαρμογή αποτελεσματικών ελέγχων για τη διαχείριση των αλιευτικών πόρων. H εφαρμογή τους, όμως, δεν είναι δεδομένη, όπως αποδεικνύει σαφέστατα το έγγραφο της Eπιτροπής. Tα μέτρα ελέγχου των κρατών μελών διαφέρουν, ως προς την έντασή τους, από κράτος σε κράτος, και γενικώς, βλέποντας συνολικά το όλο πρόγραμμα επιτήρησης, παρουσιάζουν πολλά κενά και είναι ελάχιστα αποτελεσματικά. Δυστυχώς δεν μπορεί από την ανάγνωση της έκθεσης της Eπιτροπής να μην μας δημιουργηθεί η εντύπωση ότι οι διαπιστωθείσες ελλείψεις στην εφαρμογή των διατάξεων ελέγχου της Ένωσης εκ μέρους των κρατών μελών θεωρούνται έκφραση της έλλειψης πολιτικής θέλησης των κρατών μελών. Oι αλιείς έχουν την αίσθηση της άνισης μεταχείρισης, επειδή στα κράτη μέλη διενεργούνται έλεγχοι κατά διαφορετικούς τρόπους. H δυσπιστία των αλιέων έναντι της νομοθεσίας της EE υπονομεύει τη νομική τους αίσθηση.
<P>
Γι' αυτό και το Eυρωπαϊκό Kοινοβούλιο προβάλει το αίτημα για την επιβολή ίδιων κυρώσεων σ' ολόκληρη την EE για ίδια παραπτώματα, για περισσότερες αρμοδιότητες στους ελεγκτές της EE και για τη δυνατότητα της Eπιτροπής να επιβάλει η ίδια κυρώσεις. Oι παράνομες εκφορτώσεις αναγκάζουν να επιβάλουμε εντονότερους ελέγχους στην εκφόρτωση και την εμπορία ιχθύων. Θα πρέπει να υποστηριχθεί με την εγκατάσταση ενός ικανού να βοηθήσει δορυφορικού συστήματος επιτήρησης στα κράτη μέλη, μέχρι το αργότερο το 1999.
<P>
Ωστόσο, αυτά τα μέτρα που προτείνει το Kοινοβούλιο, μπορούν να συμβάλουν μερικώς μόνο στην επίλυση του προβλήματος. H ρίζα του κακού βρίσκεται στο υπερβολικό δυναμικό του αλιευτικού στόλου της EE. Θα πρέπει οι αλιείς να απαλλαγούν από τη πίεση της οικονομικής επιβίωσης. H αποκατάσταση μιας διαρκούς ισορροπίας μεταξύ του δυναμικού αλιείας και των υφισταμένων πόρων είναι απαραίτητη. Tο θέμα της αναδιάρθρωσης των στόλων και του περιορισμού της αλιευτικής δραστηριότητας, με παράλληλη εφαρμογή συνοδευτικών κοινωνικο-οικονομικών μέτρων, αποκτά καινούργια εκρηκτικότητα.
<P>
(Xειροκροτήματα)

<SPEAKER ID=26 NAME="d'Aboville">
Κυρία Πρόεδρε, επιτρέψτε μου καταρχήν να διαμαρτυρηθώ γι' αυτήν την επί παντός επιστητού συνεδρίαση που επιφυλάχτηκε στην αλιεία. Τι είδους συζήτηση είναι αυτή στην οποία θα πρέπει να μιλάμε συγχρόνως για εισαγωγές σολομού, συμφωνίες αλιείας με τις Σεϋχέλλες, τεχνικά μέτρα στα κοινοτικά ύδατα, αναμένοντας μια συνολική απάντηση; Όσον αφορά τη συστηματική εγγραφή, σε κάθε σύνοδο, των θεμάτων που εμπίπτουν στον τομέα της αλιείας στην ημερήσια διάταξη της Παρασκευής, θεωρώ πως είναι πραγματικά σκανδαλώδης. Γνωρίζω βεβαίως πως είναι η μέρα του ψαριού, επιτέλους όμως, τα θέματα αυτά αναφέρονται σε προβλήματα από τα οποία εξαρτάται το μέλλον ενός πληθυσμού που εργάζεται κάτω από συνθήκες φρικτές και επί πλέον διέρχεται μία κρίση άνευ προηγουμένου! Τι γνώμη θέλετε να σχηματίσουν οι ψαράδες για τα θεσμικά μας όργανα όταν τα προβλήματά τους συζητούνται πάντοτε σε μια αίθουσα άδεια κατά τα τρία τέταρτα, απόντος μάλιστα του αρμόδιου επιτρόπου;
<P>
(Χειροκροτήματα
<P>
Λίγα λόγια για τα τεχνικά μέτρα πριν περάσω στην έκθεσή μου. Όλοι είναι πεπεισμένοι, και πριν απ' όλους οι αλιείς, ότι για να διασωθεί το επάγγελμά τους πρέπει να γίνεται συνετή διαχείριση των πόρων. Οι προτάσεις της Επιτροπής σ' αυτό στοχεύουν μέσω ορισμένων μέτρων που σωστά έχουν ως γνώμονα την προστασία των ιχθυδίων. Καλή πρόθεση υπάρχει, οι όροι όμως εφαρμογής απαιτούν περισσότερη συζήτηση. Δεν μπορούμε, αβασάνιστα, να εγκρίνουμε μέτρα χωρίς να έχουν προηγουμένως δοκιμασθεί ώστε να εκτιμηθεί η αποτελεσματικότητα και η κοινωνικοοικονομική τους επίδραση. Για το λόγο αυτό επιμένουμε ώστε τα κυριότερα από τα μέτρα αυτά, κυρίως αυτά που αφορούν τα αλιευτικά μηχανήματα, να αποτελέσουν αντικείμενο προτύπων σχεδίων που θα λειτουργήσουν επί εύλογα χρονικά διαστήματα, σε ποικίλους τόπους και θα ανταποκρίνονται στις διάφορες καταστάσεις οι οποίες παρουσιάζονται στα κοινοτικά ύδατα. Σε ό, τι αφορά τα μέτρα ενδεχόμενου κλεισίματος τόπων συγκέντρωσης, τα εν λόγω μέτρα, περισσότερο από άλλα, απαιτούν προηγούμενη αξιολόγηση των κοινωνικοοικονομικών συνεπειών που πρόκειται να επιφέρουν καθώς και την πρόβλεψη αντίστοιχων συνοδευτικών μέτρων.
<P>
Έρχομαι τώρα στην έκθεσή μου σχετικά με την αλιευτική συμφωνία με τις Σεϋχέλλες. Η συμφωνία αυτή αφορά αποκλειστικά την αλιεία τόνου. Στο ποσοτικό επίπεδο και σε σύγκριση με τις αλιευτικές συμφωνίες στο σύνολό τους, η εν λόγω συμφωνία θα μπορούσε να θεωρηθεί μέτρια. Ενέχει ωστόσο εξέχουσα σημασία αν ληφθεί υπόψη η στρατηγική θέση της ζώνης αυτής. Θα μπορούσαμε να πούμε ότι η πρόσβαση στα ύδατα των Σεϋχελλών αποτελεί προϋπόθεση για την άσκηση αλιευτικών δραστηριοτήτων σε ολόκληρο τον Ινδικό Ωκεανό. Η συμφωνία προβλέπει άδειες αλίευσης για 57 ευρωπαϊκά σκάφη με χρηματοδοτική αντιστάθμιση ύψους 9, 9 εκατ. ECU, που κατανέμονται μεταξύ αλιευτικών δικαιωμάτων, χρηματοδότηση επιστημονικών προγραμμάτων και εκπαιδευτικών δράσεων, όπως οι υποτροφίες. Η εν λόγω συμφωνία καλύπτει τη χρονική περίοδο από Ιανουάριο 1996 έως Ιανουάριο 1999 και συνιστά ανανέωση προηγούμενης ανάλογης συμφωνίας.
<P>
Παρότι δεν επήλθε αλλαγή στην χρηματοδοτική αντιστάθμιση για ίδια ποσότητα αλιευμάτων πρέπει να επισημανθούν ορισμένες εξελίξεις που σημειώθηκαν. Ενισχύθηκε το σύστημα ελέγχου, η επικοινωνία μεταξύ σκαφών και αρχών είναι διεξοδικότερη και τα αλιεύματα υπόκεινται σε έλεγχο από την Seychelles Fishing Authority , οργανισμό μικτού δικαίου αποστολή του οποίου είναι η διαχείριση των πόρων και η ανάπτυξη της επιστημονικής έρευνας. Εξάλλου, έχουν επιταθεί οι κυρώσεις όχι μόνο σε περιπτώσεις μη τήρησης των κανονισμών αλλά και ψευδούς δήλωσης αλιευμάτων.
<P>
Σε ό, τι αφορά τους πόρους, πρέπει να γίνει γνωστό ότι ο τροπικός τόνος στο σύνολό του θεωρείται από τους ειδικευμένους επιστήμονες ότι δεν έχει υποστεί υπερεκμετάλλευση. Οφείλω ωστόσο να επισημάνω την ανάγκη δραστηριοποίησης, το συντομότερο δυνατό, της Επιτροπής Διαχείρισης της Αλιείας Τόνου του Ινδικού Ωκεανού, συντονιστικού και εξελεγκτικού οργανισμού. Η επιτροπή αυτή ασχολείται με τη διαχείριση των πόρων και απαρτίζεται όχι μόνο από τα παράκτια κράτη του Ινδικού Ωκεανού αλλά και από όλα τα κράτη που αλιεύουν στα ύδατά του οι δε συστάσεις του στο θέμα της προστασίας των ειδών πρόκειται να καταστούν υποχρεωτικές για όλα τα μέλη της.
<P>
Αναφορικά με τις σχέσεις μεταξύ βιομηχανικής και βιοτεχνικής αλιείας πρέπει να ξέρετε ότι η κυβέρνηση των Σεϋχελλών ενέκρινε αυστηρά μέτρα προκειμένου να προστατευθούν οι ζώνες όπου ασκείται η βιοτεχνική αλιεία. Με τα μέτρα αυτά με τα οποία απαγορεύεται στους ξένους στόλους να αλιεύουν στις παράκτιες και τις υφαλώδεις ζώνες απεφεύχθη κάθε μορφής διένεξη.
<P>
Η συμφωνία αλιείας με της Σεϋχέλλες έχει ιδιαίτερα αξιόλογες οικονομικές επιπτώσεις. Πριν την άφιξη των ευρωπαϊκών τοναλιευτικών, οι Σεϋχέλλες ζούσαν για και από τον τουρισμό. Σήμερα οι δραστηριότητες που αναπτύσσονται λόγω της αλιείας του τόνου έχουν καταστεί εξίσου σημαντικές με τις τουριστικές. Στο λιμάνι της Βικτόρια, για παράδειγμα, εκφορτώνονται τα δύο τρίτα των συνολικών αλιευμάτων που πραγματοποιούνται στον δυτικό Ινδικό Ωκεανό. Η σημαντικότερη κονσερβοποιΐα της χώρας, που ιδρύθηκε με τη μορφή μικτής εταιρείας μεταξύ του κράτους, ενός επιχειρηματία του κλάδου και ενός εφοπλιστού, απασχολεί 600 άτομα. Αναμένεται να διπλασιάσει την απόδοσή της το 1997 με αποτέλεσμα τη δημιουργία 900 επιπρόσθετων θέσεων εργασίας.
<P>
Τέλος, τα κοινοτικά σκάφη υποχρεούνται να περιλαμβάνουν στο πλήρωμά τους δύο ναυτικούς από τις Σεϋχέλλες. Η υποχρέωση αυτή τηρείται και συχνά υπερκαλύπτεται.
<P>
Κατά συνέπεια, λαμβάνοντας υπόψη το γεγονός ότι τα θεμελιώδη οικονομικά στοιχεία της εν λόγω συμφωνίας δεν άλλαξαν σε σχέση με την προηγούμενη, το ενδιαφέρον που ενέχει η συμφωνία αυτή για την ανάπτυξη καθώς και ότι οι διατάξεις που αφορούν τις δηλώσεις και τον έλεγχο των αλιευμάτων βελτιώθηκαν, θεωρώ ότι το Κοινοβούλιό μας δύναται να υποστηρίξει την έγκριση της συμφωνίας.
<P>
Ευχαριστώ την Επιτροπή Ανάπτυξης και Συνεργασίας για τη γνωμοδότησή της, την οποία ελπίζω ότι έλαβα υπόψη μου στην έκθεση κυρίως όσον αφορά τις ανυσυχίες της στο θέμα της πρόληψης της υπερεκμετάλλευσης των αποθεμάτων.
<P>
Ευχαριστώ επίσης την Επιτροπή Προϋπολογισμών για τη συμβολή της, κυρίως για το ότι καλεί την Επιτροπή να ξεκινήσει διαπραγματεύσεις για την ανανέωση των χρηματοδοτικών πρωτοκόλλων στον τομέα της αλιείας πριν αυτά εκπνεύσουν και να ολοκληρώσει τις εν λόγω διαπραγματεύσεις σε εύθετο χρόνο ώστε να μπορέσουν να γίνουν οι απαραίτητες διαβουλεύσεις με το Κοινοβούλιο, δηλαδή πριν από την υπογραφή της προκείμενης συμφωνίας.
<P>
Τέλος ευχαριστώ τους συναδέλφους μου στην Επιτροπή Αλιείας που ενέκριναν ομόφωνα την έκθεση αυτή.
<P>
(Χειροκροτήματα)

<SPEAKER ID=27 NAME="Gallagher">
Κυρία Πρόεδρε, θα ήθελα να δηλώσω δημοσίως την εκτίμησή μου για το ενδιαφέρον που έδειξαν οι συνάδελφοί μου της Επιτροπής Αλιείας για την παρούσα έκθεση σχετικά με την ανακοίνωση της Επιτροπής όσον αφορά την υλοποίηση τεχνικών μέτρων στην κοινή πολιτική αλιείας.
<P>
Δέχομαι με μεγάλη ικανοποίηση την προσέγγιση που κάνει η ανακοίνωση της Επιτροπής αλλά και πολλές από τις ιδέες που περιλαμβάνει. Είναι λυπηρό το γεγονός ότι στο παρελθόν τα τεχνικά μέτρα δεν είχαν τύχει μεγάλης προσοχής στα κράτη μέλη, μολονότι ορισμένα είχαν δείξει ενδιαφέρον. Είμαι πεπεισμένος ότι τα τεχνικά μέτρα προστασίας είναι αναγκαία για την προστασία των ιχθυιδίων και των ενηλίκων που βρίσκονται σε ηλικία αναπαραγωγής. Η Επιτροπή Αλιείας πιστεύει ότι από το παρελθόν θα έπρεπε να είχε δοθεί μεγαλύτερη προσοχή σ' αυτό το σοβαρό θέμα της προστασίας των ειδών. Αποτελεί έναν αναπόσπαστο παράγοντα διαβούλευσης και συνεργασίας στο επίπεδο του απλού λαού εάν θέλουμε οι πολιτικές μας να είναι παραδεκτές από εκείνους που θα τις υλοποιήσουν.
<P>
Η Επιτροπή θα πρέπει να πάρει τα αναγκαία μέτρα για την ανάκτηση της εμπιστοσύνης των αλιέων στις επιστημονικές εργασίες μέσω ολοκληρωμένων συζητήσεων μαζί τους. Οι διαβουλεύσεις με τεχνικούς εμπειρογνώμονες που διαθέτουν εμπειρία στις λειτουργίες της αλιείας είναι επίσης θεμελιώδεις. Οι απόψεις και των δύο, αλιέων και εμπειρογνωμόνων, δεν θα πρέπει να αγνοούνται. Επιπλέον, είμαι πεπεισμένος ότι το Κοινοβούλιο θα με υποστηρίξει εάν θα δηλώσω ότι είναι απαραίτητο όπως τα τεχνικά μέτρα είναι απλά, έχουν οικονομική ωφέλεια, να είναι τεχνικά επιτεύξιμα και πρακτικά για τη λειτουργία τους σε εμπορική κλίμακα. Τα τεχνικά μέτρα διατήρησης πρέπει να γίνονται εύκολα κατανοητά και να είναι απλά στην επιβολή τους. Θυμηθείτε ότι οι αλιείς είναι αλιείς και όχι ευρω-κράτες. Τα τεχνικά μέτρα διατήρησης θα πρέπει να αποτελούν αναπόσπαστο τμήμα μιας ολοκληρωμένης πολιτικής για τη διατήρηση των αποθεμάτων. Τα τεχνικά μέτρα διατήρησης θα πρέπει να συνοδεύονται από άλλα μέτρα όπως φορολογία και ποσοστώσεις. Λίγα μόνο κράτη μέλη υπέβαλαν προτάσεις στην Επιτροπή. Καλώ όλα τα κράτη μέλη να συμμετάσχουν περισσότερο ενεργά και να αποστείλουν τις προτάσεις τους στην Επιτροπή. Στην έκθεσή μου κάνω έκκληση για την επείγουσα συμπερίληψη σε οποιοδήποτε πακέτο μέτρων ενός ολοκληρωμένου σύνολου κινήτρων και κατάρτισης των αλιέων στη χρήση των τεχνικών διατήρησης.
<P>
Υποστηρίζω σθεναρά την ιδέα χορήγησης αποζημίωσης για υιοθέτηση μέτρων διατήρησης. Ο σκοπός της επιτροπής η οποία υποστηρίζει τη χορήγηση αποζημιώσεων είναι να ωθήσει τους αλιείς να αποδεχθούν εθελοντικά την τεχνολογία της διατήρησης ούτως ώστε να μην υπάρξει ανάγκη να καταφύγουμε σε νομοθεσία. Πιστεύω ότι εάν η βιομηχανία δεν δείξει καλή θέληση, τα τεχνικά μέτρα θα παραβιαστούν, όπου είναι δυνατό. Ως μια μορφή χορήγησης αποζημιώσεων θα πρότεινα όπως εξετάσουμε παραχωρήσεις στο πλαίσιο των ΠΠΠ ή αύξηση των επιτρεπομένων ποσοστώσεων για εκείνους που συμμορφώνονται. Εάν δεν ανταμοιφθεί η εθελοντική υιοθέτηση τεχνικών μέτρων τότε η μόνη εναλλακτική λύση που απομένει είναι η ευρωπαϊκή νομοθεσία η οποία, χωρίς αμφιβολία, θα απαιτήσει τη συμφωνία όλων των κρατών μελών. Πιστεύω ότι κάτι τέτοιο θα είναι σχεδόν αδύνατο να επιτευχθεί. Αυτή τη στιγμή κανείς δεν διαφωνεί με την ανάγκη για κατάλληλα μέτρα και κανονισμούς. Πιστεύω πάρα πολύ ότι τα ίδια μέτρα και κανονισμοί θα πρέπει να συμπεριλαμβάνονται σε όλες τις μελλοντικές διεθνείς συμφωνίες. Καλώ την Επιτροπή να το υλοποιήσει. Η Επιτροπή θα πρέπει να διασφαλίσει ότι τα προτεινόμενα μέτρα θα περιλαμβάνουν την αύξηση του ελαχίστου μεγέθους των βρόγχων - με προοδευτική εισαγωγή και μετά από δοκιμές στη θάλασσα - γεωγραφικές απλοποιήσεις, εισαγωγή διχτυών με τετράγωνους βρόγχους αλλά και σταθερά δίχτυα όπου είναι αναγκαίο.
<P>
Πριν να αναφερθώ στις άλλες εκθέσεις και φορέσω την εθνική μου ενδυμασία θα ήθελα για μια ακόμη φορά να ευχαριστήσω όλους εκείνους που ενδιαφέρθηκαν για τα τεχνικά μέτρα διατήρησης καθόσο πιστεύω ότι τα μέτρα αυτά μπορούν να παίξουν ένα πολύ σημαντικό ρόλο στη μελλοντική διατήρηση των ειδών. Θα απαιτήσουν όμως, όπως είπα, την πλήρη συνεργασία των αλιέων. Επομένως, θα ήθελα να υποστηρίξω ξανά την ανάγκη διαβουλεύσεων με τους αλιείς και με τους τεχνικούς επιστήμονες που διαθέτουν εμπειρία επί των θεμάτων αυτών.
<P>
Θα ήθελα να επωφεληθώ της ευκαιρίας και να αναφερθώ στην έκθεση McKenna. Με την έκθεση αυτή η κ. McKenna προτρέπει την Επιτροπή να κάνει προβλέψεις σχετικά με τη μη χορήγηση, την αναστολή, τη μείωση ή την ακύρωση ζωτικών ευρωπαϊκών επιχορηγήσεων προς την αλιευτική βιομηχανία στην περίπτωση που ορισμένοι κανονισμοί της ΕΕ δεν εκτελούνται. Η έκθεση αυτή υποστηρίζει, ατυχώς, την επιβολή μείωσης των ποσοστώσεων ως ποινής. Παρόμοιες προτάσεις πιστεύω ότι είναι εντελώς περιττές. Η κ. McKenna επεχείρησε ανεπιτυχώς να επιζητήσει μια περαιτέρω μείωση του ισχνού ιρλανδικού αλιευτικού στόλου.
<P>
Θα ήθελα να τονίσω ότι η Ιρλανδία έχει τις καλύτερες αλιευτικές περιοχές της Ευρώπης: διαθέτουμε το 4 % των ποσοστώσεων της ΕΕ, το 44 % του στόλου μας είναι ηλικίας άνω των 25 ετών και το 64 % πάσχει από ελλείψεις ασφαλείας. Ελπίζω ότι αυτό θα αντιμετωπιστεί και είμαι ευτυχής διότι, πριν από κάποιο χρόνο, η Επίτροπος με διαβεβαίωσε ότι η Επιτροπή θα ανταποκριθεί πλήρως σε θέματα ασφαλείας.
<P>
Εμείς στην Ιρλανδία δεν μπορούμε να υποστούμε μεγαλύτερες απώλειες χωρητικότητας. Θα πρέπει να μας παραχωρηθούν οι δυνατότητες να αναπτύξουμε την αλιευτική μας βιομηχανία, διατηρώντας πλήρως στη μνήμη μας ότι εκτός από μια κοινή αλιευτική πολιτική έχουμε και μια περιφερειακή πολιτική και μια πολιτική ανάπτυξης της υπαίθρου. Οι πολιτικές αυτές θα πρέπει να συνενωθούν ενόψει της διασφάλισης ότι οι παράκτιες περιοχές της χώρας μου και της Ευρώπης, όπου δεν υφίστανται εναλλακτικές πηγές ανάπτυξης, θα μπορέσουν να εξελιχθούν και να δημιουργήσουν τις τόσο αναγκαίες θέσεις εργασίας. Κατά συνέπεια θα έχω μεγάλη δυσκολία για να υποστηρίξω αυτή την έκθεση.
<P>
Δεν θα μπορούσα να τονίσω περισσότερο τη ζημία που προκαλούν οι εισαγωγές νορβηγικού σολομού στην ιρλανδική αλλά και στη σκωτική βιομηχανία εκτροφής σολομού. Γνωρίζω ότι οι νορβηγοί ανέλαβαν μια δέσμευση κατά την διάρκεια πρόσφατης σύσκεψης στο Λονδίνο με σκοπό την εξασφάλιση ότι η παραγωγή κατά το τελευταίο τετράμηνο του 1996 και το πρώτο του 1997 θα ισοδυναμεί με τις αντίστοιχες του 1995 συν 10 %. Θα παρακολουθήσουμε πολύ προσεκτικά αυτό το θέμα. Οι ελάχιστες εισαγωγικές τιμές, την εφαρμογή των οποίων εκτιμούμε, εισήχθησαν ενωρίτερα αυτό το έτος αλλά δεν απέδωσαν. Έχουν παρακαμφθεί. Κατά συνέπεια, καλώ τώρα την Επιτροπή να εισαγάγει εκ νέου ελάχιστες εισαγωγικές τιμές και να ακολουθήσει με ποσοτικούς περιορισμούς. Καλώ όλες τις κυβερνήσεις, συμπεριλαμβανομένης της δικής μου, να λάβουν όλα τα αναγκαία μέτρα.

<SPEAKER ID=28 LANGUAGE="ES" NAME="Arias Caρete">
Κυρία Πρόεδρε, η δύσκολη κατάσταση στην οποία βρίσκεται η κοινοτική βιομηχανία σολομού - ιδιαίτερα στην Ιρλανδία και τη Σκωτία - δεν είναι κάτι το καινούριο για το Κοινοβούλιο. Ήδη τον περασμένο χρόνο υπήρξαν σοβαρές δυσλειτουργίες στην κοινοτική αγορά εξ αιτίας των εισαγωγών νορβηγικού σολομού σε αφύσικα χαμηλές τιμές, με αποτέλεσμα να υποστούν σοβαρές απώλειες οι παραγωγοί μας. Γι'αυτό, η Επιτροπή Αλιείας τον Νοέμβριο του 1995 υπέβαλε προφορική ερώτηση, ζητώντας την άμεση παρέμβαση της Επιτροπής προκειμένου να προστατευθούν οι θέσεις εργασίας στον τομέα αυτό.
<P>
Αποτέλεσμα της πρωτοβουλίας αυτής ήταν να καθορίσει η Επιτροπή ελάχιστη τιμή εισαγωγής το Δεκέμβριο του ίδιου έτους. Η ελάχιστη τιμή έγινε δεκτή από τον τομέα σαν ένα πρώτο μέτρο για την κατάλληλη διευθέτηση της κρίσης. Ωστόσο, τα αναμενόμενα αποτελέσματα - όπως επεσήμανε ο κ. Gallagher - δεν εμφανίστηκαν. Αντίθετα, οι ιρλανδοί παραγωγοί υπέστησαν μείωση της πώλησης των προϊόντων τους κατά 10 % μετά την καθιέρωση της ελάχιστης τιμής εισαγωγής. Η τιμή αυτή διατηρήθηκε μέχρι τον Ιούνιο του 1996 χωρίς να βελτιωθεί η κατάσταση, αντίθετα χειροτέρευσε. Αναφέρω ότι το 1995 είχαν αυξηθεί οι νορβηγικές εισαγωγές κατά 27 % κατά τους εννέα προηγούμενες μήνες και ότι η τιμή του κοινοτικού σολομού είχε μειωθεί κατά 21 %.
<P>
Η σημερινή μας ερώτηση είναι δικαιολογημένη, δεδομένου ότι τους τελευταίους οκτώ μήνες οι νορβηγικές εισαγωγές αυξήθηκαν κατά 22 %, προκαλώντας συγχρόνως μείωση της τιμής πώλησης κατά 21 % επιπλέον. Σε γενικές γραμμές δηλαδή, οι σημερινές ευρωπαϊκές τιμές είναι κατά 35 % μειωμένες σε σχέση με τον περασμένο χρόνο, τη στιγμή που το κόστος παραγωγής, όπως όλοι γνωρίζουν, έχει αυξηθεί.
<P>
Γι'αυτό, φαίνεται πως είναι βάσιμη η πεποίθηση ότι οι εξαγωγές νορβηγικού σολομού στην Κοινότητα, έτσι μαζικά και σε αυτά τα επίπεδα τιμής μπορούν να γίνουν μόνο χάρη σε ένα φαινόμενο, το ντάμπινγκ. Στα τέλη Αυγούστου φέτος, ύστερα από αίτηση της Ένωσης παραγωγών σολομού της Σκωτίας, η Επιτροπή κίνησε τη διαδικασία «αντιντάμπινγκ» εναντίον της Νορβηγίας. Όμως για να πραγματοποιηθεί σωστά η έρευνα και για να θεσπιστούν διορθωτικά μέτρα πληροφορούμαστε πως το ελάχιστο αναγκαίο χρονικό διάστημα, είναι τουλάχιστον εννέα μήνες. Και εδώ βρίσκεται το πρόβλημα, γιατί οι παραγωγοί δεν μπορούν να περιμένουν τόσο χρόνο. Αν δεν αναληφθούν άμεσες ενέργειες, οι παραγωγοί κοινοτικού σολομού θα υποστούν τόσες απώλειες ώστε θα καταστραφούν αναρίθμητες εκμεταλλεύσεις.
<P>
Μιλούμε για έναν τομέα σημαντικό. Σημαντικό διότι η παραγωγή σολομού προϋποθέτει 5.000 περίπου θέσεις εργασίας στο Ηνωμένο Βασίλειο και άλλες 2.000 στην Ιρλανδία. Πρόκειται όμως για θέσεις που βρίσκονται σε περιφερειακές θαλάσσιες περιοχές του στόχου 1, όπου υπάρχουν λίγες ή καμία πιθανότητα εναλλακτικής απασχόλησης. Ως εκ τούτου, αυτές οι ύποπτες νορβηγικές εισαγωγές απειλούν σοβαρά θέσεις εργασίας που πολύ δύσκολα θα ανακτηθούν.
<P>
Η κατάσταση αυτή μας υποχρεώνει σε άμεση λήψη μέτρων, διότι πρέπει να θυμίσουμε ότι το τελευταίο τρίμηνο του χρόνου είναι η πλέον σημαντική περίοδος για την πώληση σολομού. Και αν δεν ληφθούν μέτρα τώρα, εάν η τιμή του σολομού εξακολουθεί να μειώνεται, πολλοί παραγωγοί δεν θα καλύψουν το κόστος παραγωγής. Είναι συνεπώς ανησυχητικό το γεγονός ότι μέχρι στιγμής οι κυβερνήσεις των κρατών μελών που θίγονται από την κατάσταση αυτή δεν έχουν αναλάβει τις κατάλληλες πρωτοβουλίες για την αντιμετώπισή της καθώς και ότι το θέμα αυτό στην ημερήσια διάταξη του Συμβουλίου εγγράφεται στα «διάφορα» - για τα οποία ποτέ δεν λαμβάνονται αποφάσεις -.
<P>
Η κατάσταση αυτή μας υποχρεώνει να εγκρίνουμε κοινοβουλευτικές πρωτοβουλίες κατάλληλες για την επίλυση του προβλήματος. Η Επιτροπή Αλιείας του Ευρωπαϊκού Κοινοβουλίου συνέστησε ομάδα εργασίας σχετικά με το πρόβλημα του σολομού προκειμένου να αναλυθούν με σχολαστικότητα τα αιτήματα του κλάδου. Η ομάδα συνεργάζεται στενά με την Επιτροπή για τη λήψη αποφάσεων, πιστεύει δε ότι υπάρχουν αρκετά μέτρα που θα μπορούσαν να ληφθούν άμεσα. Μέτρα, στο σύνολό τους, σύμφωνα με το νομικό πλαίσιο του Παγκόσμιου Οργανισμού Εμπορίου και του Ευρωπαϊκού Οικονομικού Χώρου. Η Επιτροπή, επιπλέον, μπορεί να λάβει μέτρα δυνάμει του άρθρου 24 του κανονισμού 3759/92 σχετικά με την ΚΟΑ προϊόντων αλιείας, που αναφέρει ότι σε περίπτωση σοβαρών διακυμάνσεων στις αγορές της Κοινότητας, η Επιτροπή έχει τη δυνατότητα να εγκρίνει τα κατάλληλα μέτρα για το εμπόριο με τρίτες χώρες μέχρι να εξαφανιστούν οι εν λόγω διακυμάνσεις ή απειλές στην αγορά. Το λιγότερο που θα μπορούσε να προγραμματισθεί είναι μια νέα ελάχιστη τιμή εισαγωγής, εάν όμως βασιστούμε σε προηγούμενες εμπειρίες, είμαστε σκεπτικοί εάν δεν ληφθούν υπόψη οι μηχανισμοί που με φαντασία συνέστησαν οι Νορβηγοί.
<P>
Σε περίπτωση που κάτι τέτοιο δεν είναι εφικτό, η καταλληλότερη λύση θα ήταν, δυστυχώς - λέω δυστυχώς - η επιβολή ποσοτικών περιορισμών στις εισαγωγές. Κάποιος από τους εκπροσώπους της Επιτροπής ισχυρίζεται ότι το μέτρο αυτό αντίκειται στο πνεύμα και το γράμμα της συμφωνίας για τον Ευρωπαϊκό Οικονομικό Χώρο, όμως, πραγματικά, αυτό που είναι αντίθετο στο πνεύμα και στο γράμμα της συμφωνίας είναι η κατάσταση του ντάμπινγκ που αντιμετωπίζουν οι κοινοτικοί παραγωγοί.
<P>
Η Επιτροπή διαθέτει τις απαραίτητες νομικές αρμοδιότητες για να θεσπίσει συγκεκριμένα μέτρα, εκείνα που θα θέσουν τέλος στην κατάσταση αυτή. Αν είναι αναγκαίοι - λέω, δυστυχώς - οι ποσοτικοί περιορισμοί, θα πρέπει να επιβληθούν.
<P>
Υπάρχει ευρεία συναίνεση υπό την έννοια ότι, μακροπρόθεσμα, η μόνη λύση για την ανάκτηση της σταθερότητας των αγορών είναι η επίτευξη συμφωνίας καλή τη πίστει με την Νορβηγία. Όμως στο μεταξύ, στην αβέβαιη τωρινή κατάσταση των κοινοτικών παραγωγών, η ενέργεια που ζητούμε να γίνει είναι η μόνη πιθανή απάντηση στην κατάσταση κινδύνου που ζούμε, γιατί το μέλλον της βιομηχανίας της ιχθυοκαλλιέργειας σολομού απαιτεί τέτοιου είδους αποφάσεις.
<P>
Θέλω να τελειώσω, κυρία Πρόεδρε, συγχαίροντας τους εισηγητές των τεσσάρων εκθέσεων - που δυστυχώς - για μια άλλη μια φορά συζητούμε την Παρασκευή - για την έξοχη δουλειά τους και ευχαριστώ όλους του συναδέλφους που παρευρίσκονται στη συζήτηση για την υποστήριξη των προτάσεων των εισηγητών.

<SPEAKER ID=29 NAME="Lannoye">
Κυρία Πρόεδρε, δύο παρατηρήσεις. Πρώτον, να διευκρινίσω ότι δεν είμαι εγώ ο εισηγητής. Αναπληρώ την κ. McKenna, η οποία αδυνατεί να παρευρεθεί.
<P>
Η δεύτερη παρατήρησή μου συμπίπτει με αυτήν του κ. d'Aboville. Βρίσκω πολύ λυπηρό το γεγονός όχι μόνο της απουσίας της κ. Bonino, που είναι η αρμόδια επίτροπος για θέματα αλιείας αλλά επί πλέον το ότι λαμβάνει χώρα μία συζήτηση που πολύ δύσκολα μπορεί να αποβεί γόνιμη. Διατηρώ σοβαρές αμφιβολίες ως προς το κατά πόσον οι μη ειδικευόμενοι σε θέματα αλιείας θα καταλάβουν κάτι από τη συζήτηση αυτή.
<P>
Στην έκθεσή της σχετικά με τον έλεγχο της κοινής αλιευτικής πολιτικής η Επιτροπή προβαίνει σε απολογισμό των δραστηριοτήτων ελέγχου των κρατών μελών για το έτος 1994. Πράγματι, το 1994 αντιστοιχεί στο πρώτο έτος εφαρμογής του κανονισμού που εγκρίθηκε από το Συμβούλιο την προηγούμενη χρονιά.
<P>
Το άρθρο 35 του εν λόγω κανονισμού προβλέπει τη σύνταξη ετήσιας έκθεσης. Στην έκθεση περιγράφεται ο τρόπος με τον οποίο εφαρμόζεται ο κανονισμός - αυτό διαπιστώνεται - και διατυπώνονται προτάσεις. Είναι η πρώτη έκθεση αυτού του είδους και για τούτο πολύ σημαντική.
<P>
Το γενικό συμπέρασμα της Επιτροπής συνίσταται στο ότι απομένουν ακόμη πολλά να γίνουν ώστε να αναπτυχθεί ένα αποτελεσματικό σύστημα ελέγχου. Όντως, τα βασικά συμπεράσματα της έκθεσης είναι τα ακόλουθα. Καταρχήν κανένα κράτος δεν αποφεύγει την κριτική. Οι έλεγχοι είναι ανεπαρκείς και ατελεσφόρητοι - νομίζω ως προς αυτό είμαστε όλοι υπόλογοι. Σε ό, τι αφορά τους ελέγχους στη θάλασσα, τα στοιχεία είναι αρκούντως ανησυχητικά. Διαπιστώνεται ότι σε ορισμένα κράτη μέλη οι έλεγχοι στα πλοία πραγματοποιούνται κάθε δέκα χρόνια, πράγμα που δεν έχει καμία αξία. Όσο για τους ελέγχους στην ξηρά, η κατάσταση δεν είναι καλύτερη. Όλα αυτά καταλήγουν στο ίδιο αποτέλεσμα: την απάτη. Οι εκτιμήσεις που δημοσιεύονται δείχνουν ότι για περισσότερα από δέκα πέντε είδη, ποσοστό 10 % και πλέον των αλιευμάτων δεν δηλώνεται και για τρία είδη το αντίστοιχο ποσοστό υπερβαίνει το 40 %. Τα αλιεύματα υπερβαίνουν καταφανώς τις συστάσεις που έχουν διατυπώσει οι επιστήμονες. Βρισκόμαστε άρα προ ενός σοβαρού προβλήματος εφόσον απειλούνται οι πόροι και εν τέλει η ίδια η αλιευτική δραστηριότητα.
<P>
Σε πολιτικό επίπεδο, διαπιστώνεται ότι πράγματι ο καθένας υποψιάζεται τον άλλον για μη τήρηση των κανονισμών και της κοινοτικής νομοθεσίας, πράγμα που οδηγεί στη δημιουργία δυσάρεστου κλίματος και ωθεί σε διάπραξη απατών. Πρέπει οπωσδήποτε να αντιδράσουμε σε αυτή την κατάσταση. Οι προτάσεις που διατυπώνει η Επιτροπή είναι ενδιαφέρουσες. Προτείναι κυρίως την επαύξηση των κυρώσεων και τη συχνότερη προσφυγή σ' αυτές. Η εισηγήτρια φρονεί, και νομίζω πως αυτή είναι και η θέση της Επιτροπής Αλιείας, ότι πράγματι πρέπει να ενταθούν οι κυρώσεις. Η προσωπική μου άποψη είναι ότι πρέπει να μη χορηγούνται ενισχύσεις από τα διαθρωτικά ταμεία σε κράτη που δεν τηρούν τους κανονισμούς της Κοινότητας.
<P>
Σε τεχνικό επίπεδο, εξυπακούεται ότι είναι επιβεβλημένη η λήψη μέτρων και η Επιτροπή Αλιείας διατυπώνει σχετικές προτάσεις. Υπάρχει ωστόσο μία στοιχειώδης πρόταση που δυστυχώς δεν περιέχεται στο ψήφισμα. Πρόκειται για την επιβολή απαγόρευσης στα σκάφη, στους αλιευτικούς στόλους, να χρησιμοποιούν διάφορετικά είδη διχτυών, κάτι που κατά τη γνώμη μου είναι στοιχειώδες για την αποφυγή ενός απλούστατου τρόπου εξαπάτησης.
<P>
Ας αφήσουμε όμως τα τεχνικά προβλήματα, το κύριο πρόβλημα δεν έγκειται εκεί. Το κύριο πρόβλημα είναι η ικανότητα των αλιευτικών στόλων. Στους αλιευτικούς κύκλους είναι κοινή πεποίθηση η ανάγκη μείωσης της ικανότητας των αλιευτικών στόλων. Η ύπαρξη ισορροπίας μεταξύ αλιευτικής ικανότητας και διατιθέμενων πόρων θα καταστήσει ευχερέστερη την εγγύηση της διατήρησης των πληθυσμών των ψαριών και των πόρων. Όσο αυτό δεν συμβαίνει, και δυστυχώς αυτή είναι σήμερα η κατάσταση, οι πόροι θα υποστούν αναγκαστικά ισχυρή πίεση εκ μέρους των αλιέων. Είναι κατανοητό, από κοινωνική άποψη κατανοητό, ότι η πίεση που εξασκεί η αγορά παρασύρει τους ψαράδες σε διάπραξη απατών. Πρέπει να έχουμε συναίσθηση της κατάστασης αυτής. Χρειάζεται συνεπώς μία δραστική πολιτική μείωσης των αλιευτικών στόλων. Εάν αρνούμεθα να επιλύσουμε το βασικό αυτό πρόβλημα, εάν το αντιμετωπίζουμε κοντόφθαλμα, δεν πρόκειται να λυθεί το πρόβλημα των ελέγχων.
<P>
Ειρήσθω εν παρόδω ότι στις αρχές του 1996, τα εννέα από δεκατρία κράτη μέλη - δεδομένου ότι δύο κράτη μέλη δεν έχουν πρόσβαση στη θάλασσα - δεν επέτυχαν τους στόχους μείωσης που έθεσαν τα πολυετή προγράμματα προσανατολισμού, πράγμα που δείχνει καθαρά το μέγεθος του προβλήματος. Το τέταρτο πρόγραμμα θα είναι καθοριστικό, διαφορετικά - όπως είπα πριν - ο κανονισμός δεν θα εφαρμοσθεί ποτέ αποτελεσματικά.
<P>
Τέλος, ένα πρόβλημα που ουδόλως εθίγη, ή έστω όλως ακροθιγώς, είναι το πρόβλημα του ελέγχου της αλιείας στα διεθνή ύδατα ή στα ύδατα τρίτων χωρών, στο πλαίσιο των αλιευτικών συμφωνιών, σύμφωνα με το οποίο δεν ασκείται έλεγχος των δραστηριοτήτων του κοινοτικού στόλου ούτε από την πλευρά της Ευρωπαϊκής Ένωσης ούτε από τα κράτη μέλη. Πρόκειται για μία κατάσταση που χαρακτηρίζεται από υποκρισία και δεν οδηγεί σε κανένα αποτέλεσμα. Η υποκρισία συνίσταται στο ότι γνωρίζουμε ότι η πλειονότητα των κρατών με τα οποία έχουμε συνάψει συμφωνίες δεν έχουν την απαραίτητη ικανότητα για άσκηση ελέγχων. Εάν εμείς οι ίδιοι δεν κάνουμε τους ελέγχους είναι σαφές ότι θα γίνουν απάτες και ξέρουμε ότι γίνονται.
<P>
Ιδού μία σειρά εκτιμήσεων που κατά τη γνώμη μου είναι απαραίτητες.
<P>
Τελειώνοντας, θα ήθελα να πω ότι με το υπάρχον πλαίσιο είναι αδύνατο να γίνεται αναφορά στην έννοια της επικουρικότητας. Πιστεύω ότι η έννοια αυτή είναι τελείως αντίθετη με το πνεύμα της κοινής αλιευτικής πολιτικής. Δεν θα επιφέρουμε αποτελέσματα στο θέμα αυτό εάν επικαλούμεθα την επικουρικότητα.

<SPEAKER ID=30 LANGUAGE="DE" NAME="Jφns">
Eίμαι υποχρεωμένη δυστυχώς, να διαπιστώσω ότι, μόνον ύστερα από τέσσερις μήνες μετά την ολοκλήρωση των διαπραγματεύσεων, στα μέσα Iανουαρίου, κληθήκαμε ως Kοινοβούλιο να γνωμοδοτήσουμε επί της συμφωνίας αυτής, και συγκεκριμένα στις 9 Mαΐου. Ένα μήνα αργότερα, το Συμβούλιο Yπουργών αποφάσισε την προσωρινή εφαρμογή της συμφωνίας. Αλλωστε ήδη από το τέλος Mαΐου θα έπρεπε να γίνει η πρώτη αντισταθμιστική πληρωμή, η οποία, σύμφωνα με τα στοιχεία της Eπιτροπής, έγινε ένα μήνα αργότερα, αλλά πάντα οπωσδήποτε πριν από την γνωμοδότηση του Σώματός μας. Έχουμε έτσι την ίδια ακριβώς κατάσταση, όπως πέρυσι την άνοιξη, με την περίπτωση της αλιευτικής συμφωνίας με τη Δημοκρατία της Σενεγάλης.
<P>
Aυτό σημαίνει αναλυτικά το εξής: Tο Kοινοβούλιο κλήθηκε να γνωμοδοτήσει μόλις τέσσερις μήνες μετά την ανανέωση της αλιευτικής συμφωνίας. Tο Συμβούλιο πήρε και πάλι μια απόφαση με σοβαρές δημοσιονομικές επιπτώσεις, χωρίς προηγουμένως να πάρει τη γνωμοδότηση του άλλου μέρους της αρμόδιας επί του προϋπολογισμού αρχής και χωρίς να υπάρχει μια ικανοποιητική νομική βάση. H πρώτη πληρωμή - ύψους 3, 5 εκατ. Ecu βεβαίως - έγινε πάλι πριν εμείς, ως Kοινοβούλιο, μπορέσουμε να γνωμοδοτήσουμε και στη συγκεκριμένη περίπτωση μάλιστα, πριν οι αρμόδιες επιτροπές που ασχολήθηκαν με την συμφωνία αυτή μπορέσουν να πάρουν θέση.
<P>
H Eπιτροπή, συνεπώς, θεώρησε και πάλι ως ικανοποιητική νομική βάση την απόφαση του Συμβουλίου για την προσωρινή εφαρμογή της συμφωνίας. Kατά του τρόπου αυτού ενέργειας η Eπιτροπή Προϋπολογισμών και το Σώμα μας διαμαρτυρήθηκαν εντονότατα και επανειλημμένα, σε άλλες περιπτώσεις. Aυτό κάνω και σήμερα πάλι εδώ. Στο κάτω-κάτω εξακολουθούμε να είμαστε μέρος της αρμόδιας επί του προϋπολογισμού αρχής. Eίναι ήδη πολύ χοντρό αστείο να πιστεύει το Συμβούλιο πως μπορεί να μας παρακάμπτει συστηματικά. Aν το Συμβούλιο και η Eπιτροπή συνεχίσουν τη στάση αυτή μελλοντικά, θα πρέπει να σκεφθούμε στα σοβαρά αν θα πρέπει να προχωρήσουμε σε νομικά διαβήματα.
<P>
Kαλώ, λοιπόν, την Eπιτροπή και πάλι, να αρχίζει και να ολοκληρώνει έγκαιρα τις διαπραγματεύσεις, ώστε να μπορεί να ολοκληρωθεί η τακτική διαδικασία διαβούλευσης και να εγκριθεί μια νομική βάση, πριν γίνει η πρώτη πληρωμή. Έτσι θα σταματούσε η άθλια πρακτική να θέτουμε προσωρινά σε ισχύ διεθνή πρωτόκολλα, με αλληλογραφία, και να παρακάμπτουμε το Kοινοβούλιο. Kι αυτό γινόταν πολύ περισσότερο, επειδή στις διεθνείς αλιευτικές συμφωνίες επρόκειτο για μη υποχρεωτικές δαπάνες.
<P>
Eν πάση περιπτώσει, τα γεγονότα αυτά δείχνουν και πάλι πόσο αναγκαίο είναι να υπογράψουν επιτέλους το Συμβούλιο και η Eπιτροπή τον Code of conduct που προτείναμε εμείς για βελτίωση της ενημέρωσης και της κατάρτισης του προϋπολογισμού στις διεθνείς αλιευτικές συμφωνίες.

<SPEAKER ID=31 LANGUAGE="IT" NAME="Βaldarelli">
Κυρία Πρόεδρε, θα προχωρήσω ανά τίτλο: το θέμα του ελέγχου που είναι πολύ ευαίσθητο. Συμμερίζομαι τις απόψεις που εξέφρασαν οι εισηγητές στις οποίες συνέβαλλε και η ομάδα του σοσιαλιστικού κόμματος στο εσωτερικό της Επιτροπής. Όσον αφορά τον έλεγχο, δεν πρόκειται μόνο για ένα ρυθμιστικό ζήτημα και κατά συνέπεια γραφειοκρατικό, είναι αναγκαία η εμπλοκή των οργανώσεων των αλιέων καθώς και των περιβαλλοντολόγων.
<P>
Πρέπει παρ' όλα αυτά να λάβουμε υπόψη μας τα τεχνολογικά μέσα αλλά και τις βιολογικές ιδιαιτερότητες κατά την αναθεώρηση της κοινής αλιευτικής μας πολιτικής, δεδομένου ότι η πολιτική αυτή μπορεί να αναθεωρηθεί μέσω της αρχής της επικουρικότητας αλλά και μέσω ορισμένων κοινωνικών πολιτικών που προορίζονται να παρέχουν μια στήριξη στο εισόδημα των αλιέων, ένα θέμα που ήδη αντιμετωπίστηκε στην κοινή γεωργική πολιτική. Αυτό είναι το επιχείρημα που θα παρουσιάσουμε κατά τη συζήτηση σχετικά με την αναθεώρηση της κοινής πολιτικής για την αλιεία, γνωρίζοντας ότι το τέταρτο πρόγραμμα θα μπορέσει να αποτελέσει ένα χρήσιμο στοιχείο συζήτησης.

<SPEAKER ID=32 LANGUAGE="EN" NAME="Provan">
Κυρία Πρόεδρε, υποδέχομαι την Επίτροπο που είναι μαζί μας σήμερα. Έχει περάσει πολύς καιρός από τότε που η Επίτροπος ήταν στην Επιτροπή Αλιείας του Κοινοβουλίου και είναι πολύ ευχάριστο να την βλέπουμε να εκδηλώνει ξανά το ενδιαφέρον της για τα θέματα της αλιείας.
<P>
Σήμερα το πρωί έχουμε μπροστά μας τέσσερα σημαντικά θέματα και θα ήθελα να συγκεντρώσω την προσοχή μου ιδιαίτερα στο θέμα του σολομού. Επιτρέψτε μου να πω ότι η επιτήρηση και ο έλεγχος της κοινής πολιτικής αλιείας είναι επίσης εξαιρετικά σημαντικά θέματα και ελπίζω ότι το Κοινοβούλιο τα καλύπτει αποτελεσματικά σήμερα.
<P>
Θα ήθελα να ενημερώσω την Ομάδα των Πρασίνων ότι θα υποστηρίξουμε τις τροπολογίες της στην έκθεση McKenna. Είναι εξ ίσου σημαντικό όπως το Κοινοβούλιο κατανοήσει ότι τα προβλήματα των παρεπιμπτόντων αλιευμάτων και των απορρίψεων είναι ζητήματα που θα πρέπει να αντιμετωπιστούν ουσιαστικά.
<P>
Θα ήθελα να αναφερθώ κυρίως στο θέμα των εισαγωγών σολομού από τη Νορβηγία. Θα πρέπει να αναγνωρίσουμε ότι η Επιτροπή έχει εκτελέσει αξιόλογο έργο προωθώντας αυτή την διερεύνηση σχετικά με το ντάμπινγκ του νορβηγικού σολομού. Ο πρόεδρος της Επιτροπής Αλιείας έχει αναφερθεί γραφικά στο πρόβλημα και τον ευχαριστώ για τη συμμετοχή του και την υποστήριξή του επ' αυτού του ζητήματος. Ωστόσο, η Επιτροπή θα μπορούσε να είχε προχωρήσει περισσότερο και, όπως ο κ. Gallagher, καλώ όλα τα κράτη μέλη να αναλάβουν τώρα δράση κατά της νορβηγικής κυβερνήσεως σχετικά με τις ποσότητες του σολομού που στέλνει στην Ευρωπαϊκή Ένωση. Δεν αρκεί να σταθούν στην άκρη οι κυβερνήσεις και να παρακολουθούν με απάθεια τον αποδεκατισμό της αλιείας και ίσως και του μέλλοντος της αλιευτικής παραγωγής της Ευρωπαϊκής Ένωσης από μία χώρα η οποία έχει πάρει την απόφαση να κυριαρχήσει σε ένα σημαντικό μέρος της αγοράς εις βάρος μιας νεαράς και ανθίζουσας βιομηχανίας σε μερικές από τις περιφερειακές περιοχές της Κοινότητάς μας. Η Επιτροπή θα μπορούσε να είχε προχωρήσει και άλλο και να λάβει, με πρωτοβουλία της, πρόσθετα μέτρα πράγμα το οποίο την καλώ να κάνει.
<P>
Κατά τις τελευταίες λίγες μέρες είχα την ευκαιρία να εξετάσω αυτό το πρόβλημα και αναγνωρίζω ότι η επιβολή ελαχίστων εισαγωγικών τιμών μπορεί να γίνει άμεσα. Ελπίζω ότι κάτι τέτοιο θα γίνει και ότι μακροπρόθεσμα θα έχουμε το θάρρος και το κουράγιο να επιβάλουμε και κάποια μορφή ποσοτικών περιορισμών.

<SPEAKER ID=33 LANGUAGE="EN" NAME="Teverson">
Κυρία Πρόεδρε, η έκθεση McKenna αξιολογεί την πρώτη από μια πολύ σημαντική σειρά εκθέσεων της Επιτροπής σχετικά με την αποτελεσματικότητα της κοινής πολιτικής αλιείας στον τομέα της επιτήρησης. Ένα από τα σημαντικά συμπεράσματα που έχουν προκύψει είναι ότι δεν υπάρχει ισοδύναμη εφαρμογή σε ολόκληρη την Κοινότητα καθώς και έλλειψη πολιτικής βούλησης των κρατών μελών για να κάνουν το σύστημα επιτήρησης να λειτουργήσει. Η πολιτική αποτυγχάνει και, με την παρούσα δομή της, θα συνεχίσει να αποτυγχάνει.
<P>
Είμαι πολύ ικανοποιημένος για το γεγονός ότι η Επιτροπή Αλιείας έχει αποδεχθεί ένα μεγάλο αριθμό από τις τροπολογίες που κατέθεσε η Ομάδα των Φιλελευθέρων: δηλ. αναβάθμιση των εξουσιών των επιθεωρητών της ΕΕ, η οποία είναι απαραίτητη για τη διασφάλιση ίσων κανόνων παιχνιδιού για όλους, όμοιες ποινές για όμοιες παραβάσεις σε ολόκληρη την Ένωση ούτως ώστε να διασφαλιστεί η νομική ισότητα μιας κοινής πολιτικής όπως αυτή της αλιείας και μεγαλύτερος έλεγχος στους τομείς της αλυσίδας εφοδιασμού, μεταφοράς και διάθεσης στην αγορά, την παντελή έλλειψη του οποίου έδειξε η έκθεση.
<P>
Κάτι που θα έπρεπε να τονίσω είναι ότι η ομάδα μας θεωρεί πως η κατάσταση αυτή δείχνει καθαρά ότι η κοινή πολιτική αλιείας υπό την παρούσα μορφή της δεν μπορεί να συμβάλλει στη διατήρηση των αποθεμάτων ιχθύων. Αυτή είναι η πρόκληση και αυτό είναι εκείνο για το οποίο θα πρέπει να βρούμε λύση.

<SPEAKER ID=34 LANGUAGE="FR" NAME="Lannoye">
Κυρία Πρόεδρε, θα ήθελα να εκφράσω την άποψή μου για την έκθεση του κ. D'Aboville καθώς και τη συμφωνία αλιείας με τις Σεϋχέλλες και να διατυπώσω τέσσερις παρατηρήσεις.
<P>
Η πρώτη είναι ότι για μία ακόμη φορά το Κοινοβούλιο ξεκινά μία συζήτηση για απόφαση που έχει ήδη ληφθεί. Μέχρι και οι οικονομικές δεσμεύσεις έχουν αναληφθεί. Η κατάσταση είναι απαράδεκτη. Το επαναλαμβάνουμε ακατάπαυστα, δείχνουμε την πυγμή μας, αλλά δεν το προχωρούμε παραπέρα. Θα μπορούσε άρα ο λόγος αυτός να αρκεί ώστε να καταψηφίσουμε την έκθεση. Υπάρχουν όμως και άλλοι.
<P>
Η δεύτερη παρατήρηση αφορά το ότι δεν γίνεται περιφερειακή προσέγγιση στο θέμα. Όταν μιλάμε για Ινδικό Ωκεανό πρέπει συγχρόνως να λαμβάνεται υπόψη η Μαδαγασκάρη, η νήσος του Μαυρικίου, οι Κομόρες και οι Σεϋχέλλες, αυτό είναι περιφερειακή προσέγγιση. Όταν όμως η προσέγγιση γίνεται ξεχωριστά, όπως συμβαίνει στην προκειμένη περίπτωση, δεν έχουμε σωστή αντιμετώπιση της κατάστασης.
<P>
Η τρίτη παρατήρηση αφορά τον κάπως παρωχημένο χαρακτήρα της συμφωνίας αλιείας άνευ ποσοστώσεων.
<P>
Τέλος, ποιος πραγματοποιεί τους ελέγχους; Είναι σημαντικό ωστόσο να τονισθεί ότι πρόκειται για γαλλικούς και ισπανικούς οργανισμούς. Δεν χρειάζεται να ειπωθεί τίποτε άλλο όσον αφορά τη θέληση για πραγματικό έλεγχο της κατάστασης.
<P>
Για όλους αυτούς τους λόγους δεν θα υπερψηφίσουμε την έκθεση.

<SPEAKER ID=35 LANGUAGE="EN" NAME="Macartney">
Κυρία Πρόεδρε, είμαι ευτυχής που κάνουμε αυτή τη συζήτηση, έστω κι' αν είναι Παρασκευή. Ανέλαβα από την αρχή αυτή την πρωτοβουλία για να επισημάνω στο Κοινοβούλιο την πολύ δύσκολη αυτή κατάσταση που έχει επιπτώσεις στους παραγωγούς σολομού της Σκωτίας. Θα πρέπει όμως να κατανοήσουμε όλοι τους λόγους που έκαναν αναγκαία αυτή τη συζήτηση, μια συζήτηση που κανονικά δεν θα έπρεπε να είχε γίνει.
<P>
Όταν έγινε το Συμβούλιο Αλιείας, το Συμβούλιο των Υπουργών συζήτησε αυτό το θέμα κάτω από τον τίτλο «Αλλα θέματα» και όταν ήρθε η ώρα του Ηνωμένου Βασιλείου να πει κάτι, να κάνει μερικές ενέργειες, έμοιασε με την γνωστή αστυνομική ιστορία «Ο σκύλος που δεν γαύγιζε τη νύχτα». Η έκπληξη ήταν ότι ο σκύλος ήταν εκεί αλλά δεν γαύγισε. Αυτό απετέλεσε σφάλμα της βρετανικής κυβερνήσεως η οποία, όταν ο κόσμος περίμενε ότι θα υπερασπιστεί τη βιομηχανία σολομού της Σκωτίας, απέφυγε να αναλάβει νομική δράση. Με άλλα λόγια, ο σκύλος δεν χρησιμοποίησε τα δόντια του για να αναγκάσει την Επιτροπή να εξετάσει ποσοτικούς περιορισμούς, κάτι που ανέμενε η βιομηχανία. Υπήρχε ακόμη και ένας σκώτος Υπουργός εκεί αλλά δεν αναλήφθηκε καμιά δράση. Κατά συνέπεια, εναπόκειται πλέον στην Επιτροπή Αλιείας του Ευρωπαϊκού Κοινοβουλίου να καλύψει το κενό.
<P>
Τι ακριβώς ζητούμε και τι περιμένουμε; Οι ελάχιστες τιμές εισαγωγών δεν αποτελούν, όπως γνωρίζουμε από το παρελθόν, πολύ καλό εργαλείο αλλά είναι το μοναδικό που μπορεί να εφαρμοστεί άμεσα. Με την απειλή νομικών ενεργειών αντι-ντάμπιγκ να επικρέμεται επί των κεφαλών τους, υπάρχουν πολλές πιθανότητες ότι οι νορβηγοί θα συμπεριφερθούν καλύτερα στις παραμονές των Χριστουγέννων απ' ότι έκαναν πέρσι. Είμαι όμως σχεδόν πλήρως πεπεισμένος ότι θα πρέπει να ακολουθήσουμε με ποσοτικούς περιορισμούς. Θα πρέπει όμως να θέσουμε στους εαυτούς μας το πολιτικό ερώτημα, το οποίο τίθεται συνεχώς και το οποίο ετέθη και χθες στη γαλλική τηλεόραση: πως γίνεται οι νορβηγοί που είναι εκτός της Ευρωπαϊκής Ένωσης να τα καταφέρνουν καλύτερα με την παραγωγή του σολομού από τους σκώτους και τους ιρλανδούς που είναι εντός; Γι' αυτόν τον λόγο η δράση αυτή είναι απόλυτα επιτακτική, αναγκαία και επείγουσα.

<SPEAKER ID=36 LANGUAGE="IT" NAME="Amadeo">
Κυρία Πρόεδρε, οι κοινοτικές παρεμβάσεις διαρθρωτικού χαρακτήρα υπέρ της αλιείας και της υδατοκαλλιέργειας, αποβλέπουν στην τροποποίηση ενός παλιού κανονισμού του 1993 επανεξετάζοντάς τον από τρεις απόψεις, αναφορικά με την προώθηση των προϊόντων, τις ενισχύσεις για τη δημιουργία της οργάνωσης των παραγωγών και την επικύρωση των συναλλαγματικών ισοτιμιών για το ΕCU ως λογιστική μονάδα.
<P>
Εμείς, έχουμε τη γνώμη ότι η προώθηση του προϊόντος μπορεί να ρυθμιστεί με την παρούσα πρόταση, εάν αυτές οι αναφορές συνδέονται πράγματι με την προστασία των γεωγραφικών ενδείξεων και των ονομασιών πρόελευσης των γεωργικών προϊόντων και των ειδών διατροφής. Στηρίζουμε συνεπώς τα αιτήματα της Επιτροπής και αναφορικά με τις ενισχύσεις για την έναρξη των δραστηριοτήτων των οργανώσεων των παραγωγών και την εφαρμογή της συναλλαγματικής ισοτιμίας του ECU, που στηρίζεται στα συναλλαγματικά στοιχεία που παρέχει το ινστιτούτο των οργανώσεων της αλιείας.
<P>
Όσον αφορά στην εισήγηση του κ. d'Abouille, στην πραγματικότητα δεν πρόκειται για μια νέα συμφωνία, αλλά αντίθετα για έναν επαναπροσδιορισμό εκείνης που έληξε ήδη τον Ιανουάριο, ενισχυμένης με μια χρηματοδοτική συνεισφορά που επιτρέπει μια αύξηση των μέτρων ελέγχου, χάρη στη βελτίωση των επίγειων συστημάτων επικοινωνίας. Δυστυχώς, όπως θα συνέβαινε για μια ήδη παγιωμένη πράξη, το Ευρωπαϊκό Κοινοβούλιο βρέθηκε μπροστά σ?ένα τετελεσμένο γεγονός. Εξορκίζοντας μια τέτοια κατάσταση και ευχόμενοι ότι στο μέλλον αυτό δεν πρέπει να επαναληφθεί, στηρίζουμε την πρόταση του κ. d' Abouille.

<SPEAKER ID=37 NAME="Πρόεδρος">
Έλαβα έξη προτάσεις ψηφίσματος, που κατατέθηκαν σύμφωνα με το άρθρο 40, παράγραφος 5 του Κανονισμού.

<SPEAKER ID=38 LANGUAGE="ES" NAME="Izquierdo Rojo">
Κυρία Πρόεδρε, η ποιότητα της έκθεσης του κ. Gallagher και η σπουδαιότητα των τεχνικών μέτρων άξιζαν ίσως να τους αφιερωθεί περισσότερος χρόνος. Όπως και να έχει, θα πρέπει να πούμε ότι ο κ. Gallagher έκανε μία έξοχη δουλειά παρόλο που του έλειψε, πρέπει να πούμε, η ευελιξία και η τόλμη να δεχθεί την τροπολογία 3 στην παράγραφο 7 που θα βελτίωνε κατά πολύ την έκθεσή του.
<P>
Δεδομένης της σπουδαιότητας του θέματος των τεχνικών μέτρων, θα ήθελα να ρωτήσω την Επιτροπή αν είναι διατεθειμένη να ξεκινήσει διαβουλεύσεις με το Κοινοβούλιο, εφόσον η γνωμοδότησή του υπήρξε ομόφωνη ως προς τα τεχνικά μέτρα διατυπώνοντας την άποψη ότι δεν πρέπει να προβούμε σε βιαστικές ενέργειες και ότι τα μέτρα αυτά θα πρέπει να εφαρμοστούν σε συμφωνία με τον τομέα. Εγκρίνουμε την έκθεση Gallagher, όμως η ερώτησή μου στην οποία θα ήθελα μια άμεση απάντηση είναι εάν υπάρχει διάθεση έναρξης διαβουλεύσεων σχετικά με την έκθεση για τα τεχνικά μέτρα.
<P>
Είναι ιδιαίτερα επείγον το Κοινοβούλιο να έχει την απάντηση της Επιτροπής, διότι όπως γνωρίζετε, από πίσω βρίσκεται το Συμβούλιο που πιέζει για μια απάντηση. Γι'αυτό παρακαλώ την Επιτροπή να απαντήσει τη σημαντική αυτή ερώτηση κατά την παρούσα σύνοδο.
<P>
Σε γενικές γραμμές, οφείλω να πω πως η Επιτροπή, όσον αφορά τα τεχνικά μέτρα είναι περισσότερο μία επιτροπή που δίνει κανόνες στα σύννεφα. Θα πρέπει να την συμβουλεύσουμε ότι τα μέτρα αυτά που είναι ιδανικά για έναν ιδανικό κόσμο, πρέπει να εφαρμοσθούν σε θέματα αλιείας, θα πρέπει να προωθηθούν κίνητρα να δοθεί ώθηση ώστε να μπορέσουν οι αλιείς να εφαρμόσουν τα μέτρα αυτά.

<SPEAKER ID=39 NAME="Πρόεδρος">
Ευχαριστώ πολύ κυρία Izquierdo, αλλά πρέπει να σας πω, ευγενικά, ότι διπλασιάσατε το χρόνο που είχατε στη διάθεσή σας. Η παρούσα προεδρία δεν αφαιρεί ποτέ το λόγο. Νομίζω πως θα πρέπει εσείς οι ίδιοι να αυτοελέγχεστε και θα ζητούσα - όσον αφορά το χρόνο - από τα άλλα μέλη της Συνέλευσης να μην πάρουν παράδειγμα την κ. Izquierdo, παρόλο που το περιεχόμενο της ομιλίας της ήταν αξιέπαινο.
<P>
Το λόγο έχει η κ. Fraga για δύο λεπτά.

<SPEAKER ID=40 LANGUAGE="ES" NAME="Fraga Estιvez">
Κύριε Πρόεδρε, χωρίς να θέλω να αγνοήσω τις άλλες εκθέσεις, θα επικεντρώσω την ομιλία μου στην έκθεση του ελέγχου που τόσο ρεαλιστικά εστίασε η εισηγήτρια κ. McKenna.
<P>
Δεν βρισκόμαστε εδώ μόνο για να λέμε πάντα αυτό που θέλουν να ακούσουν οι αλιείς. Είναι σαφές πως σε μία εποχή κρίσης του αλιευτικού τομέα όπως η σημερινή, αυξάνει ο πειρασμός μη τήρησης των κανόνων και αυτό αποδεικνύει πως ο έλεγχος είναι μία από τις μεγάλες αποτυχίες της Κοινής Αλιευτικής Πολιτικής. Θα πρέπει να επιμείνουμε στο γεγονός ότι όσο ο έλεγχος των αλιέων βρίσκεται μόνο στα χέρια των κρατών μελών, δεν θα υπάρχει αποτελεσματικότητα. Την εποχή των ισχνών αγελάδων διπλασιάζονται οι αιτήσεις ελέγχου, αλλά πάντοτε για τους άλλους, και αυτός είναι αναμφίβολα ένας από τους λόγους του σημερινού προβλήματος της υπεραλίευσης. Δεν μπορούμε να στερήσουμε από τα κράτη μέλη τις αρμόδιότητές τους, όμως η Επιτροπή πρέπει να ενισχύσει το δικό της έλεγχο και να εποπτεύει τον έλεγχο των κρατών μελών, μακρυά από πιθανές πιέσεις συμφερόντων και μεμονωμένων κερδοσκοπικών ενεργειών που στην πραγματικότητα δεν λύνουν τίποτα, όπως η έμμονη ιδέα του ελέγχου των στόλων μεγάλων αποστάσεων.
<P>
Χωρίς αμφιβολία, κύριε Lannoye, κάτι τέτοιο χρειάζεται, αλλά όποιος γνωρίζει καλά αυτού του είδους την αλιεία ξέρει πως οι κοινοτικοί στόλοι σε εξωτερικά ύδατα είναι στην πλειονότητά τους από τους καλύτερα ελεγχόμενους στον κόσμο, περίπτωση NAFO, ενώ στο εσωτερικό εξακολουθεί να είναι ξέφραγο αμπέλι. Αντί να σπαταλούνται τόσα σε στόλους που ήδη ελέγχονται, θα έπρεπε να ενισχυθεί ο έλεγχος στο εσωτερικό της Ευρωπαϊκής Ένωσης όπου χωρίς αμφιβολία λαμβάνει χώρα επαίσχυντη διακίνηση απαγορευμένων ειδών.
<P>
Θεωρώ επίσης απαραίτητο έναν αποτελεσματικό έλεγχο για την τήρηση των ΑΟΖ και την καθιέρωση ενός συστήματος πραγματικά αποτρεπτικών κυρώσεων. Όσον αφορά τις προτάσεις για περικοπές, ...

<SPEAKER ID=41 NAME="Πρόεδρος">
Κυρία Fraga δεν πρέπει να ερμηνεύσετε το κτύπημα το σφυριού σαν ένδειξη ότι θέλω να σας κάνω να σωπάσετε, αλλά σαν προειδοποίηση ότι ο χρόνος σας τελείωσε και συνεπώς μπορείτε να διαθέσετε το χρόνο της Συνέλευσης όπως νομίζετε.

<SPEAKER ID=42 LANGUAGE="ES" NAME="Fraga Estιvez">
Κύριε Πρόεδρε, άκουσα αυτά που είπατε και προσπαθώ να συμμορφωθώ με τις υποδείξεις του προεδρείου. Ως εκ τούτου, νομίζω ότι ήδη είπα αρκετά.

<SPEAKER ID=43 LANGUAGE="EN" NAME="Cox">
Κύριε Πρόεδρε, οι απομονωμένες παράκτιες κοινότητες, όπως εκείνες στην εκλογική μου περιφέρεια, έχουν πολύ περιορισμένες δυνατότητες για τοπικές πρωτοβουλίες οικονομικής ανάπτυξης. Μία επιτυχημένη προσπάθεια στα τελευταία χρόνια υπήρξε η ανάπτυξη του τομέα παραγωγής σολομού. Είναι ένας τομέας με αξιόλογο δυναμικό αλλά, όπως και κάθε άλλη επιχείρηση, χρειάζεται κάποια λογική σταθερότητα από άποψη επιχειρηματικών συνθηκών. Τα άτομα που ασχολούνται σ' αυτή χρειάζονται κάποιες δυνατότητες πρόβλεψης για τα επιχειρηματικά τους περιθώρια.
<P>
Το Κοινοβούλιο τούτο καθώς και τα ευρωπαϊκά θεσμικά όργανα δεν χρειάζονται επεξηγήσεις σχετικά με την σημασία που έχει η σταθερότητα στη μεσοπρόθεσμη πολιτική. Τη σταθερότητα αυτή τη γνωρίζουμε βεβαίως σε μακροοικονομικό πλαίσιο αναφορικά με την ΟΝΕ. Ωστόσο, σε μικροοικονομικό πλαίσιο, στο επίπεδο της βιομηχανίας του σολομού, σκεφθείτε τις επιπτώσεις από τη Νορβηγία, μια χώρα εκτός Ευρωπαϊκής Ένωσης η οποία παράγει μαζικά πλεονάσματα για εξαγωγή - και έχει τις δυνατότητες να παράγει στο μέλλον ακόμη περισσότερα - και πλημμυρίζει τις αγορές μας σε τέτοιο βαθμό ώστε να δικαιολογείται, εάν εξεταστεί, η περίπτωση αντι-ντάμπινγκ. Καλύτερα αργά παρά ποτέ. Η Νορβηγία έχει αποσταθεροποιήσει πλήρως τις τιμές και σε τέσσερεις περιπτώσεις από το 1989 έχουμε προσπαθήσει να αντιδράσουμε με την επιβολή ελαχίστων τιμών εισαγωγής, μέτρο το οποίο δεν απέδωσε. Ειλικρινά, εάν θέλουμε να δώσουμε σ' αυτές τις παράλιες κοινότητες τη δυνατότητα να επιβιώσουν, υπάρχει μία και μόνο μακροπρόθεσμη απάντηση: να γίνουμε σκληροί και να επιβάλουμε ποσοτικούς περιορισμούς. Το Συμβούλιο απέφυγε το θέμα, εμείς δεν θα πρέπει!
<P>
(Χειροκροτήματα)

<SPEAKER ID=44 LANGUAGE="PT" NAME="Apolinΰrio">
Κύριε Πρόεδρε, αναφέρομαι πριν απ'όλα στην έκθεση του βουλευτή κ. Gallagher, του οποίου οι προτάσεις που εγκρίθηκαν στην Επιτροπή Αλιείας θεωρώ ότι είναι εξαιρετικά θετικές και πρέπει να αξιοποιηθούν. Κυρίως τη στιγμή κατά την οποία συζητείται το επιχειρησιακό σχέδιο «POP IV», επομένως για τα επόμενα έτη, διότι ενισχύονται οι προτάσεις ανάλογα με τις αλιεύσεις. Και η πρόταση αυτή την οποία διαβιβάζει εδώ η Επιτροπή ενισχύει την προστασία των νεαρών ιχθύων, των αλιευτικών πόρων, τη σχέση με τους αλιείς. Διότι, κυρίως, μου προκαλεί αποστροφή η ιδέα ότι ο έλεγχος μπορεί να γίνεται μόνο στην προοπτική να μάθουμε πόσες κυρώσεις επιβάλλονται, πόσες παραβάσεις εντοπίζει η Επιτροπή, και όχι στην προοπτική της παιδαγωγικής παρότρυνσης των αλιέων, της παρότρυνσης όσων εξαρτώνται από την αλιεία, να μην παραβαίνουν το νόμο. Διότι απορρίπτω την άποψη ότι ο αλιεύς είναι υποχρεωτικά ένας εξολοθρευτής και ένας καταστροφέας του περιβάλλοντος.
<P>
Τέλος, απευθύνω στην Επιτροπή πρόκληση ώστε να καταστεί δυνατή η εφαρμογή ενός συστήματος ελέγχου μέσω δορυφόρων στα κοινοτικά ύδατα.

<SPEAKER ID=45 LANGUAGE="EN" NAME="McCartin">
Κύριε Πρόεδρε, θέλω να αναφερθώ στο θέμα των τιμών του σολομού και ευχαριστώ το Κοινοβούλιο για την επί σειρά ετών αλληλεγγύη του. Εάν είχαμε την ίδια υποστήριξη εκ μέρους του Συμβουλίου των Υπουργών και της Επιτροπής θα είχε γίνει πρόοδος.
<P>
Δεν θα πρέπει να υποτιμούμε τη σοβαρότητα της καταστάσεως. Όταν επισκέπτομαι τις παράκτιες κοινότητες της εκλογικής μου περιφέρειας οι οποίες παραδοσιακά εξαρτώνται από την αλιεία, έχω πολύ λίγα να τους προσφέρω. Η Κοινότητα τους ζητά να μειώσουν την αλιευτική τους προσπάθεια, την χωρητικότητα των πλοίων τους και τις αλιευόμενες ποσότητες. Απειλούμε το καθεστώς των αποθεμάτων γεγονός το οποίο θα μας εξωθήσει να μειώσουμε τον τζίρο των αλιευτικών κοινοτήτων.
<P>
Έχουμε μόνο μια εναλλακτική λύση να τους προσφέρουμε, τις ιχθυοκαλλιέργειες. Από πολιτικής πλευράς η καλλιέργεια αυτή δεν ήταν πολύ προσφιλής στο παρελθόν αλλά οι αλιευτικές κοινότητες ολόκληρης της Ευρωπαϊκής Ένωσης έχουν αρχίσει να αναγνωρίζουν ότι έχουν δυνατότητες, ότι μπορούν να υλοποιηθούν χωρίς ζημία στο περιβάλλον και ότι μπορούν να βοηθήσουν στη διάσωση των παράκτιων κοινοτήτων. Η προσπάθεια αυτή παρεμποδίζεται από μια τεράστια εκστρατεία της Νορβηγίας - η οποία προφανώς έχει επιδοτηθεί επί σειρά ετών - που δεν πρόκειται να αφήσει την κυριότερη από τις δραστηριότητες των ιχθυοκαλλιεργειών, δηλ. την παραγωγή σολομού να δει άσπρη μέρα.
<P>
Επιθυμώ να ευχαριστήσω την κ. Bonino. Αναγνωρίζω ότι έστω κι' αν είναι Παρασκευή πρωί, συνήθως Παρασκευές πρωί ήταν όταν το Κοινοβούλιο έφερε υπόψη της Επιτροπής το θέμα αυτό. Η Επίτροπος έχει αρχίσει να αναλαμβάνει δράση και αυτό είναι κάτι που εκτιμώ πολύ.
<P>
Επωφελούμενος από το σημείο που έθεσε ο κ. Macartney, στο Κίλιμπεγκς της βορειοδυτικής Ιρλανδίας όταν ο κόσμος διαμαρτύρεται για την κοινή πολιτική αλιείας, και εγώ προσπαθώ να υπερασπιστώ την Κοινότητα, μου λένε ότι οι νορβηγοί επιβιώνουν μια χαρά. Ήθελα να υπογραμμίσω αυτό το σημείο.

<SPEAKER ID=46 LANGUAGE="ES" NAME="Imaz San Miguel">
Κύριε Πρόεδρε, όσον αφορά τα αλιευτικά τεχνικά μέτρα, θα ήθελα καταρχήν να ευχαριστήσω τον εισηγητή κ. Gallagher για την έξοχη δουλειά του. Η ανακοίνωση αυτή της Επιτροπής σχετικά με την εφαρμογή των τεχνικών μέτρων στην Κοινή Αλιευτική Πολιτική βρήκε τη συνέχειά της με την πρόταση κανονισμού που αυτή τη στιγμή εξετάζεται.
<P>
Θα ήθελα να εκφράσω μερικές σκέψεις σε αυτή τη σφαιρική συζήτηση. Οι στόχοι της Επιτροπής είναι αξιέπαινοι και τα μέτρα απαραίτητα. Όμως νομίζω πως η σημερινή έλλειψη επιλεκτικότητας δεν είναι αποτέλεσμα του μειωμένου φωτός στα δίκτυα, αλλά της κάθε φορά συχνότερης δραστηριότητας των κοινοτικών αλιέων με παράνομα μέσα που δεν μπορούμε να αποτρέψουμε εξαιτίας της έλλειψης πολιτικής βούλησης.
<P>
Μπορεί να αποδείξει η Επιτροπή ότι τα ιχθύδια πιάνονται με δίχτυα που υπάγονται στους κανονισμούς; Φοβάμε πως ενόψει της άρνησης των κρατών μελών να μειώσουν το στόλο, η Επιτροπή θα προσπαθήσει να το κάνει πλαγίως μέσω μιας άκρως δαρβινικής εξέλιξης. Πολλές επιχειρήσεις προσπαθούν να επιβιώσουν έτσι και η προσπάθειά τους αυτή πραγματοποιείται συχνά με παραβάσεις πολλές φορές σε γνώση των υπεύθυνων για τον έλεγχο κρατών μελών και σχεδόν πάντα σε γνώση της Επιτροπής. Για το λόγο αυτό θα ήθελα επίσης να συγχαρώ την κ. McKenna για την εργασία της στην έκθεση σχετικά με τον έλεγχο.
<P>
Ενώπιον αυτής της κατάστασης, τι μπορεί να σκέφτεται και πώς μπορεί να ενεργεί η εταιρεία που τηρεί σχολαστικά τα τεχνικά μέτρα, τα οποία θα σκληρύνουν, και πρέπει να συναγωνίζεται τις άλλες εταιρείες που δεν τα τηρούν; Σε τι χρησιμεύει η τήρηση των τεχνικών μέτρων όταν όλος ο τομέας γνωρίζει πως η μη τήρηση δεν τιμωρείται και ότι είναι η πραγματική αιτία της αλιείας ιχθυδίων;
<P>
Δεν θέλω να φέρω την καταστροφή, ούτε να γίνω δημαγωγικός. Είμαι υπέρ της διατήρησης των πόρων, μεταξύ άλλων, έτσι ώστε ο τομέας να είναι μεσοπρόθεσμα και μακροπρόθεσμα αποδοτικός. Και τα τεχνικά μέτρα είναι απαραίτητα, αλλά αν τα σκληρύνουμε ενώ συγχρόνως είμαστε ανίκανοι να κάνουμε κάτι ώστε να τηρούνται τα ήδη υπάρχοντα, θα πλήξουμε σοβαρά την ανταγωνιστικότητα των νόμιμων, εκείνων που τα τηρούν και θα ευνοήσουμε εκείνους που δεν τα τηρούν, κάτι βέβαια που δεν είναι πολύ ευχάριστο για τη διατήρηση των πόρων.

<SPEAKER ID=47 NAME="Πρόεδρος">
Θα δώσω το λόγο στον κ. McMahon, από τον οποίο ζητώ συγνώμη γιατί θα έπρεπε να πάρει το λόγο πριν από τον κ. Imaz. Υπενθυμίζω πως η παράλειψη αυτή δεν είναι λόγω συμπάθειας και προσωπικής φιλίας προς τον κ. Imaz, που είναι του ίδιου μεγέθους με την συμπάθεια και τη φιλία που τρέφω για σας. Σας ζητώ συγνώμη λοιπόν και σας δίνω το λόγο για δύο λεπτά.

<SPEAKER ID=48 LANGUAGE="EN" NAME="McMahon">
Κύριε Πρόεδρε, το παρόν πρόβλημα υπάρχει από πολύ καιρό, εδώ και δέκα χρόνια περίπου. Πολυάριθμα Μέλη αναφέρθηκαν στο θέμα. Είναι η τρίτη ή τέταρτη συζήτηση που κάνουμε. Η Επιτροπή Αλιείας οργάνωσε ακροάσεις. Καλέσαμε ακόμη και τους νορβηγούς που ήρθαν σε δύο περιπτώσεις. Είχαμε προβολές διαφανειών, είχαμε τις απόψεις των δύο αντιθέτων πλευρών: στη μια γωνία οι νορβηγοί, στην άλλη οι ιρλανδοί και οι σκωτσέζοι. Όλοι παρουσίασαν τα επιχειρήματά τους, όλοι παρακολουθήσαμε τις συζητήσεις, αλλά το πρόβλημα εξακολουθεί να υπάρχει.
<P>
Το πρόβλημα υπάρχει εξ αιτίας της έλλειψης βούλησης της Επιτροπής και της έλλειψης βούλησης του Συμβουλίου των Υπουργών. Η αγία τριάδα, εκείνοι που θα μπορούσαν να κάνουν κάτι γι' αυτό είναι: ο Sir Leon Brittan, ο κ. Michael Forsyth και ο κ. Raymond Robertson - ο οποίος είναι Υπουργός Αλιείας στο Υπουργείο για θέματα Σκωτίας.
<P>
Γνωρίζουμε ότι ο Sir Leon Brittan αντιμετωπίζει τρομερά προβλήματα αυτή τη στιγμή δεδομένου ότι το μισό Υπουργικό του Συμβούλιο δεν ενδιαφέρεται καθόλου για την Ευρώπη και για ο, τιδήποτε ευρωπαϊκό και έτσι το βάρος της υπεράσπισης κάθε ευρωπαϊκού θέματος πέφτει επάνω του. Είναι αναγκασμένος να αποσπά την προσοχή του από την εργασία του ως Επίτροπος Εμπορίου για να καλύπτει τα νώτα του απέναντι στους ευρωσκεπτικιστές του βρετανικού Υπουργικού Συμβουλίου. Δεν μπορεί να εκτελέσει αποδοτικά την εργασία του όταν οι ευρωβουλευτές από την Ιρλανδία, τη Σκωτία και από αλλού απευθύνονται σ' αυτόν για να κάνει κάποιες ενέργειες σχετικά με το θέμα του σολομού. Εκεί είναι που έγκειται το πρόβλημα - το πρόβλημα έγκειται στην Επιτροπή, στη Διεύθυνση Εξωτερικού Εμπορίου και στο Συμβούλιο των Υπουργών.
<P>
Την περασμένη εβδομάδα, κατά την πρόσφατη σύνοδο του Συμβουλίου των Υπουργών η ανακίνηση του θέματος αφέθηκε στην ιρλανδική προεδρία. Αλλά το Συμβούλιο δεν ζήτησε στην πραγματικότητα από το Συμβούλιο Αλιείας να κάνει κάτι. Έκανε συζήτηση αλλά δεν ζήτησε την ανάληψη δράσης.
<P>
Σήμερα ζητούμε την ανάληψη δράσεως. Ζητούμε ρεαλιστικές κατώτατες τιμές εισαγωγών και ποσοτικούς περιορισμούς. Τίποτα λιγότερο δεν πρόκειται να ικανοποιήσει τους παραγωγούς σολομού της Σκωτίας και της Ιρλανδίας.
<P>
(Χειροκροτήματα)

<SPEAKER ID=49 LANGUAGE="EN" NAME="Crampton">
Κύριε Πρόεδρε, συμφωνώ με την πλειοψηφία των όσων ελέχθησαν. Δεν θα αναφερθώ στην αλιεία αυτή καθ' εαυτή, αλλά θα ήθελα να θέσω τρία γενικά θέματα που πιστεύω ότι θα πρέπει να αντιμετωπιστούν από τα ευρωπαϊκά θεσμικά όργανα.
<P>
Πρώτον, η έκθεση d'Aboville αναφέρει πολύ καθαρά ότι έχει συναφθεί ακόμη μία αλιευτική συμφωνία η οποία έχει υπογραφεί και έγιναν και πληρωμές χωρίς το Κοινοβούλιο να την έχει συζητήσει. Η τακτική αυτή πρέπει να σταματήσει.
<P>
Δεύτερον, γιατί άραγε πρέπει πάντα να κάνουμε τις συζητήσεις αυτές την Παρασκευή; Το ερώτημα αυτό έχει τεθεί πολλές φορές. Από πολιτικής απόψεως η αλιεία αποτελεί ένα από τα πιο σημαντικά θέματα των κρατών μελών, προκαλεί τεράστιες διαφωνίες και τεράστια πάθη, αλλά εμείς την αφήνουμε πάντα για την Παρακευή. Το γεγονός αυτό αποτελεί αντικείμενο το οποίο ασφαλώς μπορεί να συζητήσει και να το επιλύσει δίκαια η Διάσκεψη των Προέδρων.
<P>
Τρίτον, συμφωνώ με το σχόλιο που ήδη έγινε ότι η παρούσα είναι μια ευρύτατη κοινή συζήτηση. Είναι βέβαιο ότι θα έπρεπε να ήταν παρούσα η αρμοδία Επίτροπος για να απαντήσει στα ερωτήματα που τέθηκαν. Ίσως το θέμα αυτό να συνδέεται με το προηγούμενο. Έτσι όλα, και τα τρία θεσμικά όργανα θα πρέπει να αντιμετωπίσουν το πρόβλημα της αλιείας. Επί τη ευκαιρία, υποστηρίζω όλες τις εκθέσεις.

<SPEAKER ID=50 LANGUAGE="DA" NAME="Sindal">
Το θέμα που πραγματεύθηκε ο κ. Gallagher στην έκθεσή του είναι βέβαια παλαιό, όπως θα μπορούσε να το χαρακτηρίσει κανείς. Η Επιτροπή έχει ήδη αρχίσει να λαμβάνει δράση στον τομέα αυτό, πράγμα θετικό. Αυτό σημαίνει συγκεκριμένα ότι το Κοινοβούλιο μπορεί να συμμετάσχει στις σχετικές δράσεις, εκείνο δε που λείπει στον εν λόγω τομέα είναι λιγότερη γραφειοκρατία και περισσότερες απλουστεύσεις. Αυτό επιθυμεί άλλωστε και το Συμβούλιο των Υπουργών. Θα επιθυμούσαμε να συμβάλλουμε στη επίλυση του προβλήματος των ήδη αλιευθέντων ιχθύων, που πεθαίνουν και απορρίπτονται στη θάλασσα. Θα επιθυμούσαμε να συμβάλουμε στην επίλυση των σχετικών προβλημάτων και στην ανάπτυξη νέων μεθόδων αλίευσης. Θα επιθυμούσαμε να συμβάλουμε στην προστασία ειδών ιχθύων και στην οριοθέτηση αλιευτικών ζωνών. Αυτό όμως μπορεί μόνο να γίνει σε συνεργασία με τους αλιείες και μέσω περιφερειακών συμφωνιών. Πρέπει να προσέξουμε ώστε να μη δημιουργηθεί μια γραφειοκρατία που να κατευθύνεται «αφ' υψηλού» από τις Βρυξέλλες, αντί να προέρχονται οι πρωτοβουλίες από τη βάση, δηλαδή από τους αλιείς. Και μια μικρή παρατήρηση για τη Σκανδιναβία: είναι εξευτελιστικό να βλέπει κανείς με ποιό τρόπο μειώνουμε τους στόλους μας στη Δανία, τη στιγμή που τα υπόλοιπα κράτη μέλη αποφεύγουν να πράξουν το ίδιο.

<SPEAKER ID=51 NAME="Cresson">
Κύριε Πρόεδρε, κυρίες και κύριοι βουλευτές, θα ήθελα καταρχήν να ευχαριστήσω την κ. McKenna για την ευθύτητα και την πληρότητα της έκθεσής της. Περιέχει ορισμένες παρατηρήσεις και συμπεράσματα με τα οποία η Επιτροπή συντάσσεται πλήρως.
<P>
Η έκθεση εφιστά την προσοχή στη δυσχέρεια επίτευξης ενός ικανοποιητικού επιπέδου ελέγχου της αλιευτικής ικανότητας στην Ένωση και την άμεση ανάγκη μείωσής της. Η Επιτροπή δέχεται χωρίς δυσκολία ότι το επίπεδο ελέγχου παραμένει ανεπαρκές στην Κοινότητα και ότι πρέπει να ληφθούν επειγόντως μέτρα βελτίωσης της κατάστασης, τα οποία απουσιάζουν ολοσχερώς και θα έπρεπε να έχουν ήδη ληφθεί από καιρό. Στο βαθμό που την αφορά, η Επιτροπή προτίθεται να συμβάλει στη γενικότερη βελτίωση της κατάστασης.
<P>
Όμως, θα ήθελα να επιστήσω την προσοχή του Κοινοβουλίου στις περιορισμένες αρμοδιότητες της Επιτροπής στον τομέα αυτό. Οφείλω λοιπόν να πω ότι είναι βέβαιο πως το Συμβούλιο δεν θα αποδεχτεί ορισμένες από τις πλέον παράτολμες προτάσεις της έκθεσης. Αναφέρω ενδεικτικά την εναρμόνιση των κυρώσεων για ομοειδείς παραβιάσεις, την διακοπή της οικονομικής ενίσχυσης σε περιπτώσεις υπέρβασης των ποσοστώσεων και την ενίσχυση των εξουσιών της υπηρεσίας ελέγχου των αλιευτικών δραστηριοτήτων της Κοινότητας.
<P>
Επωφελούμαι της ευκαιρίας να υπομνήσω τα κύρια στοιχεία της προσέγγισης που κάνει η Επιτροπή στο θέμα αυτό. Αυστηροί και εξονυχιστικοί έλεγχοι όσον αφορά την εφαρμογή της κοινοτικής νομοθεσίας από τα κράτη μέλη - αυτός είναι έλεγχος - παρουσίαση εμπεριστατωμένων εκθέσεων σχετικά με το επίπεδο ελέγχου στα κράτη μέλη, συμπεριλαμβανομένων ειδικών εκθέσεων σχετικά με τα επί μέρους θέματα - αυτή είναι διαφάνεια.
<P>
Τρίτον, να ενθαρρυνθεί η στενότερη συνεργασία μεταξύ των κρατών μελών στο θέμα των ελέγχων. Με την ευκαιρία, ενημερώνω το Κοινοβούλιο ότι μία πρώτη σειρά μέτρων εγκρίθηκε κατά τη συνεδρίαση των γενικών διευθυντών και των υπευθύνων των υπηρεσιών ελέγχου τον Σεπτέμβιο στο Δουβλίνο, τα οποία εγκρίθηκαν από το Συμβούλιο «Αλιεία» στις 14 του περασμένου Οκτωβρίου.
<P>
Εν συνεχεία, η οικονομική ενίσχυση να χορηγείται από την Κοινότητα κατά τρόπο που να καθιστά δυνατή την ουσιαστική βελτίωση των εθνικών υπηρεσιών ελέγχου έτσι ώστε να μπορεί να γίνεται δικαιότερος καταμερισμός του κόστους των ελέγχων. Τέλος, εγγύηση της πλήρους εφαρμογής των διατάξεων του κανονισμού «ελέγχου» πρόκειται για τον κανονισμό ΕΟΚ αριθ. 2847/93 σχετικά με τον εντοπισμό μέσω δορυφόρου και την καταγραφή των αλιευμάτων.
<P>
Εν κατακλείδι, κύριε Πρόεδρε, θα ήθελα να ενημερώσω το Κοινοβούλιο ότι η Επιτροπή θα μελετήσει μετά προσοχής τις συστάσεις που περιέχονται στην εν λόγω έκθεση.
<P>
Σε ό, τι αφορά την πρόταση για τέταρτη τροποποίηση του κανονισμού του Συμβουλίου που φέρει τον αριθμό 3699/93, κανονισμό που αφορά τις διαρθρωτικές παρεμβάσεις στον τομέα της αλιείας, η Επιτροπή σκοπεύει να επιφέρει τρείς τροποποιήσεις. Η πρώτη καθιστά επιλέξιμες για κοινοτική συγχρηματοδότηση τις δραστηριότητες προώθησης των προστατευόμενων γεωγραφικών ενδείξεων καθώς και τις ονομασίες προστατευόμενης προέλευσης. Η δεύτερη εμπλουτίζει με νεώτερα στοιχεία μία αναφορά στο άρθρο 7 του κανονισμού σχετικά με την κοινή οργάνωση των προϊόντων αλιείας. Η τρίτη επιβεβαιώνει ότι η τιμή μετατροπής του ECU είναι η δημοσιονομική, η λογιστική μονάδα ECU, όπως το είχε θελήσει το Συμβούλιο στις 21 Δεκεμβρίου 1993.
<P>
Καμία από τις παραπάνω τροποποιήσεις δεν έχει δημοσιονομικές επιπτώσεις ούτε στον κοινοτικό προϋπολογισμό ούτε στις διαρθρωτικές ενισχύσεις που χορηγούνται στα κράτη μέλη. Μόνο η πρώτη τροποποίηση συνιστά ποιοτική αλλαγή. Οι άλλες δύο είναι απλές τεχνικές προσαρμογές του κανονισμού χωρίς πρακτική σημασία. Είμαι πεπεισμένη ότι το Ευρωπαϊκό Κοινοβούλιο θα παράσχει την υποστήριξή του στην Επιτροπή, όπως ζητείται και στην έκθεση που αποτελεί το αντικείμενο της παρούσας συζήτησης και δράττομαι της ευκαιρίας να ευχαριστήσω τον εισηγητή κ. Kinderman.
<P>
Όσον αφορά την έκθεση του κ. d'Aboville, η Επιτροπή θα ήθελε καταρχήν να ευχαριστήσει τον αξιότιμο βουλευτή για την εξαιρετική του έκθεση σχετικά με τις νέες συνθήκες αλιείας του τοναλιευτικού κοινοτικού στόλου στα ύδατα των Σεϋχελλών που θα εφαρμοσθούν για τρία χρόνια, μέχρι τον Ιανουάριο 1999. Η Επιτροπή φρονεί ότι από τεχνική άποψη οι νέες αυτές συνθήκες θα συντελέσουν στην εξασφάλιση μιας ακόμη πιο αποτελεσματικής εκτέλεσης της συμφωνίας, κατ' εφαρμογή των θεμελιωδών αρχών της διατήρησης των πόρων. Ως προς το θέμα αυτό γνωρίζετε ασφαλώς ότι η Κοινότητα θα συμμετάσχει ως πλήρες μέλος στην Επιτροπή Διαχείρισης της Αλιείας Τόνου του Ινδικού Ωκεανού (CTOI) της οποίας η εναρκτήρια συνεδρίαση θα πραγματοποιηθεί στη Ρώμη τον προσεχή Δεκέμβριο. Η πολιτική την οποία θα αναπτύξει η αντιπροσωπεία της Κοινότητας στον νέο αυτό διεθνή οργανισμό θα έχει ως στόχο, ευθυγραμμιζόμενη με το αίτημα που διατυπώνεται στην έκθεσή σας, την πληρέστερη γνώση και την καλλίτερη διαχείριση των τοπικών αποθεμάτων τόνου, τηρώντας παράλληλα τις βασικές εφαρμοστέες αρχές που έχουν συμφωνηθεί στο πλαίσιο του διεθνούς δικαίου.
<P>
Σε ό, τι αφορά τις προταθείσες τροπολογίες, η Επιτροπή απορρίπτει τις υπ' αριθμ. 2 και 6, καθότι αντιβαίνουν το επικρατούν δόγμα αναφορικά με το είδος των συμφωνιών αλιείας και θίγει τις αρμοδιότητές της στο θέμα των διαπραγματεύσεων. Δέχεται τις υπόλοιπες τροπολογίες κατ' ουσίαν, απορρίπτοντάς τες τύποις, υπογραμμίζοντας ωστόσο ότι καταρχήν η Επιτροπή τηρεί τακτικά ενήμερο το Κοινοβούλιο όσον αφορά το βαθμό στον οποίο λαμβάνει υπόψη του τις συμφωνίες αλιείας μέσω των εκθέσεων που υποβάλλει στην αρμόδια επιτροπή του.
<P>
Δεύτερον, η αρχή της διατήρησης των πόρων άπτεται του δικαίου της θάλασσας που η Κοινότητα έχει υπογράψει και που εντάσσεται ήδη σε όλες τις αλιευτικές συμφωνίες-πλαίσιο, ειδικότερα σε αυτήν με τις Σεϋχέλλες. Τρίτον, η Επιτροπή έχει ήδη κυρώσει την καταστατική πράξη της CTOI της οποίας η αρμοδιότητα συνίσταται ακριβώς, όπως προανέφερα, στην παρακολούθηση της επιστημονικής έρευνας και τη διαχείριση των περιφερειακών πόρων τονοειδών. Αναφορικά με το ρόλο του Κοινοβουλίου κατά τη δημοσιονομική εκτέλεση των συμφωνικών αλιείας, θέλω να υπενθυμίσω ότι τα τρία εμπλεκόμενα όργανα τελειοποιούν αυτή τη στιγμή έναν κώδικα καλής συμπεριφοράς όσον αφορά την δημοσιονομική διαδικασία για τις αλιευτικές συμφωνίες, που αποσκοπεί στην καλύτερη οργάνωση των σχέσεων ανάμεσα στην Επιτροπή και το Κοινοβούλιο.
<P>
Η έκθεση της Επιτροπής σχετικά με την εφαρμογή τεχνικών μέτρων στην κοινοτική αλιευτική πολιτική, συνιστά εμπεριστατωμένη ανάλυση της χρησιμότητας των μέτρων που εφαρμόζονται από το 1986 για την προστασία των νέων ψαριών στα ύδατα της Κοινότητας. Η Επιτροπή διαπιστώνει ότι σε γενικές γραμμές η έκθεση Gallagher συμπίπτει με τα πορίσματα της έκθεσης της Επιτροπής, όχι μόνο ως προς την πρώτη εκτίμηση των προβλημάτων αλλά και τις πιθανές εναλλακτικές λύσεις. Τούτο αποδεικνύει ότι οι προτάσεις που διατυπώνει η Επιτροπή για τη βελτίωση της κατάστασης των αλιευτικών πόρων κινούνται προς τη σωστή κατεύθυνση και τούτο μας ενθαρρύνει να συνεχίσουμε την ανάληψη πρωτοβουλιών.
<P>
Όπως γνωρίζετε, η Επιτροπή έχει ήδη παρουσιάσει πρόταση νέου κανονισμού σχετικά με τα τεχνικά μέτρα διατήρησης που θα αντικαταστήσει τον ισχύοντα από το 1986. Στην εν λόγω πρόταση, που παρουσίασε τον Ιούνιο και επί της οποίας θα έχουμε την ευκαιρία να συζητήσουμε διεξοδικά τους προσεχείς μήνες, η Επιτροπή χρησιμοποιεί μεγάλο μέρος των προτάσεων της δικής της έκθεσης καθώς και της έκθεσης του Κοινοβουλίο. Ελπίζω ότι αυτή η γενικότερη σύμπνοια θα οδηγήσει στη διατύπωση κοινής θέσης μεταξύ Επιτροπής και Κοινοβουλίου όσον αφορά την εν λόγω πρόταση.
<P>
Αναφορικά με το πρόβλημα της κρίσης στον τομέα του σολομού, η Επιτροπή θα ήθελε καταρχήν να τονίσει ότι η μείωση που σημειώνεται εδώ και μερικά χρόνια δεν αφορά μόνο την τιμή πώλησης του σολομού αλλά και την ενιαία τιμή παραγωγής. Υπό τις συνθήκες αυτές, η σταθερότητα των τιμών δεν ήταν δυνατό να έχει την έννοια ότι οι τιμές πρέπει να αυξηθούν ούτε ότι πρέπει να παραμείνουν στο ίδιο επίπεδο. Οι τιμές φυσικά έχουν μειωθεί και το μέγεθος της αγοράς κατά το ίδιο διάστημα έχει αισθητά αυξηθεί. Αντίθετα, δεν γνωρίζουμε και δεν θα το μάθουμε πριν ολοκληρωθούν οι διεξαγόμενες έρευνες, εάν οι τιμές του σολομού μειώθηκαν με ταχύτερο ρυθμό από τις ενιαίες τιμές κόστους, σε σημείο ώστε ένα σημαντικό τμήμα των συνολικών πωλήσεων να πραγματοποιηείται σε τιμές κατώτερες του κόστους παραγωγής προκαλώντας ζημία σύμφωνα με τη νομοθεσία περί αθέμιτου ανταγωνισμού. Δεν γνωρίζουμε επίσης εάν αυτές οι τιμές πώλησης στις αγορές μας κατέστησαν δυνατές λόγω της χορήγησης κρατικών ενισχύσεων έστι ώστε δίκαια να οδηγήσουν σε αντισταθμιστικά μέτρα.
<P>
Πολλοί είναι οι ισχυρισμοί που μπορεί να προβληθούν και υπάρχουν σίγουρα ειδικές περιπτώσεις. Αυτό που απουσιάζει και λείπει από τον καθένα είναι μία συνολική θεώρηση της κατάστασης. Όπως γνωρίζετε, το θέμα της αγοράς αποτελεί αντικείμενο ζωηρών συζητήσεων εδώ και πολλά χρόνια, από τις οποίες πολύς θόρυβος προκλήθηκε αλλά λίγο φως. Έτσι, τώρα για μία ακόμη φορά αντιμετωπίζουμε την ίδια ακριβώς κατάσταση.
<P>
Η Επιτροπή χρησιμοποίησε την ευκαιρία που της δόθηκε με τις δύο καταγγελίες των παραγωγών της Σκωτίας και των Shetland πραγματοποιώντας εξονυχιστικές έρευνες στην αγορά κυρίως με σκοπό να διαπιστώσει εάν υπήρξε ή όχι ντάμπινγκ και αντισταθμιστική ενίσχυση και να προσδιορίσει το είδος καθώς και την έκταση των προκληθεισών ζημιών. Δεν είναι αλήθεια ότι η Επιτροπή μένει άπρακτη, το αντίθετο ακριβώς, ασχολείται πολύ σοβαρά με αυτά τα θέματα. Είναι σημαντικό τα μέτρα να λαμβάνονται με βάση ακλόνητα τεκμήρια διότι διαφορετικά δεν θα επιτύχουν το στόχο τους όπως αποδείχτηκε με τον κανονισμό περί κατώτερων τιμών.
<P>
Φυσικά, συνεχίζουμε να ελέγχουμε την εξέλιξη της αγοράς και πρέπει να τονιστεί εν προκειμένω ότι οι πληροφορίες που διαθέτουμε είναι λιγότερες απ' ό, τι θα έπρεπε και ότι αυτό θα γίνει κατά την ολοκλήρωση της έρευνας. Δυστυχώς πολλά κράτη μέλη καθυστερούν να ανταποκριθούν στο αίτημά μας περί παροχής πληροφοριών. Μπορούμε ωστόσο να βεβαιώσουμε ότι μέχρι σήμερα υπάρχει σταθερότητα στις τιμές, λαμβανομένων υπόψη των συνήθων εποχιακών παραμέτρων. Είναι επίσης βέβαια ότι δεν υπάρχουν ενδείξεις έντονης μειωτικής τάσης, όπως αυτή που σημειώθηκε κατά το τελευταίο τρίμηνο του περασμένου χρόνου.

<SPEAKER ID=52 LANGUAGE="ES" NAME="Izquierdo Rojo">
Κύριε Πρόεδρε, στην απάντηση που μας έδωσε η Επιτροπή για τη διατήρηση αυτόματου πιλότου δεν απαντήθηκε η ερώτηση που έκανα η ίδια προφορικά. Θα μπορούσε τουλάχιστον η Επιτροπή να μου πει πότε θα απαντήσει στην ερώτηση;

<SPEAKER ID=53 LANGUAGE="EN" NAME="Macartney">
Κύριε Πρόεδρε, ευχαριστώ την Επίτροπο για την απάντησή της αλλά θα ήθελα να μου διαλευκάνει περισσότερο το τελευταίο σημείο που έθεσε σχετικά με την έλλειψη ενημέρωσης εκ μέρους των κρατών μελών. Πρώτον, είναι άραγε το Ηνωμένο Βασίλειο ένα από αυτά τα κράτη μέλη που δεν παρέσχε την ενημέρωση που ζήτησε η Επίτροπος; Δεύτερον, στην πραγματικότητα δεν ανέφερε εάν η Επιτροπή θα κινηθεί προς την κατεύθυνση επιβολής ελαχίστων εισαγωγικών τιμών, δηλ. ό, τι ζητεί το ψήφισμα.

<SPEAKER ID=54 NAME="Πρόεδρος">
Ευχαριστώ πολύ κύριε Macartney.
<P>
Κυρία Cresson, θέλετε να απαντήσετε στις παρεμβάσεις της κ. Izquierdo και του κ. Macartney;

<SPEAKER ID=55 NAME="Cresson">
Κύριε Πρόεδρε, θα ήθελα να απαντήσω στην ερώτηση σχετικά με τις πληροφορίες που παρέσχε το Ηνωμένο Βασίλειο. Οι πληροφορίες από τη χώρα αυτή αφορούν το σολομό, είναι όμως σχεδόν και οι μοναδικές πληροφορίες που έχουμε στη διάθεσή μας.
<P>
Σε ό, τι αφορά τις ελάχιστες τιμές, η Επιτροπή φρονεί ότι η εν λόγω διάταξη δεν δικαιολογείται δεδομένης της σημερινής σταθερότητας των τιμών.

<SPEAKER ID=56 NAME="Πρόεδρος">
Ευχαριστώ πολύ, κυρία Cresson. Κυρία Izquierdo καταλάβατε πως δεν μπορούμε να εισέλθουμε σε συζήτηση και η κ. Cresson νομίζω πως δεν τελείωσε ακόμη.

<SPEAKER ID=57 NAME="Cresson">
Κύριε Πρόεδρε, δεν απάντησα στην πρώτη ερώτηση, μπορώ όμως να πω ότι βρισκόμαστε σε συζητήσεις με το Συμβούλιο σχετικά με αυτό το θέμα.

<SPEAKER ID=58 NAME="Πρόεδρος">
Κυρία Izquierdo, επιμένετε; Μόλις σας απάντησε η κ. Cresson, αλλά αν θέλετε έχετε το λόγο. Το Προεδρείο δεν θα σας αρνηθεί ποτέ το λόγο.

<SPEAKER ID=59 LANGUAGE="ES" NAME="Izquierdo Rojo">
Κύριε Πρόεδρε, παρακαλώ να ξανακοιταχθούν τα πρακτικά γιατί είναι σαφές πως δεν άκουσε τη συζήτηση. Στα πρακτικά θα δει ποια είναι η ερώτησή μου, γι'αυτό παρακαλώ ας τα ξανακοιτάξει γιατί δεν απάντησε σε τίποτα.

<SPEAKER ID=60 NAME="Πρόεδρος">
Ας ελπίσουμε ότι μετά τον έλεγχο των πρακτικών θα σας δοθεί μία γραπτή απάντηση.
<P>
Η συζήτηση έληξε.
<P>
Προχωρούμε στην ψηφοφορία.
<P>
Έκθεση Kindermann (Α4-0306/96)
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=61 NAME="Andersson  και Waidelich">
Παρ'ότι σ'αυτήν την περίπτωση επιλέξαμε να ψηφίσουμε υπέρ της έκθεσης, αυτό δεν σημαίνει ότι έχουμε θετική στάση ως πρός την στερεότυπη ενίσχυση των οργανώσεων των παραγωγών. Ο εμποροβιομηχανικός κλάδος και οι διάφοροι τύποι ενώσεων παραγωγών θα πρέπει φυσιολογικά να μπορούν να ανταπεξέλθουν χωρίς επιδοτήσεις.
<P>
Έκθεση d'Aboville
<SPEAKER ID=62 NAME="Andersson  και Waidelich">
Ακόμη και αν πρόκειται να ψηφίσουμε υπέρ της έκθεσης, θέλουμε να γνωστοποιήσουμε έναν σκεπτικισμό ως προς τις μεγάλες αγορές των ποσοστών αλιείας που κάνει η ΕΕ. Οι δαπάνες για τις αγορές των ποσοστών αλιείας ανέρχεται στην τάξη των 300 εκατομμυρίων ecu. Θεωρούμε ότι είναι ακριβή και ακατάλληλη η κατ'αυτόν τον τρόπο συνεχιζόμενη επιχορήγηση ενός αλιευτικού στόλου ο οποίος αντίθετα έπρεπε να μειωθεί αριθμητικά.
<P>
Υπάρχουν επίσης λόγοι να πιστεύουμε ότι η εμπορική συναναστροφή στον τομέα της αλιείας με τα εμπλεκόμενα κράτη, πρωτίστως στην Αφρική και τον Ινδικό Ωκεανό μπορούσε να γίνει υπό περισσότερο επωφελείς προϋποθέσεις γι'αυτά τα κράτη. Περισσότερες λύσεις τύπου « joint venture « θα μπορούσαν να αποφέρουν περισσότερες θέσεις εργασίας, περισσότερη καλλιέργεια και μεγαλύτερο αλιευτικό στόλο για αυτές τις τριτοκοσμικές χώρες.
<P>
Έκθεση Gallagher
<SPEAKER ID=63 NAME="Andersson και Waidelich">
Κάθε φορά που διεξάγονται συζητήσεις περί μέτρων για την επίτευξη μιάς μακροπρόθεσμης και βιώσιμης διατήρησης των αλιευτικών πόρων προκύπτουν αμέσως αιτήματα αποζημιώσεων, αντισταθμίσεων και ενίσχυσης.δτσι έγινε και αυτήν την φορά. Οι νόμοι της οικολογίας θέτουν όμως όρια τα οποία πρέπει να είμαστε προετοιμασμένοι να ακολουθήσουμε επίσης χωρίς επιδοτήσεις. Οι προτάσεις περί εισαγωγής κειμένων για κοινωνικοοικονομικούς υπολογισμούς κ.ά. είναι, σ'ένα μεγαλύτερο πλαίσιο, ορθές αλλά σ'αυτήν την περίπτωση δίνουν λάθος μηνύματα
<P>
Ψήφισμα σολομού
<SPEAKER ID=64 LANGUAGE="EN" NAME="Ford">
Κύριε Πρόεδρε, εκπροσωπεύω το Ανατολικό Μάντσεστερ και ορισμένα από τα κύρια ενδιαφέροντά μου στο Κοινοβούλιο είναι η πολιτική έρευνας και οι προσαρμογές των βιομηχανιών όπλων επί των οποίων έχω παρουσιάσει δύο εκθέσεις, δηλ. αντικείμενα αμφότερα των οποίων φαίνονται ότι δεν έχουν καμία σχέση με την κρίση στη βιομηχανία σολομού.
<P>
Πριν από λίγο καιρό όμως με επισκέφθηκε μια βιομηχανία της εκλογικής μου περιφέρειας η οποία ανήκει στον αμυντικό τομέα αλλά προσπαθεί τώρα να αλλάξει αντικείμενο και να επενδύσει σε νέες υψηλές τεχνολογίες στον καταναλωτικό τομέα. Ένα από εκείνα που χρησιμοποιούν είναι τεχνολογία ραντάρ για τη θεραπεία των ασθενειών του ματιού στους σολομούς των ιχθυοτροφείων, ασθένεια η οποία δημιουργεί μεγάλο πρόβλημα. Εξ αιτίας του ξαφνικού ντάμπινγκ νορβηγικού σολομού στην αγορά η αναπτυξιακή χρηματοδότηση που τους είχαν υποσχεθεί απεσύρθη και έτσι τώρα βρισκόμαστε μπροστά σε μια κατάσταση η οποία δεν θα έχει επιπτώσεις μόνο στους κατοίκους της Σκωτίας και της Ιρλανδίας αλλά και ολόκληρης της Ευρώπης. Έχει επιπτώσεις στην ανάπτυξη νέων τεχνολογιών, έχει επιπτώσεις στην αγορά νέων τεχνολογιών, έχει επιπτώσεις στις θέσεις εργασίας. Κατά συνέπεια, υποστηρίζω το παρόν ψήφισμα χαίρομαι για την εδώ παρουσία της κ. Cresson η οποία απάντησε στο ερώτημα με τρόπο που πιθανώς δεν φανταζόταν από την αρχή.

<SPEAKER ID=65 NAME="Ahlqvist, Andersson, Loow και Waidelich">
Η πρόταση ψηφίσματος μας είναι σε γενικές γραμμές συμπαθής. Υπάρχει κάθε λόγος να επισημανθεί η αύξηση των εξαγωγών του νορβηγικού σολομού, διότι η Νορβηγία δίνει μιά εκτεταμένη ενίσχυση σ'αυτούς που καλλιεργούν σολομό, υπό μορφήν επιδοτούμενων μεταφορών, επιδοτούμενων δανείων, μειωμένων κοινωνικών τελών, ακόμη και παραγραφής χρεών καθώς και αποζημιώσεων για απώλειες. Θέλουμε σ'αυτήν την περίσταση να επισημάνουμε ότι και οι σουηδοί ιχθυοκαλλιεργητές επηρρεάζονται αρνητικά από τον φθηνό νορβηγικό σολομό. Εννοούμε όμως ότι η έρευνα την οποίαν διενεργεί τώρα η Επιτροπή πρέπει να ολοκληρωθεί πριν αρχίσουν να συζητούνται διάφορα είδη μέτρων. Ως εκ τούτου επιλέγουμε να ψηφίσουμε «παρών».
<P>
Έκθεση McKenna
<SPEAKER ID=66 NAME="Ahlqvist, Andersson, Loow και Waidelich">
Η από μέρους μας στήριξη της έκθεσης McKenna και η συνακόλουθη έκκληση πρός το Συμβούλιο να εγκρίνει ένα τέταρτο τετραετές αναπτυξιακό πρόγραμμα δεν θα πρέπει να ερμηνευθεί ότι υποστηρίζουμε την υποβληθείσα πρόταση της Επιτροπής σε όλα τα μέρη της. Οι περικοππές στους αλιευτικούς στόλους των χωρών μελών πρέπει να είναι αντίστοιχες των αλιευτικών πόρων. εσον αφορά την σουηδική πλευρά, αν μεταξύ άλλων ληφθεί υπόψη η λεγόμενη έκθεση Lassen, η χοντροκομμένη πρόταση της Επιτροπής είναι σε ουσιαστικά μέρη της οικολογικά μη αιτιολογημένη όσον αφορά την αλιεία στην Βαλτική θάλασσα.

<CHAPTER ID=5>
Ευρωπαϊκή αγροτική πολιτική
<SPEAKER ID=67 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0301/96) του κ. Hyland, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την Ευρωπαϊκή Αγροτική Πολιτική και τη Δημιουργία Ευρωπαϊκής Αγροτικής Χάρτας.

<SPEAKER ID=68 NAME="Hyland">
Κύριε Πρόεδρε, θα ήθελα να αρχίσω δηλώνοντας δημοσίως την εκτίμησή μου προς τα πολυάριθμα Μέλη τα οποία συμμετείχαν στην προετοιμασία της παρούσης εκθέσεως αναφορικά με ένα νέο και ευρύτατο τομέα πολιτικής της ΕΕ. Ανέλαβα την υποχρέωση να διατυπώσω στον μεγαλύτερο δυνατό βαθμό τις απόψεις των μελών τόσο της Επιτροπής Γεωργίας και Ανάπτυξης της Υπαίθρου όσο και των άλλων επιτροπών καθώς επίσης και τις απόψεις των ενδιαφερόμενων οργανώσεων και ατόμων τα οποία αναμένουν με ανυπομονησία την ανάδυση μιας νέας και καλά σχεδιασμένης ολοκληρωμένης προσέγγισης στο πρόβλημα της γεωργίας. Η έκθεση, ελπίζω, αποτελεί μια πιστή απεικόνιση της ανωτέρω ομοφωνίας. Θα ήθελα επίσης να εκφράσω δημοσίως την εκτίμησή μου για το ενδιαφέρον που επέδειξε ο Επίτροπος Fischler και το προσωπικό του.
<P>
Όλα τα κράτη μέλη αντιμετωπίζουν μεγάλες δυσκολίες στην αντιμετώπιση του προβλήματος της παρακμής της υπαίθρου καθώς και του ευρύτερου κοινωνικοοικονομικού ζητήματος της ανισορροπίας μεταξύ αστικών και αγροτικών περιοχών. Η παρούσα έκθεση λαμβάνει υπόψη της τη διαφοροποίηση των προβλημάτων αυτών στις καθέκαστα χώρες καθώς και την ανάγκη ευέλικτης εφαρμογής της οποιασδήποτε νέας πρωτοβουλίας. Ωστόσο, έχω αποδόσει προτεραιότητα στη σχέση της αγροτικής οικονομίας με τη γεωργία γενικότερα και με τις οικογενειακές καλλιέργειες και, μολονότι η γεωργία από μόνη της δεν είναι επαρκής για να συντηρήσει μια βιώσιμη και παραγωγική αγροτική κοινότητα, αποτελεί, πιστεύω, το οικονομικό κέντρο γύρω από το οποίο περιστρέφονται οι άλλες οικονομικές δραστηριότητες.
<P>
Μολονότι εγώ δεν το διαπίστωσα κατά την ενημέρωσή μου, ήταν αναπόφευκτο ότι τα Μέλη θα αναφερόντουσαν στην κοινή αγροτική πολιτική και οι αναφορές στο θέμα αυτό δεν θα πρέπει να θεωρηθούν ως η τελική θέση επ' αυτού του σημαντικού τομέα πολιτικής ο οποίος χωρίς αμφιβολία θα αποτελέσει αντικείμενο συνεχούς συζήτησης επί τη βάσει του εγγράφου εργασίας της Επιτροπής.
<P>
Την ώρα που η δημιουργία απασχόλησης βρίσκεται πολύ υψηλά στην ημερήσια διάταξη του Κοινοβουλίου, ανήκει σε μας που έχουμε αναλάβει την υπευθυνότητα για τον αγροτικό τομέα η υποχρέωση να υποβάλλουμε προτάσεις σχετικά με τη μεγιστοποίηση της αξιοποίησης του συνόλου του αγροτικού δυναμικού προς τον σκοπό σταθεροποίησης των υφισταμένων δομών της υπαίθρου και δημιουργίας νέων τομέων απασχόλησης, συμπεριλαμβανομένης της εργασίας εκείνων που δεν έχουν άμεση σχέση με τις καλλιέργειες. Πιστεύω ότι η παρούσα έκθεση προσδιορίζει αυτούς τους τομείς, αρχίζοντας με την πρωταρχική λειτουργία της μείωσης της παραγωγής τροφίμων και της δημιουργίας απασχόλησης μέσω των διαδικασιών προστιθέμενης αξίας με τη μεταποίηση των τροφίμων. Αλλά, όπως έχω ήδη αναφέρει, γίνεται επίσης αποδεκτό ότι από μόνη της η γεωργία δεν είναι σε θέση να συντηρήσει τις περιοχές αυτές.
<P>
Η έκθεση ασχολείται επίσης με την αξιοποίηση των ανθρώπινων πόρων της Κοινότητας και την προθυμία των κατοίκων της υπαίθρου, δοθείσης της σχετικής ευκαιρίας, να σχεδιάσουν με προσοχή προγράμματα ούτως ώστε να συμμετάσχουν στην εργασία ανάπτυξης της υπαίθρου. Έχω την άποψη ότι αυτό απαιτεί μια ολοκληρωμένη προσέγγιση, συμπεριλαμβανομένης της στενής συνεργασίας των ευρωπαϊκών και εθνικών αρχών με τις τοπικές κοινότητες ούτως ώστε να μεγιστοποιηθεί το πλήρες δυναμικό των εδαφικών και ανθρώπινων πόρων μας. Αποδίδω επίσης σημασία στις υποδομές χωριών και κωμοπόλεων και στην αναγκαιότητα διατήρησης των θεμελιωδών υπηρεσιών της κοινότητας ενώ τονίζω ότι η παροχή και η αναβάθμιση των υπηρεσιών αυτών δεν μπορεί πάντοτε να αποτιμάται σε καθαρά οικονομικούς όρους αλλά θα πρέπει να λαμβάνει υπόψη της και την ευρύτερη κοινωνική διάσταση ή τα προβλήματα που συνδέονται με τις απρογραμμάτιστες και επεκτεινόμενες αστικές κοινότητες.
<P>
Η έκθεση ασχολείται με τη σημασία και τη δυναμική του αγροτικού περιβάλλοντος και με τον ρόλο των κατοίκων της υπαίθρου για τη διατήρησή του αλώβητου επ' ωφελεία των επερχομένων γενεών. Προσδιορίζει επίσης τις οικονομικές του δυνατότητες για τη δημιουργία απασχόλησης σε τομείς όπως ο αγροτικός τουρισμός καθώς επίσης και τη σημασία του ως μια βιώσιμη βάση για τον ευρωπαϊκό μας πολιτισμό και τις παραδόσεις μας. Εξετάζει επίσης την πρόκληση δημιουργίας εναλλακτικών πηγών καυσίμων η οποία είναι μαι χερσαία επιχείρηση καθώς επίσης και τη σημασία που έχει η προσαρμογή των ΜΜΕ προς αντιμετώπιση των τοπικών αναγκών και, ιδιαιτέρως πρωτοβουλίες όπως το πρόγραμμα LEADER.
<P>
Η προγραμματισμένη δασοπονία προσδιορίζεται επίσης ως μια βιώσιμη επιχείρηση, λαμβανομένων υπόψη του οικονομικού κέρδους των αγροτών και των ευκαιριών απασχόλησης των κατοίκων της υπαίθρου. Η έκθεση ασχολείται με τις κοινωνικές ανάγκες της διαβίωσης στην ύπαιθρο όπως και με την ανάγκη παροχής επαρκών σχολείων, ταχυδρομικών και τηλεπικοινωνιακών υπηρεσιών καθώς και επαρκούς οδικής υποδομής. Γίνεται ειδική αναφορά στον ρόλο των γυναικών στην αγροτική κοινωνία και στην ανάγκη δημιουργίας των απαραίτητων κοινωνικών συνθηκών για την υποστήριξη των γυναικών που εργάζονται εκτός κατοικίας καθώς και εκείνων που εργάζονται στη γεωργία και άλλες συναφείς επιχειρήσεις.
<P>
Η παρακμή της υπαίθρου αποδίδεται συχνά στις τεχνολογικές προόδους και, μολονότι σε κάποιο βαθμό ο ισχυρισμός αυτός είναι ορθός, πιστεύω ότι η πρόοδος στις νέες τεχνολογίες επικοινωνιών, όπως το Internet, μπορεί να χρησιμοποιηθεί τώρα για να αναστρέψει αυτήν την πορεία και να δημιουργήσει νέες ευκαιρίες απασχόλησης στις αγροτικές περιφέρειες ολόκληρης της Κοινότητας.
<P>
Συμπερασματικά, η έκθεση υποστηρίζει μια νέα και συντονισμένη προσέγγιση στη βιώσιμη αγροτική πολιτική η οποία τοποθετεί τον άνθρωπο στο επίκεντρο της αναπτυξιακής διαδικασίας και ζητεί τη θεσμοθέτηση ενός νέου ταμείου ειδικά προσαρμοσμένου σ' αυτό το νέο πρόγραμμα το οποίο διατηρεί τις αγροτικές περιφέρειες της Ευρωπαϊκής Ένωσης στο κέντρο των ευρύτερων οικονομικών και κοινωνικών στόχων του παρόντος Κοινοβουλίου και των θεσμικών της οργάνων.

<SPEAKER ID=69 NAME="Seillier">
Κύριε Πρόεδρε και αγαπητοί συνάδελφοι, ως συντάκτρια γνωμοδότησης της Επιτροπής Πολιτισμού, Νεότητας, Παιδείας και Μέσων Ενημέρωσης αισθάνομαι την ανάγκη να ευχαριστήσω τον κ. Hyland για το ότι περιέλαβε στην έκθεσή του τα συμπεράσματα που ομόφωνα ενέκρινε η επιτροπή μας. Η πρόταση για κατάρτιση Ευρωπαϊκού Χάρτη Αγροτικών Περιοχών που εγγυάται ένα γενικό πλαίσιο για τη δράση της κοινότητας στον τομέα αυτό, πρέπει βέβαια να υποστηριχθεί από όλους.
<P>
Πράγματι, πρέπει να θυμίσω ότι από την έναρξη εφαρμογής της κοινής αγροτικής πολιτικής το 1961 και μέχρι το 1975 εξαφανιζόταν ένας αγρότης ανά λεπτό της ώρας. Κατά τη διάρκεια του 1995, ο αρμόδιος επίτροπος κ. Fischler, δήλωσε στην Επιτροπή Γεωργίας του Ευρωπαϊκού Κοινοβουλίου ότι μεταξύ 1995 και 2000 θα εξαφανιστούν άλλα τρία εκατομμύρια αγρότες. Δηλαδή επί πέντε χρόνια κάθε οκτώ λεπτά θα εξαφανίζονται επτά αγρότες.
<P>
Η εξέλιξη αυτή δημιουργεί τεράστια προβλήματα σε όλα τα επίπεδα: οικονομικό, βεβαίως, αλλά και κοινωνικό, το υπογράμμισαν οι συνάδελφοι και εγώ θα προσθέσω και πολιτιστικό, όσον αφορά την πολιτισμική πρόκληση. Είναι γεγονός πως σε όλη τη διάρκεια της ευρωπαϊκής ιστορίας ακόμη και μετά τον Πρώτο Παγκόσμιο Πόλεμο, ο αγροτικός κόσμος αποτέλεσε τη βάση της οργάνωσης της κοινωνίας μας και το θεμέλιο του πολιτισμού μας, από κάθε άποψη, συνυπάρχοντας και βιώνοντας από κοινού επί αιώνες, ο, τιδήποτε διαδραματιζόταν στις πόλεις. Οι πόλεις συνυπήρχαν τότε με τον αγροτικό κόσμο και σε τούτο οφείλεται ο ιδιάζων χαρακτήρας του ευρωπαϊκού πολιτισμού.
<P>
Η ισορροπία αυτή, ειπώθηκε ήδη, ανετράπη. Πρέπει συνεπώς να επιστρατεύσουμε τη δημιουργικότητα και τη φαντασία μας. Σχετικά με την πολιτιστική πολιτική, είναι σημαντικό να καλλιεργηθεί στις αγροτικές περιοχές το ενδιαφέρον για την ιστορία του τόπου, κάτι που, δόξα τω Θεώ, συμβαίνει, για την αξιοποίηση των λαϊκών παραδόσεων που αποτελούν καίρια στοιχεία για τον αγροτικό τουρισμό, αναγκαία επίσης για την αγροτική απασχόληση, για την επιβίωση του αγροτικού κόσμου στο σύνολό του καθώς και για την εν γένει κοινωνική εξισορρόπηση. Αυτό λοιπόν που πραγματικά είναι ανάγκη να αναζητήσουμε είναι ένας νέος τρόπος συνύπαρξης μεταξύ του πληθυσμού των πόλεων και του αγροτικού πληθυσμού.
<P>
Όσον αφορά τη νέα γενιά, είναι σημαντικό να τονισθεί ότι το πρόβλημα της απερήμωσης της υπαίθρου είναι η γήρανση του αγροτικού πληθυσμού. Είναι άρα αναγκαία η ανάπτυξη μιας δραστικής πολιτικής που θα επιτρέψει την αντιμετώπιση των ειδικών προβλημάτων εκπαίδευσης και κατάρτισης στις αγροτικές περιοχές. Τη στιγμή αυτή γνωρίζουμε πόσο σημαντικό είναι και πρέπει να δημιουργηθούν θέσεις εργασίας για νέους σε δραστηριότητες που συνδέονται βέβαια με τη γεωργία αλλά και με τον αγροτικό κόσμο. Από την άποψη αυτή, υπάρχει η δυνατότητα τολμηρών καινοτομιών σε συνδυασμό με την οικολογική ευαισθητοποίηση των συμπολιτών μας.
<P>
Ο αγροτικός τομέας αναπτύχθηκε με άξονα οργανισμούς αλληλοβοήθειας και συνεταιρισμούς που επέτρεψαν την ανάπτυξη όχι μόνο από άποψη αγροτικής παραγωγής αλλά και βελτίωσης της ποιότητας ζωής των οικογενειών στον αγροτικό τομέα. Είναι απαραίτητο στην ανάπτυξη αυτής της αγροτικής πολιτικής να εμπλακούν οργανισμοί, όπως το αγροτικό ταμείο, οι αγροτικές τράπεζες, οι αγροτικές ασφάλειες, τα εκπαιδευτικά ιδρύματα, οι αγροτικές οικογενειακές επιχειρήσεις. Έχουν παράδοση, έχουν πολλά να μας μάθουν και έχουμε κάθε συμφέρον να εργαστούμε μαζί τους στον τομέα αυτό.

<SPEAKER ID=70 NAME="Campoy Zueco">
Κύριε Πρόεδρε, κυρίες και κύριοι βουλευτές, ο αγροτικός κόσμος βρίσκεται σε αβέβαιη κατάσταση, σε πραγματική παρακμή. Γι'αυτό χαίρομαι που το Κοινοβούλιο ενδιαφέρεται για τη χάραξη ενός πλαισίου που θα δίνει δυνατότητες στην ύπαιθρο, έτσι ώστε η Επιτροπή να προτείνει ένα κοινωνικό και οικονομικό μοντέλο που θα χρησιμεύσει για την έγκαιρη και σωστή αντιμετώπιση μιας επείγουσας κατάστασης.
<P>
Αυτός ο χάρτης αγροτικών περιοχών θα είναι η συνεισφορά του παρόντος Κοινοβουλίου στη διάσκεψη για την «Ευρωπαϊκή ύπαιθρο» που θα διεξαχθεί στην Ιρλανδία στις αρχές Νοεμβρίου. Γι'αυτό, οφείλουμε να εκφράσουμε την ικανοποίησή μας και να ευχαριστήσουμε τον εισηγητή κ. Hyland για την έξοχη δουλειά του όσον αφορά τον προσανατολισμό και το περιεχόμενο και για το ό, τι περιλαμβάνει και άλλες απόψεις, στην προκειμένη περίπτωση της Επιτροπής Περιφερειακής Πολιτικής.
<P>
Οι αγροτικές περιοχές θα πρέπει να μελετηθούν με τριπλή προοπτική: κοινωνική, σαν κόσμος όπου θα προωθείται η ανάπτυξη; οικολογική, σαν περιοχή που πρέπει να προστατευθεί και να διευθετηθεί; και πολιστιστική, σαν περιοχές όπου συναντιούνται οι αρχές και οι παραδόσεις και απ'όπου πηγάζει η συλλογική συνείδηση. Από τη μια λοιπόν υπάρχει η προβληματική των αγροτικών περιοχών στα πλαίσια της χωροταξίας του περιβάλλοντος και από την άλλη η οικονομική ανάκαμψη που περνά από μία διαδικασία αναδιοργάνωσης και οικονομικής διαφοροποίησης.
<P>
Ο Ευρωπαϊκός Χάρτης αγροτικών περιοχών που προτείνεται προς εξέταση είναι μία στρατηγική επανεξισορρόπησης της ευρωπαϊκής επικράτειας που ωθεί στη διατήρηση του αγροτικού πολιτισμού στην Ευρωπαϊκή Ένωση, καθώς και όργανο χωροταξίας του περιβάλλοντος, συντονισμού όλων των κοινοτικών πολιτικών που επηρεάζουν τον αγροτικό κόσμο. Αυτή η άσκηση που επικεντρώνεται στις αγροτικές περιοχές πρέπει να ενταχθεί σε μία σφαιρική άποψη της επικράτειας που θα επιτρέψει την εξισορρόπηση των πρωταρχικών επιλογών στο αγροτικό διώνυμο περιφέρεια - απομόνωση έναντι του αστικού - κέντρο - συμφόρηση. Τα χαρακτηριστικά του είναι η απομόνωση και η ανεπάρκεια των βασικών υπηρεσιών όπως η υγεία και η παιδεία. Η διατήρηση του περιβάλλοντος, η αποφυγή της απερήμωσης, η διαφύλαξη της εδαφικής ισορροπίας, με άλλα λόγια η κοινωνική αποδοτικότητα είναι επαρκής λόγος για τη διατήρηση της οικονομικής δραστηριότητας και του πληθυσμού στις αγροτικές περιοχές. Ευρύτερες εκτιμήσεις της οικονομικής και κοινωνικής συνοχής, της ισότητας των ευκαιριών, της δίκαιης πρόσβασης στις υπηρεσίες και τις υποδομές, ενισχύουν την πρόταση αυτή.
<P>
Αυτό είναι το νόημα της συνεισφοράς της Επιτροπής Περιφερειακής Πολιτικής στον Ευρωπαϊκό Χάρτη αγροτικών περιοχών, γιατί αν και υπάρχουν ελλείψεις στον αγροτικό κόσμο στις βασικές υπηρεσίες, όπως υγεία και παιδεία, δεν μπορεί να γίνεται μεμονωμένη προσέγγιση όλων και σε κάθε ένα από τους τόπους του αγροτικού κόσμου. Η ανάπτυξη μεσαίων αστικών κέντρων ευνοεί την απαραίτητη αποκέντρωση όσον αφορά τις οικονομικές δραστηριότητες και υπηρεσίες και συχρόνως εξασφαλίζει την ενίσχυση των γειτονικών αγροτικών περιοχών και την αυτάρκεια της περιοχής, συνεισφέροντας έτσι στην ποιότητα ζωής της υπαίθρου και την απάλυνση των προβλημάτων συμφόρησης στα μεγάλα αστικά κέντρα.
<P>
Ο ρόλος που μπορούν να διαδραματίσουν τα μεσαία αστικά κέντρα, οι κωμοπόλεις, αξίζει ειδικής προσοχής. Θεωρώ πως για το μέλλον της υπαίθρου είναι απαραίτητο τα κράτη, με χρηματοδότηση της Ένωσης, να αναπτύξουν προγράμματα συνεργασίας ανάμεσα στους δήμους γύρω από αυτά τα μεσαία αστικά κέντρα, ώστε να προσφέρουν από κοινού υπηρεσίες και υποδομές.
<P>
Ζητώ την ευνοϊκή σας ψήφο για τον Ευρωπαϊκό Χάρτη αγροτικών περιοχών, ο οποίος θεωρεί την ύπαιθρο σαν μία ευκαιρία ενώπιον των όλο και μεγαλύτερων δυσκολιών των αστικών κέντρων και υποδεικνύει τις βασικές κατευθυντήριες γραμμές έτσι ώστε να είναι η Επιτροπή εκείνη που θα προτείνει τα απαραίτητα μέτρα για την κατάρτιση πολιτικής για την ανάπτυξη των αγροτικών κοινοτήτων και τη σταθερή βιωσιμότητά τους.

<SPEAKER ID=71 LANGUAGE="EN" NAME="Thomas">
Κύριε Πρόεδρε, επιθυμώ να αρχίσω ευχαριστώντας τον κ. Hyland για την εργασία του σχετικά με την παρούσα έκθεση. Η έκθεση έχει ζωτική σημασία για τον κόσμο που εκπροσωπώ καθώς και για πάρα πολλούς άλλους στην Κοινότητα. Αυτή η αναγνώριση των ειδικών προβλημάτων και των αναγκών των αγροτικών περιφερειών αποτελεί, ελπίζω, το πρώτο στάδιο μιας ουσιαστικής μεταρρύθμισης στη δομή και τη φύση της οικονομικής ενίσχυσης που λαμβάνουν.
<P>
Για πολύ μεγάλο χρονικό διάστημα είχαμε προσανατολίσει τους πόρους στην κατεύθυνση ανάπτυξης γεωργικών βιομηχανιών, τα οφέλη από τις οποίες περιορίζοντο στις μεγαλύτερες αγροτικές κοινότητες. Η συνέχιση της μεταρρύθμισης της ΚΑΠ θα αποδεσμεύσει χρηματοδοτήσεις οι οποίες θα πρέπει να αξιοποιηθούν για να γίνει η κοινή αγροτική πολιτική μια κοινή πολιτική υπαίθρου στην οποία η γεωργία θα συνεχίσει να παίζει ένα ζωτικό ρόλο αλλά ο κύριος στόχος της οποίας θα πρέπει να είναι η διασφάλιση της οικονομικής και κοινωνικής ευημερίας των κοινοτήτων της υπαίθρου.
<P>
Μολονότι οι κοινότητες αυτές έχουν έναν αριθμό κοινών χαρακτηριστικών, θα πρέπει να είμαστε προσεκτικοί κατά τη διαμόρφωση της κοινής πολιτικής της υπαίθρου ώστε να μην αγνοήσουμε τις διαφοροποιήσεις, τις αδυναμίες και τα προτερήματα που υφίστανται εντός της επικρατείας της Ένωσης. Ο στόχος μας θα πρέπει να είναι να δημιουργήσουμε ένα πλαίσιο εντός του οποίου οι τοπικοί εταίροι θα μπορέσουν να καθορίσουν τις προτεραιότητές τους και να συμμετάσχουν στη διαμόρφωση προγραμμάτων που θα διασφαλίζουν το μέγιστο όφελος. Υποστηρίζοντας την παρούσα έκθεση μπορούμε να προσθέσουμε και τη δική μας φωνή στην πρόσκληση για μια πολιτική ανάπτυξης της υπαίθρου, μια πολιτική που θα επιτύχει όμως μόνο εάν αφουγκρασθούμε τη φωνή όλων των αγροτικών κοινοτήτων μας.

<SPEAKER ID=72 LANGUAGE="DE" NAME="Keppellhoff-Wiechert">
Κύριε Πρόεδρε, αξιότιμοι κυρίες και κύριοι, θερμές ευχαριστίες, κατ' αρχήν, προς τον εισηγητή. Σχετικά με την έκθεση Hyland - ισχύει η εξής διαπίστωση: H ανάπτυξη των χώρων της υπαίθρου θα πετύχει, κατά την άποψή μου, μόνο με μια ανταγωνιστική γεωργία. Aυτό ισχύει για ολόκληρη την Eυρωπαϊκή Ένωση. O χώρος της υπαίθρου δεν επιτρέπεται να ξεπέσει σε μια εκδήλωση φολκλόρ.
<P>
Όταν στο Cork της Iρλανδίας, στις αρχές Nοεμβρίου, γίνει συζήτηση για την περαιτέρω εξέλιξη θα πρέπει κατ' αρχήν να λεχθεί ότι ο χώρος της υπαίθρου δεν είναι κανένα μικρομέγεθος. Στη Γερμανία, το 80 % της έκτασής της συγκαταλέγεται στην ύπαιθρο. Tο 50 % όλων των ανθρώπων ζουν εκεί, αλλά μόνο το 20 % βρίσκει στην ύπαιθρο τη θέση εργασίας του; όλοι οι υπόλοιποι είναι μετακινούμενοι καθημερινά εργαζόμενοι. Σε όλες τις χώρες της EE οι αριθμοί αυτοί είναι παρόμοιοι. O χώρος της υπαίθρου θεωρείται ως σημαντικός τόπος λειτουργίας και παροχής υπηρεσιών για καταπονημένους αστικούς χώρους κατοικίας. Bεβαίως, η θεώρηση αυτή δεν αρκεί ως πρόγραμμα για την ανάπτυξη της υπαίθρου ούτε και συμβάλει, κατά κανόνα, στη σταθεροποίηση των αγορών εργασίας στην ύπαιθρο. Θα πρέπει να καταλάβουμε ότι οι απομακρυσμένες περιοχές της υπαίθρου στην EE είναι περιοχές που βρίσκονται σε κατάσταση έκτακτης ανάγκης, από άποψη πολιτικής απασχόλησης. H περιφερειακή πολιτική, σε περίοδο ισχνών αγελάδων, δεν θα μπορέσει να αλλάξει τίποτε εδώ.
<P>
Eκτός τούτου, έχουν εκφραστεί αμφιβολίες για την αποτελεσματικότητά της. Γι' αυτό και είναι επειγόντως απαραίτητες για τις απομακρυσμένες περιοχές της υπαίθρου εναλλακτικές ιδέες για λογικές προοπτικές για ανθρώπους με λιγοστές δυνατότητες, ώστε μεσοπρόθεσμα και μακροπρόθεσμα να αισθάνονται άνετα στην τυποποιημένη αγορά εργασίας. Tο να ελπίζουμε μονάχα στους μηχανισμούς της αγοράς είναι πολύ λίγο. Tο να ελπίζουμε μονάχα στις Πράσινες και τις Λευκές Bίβλους της Eπιτροπής είναι επίσης ελάχιστο, κατά τη γνώμη μου. Έχουμε αρκετά χαρτιά στην Eυρώπη. Aντίθετα, ελπίδες γεννώνται από την εκ νέου τονιζόμενη αυτόνομη περιφερειακή ανάπτυξη που στο μεταξύ έχει διεισδύσει και στην ευρωπαϊκή πολιτική.
<P>
H βασική ιδέα ανάπτυξης στην αυτόνομη περιφερειακή ανάπτυξη βασίζεται στην εξασφάλιση απασχόλησης στο χώρο της υπαίθρου, με τη βοήθεια ίδιων πρωτοβουλιών. Eπιδιώκεται η ένταξη των ανθρώπων στον εργασιακό κόσμο και η βελτίωση των ευκαιριών για ένα εισόδημα που δεν θα εξαρτάται από τη μεταφορά υπηρεσιών εκ μέρους του δημοσίου. Oι κρατικές ενισχύσεις μπορεί να χρησιμεύσουν μόνο στη χρηματοδότηση της εκκίνησης. Γι' αυτό και στόχος της αυτόνομης περιφερειακής ανάπτυξης εξακολουθεί να είναι η ανακάλυψη πεδίων δραστηριοτήτων με δημιουργική αξιοποίηση των εκάστοτε ίδιων πόρων. Θα αναπτυχθεί μια αγορά εργασίας που θα έχει περιφερειακό χαρακτήρα, κατά κύριο λόγο, κι αυτός θα προκύπτει από τη γνώση της κατάστασης των ανθρώπων, του τοπίου και της περιοχής. Mη συμβατικές ίδιες πρωτοβουλίες και μικρά προγράμματα μπορούν εδώ να είναι ιδιαίτερα χρήσιμα; νομίζω πως και οι νέες τεχνολογίες, προσφέρουν νέες δυνατότητες στο χώρος της υπαίθρου. Tο αποφασιστικό ερώτημα είναι το εξής: Tι ειδική περιφερειακή ζήτηση υπάρχει γενικώς; Ποια ειδικά πεδία δραστηριοτήτων μπορούν να αναπτυχθούν στο χώρο της υπαίθρου; Πώς μπορεί να γίνει η εμπορευματοποίηση αυτή των πεδίων δραστηριοτήτων; Δεν πρέπει να πάψει να ισχύει, κατά το δυνατόν, η επιχειρηματική αρχή.

<SPEAKER ID=73 NAME="Ryynδnen">
(FI ) Αξιότιμε κύριε Πρόεδρε, συγχαίρω τον κύριο Χάιλαντ για την θαυμάσια εργασία του σε ότι αφορά την κατάρτηση της Χάρτας για την Ύπαιθρο. Είναι, πλέον, γενική διαπίστωση ότι η γεωργική πολιτική δεν επαρκεί, πια, ως μέσο για την ανάπτυξη της υπαίθρου. Σήμερα έχουμε την ανάγκη μιας ευρείας και πολύπλευρης πολιτικής για την ύπαιθρο. Προϋπόθεση για την εφαρμογή μιας τέτοιας πολιτικής πρέπει να είναι ο σεβασμός προς τα ιδιαίτερα χαρακτηριστικά και τον πολιτιστικό πλούτο κάθε περιοχής.
<P>
Η Φινλανδία είναι μία από τις κυριότερες γεωργικές χώρες της Ευρώπης. Γι' αυτό και η ανάγκη για εφαρμογή μιας σωστής γεωργικής πολιτικής είναι ιδιαίτερα μεγάλη στη χώρα μου. Στην Φινλανδία, η αυτοτροφοδοτούμενη εκμετάλλευση των δασών αποτελεί βασική προϋπόθεση για την επιβίωση της υπαίθρου και για την απασχόληση. Το 1991 εγκρίθηκε στην Φινλανδία ένα ολοκληρωμένο και αναπτυξιακό πρόγραμμα για την ύπαιθρο. Το πρόβλημα έγκειται στην έλλειψη των απαραίτητων για την εφαρμογή του προγράμματος αυτού πόρων.
<P>
Οι συνθήκες διαβίωσης των κατοίκων της υπαίθρου πρέπει να βελτιωθούν σε τέτοιο βαθμό ώστε να μπορούν αυτοί να εκπληρώνουν τις καθημερινές τους ανάγκες στην περιοχή όπου διαμένουν, και να ζούν, γενικά, εν ευημερία. Η ύπαιθρος δεν πρέπει να μετατραπεί σε περιοχή η οποία θα εξαρτάται από τις πυκνοκατοικημένες περιοχές. Η γεωργία πρέπει να προσαρμοσθεί, κατά τρόπο συνετό, στις ανάγκες της αγοράς ούτως ώστε να αποτραπεί η εξαφάνιση των παραδοσιακών επαγγελμάτων προτού δημιουργηθούν νέα. Τόσο η Ευρωπαϊκή Ένωση όσο και τα κράτη μέλη αυτής πρέπει να υποστηρίξουν τις προσπάθειες οι οποίες καταβάλλονται για την ανάπτυξη της τεχνογνωσίας, της επιχειρηματικής δραστηριότητας και των υποδομών. Οι ικανότητες των γυναικών, ιδίως, της υπαίθρου, και η πολύπλευρη δημιουργικότητά τους, πρέπει να χρησιμοποιηθούν για την παραγωγή ποιοτικών προϊόντων, την προώθηση του ταξιδιωτικού τομέα και την βελτίωση, γενικά, των παρεχομένων υπηρεσιών. Η δημιουργία νέων δικτύων υπεργολαβίας και αλυσίδων επιχειρήσεων οι οποίες χαρακτηρίζονται από την ποιότητά τους, συμβάλλει στην διατήρηση της πολυμορφίας σε ότι αφορά τα επαγγέλματα στην ύπαιθρο και στην βελτίωση της επιχειρηματικής δραστηριότητας μικρής εμβελείας. Στο πλαίσιο της προετοιμασίας για την προς ανατολάς διεύρυνση, πρέπει, πρώτα, να διασφαλισθούν οι προϋποθέσεις για την ανάπτυξη των απομακρυσμένων περιοχών της σημερινής Ευρωπαϊκής Ένωσης, και να αντιμετωπισθούν, με μεγαλύτερη κατανόηση, τα ειδικά προβλήματα που χαρακτηρίζουν τις αραιοκατοικημένες περιοχές του βορείου τμήματος της Κοινότητας.

<SPEAKER ID=74 LANGUAGE="FR" NAME="Barthet-Mayer">
Κύριε Πρόεδρε, αγαπητοί συνάδελφοι, ποιές είναι οι αγροτικές περιοχές που χρειαζόμαστε στην Ευρώπη;
<P>
Η πρόταση του κ. Hyland για κατάρτιση Ευρωπαϊκού Χάρτη Αγροτικών Περιοχών, συνιστά στρατηγικό έγγραφο για μια μελλοντική ευρωπαϊκή πολιτική διαρκούς ανάπτυξης. Η αγροτική παρακμή συνεχίζεται στην Ευρωπαϊκή Ένωση, ιδιαίτερα στις αποκαλούμενες απομακρυσμένες περιοχές, όπως αυτές της Νότιας Ευρώπης και οι ορεινές. Τα μειονεκτήματα ωστόσο των αγροτικών περιοχών μπορούν να γίνουν πλεονεκτήματα με την ολοκληρωμένη γεωργία, που κατά κύριο λόγο φθίνει μαζί με την απασχόληση, σε στενή σχέση με το περιβάλλον, την κοινωνική συναναστροφή, τη χωροταξία, τον πράσινο τουρισμό, το δάσος, που αποτελούν σήμερα αναγνωρισμένες λειτουργίες του αγροτικού χώρου.
<P>
Η εν λόγω χάρτα προτείνει στην Επιτροπή να άρει τους περιορισμούς των αγροτικών περιοχών και να εκτιμήσει τις δυνατότητές τους βασιζόμενη σε μια απλή σκέψη: να τους δώσει ζωή. Μεταξύ της παγκόσμιας αγοράς και τις επισιτιστικές ανάγκες των ευρωπαίων πολιτών, είναι ουσιαστική η διατήρηση αγροτικών περιοχών ισόρροπων και παραγωγικών που θα εξασφαλίσουν στους αγρότες και τις αγρότισσες την αξιοπρέπεια που τους αξίζει. Μ' αυτόν τον τρόπο η σημερινή αγροτική ζωή θα ανακτήσει τη σημασία της.
<P>
Για να μη μείνει νεκρό γράμμα, η πολιτική αυτή πρέπει να τύχει υποστήριξης, γι'αυτό σας δεσμεύω, αγαπητοί μου συνάδελφοι, να επαγρυπνούμε μαζί ώστε οι προτάσεις αυτές να υλοποιηθούν πράγματι μέσω προγραμματισμένων δράσεων. Ο κ. Hyland επέτυχε να υπάρξει συναίνεση στην Επιτροπή Γεωργίας και Ανάπτυξης της Υπαίθρου και τον συγχαίρω γι' αυτό.
<P>
Προκειμένου αυτή η αλληλεγγύη να ενεργοποιηθεί, η ομάδα μου της Ευρωπαϊκής Ριζοσπαστικής Συμμαχίας θα υπερψηφίσει την έκθεση.

<SPEAKER ID=75 LANGUAGE="EN" NAME="Needle">
Κύριε Πρόεδρε, υποστηρίζω κι' εγώ την εξαίρετη έκθεση Hyland. Μου θυμίζει ότι πριν από καιρό είχα επισκεφθεί την πρεσβεία ενός κράτους μέλους στο Τόκυο. Κάποιος υπάλληλος εκεί μου είπε ότι η αγροτική εκλογική μου περιφέρεια δεν χρειαζόταν εισροή επενδύσεων διότι όλοι εκεί ήταν πλούσιοι αγρότες. Χωρίς δυσκολία τον έπεισα για το αντίθετο. Είχε μαγάλο λάθος διότι η περιφέρειά μου είναι επιλέξιμη για ενισχύσεις του Στόχου 5(β). Στην πραγματικότητα, η βρετανική εφημερίδα The Guardian απέδειξε την περασμένη εβδομάδα ότι ο ένας στους τέσσερεις ευρωπαίους που διαμένουν στην ύπαιθρο, ζει στη φτώχεια. Το γεγονός αυτό αφορά ιδιαίτερα τους νέους, τους συνταξιούχους και τις γυναίκες που συχνά αντιμετωπίζουν κοινωνικό και οικονομικό αποκλεισμό. Ωστόσο, καλές ιδέες υπάρχουν.
<P>
Την περασμένη μόλις εβδομάδα ξεκίνησα ένα εξαιρετικό σχέδιο LEADER II σε ένα μικρό μέρος ονομαζόμενο Σουάντον Μόρλεϋ όπου ο δημόσιος και ο ιδιωτικός τομέας, σε όλα τα επίπεδα, έχουν συμπράξει για να οφελήσουν ένα σκληρά δοκιμαζόμενο χωριό. Χρειάζονται περισσότερες δράσεις στο επίπεδο του απλού λαού με την υποστήριξη της Ευρωπαϊκής Ένωσης. Αυτός είναι ο λόγος για τον οποίο μια συνεκτική, στρατηγική προσέγγιση πρέπει να υπερβεί κατά πολύ τη γεωργία και να αναγνωρίσει τις ταχύτατες δημογραφικές, κοινωνιολογικές και τεχνολογικές μεταβολές που λαμβάνουν χώρα. Μια παρόμοια προσέγγιση θα πρέπει να συμπεριλάβει τις κοινότητες της υπαίθρου σε εταιρική μορφή.
<P>
Αυτός είναι ο λόγος που καλωσορίζω την έκθεση Hyland - μολονότι έχει ορισμένα σφάλματα - όπως τροποποιήθηκε από την επιτροπή. Ελπίζω ότι θα αποτελέσει ένα χρήσιμο έναυσμα για τους συμμετέχοντες στο επικείμενο συνέδριο ούτως ώστε να βοηθήσει να γίνουν οι ουσιαστικές αλλαγές που χρειαζόμαστε με σκοπό τη μεταρρύθμιση των πολιτικών της Ευρώπης για την ύπαιθρο.

<SPEAKER ID=76 LANGUAGE="EN" NAME="Gillis">
Κύριε Πρόεδρε, θα ήθελα να ευχαριστήσω τον κ. Hyland για την έκθεσή του. Το κείμενο που έχουμε ενώπιόν μας αποτελεί μια πολύ αξιόλογη συμβολή στη μελλοντική ανάπτυξη των αγροτικών περιφερειών. Εγκρίθηκε ομόφωνα στην Επιτροπή Γεωργίας και Ανάπτυξης της Υπαίθρου και μας εφοδιάζει με ένα πολύ χρήσιμο επιχείρημα υπέρ της οικονομικής και κοινωνικής ανάπτυξης. Το ψήφισμα ορθώς τονίζει την ανάγκη δημιουργίας ευκαιριών απασχόλησης εκτός της καθαυτό γεωργίας. Συμφωνώ πλήρως με τον στόχο αυτό ο οποίος θα βοηθήσει στην πρόληψη ορισμένων από τα προβλήματα περιβάλλοντος και συνωστισμού που εμφανίζονται στις μεγάλες πόλεις.
<P>
Οι νέες θέσεις απασχόλησης από τη διεύρυνση ή την ενθάρρυνση των υφισταμένων μικρών επιχειρήσεων και η προσέλκυση νέων βιομηχανιών και υπηρεσιών στις αγροτικές περιφέρειες αποτελούν τον πρώτιστο στόχο της πολιτικής για την ύπαιθρο. Η παραγωγή υψηλής ποιότητας τοπικών προϊόντων, και ιδιαίτερα τροφίμων, αποτελεί θεμελιώδη παράγοντα εάν θέλουμε να σώσουμε τις αγροτικές περιφέρειες από την ερήμωση. Οποιοσδήποτε και να είναι το κόστος ανάπτυξης της οικονομίας στις περιφέρειες της υπαίθρου, θα κοστίσει πολύ περισσότερο μακροπρόθεσμα εάν δεν φροντίσουμε για την εξισορροπημένη ανάπτυξη των πόλεων και της υπαίθρου.
<P>
Ένα σημείο που μου δημιουργεί κάποια ανησυχία είναι η αναφορά του σχεδίου του Χάρτη της Υπαίθρου σε μια νέα μεταρρύθμιση της Κοινής Αγροτικής Πολιτικής. Είχαμε και ουσιαστική μεταρρύθμιση το 1992. Λαμβάνοντας υπόψη την παρούσα κρίση στον τομέα του βοείου κρέατος θα ήταν καλύτερα να αποφεύγαμε και άλλες μεταρρυθμίσεις, τουλάχιστον μέχρι την επίλυση της παρούσας κρίσεως. Εάν δεν υπάρχουν μακροπρόθεσμες εγγυήσεις δεν είμαι βέβαιος ότι είναι λογικό να αναφερόμαστε, όπως κάνει η παρούσα πρόταση, σε περαιτέρω προσαρμογή της γεωργίας στην αγορά διότι συνήθως αυτό σημαίνει χαμηλότερες τιμές και αυξημένα κόστη για τους αγρότες. Αναμένω την υποβολή εκ μέρους της Επιτροπής εγγράφου με συγκεκριμένες προτάσεις που θα υλοποιήσουν τις πολύ χρήσιμες ιδέες που περιλαμβάνονται στον προτεινόμενο Χάρτη.
<P>
Θα ήθελα να συγχαρώ τον συνάδελφό μου κ. Hyland για την εργασία του επί της παρούσης εκθέσεως και να του πω ότι την υποστηρίζω ένθερμα.

<SPEAKER ID=77 LANGUAGE="EN" NAME="Hallam">
Κύριε Πρόεδρε, επιθυμώ να συγχαρώ τον κ. Hyland για την έκθεσή του και να δηλώσω ότι θεωρώ πολύ σωστή την απόφαση της Επιτροπής Γεωργίας και Ανάπτυξης της Υπαίθρου να αναλάβει πρωτοβουλία και να προωθήσει τον Χάρτη αυτόν στο Κοινοβούλιο.
<P>
Σαφώς η ύπαιθρος δεν αποτελεί μουσείο. Υπάρχουν ζωντανές κοινότητες ανθρώπων εκεί οι οποίες παρέχουν πλούτο και υπηρεσίες για όλους τους ευρωπαίους πολίτες. Θα πρέπει να φροντίσουμε το μέλλον και να αγκαλιάσουμε την ιδιαιτερότητα των περιφερειών της υπαίθρου. Θα πρέπει να αποφύγουμε τον διπλό κίνδυνο της αφαίμαξης του αγροτικού πληθυσμού και της συγκέντρωσής του στα αστικά προάστεια. Αυτό σημαίνει, πάνω απ' όλα, παροχή εργασίας και ελπίδας στους νέους. Θα πρέπει να δημιουργηθούν, παραδείγματος χάριν, ευκαιρίες για τους νέους αγρότες, ελαφρές βιομηχανίες στις περιφέρειες των πόλεων, ευχερής πρόσβαση στους λεωφορειοδρόμους της πληροφόρησης, κατάλληλη ανάπτυξη του τουρισμού και της αναψυχής και νέες ευκαιρίες αξιοποίησης, εκτός βιομηχανίας τροφίμων, για την εξειδικευμένη αγροτική εργατική δύναμη.
<P>
Δέχομαι με ικανοποίηση τον παρόντα Χάρτη. Πιστεύω ότι ο χρυσούς αιώνας των αγροτικών περιφερειών της Κοινότητας βρίσκεται στο μέλλον και όχι στο παρελθόν.

<SPEAKER ID=78 NAME="Cresson">
Κύριε Πρόεδρε, κυρίες και κύριοι βουλευτές, η Επιτροπή συγχαίρει τον κ. Hyland για την εξαίρετη έκθεσή του. Εκφράζει επίσης την ικανοποίησή της για τις εργασίες προβληματισμού που διεξήχθησαν στο Ευρωπαϊκό Κοινοβούλιο σχετικά με την ευρωπαϊκή πολιτική ανάπτυξης της υπαίθρου. Οι εργασίες αυτές μαζί με το σχέδιο έκθεσης που συζητούμε σήμερα έρχονται την κατάλληλη στιγμή διότι θα συμβάλλουν στην μετάδοση ορισμένων μηνυμάτων στη διάσκεψη για την αγροτική ανάπτυξη που θα πραγματοποιηθεί στο Cork από 7 έως 9 προσεχούς Νοεμβρίου, διάσκεψη που θα επιτρέψει την εμβάθυνση του προβληματισμού επί τη βάσει των εξαχθέντων συμπερασμάτων και τον καθορισμό των κατευθύνσεων όσον αφορά το μέλλον της πολιτικής ανάπτυξης της υπαίθρου της Ένωσης.
<P>
Όσον αφορά το σχέδιο ψηφίσματος, η Επιτροπή συμφωνεί επί της ουσίας με τις εκφρασθείσες διαβεβαιώσεις, ιδιαίτερα σε ό, τι αφορά την ανάγκη να λαμβάνονται υπόψη κατά την εφαρμογή της πολιτικής ανάπτυξης της υπαίθρου όλες οι συνιστώσες της οικονομικής και κοινωνικής ζωής των αγροτικών περιοχών. Μία αγροτική πολιτική που δεν αποτελεί πτυχή της περιφερειακής πολιτικής, διότι αποσκοπεί να καλύψει όλο τον αγροτικό χώρο της Ευρωπαϊκής Ένωσης, που δεν περιορίζεται στις πλέον μειονεκτούσες περιοχές ούτε σε αυτές που βρίσκονται σε διαδικασία διαρθρωτικής προσαρμογής. Πρόκειται συνεπώς για μία ολοκληρωμένη πολιτική της οποίας η αναγκαιότητα οδήγησε στο να διατηρηθεί η αγροτική ανάπτυξη ως πολιτική προτεραιότητα στη συνθήκη για την Ευρωπαϊκή Ένωση.
<P>
Η πολιτική αυτή αναγνώριση στο πιο υψηλό επίπεδο αποτελεί αναμφίβολα στέρεη βάση για την ισχυροποίηση της κοινοτικής πολιτικής ανάπτυξης της υπαίθρου και την αντιμετώπιση των αναμενόμενων προκλήσεων.
<P>
Η Επιτροπή συμμερίζεται την άποψη του κ. Hyland όσον αφορά την ανάγκη ολοκληρωμένης ανάπτυξης των αγροτικών περιοχών προκειμένου να τις ενεργοποιήσει. Το στοιχείο αυτό αποτελεί έναν από τους άξονες του περιέχονται στο έγγραφο στρατηγικής που παρουσίασε η Επιτροπή στη Μαδρίτη τον Δεκέμβριο 1995, σύμφωνα με το οποίο η αγροτική ανάπτυξη πρέπει να προσανατολιστεί προς τις γεωργικές και μη γεωργικές δραστηριότητες μέσω μιας πολιτικής ενεργού διαφοροποίησης και την ανάπτυξη μιας πολυτομεακής πολιτικής.
<P>
Όπως υπογραμμίζεται στην έκθεση Hyland, η πολυτομεακή αυτή πολιτική που συνδυάζει διαφορετικές προσεγγίσεις: οικονομική, αγροτική κοινωνική και περιβαλλοντική, συνιστά το καταλληλότερο μέσο για την ικανοποίηση των διαφόρων αναγκών των αγροτικών περιοχών, την ανάδειξη των πλεονεκτημάτων και την καταπολέμηση των διαρθρωτικών προβλημάτων, όπως η γήρανση των πληθυσμών, η παρακμή ορισμένων δραστηριοτήτων και η μεταφορά του τόπου εγκατάστασης των βιομηχανιών.
<P>
Στην έκθεση επισημαίνονται ορισμένα επείγοντα προβλήματα που θα πρέπει να αντιμετωπίσει ο αγροτικός κόσμος και διατυπώνονται εποικοδομητικές προτάσεις. Αναφέρω ειδικότερα την προτεραιότητα στην απασχόληση, την ισότητα των ευκαιριών, τη βελτίωση της ποιότητας των αγροτικών προϊόντων, την προστασία του περιβάλλοντος, την ανάπτυξη των υποδομών και των υπηρεσιών.
<P>
Η πολιτική ανάπτυξης της υπαίθρου προσπαθεί να απαντήσει στα προβλήματα αυτά και οι πολιτικές προτεραιότητες που έχει ορίσει ανταποκρίνονται στα προβλήματα και τις προκλήσεις που διατυπώνονται άριστα στην έκθεση Hyland. Από την άποψη αυτή, το πρόβλημα της απασχόλησης και της ανεργίας, που πλήττει επίσης τις αγροτικές περιοχές, μας απασχολεί έντονα και αποτελεί ένας από στόχους προτεραιότητας των διαρθρωτικών παρεμβάσεων. Το ίδιο ισχύει για την προστασία του περιβάλλοντος και την διαφύλαξη των φυσικών πόρων, τομείς στους οποίους θα διατεθεί ένα σημαντικό μέρος των πιστώσεων που προορίζονται για την πολιτική ανάπτυξης της υπαίθρου.
<P>
Πράγματι, η προώθηση της ανάπτυξης των αγροτικών περιοχών συνιστά προτεραιότητα για την Ένωση, όχι μόνο για οικονομικούς και κοινωνικούς λόγους, αλλά και για λόγους προστασίας του περιβάλλοντος. Η αγροτική έξοδος ακολουθείται ως επί το πλείστον από επίταση της αστυφιλίας με τις αρνητικές κοινωνικές επιπτώσεις και το επιπλέον κόστος που τούτο συνεπάγεται, τόσο για τις αγροτικές όσο και για τις αστικές περιοχές. Εναπόκειται άρα σε όλους εμάς - η Επιτροπή έχει πλήρη επίγνωση επ' αυτού - η προστασία της ποικιλότητας και του κάλλους του φυσικού περιβάλλοντος και της ευρωπαϊκής κληρονομιάς για τις μελλοντικές γενιές.
<P>
Ο εισηγητής δικαιολογημένα θέτει στην έκθεσή του το πρόβλημα του προσδιορισμού των αγροτικών περιοχών. Η ίδια η ποικιλότητα του αγροτικού κόσμου, δυσχεραίνει σε μεγάλο βαθμό την άσκηση, δεδομένου ότι στηρίζεται σε ένα απλό και αντιπροσωπευτικό κριτήριο. Πράγματι, δεν υπάρχει τυπική και αντιπροσωπευτική αγροτική περιοχή. Η Επιτροπή υποστηρίζει όπως και ο κ. Hyland την άποψη ότι η μοναδική παράμετρος της πυκνότητας του πληθυσμού δεν εξηγεί επαρκώς την ποικιλότητα των αγροτικών περιοχών της Ένωσης. Για το λόγο αυτό συνεχίζουμε τις εργασίες μας και θα φροντίσουμε ώστε ο ορισμός που θα προτείνουμε να περιλαμβάνει και άλλες παραμέτρους εκτός της πυκνότητας του πληθυσμού, λαμβάνοντας υπόψη την πολυμορφία των καταστάσεων στις αγροτικές περιοχές, όπως άλλωστε προτείνεται στην πρόταση ψηφίσματος.
<P>
Τέλος, σημειώσαμε με πολύ ενδιαφέρον την πρόταση δημιουργίας Ταμείου Αγροτικής Ανάπτυξης που θα επιτρέψει τη χρηματοδότηση κάθε είδους δράσεων στο πλαίσιο ολοκληρωμένης αγροτικής ανάπτυξης με στόχο να επιφέρει αποτελεσματικότητα, ελαστικότητα, διαφάνεια και απλούστευση των κοινοτικών παρεμβάσεων υπέρ του αγροτικού κόσμου. Πρόκειται για ένα θέμα που σίγουρα θα συζητηθεί σε λίγες μέρες στο Cork.

<SPEAKER ID=79 NAME="Πρόεδρος">
Ευχαριστώ πολύ, κυρία Cresson.
<P>
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα)

<CHAPTER ID=6>
Εμπορεύματα προερχόμενα από τη μεταποίηση γεωργικών προϊόντων
<SPEAKER ID=80 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0264/96) του κ. Gillis, εξ ονόματος της Επιτροπής Γεωργίας και Ανάπτυξης της Υπαίθρου, επί της πρότασης κανονισμού του Συμβουλίου που τροποποιεί τον κανονισμό (ΕΚ) αριθ. 3448/93 του Συμβουλίου για τον καθορισμό του καθεστώτος συναλλαγών που εφαρμόζεται για ορισμένα εμπορεύματα προερχόμενα από τη μεταποίηση γεωργικών προϊόντων (COM(96) 0049 - C4-0156/96-96/0039(CNS)).

<SPEAKER ID=81 NAME="Gillis">
Κύριε Πρόεδρε, η πρόταση για κανονισμό του Συμβουλίου αποσκοπεί στην τροποποίηση του Κανονισμού 3448/93 ο οποίος καθορίζει το εμπορικό καθεστώς της ΕΕ σχετικά με τα προϊόντα εκτός Παραρτήματος 2, δηλ. προϊόντα που προέρχοναται από την παρασκευή τροφίμων από τις πρωτογενείς μεταποιητικές εγκαταστάσεις. Τα προϊόντα αυτά, δοθείσης της διπλής φύσεώς τους, αγροτικής και βιομηχανικής, υπόκεινται κατά την εισαγωγή τους σε διπλό καθεστώς προστασίας, βιομηχανικό και αγροτικό. Το καθεστώς αγροτικής προστασίας αποζημιώνει για τις διαφορές μεταξύ των τιμών ΕΕ και διεθνών των γεωργικών πρώτων υλών που χρησιμοποιούνται για την παραγωγή τους.
<P>
Σε συνέχεια της έναρξης της ισχύος των συμφωνιών που προέκυψαν από τις πολυμερείς διαπραγματεύσεις του Γύρου της Ουρουγουάης, η Κοινότητα διαπραγματεύθηκε με τη ΓΣΔΕ διάφορες συμφωνίες, συμπεριλαμβανομένης της συμφωνίας για ττην αγροτική παραγωγή. Οι συμφωνίες αυτές τροποποίησαν τη μέθοδο καθορισμού των εισαγωγικών δασμών για διάφορα προϊόντα. Δημιούργησαν επίσης την επιλογή επιβολής πρόσθετων δασμών σε άλλα προϊόντα. Επιβάλλουν επίσης κάποια πειθαρχία στη χορήγηση επιστροφών για αγροτικά προϊόντα που δεν καλύπτονται από το Παράρτημα 2 της Συνθήκης.
<P>
Η αιτία για την αναγκαιότητα τροποποίησης του κανονισμού είναι διττή. Καταρχάς, η προστασία των αγροτικών προϊόντων της Ευρωπαϊκής Ένωσης θα πρέπει να προσαρμοστεί κατόπιν της δασμολόγησης εντός του πλαισίου ΓΣΔΕ/ΠΟΕ. Επομένως, θα πρέπει να γίνουν ορισμένες αλλαγές στον Κανονισμό 3448 ούτως ώστε να απαλειφθούν οι διατάξεις που δεν ισχύουν πλέον. Δεύτερον, καθίσταται αναγκαίο να συμπεριληφθούν ορισμένοι κανόνες διαχείρισης ούτως ώστε να εξασφαλιστεί η συμμόρφωση με τις δεσμεύσεις που έγιναν στην ΓΣΔΕ σχετικά με τις εξαγωγικές επιστροφές. Ως εισηγητής, είχα εκτεταμένες διαβουλεύσεις με πολυάριθμους εκπροσώπους της βιομηχανίας τροφίμων. Μολονότι, μετά τις συζητήσεις που είχα με τους άμεσα ενδιαφερόμενους, δεν διαπίστωσα την ύπαρξη κάποιου προβλήματος με την παρούσα πρόταση, εν τούτοις έχω συμπεριλάβει μια τροπολογία η οποία πιστεύω ότι θα αποδειχθεί χρήσιμη.
<P>
Όπως είναι τώρα διαμορφωμένη η πρόταση της Επιτροπής, προβλέπει την υιοθέτηση συστήματος πιστοποιητικών επιστροφής. Κατά την άποψή μου η πρόβλεψη αυτή είναι μάλλον αυστηρή και επιβάλλει ένα περιττό διοικητικό φόρτο στη βιομηχανία. Προτείνω επομένως όπως γίνει προαιρετική. Για να δημιουργήσουμε τη δυνατότητα πιστοποιητικών επιστροφών και για να την κάνουμε πιο εύελικτη, προτείνω όπως αυτό αποφασιστεί στο πλαίσιο της διαδικασίας της διαχειριστικής επιτροπής που προβλέπεται από το άρθρο 16.
<P>
Θα μπορούσε να πει κανείς ότι τώρα πλέον δεν χρειαζόμαστε καθόλου πιστοποιητικά. Ωστόσο, είναι αδύνατο να προβλεφθεί από τώρα ποια θα είναι η εξέλιξη των τιμών κατά τα επόμενα τρία ή τέσσερα χρόνια και, ισως, πέραν αυτών. Εν τω μεταξύ, η οροφή που έχει καθορίσει η ΓΣΔΕ για την καταβολή εξαγωγικών επιστροφών σε μεταποιημένα προϊόντα μειώνεται κάθε χρόνο και γίνεται πιο περιοριστική. Είναι απαραίτητο να έχουμε θεσμοθετημένο ένα μηχανισμό για να διασφαλίσουμε ότι τηρούνται οι δεσμεύσεις μας στην ΓΣΔΕ. Θεσπίζοντας το σύστημα αυτό από τώρα εξασφαλίζουμε μια ομαλότερη πορεία για το μέλλον.
<P>
Πιστεύω ότι η τροποποίηση που έχω κάνει παρέχει την αναγκαία ευελιξία η οποία λείπει από την πρόταση της Επιτροπής και με την τροπολογία αυτή δεν έχω κανένα πρόβλημα να αποδεχθώ την πρόταση.

<SPEAKER ID=82 LANGUAGE="EN" NAME="Hardstaff">
Κύριε Πρόεδρε, δεν θα ήθελα να προσθέσω τίποτα άλλο σ' εκείνα που είπε ο εισηγητής μας εκτός από το να τον ευχαριστήσω και να εκφράσω την υποστήριξη της ομάδας μου για την εργασία του προς εκπόνηση της παρούσης εκθέσεως που τροποποιεί τις διαδικασίες προς συμμόρφωση με τις δεσμεύσεις προς την ΓΣΔΕ. Υποστηρίζουμε την πρότασή του για τη μείωση των πρόσθετων γραφειοκρατικών φορτίων που απαιτούνται για την προσαρμογή στο νέο σύστημα, διασφαλίζοντας έτσι τη συμμόρφωση με τις απαιτήσεις της ΓΣΔΕ.

<SPEAKER ID=83 NAME="Cresson">
Κύριε Πρόεδρε, θα ήθελα να ευχαριστήσω την Επιτροπή Γεωργίας και Ανάπτυξης της Υπαίρθου και όλως ιδιαιτέρως τον εισηγητή της κ. Gillis για την προσοχή που απέδωσε στην πρόταση κανονισμού που τροποποιεί τον κανονισμό (ΕΚ) αριθ. 3448/93.
<P>
Όπως μνημονεύεται στην έκθεση της Επιτροπής Γεωργίας και Ανάπτυξης της Υπαίθρου, η εν λόγω πρόταση επιφέρει κυρίως τεχνικές τροποποιήσεις στο καθεστώς ανταλλαγών μεταποιημένων αγροτικών προϊόντων που δεν υπάγονται στο παράρτημα ΙΙ της Συνθήκης. Οι εν λόγω τροποποιήσεις κατέστησαν αναγκαίες μετά την επιβολή εισαγωγικών δασμών επί των αγροτικών προϊόντων που αποφασίστηκε κατά τις πολυμερείς διαπραγματεύσεις του Γύρου της Ουρουγουάης.
<P>
Η πρόταση τροποποίησης έχει ήδη εξεταστεί από το Συμβούλιο και από τον κλάδο της βιομηχανίας και σε γενικές γραμμές εγκρίθηκε. Υπήρξε ωστόσο ένα σημείο που δημιούργησε δυσκολίες. Πρόκειται για τα μέτρα περιορισμού των επιστροφών κατά την εξαγωγή. Ως προς το θέμα αυτό η Επιτροπή έκανε μία προσέγγιση ανάλογη με αυτήν που είχε ήδη υιοθετηθεί από το Συμβούλιο στο θέμα της εξαγωγής αγροτικών προϊόντων. Η πρόταση λαμβάνει ωστόσο υπόψη της το γεγονός ότι τα εμπορεύματα που δεν υπάγονται στο παράρτημα ΙΙ σε αντιδιαστολή με τα αγροτικά προϊόντα, δεν αποτελούν αντικείμενο δέσμευσης έναντι της ΚΟΑ παρά μόνο όσον αφορά το ύψος των επιστροφών που επιτρέπεται να χορηγούνται ετησίως και όχι όσον αφορά την ποσότητα των εξαγομένων εμπορευμάτων.
<P>
Σχετικά με αυτή την προσέγγιση κατατέθηκαν δύο τροποποιήσεις. Το πρώτο σχέδιο τροποποίησης προβλέπει την ενδεχόμενη θέσπιση ενός πιστοποιητικού επιστροφών, σύμφωνα με τη διαδικασία της επιτροπής διαχείρισης τη στιγμή που η ανάγκη του θα γίνει πραγματικά αισθητή. Προκειμένου να εκτιμηθεί το περιεχόμενο της εν λόγω τροποποίησης θα κάνω δύο παρατηρήσεις. Από τη μια, έχει σημασία να θεσπιστούν σε εύθετο χρόνο μέτρα συμπληρωματικά των ήδη υπαρχόντων ώστε να εξασφαλισθεί πράγματι η τήρηση των δεσμεύσεων. Από την άλλη, για να είναι δυνατή η εγγύηση της χορήγησης των επιστροφών στους δυνητικούς εξαγωγείς εμπορευμάτων που δεν υπάγονται στο παράρτημα ΙΙ, είναι απαραίτητο τα εν λόγω μέτρα να εγκριθούν πριν βρεθούμε αντιμέτωποι με περιορισμούς που θα προέρχονται από τις συμφωνίες του κύκλου της Ουρουγουάης.
<P>
Η πρώτη τροποποίηση που προτάθηκε από το Ευρωπαϊκό Κοινοβούλιο δεν αντιτάσσεται στην παραπάνω προσέγγιση. Μνημονεύει επίσης τη βούληση της Κοινότητας να εγγυηθεί την τήρηση των δεσμεύσεών της. Για το λόγο αυτό η Επιτροπή είναι σε θέση να τη δεχτεί. Έχει σημασία ωστόσο να αναπτυχθούν στο εξής μέτρα που αφενός θα επιτρέψουν στην Κοινότητα να εγγυηθεί την τήρηση των διεθνών της δεσμεύσεων και αφετέρου στους εξαγωγείς τη δυνατότητα συνέχισης των εξαγωγών γνωρίζοντας εκ των προτέρων το ύψος της επιστροφής που δικαιούνται εφόσον το θελήσουν. Η Επιτροπή πρέπει συνεπώς, προκειμένου να εγγυηθεί την τήρηση των δεσμεύσεων που η Κοινότητα έχει αναλάβει κατ' εφαρμογή του άρθρου 9 της συμφωνίας σχετικά με τη γεωργία που συνήφθη στο πλαίσιο του κύκλου της Ουρουγουάης, να μπορεί να μειώνει το επίπεδο των επιστροφών ή να αναστέλλει τη χορήγησή τους για αυστηρά περιορισμένο χρόνο. Τούτο άλλωστε προβλέπεται ήδη στο άρθρο 8, παράγραφος 3 του κανονισμού (ΕΚ) αριθ. 3448, όπως τροποποιείται με την παρούσα πρόταση.
<P>
Σε ό, τι αφορά τη δεύτερη τροποποίηση, πρέπει να υπομνησθεί ότι το άρθρο 8, παράγραφος 6, καθορίζει τις αρμοδιότητες της Επιτροπής σε περίπτωση καθιέρωσης πιστοποιητικών επιστροφής, εξασφαλίζοντας τη συνάφεια του εν λόγω κανονισμού με τους άλλους κανονισμούς που έχουν ήδη εγκριθεί από το Συμβούλιο σχετικά με την προσαρμογή της κοινής αγροτικής πολιτικής και με τη γεωργική συμφωνία που συνήφθη στο πλαίσιο του κύκλου πολυμερών διαπραγματεύσεων της Ουρουγουάης. Η εν λόγω παράγραφος 6 θα πρέπει ίσως να υποστεί προσαρμογές προκειμένου να λάβει υπόψη τις μεταβολές που επιφέρει η πρώτη τροποποίηση. Εν τούτοις, η τροποποίηση που προτείνεται απλουστεύει υπέρμετρα τους όρους, οι οποίοι πρέπει να καθοριστούν μέσω της διαδικασίας της επιτροπής διαχείρισης. Κατά συνέπεια, δεν είναι δυνατό να γίνει αποδεκτή υπό τη σημερινή της μορφή.

<SPEAKER ID=84 NAME="Πρόεδρος">
Ευχαριστώ πολύ, κυρία Cresson.
<P>
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=85 NAME="Andersson και Waidelich">
Είναι ευπρόσδεκτη η αναθεώρηση της προστασίας της γεωργίας της ΕΕ σε συμφωνία με την Συνθήκη της GATT. Κάθε προσαρμογή της κοινής αγροτικής πολιτικής πρός τις δεσμεύσεις της GATT είναι ένα βήμα πρός την σωστή κατεύθυνση. Αυτό, πέραν των άλλων, ισχύει σε μιά προοπτική διεύρυνσης πρός Ανατολάς. Είμαστε πεπεισμένοι ότι τελικά είναι αναπόφευκτη μιά εκ βαθέων μεταρρύθμιση της υπάρχουσας κοινής αγροτικής πολιτικής για να επιτευχθεί η διεύρυνση χωρίς εμπόδια. Η κοινή αγροτική πολιτική πρέπει στο μέλλον να βρίσκεται μέσα σ'ένα πλαίσιο μέτρων τα οποία να μπορούν να θεωρηθούν ότι προωθούν το περιβάλλον, αναπτύσσουν την ύπαιθρο καθώς και ότι είναι ανεξάρτητα από την άμεση επίδραση της παραγωγής.

<CHAPTER ID=7>
Ελαιόλαδο
<SPEAKER ID=86 NAME="Πρόεδρος">
Η ημερήσια διάταξη προβλέπει τη συζήτηση της προφορικής ερώτησης (Β4-0977/96) των βουλευτών Colino Salamanca, Jacob, Fraga Estιvez, Redondo Jimιnez, Filippi, Campos, Cunha, Fantuzzi, Jovι Peres, Arias Caρete και Rosado Fernandes, εξ ονόματος της Επιτροπής Γεωργίας και Ανάπτυξης της Υπαίθρου, προς την Επιτροπή, σχετικά με την μεταρρύθμιση στον τομέα του ελαιολάδου.

<SPEAKER ID=87 LANGUAGE="ES" NAME="Colino Salamanca">
Κύριε Πρόεδρε, ο Επίτροπος κ. Fischler, επιβεβαίωσε πριν από μέρες ότι είχαν προταθεί μέτρα για τη μεταρρύθμιση της κοινής οργάνωσης της αγοράς του ελαιολάδου, που αυτή τη στιγμή μελετώνται στην Ευρωπαϊκή Επιτροπή.
<P>
Η σπουδαιότητα του τομέα, σχεδόν πέντε εκατομμύρια εκτάρια αφιερωμένα στους ελαιώνες, μία παραγωγή γύρω στο 1.400.000 τόνους ελαιολάδου, η θέση του στο Νότο της Ευρωπαϊκής Ένωσης και ειδικότερα σε περιοχές όπου δεν υπάρχουν άλλες εναλλακτικές καλλιέργειες, η συνεισφορά του σε πολλές επαρχίες ως προς την επαρχία των μοναδικών διαθέσιμων θέσεων εργασίας, ο κυρίαρχος ρόλος της Ευρωπαϊκής Ένωσης στην παγκόσμια αγορά και η θέση μιας αγοράς που προσφέρει βάσιμους λόγους για να σκεφθούμε ότι η κατανάλωση λαδιού μπορεί να συνεχίσει να αυξάνεται, είναι από μόνοι τους λόγοι που θα'πρεπε να είχαν πείσει τον αρμόδιο Επίτροπο να ενεργήσει όπως ενήργησε στην περίπτωση του κρασιού, στον τομέα των οπωροκηπευτικών ή στην περίπτωση ορισμένων ευρωπαϊκών προϊόντων. Να είχε ξεκινήσει δηλαδή μία συζήτηση, όπου με βάση τις εκτιμήσεις της Επιτροπής, τον εντοπισμό των προβλημάτων, τις επιπτώσεις στο περιβάλλον, στον κοινωνικό τομέα και στην αγροτική ανάπτυξη των ελαιώνων, την ανάπτυξη και την εξέλιξη του εισοδήματος των ελαιοπαραγωγών, της κατάστασης της βιομηχανίας και του εμπορίου καθώς και ο ανταγωνισμός με άλλα είδη φυτικών ελαίων, θα έπρεπε να είχαν προταθεί οι κατάλληλες λύσεις.
<P>
Αντίθετα, χωρίς αυτόν τον προβληματισμό, χωρίς καν οι ενδιαφερόμενοι για τα προϊόντα αυτά, είτε οργανώσεις παραγωγών είτε επαγγελματικές οργανώσεις της ελαιοβιομηχανίας ή τοπικές αρχές, να έχουν την παραμικρή ευκαιρία και δυνατότητα να γνωστοποιήσουν τις απόψεις τους, ο Επίτροπος παρουσίασε μία πρόταση που θα επιφέρει μια επώδυνη αναδιοργάνωση σε ολόκληρο τον τομέα.
<P>
Η ίδια η φύση των μεταρρυθμιστικών μέτρων που εξαγγέλθηκαν (ενίσχυση ανά δένδρο και αγορά χωρίς παρεμβάσεις) θα έπρεπε να αποτελεί κίνητρο ώστε να φέρουμε τη συζήτηση αυτή στους επαγγελματικούς χώρους πριν περάσουμε κατευθείαν στην παρουσίαση προτάσεων.
<P>
Απαιτούμε, και το λέω εξ ονόματος της Επιτροπής Γεωργίας, να διευκρινήσει η Ευρωπαϊκή Επιτροπή σε ένα έγγραφο που θα διαβιβάσει στο Ευρωπαϊκό Κοινοβούλιο, τι στόχους προτίθεται να καλύψει με τις μεταρρυθμιστικές προτάσεις και κυρίως εάν τα μέτρα θα εναρμονίζονται με τις άλλες πολιτικές, είτε αυτές είναι της απασχόλησης, της αγροτικής ανάπτυξης, της περιφερειακής ή περιβαλλοντικής πολιτικής. Ο προβληματισμός αυτός είναι αναγκαίος όσο ποτέ άλλοτε, αν λάβουμε υπόψη ότι σε γενικές γραμμές και δίχως υψηλό κόστος για τον κοινοτικό προϋπολογισμό, περίπου 5 %, η σημερινή κοινή οργάνωση αγορών λειτούργησε ομαλά, βελτιώνοντας το εισόδημα των εργαζομένων στην ελαιοπαραγωγή, εκσυγχρονίζοντας τις τεχνικές καλλιέργειας και τις εκμεταλλεύσεις, βελτιώνοντας την ποιότητα του προϊόντος, εκσυγχρονίζοντας το βιομηχανικό τομέα και επιτρέποντας μια σαφή κυρίαρχη θέση στο ανοικτό εμπορικό μέλλον.
<P>
Αν η εναλλακτική λύση στη σημερινή κατάσταση θα πρέπει να είναι ένα σύστημα που να κάνει πολυπλοκότερα τα συστήματα ελέγχου, με την Ευρωπαϊκή Επιτροπή να αποφεύγει τις ίδιες της τις ευθύνες, ή να προϋποθέτει την καθιέρωση μηχανισμών που θα επιφέρουν την εγκατάλειψη των τεχνικών καλλιέργειας και κατά συνέπεια την πτώση της παραγωγής, που να καταστρέφουν το αγροτικό περιβάλλον και να προξενούν μείωση του εργατικού δυναμικού, ή να προϋποθέτουν κίνδυνο μη τροφοδοσίας και απώλεια ανταγωνιστικότητας του ευρωπαϊκού τομέα στις διεθνείς αγορές, ή να προκαλούν προβλήματα στον τομέα μεταποίησης και εμπορίας ή να οδηγούν σε μία περιβαλλοντική υποβάθμιση εξαιτίας της διάβρωσης, της απερήμωσης, των ασθενειών, λιμών ή πυρκαγιών, η Ευρωπαϊκή Επιτροπή θα διέπραττε σοβαρό σφάλμα.
<P>
Γι'αυτό επιμένω ότι πρέπει να ανοίξουμε μία συζήτηση με βάση τον προβληματισμό που θα αναπτύξει η ίδια η Επιτροπή και αυτή θα είναι κατά τη κρίση μου η καλύτερη συνεισφορά ώστε ο ελαιώνας να συνεχίσει να είναι πηγή πλούτου, θέσεων εργασίας και κινητήρια δύναμη της οικονομίας πολλών περιφερειών του Νότου της Ευρώπης και να διαιωνισθεί ένας πολιτισμός δεμένος με αυτά τα δένδρα, δίχως τον οποίο δύσκολα θα μπορούσαμε να κατανοήσουμε την πραγματικότητα μεγάλου μέρους της Μεσογείου.
<P>
Επωφελούμαι της παρουσίας της Επιτρόπου κ. Cresson, για να πω πως συμμερίζομαι τις ανησυχίες της, εκείνη γνώρισε από κοντά αυτά τα προβλήματα, και για να της ζητήσω να διαβιβάσει στην Επιτροπή την ευαισθητοποίηση ώστε αυτό το θέμα να μπορέσει να γίνει αντικείμενο μιας εκτενούς συζήτησης μέσα στην Ευρωπαϊκή Ένωση.
<P>
(Χειροκροτήματα)

<SPEAKER ID=88 NAME="Cresson">
Κύριε βουλευτή, ευχαριστώ για την ερώτησή σας. Όπως και εσείς αναφέρετε, η Επιτροπή προέβη σε προκαταρκτική εξέταση σχετικά με την ανάγκη μεταρρύθμισης της κοινής οργάνωσης των αγορών στον τομέα του ελαιολάδου. Η σχετική συζήτηση έλαβε χώρα σε επίπεδο προϊσταμένων ιδιαιτέρων γραφείων και η συνεδρίαση κατέληξε στο συμπέρασμα να παρουσιάσει ο κ. Fischler εμπεριστατωμένη ανάλυση του τομέα στους συναδέλφους μου της Επιτροπής. Στη συνέχεια, η εν λόγω ανάλυση, συνοδευόμενη από συγκεκριμένη πρόταση μεταρρύθμισης της κοινής οργάνωσης των αγορών στον τομέα του ελαιολάδου θα παρουσιαστεί σε σύντομο χρόνο στο Κοινοβούλιο και το Συμβούλιο.
<P>
Η Επιτροπή αναγνωρίζει τη σημασία του τομέα του ελαιολάδου για τις καλλιέργειες, την ευημερία και την τοπική απασχόληση σε ορισμένες περιοχές της Μεσογείου. Οι οικονομικές, κοινωνικοπολιτιστικές και περιβαλλοντικές επιπτώσεις μιας μεταρρύθμισης του καθεστώτος θα εξεταστούν στο έγγραφο ανάλυσης και η Επιτροπή προτίθεται να θεσπίσει, τόσο σε κοινοτικό όσο και σε επίπεδο κρατών μελών, μέτρα αρκούντως ελαστικά προκειμένου να εξασφαλισθεί ότι η μεταρρύθμιση της κοινής οργάνωσης της αγοράς αυτής θα ενισχύσει το ρόλο της παραγωγής και της εμπορίας ελαιολάδου στις περιοχές στις οποίες η καλλιέργεια της ελιάς αποτελεί μέσο επιβίωσης.
<P>
Η Επιτροπή αναγνωρίζει επίσης ότι η κοινή οργάνωση των αγορών στον τομέα του ελαιολάδου χαρακτηρίστηκε από σοβαρά προβλήματα ελέγχου και περιπτώσεων απάτης που αφορούν το σύνολο των μηχανισμών που προβλέπει το καθεστώς, κυρίως σε ό, τι αφορά τις ενισχύσεις κατά την παραγωγή και κατανάλωση καθώς και την παρέμβαση.
<P>
Η Επιτροπή Ελέγχου του Προϋπολογισμού και το Ελεγκτικό Συνέδριο έχουν επανειλημμένα ζητήσει την παρέμβαση της Επιτροπής για τη διευθέτηση της υπόθεσης. Αυτό ακριβώς είναι το οποίο πρέπει να κάνουμε, έντιμα και αποφασιστικά, χωρίς να βλάψουμε τους πολυάριθμους παραγωγούς και τίμιους εμπορευόμενους της Ένωσης. Παρότι είναι αληθές ότι στο παρελθόν, για ορισμένους τομείς, η Επιτροπή είχε αποφασίσει να παρουσιάζει έγγραφο προβληματισμού στο Κοινοβούλιο και το Συμβούλιο προ της παρουσίασης της επίσημης πρότασης, στην προκειμένη περίπτωση, η επείγουσα ανάγκη απλούστευσης και ενίσχυσης της κοινής οργάνωσης των αγορών του ελαιολάδου αντιστρατεύεται αυτού του είδους την ενέργεια. Θα έχουμε το χρόνο να εξετάσουμε το πρόβλημα της μεταρρύθμισης στο Κοινοβούλιο και το Συμβούλιο βάσει της ανάλυσης και της πρότασης για τη μεταρρύθμιση.

<SPEAKER ID=89 NAME="Πρόεδρος">
Ευχαριστώ πολύ κυρία Cresson. Σαν γιατρός είμαι υποχρεωμένος να σας συμβουλεύσω να προσέξετε το κρυολόγημά σας. Ένα κρυολόγημα που δεν θεραπεύεται σωστά μπορεί να έχει αργότερα άσχημες συνέπειες.

<SPEAKER ID=90 NAME="Λαμπράκη">
Κύριε Πρόεδρε, η Επιτροπή είχε υποσχεθεί να παρουσιάσει στα τέλη του 1995 την πρότασή της, αλλά οι συνεχείς αναβολές και οι διορθώσεις δεν φαίνεται ότι μέχρι σήμερα της το επέτρεψαν. Αυτές οι αναβολές και οι διορθώσεις -και αυτό θέλω να επισημάνω- δεν έγιναν στην βάση ενός διαλόγου με το Ευρωπαϊκό Κοινοβούλιο, τους κοινωνικούς φορείς και τις επαγγελματικές οργανώσεις πάνω σε ένα κείμενο, αλλά αποφασίστηκαν αποκλειστικά από την Επιτροπή στα πλαίσια συγκυριών και πιέσεων, με αποτέλεσμα ο τομέας του ελαιολάδου και οι παραγωγοί να βρίσκονται προ τετελεσμένων. Με την τακτική αυτή, η Επιτροπή αγνόησε τόσο την πρακτική που η ίδια ακολούθησε στην αναθεώρηση των άλλων μεγάλων τομέων με την παρουσίαση ενός εγγράφου προβληματισμού, την διεξοδική συζήτηση πάνω σε αυτό και στην συνέχεια την παρουσίαση των τελικών προτάσεων, βασισμένων στα συμπεράσματα της συζήτησης, όσο και τις παραγωγούς χώρες που ζητούσαν με επιμονή από την Επιτροπή να ακολουθήσει μία ανάλογη διαδικασία.
<P>
Είναι πράγματι ακατανόητη αυτή η άρνηση εάν σκεφθεί κανείς ότι η παρουσίαση ενός εγγράφου προβληματισμού όχι μόνον θα βοηθήσει την διεύρυνση του δημόσιου διαλόγου και την δημιουργία της ευρύτερης δυνατής συναίνεσης σε ό, τι αφορά την αναθεώρηση του τομέα του ελαιολάδου, αλλά και θα δώσει την δυνατότητα στην Επιτροπή να αντιμετωπίσει τις πιέσεις που προφανώς την έχουν οδηγήσει στις επανειλημμένες διορθώσεις του σχεδίου κανονισμού και στις συνεχείς αναβολές της κατάθεσής του.
<P>
Βρισκόμαστε μόλις δύο χρόνια πριν από την έναρξη νέων διαπραγματεύσεων για την περαιτέρω απελευθέρωση της παγκόσμιας αγοράς. Ο τομέας του ελαιολάδου, ο οποίος -σημειωτέον- είναι ελλειμματικός, στα πλαίσια της 'Ενωσης θα βρεθεί σε δεινή θέση. Χρειαζόμαστε σήμερα μία λύση που να στηρίζει την ποιότητα του ευρωπαϊκού ελαιολάδου αλλά και τις χιλιάδες ελαιοπαραγωγούς του ευρωπαϊκού Νότου.

<SPEAKER ID=91 LANGUAGE="ES" NAME="Campoy Zueco">
Κύριε Πρόεδρε, κυρίες και κύριοι βουλευτές, ακούσαμε την αγόρευση της κ. Επιτρόπου που εξηγεί ότι λόγω έκτακτης ανάγκης, επειδή ήταν απαραίτητο, της ζητήθηκε επειγόντως έλεγχος των παρεκκλίσεων λόγω απάτης. Αλλά αυτό δεν πρέπει να είναι λόγος για να μην ρωτάμε και να μην προβληματίζονται οι διάφοροι τομείς.
<P>
Γι'αυτό κατανοούμε και υποστηρίζουμε το αίτημα του εκπροσώπου του Σοσιαλιστικού Κόμματος, και ζητούμε από τον κ. Επίτροπο, εξ ονόματος του Ευρωπαϊκού Σοσιαλιστικού Κόμματος να παρουσιάσει η Επιτροπή ένα έγγραφο προβληματισμού πριν ξεκινήσει τις ενέργειες.

<SPEAKER ID=92 LANGUAGE="PT" NAME="Cunha">
Κύριε Πρόεδρε, αυτά τα οποία γνωρίζουμε από τις προθέσεις της Επιτροπής σχετικά με την ΚΟΑ του ελαιολάδου προέρχονται, δυστυχώς, από τις εφημερίδες. Επομένως θα ήθελα να απευθύνω στην Επιτροπή τέσσερις βασικές ερωτήσεις:
<P>
Πρώτη ερώτηση: κατά τα έτη στα οποία συμμετείχα στο Συμβούλιο, κάθε φορά που χρειαζόταν να προχωρήσουμε σε μία σημαντική μεταρρύθμιση, που ήταν γνωστό από την αρχή ότι θα προκαλούσε διαμάχες, εκπονείτο ένα προκαταρκτικό έγγραφο ανάλυσης, μελέτης και προοπτικών. Ακολουθούσε μία ευρεία συζήτηση, και έπειτα μόνο παρουσίαζε η Επιτροπή επισήμως τις προτάσεις της. Γιατί η Επιτροπή δεν ακολούθησε αυτή τη διαδικασία στην περίπτωση του ελαιολάδου;
<P>
Δεύτερη ερώτηση: ποιος είναι ο λόγος αυτής της μεταρρύθμισης της ΚΟΑ του ελαιολάδου; Τα πλεονάσματα; Δεν υπάρχουν πλεονάσματα! Το δημοσιονομικό κόστος; 'Εχει σταθεροποιηθεί εδώ και καιρό! Οι απάτες; Υπάρχουν απάτες; Τότε ας καταπολεμηθούν! Αλλά η καταπολέμηση της απάτης δεν αποτελεί από μόνη της έναν αντικειμενικό λόγο για να γίνει η μεταρρύθμιση μίας ΚΟΑ.
<P>
Τρίτη ερώτηση: διαπιστώνεται ότι η Επιτροπή προτίθεται να σταματήσει την παρέμβαση στον τομέα του ελαιολάδου και να δημιουργήσει μία ενίσχυση ανά δένδρο. Γιατί να σταματήσει η παρέμβαση στον τομέα του ελαιολάδου και όχι στους άλλους τομείς, οι οποίοι είναι πραγματικά πλεονασματικοί; Είναι ένα μυστήριο το οποίο θα επιθυμούσα να ξεκαθαριστεί. Διότι η Επιτροπή προτείνει για την Πορτογαλία, για παράδειγμα, το 40 % της βοήθειας που προτείνει για την Ισπανία ή για την Ιταλία και το 60 % της βοήθειας που προτείνει για την Ελλάδα. Αν σήμερα η βοήθεια αυτή είναι ίση για όλους, μέ βάση την παραγωγή, μπορείτε να μου εξηγήσετε σ'εμένα, ως Πορτογάλο, γιατί θα μειωθεί κατά 60 %;
<P>
Τέταρτη ερώτηση, κυρία Επίτροπε: γιατί η Επιτροπή δεν κάνει μία συνολική μεζταρρύθμιση της ΚΑΠ, που άλλωστε παραδέχτηκε ήδη ότι είναι απαραίτητη μέχρι το έτος 2000, και προχωράει με το σταγονόμετρο, με αποσπασματικά μέτρα;
<P>
Θα ολοκληρώσω, κύριε Πρόεδρε, εκφράζοντας τη λύπη μου για το γεγονός ότι ο αρμόδιος για την γεωργόα Επίτροπος δεν είναι παρών, μία Παρασκευή κατά την οποία υπάρχουν τόσες σημαντικές γεωργικές εκθέσεις προς συζήτηση.

<SPEAKER ID=93 LANGUAGE="ES" NAME="Marset Campos">
Κύριε Πρόεδρε, μέχρι στιγμής όλων των προτάσεων μεταρρύθμισης των κοινών οργανώσεων αγοράς σε κάποιο τομέα προηγήθηκε έγγραφο προβληματισμού, με σκοπό την εκτίμηση των συνεπειών των προτεινόμενων μέτρων. Για τη μεταρρύθμιση της ΚΟΑ του ελαιολάδου δεν συντάχθηκε παρόμοιο έγγραφο, αγνοώντας περίπου 800.000 άτομα που απασχολούνται στον τομέα αυτό και που βρίσκονται σε περιοχές που έχουν πληγεί από την ανεργία. Μόνο αυτό θα δικαιολογούσε την ετοιμασία ενός εγγράφου προβληματισμού, αλλά φαίνεται πως την Επιτροπή και τον Επίτροπο δεν τους απασχολούν οι εργαζόμενοι και οι αγρότες του τομέα του ελαιολάδου.
<P>
Υπενθυμίζω ότι η Επιτροπή θα έπρεπε να είχε παρουσιάσει στο Συμβούλιο, πριν την 1η Ιανουαρίου 1995 έκθεση σχετικά με τη λειτουργία του καθεστώτος ενισχύσεων στον τομέα του ελαιολάδου, όπως ακριβώς όριζε ο κανονισμός 2261/84 του Συμβουλίου. Σχεδόν δύο χρόνια αργότερα, το εν λόγω έγγραφο, ακόμα δεν έχει συνταχθεί, κάτι που δεν εμποδίζει την Επιτροπή να ετοιμάσει ένα σχέδιο μεταρρύθμισης χωρίς τις προηγούμενες απαιτούμενες εργασίες που της είχαν ανατεθεί. Ως εκ τούτου, επισημαίνω την απουσία σοβαρής εργασίας εκ μέρους της Επιτροπής. Μία σοβαρή εργασία που απαιτείται από κάθε εργαζόμενο και σε μεγαλύτερο βαθμό από του εργαζόμενους στο δημόσιο τομέα.
<P>
Επί του παρόντος η Επιτροπή δεν δημοσιοποίησε το σχέδιο μεταρρύθμισης, αλλά δεν εμπόδισε να γίνει γνωστό το περιεχόμενό του και να επιτρέψει να σημειωθεί ένα σημαντικό ρεκόρ. Η Επιτροπή κατάφερε να διαδηλώσουν στις Βρυξέλλες, γύρω στα 5.000 άτομα, εκπρόσωποι των αγροτικών και των συνδικαλιστικών οργανώσεων των παραγωγών χωρών. Κανονικά, οι διαδηλώσεις γίνονται μπροστά στο Συμβούλιο ή στο Κοινοβούλιο, αλλά φαίνεται πως η Επιτροπή είναι αποφασισμένη να διακόψει αυτό το μονοπώλιο. Δεν αναρωτιέται η Επιτροπή αν η πρότασή της παρουσιάζει κάποιο πρόβλημα; Αυτή τη κατάσταση δεν θα δικαιολογούσε μια σοβαρή ανάλυση; Αυτή τη στιγμή δεν έχουμε τον καιρό να κάνουμε εκτίμηση του μεταρρυθμιστικού σχεδίου. Αλλά θα ήθελα να σας προειδοποιήσω ότι το σχέδιο αγνόησε τις συστάσεις που έγιναν το 1992 από την ομάδα εμπειρογνωμόνων.
<P>
Από την άλλη πλευρά, η κατάργηση του καθεστώτος παρέμβασης προϋποθέτει ότι οι παραγωγοί θα πρέπει να υποστούν το κόστος της διαχείρισης της αγοράς παραβιάζοντας την αρχή της επικουρικότητας.
<P>
Εξάλλου θεωρούμε απαραίτητο να εργαστεί ο κ. Επίτροπος σοβαρά και να προσπαθήσει να μην κάνει πειραματισμούς που κινδυνεύουν να δημιουργήσουν σοβαρά κοινωνικά, περιβαλλοντικά και προβλήματα αγοράς.

<SPEAKER ID=94 NAME="Πρόεδρος">
Ευχαριστώ πολύ, κύριε Marset. Έλαβα έξι προτάσεις ψηφίσματος σχετικά με τη βάση της παραγράφου 5 του άρθρου 40 του κανονισμού .

<SPEAKER ID=95 LANGUAGE="IT" NAME="Baldarelli">
Κυρία Επίτροπε, και το Ευρωπαϊκό Κοινοβούλιο τίθεται, όπως κάνατε σαφές, στην πρώτη γραμμή του αγώνα κατά της απάτης. Φυσικά το ίδιο έπραξε ήδη η Επιτροπή ελέγχου του Προϋπολογισμού, αλλά αυτό δεν μπορεί να θεωρηθεί αφορμή για να αρνηθούμε την εμπλοκή του Ευρωπαϊκού Κοινοβουλίου. Αυτό που ζητάμε είναι στην ουσία ένα δικαίωμά μας: ζητάμε να μπορούμε να συζητάμε γι' αυτό το θέμα, ως εκπρόσωποι ευαίσθητων περιοχών του ευρωπαϊκού εδάφους, περιοχές όπου η οικονομική και κοινωνική συνοχή είναι ουσιώδεις και μια γεωργική παραγωγή όπως το ελαιόλαδο αντιπροσωπεύει ένα σημαντικό σημείο στήριξης για το εισόδημα των οικογενειών.
<P>
Απ' αυτήν την άποψη, συνεπώς, πιστεύουμε ότι ο ρόλος του Κοινοβουλίου πρέπει να είναι θετικός, και στις δηλώσεις του θεωρώ ότι διαβλέπω τη θέληση να εξετάσει ευνοϊκά τις γνωμοδοτήσεις που θα επεξεργαστεί το Κοινοβούλιο σχετικά με την πρόταση μεταρρύθμισης της ΚΟΑ (Κοινή Οργάνωση Αγοράς). Αναμφίβολα η πρόταση που διαβάσαμε, μέσω του τύπου, περιέχει πολλές αντιφάσεις και δυσκολεύει ορισμένες περιοχές της Μεσογείου, κυρίως λόγω των μεθόδων υπολογισμού και γιατί οι παραγωγές είναι διαφορετικές ανάλογα με τις γεωγραφικές ιδιαιτερότητες. Γι' αυτό το λόγο, θα ευχόμασταν να υπάρξει ένα έγγραφο προβληματισμού. Πρέπει ωστόσο το Κοινοβούλιο και η Επιτροπή Γεωργίας να εμπλακούν προσωπικά σ' ένα τόσο σημαντικό ζήτημα.

<SPEAKER ID=96 LANGUAGE="PT" NAME="Novo">
Κύριε Πρόεδρε, κύριοι βουλευτές, η Επιτροπή θα έπρεπε εδώ και καιρό να έχει υποβάλει μία έκθεση αξιολόγησης του καθεστώτος των ενισχύσεων στην παραγωγή ελαιολάδου. Στα τέλη του 1996 δεν υπάρχει τίποτα ή τίποτα δεν κυκλοφόρησε. Η Επιτροπή αναγνώρισε την ανάγκη ενός εγγράφου προκαταρκτικής μελέτης για τη μεταρρύθμιση της ΚΟΑ του ελαιολάδου. Η δέσμευση υπάρχει, το έγγραφο όμως όχι.
<P>
Η Επιτροπή φαίνεται να ξεχνά υποχρεώσεις και δεσμεύσεις, αλλά ταυτόχρονα δείχνει να θέλει να αποφασίζει μόνη της και γρήγορα. 'Ετσι εμφανίζει ένα σχέδιο μεταρρύθμισης το οποίο απαιτεί από μας, πέρα από την απόρριψη της μεθοδολογίας που χρησιμοποιείται, την άμεση καταγγελία των λύσεων που υποδεικνύονται εκεί.
<P>
Σε αυτό το σχέδιο, η καλλιέργεια του ελαιοδένδρου δεν εντάσσεται σε περιφερειακές στρατηγικές αγροτικής ανάπτυξης και απασχόλησης, ή ως βασικό στοιχείο για τη διαφύλαξη του περιβάλλοντος του αγροτικού χώρου, ούτε έχει ως στόχο να εξασφαλίσει το εισόδημα των αγροτών και μία παραγωγή ποιότητας.
<P>
Επιχειρεί να αντικαταστήσει τις ενισχύσεις στην παραγωγή με επιδοτήσεις που θα χορηγούνται για κάθε δένδρο, προτείνοντας να καταβάλλεται, για παράδειγμα, για κάθε πορτογαλικό ελαιόδενδρο, λιγότερο από το ήμισυ του ποσού που θα καταβάλλεται για ένα ιταλικό ή ισπανικό. Η προσπάθεια διαίρεσης είναι προφανής: επιχειρεί να αποφύγει την ουσία, αλλά ήδη έχει απορριφθεί δεόντως από την πρόσφατη διαδήλωση που οργανώθηκε στις Βρυξέλλες.

<SPEAKER ID=97 NAME="Πρόεδρος">
Ευχαριστώ πολύ, κύριε Novo.
<P>
Προχωρούμε στην ψηφοφορία.
<P>
Κοινή πρόταση ψηφίσματος σχετικά με τη μεταρρύθμιση της κοινής οργάνωσης της αγοράς στον τομέα του ελαιολάδου.
<P>
(Το Σώμα εγκρίνει το κοινό ψήφισμα)

<SPEAKER ID=98 LANGUAGE="ES" NAME="Novo Belenguer">
Κύριε Πρόεδρε, απλά για να επιβεβαιώσω ότι ψηφίζουμε υπέρ των προτάσεων στο σύνολό τους. Αν και είμασταν πεπεισμένοι ότι έπρεπε να τις υποστηρίξουμε, τα επιχειρήματα που προβλήθηκαν από την Επιτροπή πιστεύω πως επικυρώνουν την ανάγκη υποστήριξης της πρότασης. Γιατί αν λέμε συνήθως στο Κοινοβούλιο ότι πρέπει να φέρουμε τη λήψη των αποφάσεων κοντά στους πολίτες, ότι πρέπει να είναι οι ίδιοι οι πολίτες αυτοί που θα συμμετέχουν στη λήψη των αποφάσεων, εδώ έχουμε να κάνουμε με ένα σαφές παράδειγμα, όπου οι επαγγελματικοί σύλλογοι, οι ίδιοι οι συνεταιρισμοί και οι επαγγελματικές οργανώσεις θα έπρεπε να συμμετέχουν ή τουλάχιστον να εκφράσουν την άποψή τους στη διαδικασία μεταρρύθμισης της ΚΟΑ στον τομέα του ελαιολάδου.
<P>
Επίσης δεν μπορούμε να χρησιμοποιούμε σαν όπλο το δεύτερο μέρος, δηλαδή να δικαιολογούμε αυτή την απουσία συμμετοχής σαν απλούστευση της διαδικασίας. Για την ακρίβεια, σε όλα τα θέματα που πρέπει να απλουστευθεί η διαδικασία, κάτι τέτοιο δεν γίνεται, και όμως, όταν πρόκειται για κάτι τόσο σημαντικό, όπως το να ακούσουμε τους ίδιους τους πληγέντες και ακούμε και την Επιτροπή Γεωργίας ή το ίδιο το Κοινοβούλιο, αυτό το αποφεύγουμε. Γι'αυτό, εμείς ψηφίσαμε φυσικά υπέρ μια διαδικασίας που θεωρούμε απαραίτητη και πιστεύουμε πως τελικά η Επιτροπή θα πρέπει να παρουσιάσει αυτό το έγγραφο προβληματισμού.

<SPEAKER ID=99 NAME="Izquierdo Rojo">
Βρισκόμαστε προ ενός αγροτικού προβλήματος που όμως είναι κάτι πολύ περισσότερο από αγροτικό, γιατί περιλαμβάνει και θίγει οικονομικές, κοινωνικές και περιβαλλοντικές πολιτικές σε όλη τους την έκταση. Κοιτάχτε τον βίαιο, αρνητικό αντίκτυπο που το προσχέδιο της Επιτροπής θα μπορούσε να έχει στην Ανδαλουσία, που κατέχει τα πρωτεία στην παραγωγή ελαιολάδου σε ευρωπαϊκό και παγκόσμιο επίπεδο όσον αφορά την απασχόληση, την τοπική παραγωγή και την αγροτική ή περιφερειακή ανάπτυξη.
<P>
Η θέση σε λειτουργία μιας μεταρρύθμισης της ΚΟΑ στον τομέα του ελαιολάδου όπως αυτή που ετοιμάζει η Επιτροπή σημαίνει ένα σοβαρότατο πλήγμα ενάντια στις πολιτικές που ενισχύουν την απασχόληση, και συγκεκριμένα στην Ανδαλουσία, κατά του «πρώτου προγράμματος προώθησης εργασίας» και αυτό σε μία περιοχή του στόχου 1 που αξίζει, λόγω της υψηλής ανεργίας, μέτρα εκ διαμέτρου αντίθετα. Δεν πρόκειται για αντίφαση;
<P>
Η γνώμη μου είναι ότι μετά την αποτυχία των «τρελών αγελάδων» και της μεταρρύθμισης των οπωροκηπευτικών, μία παρόμοια μεταρρύθμιση στο ελαιόλαδο θα... πήγαινε πολύ!
<P>
Η Επιτροπή πρέπει να ακούσει τον τομέα, να διαβουλευθεί, να σκεφθεί... γιατί δεν θέλει να τηρήσει τον κανονισμό 2261/84, σύμφωνα με τον οποίο οφείλει προηγουμένως να παρουσιάσει έκθεση σχετικά με τη λειτουργία του καθεστώτος ενισχύσεων στην παραγωγή; Για ποιο λόγο αυτό το «κατάπιε το χωρίς πολλάπολλά»; Αυτό που ζητάμε είναι μόνο να υπάρξει μία περίοδος διαβουλεύσεων και προβληματισμού, ακριβώς όπως γίνεται με τις άλλες μεταρρυθμίσεις.
<P>
Στην Ανδαλουσία ο τομέας αυτός δημιουργεί 140.000 θέσεις εργασίας που η Επιτροπή δεν μπορεί να θέσει εκτός τόπου όπως δεν μπορεί να θέσει εκτός τόπου τα ελαιόδενδρα από τη Μεσόγειο και την Ανδαλουσία: Ποιο βόρειο και παρεμποδιστικό πνεύμα μπορεί να υποστηρίξει την παθητικότητα και την έλλειψη κινήτρου που προωθεί αυτή η πρόταση;
<P>
Για όλα αυτά ψηφίσαμε υπέρ αυτών των προτάσεων ψηφίσματος.

<SPEAKER ID=100 LANGUAGE="EN" NAME="Newman">
Κύριε Πρόεδρε, εξ ονόματος εκείνων των μελών που παρίστανται ακόμη, θα ήθελα να σας συγχαρώ για την άψογη διεξαγωγή των σημερινών εργασιών.
<P>
(Χειροκροτήματα)

<SPEAKER ID=101 NAME="Πρόεδρος">
Ευχαριστώ πολύ, κύριε Newman. Ο κ. Newmann είναι πρόεδρος της Επιτροπής Αναφορών και γνωρίζει μέχρι ποιου σημείου εγώ πάντα τον συγχαίρω για την καλή του δουλειά και σήμερα θέλει να με ανταμείψει

<CHAPTER ID=8>
Διακοπή της συνόδου
<SPEAKER ID=102 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου. Σας ευχαριστώ για τη συνεργασία σας.
<P>
(Η συνεδρίαση λήγει στις 12.55 μ.μ.)

