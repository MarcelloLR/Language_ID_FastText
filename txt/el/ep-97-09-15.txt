<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της περιόδου συνόδου του Ευρωπαϊκού Κοινοβουλίου, που είχε διακοπεί στις 18 Ιουλίου 1997.

<CHAPTER ID=2>
Νεκρολογία
<SPEAKER ID=2 NAME="Πρόεδρος">
Κυρίες και κύριοι, στις 5 Σεπτεμβρίου απεβίωσε στην Καλκούτα η Μητέρα Τερέζα, μια γυναίκα εξαιρετικού αναστήματος. Στους κόλπους αυτού του Κοινοβουλίου σπανίως έχουμε τιμήσει τη μνήμη προσωπικοτήτων ξένων προς τον κόσμο της πολιτικής. Προβαίνω σήμερα σε αυτή την ενέργεια με την πεποίθηση ότι όλοι μας αντιλαμβανόμαστε πως η εύθραυστη και μικρόσωμη Μητέρα Τερέζα υπήρξε ένα μη συνηθισμένο ανθρώπινο ον, ένα γνήσιο υπόδειγμα αγάπης και αφοσίωσης προς τον πλησίον.
<P>
Η βαθιά θλίψη με την οποία ο ινδικός πληθυσμός υποδέχθηκε την είδηση του θανάτου της Μητέρας Τερέζας αποτελεί ενδεικτικό παράδειγμα του κατά πόσο ένας βίος αφιερωμένος στην παροχή βοήθειας στους φτωχότερους μεταξύ των φτωχών μπορεί να σπάσει τα φράγματα που κάπου κάπου ορθώνονται ανάμεσα στις διαφορετικές θρησκείες, στα διαφορετικά πιστεύω και στους διαφορετικούς τρόπους του σκέπτεσθαι. Φρονώ πως η ανάμνηση αυτής της γυναίκας εδώ μέσα σήμερα, ως ελάχιστος φόρος τιμής εκ μέρους του Κοινοβουλίου μας, αποτελεί μια στοιχειώδη πράξη δικαιοσύνης.
<P>
Θα ήθελα ακόμη να σας γνωστοποιήσω ότι, μετά τον τραγικό θάνατο της Λαίδης Νταϊάνα, πριγκίπισσας της Ουαλίας, έδωσα εντολή στις υπηρεσίες του Κοινοβουλίου να βάλουν μεσίστιες τις σημαίες της Ευρωπαϊκής Ενωσης και του Ηνωμένου Βασιλείου, ως ένδειξη του πένθους και της θλίψης που αισθανόμαστε για το θάνατο ενός ανθρώπου που αγαπήθηκε από εκατομμύρια πολίτες, στη Μεγάλη Βρετανία και σε ολόκληρο τον κόσμο. Την ίδια ημέρα απέστειλα ένα τηλεγράφημα στην Αυτής Μεγαλειότητα Βασίλισσα Ελισσάβετ Β', του οποίου το κείμενο σας διαβάζω στη συνέχεια: »Μεγαλειοτάτη, επιτρέψατέ μου να σας εκφράσω τα ειλικρινή μου συλλυπητήρια, από πλευράς μου και εξ ονόματος των συναδέλφων μου του Ευρωπαϊκού Κοινοβουλίου, σε μια στιγμή τόσο μεγάλης θλίψης για την οικογένειά σας και για το βρετανικό λαό. Η τραγική απώλεια της Λαίδης Νταϊάνα, πριγκίπισσας της Ουαλίας, προκάλεσε μεγάλη συγκίνηση τόσο σε αυτούς που την εγνώρισαν όσο και σε αυτούς που είχαν την ευκαιρία να εκτιμήσουν τη μεγαλοψυχία της. Οι σκέψεις όλης της Ευρώπης βρίσκονται κοντά στην οικογένειά σας, και ειδικότερα κοντά στους δύο γιούς της πριγκίπισσας, στον πρίγκιπα Γουλιέλμο και στον πρίγκιπα Ερρίκο. Ελπίζουμε ολόκαρδα πως το κληροδότημα καλοσύνης που άφησε πίσω της η πριγκίπισσα της Ουαλίας θα παραμείνει ακέραιο.
<P>
Κυρίες και κύριοι, έχω επίσης το οδυνηρό καθήκον να σας υπενθυμίσω πως στις 19 του περασμένου Ιουλίου απεβίωσε ο συνάδελφός μας sir James Goldsmith, μετά από μακρόχρονη ασθένεια την οποία μπόρεσε να αντιμετωπίσει με αξιοθαύμαστη ακεραιότητα χαρακτήρα. Ο Sir James Goldsmith εξελέγη στο Ευρωπαϊκό Κοινοβούλιο τον Ιούνιο του 1994 με το ψηφοδέλτιο της Autre Europe . Προήδρευσε της Ομάδας για την Ευρώπη των Εθνών από τον Ιούλιο του 1994 μέχρι τη διάλυσή της, το Νοέμβριο του 1996, και στη συνέχεια προήδρευσε της Ομάδας των Ανεξαρτήτων για την Ευρώπη των Εθνών μέχρι το Μάιο του 1997. Πριν από την εκλογή του στο Ευρωπαϊκό Κοινοβούλιο, ο sir James Goldsmith είχε αναπτύξει έντονη επαγγελματική δραστηριότητα στον τομέα της βιομηχανίας και του εμπορίου, μια δραστηριότητα που σταμάτησε το 1990 για να ιδρύσει ένα σωματείο που σκοπό είχε την προστασία του περιβάλλοντος.
<P>
(Το Σώμα τηρεί ενός λεπτού σιγή)

<CHAPTER ID=3>
Έγκριση των συνοπτικών πρακτικών
<SPEAKER ID=3 NAME="Πρόεδρος">
Τα συνοπτικά πρακτικά της συνεδρίασης της Παρασκευής 18 Ιουλίου έχουν διανεμηθεί.
<P>
Υπάρχουν παρατηρήσεις;
<P>
(Εγκρίνονται τα συνοπτικά πρακτικά)

<SPEAKER ID=4 LANGUAGE="EN" NAME="McCarthy">
 Κύριε Πρόεδρε, μετά από αυτές τις πολύ θλιβερές ανακοινώσεις, θα ήθελα να σας ζητήσω, εκ μέρους του Σώματος, να απευθύνετε τηλεγράφημα στις κυβερνήσεις του Ηνωμένου Βασιλείου και της Ιρλανδίας, με την ευκαιρία του ιστορικού γεγονότος της έναρξης των ειρηνευτικών διαπραγματεύσεων στη Βόρειο Ιρλανδία. Έχουμε ψηφίσει και υποστηρίξει ένα ειδικό πρόγραμμα για την ειρήνη και τη συμφιλίωση. Θα ήταν ιδιαίτερα θετικό και ελπιδοφόρο εάν υπό την ιδιότητα σας ως Προέδρου ενημερώνατε εγγράφως στους δυο πρωθυπουργούς ότι χαιρετίζουμε και υποστηρίζουμε τη δέσμευση τους για την ειρήνη.

<SPEAKER ID=5 NAME="Πρόεδρος">
Κυρία McCarthy, θα το κάνω με μεγάλη χαρά. Αυτό το Κοινοβούλιο ανέκαθεν υποστήριζε, με σταθερό και συνεπή τρόπο, την ειρηνευτική διαδικασία στη Βόρεια Ιρλανδία και, συνεπώς, δεν κάνατε τίποτα περισσότερο παρά να υπενθυμίσετε μια σταθερή πολιτική θέση αυτού του Σώματος .

<SPEAKER ID=6 LANGUAGE="FR" NAME="Le Gallou">
 Κύριε Πρόεδρε, μετά την τελευταία μας συνεδρίαση, ο γερμανός σοσιαλιστής ηγέτης Gerhard Schroeder δήλωσε τα εξής τα οποία παραθέτω: "οι Πολωνοί δραστηριοποιούνται στις κλοπές αυτοκινήτων, ρωσική μαφία κυριαρχεί στην πορνεία, οι έμποροι ναρκωτικών προέρχονται από την νοτιοανατολική Ευρώπη και τη μαύρη Αφρική».
<P>
Θα ήθελα να ξέρω τι σκέφτονται σχετικά με τη δήλωση αυτή οι συνάδελφοι σοσιαλιστές της Επιτροπής Πολιτικών Ελευθεριών, και ιδίως οι κ.κ. Ford, Schulz, Linderperg, d' Ancona και Oostlander. Σας υπενθυμίζω ότι η δήλωση την οποία παρέθεσα έγινε από τον κ. Gerhard Schroeder, υποψήφιο για τη γερμανική καγκελαρία το επόμενο έτος, σε μεγάλη γερμανική εφημερίδα.

<SPEAKER ID=7 NAME="Πρόεδρος">
Κύριε Le Gallou, οι συνάδελφοι σας θα αναφερθούν αναμφίβολα στην παρατήρηση σας, αν το κρίνουν αναγκαίο. Θα πράξουν κάτι τέτοιο σύμφωνα με τον Kανονισμό και όχι βέβαια στα πλαίσια της ολομέλειας, και ούτε αυτή την στιγμή.

<CHAPTER ID=4>
Καλωσόρισμα
<SPEAKER ID=8 NAME="Πρόεδρος">
Εχω την τιμή να καλωσορίσω τον κ. Joan Marcet, αντιπρόεδρο του Συμβουλίου των Αντιπροσώπων της Ισπανίας.
<P>
Η επίσκεψή του εντάσσεται στο πλαίσιο των πολυάριθμων και καρποφόρων επαφών που το Κοινοβούλιό μας πραγματοποιεί με τα κοινοβούλια των κρατών μελών.
<P>
Είμαι πεπεισμένος ότι, ενόψει της έναρξης των διαδικασιών κύρωσης της Συνθήκης του Αμστερνταμ, οι ανταλλαγές ανάμεσα στα κοινοβούλια των κρατών μελών και το Ευρωπαϊκό Κοινοβούλιο θα αποκτήσουν ουσιαστική σημασία.
<P>
Γι' άλλη μια φορά εύχομαι πλήρη επιτυχία στην επίσκεψη του κ. Marcet.
<P>
(Χειροκροτήματα)

<CHAPTER ID=5>
Διάταξη των εργασιών
<SPEAKER ID=9 NAME="Πρόεδρος">
Το τελικό σχέδιο της ημερήσιας διάταξης, που κατάρτισε η Διάσκεψη των Προέδρων κατά τη συνεδρίασή της της Πέμπτης 11 Σεπτεμβρίου 1997, σύμφωνα με το άρθρο 95 του Κανονισμού, έχει διανεμηθεί.
<P>
Συνεδριάσεις του Στρασβούργου από 15 έως 19 Σεπτεμβρίου
<P>
Δευτέρα:

<SPEAKER ID=10 NAME="Πρόεδρος">
Η Ομάδα του ΕΣΚ ζητεί την επίσπευση της συζήτησης της έκθεσης του κ. Azzolini, εξ ονόματος της Επιτροπής Περιφερειακής Πολιτικής, σχετικά με την ανακοίνωση της Επιτροπής για την "Πολιτική συνοχής και πολιτισμού - μια συμβολή στην απασχόληση», και τη συμπερίληψή της μετά την έκθεση του κ. Sanz Fernαndez.
<P>
Τον λόγο έχει η κ. Green για την υποβολή της αίτησης.

<SPEAKER ID=11 LANGUAGE="EN" NAME="Green">
Κύριε Πρόεδρε, το προσχέδιο της έκθεσης Azzolini ήταν αρχικά προγραμματισμένο νωρίτερα στην ημερήσια διάταξη, αλλά τώρα έχει προγραμματισθεί για αργότερα. Κατανοώ ότι προηγείται η έκθεση της κυρίας Oomen Ruitjen. Σε αυτό το σημείο θα ήταν δύσκολο να ζητήσω να προηγηθεί η έκθεση Azzolini. Ωστόσο, θα επιθυμούσαμε να μετατεθεί ενωρίτερα στην ημερήσια διάταξη. Η Επιτροπή Περιφερειακής Πολιτικής συνεδριάζει απόψε και θα υπήρχαν προβλήματα αν μεταθέταμε την έκθεση Azzolini στο τέλος της ημερήσιας διάταξης. Ζητούμε λοιπόν να μετατεθεί ενωρίτερα.

<SPEAKER ID=12 NAME="Πρόεδρος">
Δεδομένου ότι κανένας ομιλητής δεν θέλει να τοποθετηθεί κατά, θέτω την αίτηση σε ψηφοφορία.
<P>
(Το Σώμα εγκρίνει την αίτηση)
<P>
Τρίτη:

<SPEAKER ID=13 NAME="Πρόεδρος">
Η Ομάδα της Ευρωπαϊκής Ριζοσπαστικής Συμμαχίας υπέβαλε προφορική ερώτηση προς την Επιτροπή (Ο-0107/97), σχετικά με τις παράνομες εισαγωγές προϊόντων CFC.
<P>
Η ερώτηση αυτή θα συμπεριληφθεί σε κοινή συζήτηση με την ερώτηση της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, η οποία αφορά το ίδιο θέμα.
<P>
Η Ομάδα του ΕΛΚ ζητεί να διεξαχθεί η συζήτηση για την προφορική ερώτηση της Επιτροπής Πολιτισμού προς την Επιτροπή (Ο-0104/97), σχετικά με το δικαίωμα στο σεβασμό της ιδιωτικής ζωής των δημοσίων προσώπων, μετά την παρουσίαση του προϋπολογισμού για το 1998.
<P>
Τον λόγο έχει ο κ. Pex για την υποβολή της αίτησης.

<SPEAKER ID=14 NAME="Pex">
Κύριε Πρόεδρε, ως πρόεδρος της Επιτροπής Πολιτισμού, Νεότητας, Παιδείας και Μέσων Ενημέρωσης, έμεινα πολύ απογοητευμένος διότι η διάσκεψη των προέδρων των ομάδων δεν δέχθηκε να εγγράψει στην ημερήσια διάταξη την προφορική ερώτηση της επιτροπής μου. Με ομόφωνη απόφαση της Επιτροπής Πολιτισμού διατυπώθηκε το αίτημα να τεθεί αυτή η ερώτηση. Όπως συνηθίζεται, υπερασπίσθηκα την απόφαση αυτή στη δική μου ομάδα και βρήκα την υποστήριξή της. Προφανώς, τα άλλα μέλη της Επιτροπής Πολιτισμού που είχαν συμφωνήσει με την απόφαση, δεν στάθηκαν το ίδιο τυχερά στις δικές τους ομάδες. Γι' αυτό τον λόγο, προσπαθώ για άλλη μια φορά εδώ στην Ολομέλεια, ζητώντας να ανακληθεί η απόφαση της διάσκεψης.
<P>
Η προφορική ερώτηση της Επιτροπής Πολιτισμού και Μέσων Ενημέρωσης αφορά τη διατήρηση της ελευθερίας Τύπου, με παράλληλη εγγύηση, όσο περισσότερο γίνεται, της προστασίας του ιδιωτικού βίου. Από καιρό υπάρχει θέμα, αλλά λόγω ορισμένων περιστάσεων, ήρθε τώρα η στιγμή να συζητηθεί. Για το καλό της δημοκρατίας, πιστεύω ότι μια συζήτηση στην Ολομέλεια είναι απαραίτητη. Στην επιτροπή το θέμα συζητήθηκε. Η συζήτηση αυτή υπήρξε πολύ ισορροπημένη και τα ομόφωνα συμπεράσματα κατέληξαν στις ερωτήσεις που διατυπώθηκαν.
<P>
Είναι ήδη η δεύτερη φορά που η διάσκεψη των προέδρων των ομάδων αρνήθηκε μια προφορική ερώτηση της Επιτροπής Πολιτισμού, Νεότητας, Παιδείας και Μέσων Ενημέρωσης. Τον Μάρτιο επρόκειτο για το μονοπώλιο διανομής εφημερίδων στο Ηνωμένο Βασιλείο και άλλα κράτη μέλη της Ευρωπαϊκής Ένωσης. Σήμερα πρόκειται για άλλη μια φορά για την ελευθερία του Τύπου και ορισμένα θέματά της. Τί συμβαίνει άραγε εδώ; Μήπως φοβούνται, κύριε Πρόεδρε; Κι όμως, δεν χρειάζεται να φοβάται κανείς. Παντού το θέμα συζητείται, γιατί λοιπόν όχι και στο Κοινοβούλιο;
<P>
(Χειροκροτήματα)

<SPEAKER ID=15 NAME="Πρόεδρος">
Τον λόγο έχει τώρα η κ. Green για να παρέμβει εναντίον της αίτησης.

<SPEAKER ID=16 NAME="Green">
(ΕΝ) Κύριε Πρόεδρε, θα ενθυμείστε ότι στη Διάσκεψη των Προέδρων, οι επικεφαλής των πολιτικών ομάδων υποστήριξαν θερμά ότι πρόκειται για ένα ιδιαίτερα ευαίσθητο, ιδιαίτερα πολύπλοκο και ιδιαίτερα λεπτό θέμα τη δεδομένη χρονική στιγμή. Δεν έχουμε αντίρρηση να συζητηθεί στην ολομέλεια. Ζητούμε οι τρεις επιτροπές τις οποίες μπορεί να ενδιαφέρει το θέμα, δηλαδή η Επιτροπή Πολιτισμού, Νεότητας, Παιδείας και Μέσων Ενημέρωσης, η Επιτροπή Νομικών Θεμάτων και Δικαιωμάτων των Πολιτών και η Επιτροπή Πολιτικών Ελευθεριών και Εσωτερικών Υποθέσεων, να εξετάσουν σε βάθος το ζήτημα, να παρουσιάσουν μια εμπεριστατωμένη έκθεση στην ολομέλεια, ώστε να μπορέσουμε να το συζητήσουμε όπως αξίζει.
<P>
Δεν το απορρίψαμε. Ζητήσαμε να επανέλθει όταν θα έχει προετοιμασθεί κατάλληλα και δεδομένης της φόρτισης της στιγμής, υπήρξε συντριπτική αποδοχή της πρότασης. Ζητώ λοιπόν από τους συναδέλφους της Επιτροπής Πολιτισμού, των οποίων σέβομαι τις απόψεις, - καθώς επίσης και τους λόγους που τους ώθησαν να το θέσουν - να κατανοήσουν την φόρτιση της στιγμής και να εκπονήσουν μια έκθεση, έχοντας υπόψη τις διαφορές που υπάρχουν σε αυτό το θέμα ανάμεσα στα κράτη μέλη.
<P>
(Χειροκροτήματα)

<SPEAKER ID=17 NAME="Αναστασόπουλος">
Κύριε Πρόεδρε, με κάθε σεβασμό προς την άποψη της κυρίας Green, δεν νομίζω ότι αποτελεί πρόβλημα για το Κοινοβούλιο να συζητήσει ευαίσθητα θέματα, ούτε νομίζω ότι υπάρχει καμμία αντίφαση στο να γίνει μία πρώτη συζήτηση σ'αυτή τη Σύνοδο, όπως ζήτησε η Επιτροπή Πολιτισμού, και να επακολουθήσει η σύνταξη μιας εκθέσεως. Το ένα δεν αποκλείει το άλλο, και πιστεύω ειλικρινά ότι το Σώμα έχει την δυνατότητα, την σοβαρότητα και την υπευθυνότητα να συζητήσει κατ'αρχήν αυτό το θέμα, το οποίο έχει προκαλέσει τόση συγκίνηση και για το οποίο, βεβαίως, υπάρχουν πολύ διαφορετικές απόψεις.
<P>
(Χειροκροτήματα)

<SPEAKER ID=18 NAME="Πρόεδρος">
Θέτω την αίτηση σε ψηφοφορία.
<P>
(Το Σώμα απορρίπτει την αίτηση)

<SPEAKER ID=19 NAME="Πρόεδρος">
Η Ομάδα του Ευρωπαϊκού Σοσιαλιστικού Κόμματος ζητεί να επισπευθεί η δήλωση της Επιτροπής σχετικά με τη θέση της ομάδας προβληματισμού για την Κοινή Οργάνωση Αγοράς στον τομέα της μπανάνας και να συμπεριληφθεί αμέσως μετά την παρουσίαση του προϋπολογισμού.
<P>
Τον λόγο έχει η κ. Green για την υποβολή της αίτησης.

<SPEAKER ID=20 NAME="Green">
(ΕΝ) Κύριε Πρόεδρε, ζητώ συγγνώμη για τις αλλαγές αυτές τόσο καθυστερημένα. Συμφωνείτε ωστόσο ότι ήταν απαραίτητο να γίνουν πολλές αλλαγές στην ημερήσια διάταξη αυτή την εβδομάδα.
<P>
Πιστεύουμε ότι πρόκειται για ένα πολύ σημαντικό θέμα. Υπάρχει αναταραχή στην οικονομία πολλών χωρών της Καραϊβικής λόγω της απόφασης αυτής. Πιστεύουμε ότι δεν θα ήταν καλό να συζητηθεί το θέμα αυτό αργά το βράδυ. Θα πρέπει να ληφθεί υπόψη η διαθεσιμότητα της Επιτροπής, αλλά θα ζητήσουμε να τεθεί το θέμα αυτό προς συζήτηση λόγω της κεφαλαιώδους σημασίας του.

<SPEAKER ID=21 LANGUAGE="NL" NAME="Oomen-Ruijten">
Κύριε Πρόεδρε, όλα όσα κάνουμε στο Σώμα έχουν σημασία, ακόμη και οι βραδυνές συνεδριάσεις. Σε λίγο θα μας έρθουν και με δεύτερη αίτηση της σοσιαλιστικής ομάδας, για να θέσουν κι εκείνοι ένα θέμα στην ημερήσια διάταξη. Λοιπόν, αναρωτιέμαι τι κάνουμε τελικά εμείς στη διάσκεψη των προέδρων, την Πέμπτη το απόγευμα. Θέλω να πω, κύριε Πρόεδρε, ότι δεν πρέπει να επανερχόμεθα συνεχώς σε κάποιο θέμα επειδή ένα άτομο μιας ομάδας το θέλει. Πρέπει να μένουμε όσο γίνεται περισσότερο κοντά στην ημερήσια διάταξή μας. Αυτό συμφωνήσαμε, αυτό να τηρήσουμε.

<SPEAKER ID=22 NAME="Kinnock, Glenys">
 Κύριε Πρόεδρε, θα ήθελα να υποστηρίξω και εγώ την άποψη της Pauline Green. θεωρώ ότι η σοβαρότητα του ζητήματος απαιτεί να έχει εξέχουσα θέση στην ημερήσια διάταξη. Θεωρώ ότι επιθυμούμε να μάθουμε τι θα πράξει η Επιτροπή και ποιά θα είναι η αντίδρασή της,
<P>
Το σημαντικότερο πιστεύω είναι, ότι η ανασφάλεια των παραγωγών της Καραϊβικής απαιτεί γρήγορη ανταπόκριση η οποία θα δίνει την απαραίτητη προτεραιότητα στο θέμα. Παρακαλώ το Κοινοβούλιο όπως ασχοληθεί με το ζήτημα όσο το δυνατό νωρίτερα, την Τρίτη το απόγευμα.

<SPEAKER ID=23 NAME="Πρόεδρος">
Θέτω σε ψηφοφορία την αίτηση της Ομάδας του Ευρωπαϊκού Σοσιαλιστικού Κόμματος.
<P>
(Το Σώμα εγκρίνει την αίτηση)

<SPEAKER ID=24 LANGUAGE="NL" NAME="Van Dijk">
Κύριε Πρόεδρε, άλλο ένα ευαίσθητο θέμα. Ως πρόεδρος της Επιτροπής για τα Δικαιώματα της Γυναίκας, σας αναφέρω ότι στην επιτροπή μας συζητήθηκαν οι στειρώσεις, όπως μας έγιναν γνωστές από τα μέσα ενημέρωσης στη Σουηδία, στη Φινλανδία, στη Γαλλία, στη Δανία, και είμαι πεπεισμένη ότι υπάρχουν κι άλλες χώρες αναμεμειγμένες. Η διάσκεψη των προέδρων των ομάδων διερεύνησε τη δυνατότητα να εγγραφεί στην ημερήσια διάταξη μια δήλωση της επιτροπής μας, ακολουθούμενη από συζήτηση. Για κάποιους αξιοπερίεργους λόγους, η διάσκεψη των προέδρων των ομάδων αποφάσισε να μην το πράξει. Θα ήθελα να ανακληθεί αυτό, ιδίως επειδή ο Επίτροπος κ. Flynn δήλωσε πρόθυμος να προβεί σε μια δήλωση ενώπιον του Κοινοβουλίου. Και μάλιστα αύριο το πρωί, μια που τότε ούτως ή άλλως θα έχουμε μια σημαντική συζήτηση για θέματα που αφορούν τις γυναίκες. Θεωρώ άκρως περίεργο ότι οι προέδροι των ομάδων αποφάσισαν να μην το συμπεριλάβουν στην ημερήσια διάταξη. Θά ήθελα μια ψηφοφορία επ' αυτού. Θα ήθελα να συζητηθεί το θέμα στο πλαίσιο της γενικής συζήτησης για θέματα που αφορούν τις γυναίκες, μια συζήτηση που, βάσει της ημερήσιας διάταξης, προγραμματίζεται για αύριο το πρωί.

<SPEAKER ID=25 NAME="Πρόεδρος">
Κυρία van Dijk, όπως όλοι εμείς, έτσι και εσείς γνωρίζετε τον Κανονισμό. Ξέρετε ότι υπάρχει η δυνατότητα υποβολής αντίθετης πρότασης σε μια απόφαση της Διάσκεψης των Προέδρων, αλλά αυτό πρέπει να γίνει τουλάχιστον μία ώρα πριν από την έναρξη της συνεδρίασης. Δεν πρόκειται για τη συγκεκριμένη περίπτωση. Καμία Ομάδα - συμπεριλαμβανομένης της δικής σας - δεν υπέβαλε παρόμοια αίτηση. Συνεπώς, σύμφωνα με τις διατάξεις του Κανονισμού, δεν έχω τη δυνατότητα να θέσω την πρότασή σας σε ψηφοφορία.
<P>
Τετάρτη:

<SPEAKER ID=26 NAME="Πρόεδρος">
Η Ομάδα του Ευρωπαϊκού Σοσιαλιστικού Κόμματος ζητεί να επισπευθεί η σύσταση για τη δεύτερη ανάγνωση σχετικά με την καθιέρωση ανοιχτού δικτύου και καθολικής υπηρεσίας τηλεπικοινωνιών στο πλαίσιο ενός ανταγωνιστικού περίγυρου (εισηγήτρια: η κ. Read), και να συμπεριληφθεί μετά τις δηλώσεις του Συμβουλίου και της Επιτροπής σχετικά με την κατάσταση στη Μέση Ανατολή.
<P>
Τον λόγο έχει η κ. Green για την υποβολή της αίτησης.

<SPEAKER ID=27 NAME="Green">
 Κύριε Πρόεδρε, θεωρώ ότι πρόκειται απλά για ένα λάθος, λόγω του τρόπου με τον οποίο καθορίσαμε την ημερήσια διάταξη την προηγούμενη εβδομάδα. Φυσικά, πρόκειται για δεύτερη ανάγνωση και θα πρέπει να συζητηθεί εγκαίρως ώστε να γίνει η ψηφοφορία την Τετάρτη το μεσημέρι. Πρόκειται για μια ιδιαίτερα ευαίσθητη πρόταση και γι' αυτό τον λόγο καταβάλλουμε προσπάθεια να γίνεται η ψηφοφορία της δεύτερης ανάγνωσης την Τετάρτη το μεσημέρι.

<SPEAKER ID=28 NAME="Πρόεδρος">
Ο κ. Robles Piquer ζητά τώρα το λόγο επί θέματος διαδικασίας.

<SPEAKER ID=29 LANGUAGE="ES" NAME="Robles Piquer">
Κύριε Πρόεδρε, θα ήθελα να μάθω ένα πράγμα. Οταν εισάγεται αυτή η τροποποίηση, ποιες εκθέσεις και ποια θέματα της ημερήσιας διάταξης υφίστανται τις συνέπειες; Με άλλα λόγια, η εξέτασή τους αναβάλλεται; Εάν δεν το γνωρίζουμε, είναι πολύ δύσκολο να διαμορφώσουμε μια ανεξάρτητη και ξεκάθαρη άποψη επί του θέματος, και πιστεύω πως η Γραμματεία θα μπορούσε να μας ενημερώσει σχετικά πριν συνεχίσουμε τη συζήτηση.

<SPEAKER ID=30 NAME="Πρόεδρος">
Κύριε Robles Piquer, η σύσταση για δεύτερη ανάγνωση, δηλαδή η έκθεση υπ' αριθ. 309, που συνέταξε ο κ. Read εξ ονόματος της Επιτροπής Οικονομικής, Νομισματικής και Βιομηχανικής Πολιτικής, θα προηγηθεί της έκθεσης υπ' αριθ. 305, του κ. Moorhouse. Η εν λόγω έκθεση του κ. Moorhouse, αυτή του κ. Fitzsimons και η σύσταση για δεύτερη ανάγνωση της κ. Flemming θα εξεταστούν αμέσως μετά, ακολουθώντας τη σειρά που έχει ήδη προκαθορισθεί.
<P>
Θα ήθελε κανείς άλλος να παρέμβει υπέρ της αίτησης;

<SPEAKER ID=31 LANGUAGE="NL" NAME="Oomen-Ruijten">
Αυτή η πρόταση θα είχε ως αποτέλεσμα να αναγκασθούμε να θέσουμε επί τάπητος και την έκθεση του κ. Fitzsimons, και της κ. Flemming. Οπότε σας προτείνω, μια που αυτό είναι λογικό, μετά τις δηλώσεις του Συμβουλίου και της Επιτροπής, να συζητήσουμε την έκθεση Fitzsimons, κατόπιν την έκθεση Flemming και μετά την έκθεση της κ. Read. Θα έχουμε τότε διεκπεραιώσει όλες τις δεύτερες αναγνώσεις πριν από το μεσημέρι και δεν χρειάζεται να ζητήσουμε ιδιαίτερη μεταχείριση για μία από τις εκθέσεις του σοσιαλιστή εισηγητή.

<SPEAKER ID=32 NAME="Πρόεδρος">
Η Ομάδα που υποβάλλει την αίτηση συμφωνεί;
<P>
Αρα, θέτω σε ψηφοφορία την αίτηση ώστε οι δύο συστάσεις για τη δεύτερη ανάγνωση να προηγηθούν των εκθέσεων που εξετάζονται σε πρώτη ανάγνωση.
<P>
(Το Σώμα εγκρίνει την αίτηση)
<P>
Πέμπτη και Παρασκευή: χωρίς τροποποιήσεις.
<P>
Συνεδριάσεις των Βρυξελλών της 1ης και 2ας Οκτωβρίου
<P>
(Χωρίς τροποποιήσεις)
<P>
(Το Σώμα εγκρίνει τη διάταξη των εργασιών όπως τροποποιήθηκε)

<CHAPTER ID=6>
Χρονοδιάγραμμα των περιόδων συνόδου για το 1998
<SPEAKER ID=33 NAME="Πρόεδρος">
Η Διάσκεψη των Προέδρων, κατά τη σημερινή της συνεδρίαση, αποφάσισε να προτείνει το ακόλουθο χρονοδιάγραμμα για τις περιόδους συνόδου του 1998:
<P>
από 12 έως 16 Ιανουαρίου από 28 έως 29 Ιανουαρίου από 16 έως 20 Φεβρουαρίου από 9 έως 13 Μαρτίου από 25 έως 26 Μαρτίου από 14 έως 17 Απριλίου από 29 έως 30 Απριλίου από 11 έως 15 Μαϊου από 15 έως 19 Ιουνίου από 1η έως 2 Ιουλίου από 13 έως 17 Ιουλίου από 14 έως 18 Σεπτεμβρίου από 5 έως 9 Οκτωβρίου από 19 έως 23 Οκτωβρίου από 4 έως 5 Νοεμβρίου από 16 έως 20 Νοεμβρίου από 2 έως 3 Δεκεμβρίου από 14 έως 18 Δεκεμβρίου
<P>
Η προθεσμία για την υποβολή τροπολογιών στις προαναφερθείσες ημερομηνίες λήγει αύριο, Τρίτη 16 Σεπτεμβρίου, στις 12.00.
<P>
Η ψηφοφορία θα διεξαχθεί την Τετάρτη, στις 12.00 το μεσημέρι.
<P>
Ζητεί τώρα το λόγο ο κ. von Habsburg.

<SPEAKER ID=34 LANGUAGE="DE" NAME="von Habsburg">
Κύριε Πρόεδρε, έχουμε μάλλον λίγο χρόνο για τις τροπολογίες. Μήπως θα μπορούσαμε να παρατείνουμε την προθεσμία για τις τροπολογίες τουλάχιστον μέχρι την Τετάρτη το πρωϊ στις 9.00, αντί να τις καταθέσουμε εσπευσμένα τώρα, δεδομένου ότι οι περισσότεροι δεν είναι καν παρόντες και, επιπλέον, δεν είναι ακόμα διαθέσιμα εγγράφως όλα τα στοιχεία; Νομίζω πως μας ασκείται κάποια πίεση και πως έχουμε κάθε συμφέρον και δικαιώμα να μελετήσουμε πρώτα τις αιτήσεις. Γι' αυτό χρειαζόμαστε τουλάχιστον μια παράταση χρόνου για την κατάθεση των τροπολογιών.

<SPEAKER ID=35 NAME="Πρόεδρος">
Αξιότιμε κύριε, πρόκειται για ένα θέμα το οποίο έχει εξεταστεί πολύ προσεκτικά. Μέχρι που διαβλεπόταν και το ενδεχόμενο αναβολής της ημέρας της ψηφοφορίας, αλλά εκτιμήθηκε ότι θα ήταν προτιμότερο η ψηφοφορία να διεξαχθεί την Τετάρτη, που είναι η ημέρα μεγαλύτερης προσέλευσης, αντί να αναβληθεί. Αυτό απαιτεί την προσεκτική προετοιμασία της ψηφοφορίας. Κατά συνέπεια, η τελική προθεσμία ορίζεται καταρχάς μέχρι τις 12 το μεσημέρι της Τρίτης. Θα μπορούσαμε να την παρατείνουμε το πολύ μέχρι τις 3 το απόγευμα. Δεν βλέπω καμία δυνατότητα να την παρατείνουμε μέχρι την επομένη το πρωί, επειδή, στην περίπτωση αυτή, δεν θα είχαμε τον χρόνο να προετοιμάσουμε σωστά την ψηφοφορία. Παρ' όλα αυτά, ανταποκρινόμενος στο αίτημά σας, προτείνω την παράταση της προθεσμίας μέχρι αύριο, Τρίτη, στις 3 το απόγευμα.
<P>
(Το Σώμα εκφράζει τη σύμφωνη γνώμη του)

<CHAPTER ID=7>
Διαφήμιση
<SPEAKER ID=36 NAME="Πρόεδρος">
Η ημερήσια διάταξη προβλέπει τη συζήτηση της έκθεσης της κ. Oomen-Ruijten, εξ ονόματος της αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής, σχετικά με το κοινό κείμενο οδηγίας του Ευρωπαϊκού Κοινοβουλίου και του Συμβουλίου, που εγκρίθηκε από την Επιτροπή Συνδιαλλαγής, με το οποίο τροποποιείται η Οδηγία αριθ. 84/450/ΕΟΚ περί παραπλανητικής διαφήμισης, ούτως ώστε να συμπεριληφθεί σε αυτήν η συγκριτική διαφήμιση (Α4-0272/97).
<P>
Τον λόγο έχει η εισηγήτρια, κ. Oomen-Ruijten.

<SPEAKER ID=37 NAME="Oomen-Ruijten">
Κύριε Πρόεδρε, μετά από έξι χρόνια μεσολάβησης - το τελευταίο βήμα στη νομοθεσία για τη συγκριτική διαφήμιση - φτάσαμε σε ένα οριστικό αποτέλεσμα. Πήρε χρόνο, αλλά ως εισηγήτρια για τη συγκριτική διαφήμιση έμεινα τελικά πολύ ικανοποιημένη.
<P>
Ήδη από το 1978 υποβλήθηκε πρόταση για την παραπλανητική διαφήμιση ενώ παράλληλα έγινε σκέψη να ρυθμισθεί και η συγκριτική διαφήμιση. Αυτό δεν έγινε, επειδή ορισμένα κράτη μέλη το παρεμπόδισαν. Καλό είναι που υπάρχει συγκριτική διαφήμιση, καλό που θα γίνει νομοθεσία, αλλά από σήμερα πρέπει να περιμένουμε δυόμιση ολόκληρα χρόνια, 30 μήνες δηλαδή, για να ενταχθεί στις εθνικές νομοθεσίες. Ορισμένα κράτη μέλη δεν την είχαν παλαιότερα και αναγκάζονται τώρα να την συμπεριλάβουν στη νομοθεσία τους. Υπάρχουν όμως λόγοι για την εναρμόνιση της συγκριτικής διαφήμισης στην Ευρωπαϊκή Ένωση. Επιτρέψτε μου να τους επαναλάβω.
<P>
Πρώτον, είναι αναγκαίο να γίνει κάποια ρύθμιση για ένα τόσο σημαντικό μέσον πωλήσεων, μια που εφαρμόζεται τόσο διαφορετικά στα κράτη μέλη. Δεύτερον, η συγκριτική διαφήμιση δίνει δυνατότητα καλύτερης πληροφόρησης στον καταναλωτή. Και, τρίτον, προωθεί τον ανταγωνισμό.
<P>
Ιδίως στη διαφήμιση, ο διασυνοριακός χαρακτήρας παίζει μεγάλο ρόλο. Η διαφήμιση διαπερνά τα εθνικά σύνορα μέσω της συσκευασίας των εμπορευμάτων, μέσω του ραδιοφώνου, της τηλεόρασης κι άλλων μέσων ενημέρωσης. Οι διαφορές στις νομοθεσίες των κρατών μελών στον τομέα αυτό δυσκολεύουν τη διάθεση στην αγορά, άρα μπορούν να παρεμποδίσουν την ελεύθερη κυκλοφορία αγαθών και υπηρεσιών. Αυτό μπορεί να καταλήξει σε μειονεκτική θέση ανταγωνισμού σ'εκείνα τα κράτη μέλη όπου μέχρι τώρα απαγορεύεται η συγκριτική διαφήμιση.
<P>
Έχουμε και το δικαίωμα πληροφόρησης του καταναλωτή. Επακόλουθο της ενιαίας αγοράς είναι ότι οι καταναλωτές όλο και περισσότερο βρίσκονται μπροστά σε προϊόντα και υπηρεσίες που προέρχονται από άλλα κράτη μέλη. Κι αυτό το φαινόμενο θα ενταθεί κι άλλο με την ταχεία εξέλιξη των διασυνοριακών μέσων επικοινωνίας - όπως τα νέα μέσα ενημέρωσης τύπου Internet κι άλλα. Σε αυτές τις συνθήκες, η συγκριτική διαφήμιση που γίνεται πια εφικτή, μπορεί να αποτελέσει μια πολύ χρήσιμη πηγή πληροφόρησης για τον καταναλωτή, διευκολύνοντάς τον στις επιλογές του.
<P>
Βεβαίως, η συγκριτική διαφήμιση πρέπει οπωσδήποτε να πληροί ορισμένες προϋποθέσεις. Προϋποθέσεις που περιγράφονται ξεκάθαρα στην οδηγία. Υπάρχει, παραδείγματος χάριν, σαφής ορισμός για το τι εστί ακριβώς συγκριτική διαφήμιση. Οι προϋποθέσεις αφορούν μεταξύ άλλων τα χαρακτηριστικά αγαθών και προϊόντων, αλλά και την εμπορική τους ονομασία. Διότι δεν πρέπει να ζημιώνεται ο παραγωγός. Επίσης, υπάρχει προστασία για προϊόντα με ονομασία προέλευσης, ιδίως για τις περιοχές που παράγουν οίνους κα ζήτησαν αυτή την προστασία.
<P>
Υπάρχει και μια διάταξη σχετικά με την απομίμηση προϊόντων. Το γνήσιο προϊόν δεν μπορεί να συγκριθεί με μια απομίμηση και κατόπιν να κολάμε πάνω του μια διαφορετική τιμή. Πρέπει να πω ότι ήταν πάρα πολύ δύσκολο να περάσουμε στη μεσολάβηση αυτή την τροπολογία.
<P>
Αλλο θέμα είναι ότι επιτρέποντας τη συγκριτική διαφήμιση, αυξάνονται κατά πολύ οι δυνατότητες των μικρών επιχειρήσεων να προκαλέσουν τις μεγάλες και ισχυρές. Κατά τις προετοιμασίες γι'αυτή τη σύνοδο, και την κατάρτιση ακόμη κι αυτής της νομοθετικής πρότασης, ήταν αξιοσημείωτο ότι οι μεγάλοι ιθύνοντες της αγοράς ήσαν απολύτως εναντίον της συγκριτικής διαφήμισης, ενώ οι μικρότερες επιχειρήσεις ήσαν της άποψης ότι έτσι θα τους δοθεί τουλάχιστον μια ευκαιρία να προωθήσουν καλύτερα τα προϊόντα τους.
<P>
Το Κοινοβούλιο προχώρησε σε ορισμένες προσαρμογές κι αποσαφηνίσεις στην πρόταση. Κατά την άποψή μου, η Επιτροπή και το Συμβούλιο υιοθέτησαν την άποψη ότι και στη συγκριτική διαφήμιση ο αυτοέλεγχος αποτελεί χρήσιμο μέσον. Αναλόγως, συμπεριλήφθηκαν μερικές διατάξεις που θεωρώ οπωσδήποτε ικανοποιητικές.
<P>
Όπως και για τις πωλήσεις εξ αποστάσεως, έχουν συμπεριληφθεί κάποια μέτρα για τις διασυνοριακές καταγγελίες, ένα πολύ σημαντικό θέμα που χρειάζεται περαιτέρω νομοθετική ρύθμιση.
<P>
Το Κοινοβούλιο συνέλαβε επίσης στην επεξεργασία του θύματος της προστασίας του καταναλωτή και των επιχειρήσεων σε ορισμένα πολύ ευαίσθητα σημεία της συγκριτικής διαφήμισης. Εκεί που θα μπορούσαν να προκύψουν προβλήματα, βρήκαμε πολύ σωστούς ορισμούς. Σημαντικότατη είναι, όπως είπα και προηγουμένως, η τροπολογία σχετικά με τις απομιμήσεις, για την οποία επιτύχαμε τελικά τη σύμφωνη γνώμη του Συμβουλίου.
<P>
Σε δυόμιση χρόνια η νομοθεσία θα τεθεί σε ισχύ. Ως εισηγήτρια έμεινα πολύ ικανοποιημένη και ελπίζω ότι το Κοινοβούλιο θα εγκρίνει ευχαρίστως την πρόταση όπως έχει.

<SPEAKER ID=38 LANGUAGE="EN" NAME="Whitehead">
Κύριε Πρόεδρε, θα ήθελα να ζητήσω συγγνώμη από την κ. Oomen- Ruijten γιατί απουσίαζα από την αίθουσα όταν άρχισε. Προεδρεύω σε μια άλλη συνεδρίαση στην άλλη άκρη αυτού του τεράστιου κτιρίου.
<P>
Θα ήθελα να επισημάνω τρία απλά στοιχεία υπέρ της θέσης της εισηγήτριας. Θα ήθελα να τη συγχαρώ επίσης για την υπομονή που επέδειξε κατά τη διάρκεια της διαδικασίας συνδιαλλαγής. Μπορεί να ήμασταν λίγο απότομοι αλλά ό, τι ειπώθηκε ήταν σε πνεύμα φιλίας και συνεργασίας.
<P>
Τα κύρια σημεία τα οποία θα ήθελα να επισημάνω - και μιλώ εξ ονόματος όλης της Ομάδας - είναι ότι σήμερα δεν θεωρούμε τη διαφήμιση που προβαίνει σε άμεσες συγκρίσεις, επικίνδυνη. Στα πλαίσια της Ενιαίας Αγοράς δεν είναι και δεν θα έπρεπε να είναι. Η διαφήμιση η οποία συγκρίνει τα χαρακτηριστικά ορισμένων προϊόντων με αντικειμενικότητα, εξυπηρετεί το συμφέρον του καταναλωτή και με αυτό το πρίσμα θα έπρεπε να αντιμετωπισθεί. Έγιναν πολλές προσπάθειες, παρεκτροπές και προπετάσματα καπνού προκειμένου να δημιουργηθεί η εντύπωση ότι τα πράγματα δεν έχουν έτσι. Πιστεύω ότι πρόκειται για ένα σημαντικό βήμα προς τα εμπρός και ότι μπορεί να υπάρξει συγκριτική διαφήμιση όταν δεν είναι παραπλανητική, όταν υπάρξει ταχεία επανόρθωση σε περίπτωση που παρουσιάζονται παραπλανητικές πληροφορίες σε περίπτωση καταγγελίας και όταν υπάρχει σύγκριση μεταξύ προϊόντων τα οποία δεν καλύπτουν τις ίδιες ανάγκες.
<P>
Η εισηγήτρια αναφέρθηκε ήδη στο δεύτερο σημείο που η ομάδα μου θα επιθυμούσε να τονίσει: τον τρόπο με τον οποίο κατορθώθηκε τελικά να υπάρχει διαχωριστική γραμμή με τις διαφημίσεις οι οποίες παραπλανούν χρησιμοποιώντας παρεμφερείς ονομασίες. Η χρήση παρεμφερούς ονομασίας εις βάρος ενός προϊόντος το οποίο βρίσκεται στην αγορά για 20 ή 30 χρόνια, αποτελεί αθέμιτη πρακτική και ήταν λογικό να θεωρηθεί παράνομη στα πλαίσια της τροποποιημένης οδηγίας. Υπήρξαν πολλά παραδείγματα στο πρόσφατο παρελθόν όπου τζην και άλλα προϊόντα οικιακής χρήσεως κυκλοφορούν στην αγορά με παρόμοια ονόματα.
<P>
Τρίτο και τελευταίο σημείο είναι ότι οι αυτόνομοι εθνικοί ρυθμιστικοί οργανισμοί θα πρέπει να συντονίσουν τις εργασίες τους. Η οδηγία παρέχει το πλαίσιο για ένα τέτοιο συντονισμό. Σε ό, τι αφορά τους καταναλωτές, υπάρχει αύξηση στις διασυνοριακές καταγγελίες. Θα ήταν πολύ καλό εάν τις αξιολογούσαμε και τις ταξινομούσαμε μέσω διασυνοριακών οργανισμών. Θα ήθελα και πάλι να συγχαρώ την εισηγήτρια.

<SPEAKER ID=39 LANGUAGE="NL" NAME="Eisma">
Κύριε Πρόεδρε, μπόρεσα ν'ακούσω από την αρχή την κ. Oomen-Ruijten, και όπως στις περισσότερες περιπτώσεις, έχει ως εισηγήτρια την πλήρη συμπαράστασή μου. Θα ήθελα όμως να ζητήσω από το Συμβούλιο καί την Επιτροπή να εργάζονται κάπως ταχύτερα στο μέλλον. Η κ. Oomen το εξηγεί στην παράγραφο 2 της αιτιολογικής της έκθεσης. Μετά την πρώτη ανάγνωση, πέρασαν δύο χρόνια μέχρι να τροποποιήσει η Επιτροπή την πρότασή της. Και πέρασαν άλλα δύο χρόνια μέχρι να διατυπώσει το Συμβούλιο, επιτέλους, την κοινή του θέση. Πρέπει να σας πω ότι, όταν προέβημεν επιτέλους φέτος στις 25 Ιουνίου στην τελική μας μεσολάβηση, είχαν μέχρι τότε αποτύχει τρεις άλλες προσπάθειές μας, επειδή ακυρώθηκαν οι ημερομηνίες. Γι' αυτό δεν ευθυνόταν το Κοινοβούλιο και παρακαλώ το Συμβούλιο και την Επιτροπή να σέβονται περισσότερο τους κανόνες του παιχνιδιού.
<P>
Ως προς την ουσία, θα καταλάβετε ότι δεν έχω να πω πολλά νεότερα. Πιστεύω ότι για όλες τις τροπολογίες μας, βρέθηκαν ικανοποιητικοί συμβιβασμοί. Αναφέρω όμως τη διασυνοριακή διάσταση. Περιμένω τώρα να υποβάλει η Επιτροπή εγκαίρως την πρότασή της. Χρειάσθηκε δύο χρόνια για να εντάξει στην οδηγία τα διασυνοριακα παράπονα και εύχομαι να μην χρειασθεί άλλα δύο χρόνια για να υποβάλει έκθεση και πρόταση.
<P>
Κύριε Πρόεδρε, η Ομάδα του Ευρωπαϊκού Κόμματος των Φιλελευθέρων θα δώσει ευχαρίστως την έγκρισή της σε αυτή την οδηγία.

<SPEAKER ID=40 LANGUAGE="FI" NAME="Hautala">
Kύριε Πρόεδρε, θα ήθελα και εγώ να συγχαρώ την κυρία Oomen Ruijten για την πολύ καλή εργασία της. Μπορούμε πάντα να διακατεχόμεθα από αισθήματα εμπιστοσύνης προς αυτήν, ως εισηγήτρια τέτοιων ιδιαίτερα δύσκολων συμβιβαστικών υποθέσεων.
<P>
Θα ήθελα να επικεντρώσω την προσοχή σε δυο ζητήματα. Όταν οι αρμόδιες για αυτορυθμίσεις εθνικές αρχές αντιμετωπίζουν περιπτώσεις ενστάσεων και παραπόνων που υπερβαίνουν τα εθνικά όρια, είναι φυσικό να προβαίνουν σε ολοένα και στενότερη συνεργασία μεταξύ τους. Ίσως κάποτε η εσωτερική αγορά να έχει εξελιχθεί σε σημείο που να επιβάλλεται η σύσταση ευρωπαϊκών αρχών αυτορρύθμισης. Δεν πιστεύω όμως ότι η στιγμή αυτή έχει φθάσει ακόμη.
<P>
Δεύτερον, εφόσον επιτρέπεται η συγκριτική διαφήμιση, η ανάγκη για συγκριτική έρευνα καθίσταται επιτακτική. Κατά συνέπεια πρέπει να προαχθεί, με κάθε μέσον η δημιουργία ευρωπαϊκών ανεξαρτήτων ερευνητικών κέντρων τα οποία θα προβαίνουν σε ανάλυση του περιεχομένου και των ιδιοτήτων των προσφερόμενων προϊόντων και υπηρεσιών. Παρόλο που ήδη υπάρχουν μερικά τέτοια κέντρα, ο αριθμός τους πρέπει να αυξηθεί.

<SPEAKER ID=41 LANGUAGE="DE" NAME="Hager">
Κύριε Πρόεδρε, αξιότιμοι κύριοι συνάδελφοι! Η υπάρχουσα παλέτα των εθνικών ρυθμίσεων, που εκτείνεται από την απόλυτη ανοχή ως την ουσιαστική απαγόρευση της συγκριτικής διαφήμισης, καθιστά αναγκαία, δεδομένης της αυξανόμενης διασυνοριακής διαφήμισης στα ΜΜΕ, μια εναρμόνιση μέσω του καθορισμού ορίων. Η εντατικοποίηση του ανταγωνισμού, η τήρηση δίκαιων κανόνων παιχνιδιού, η διευκόλυνση της κυκλοφορίας εμπορευμάτων και υπηρεσιών καθώς και η πληροφόρηση και προστασία του καταναλωτή είναι τα μεγέθη που θα έπρεπε να ληφθούν υπόψη. Παρόλο που χρειάστηκε πολύς χρόνος, έγινε δυνατό με τη βοήθεια αυτής της οδηγίας να ληφθούν υπόψη τα κριτήρια αυτά και να δημιουργηθεί ένα πλαίσιο κατανοητό και ξεκάθαρο στους καταναλωτές, χωρίς δηλαδή να τους παραπλανά ή να τους εξαπατά σχετικά με την ποιότητα ενός προϊόντος. Παράλληλα όμως αποφεύγεται και η αδικαιολόγητη υποβάθμιση του ανταγωνιστή. Καθιστά επίσης δυνατή στα κράτη μέλη, υπό την έννοια της επικουρικότητας, αφενός μεν μία ευελιξία κατά την εφαρμογή της στα πλαίσια του στόχου τους, αφετέρου δε τη διατήρηση της απαγόρευσης διαφημίσεων. Για όλους αυτούς τους λόγους εμείς οι φιλελεύθεροι θα υπερψηφίσουμε αυτές τις οδηγίες.

<SPEAKER ID=42 NAME="Bangemann">
Κύριε Πρόεδρε, πιστεύω ότι έχω κάθε λόγο να ευχαριστήσω την εισηγήτρια κυρία Oomen-Ruijten και προπαντός τον κύριο Collins καθώς και τα μέλη της αντιπροσωπείας του Κοινοβουλίου για την εργασία που επιτέλεσαν. Το κείμενο που έχετε σήμερα μπροστά σας περιέχει μία ολόκληρη σειρά από θέσεις, τις οποίες είχε ήδη διατυπώσει το Κοινοβούλιο κατά το παρελθόν, χωρίς όμως να μπορέσει να τις επιβάλει, πράγμα το οποίο σημαίνει ότι, στην περίπτωση αυτή, η διαδικασία οδήγησε σε μια πλήρη επιτυχία του Κοινοβουλίου.
<P>
Στον κύριο Eisma θα ήθελα να πω το εξής: φαίνεται σαν να χρειάστηκε η Επιτροπή ενάμιση χρόνο μέχρι να υποβάλει την τροποποιημένη πρόταση. Στην πραγματικότητα, παρεμβλήθηκε μεταξύ της πρώτης ανάγνωσης στο Κοινοβούλιο και των πρώτων διαβουλεύσεων στο Συμβούλιο το Συμβούλιο του Εδιμβούργου, το οποίο ζήτησε από την Επιτροπή - με τη συναίνεση του Κοινοβουλίου - να ελέγξει κατά πόσο οι προτάσεις ήταν απαραίτητες στα πλαίσια της επικουρικότητας. Για τη διαδικασία αυτή χρειάστηκε φυσικά να γίνουν διαβουλεύσεις στα κράτη μέλη κι αυτό ήταν που οδήγησε στην καθυστέρηση κατά ενάμισι έτος.
<P>
Παρόλα αυτά βρισκόμαστε τώρα στο τέλος αυτής της διαδικασίας. Θα ήθελα να υπογραμμίσω για μία ακόμα φορά τη συναίνεση της Επιτροπής στην υποβολή μιας έκθεσης σχετικά με τη δυνατότητα καθιέρωσης αποτελεσματικών μέτρων όσον αφορά τις διασυνοριακές καταγγελίες σε περιπτώσεις συγκριτικής διαφήμισης. Στο πλαίσιο αυτό, η Επιτροπή δηλώνει την πρόθεση της να υποβάλει την έκθεση αυτή, εφόσον καταστεί δυνατό, μαζί με τη σχετική έκθεση για τις διαδικασίες καταγγελίας, η οποία προβλέπεται στο άρθρο 17 της οδηγίας 97/7/ΕΟΚ για την προστασία των καταναλωτών κατά τη σύναψη συμβάσεων από απόσταση, διότι τα δύο αυτά θέματα είναι προφανώς αλληλένδετα. Αυτό μπορούμε να το εξετάσουμε στη συνέχεια από κοινού. Η Επιτροπή θα κάνει φυσικά τα πάντα προκειμένου να παρακολουθήσει και στη συνέχεια το θέμα αυτό και να φροντίσει ώστε να υλοποιηθούν οι προθέσεις του Κοινοβουλίου.

<SPEAKER ID=43 NAME="Πρόεδρος">
Σας ευχαριστώ πολύ, κύριε Bangemann.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00 το μεσημέρι.

<CHAPTER ID=8>
Πολιτιστική κληρονομιά - Πρόγραμμα RAPHAEL
<SPEAKER ID=44 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Sanz Fernandez, εξ ονόματος της Αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής, σχετικά με το κοινό κείμενο απόφασης του Ευρωπαϊκού Κοινοβουλίου και του Συμβουλίου, που εγκρίθηκε από την Επιτροπή Συνδιαλλαγής, με το οποίο καθιερώνεται ένα κοινοτικό πρόγραμμα δράσης στον τομέα της πολιτιστικής κληρονομιάς - RAPHAEL (Α4-0267/97).

<SPEAKER ID=45 NAME="Sanz Fernαndez">
Κύριε Πρόεδρε, η Επιτροπή Συνδιαλλαγής μεταξύ του Ευρωπαϊκού Κοινοβουλίου και του Συμβουλίου Υπουργών κατέληξε σε μια συμφωνία σχετικά με το Πρόγραμμα RAPHAEL, που αφορά τη διαφύλαξη της ευρωπαϊκής πολιτιστικής κληρονομιάς.
<P>
Επιτεύχθηκε ένας συμβιβασμός όσον αφορά τη χρηματοδότηση του προγράμματος στη διάρκεια των επομένων ετών, κάτι που υπήρξε ιδιαίτερο σημείο αντιπαράθεσης ανάμεσα στο Κοινοβούλιο και το Συμβούλιο, και έτσι άνοιξε ο δρόμος για την ανάπτυξη πολιτιστικής δράσης στον τομέα της κληρονομιάς και το πρόγραμμα πολύ σύντομα θα είναι επιχειρησιακό.
<P>
Το Ευρωπαϊκό Κοινοβούλιο είχε προτείνει τη διάθεση ενός ποσού 86 εκατομμυρίων ECU επί μία τετραετία, από το 1997 ώς το 2000, ενώ το Συμβούλιο περιέκοπτε το παραπάνω ποσό σε 30 εκατομμύρια ECU, για την ίδια χρονική περίοδο, θέτοντας τον όρο ότι θα διατεθούν το πολύ 10 εκατομμύρια ECU ετησίως κατά τα δύο πρώτα έτη και, στη συνέχεια, θα υπήρχε επανεξέταση.
<P>
Η επιτευχθείσα διευθέτηση προβλέπει ένα κονδύλιο ύψους 30 εκατομμυρίων ECU μεταξύ 1997 και 2000, δίχως όμως ετήσιο καταμερισμό, που θα καθορίζεται κάθε χρόνο από τη δημοσιονομική αρχή, προβλέποντας επίσης μια επανεξέταση μετά το δεύτερο έτος εφαρμογής. Το παραπάνω περιθώριο ελιγμών που παραχωρείται στη δημοσιονομική αρχή θα της παρέχει κάποια άνεση όσον αφορά τη διαχείριση αυτών των πόρων, κάτι που θα επιτρέπει τη σταδιακή εγγραφή τους στους ετήσιους προϋπολογισμούς.
<P>
Από τη μια, θα υπάρξει δυνατότητα αποδέσμευσης των 10, 6 εκατομμυρίων ECU που προβλέπονται από τον προϋπολογισμό του 1996, κονδύλια τα οποία δεν έχουν ακόμη χρησιμοποιηθεί λόγω απουσίας νομικής βάσης, σύμφωνα με την Επιτροπή, και, από την άλλη, το Ευρωπαϊκό Κοινοβούλιο θα μπορεί να προβλέψει μια λογική αύξηση των κονδυλίων κατά τη διάρκεια της τρέχουσας διαδικασίας του προϋπολογισμού.
<P>
Γεννάται, επομένως, η ελπίδα πως οι διακηρύξεις αρχών σχετικά με τη σπουδαιότητα του πολιτισμού θα συνοδεύονται επιτέλους από μια πραγματική προσπάθεια χρηματοδότησης του συγκεκριμένου τομέα. Πέραν τούτου, κατόπιν αιτήσεως του Κοινοβουλίου και, στη συνέχεια, του Συμβουλίου Υπουργών Πολιτισμού που συνήλθε στο Λουξεμβούργο στις 30 Ιουνίου, η Ευρωπαϊκή Επιτροπή ανέλαβε τη δέσμευση, με δήλωσή της, να υποβάλει όσο το δυνατόν συντομότερα ένα πρόγραμμα-πλαίσιο το οποίο θα συμπεριλαμβάνει το CALIDOSCOPIO, που αφορά τις καλλιτεχνικές και πολιτιστικές δραστηριότητες, το ARIANE, που αφορά το βιβλίο, την ανάγνωση και τη μετάφραση, καθώς και το RAPHAEL.
<P>
Η προσέγγιση αυτή παρουσιάζει μεγάλο ενδιαφέρον, και θα επιτρέπει στην Ευρωπαϊκή Ενωση να διαθέτει ένα και μοναδικό μέσο στο οποίο θα συμπεριληφθούν όλες οι δράσεις στον πολιτιστικό τομέα, που σήμερα είναι διάσπαρτες. Το προαναφερόμενο σφαιρικό πρόγραμμα θα μπορέσει να τεθεί σε επιχειρησιακή λειτουργία στα τέλη του ερχόμενου έτους, όταν θα λήγει η εφαρμογή των προγραμμάτων CALIDOSCOPIO και ARIANE. Η Επιτροπή θα προχωρήσει σε ευρείες διαβουλεύσεις με τα ενδιαφερόμενα μέρη και φορείς, και ειδικότερα με το Ευρωπαϊκό Κοινοβούλιο, ώστε να υποβάλει την πρότασή της αναφορικά με το πρόγραμμα-πλαίσιο.
<P>
Το κοινό σχέδιο που εγκρίθηκε κατά τη διαδικασία συναπόφασης περιλαμβάνει και άλλες προτάσεις του Κοινοβουλίου, όπως είναι η παροχή διευκολύνσεων για την πρόσβαση στην πολιτιστική κληρονομιά των μειονεκτικών ατόμων, ή αυτών που διαμένουν σε απόμακρες ή αγροτικές περιφέρειες. Οσον αφορά την επιτροπολογία, επιτεύχθηκε συμβιβασμός βάσει των διευθετήσεων που είχαν ήδη επιλεχθεί σε προηγούμενες περιπτώσεις -ARIANE και CALIDOSCOPIO-, με τη συγκρότηση μιας μικτής επιτροπής η οποία θα διαχειρίζεται ορισμένα θέματα ενώ σε άλλα θα έχει συμβουλευτικό χαρακτήρα.
<P>
Βάσει όλων όσων προανέφερα, φρονώ πως η Ολομέλεια θα πρέπει να υπερψηφίσει το κοινό κείμενο που εγκρίθηκε από την Επιτροπή Συνδιαλλαγής. Οφείλουμε, ωστόσο, να εξετάσουμε τις δυσκολίες που προέκυψαν κατά τη διάρκεια της διαδικασίας έγκρισης του Προγράμματος RAPHAEL, η οποία κράτησε πάνω από δυο χρόνια. Η διαδικασία συναπόφασης βασει ομοφωνίας στους κόλπους του Συμβουλίου είναι πολύ λίγο αποτελεσματική. Η δυνατότητα της κάθε χώρας να παγώνει τη διαδικασία καθιστά δυσχερή την επίτευξη συμφωνίας και κωλυσιεργεί τη διαδικασία. Θα μπορούσε να πει κανείς πως οι δυσκολίες που προέκυψαν οφείλονται σε δημοσιονομικούς λόγους, αλλά κάτι τέτοιο δεν ισχύει. Το επιχείρημα αυτό φαντάζει μάλιστα γελοίο, αν ληφθούν υπόψη τα λιγοστά κονδύλια που διατίθενται για την πολιτιστική κληρονομιά και, γενικότερα, για πολιτιστικές δράσεις.
<P>
Κατά τη γνώμη μου, το πρόβλημα είναι σοβαρότερο. Υπάρχει, στο βάθος, μια ανακολουθία από μεριάς κάποιων ελάχιστων χωρών όσον αφορά τις αρμοδιότητες της Ενωσης σε θέματα πολιτισμού. Το Κοινοβούλιο αυτό καλείται γι' άλλη μια φορά να πάρει την πρωτοβουλία να διαδηλώσει περίτρανα ότι οι κοινές πολιτιστικές αξίες όλων των Ευρωπαίων είναι απολύτως συμβιβάσιμες με την πολιτιστική πολυμορφία των λαών μας και ότι η προσπάθεια διαφύλαξης και ευρείας διάδοσης της ευρωπαϊκής πολιτιστικής κληρονομιάς συνιστά έναν αναγκαίο παράγοντα ολοκλήρωσης, τη στιγμή αυτή όπου οικοδομείται η Ευρώπη.
<P>
Τελειώνοντας, θα ήθελα να τονίσω ότι η προώθηση δράσεων στον τομέα της πολιτιστικής κληρονομιάς επιτρέπει τη δημιουργία θέσεων απασχόλησης και συμβάλλει στην οικονομική ανάπτυξη πολλών περιφερειών της Ευρωπαϊκής Ενωσης.

<SPEAKER ID=46 NAME="Tongue">
 Κύριε Πρόεδρε, όπως και ο εισηγητής, εκφράζω την ευχαρίστηση μου για την επιτυχή κατάληξη των ατελείωτων συζητήσεων για το πρόγραμμα Raphael. Θα ήθελα να συγχαρώ τον εισηγητή, Javier Sanz Fernαndez, για το σθένος και την επιμονή του. Βρίσκομαι σε περίεργη θέση, καθώς και ο επίτροπος Bangemann, συνεχάρη ανεπιφύλακτα την Επιτροπή για το σθένος και την επιμονή της. Η Επιτροπή ήταν ένας πρόθυμος, ικανός και υπομονετικός εταίρος του Κοινοβουλίου σε αυτό το πρόγραμμα- και πολύ σωστά μάλιστα.
<P>
Η Επιτροπή πρότεινε ένα πρόγραμμα στο οποίο οι Ευρωπαίοι θα ενωθούν προκειμένου να προστατεύσουν και να ενισχύσουν την πολιτιστική κληρονομιά: την κληρονομιά η οποία είναι ορατή, η οποία μας κάνει περήφανους για τις πόλεις μας, η οποία αποτελεί την ραχοκοκαλιά του ευρωπαϊκού πολιτισμού. Ορισμένοι υπουργοί ωστόσο, όχι όλοι, θα προτιμούσαν να μην είχε γίνει καμία πρόταση. Αυτό, δυστυχώς, αποτελεί απόδειξη της έλλειψης ενδιαφέροντος και δέσμευσης εκ μέρους ορισμένων υπουργών για την ανάπτυξη ευρωπαϊκών πολιτιστικών πρωτοβουλιών, ακόμη και όταν χαίρουν μεγάλης δημοτικότητας.
<P>
Όπως και ο κ. Sanz Fernαndez, αντί να κουράσω τους ακροατές, θα ήθελα να επιμείνω στις θεσμικές πλευρές της έκθεσης. Η διάρκεια της διαδικασίας (δύο χρόνια), η δυνατότητα κάποιου κράτους να σταματήσει την πρόοδο στον πολιτιστικό τομέα παρουσιάζεται γιατί σύμφωνα με το άρθρο 128 ακολουθείται κατά πόδας από την διαδικασία συναπόφασης με ομοφωνία του Συμβουλίου Υπουργών. Σε αυτή την βάση, η Ομάδα μου, και πιστεύω το Κοινοβούλιο στο σύνολο του, λυπάται γιατί η Συνθήκη του Αμστερνταμ δεν άλλαξε το σημείο αυτό. Θα πρέπει να υπάρχει ειδική πλειοψηφία στον τομέα αυτό.
<P>
Ίσως οι υπουργοί να μας άκουγαν περισσότερο αν μιλούσαμε περισσότερο για οικονομικά και για τη σημασία της πολιτιστικής βιομηχανίας και της δημιουργικής οικονομίας. Μέσω των πράξεών τους, ορισμένοι υπουργοί υποτιμούν τον σημαντικό ρόλο της πολιτιστικής βιομηχανίας στο σύνολο της οικονομίας και την τεράστια δυνατότητα για τη δημιουργία θέσεων εργασίας. Εύχομαι να το είχαν συνειδητοποιήσει λίγο περισσότερο όταν εξέταζαν το σημαντικό αυτό πολιτιστικό πρόγραμμα. Όπως έχει υπενθυμίσει και ο πρώην υπουργός πολιτισμού, Μichael D. Higgins: πολύ συχνά η Ευρωπαϊκή Ένωση δεν μπορεί να ζήσει μόνο με το εμπόριο. Τα βιβλία και τα κτίρια δεν είναι όπως οι κάδοι, οι ταινίες δεν είναι όπως τα ψάρια. Χρειάζονται μια διαφορετική προσέγγιση, περισσότερη βοήθεια, περισσότερη υποστήριξη και περισσότερα ειδικά μέτρα.
<P>
Χαιρετίζω την τελική υιοθέτηση του προγράμματος. Ελπίζω ότι πρόκειται για την αρχή, ότι μπορούμε να οικοδομήσουμε στη βάση αυτή, ότι θα υπάρξουν βελτιώσεις και καλύτερη χρηματοδότηση στο μέλλον.

<SPEAKER ID=47 NAME="Pex">
Κύριε Πρόεδρε, συγχαίρω τον κ. Sanz Fernandez για το επίτευγμά του να οδηγήσει το πρόγραμμα σε ασφαλές λιμάνι. Όμως, κατά βάθος, δεν θα έπρεπε ως Κοινοβούλιο να εγκρίνουμε το πρόγραμμα και να δεχθούμε το αποτέλεσμα της μεσολάβησης. Διότι το μόνο που κάναμε είναι να προκαλέσουμε απογοήτευση στους λαούς. Η διαφύλαξη της πολιτιστικής κληρονομίας θα έπρεπε να ήταν πρώτη προτεραιότητα της πολιτιστικής πολιτικής της Ευρωπαϊκής Ένωσης. Υπάρχουν τόσα και τόσα έργα που μας περιμένουν. Και όταν αναγγείλουμε παντού ότι δημιουργήσαμε το πρόγραμμα Raphael, θα σταλούν πολλές αιτήσεις. Φοβούμαι ότι πολύ σύντομα θα αναγκασθούμε να πούμε "όχι» για λόγους προϋπολογισμού. Είναι σφάλμα απέναντι στους λαούς να φτιάχνουμε προγράμματα που δεν θα μπορέσουμε να υλοποιήσουμε. Ήταν εσφαλμένη η στάση του Συμβουλίου Υπουργών ότι εδώ πρόκειται για spending department , για σπάταλο κτήμα όπου επιβάλλονται οι περικοπές.
<P>
Χαίρομαι διότι παρευρίσκεται και παρακολουθεί ο Επίτροπος κ.Bangeman. Ναι μεν δείχνει κατανόηση για τον πολιτισμό, αλλά δείχνει κατανόηση και για την οικονομία. Κι εδώ οι δύο έννοιες συναντώνται. Κι όμως, δεν υπάρχει καλύτερο πρόγραμμα εξεύρεσης θέσεων εργασίας από την αποκατάσταση της πολιτιστικής κληρονομίας της Ευρώπης, ιδίως στις νεοενταχθείσες χώρες, όπου θα υπάρξουν πολλά έργα. Δεν υπάρχει εργασία που να απαιτεί περισσότερα χέρια από τέτοιου είδους έργα. Νόμισα πως στο Αμστερνταμ είχε συμφωνηθεί ότι η δημιουργία θέσεων εργασίας θα ήταν η πρώτη προτεραιότητα. Δεν άκουσα όμως τίποτα το συγκεκριμένο, ενώ εδώ υπάρχει ένα συγκεκριμένο πρόγραμμα. Αλλά το Συμβούλιο των Υπουργών δεν θέλει να δώσει χρήματα. Ωστόσο, δεν πρόκειται μόνο για οικονομία ή για πολιτισμό. Διότι πιστεύω ότι το γεγονός ότι είμαστε έτοιμοι να προστατεύσουμε και να διασώσουμε την πολιτιστική μας κληρονομιά, αποτελεί ένα πραγματικό πολιτικό μέσον για την περαιτέρω ευρωπαϊκή ενοποίηση.
<P>
Ως πρόεδρος της Επιτροπής Πολιτισμού, ενέκρινα τελικά τα αποτελέσματα της μεσολάβησης για δύο λόγους: πρώτον, διότι ήθελα να δώσω στον κ. Sanz Fernandez την ευχαρίστηση να δει τη δουλειά τόσων χρόνων να στέφεται από επιτυχία. Δεύτερον, επειδή αποσπάσαμε από το Συμβούλιο Υπουργών, μαζί με την Επιτροπή, την υπόσχεση ότι θα γίνει τους ερχόμενους μήνες μια διάσκεψη της επιτροπής συνδιαλλαγής όπου θα συζητήσουμε για τα προγράμματα του μέλλοντος, για τα πολιτιστικά προγράμματα στα επόμενα χρόνια. Υπάρχει πάντα η παρανόηση ανάμεσα στο Συμβούλιο Υπουργών, την Επιτροπή και την Επιτροπή Πολιτισμού του Ευρωπαϊκού Κοινοβουλίου, να νομίζουν πως θέλουμε να μιλήσουμε για οικονομικές ρυθμίσεις. Ως πρόεδρος της Επιτροπής Πολιτισμού όμως, θ'αγωνισθώ ώστε να μιλήσουμε για το περιεχόμενο των προγραμμάτων και για τη θέση τους στη γενική πολιτική. Θεωρούμε τα πολιτιστικά προγράμματα σαν spending departments όπου επιβάλλεται εξοικονόμηση; Ή βλέπουμε αυτά τα προγράμματα ως εξαιρετικό μέσον να προχωρήσει κι άλλο, στα χρόνια που μας έρχονται, η ευρωπαϊκή ενοποίηση;

<SPEAKER ID=48 LANGUAGE="FR" NAME="Guinebertiθre">
Κύριε Πρόεδρε θα ήθελα και εγώ να συγχαρώ τον εισηγητή Sanz Fernαndez για την εξαίρετη εργασία και κυρίως για τις διαπραγματευτικές του ικανότητες στο πρόγραμμα Raphaλl. Αυτό το πρόγραμμα αφορά τη στήριξη των δράσεων των κρατών μελών προς όφελος της ευρωπαϊκής πολιτιστικής κληρονομιάς, κινητής και ακίνητης, αρχαιολογικής ή υποθαλάσσιας, ή αρχιτεκτονικής, είτε πρόκειται για πολιτιστικά σύνολα, τοποθεσίες, ή τοπία. Ένα πολύ καλό πρόγραμμα με χαμηλό κόστος.
<P>
Όπως ανέφεραν οι συνάδελφοι, η διαδικασία συνδιαλλαγής του Συμβουλίου με το Κοινοβούλιο ήταν πολύ δύσκολη. Ενώ το Κοινοβούλιο θεωρούσε απαραίτητη την εγγραφή στον προϋπολογισμό κονδυλίου ύψους 89 εκατ. ECU, το Συμβούλιο επέμενε στα 30 εκ. ECU. Αποδεχθήκαμε τελικώς το κονδύλιο των 30 εκατ. ECU για περίοδο 4 ετών αλλά χωρίς ετήσια κατανομή. Η επιδότηση θα επανεξετασθεί πριν από το τέλος της διετίας ενόψει της δημοσιονομικής κατάστασης και των αποτελεσμάτων κατά τη διάρκεια της πρώτης φάσης του πειραματικού προγράμματος.
<P>
Οι φάκελοι αιτήσεων είναι πολλοί. Ο πρόεδρος Pex το είχε πει. Έπρεπε τότε να προχωρήσουμε πιο γρήγορα. Πράξαμε καλώς; Εγώ προσωπικά, έχοντας παρακολουθήσει τις εργασίες της Επιτροπής Πολιτισμού, Νεότητας, Παιδείας και Μέσων Ενημέρωσης και κυρίως της Επιτροπής Συνδιαλλαγής, είμαι πολύ ικανοποιημένη που καταλήξαμε σε αυτή την εισήγηση αλλά είμαι ωστόσο και απογοητευμένη επειδή διαπίστωσα την εμμονή ορισμένων κρατών που παρόλο που μιλούν για τον πολιτισμό ως παράγοντα της ταυτότητας αλλά και αύξησης της απασχόλησης, αρνούνται να επενδύσουν στο ζήτημα αυτό. Ποιά η χρησιμότητα των πολιτικών δηλώσεων εάν δεν συνοδεύονται από δημοσιονομικές ενέργειες;
<P>
Η διαδικασία συνδιαλλαγής είχε και πάλι μεγάλη διάρκεια και χωρίς σημαντικές υποχωρήσεις από πλευράς Συμβουλίου εις βάρος των εταίρων του. Και η ατυχής αυτή κατάσταση δεν θα αλλάξει από την Συνθήκη του Αμστερνταμ λόγω του άρθρου 128, όπως είπε πολύ σωστά η Carole Tongue. Ελπίζουμε ωστόσο ότι τα αποτελέσματα του προγράμματος θα αποδείξουν ότι στο μέλλον τα κράτη θα κινητοποιηθούν ώστε να υπάρχει ικανοποιητική χρηματοδότηση στο πρόγραμμα Raphaλl.

<SPEAKER ID=49 LANGUAGE="FI" NAME="Ryynδnen">
Αξιότιμε κύριε Πρόεδρε, κύριε Επίτροπε, η διαδικασία δρομολόγησης των πολιτιστικών προγραμμάτων της Ευρωπαϊκής Ένωσης, ήταν πράγματι και δύσκολη και χρονοβόρα. Το Συμβούλιο δεν έχει κατανοήσει τη μεγάλη τους σημασία. Η απαίτηση για επίτευξη ομοφωνίας ευθύνεται γι' αυτό. Γι' αυτό προέκυψαν διαφωνίες εν σχέσει με την κατάρτιση του προϋπολογισμού των σχετικών προγραμμάτων για την διευθέτηση των οποίων απαιτήθηκε μεγάλο χρονικό διάστημα. Σε τελική ανάλυση, για τα πολιτιστικά προγράμματα απαιτούνται ελέχιστοι οικονομικοί πόροι σε σύγκριση με τα άλλα προγράμματα.
<P>
Παρόμοιες δυσκολίες αντιμετωπίσθηκαν και σε ότι αφορά τη διαδικασία δρομολόγησης του προγραμματος Raphael. Ένεκα τούτου, η εύρεση της και η δρομολόγηση του προγράμματος αποτελεί ένα γεγονός συμβιβαστικής αυτής λύσης είναι ιδιαίτερα ικανοποιητικό καθώς και αιτία για το οποίο οφείλουμε να συγχάρουμε τον κύριο Sanz Hernandez. Παρόλα αυτά οι αρχικοί στόχοι δεν μπορούν να επιτευχθούν με τους διαθέσιμους πόρους. Είναι απαραίτητο να επανεξετασθεί το θέμα του προϋπολογισμού στα τέλη του 1998, με στόχο να διατεθούν μεγαλύτερα κονδύλια για τα προγράμματα αυτά.
<P>
Στόχος του προγράμματος Raphael είναι η προώθηση της ευρωπαϊκής συνεργασίας στον τομέα της πολιτιστικής παράδοσης. Δεν είναι άραγε η ευρωπαϊκή μας πολιτιστική, κληρονομιά στην πολυμορφία και στον πλούτο της αυτή που μα ενώνει και αποτελεί τη βάση της όλης συνεργασίας μας; Η υποστήριξη που προσφέρεται μπορεί να αξιοποιηθεί με μεγαλύτερη αποτελεσματικότητα μέσω της δημιουργίας λειτουργικών δικτύων συνεργασίας μεταξύ των αρμόδιων για τον τομέα αυτό υπηρεσιών και φορέων των διαφόρων χωρών. Η τεχνολογία της τηλεματικής στον τομέα των επικοινωνιών, προσφέρει νέες δυνατότητες αφενός, εξοικίωσης του ευρύτερου κοινού με την πολιτιστική κληρονομιά και, αφετέρου, αναβάθμισης της σημασίας και της αξίας της κληρονομιάς αυτής. Στους βασικότερους στόχους του προγράμματος Raphael υπάγεται και η συμπληρωματική εκπαίδευση των ανθρώπων που επαγγελματικά ασχολούνται με τον τομέα της πολιτιστικής μας κληρονομιάς, στη χρήση τόσο των νέων υπηρεσιών στον τομέα των επικοινωνιών όσο και των παραδοσιακών μεθόδων εργασίας.
<P>
Θα επιθυμούσα, ακόμη, να τονίσω τη σημασία που έχει η ευρύτερη συνεργασία σε ολόκληρο τον πολιτιστικό τομέα για την όσο το δυνατόν μεγαλύτερη αξιοποήση της συνεργασίας με το Συμβούλιου της Ευρώπης και την Unesco.

<SPEAKER ID=50 LANGUAGE="DE" NAME="Voggenhuber">
Kύριε Πρόεδρε, κυρίες και κύριοι! Κι εμείς οι Πράσινοι λυπούμαστε για τη διαμάχη και ευχαριστούμε τον εισηγητή που βρήκε μια λύση. Ωστόσο, θέλουμε να υπογραμμίσουμε ότι δεν είμαστε ευτυχείς για αυτόν τον συμβιβασμό, και δεν μπορούμε να είμαστε άλλωστε, αν αναλογιστούμε την πεισματική και ακατανόητη στάση του Συμβουλίου αυτά τα χρόνια. Από την αρχή υπήρξαν διαμάχες σχετικά με το χρηματοδοτικό πλαίσιο του προγράμματος RAPHAEL. Εδώ και χρόνια ζούμε αυτό το τελετουργικό, την άρνηση του Συμβουλίου να ανταποκριθεί στην επιθυμία του Κοινοβουλίου να παραταθεί το πρόγραμμα αυτό, αλλά και γενικότερα όλα τα πολιτιστικά προγράμματα. Ιδιαίτερα ακατανόητη εμφανίζεται δε αυτή η άρνηση στο πλαίσιο της συζήτησης για την πολιτική απασχόλησης. Εδώ υπάρχει ήδη μια δυνατότητα για την πολιτική απασχόλησης, μια δυνατότητα που δεν θα πρέπει να αποτελεί πια αντικείμενο διαμάχης, μια δυνατότητα που επιπλέον απολαμβάνει μεγάλη αποδοχή από τον κόσμο. Γι' αυτό είναι απολύτως ακατανόητο το ότι δεν υπάρχει προσπάθεια ανάπτυξης αυτής της δυνατότητας, παρά ουσιαστικά σύρεται το Κοινοβούλιο σε μακρόχρονες διαμάχες, για να αναπτύξει ένα μερικώς μόνο αποδοτικό πρόγραμμα. Αυτό δεν είναι αρκετό, και δεν μπορεί να είναι αρκετό ούτε για τα επόμενα χρόνια!

<SPEAKER ID=51 LANGUAGE="FR" NAME="Leperre - Verrier">
Κύριε Πρόεδρε, θα ήθελα και εγώ να εκφράσω την απογοήτευσή μου αλλά ταυτόχρονα να συγχαρώ τον εισηγητή για την άοκνη προσπάθειά του. Για μια ακόμη φορά και όπως είχε συμβεί με τα προγράμματα Ariane και Καλειδοσκόπιο, η αντιπροσωπεία του Κοινοβουλίου δεν κέρδισε τη μάχη του οικονομικού φακέλου.
<P>
Υπήρχαν σημαντικά περιθώρια διαπραγματεύσεων ανάμεσα στα 30 εκατ. ECU για περίοδο 4 ετών που ενέκρινε το Συμβούλιο "Πολιτισμού» στο κοινό σχέδιο και τα 86 εκατ. που ζήτησε το Ευρωπαϊκό Κοινοβούλιο στην ψηφοφορία δεύτερης ανάγνωσης. Δεν έχει τίποτε. Οι διεκδικήσεις του Κοινοβουλίου προσέκρουσαν, όπως συνήθως. στον κανόνα της ομοφωνίας του Συμβουλίου σε θέματα πολιτισμικής πολιτικής.
<P>
Εδώ τίθεται κυρίως το ζήτημα του μη σεβασμού της ισότητας των θεσμικών οργάνων ανάμεσα στους δύο νομοθέτες, όταν η διαδικασία συναπόφασης αντισταθμίζεται από την ομοφωνία του Συμβουλίου. Η Συνθήκη του Αμστερνταμ διατήρησε το status quo και μπορούμε στο εξής να αναμείνουμε ομολογίες αδυναμίας του Κοινοβουλίου σε πολιτιστικά θέματα. Ο συμβιβασμός αυτός είναι λοιπόν μια αποτυχία. Τα ποσά τα οποία θα διατεθούν είναι σαφώς ανεπαρκή γιατί θα πρέπει να καλύψουν την συμμετοχή των χωρών της Κεντρικής και Ανατολικής Ευρώπης.
<P>
Βέβαια, η αντιπροσωπεία μπορεί να είναι ικανοποιημένη για τις λειτουργικές πλευρές της συμφωνίας. Διότι δεν θα υπάρχει ετήσια κατανομή. Η ετήσια εγγραφή θα ψηφίζεται από το Κοινοβούλιο μέσω της διαδικασίας του προϋπολογισμού.
<P>
Ανάμεσα στα ελάχιστα ικανοποιητικά αποτελέσματα διακρίνουμε τη ρήτρα αναθεώρησης μετά από δύο χρόνια και τη δέσμευση της Εκτελεστικής Επιτροπής να παρουσιάσει ένα πολιτισμικό πρόγραμμα μέσα στο 1998. Είναι η μοναδική μικρή ελπίδα που έχουμε.

<SPEAKER ID=52 LANGUAGE="NL" NAME="Vanhecke">
Κύριε Πρόεδρε, σχεδόν δύο χρόνια μετά από την πρώτη εξέταση του από το Κοινοβούλιο, μπορεί σύντομα να ξεκινήσει το πρόγραμμα δράσεως Raphael. Ο προϋπολογισμός σχετικά με την πολιτιστική κληρονομιά ύψους 30 εκατ. Ecu, περίπου 1, 2 δισ. Βελγικά φράγκα, οριστοποιήθηκε πια, και ασφαλώς το Κοινοβούλιο θα αναπτύξει τις απόψεις του για τη δαπάνη των σχετικών κονδυλίων. Παρόλο που θεωρώ τον εαυτό μου ήπιο αλλά με εμπεριστατωμένες θέσεις ευρωσκεπτικιστή, είμαι για μία φορά σίγουρος ότι μεγάλο μέρος απ' αυτά τα εκατομμύρια θα πιάσουν τόπο, οπωσδήποτε πολύ περισσότερο τόπο από ορισμένους ή μάλλον από τους περισσότερους άλλους ευρωπαϊκούς προϋπολογισμούς.
<P>
Παρά ταύτα, είναι για μένα θέμα αρχής ότι ο πολιτισμός αποτελεί απόλυτη αρμοδιότητα των ευρωπαϊκών λαών κι ότι, κατά προτίμηση, προγράμματα προς όφελος της τόσο διαφοροποιημένης ευρωπαϊκής πολιτιστικής κληρονομιάς, δεν πρέπει να καταρτίζονται σε ευρωπαϊκό επίπεδο. Στη δική μου χώρα, η πείρα μας δίδαξε ως προς τους ευρωπαϊκούς προϋπολογισμούς, και ειδικότερα ως προς τα διαρθρωτικά ταμεία, αποτελούν καθημερινά φαινόμενα. Και γι' αυτό ευθύνονται πολύ συχνά τα ίδια τα κράτη μέλη, διότι τους ευρωπαϊκούς πόρους τους διαχειρίζονται σχεδόν εξ ορισμού λιγότερο προσεκτικά, μια που δεν καλούνται να τους συνεισφέρουν οι φορολογούμενοι.
<P>
Γι' αυτούς τους δύο λόγους δεν θα υπερψηφίσω την παρούσα έκθεση, παρόλο που σας διαβεβαιώνω ότι αυτό δεν σημαίνει πως δεν συμφωνώ με τους στόχους του προγράμματος.

<SPEAKER ID=53 LANGUAGE="IT" NAME="Baldi">
Κύριε Πρόεδρε, θα ήθελα κατ' αρχήν να συγχαρώ τον εισηγητή και την αντιπροσωπεία του Κοινοβουλίου που έφεραν σε πέρας την δύσκολη συνδιαλλαγή στο πρόγραμμα RAFAEL. Θεωρώ ιδιαίτερα σημαντικό τον συμβιβασμό ο οποίος επετεύχθη, ιδιαίτερα με την προοπτική μιας αναθεώρησης της συνολικής χρηματοδότησης - 30 εκατομμυρίων ECU για περίοδο 4 ετών χωρίς ετήσια κατανομή μέχρι το τέλος του 1998, δηλαδή δύο χρόνια μετά την έγκριση αναθεώρησης η οποία δίνει περισσότερη ευελιξία στο πρόγραμμα.
<P>
Οι προβλεπόμενες δράσεις διαρθρώνονται σε πρωτοβουλίες υπέρ της συντήρησης των ευρωπαϊκών πολιτιστικών αγαθών, των θεματικών δικτύων και των δικτύων συνεργασίας ανάμεσα στα ευρωπαϊκά μουσεία, της επαγγελματικής κατάρτισης στο τομέα της συντήρησης των πολιτιστικών αγαθών, της συντήρησης των προσόψεων με εξωτερική διακόσμηση, της μελέτης και αξιοποίησης των πολιτιστικών αγαθών της προβιομηχανικής εποχής.
<P>
Προβλέπεται επίσης ότι οι κοινοτικές δράσεις για τη στήριξη και συνάρθρωση των πρωτοβουλιών των κρατών μελών στον τομέα των πολιτιστικών αγαθών ευρωπαϊκού ενδιαφέροντος θα ενσωματωθούν σε ένα πρόγραμμα πλαίσιο για τον πολιτιστικό τομέα- το οποίο θα ξεκινήσει να προετοιμάζει αυτές τις εβδομάδες η Επιτροπή- μόλις το πρόγραμμα αυτό τεθεί σε εφαρμογή.
<P>
Είναι σαφές ότι η διατήρηση της πολιτιστικής και αρχιτεκτονικής κληρονομιάς αναδεικνύει τον ρόλο του πολιτισμού στην κοινωνία και τους στόχους που θα έπρεπε να ακολουθήσει η πολιτιστική πολιτική, με επιλογές οι οποίες, δυστυχώς, περνούν σε δεύτερο πλάνο σε περιπτώσεις κρίσιμων και δραματικών στιγμών στην ανθρώπινη ζωή. Η γλώσσα της τέχνης και της αρχιτεκτονικής, ιδιαίτερα μέσω ποικίλων και επιτυχημένων μορφών και εκφράσεων, πρέπει να θεωρείται παγκόσμια γλώσσα, κατανοητή από όλους, η οποία περιλαμβάνει αξίες και αρχές όπως ο σεβασμός, η ειρήνη, η ανεκτικότητα και η αλληλλεγγύη.
<P>
Πρέπει να λάβουμε υπόψη ότι η πολιτιστική προσφορά και η επίδραση χαρακτηριστικών τεχνοτροπιών που προέρχονται από άλλες χώρες και πολιτισμούς, δημιουργούν μια ιδιαιτερότητα, ένα σύστημα συμβόλων τα οποία αποτελούν κοινή πολιτιστική κληρονομιά, δηλαδή την ταυτότητα μας, πλούσια λόγω της εθνικής πολυμορφίας. Οι κρίσεις ταυτότητας δεν προέρχονται από προσωρινή απώλεια ή αμφιβολίες για την αξία της πολιτιστικής κληρονομιάς, αλλά από την έλλειψη ενός αξιόλογου σχεδίου το οποίο μοιραζόμαστε με άλλους. Η πολιτιστική πολιτική που θα εκφράζει την Ευρώπη γίνεται λοιπόν το οχυρό του ευρωπαϊκού οικοδομήματος το οποίο δεν είναι μόνο ένας οικονομικός, πολιτικός και κοινωνικός χώρος.

<SPEAKER ID=54 LANGUAGE="DE" NAME="Sichrovski">
Κύριε Πρόεδρε, αξιότιμοι κύριοι συνάδελφοι! Συμφωνούμε κι εμείς με τον εισηγητή, ότι σε αυτό το θέμα έγινε ένας αγώνας με πολύ κόπο και πολύ λίγα χρήματα. Η διατήρηση της πολιτισμικής κληρονομιάς είναι σίγουρα μια ευρωπαϊκή υπόθεση. Αλλά δεν μπορούμε ούτε να ηθικοποιήσουμε το ζήτημα, ούτε να σταματήσουμε όταν κάποια στιγμή θα έχουν καταβληθεί τα χρήματα. Διότι υπάρχει ευθύνη και από την πλευρά εκείνων που διαχειρίζονται τα πολιτισμικά αγαθά. Γι' αυτό τον λόγο προτείνουμε να συνεχιστεί ο έλεγχος, ούτως ώστε να υπάρχει ανάλογη επεξεργασία των προωθούμενων προγραμμάτων. Δεν μπορεί να σταματά η ευθύνη του Κοινοβουλίου τη στιγμή που εμβάζεται μια επιταγή και καταβάλλονται τα χρηματικά ποσά, γιατί αυτό δεν συνεπάγεται κατ' ανάγκη και τη διατήρηση ενός πολιτισμικού αγαθού στην Ευρώπη.
<P>
Η περίφημη ολοκλήρωση, η διασυνοριακή δράση και προ παντός η οικονομική επιτυχία για την οποία γίνεται τόσο συχνά λόγος σε σχέση με τη διατήρηση θέσεων εργασίας κλπ. επιτυγχάνεται μόνο όταν η διαχείριση των πολιτισμικών αγαθών γίνεται επί τη βάση της επικοινωνίας. Οι διαχειριστές των πολιτισμικών αγαθών πρέπει να φροντίσουν να προσεγγίσουν και τον κόσμο.

<SPEAKER ID=55 LANGUAGE="FR" NAME="Poisson">
Κύριε Πρόεδρε, πιστεύω ότι έχουν ειπωθεί τα πάντα σχετικά με το αξιόλογο πρόγραμμα Raphael κατά τη διάρκεια της πρώτης ανάγνωσης τον Οκτώβριο του 1995, κατά τη διάρκεια της δεύτερης ανάγνωσης τον Οκτώβριο του 1996 και σήμερα. Θα ήθελα λοιπόν σε αυτή την τελική φάση, να εκφράσω τη θλίψη μου γιατί ο προϋπολογισμός της επιτροπής συνδιαλλαγής δεν επαρκεί για να ανταποκριθεί στις ανάγκες του προγράμματος.
<P>
Η ανησυχία μου αυξάνεται από την ανάγνωση του κεφαλαίου 6 της Ατζέντας 2000, όπου η Επιτροπή μας επισημαίνει τους κινδύνους εξασθένισης και περιορισμού των πολιτιστικών δραστηριοτήτων της Ευρωπαϊκής Ένωσης, καθώς οι οικονομικοί πόροι των χωρών οι οποίες προσχώρησαν πρόσφατα στην Ευρωπαϊκή Ένωση δεν θα καλύψουν τις ανάγκες τους σε θέματα πολιτισμού. Τι θα γίνει λοιπόν με το πρόγραμμα Raphael; Ο ευρωπαϊκός πολιτισμός στηρίζεται σε ένα κοινό πνεύμα και στο συναίσθημα ότι ανήκουμε σε μια πολιτιστική κοινότητα. Η Ευρώπη ενοποιήθηκε από πολύ μεγάλα καλλιτεχνικά κινήματα όπως η ρωμαϊκή τέχνη, η γοτθική τέχνη, το μπαρόκ, ο ρομαντισμός.
<P>
Σήμερα, οι Ευρωπαίοι, οι οποίοι βιώνουν σημαντικές αλλαγές στον τομέα της οικονομίας, της επιστήμης και της τεχνολογίας, ενδιαφέρονται όλο και περισσότερο για την πολιτιστική κληρονομιά. Η τεράστια επιτυχία των Ευρωπαϊκών Ημερών πολιτιστικής κληρονομιάς μας δείχνει ποιό δρόμο πρέπει να ακολουθήσουμε. Η προστασία και η γνώση της πολιτιστικής κληρονομιάς αποτελούν αναμφισβήτητα πλούτο από πνευματική, ανθρώπινη και τεχνική άποψη και κυρίως, πρέπει να το επαναλάβουμε, από οικονομική άποψη και από την πλευρά της δημιουργίας θέσεων εργασίας. Θα μπορέσουμε καλύτερα να εκμεταλλευθούμε ό, τι έχουμε κοινό εδώ και αιώνες. Το πρόγραμμα Raphael αποτελεί μια εξαιρετική απάντηση. Σας παρακαλούμε κύριε Επίτροπε και κύριοι υπουργοί, να μας παράσχετε τα μέσα.

<SPEAKER ID=56 NAME="Bangemann">
Κύριε Πρόεδρε, θα ξεκινήσω από την τελευταία άποψη: κυρία Poisson, δεν εξαρτάται από μένα ούτε και από την Επιτροπή. Φυσικά είναι οι πόροι ανεπαρκείς και η Επιτροπή θα το έβλεπε πολύ θετικά, αν το πρόγραμμα ήταν χρηματοδοτημένο καλύτερα, αλλά δεν ήταν δυνατό να επιτευχθεί τίποτε περισσότερο. Αν το πρόγραμμα αποδειχθεί καλό, τότε θα είναι πιο θετικά τα πράγματα όσον αφορά τη συνέχιση και την καλύτερη χρηματοδότηση του.
<P>
Εν πάσει περιπτώσει, οπωσδήποτε ο εισηγητής, τον οποίο θέλω να συγχαρώ, οδήγησε το ίδιο το πρόγραμμα σε μεγάλη επιτυχία, πράγμα που υπογραμμίσατε όλοι άλλωστε.
<P>
Ο πολιτισμός είναι δύσκολο, ακανθώδες θέμα. Τώρα μόλις διερωτόμουν τί θα έκανε το Κοινοβούλιο άν αυτή η συζήτηση διεξαγόταν πριν από μια ψηφοφορία. Ας υποθέσουμε ότι έπρεπε να αφαιρέσετε 150 εκατομμύρια από την αγροτική πολιτική και να τα δαπανήσετε επιπλέον για αυτό το πρόγραμμα. Χωρίς να θέλω να φανώ αγενής, θα ήταν πιστεύω ενδιαφέρον να δούμε ποιός θα κέρδιζε σε μια τέτοια ψηφοφορία στο Κοινοβούλιο. Απόλυτα σωστό είναι πάντως ένα: ο πολιτισμός είναι κάτι πολύ περισσότερο από μια έκφανση της ζωής των ανθρώπων. Ακόμα και σ' αυτή τη συζήτηση υπήρξαν διχογνωμίες για το τί είναι πράγματι πολιτισμός. Πιστεύω πως είναι κάτι που δεν μπορεί να οριστεί. Αποτελεί έκφανση της ζωής ενός ανθρώπου, έκφραση ομάδων, λαών. Αλλά αν εξετάσει κανείς αυτό το πρόγραμμα στις τέσσερις φάσεις του, θα δει ότι δεν ξεκινά από την προϋπόθεση ότι υπάρχει ένα είδος επίπλαστου, ανώτερου ευρωπαϊκού πολιτισμού που δεν έχει σχέση με τους εκάστοτε πολιτισμούς των λαών και των περιφερειών. Αντίθετα, το πρόγραμμα αυτό είναι διαμορφωμένο κατά τέτοιο τρόπο ώστε οι πολιτισμοί που είναι ίσως ελάχιστα γνωστοί και των οποίων η αξία εκτιμάται ελάχιστα από τους άλλους να γίνουν πιο γνωστοί, να προβληθούν και να παρασχεθεί η κατάλληλη ενημέρωση για την ύπαρξη και την εξέλιξή τους. Αυτό σημαίνει ότι το πρόγραμμα μπορεί κάλλιστα να το υποστηρίξει κανείς ως εκπρόσωπος του πολιτισμού μιας περιφέρειας ή ενός λαού. Εκτείνεται συνεπώς πέρα από τις αρμοδιότητες των κρατών μελών.
<P>
Κατά τη γνώμη μου θα ήταν περιοριστικό να αποδώσει κανείς στον πολιτισμό έναν ορισμό, σύμφωνα με τον οποίο αυτός να ανήκει σε μια μόνο περιφέρεια ή σε ένα έθνος και να μην μπορεί να βρει επιπρόσθετα και μία ευρωπαϊκή έκφραση. Πιστεύω πως όλοι οι εθνικοί και περιφερειακοί πολιτισμοί μας στην Ευρώπη έχουν και κοινά σημεία. Αυτό το αντιλαμβάνεται κανείς τουλάχιστον όταν επιχειρήσει να κάνει μία σύγκριση με πολιτισμούς σε άλλα μέρη της γης. Η Επιτροπή έχει συνείδηση του γεγονότος ότι εδώ υπάρχει μια αφετηρία για την καταπολέμηση της ανεργίας. Ελπίζω πως αυτό θα γίνεται ολοένα και πιο κατανοητό.
<P>
Αν κοιτάξει κανείς - αυτό το ανέφερε άλλωστε και η κυρία Tongue - πού δημιουργούνται σήμερα νέες θέσεις εργασίας, τότε θα διαπιστώσει ότι ένας από τους λίγους τομείς στον οποίο δημιουργούνται νέες θέσεις είναι και ο τομέας του πολιτισμού με την ευρύτερη έννοια, έτσι όπως μας τον περιέγραψε και ο κύριος Pex. Το ζήτημα, λοιπόν, δεν είναι να κάνουμε κάτι μόνο για τη διατήρηση της πολιτισμικής κληρονομιάς χωρίς να λαμβάνουμε υπόψη τι θα σήμαινε αυτό για την ανάπτυξη της οικονομίας και κατ' επέκταση για τη δημιουργία νέων θέσεων εργασίας. Εύχομαι ο συσχετισμός αυτός να μην παρερμηνευθεί από κανέναν.
<P>
Ξέρω πως οι υπεύθυνοι για την οικονομική πολιτική και την πολιτική της αγοράς εργασίας συχνά αγνοούν τη σχέση αυτή. Πρέπει πρώτα να τους εξηγήσει κανείς - και μάλιστα με πολλούς τρόπους - τη σημασία που έχει ο πολιτισμός σήμερα. Κατ' αρχάς, από το γεγονός ότι οι περισσότερες δραστηριότητες που παρουσιάζουν σήμερα οικονομική επιτυχία είναι δημιουργικές δραστηριότητες. Ο άνθρωπος δεν είναι πλέον υποχρεωμένος να αποδείξει ότι οι επιδόσεις του υπερέχουν αυτών μιας μηχανής: ό, τι μπορεί να γίνει με μηχανικό τρόπο, μπορεί να το κάνει μια μηχανή πολύ καλύτερα. Αλλά το αληθινά ανθρώπινο στοιχείο στην εργασία και στα προϊόντα της εργασίας είναι το παραγωγικό, το δημιουργικό. Δεν έχω δει ποτέ κάποιον παραγωγικό ή δημιουργικό άνθρωπο, ο οποίος να μην έχει αντλήσει και αξιοποιήσει αυτή την ικανότητα με κάποιο τρόπο μέσα από τη σχέση του με τον πολιτισμό.
<P>
Αυτό σημαίνει ότι κάθε οικονομική δραστηριότητα σήμερα, η οποία έχει κάποιο νόημα και λογική, η οποία είναι υλοποιήσιμη πρέπει να συνδυαστεί και να συσχετιστεί με τον πολιτισμό. Αυτό είναι ακόμη πιο σημαντικό από τις άμεσες δυνατότητες για τη δημιουργία θέσεων εργασίας. Αυτό είναι σαφέστατο. Ο πολιτισμός είναι σήμερα και ένας άμεσος οικονομικός παράγοντας. Εκθέσεις και τουρισμός ζουν από αυτόν. Η εγκατάσταση επιχειρήσεων σε μια χώρα ή σε μια περιφέρεια είναι πάντοτε πολύ πιο εύκολη όταν υπάρχει μια εμφανής πολιτισμική κληρονομιά, ένας ζωντανός πολιτισμός. Φυσικά υπάρχουν και άμεσες επιδράσεις του πολιτισμού στην οικονομία, αλλά πιστεύω ότι αν κοιτάξει κανείς σήμερα την κατάσταση των Ευρωπαίων και της αγοράς εργασίας τους, το πραγματικά σημαντικό εντοπίζεται στην συνύπαρξη των ανθρώπων και στην νεωτεριστική, παραγωγική δύναμη που γεννάται μέσα από αυτή την συνύπαρξη. Με αυτή την έννοια μοιάζουν αστεία τα χρηματοδοτικά ποσά που διατέθηκαν εδώ, αν τα εξετάσει κανείς κάτω από αυτό το πρίσμα. Είναι ωστόσο μία αρχή. Η Επιτροπή θα διοργανώσει, όπως γνωρίζετε, τον Ιανουάριο μια διάσκεψη, ένα φόρουμ όπως το ονομάζουμε, στο οποίο θα λάβουν μέρος εκπρόσωποι του Κοινοβουλίου αλλά και της πολιτιστικής ζωής. Σ' αυτό το φόρουμ θα διαπιστωθεί με ποιο τρόπο θα μπορέσουμε να εφαρμόσουμε αυτά τα προγράμματα.
<P>
Αυτόν τον καιρό ετοιμάζουμε μια ανακοίνωση, μια Πράσινη Βίβλο, η οποία θα κατατεθεί στο Κοινοβούλιο και στο Συμβούλιο γύρω στα τέλη του 1997, με το ειδικό θέμα: " Η συμβολή του πολιτισμού στη δημιουργία θέσεων εργασίας.» Βλέπετε, λοιπόν, πως η Επιτροπή ασπάζεται αυτά που έχει ήδη διατυπώσει το Κοινοβούλιο μέσω της Επιτροπής Πολιτισμού. Θα χαρώ πολύ για αυτήν την συνεργασία!

<SPEAKER ID=57 NAME="Πρόεδρος">
Σας ευχαριστώ πολύ, Επίτροπε Bangemann.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00 το μεσημέρι.

<CHAPTER ID=9>
Πολιτική συνοχής και πολιτισμός
<SPEAKER ID=58 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0252/97) του κ. Azzolini, εξ ονόματος της Επιτροπής Περιφερειακής Πολιτικής, σχετικά με την ανακοίνωση της Επιτροπής για την πολιτική συνοχής και πολιτισμού - μια συμβολή στην απασχόληση (COM(96)0512 - C4-0056/97).
<P>
Συντάκτες γνωμοδότησης:
<P>
ο κ. Ribeiro, εξ ονόματος της Επιτροπής Οικονομικής, Νομισματικής και Βιομηχανικής Πολιτικής.-ο κ. Cabezσn Alonso, εξ ονόματος της Επιτροπής Απασχόλησης και Κοινωνικών Υποθέσεων.-ο κ. Vecchi, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης.(Διαδικασία "HUGHES»)

<SPEAKER ID=59 NAME="Azzolini">
Κύριε Πρόεδρε, θα ήθελα να ευχαριστήσω την Επιτροπή Περιφερειακής Πολιτικής και Χωροταξίας που μου εμπιστεύτηκε αυτή την έκθεση και θα πρέπει να πω ότι η έκθεση μου προκάλεσε μεγάλο ενδιαφέρον γιατί ήμουν πάντοτε οπαδός της άποψης ότι ο πολιτισμός αποτελεί σημαντικό μέσο και δυναμικό για την περιφερειακή ανάπτυξη. Εάν αληθεύει, που αληθεύει, ότι ένας από τους βασικούς στόχους της κοινής μας δράσης είναι να εγγυηθούμε και να εξασφαλίσουμε την ειρήνη και την ανάπτυξη στο έδαφος της Ένωσης, είναι επίσης αληθές ότι ο βαθύτερος στόχος παραμένει η απασχόληση για τις γενιές του σήμερα αλλά και του αύριο.
<P>
Ο πολιτισμός δεν μπορεί παρά να αντιμετωπισθεί υπό αυτή την οπτική και θα πρέπει να ακολουθήσουμε σχέδιο ολοκλήρωσης με άλλες δραστηριότητες που επιτρέπουν την ανάπτυξη και την απασχόληση, για τις οποίες όλοι ενδιαφερόμαστε, για τις οποίες όλοι προσπαθούμε. Θα πρέπει επίσης να πω ότι, από "πολιτιστική» άποψη, είναι σαφές ότι λείπουν οι στρατηγικές γνώσεις για τον τρόπο με τον οποίο θα μπορέσουμε να εντάξουμε τους πόρους. Επανεξετάζω την παρέμβαση μου υπό το φως όσων είπε ο Επίτροπος Bangemann γιατί, αντικειμενικά, ήταν απαραίτητο να καταλήξουμε σε συμβιβασμό για ένα πρόγραμμα όπως το Raphael, να καταλήξουμε σε μια τόσο πολύπλοκη επεξεργασία, τόσο καλά οργανωμένη, για να αποδειχθεί ότι είναι σωστό να υποστηριχθεί ένα πολιτιστικό πρόγραμμα. Δυστυχώς, στο πρόσφατο παρελθόν, αλλά και στο παρόν υπάρχει σοβαρή δυσλειτουργία, σοβαρές ανεπάρκειες της δαπάνης των διαρθρωτικών ταμείων σε ορισμένες περιοχές του στόχου 1 και, δυστυχώς, στη χώρα μας. Ιδού γιατί υποστηρίζω αυτή την έκθεση ότι είναι σημαντικό και θεμελιώδες το να αποτελέσει ο πολιτισμός έναν από τους βασικούς κρίκους ανάπτυξης, της δέσμευσης αυτής, αυτής της δαπάνης.
<P>
Συνεπώς, δεν είναι αδιανόητο η αύξηση σε σχέση με το σχέδιο απασχόλησης να μην είναι μόνο αισθητή αλλά και αξιόλογη, γιατί η πολιτιστική κληρονομιά της οποίας η γηραιά ήπειρος είναι κάτοχος και φορέας θα πρέπει να αξιοποιηθεί με οργανωμένο και κατάλληλο τρόπο. Πρέπει λοιπόν να επανεξετάσουμε την πολιτιστική διαδικασία στην ήπειρο μας. Ορισμένες περιοχές του στόχου 1 μένουν αφανείς, δεν έτυχαν της σωστής αξιοποίησης, και θα μπορούσαν να την έχουν χάρις στην κατάλληλη χρήση των διαρθρωτικών ταμείων με μια πολιτιστική οπτική.
<P>
Θα ήθελα να δηλώσω ότι η Επιτροπή Περιφερειακής Πολιτικής ασχολήθηκε πολλές φορές με το ζήτημα αυτό, και εγώ ιδιαίτερα, όπως έλεγα και ενωρίτερα, είμαι ευαισθητοποιημένος και για την ευρωμεσογιακή πολιτική η οποία έχει αυτή την κατεύθυνση. Σε ό, τι αφορά, εν ολίγοις, τον πολιτισμό στις περιφέρειες, οι περιοχές δεν έχουν καλύτερη επιλογή για να αναδείξουν την ιδιαίτερη ταυτότητά τους από αυτή μέσω της ανανεωμένης πολιτιστικής διαδικασίας. Αυτό μπορεί να γίνει μέσω της διεύρυνσης που ανέφερα ενωρίτερα.
<P>
Θα ήθελα σε αυτό το σημείο να ευχαριστήσω, για την συμβολή τους, τη γραμματεία της επιτροπής, τους υπαλλήλους, γιατί το ζήτημα ήταν τόσο δύσκολο και περίπλοκο, ώστε ήταν σαφώς απαραίτητη η συμβολή όλων. Συμβολή την οποία θεωρώ ενδεδειγμένη και αξιόλογη, όπως και τις γνωμοδοτήσεις των αξιότιμων συναδέλφων και τις πολυάριθμες τροπολογίες στις οποίες αναφέρθηκα και οι οποίες ήταν αξιόλογες και εμπεριστατωμένες.
<P>
Αυτή μας η έκθεση πιστεύω ότι σηματοδοτεί ένα βήμα ανανέωσης στο θέμα το οποίο πραγματεύεται και στο οποίο αναφερθήκαμε προ ολίγου. Αντικειμενικά, η γηραιά ήπειρος, η Ευρώπη, μπορεί να αναζωογονηθεί μέσω ενός τόσο ευαίσθητου προβλήματος, όχι μόνο σε θέματα απασχόλησης αλλά και στο ζήτημα της ειρήνης. Η εμβάθυνση σε ζητήματα πολιτισμού δεν μπορεί παρά να είναι μια περαιτέρω σταθεροποίηση της ειρήνης και της συνοχής ανάμεσα στους λαούς και στις περιοχές, κυρίως της Μεσογείου, μια πτυχή σαφώς πιο αξιοσημείωτη από τη γενικότερη πτυχή που θίξαμε.
<P>
Αποδέχθηκα σχεδον όλες τις τροπολογίες, εκτός από την τροπολογία αριθ. 5, η οποία θα ήταν καλύτερα να συμπεριληφθεί στην παράγραφο 25, γιατί σε αντίθετη περίπτωση θα έπρεπε να απορριφθεί ως πολύ ειδική.

<SPEAKER ID=60 NAME="Ribeiro">
Κύριε Πρόεδρε, κύριε Επίτροπε, αγαπητοί συνάδελφοι, φαίνεται κάπως περίεργο, μέσα σε αυτή την ξέφρενη πορεία προς το ευρώ και προς τις χώρες της Ανατολικής Ευρώπης, το να καθόμαστε να συζητάμε για συνοχή, για περιφερειακή ανάπτυξη, για τον πολιτισμό -για τον πολιτισμό, ακούς εκεί!...και για τη συμβολή τους στη δημιουργία θέσεων απασχόλησης! Αλλά επείγει να το κάνουμε, υπερνικώντας όλες τις αντιστάσεις, ξεπερνώντας κάθε αδιαφορία. Οταν συζητάμε γι' αυτά τα θέματα, αναφερόμαστε στην τοπική εξουσία, αναφερόμαστε στη συμμετοχή του πληθυσμού, αναφερόμαστε στη δημοκρατία. Και μιλάμε για την πολιτιστική κληρονομιά που μας άφησαν οι παλαιότεροι, η οποία έχει βαθιές ρίζες και που οφείλουμε να διαφυλάξουμε ώστε η ανθρωπότητα να μη γίνει πιο φτωχή. Αναφερόμαστε στην τοπική εξουσία όσων μεταξύ ημών οι οποίοι, αφού εκλέγονται, στέκονται στο πλευρό του κόσμου και βιώνουν μαζί του καθημερινά την παράδοση και τις εκκλήσεις για εκσυγχρονισμό που ενδέχεται να αποβούν ισοπεδωτικές. Και υπάρχει η απασχόληση, υπάρχουν οι πολιτιστικές δραστηριότητες ως παράγοντες δημιουργίας θέσεων απασχόλησης, οι δραστηριότητες αυτές που καλούνται να συμβάλουν στο απαραίτητο πάντρεμα ανάμεσα στο παρελθόν και το νέο που μέλλει να οικοδομηθεί, φροντίζοντας ώστε η οικοδόμηση αυτή όχι μόνο να μη γίνει σε βάρος του παρελθόντος αλλά, αντιθέτως, με την αξιοποίησή του.
<P>
Εκφράζω την ικανοποίησή μου για το γεγονός ότι η παρούσα έκθεση έχει ενσωματώσει κάποια συμπεράσματα της γνωμοδότησης της Επιτροπής Οικονομικής Πολιτικής, της οποίας είχα την τιμή και την ευχαρίστηση να είμαι συντάκτης και εισηγητής. Συγχαίρω το συνάδελφο Azzolini για το έργο που έφερε σε πέρας και για την επιδεκτικότητά του. Και εκφράζω την ευχή να μη πνιγεί η έκθεση αυτή από το κύμα του οικονομικού φιλελευθερισμού και της πολιτιστικής παραίτησης, να μη καταλήξει να είναι απλώς και μόνο μια έκθεση συγκυρίας, μια εκδήλωση καλών προθέσεων και μια συλλογή από ωραίες κουβέντες, λησμονημένη από τις στρατηγικές και παραμελημένη από τις χρηματοδοτικές δράσεις και τα χρηματοδοτικά μέσα, τα οποία, όπως μόλις τώρα παραδέχθηκε ο ίδιος ο κ. επίτροπος, είναι λιγοστά μέχρι σημείου γελειότητας και θα πρέπει να αυξηθούν, θα πρέπει να ληφθούν περισσότερο υπόψη.

<SPEAKER ID=61 NAME="Cabezσn Alonso">
Κύριε Πρόεδρε, κυρίες και κύριοι βουλευτές, με πόρους των διαρθρωτικών ταμείων έχουν χρηματοδοτηθεί έργα τα οποία συνδέονται με τον πολιτισμό, με την ευρύτερη έννοιά του. Βάσει μιας πρώτης αξιολόγησης, η Επιτροπή υπολογίζει αυτή τη χρηματοδοτική συμβολή σε περίπου 400 εκατομμύρια ECU. Ισως οι πιο ορατές δράσεις είναι αυτές που αφορούν τον τομέα της ανάκτησης και αναπαλαίωσης της αρχιτεκτονικής κληρονομιάς, όμως ο πολιτισμός δεν εντάσσεται στους στόχους των διαρθρωτικών ταμείων, παρ' όλες τις δράσεις που έχουν ήδη προωθηθεί.
<P>
Η ανακοίνωση της Επιτροπής παραθέτει κάποια χαρακτηριστικά παραδείγματα, και καλό θα ήταν να μπορούσε η επιτροπή μας να έχει στη διάθεσή της την πληρέστερη δυνατή πληροφόρηση, ούτως ώστε να γνωρίσουμε με περισσότερες λεπτομέρειες ποια είναι η προστιθέμενη αξία των παραπάνω δράσεων όσον αφορά την απασχόληση και να χαράξουμε με καλύτερο τρόπο μια στρατηγική για μελλοντικές δράσεις.
<P>
Ο πολιτισμός, που εκφράζεται στον πληθυντικό τόσο στον ορισμό του όσο και στις εκφράσεις του, είναι επίσης ένας τομέας δραστηριότητας που συνεπάγεται μεγάλους αριθμούς σε ό, τι αφορά τη χρηματοδότησή του, τις θέσεις απασχόλησης, την τουριστική κίνηση κλπ. Θα μπορούσε να μιλήσει κανείς για μια πραγματική βιομηχανία η οποία συνδέεται με το πολιτιστικό γίγνεσθαι και που, εν δυνάμει, δημιουργεί θέσεις απασχόλησης. Σε χώρες υποδοχής τουριστών, ο πολιτισμός, με τις διάφορες εκφάνσεις του, είναι ένας επιπλέον πόλος έλξης, και όχι από τους λιγότερο σημαντικούς, για τους ανθρώπους που μας επισκέπτονται. Πρόκειται για έναν σημαντικό πόλο έλξης και θα ήταν χρήσιμο να ασχοληθούμε με την κατάρτιση του προσωπικού που συνδέεται με αυτές τις δραστηριότητες.
<P>
Οφείλουμε να επιμείνουμε στην ανάπτυξη του εγχώριου δυναμικού των περιφερειών και να προχωρήσουμε σε μεγάλα έργα ανακαίνισης, αναπαλαίωσης και συντήρησης των υποδομών, οφείλουμε να προωθήσουμε νέες μορφές πολιτιστικής δραστηριότητας και να βελτιστοποιήσουμε την ορθολογική αξιοποίηση της ιστορικής κληρονομιάς, της αρχιτεκτονικής κληρονομιάς, τέλος πάντων, της πολιτιστικής κληρονομιάς.
<P>
Η ποιότητα των παρεμβάσεων που προωθούνται από το Κοινοτικό Πλαίσιο Στήριξης συναρτάται από τις στρατηγικές και τις αντιλήψεις των κρατών μελών. Παρά ταύτα, θα πρέπει να ενθαρρυνθεί μια συνεργασία, μια μεγαλύτερη γνώση της αποκτηθείσας πείρας, ούτως ώστε - επιμένω σε αυτό που έλεγα στην αρχή- να εξευρεθεί η σημαντική προστιθέμενη αξία που απορρέει στον τομέα του πολιτισμού από τη χρήση των πόρων των διαρθρωτικών ταμείων, με στόχο την ανάπτυξη ορισμένων περιφερειών και τη δημιουργία θέσεων απασχόλησης.

<SPEAKER ID=62 NAME="Vecchi">
Κύριε Πρόεδρε, οι παρεμβάσεις στον τομέα του πολιτισμού ήταν για μεγάλο χρονικό διάστημα η Σταχτοπούτα των Διαρθρωτικών Ταμείων Στους κανονισμούς των ταμείων, η αναφορά στο πολιτισμό είναι στο περιθώριο και είναι περιορισμένη.
<P>
Όπως είναι εμφανές από την ανακοίνωση της Επιτροπής, από πολλές πρόσφατες συνεδριάσεις του Συμβουλίου, αλλά κυρίως όπως παρουσιάστηκε εδώ και καιρό από το Ευρωπαϊκό Κοινοβούλιο, η υποστήριξη των πολιτιστικών δραστηριοτήτων δεν είναι μια "πολυτέλεια» αλλά μια προϋπόθεση της ανάπτυξης και της κατάρτισης αλλά και της δημιουργίας και της απασχόλησης σε ολόκληρη την Ευρωπαϊκή Ένωση.
<P>
Στην γνωμοδότησή μας, όπως συντάχθηκε εξ ονόματος της Επιτροπής Πολιτισμού, υπογραμμίζουμε κυρίως τρία σημεία: το πρώτο μπορεί να πραγματοποιηθεί χρησιμοποιώντας τα Ταμεία και τους υπάρχοντες κανόνες. Η παρέμβαση στον πολιτιστικό τομέα και κυρίως η ένταξη του πολιτισμού σε όλα τα επίπεδα της κοινωνικόοικονομικής ανάπτυξης μιας περιοχής, έχει, λόγω της φύσης της ισχύ στον κοινωνικό και πολιτικό τομέα είτε στον τομέα της οικονομίας και της απασχόλησης. Πρόκειται για την υλοποίηση των όσων προβλέπονται στο άρθρο 128, παράγραφος 4 της Συνθήκης, αλλά και να επιτραπεί μια καλύτερη ένταξη του πολιτισμού σε όλες τις κοινοτικές πολιτικές. Πρόκειται για την ενθάρρυνση του διαλόγου σε αυτά τα πλαίσια, ενός διαλόγου ανάμεσα στους υπευθύνους, σε κάθε επίπεδο των προγραμμάτων των κοινοτικών πόρων και των διαχειριστών των θεσμών, των συνεταιρισμών και των ιδιωτών - στον τομέα του πολιτισμού.
<P>
Ένα δεύτερο σημείο αφορά τον καθορισμό των μελλοντικών διαρθρωτικών πολιτικών. Είναι εμφανές ότι οι στόχοι και οι κανονισμοί των Διαρθρωτικών Ταμείων, μετά από το 1999, θα πρέπει να προβλέψουν και να επιτρέψουν μια καλύτερη ένταξη του πολιτισμού στις πολιτικές οικονομικής, κοινωνικής και αναπτυξιακής πολιτικής της Κοινότητας. Σήμερα, οι επενδύσεις στον τομέα του πολιτισμού δεν επιταχύνονται ούτε ευνοούνται.
<P>
Σε ένα τρίτο σημείο υπογραμμίζουμε, ότι πέρα από τα Διαρθρωτικά Ταμεία, πρέπει να αναπτύξουμε άμεση δράση της Κοινότητας στον τομέα του πολιτισμού αποδίδοντας στον πολιτισμό μεγαλύτερη βαρύτητα και ορατότητα. Θεωρούμε ότι τα υπάρχοντα προγράμματα πολιτισμού θα πρέπει να ενοποιηθούν σε ένα πρόγραμμα αλλά θα πρέπει επίσης να υπάρχουν νέες δράσεις και προγράμματα, προώθηση της τουριστικής βιομηχανίας και κατάρτιση υψηλού επιπέδου σε αυτό τον τομέα κλπ. Με αυτό τον τρόπο, εκτός από την βελτίωση της κοινοτικής δράσης, θα προωθούντο, θα παροτρύνοταν, θα προσανατολίζονταν και θα ολοκληρωνόνταν δράσεις οι οποίες έχουν προωθηθεί ή πραγματοποιηθεί αποκεντρωτικά μέσω των Διαρθρωτικών Ταμείων.

<SPEAKER ID=63 LANGUAGE="EN" NAME="McCarthy">
Κύριε Πρόεδρε, θα ήθελα να χαιρετίσω την ανακοίνωση της Επιτροπής, η οποία έγινε μετά από αίτημα της Επιτροπής Περιφερειακής Πολιτικής για περαιτέρω διάλογο και ανταλλαγή απόψεων για τον ρόλο που μπορεί να διαδραματίσει ο πολιτισμός στην οικονομική και κοινωνική συνοχή. Πιστεύω ότι τα Διαρθρωτικά Ταμεία παρείχαν πολλές ευκαιρίες για την προαγωγή της πολιτιστικής κληρονομιάς και των σχετικών με τον πολιτισμό επαγγελμάτων. Εάν έχουμε πρόβλημα, θα οφείλεται στο ότι δεν εκμεταλλευθήκαμε επαρκώς τις ευκαιρίες αυτές και κομπάσαμε αρκετά για τις δυνατότητες που προσφέρουν τα Ευρωπαϊκά Ταμεία Περιφερειακής Ανάπτυξης. Θα επιθυμούσα να δώσω ορισμένα παραδείγματα για τα πεπραγμένα στην εκλογική μου περιφέρεια.
<P>
Η περιφέρειά μου γίνεται μια όλο και πιο περιζήτητη περιοχή για τα γυρίσματα ταινιών αφότου το BBC γύρισε την ταινία "Λογική και ευαισθησία» και πρόσφατα έγινε μια ευρωπαϊκή παραγωγή της "Τζέιν Εϋρ» από τον Φράνκο Τζεφιρέλλι. Έδωσε μεγάλη ώθηση στην προσφορά εργασίας και ενίσχυσε την τουριστική βιομηχανία. Την Πέμπτη θα εγκαινιάσω το πρόγραμμα Dyrban, ένα κέντρο πολιτιστικής κληρονομιάς στο Eastwood του Nottinhamshire, το οποίο κατασκευάστηκε χάρη στην ευρωπαϊκή χρηματοδότηση RECHAR. Όπως είπατε και εσείς κύριε Επίτροπε, δεν πρόκειται για απότιση φόρου τιμής στον D.H. Lawrence, τον γνωστό για το έργο του "Ο εραστής της Λαίδης Τσάτερλυ» μυθιστοριογράφο. Το κτίριο διαθέτει αίθουσες εκπαίδευσης και καφετέρια, συνδέεται με το τοπικό κολέγιο και παρέχει εργασία και κατάρτιση προκειμένου να αντιμετωπισθεί το υψηλό ποσοστό ανεργίας των νέων της περιοχής. Πιστεύω ότι δεν θα πρέπει να ασχοληθούμε μόνο με το ζήτημα της πολιτιστικής κληρονομιάς και του πολιτισμού μόνο στην κατεύθυνση της αρχιτεκτονικής, όπως π.χ. με την ανακαίνιση του κέντρου των πόλεων. Πιστεύω ότι υπάρχουν πολλές δυνατότητες στην προώθηση της βιομηχανίας του πολιτισμού όπου τα χρήματα που δαπανούμε φέρνουν αποτελέσματα. Ο πολιτισμός, υπό την ευρεία έννοια, σημαίνει ανάπτυξη δεσμών με το τοπικό κέντρο νέων, με την βιομηχανία της ποπ. Δεν ξέρω κύριε Επίτροπε εάν γνωρίζεται τις Spice Girls, ή αν έχετε ένα από τους δίσκους τους, αλλά υπάρχουν πολλά διάσημα βρετανικά συγκροτήματα όπως οι Oasis και οι Spice Girls. Πίσω από αυτά τα συγκροτήματα υπάρχουν πολλές χιλιάδες θέσεις εργασίας. Κάτι παρόμοιο έγινε στο Λίβερπουλ, στο Ινστιτούτο Θεατρικών και Μουσικών Σπουδών από τα Διαρθρωτικά Ταμεία, όπου 3, 5 εκατ. στερλίνες από τα χρήματα των ευρωπαϊκών αναπτυξιακών προγραμμάτων διατέθηκαν για την προώθηση της κατάρτισης των νέων και την εκπαίδευση των νέων, ιδίως των παραβατών νεαρής ηλικίας στην βιομηχανία του πολιτισμού.
<P>
Ελπίζω κύριε Επίτροπε ότι ορισμένες από αυτές τις ιδέες θα τις ξεχωρίσετε, και ότι θα πιέσετε ώστε τα ζητήματα της βιομηχανίας του πολιτισμού να προωθηθούν στην ημερήσια διάταξη της προσεχούς συνόδου για την απασχόληση. Μπορούσε να εκμεταλλευθούμε περισσότερο αυτό τον τομέα και μπορούμε να συνδέσουμε κοινότητες της Ευρωπαϊκής Ένωσης, ιδιαίτερα για μη νομιμόφρονες νέους και ανέργους.

<SPEAKER ID=64 LANGUAGE="IT" NAME="Viola">
Κύριε Πρόεδρε, αξιότιμοι συνάδελφοι, δέχομαι με ιδιαίτερη ικανοποίηση την έκθεση του αξιότιμου κ. Azzolini και την ανακοίνωση της Επιτροπής σχετικά με τη συνοχή και πολιτισμό επειδή πιστεύω ότι ο πολιτισμός πρέπει να προστατευθεί και να εξετασθεί με νέους όρους, όπως σε σχέση με την απασχόληση και την ανάπτυξη. Πιστεύω εντούτοις ότι ο εισηγητής και οι ομιλητές θα συμφωνήσουν με μια παρατήρηση. Θεωρώ ότι είναι θεμελιώδες για τον σεβασμό του πολιτισμού και των μεμονωμένων παραδόσεων των ευρωπαϊκών χωρών να κάνουμε μια διάκριση ανάμεσα στο πολιτισμό που πρέπει να προστατευθεί και στον πολιτισμό προς πώληση, ακόμη και αν παραμείνουμε στον δρόμο που έχει χαράξει η Επιτροπή η οποία θεωρεί τον πολιτισμό στο σύνολο, σε όλες του τις εκφάνσεις ως μέσο απασχόλησης.
<P>
Είναι σωστό να θεωρείται ο πολιτισμός ως πηγή απασχόλησης, ωστόσο δεν θα πρέπει να πέσει στα χέρια κερδοσκόπων και όσων θα μπορούσαν και καταστρέψουν ό, τι έχει καλλιεργηθεί εδώ και αιώνες και έχει μεταβιβασθεί από γενιά σε γενιά.
<P>
Ένα παράδειγμα προς αποφυγή είναι αυτό του τουρισμού, όπου συχνά η ξέφρενη ανάπτυξη της τουριστικής βιομηχανίας μετέτρεψε τις ακτές, τα νησιά και τις πόλεις της τέχνης σε ναυπηγεία, ζούγκλες ασφάλτου ή κέντρα διανυκτέρευσης για τους τουρίστες, σε τόπους όπου τις περισσότερες φορές δεν υπάρχει αίσθηση πολιτισμού ή έστω ένας ελάχιστος κώδικας συμπεριφοράς.
<P>
Πρέπει αντίθετα να προβληθεί το γεγονός ότι όλες οι μορφές πολιτισμού είναι ευαίσθητες και κινδυνεύουν να εξαφανισθούν στο πέρασμα του χρόνου, κινδυνεύουν να εξαφανισθούν από την παγκοσμιοποίηση και να έρθουν αντιμέτωπες με τις νέες μορφές πολιτισμού της μάζας, οι οποίες δεν έχουν σχέση την παράδοση. Γι' αυτό θα πρέπει να ενισχυθεί κάθε μορφή παρέμβασης, αρωγής και ενίσχυσης για τα πολιτιστικά αγαθά, τις γλωσσικές παραδόσεις, τις μορφές έκφρασης των διαφόρων περιοχών, τις αθλητικές εκδηλώσεις που μεταφέρουν την ιστορία.
<P>
Ο πολιτισμός και η πολιτική συνοχής αποτελούν μια νέα βάση για την απασχόληση: με αυτούς τους όρους θα ήθελα να υπογραμμίσω την ανάγκη δημιουργίας νέων μορφών εποχιακής απασχόλησης, προσωρινής όπως συμβαίνει συχνά στον τουρισμό. Θα ήταν μάλλον χρήσιμο να υπάρξει ευαισθητοποίηση στο πολιτιστικό τομέα με όσο το δυνατό καλύτερη οργάνωση, αναπτύσσοντας, παραδείγματος χάριν, τις τεχνικές αναπαλαίωσης των πολιτιστικών αγαθών, με τη θέσπιση μητρώων επαγγελματιών, την αναγνώριση των πτυχίων και των βεβαιώσεων σε ευρωπαϊκό επίπεδο που θα επιτρέψουν την κινητικότητα των αρχιτεκτόνων, των συντηρητών κλπ.
<P>
Καλό θα ήταν η Επιτροπή να αντιμετωπίσει το ζήτημα διαπιστώνοντας ότι η παροχή μόνο 3 % των πόρων των διαρθρωτικών ταμείων, όπως συμβαίνει σήμερα, για την χρηματοδότηση σχεδίων σχετικών με τα πολιτιστικά αγαθά είναι πάρα πολύ μικρή: η ποσόστωση αυτή πρέπει να αυξηθεί. Είναι άλλωστε απαραίτητη μια ευρεία νέα νομική βάση η οποία θα συμπεριλαμβάνει το θέμα του πολιτισμού στην μεταρρύθμιση των διαρθρωτικών ταμείων.
<P>
Θα ήθελα εξάλλου να τονίσω δύο γεωγραφικές περιοχές στα πλαίσια της προσέγγισης πολιτισμού και πολιτικής συνοχής, τις πόλεις και τα νησιά: γιατί οι πόλεις αντιπροσωπεύουν το παλκοσένικο αυτής της ιδέας, και είναι σε θέση να μεταβάλουν την ευρωπαϊκή καλλιτεχνική έκφραση σε κύριο στοιχείο ανάπτυξης και γιατί τα νησιά, λόγω της απόστασής τους από τις ηπειρωτικές περιοχές αντιπροσωπεύουν τον πολιτισμό και είναι ορατοί μάρτυρες ιστορικών εποχών, αρχιτεκτονικής, χειροτεχνίας και διαλέκτων που έχουν παραμείνει αναλλοίωτες.
<P>
Συμμερίζομαι ωστόσο πλήρως την τροπολογία που κατέθεσε ο αξιότιμος κύριος Αλαβάνος σε αυτό το ζήτημα και χαίρομαι που την κατέθεσε. Κατά τη διάρκεια της δημόσιας ακρόασης τον προηγούμενο Νοέμβριο όπου μίλησα για τον πολιτισμό και την πολιτική συνοχής, παρουσιάστηκε η ανάγκη ενός στόχου 7 αφιερωμένου στον πολιτισμό, ένας στόχος οριζόντιας μορφής. Με την προβλεπόμενη αναθεώρηση των Διαρθρωτικών Ταμείων υπάρχουν σοβαρές δυσκολίες να ληφθεί υπόψη η ιδέα αυτή, δεδομένης της σημαντικής μείωσης των στόχων γενικότερα. Θα ήταν ωστόσο καλό να αναφερθούμε στις διαφορετικές μορφές υλοποίησης: μια από αυτές θα μπορούσε να αποτελείται από κοινοτικές πρωτοβουλίες στον τομέα της κατάρτισης.

<SPEAKER ID=65 LANGUAGE="SV" NAME="Lindqvist">
Κύριε Πρόεδρε, αυτή είναι μια θετική ανακοίνωση από την Επιτροπή που επισημαίνει τη σημασία του πολιτισμού για την απασχόληση, την περιφερειακή ανάπτυξη και, φυσικά, τις ανταλλαγές μεταξύ περιφερειών και χωρών, καθώς και την καλύτερη χρήση, απ' ότι γίνεται σήμερα, των διαρθρωτικών ταμείων, για την ενίσχυση του τομέα του πολιτισμού.
<P>
Και η έκθεση επίσης είναι θετική. Ενισχύει κατά βάση την ανακοίνωση της Επιτροπής και εφιστά την προσοχή σε π.χ. ιστορικά και αρχιτεκτονικά αξιοθέατα, κάτι που είναι καλό. Στη συνάρτηση αυτή τα διαρθρωτικά ταμεία μπορούν επίσης να αποκτήσουν μια εντελώς διαφορετική σημασία απ' ό, τι είχαν μέχρι τώρα. Ένα άλλο σημαντικό στοιχείο είναι ότι αποτελεί μια διάσπαρτη και καλά κατανεμημένη απασχόληση σε διάφορες περιοχές μιας χώρας.
<P>
Πιστεύω όμως ότι η πιο σημαντική ίσως συμβολή που μπορούμε να προσφέρουμε, με τη μορφή τόσο θέσεων εργασίας όσο και πολιτιστικών ανταλλαγών, υπάγεται σ' έναν άλλον τομέα, συγκεκριμένα στις δραστηριότητες των τοπικών και περιφερειακών συλλόγων και οργανώσεων. Υπάρχει πληθώρα συλλόγων και οργανώσεων που παράγουν μεγάλο κοινωνικό έργο αθόρυβα, το οποίο αξίζει πολλά για την δημοκρατία. Στο πλαίσιο αυτό περιλαμβάνονται οργανώσεις τις οποίες γενικότερα αποκαλούμε ΜΚΟ δηλ. Μη Κυβερνητικές Οργανώσεις, π.χ. στους τομείς του περιβάλλοντος, της φύσης, των σχολείων, του αθλητισμού και της εκπαίδευσης. Υφίστανται δε μεγάλες δυνατότητες ενίσχυσης της τοπικής και περιφερειακής πολιτιστικής ζωής με τη βοήθεια ατόμων και με την ανάπτυξη διαφόρων πολιτιστικών δραστηριοτήτων και αντίστοιχων θεσμικών οργάνων που μπορούν να δημιουργήσουν, τόσο καλύτερες πολιτιστικές ανταλλαγές όσο και θέσεις εργασίας που να είναι σωστά κατανεμημένες σε περιοχές και χώρες.
<P>
Πρόκειται για ορθή επένδυση και εμείς, της Ομάδας των Φιλελευθέρων υποστηρίζουμε ολόψυχα τόσο την ανακοίνωση όσο και την έκθεση.

<SPEAKER ID=66 NAME="Ahern">
Κύριε Πρόεδρε, θα ήθελα να ευχαριστήσω τον εισηγητή για τη σκληρή δουλειά του σε αυτή την έκθεση. Τα προγράμματα για τον πολιτισμό έχουν πολλές δυνατότητες σε κοινοτικό πλαίσιο - δυνατότητες οι οποίες δεν έχουν δυστυχώς πραγματοποιηθεί όλες. Οι πολίτες όχι μόνο ενδιαφέρονται και τα υποστηρίζουν λόγω της ενδογενούς αξίας τους, αλλά συμβάλλουν στην απασχόληση στις περιφέρειες της Ευρώπης. Αυτό αυτή την άποψη θα ήθελα να καλωσορίσω και να υποστηρίξω την πρόταση για διάδοση και μετάδοση πληροφοριών μέσω καινοτόμων βιβλιοθηκών και νέων τεχνολογιών.
<P>
Θα ήθελα επίσης να εκφράσω την ικανοποίηση μου για την παράγραφο 37 της έκθεσης, όπου γίνεται πρόταση για την κινητοποίηση των τοπικών και περιφερειακών αρχών, με τη στενή συμμετοχή της Κοινότητας και γυναικείων οργανώσεων που ενεργοποιούνται στην ενίσχυση της πολιτιστικής κληρονομιάς και του λαϊκού πολιτισμού. Σε αυτό το πλαίσιο, χαίρομαι για τη σημασία που απέδωσε ο εισηγητής στο ρόλο του πολιτισμού στην ειρηνική επίλυση των διαφορών. Το σχέδιο στήριξης για την ειρήνευση και τη συμφιλίωση στη Βόρεια Ιρλανδία είναι ένα μοντέλο δραστηριοποίησης σε λαϊκό επίπεδο και θα μπορούσε να είναι μοντέλο για αυτή την συγκεκριμένη πρόταση προκειμένου να πλησιάσουμε και να υποστηρίξουμε τα λαϊκά στοιχεία.
<P>
Έχει γίνει ιδιαίτερη αναφορά στα διαφορετικά τμήματα της Επιτροπής τα οποία συνεργάζονται στενά στον πολιτιστικό τομέα προκειμένου να διευθετηθούν τα προβλήματα. Τέλος, και αφού η κ. McCarthy αναφέρθηκε στη περιφέρεια της δεν μπορώ και εγώ να αντισταθώ και να μην αναφερθώ στην περιφέρεια μου και την σημασία των κινηματογραφικών επιχειρήσεων αυτή την στιγμή. Τον καιρό αυτό, η Meryl Sreep, γυρίζει μια ταινία βασισμένη σε έναν από τους δραματουργούς μας του 20ου αιώνα. Θα μπορέσω αργότερα να δώσω περισσότερες πληροφορίες.

<SPEAKER ID=67 LANGUAGE="FR" NAME="des Places">
Κύριε Πρόεδρε, κύριε Επίτροπε, αγαπητοί συνάδελφοι η Επιτροπή στην ανακοίνωση της θεωρεί τον πολιτισμό ως τομέα που μπορεί εν δυνάμει να δημιουργήσει θέσεις εργασίας και αναλύει την σχέση που υπάρχει ανάμεσα στον πολιτισμό και την περιφερειακή ανάπτυξη. Είναι αλήθεια ότι ο πολιτισμός αποτελεί ένα από τα σημαντικότερα πλεονεκτήματα της Ευρώπης από οικονομικής απόψεως παρόλο που δεν έχει γίνει επαρκής εκμετάλλευση του. Ο πολιτισμός είναι σημαντική πηγή θέσεων εργασίας στον τουρισμό για παράδειγμα, όπου αντιπροσωπεύει το 7 % των θέσεων εργασίας στην Ένωση.
<P>
Ο συνάδελφος, στην εξαιρετική του έκθεση τονίζει τη σημασία των διαρθρωτικών ταμείων, και ιδιαίτερα στις ζώνες του στόχου 5, για τη χρηματοδότηση των πολιτιστικών προγραμμάτων της Ευρωπαϊκής Ένωσης. Ως εισηγητής της επιτροπής γεωργίας για την Agenda 2000, μελέτησα ιδιαίτερα τις προτάσεις της Επιτροπής στο "πακέτο Σαντέρ». Όμως στο έγγραφο εργασίας το οποίο έχω ήδη συντάξει και διανείμει σε όλα τα μέλη της επιτροπής γεωργίας παρουσίασα τις δυσκολίες που τίθενται από το "πακέτο Σαντέρ» για τις ζώνες του στόχου 5, ζώνες οι οποίες καλύπτουν μεγάλο τμήμα των αγροτικών περιοχών.
<P>
Διαπιστώνουμε ότι η αγροτική πολιτική απουσιάζει σχεδόν από το "πακέτο Σαντέρ», αφού οι ζώνες των στόχων 5α και 5β ενοποιούνται στον στόχο 2. Ο γεωγραφικός περιορισμός για τις ζώνες του στόχου 2, όπως ορίζονται στο "πακέτο Σαντέρ» θα προκαλέσει μια σημαντική επιβράδυνση της αγροτικής πολιτικής. Ο αγροτικός ευρωπαϊκός πολιτισμός υπάρχει και πρέπει να επιβιώσει. Επιτρέψτε μου να σας υπενθυμίσω ότι η γεωργία μας και ο αγροτικός τρόπος ζωής υπάρχουν εδώ και 2500 χρόνια, αντίθετα με αυτή των Ηνωμένων Πολιτειών, όπως αυτή του ομίλου Cairns. Αν θέλουμε να διατηρήσουμε τον ιδιαίτερο χαρακτήρα της ευρωπαϊκής γεωργίας, δηλαδή μία γεωργία η οποία να λαμβάνει υπόψη διάφορους περιορισμούς που προέρχονται από τον αγροτικό πολιτισμό και τη χωροταξία, είναι απαραίτητο να έχουμε φιλόδοξη πολιτική όχι μόνο στον τομέα της αγροτικής πολιτικής αλλά σε όλες τις πολιτικές της Ένωσης, μεταξύ των οποίων και στην πολιτική για τον πολιτισμό.
<P>
Θα τελειώσω αναφερόμενος στα αγροτικά σταυροδρόμια σε πολλές αγροτικές περιοχές, τα οποία είναι σημείο ανταλλαγής των απαραίτητων αυτών πληροφοριών. Δεν θα πρέπει να σταματήσει η χρηματοδότηση τους...
<P>
(Ο Πρόεδρος αφαιρεί τον λόγο από τον ομιλητή)

<SPEAKER ID=68 LANGUAGE="DE" NAME="Lukas">
Kύριε Πρόεδρε! Από την πληθώρα των πολύτιμων και προοδευτικών θεμάτων που περιλαμβάνει η έκθεση αυτή, θα ήθελα να υπογραμμίσω την αναγκαιότητα σύνδεσης της προαγωγής του πολιτισμού και του ποιοτικού τουρισμού. Οι τομείς της πολιτισμικής ποικιλομορφίας, του ποιοτικού τουρισμού και της πολιτικής στον τομέα της απασχόλησης θα πρέπει στο μέλλον να αποτελέσουν ένα είδος χρυσού τριγώνου της ευρωπαϊκής περιφερειακής πολιτικής. Η μεταρρύθμιση των Διαρθρωτικών Ταμείων μετά το 1999 αποτελεί μία πρώτης τάξεως ευκαιρία για την καλύτερη θεμελίωση της πολιτισμικής διάστασης όσον αφορά την προστιθέμενη αξία του ποιοτικού τουρισμού στην πολιτική στήριξης.
<P>
Το Ευρωπαϊκό Κοινοβούλιο ως εστία της ποικιλομορφίας των ευρωπαϊκών πολιτισμών θα πρέπει να δραστηριοποιηθεί ιδιαίτερα σε αυτό το ζήτημα. Ιδιαίτερα ευχαριστώ τον εισηγητή που υπογράμμισε τον αθλητισμό ως πολιτισμική δραστηριότητα, η οποία θα έπρεπε να αξιοποιηθεί και για την καταπολέμηση του ρατσισμού.

<SPEAKER ID=69 NAME="Καραμάνου">
Κύριε Πρόεδρε, νομίζω πως είναι ευτυχής στιγμή για το Ευρωπαϊκό Κοινοβούλιο που ζητητείται σήμερα αυτή η εξαιρετική έκθεση, αφού μόλις κατά τα τελευταία χρόνια, και κάτω από την πίεση των μεγάλων αλλαγών που συντελούνται σε παγκόσμια κλίμακα, αναγνωρίσθηκε η ανάγκη αξιοποίησης του πλούτου της μεγάλης ευρωπαϊκής πολιτιστικής κληρονομιάς.
<P>
Η σημερινή συζήτηση δεν μπορεί παρά να αποτελεί απαρχή μιας σειράς πρωτοβουλιών προκειμένου να σχεδιασθεί και να εφαρμοσθεί μια ολοκληρωμένη ευρωπαϊκή πολιτική για τον πολιτισμό, που όχι μόνο θα περιλαμβάνει την επίτευξη οικονομικών στόχων και τη βελτίωση των δεικτών απασχόλησης, αλλά θα στοχεύει επίσης και στην ποιοτική αναβάθμιση της ζωής των Ευρωπαίων, στην καλύτερη επικοινωνία των λαών, στη δημιουργία βιώσιμης ανάπτυξης και ενός διαφορετικού προτύπου ζωής, που δεν θα θυσιάζει τις ανθρώπινες αξίες στο βωμό της αναζήτησης μεγαλύτερου κέρδους.
<P>
Η επικείμενη διεύρυνση της Ευρωπαϊκής 'Ενωσης σε συνδυασμό με την αναγκαία εμβάθυνση, τη νομισματική ένωση και την ανάγκη δημιουργίας νέων θέσεων απασχόλησης θέτει σε απόλυτη προτεραιότητα αυτόν τον στόχο.
<P>
Χθες, ο έλληνας Αναπληρωτής Υπουργός Εξωτερικών μας υπενθύμισε αυτό που συχνά έλεγε η αείμνηστη Μελίνα Μερκούρη -και δεν μπορεί η Μελίνα Μερκούρη να λείπει από μια συζήτηση για τον πολιτισμό- ότι δηλαδή ο πολιτισμός θα πρέπει να είναι το βαρύ πυροβολικό της ελληνικής πολιτικής. Θα προσέθετα, συμφωνώντας ασφαλώς, ότι θα πρέπει να ισχύσει το ίδιο για την ευρωπαϊκή πολιτική.
<P>
Οι κοινές πολιτιστικές παραδόσεις των ευρωπαϊκών λαών αποτελούν τον απαραίτητο συνεκτικό ιστό για την ευρωπαϊκή ολοκλήρωση και δυναμικό παράγοντα για την ανάπτυξη, την ανταγωνιστικότητα και την καταπολέμηση της ανεργίας. Δυστυχώς, μέχρι στιγμής, ο πολιτισμός υπήρξε ο φτωχός συγγενής της περιφερειακής ανάπτυξης αφού μόνο το 3 % του συνόλου των πιστώσεων των Διαρθρωτικών Ταμείων διατίθενται σε προγράμματα πολιτιστικού χαρακτήρα. Ο ρόλος του πολιτισμού ως παράγοντα ανάπτυξης και οικονομικής συνοχής της 'Ενωσης είναι ανάγκη να ληφθεί σοβαρά υπ'όψη κατά την αναθεώρηση των κανονισμών των Διαρθρωτικών Ταμείων και να καταστεί προτεραιότητα της νέας προγραμματικής περιόδου. Οι πολιτιστικές δραστηριότητες που αναδεικνύουν την ποικιλομορφία της ευρωπαϊκής κοινωνίας, την ομορφιά των διαφορετικών λαϊκών παραδόσεων, τα αρχαιολογικά μνημεία, την αρχιτεκτονική και φυσική κληρονομιά, τα καλλιτεχνικά έργα, μπορούν να αποτελέσουν πηγή δημιουργίας, επαγγελματικής απασχόλησης και περιφερειακής ανάπτυξης.
<P>
Ωστόσο, απαραίτητη προϋπόθεση είναι η πολιτική βούληση της 'Ενωσης για την προώθηση ενός φιλόδοξου σχεδίου δράσης. Πιστεύω πως η Πράσινη Βίβλος για τον πολιτισμό που εκπονείται αυτή τη στιγμή και αναμένεται με πολύ μεγάλο ενδιαφέρον θα δώσει τις σωστές κατευθύνσεις πολιτικής που τόσο πολύ χρειαζόμαστε.

<SPEAKER ID=70 LANGUAGE="DE" NAME="Heinisch">
Κύριε Πρόεδρε, κύριε Επίτροπε, αξιότιμοι συνάδελφοι. Θεωρώ σημαντικό ότι η συμβολή του πολιτισμού στην περιφερειακή ανάπτυξη, όπως φαίνεται σε αυτή τη ανακοίνωση, γίνεται όλο και πιο ορατή. Το άρθρο 128(4) της Συνθήκης υποχρεώνει την Κοινότητα να λάβει υπόψη στη δραστηριότητά της τους πολιτιστικούς τομείς. Μόλις πριν από μερικές εβδομάδες με ρώτησαν γερμανοί φοιτητές στο πανεπιστήμιο Witten για τις δυνατότητες πραγματοποίησης της ακόλουθης αρχής: με ποιο τρόπο θα πετύχουμε να δοθεί βάρος στον τομέα του πολιτισμού στο πλαίσιο των δραστηριοτήτων της Ευρωπαϊκής Ένωσης; Είναι γενικά πάντα σκόπιμο να λαμβάνεται υπόψη ο πολιτισμός, ακόμη και όταν πρόκειται κατά κύριο λόγο για οικονομικά ζητήματα;
<P>
Αυτή η έκθεση δείχνει ότι πράγματι υπάρχουν τομείς, όπως η διαρθρωτική πολιτική, όπου με την πρώτη ματιά δεν φαίνεται να έχει σημασία ο πολιτισμός, όμως με μια προσεκτική ματιά διαπιστώνει κανείς την επιρροή του. Πέρα από αυτό έχει αποδειχθεί ότι τα προγράμματα για τον πολιτισμό βρίσκονται σε απόλυτη συμφωνία με τους στόχους των προγραμμάτων για τη συνοχή και την ανάπτυξη. Ο πολιτισμός μπορεί σύμφωνα με τις υφιστάμενες ρυθμίσεις να ληφθεί υπόψη μόνο όταν αποτελεί συστατικό στοιχείο περιφερειακών ή τοπικών αναπτυξιακών προγραμμάτων για τη δημιουργία διαρκών θέσεων εργασίας.
<P>
Η ανάπτυξη της κοινωνίας μας δείχνει ότι οι υπηρεσίες και η κινητικότητα γίνονται όλο και πιο σημαντικές. Μέσω του ολοένα περισσότερου ελεύθερου χρόνου και των όλο και πιο υψηλών αξιώσεων αυξάνεται η ζήτηση για πολιτιστικούς παράγοντες στον τουρισμό. Ο πολιτιστικός τομέας είναι συνεπώς ένας ιδιαίτερα δυναμικός τομέας του κλάδου παροχής υπηρεσιών, με επίδραση και σε άλλους τομείς, όπως είναι αυτός των μέσων ενημέρωσης, και μπορεί να συμβάλλει θετικά στην απασχόληση. Ωστόσο δεν πρέπει να ξεχνάμε ότι τα μέτρα για τον πολιτισμό έχουν κατά κανόνα έμμεσες επιπτώσεις στην απασχόληση. Κατά συνέπεια είναι αμφίβολο αν αυτά τα μέτρα μπορεί να είναι εξίσου αποτελεσματικά για την επίτευξη του στόχου της δημιουργίας θέσεων εργασίας όπως τα άμεσα επενδυτικά μέτρα.
<P>
Κατά την προώθηση των προγραμμάτων των Διαρθρωτικών Ταμείων, τα κράτη μέλη και οι περιφέρειες θα πρέπει να σταθμίσουν την προώθηση του τομέα του πολιτισμού στο πλαίσιο της συνολικής τους πολιτικής προώθησης. Και στο μέλλον θα πρέπει να αφεθεί στην κρίση των κρατών μελών και των περιφερειών, σύμφωνα με την αρχή της επικουρικότητας, το πώς αυτά θα σταθμίσουν τις πολιτιστικές δραστηριότητές τους.

<SPEAKER ID=71 LANGUAGE="FI" NAME="Myller">
Κύριε Πρόεδρε, υπερβολικά συχνά οι αρμόδιες για την περιφερειακή πολιτική αρχές δεν αξιοποιούν τις δυνατότητες που τους παρέχει ο πολιτισμός ως πηγή καινοτομιών και απασχόλησης. Ελάχιστες μόνον φορές έχει κατανοηθεί ότι ένα πολιτιστικό γεγονός, ένα νέο έργο ή η προστασία ενός τοπίου ή κτιρίου δημιουργεί τόσο άμεσες όσο και έμμεσες θέσεις απασχόλησης. Μερικές, δε, φορές δημιουργεί και περισσότερες θέσεις απ' αυτές που δημιουργούν οι παραδοσιακές παραγωγικές μονάδες. Σχετική αναφορά έκανε και ο Επίτροπος κύριος Bangemann στην προηγηθείσα παρέμβαση του.
<P>
Από την αξιόλογη έκθεση του κυρίου Azzolini προκύπτει ότι δεν έχει αξιοποιηθεί το πολιτιστικό στοιχείο στα πλαίσια των προγραμμάτων για τις περιοχές του στόχου 1 ως μέρος της στρατηγικής για την περιφερειακή ανάπτυξη. Δυστυχώς, το αυτό έχει συμβεί και με τα υπόλοιπα προγράμματα. Στο πρόγραμμα για τις περιοχές του στόχου 6 έχει μόλις συνειδητοποιηθεί, ότι και στον πολιτιστικό τομέα μπορούν να εκπονηθούν αναπτυξιακά έργα. Η τελική αυτή διαπίστωση είναι απόρροια της Διάσκεψης Κορυφής της Βενετίας.
<P>
Το θέμα του πολιτισμού πρέπει να κατανοηθεί σε όλο του το εύρος. Από τη μια ο πολιτισμός είναι το παρελθόν, η κληρονομιά του παρελθόντος και η προστασία του, αλλά και από την άλλη πολιτισμός σημαίνει και τη δημιουργία του νέου, την πραγματοποίηση νέων συλλήψεων, την ικανοποίηση των συναισθημάτων, της αίσθησης του ωραίου και της ανάγκης των ανθρώπων για γνώση. Οι νέες εφαρμογές της τεχνολογίας της πληροφορίας καθώς και η χρήση τους κατά τρόπο που να προωθεί τη συνοχή και τη περιφερειακή ισότητα αποτελούν μέρος του σημερινού πολιτισμού.
<P>
Η διάδοση του πολιτισμού και των πολιτιστικών προϊόντων σε όλους τους πολίτες ανεξάρτητα από τον τόπο διαμονής ή την κοινωνική θέση τους, με βάση την αρχή της ισότητας, προϋποθέτει χρηματοδότηση από το δημόσιο. Γι' αυτό και η Επιτροπή θα έπρεπε όσο το δυνατόν συντομότερα να προβεί στη λήψη των μέτρων τα οποία προτείνονται στην υπό συζήτηση έκθεση, βασικότερα των οποίων είναι η συγκέντρωση επαρκών βασικών πληροφορικών και στατιστικών στοιχείων εν σχέσει με τη συνδρομή των πολιτιστικών δραστηριοτήτων στην απασχόληση, προκειμένου να πεισθούν για τη σημασία τους και οι αρμόδιες για τα προγράμματα αυτά αρχές. Θεωρώ κατά συνέπεια πολύ καλή την ιδέα να προβληθεί έντονα ο πολιτιστικός τομέας στη διάσκεψη σχετικά με την απασχόληση που θα διεξαχθεί τον Νοέμβριο ως παράγων δημιουργίας θέσεων εργασίας.

<SPEAKER ID=72 LANGUAGE="ES" NAME="Varela Suanzes-Carpegna">
Κύριε Πρόεδρε, κύριε Επίτροπε, κυρίες και κύριοι βουλευτές, στη σημερινή συζήτηση προσεγγίζουμε το θέμα του πολιτισμού από μια ασυνήθιστη σκοπιά, από την οικονομική, από τη σκοπιά της συμβολής του στην οικονομική ανάπτυξη, του τεράστιου δυναμικού του ως παράγοντας δημιουργίας θέσεων απασχόλησης και παροχής κινήτρων για την περιφερειακή και τοπική ανάπτυξη. Με δυο λόγια, από τη σκοπιά της συμβολής του στην οικονομική και κοινωνική συνοχή της Ευρώπης.
<P>
Από τότε που ξεκίνησε αυτή η συζήτηση, στη Βενετία το Μάιο του 1996, μια σειρά κοινοτικών εγγράφων έχουν υπογραμμίσει το οικονομικό δυναμικό που ενέχει ο πολιτισμός ως παράγοντας δημιουργίας εξειδικευμένων και μονίμων θέσεων απασχόλησης, με άμεσο ή με έμμεσο τρόπο, καθώς και την εν δυνάμει συμβολή του στην περιφερειακή και τοπική ανάπτυξη.
<P>
Αλλά η έκθεση Azzolini πολύ σωστά επισημαίνει ότι αυτό το δυναμικό δεν έχει μέχρι σήμερα αξιοποιηθεί όπως θα έπρεπε: μόνο το 3 % των συνολικών πιστώσεων των διαρθρωτικών ταμείων προορίζεται για έργα πολιτιστικού ενδιαφέροντος, παρ' ότι το 80 % των δαπανών για τον πολιτισμό καλύπτονται, συγκεκριμένα, από πόρους των διαρθρωτικών ταμείων. Πρόκειται για ένα δεδομένο το οποίο πρέπει να ληφθεί υπόψη στους προβληματισμούς ενόψει της ήδη εξελισσόμενης μεταρρύθμισης της περιφερειακής πολιτικής.
<P>
Όμως η έκθεση Azzolini χαράσσει επίσης νέες και πολύτιμες κατευθύνσεις. Γίνεται λόγος για τη διαφύλαξη της φυσικής κληρονομιάς, πράγμα που θα μπορούσαμε να ονομάσουμε «οικοπολιτισμός» ή πολιτισμός της φύσεως, συνδέοντας με τον τρόπο αυτό τον πολιτισμό με το περιβάλλον.
<P>
Γίνεται λόγος για ποιοτικό τουρισμό. Οφείλουμε να αναγνωρίσουμε, ζητώντας ταυτόχρονα και την προώθηση μιας ποιοτικής πολεοδομίας, τη χρήση των νέων τεχνολογιών που εισάγονται από την κοινωνία της πληροφόρησης, τη συμμετοχή του ιδιωτικού τομέα, των ιδρυμάτων, των χορηγών, τη διασυνοριακή συνεργασία μεταξύ περιφερειών και το γενικευμένο θεσμικό διάλογο ανάμεσα σε όλα τα όργανα της Ευρωπαϊκής Ενωσης, κατά τρόπο ώστε να εφαρμόσουμε έμπρακτα την αρχή της επικουρικότητας, μια τόσο σημαντική αρχή σε θέματα όπως είναι ο πολιτισμός, όπου οι διαπεριφερειακοί, οι περιφερειακοί και οι τοπικοί φορείς διαθέτουν σημαντικές αρμοδιότητες.
<P>
Αλλά δεν θα πρέπει να μας διαφεύγει το γεγονός ότι, παράλληλα με την οικονομική αυτή πλευρά του πολιτισμού, υπάρχει επίσης και ο πολιτισμός ως αυτοσκοπός, ως παράγοντας θεμελιώδους σημασίας για την ατομική και συλλογική ταυτότητα και ενσωμάτωση, που επιτρέπει την επίτευξη ενός ποιοτικού άλματος στην πορεία της ευρωπαϊκής οικοδόμησης, διαμορφώνοντας μια γνήσια και ιστορικής σημασίας κοινότητα αξιών.
<P>
Θέλω να συγχαρώ την Επιτροπή για την πρωτοβουλία της και τον εισηγητή για την έξοχη έκθεσή του. Και ας μου επιτραπεί, Κύριε Πρόεδρε, να κλείσω υπενθυμίζοντας τα λόγια του Jean Monnet: "Αν επιθυμούμε να ξαναφτιάξουμε την Ευρώπη πρέπει να αρχίσουμε από τον πολιτισμό»

<SPEAKER ID=73 LANGUAGE="PT" NAME="Vaz da Silva">
Κύριε Πρόεδρε, κάποτε, στις Ηνωμένες Πολιτείες της Αμερικής, όταν ρώτησα έναν επιχειρηματία για ποιο λόγο αφιερώνει ένα τόσο σημαντικό ποσοστό του προϋπολογισμού του για δράσεις μαικηνισμού στον πολιτιστικό τομέα, αυτός μου απάντησε: "Είναι ο αποτελεσματικότερος τρόπος να κερδίσουμε καλύτερους πελάτες». Πραγματιστική θέση μεν, αλλά ιδιαίτερα σημαντική. Οι Αμερικανοί ανακάλυψαν, δεκάδες χρόνια πριν από μας, το δυναμικό που κρύβει ο πολιτισμός για την αναζωογόνηση της κοινωνίας και για τη διαμόρφωση συνειδητοποιημένων και δραστήριων πολιτών.
<P>
Στην Ευρώπη, ο πολιτισμός βρίσκεται ακόμη σε κατάσταση να ζητά άδεια, για να μην πω ότι βρίσκεται στη θέση του επαίτη! Ακόμη προσπαθεί να μας δώσει να καταλάβουμε κάτι το προφανές: ότι κάθε επένδυση στον πολιτισμό αποβαίνει εξ ολοκλήρου προς όφελος της ίδιας της κοινωνίας, άρα του συνόλου των ανθρώπων που την αποτελούν, είτε αυτοί είναι επιχειρηματίες και πολιτικοί, είτε είναι νέοι, άνεργοι ή μετανάστες. Στην Ευρώπη, στην κοιτίδα του πολιτισμού, ο πολιτισμός συνεχίζει να είναι ένας επαίτης. Αυτό είναι ή δεν είναι παράλογο;
<P>
Η έκθεση Azzolini είναι εξαίρετη. Παραθέτει όλα τα επιχειρήματα ώστε να αποδείξει ότι ο πολιτισμός είναι δομικός παράγοντας της κοινωνίας, ότι υπηρετεί την προώθηση των μεγάλων μας προτεραιοτήτων, που είναι η ιθαγένεια, η συνοχή, η απασχόληση, η ενδυνάμωση της περιφερειακής και τοπικής ταυτότητας, η πάλη κατά του αποκλεισμού. Εγώ θα προσέθετα ότι ο πολιτισμός εξευγενίζει το πνεύμα, πέραν του ότι συνιστά το καταλληλότερο μέσο για να επιτύχουμε να ανοίξει ο δρόμος προς τη διεύρυνση και να κατοχυρωθεί μια νέα έννοια συνεργασίας, διαμορφώνοντας συγχρόνως τους όρους για την ειρήνη.
<P>
Το τραγικό της υπόθεσης είναι ότι κανείς δεν σηκώνεται να διαψεύσει τα λεγόμενά μου. Κανείς απολύτως! Ολοι συμφωνούν, αλλά τ η στιγμή της αναθεώρησης της Συνθήκης, είδαμε το αποτέλεσμα: μηδέν!
<P>
Μας δίδεται τώρα μια μεγάλη ευκαιρία, με την αναμόρφωση των διαρθρωτικών ταμείων και την Ατζέντα 2000, να θέσουμε τον πολιτισμό στο επίκεντρο του ευρωπαϊκού σχεδίου. Είναι σημαντικό η ενέργεια αυτή να μην προωθηθεί μονάχα από την Επιτροπή Πολιτισμού, αλλά από το Κοινοβούλιο στο σύνολό του, και συγκεκριμένα στο πλαίσιο της Ολομέλειας, αλλά επίσης στο πλαίσιο των διακοινοβουλευτικών ομάδων που συγκροτήθηκαν εδώ, ως αποτέλεσμα των ανεπαρκών αποφάσεων του Αμστερνταμ. Κύριε Πρόεδρε, αυτό είναι το μύνημα που οι πολίτες αναμένουν από εμάς. Αυτή είναι μια επανάσταση που αξίζει τον κόπο να κάνουμε!

<SPEAKER ID=74 NAME="Bangemann">
Κύριε Πρόεδρε, θέλω να ευχαριστήσω θερμά τον κύριο Azzolini για τη συμβολή του, γιατί κατόρθωσε να φέρει εις πέρας το δύσκολο έργο της επεξεργασίας των διαφόρων τροπολογιών, κυρίως όμως γιατί βρίσκεται ακόμα εδώ! Είναι κι αυτό μια συμβολή σε μια κάποια πολιτική κουλτούρα. Λυπάμαι πάντοτε όταν κυρίες και κύριοι βουλευτές, όπως ο κύριος Ribeiro και άλλοι, θέτουν ερωτήσεις και μετά δεν είναι παρόντες, όταν κάποιος προσπαθήσει να απαντήσει σε αυτές. Αλλωστε μόνο σε τέτοιες ευκαιρίες είναι δυνατή η επικοινωνία μεταξύ Κοινοβουλίου και Επιτροπής, κατά το μεγαλύτερο μέρος τουλάχιστον.
<P>
Διότι θα ήθελα να πω στον κύριο Ribeiro, ότι ο πολιτισμός σπανίως, ίσως και ποτέ να μην έχει σχέση με πολιτικές πεποιθήσεις. Καλύτερα είναι να αφήνει κανείς τον πολιτισμό μόνο του και να μην τον οικειοποιείται. Τα πολιτικά συστήματα που το προσπάθησαν αυτό ναυάγησαν. Το να σύρεται ο πολιτισμός στη διαμάχη μεταξύ φιλελεύθερων οικονομικών συστημάτων και σοσιαλισμού δεν το θεωρώ σωστό. Επίσης δεν συμφωνώ με τον κύριο Viola - ο οποίος δυστυχώς δεν είναι κι αυτός πια εδώ, αλλά θα το πω παρόλα αυτά, ίσως μπορεί να το διαβάσει από τα πρακτικά - όταν ισχυρίζεται ότι υπάρχουν ιδιαίτερα κομμάτια πολιτισμού που πρέπει να προστατεύσουμε κι ότι θα πρέπει να επικεντρωθούμε σε αυτά, αφήνοντας τα άλλα, που έχουν ούτως ή άλλως βρει μια θέση στην οικονομική ζωή, στην άκρη. Αυτή είναι μια άποψη που δεν συμμερίζομαι. Είναι πολύ δύσκολο να αποφασίσει κανείς τι ανήκει στον πολιτισμό υπ' αυτή την έννοια, τι μπορεί να κρίνει κανείς ως αληθινό πολιτισμό, και τι δεν είναι πολιτισμός. Όσον αφορά τη λεγόμενη ποπ κουλτούρα: η κυρία McCarthy με ρώτησε πριν αν γνωρίζω τις Spice Girls. Αυτό μπορώ να το επιβεβαιώσω. Αυτό όμως δεν αποδεικνύει ότι δεν υποστηρίζω μια ελιτίστικη έννοια του πολιτισμού. Ελπίζω μόνο οι Spice Girls να μην τύχουν αύριο καταδίκης από το Ευρωπαϊκό Κοινοβούλιο όταν θα συζητήσετε την έκθεση της κυρίας Lenz.
<P>
Είμαι λοιπόν της γνώμης ότι δεν πρέπει να υπάρχει ελιτίστικη έννοια του πολιτισμού, αλλά θα πρέπει να προσπαθήσουμε να ορίσουμε τον πολιτισμό όσο αυτό είναι δυνατό. Σ' αυτό περιλαμβάνονται και οι πολιτισμικές αξίες που δεν ανήκουν στο πεπραγμένο, αλλά που είναι κατά κάποιο τρόπο δεδομένες στον άνθρωπο σαν περιβάλλον, του οποίου την πολιτισμική αξία μόνος αυτός αναγνωρίζει και βεβαίως μόνος αυτός μπορεί να διατηρήσει. Γι' αυτό το αναφέραμε και αυτό στη δήλωσή μας.
<P>
Ελπίζω ότι οι επιφυλάξεις που υπάρχουν εδώ κι εκεί, ότι δηλαδή ανακατευόμαστε σε κάποιες αποφάσεις των περιφερειών θα αρθούν γρήγορα. Δεν κάνουμε άλλωστε εδώ τίποτε άλλο από αυτό που γίνεται συνήθως στην περιφερειακή πολιτική: τα προγράμματα και όλα όσα απαιτούν χρηματοδότηση δεν τα επεξεργαζόμαστε εμείς, αλλά οι εκάστοτε περιφέρειες. Υπ' αυτή την έννοια δεν μπορούν να ανακύψουν νέοι κίνδυνοι, η επεξεργασία γίνεται με τον τρόπο που ακολουθείται γενικότερα στην περιφερειακή πολιτική. Κι εδώ, πιστεύω, θα πρέπει μετά από κάποια διαδικασία να κάνει κανείς έναν απολογισμό των όσων έγιναν. Τα πρώτα πιλοτικά προγράμματα που υλοποιούμε ίσως να δείξουν ήδη τι μπορεί να γίνει. Πιστεύω πως θα μπορέσουμε τότε να δούμε πιο καθαρά πώς μπορούμε να θεμελιώσουμε καλύτερα τον σημαντικό αυτό παράγοντα στο μέλλον. Το τι σημαίνει ο πολιτισμός και η διατήρησή του για τις θέσεις απασχόλησης το ανέπτυξα ήδη στην προηγούμενη έκθεση, δεν χρειάζεται λοιπόν να το επαναλάβω.
<P>
Και πάλι θέλω να ευχαριστήσω το Κοινοβούλιο και θέλω να σας παρακαλέσω να δείξετε κατανόηση για το γεγονός ότι ούτε ο συνάδελφός μου Oreja ούτε η συνάδελφός μου δεν μπορούσαν να είναι εδώ σήμερα. Κι εγώ, άλλωστε, δεν είμαι κανένας μυστικός Επίτροπος Πολιτισμού, βρίσκομαι εδώ σήμερα για το θέμα των ταχυδρομίων που βρίσκεται στην ημερήσια διάταξη για τη συνέχεια. Ήταν παρόλα αυτά ιδιαίτερη χαρά μου που είχα την ευκαιρία να πω κάτι και για τον πολιτισμό.

<SPEAKER ID=75 LANGUAGE="DE" NAME="Telkδmper">
Ζήτησα τον λόγο για να πω στον κύριο Bangemann ότι θα γνωρίζει σίγουρα από την κοινοβουλευτική δραστηριότητά του πως σύμφωνα με τη δική μας κοινοβουλευτική κουλτούρα έχουμε συχνά τρεις συνεδριάσεις παράλληλα. Οι συνάδελφοι που δεν μπορούν να είναι εδώ τώρα βρίσκονται σε επιτροπές που συνεδριάζουν παράλληλα, όπως και οι δικοί σας συνάδελφοι, για τους οποίους βρίσκεστε εσείς εδώ. Θα μπορούσατε ίσως να συζητήσετε επ' αυτής της πολιτισμικής διαφοράς με τον κύριο Ribeiro και τους άλλους - τους οποίους θέλω να δικαιολογήσω με την ευκαιρία αυτή - από κοινού σε ένα πολιτισμένο δείπνο. Αυτό είναι σίγουρα μια κοινή πρακτική που συνηθίζετε με τους συναδέλφους μας, στο όνομα των οποίων απάντησα εγώ ή οι άλλοι συνάδελφοι που είναι παρόντες.

<SPEAKER ID=76 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=10>
Ταχυδρομικές υπηρεσίες
<SPEAKER ID=77 NAME="Πρόεδρος">
Η ημερήσια διάταξη προβλέπει την συζήτηση της σύστασης για την δεύτερη ανάγνωση του κ. Simpson (A4-0271/97), εξ ονόματος της Επιτροπής Μεταφορών και Τουρισμού, σχετικά με την κοινή θέση του Συμβουλίου εν όψει της εγκρίσεως της οδηγίας του Ευρωπαϊκού Κοινοβουλίου και του Συμβουλίου που αφορά τους κοινούς κανόνες για την ανάπτυξη της εσωτερικής αγοράς ταχυδρομικών υπηρεσιών της Κοινότητας και την βελτίωση της ποιότητας των παρεχόμενων υπηρεσιών (C4-0223/97-95/0221(COD)).

<SPEAKER ID=78 NAME="Simpson">
Κύριε Πρόεδρε, κατ' αρχήν συγχαρητήρια για την ανάγνωση του τίτλου. Μόνο ο τίτλος είναι περισσότερο από τρία λεπτά από τον χρόνο ομιλίας. Εμείς στην Επιτροπή Μεταφορών το ονομάζουμε ταχυδρομική οδηγία.
<P>
Με τη δεύτερη ανάγνωση της ταχυδρομικής οδηγίας, οδεύουμε προς το τέλος μιας μακράς περιπέτειας. Τα αξιότιμα μέλη του Κοινοβουλίου, γνωρίζουν τη θέση που έλαβε το Σώμα, όχι μόνο κατά την πρώτη ανάγνωση αλλά και στην αρχική Πράσινη Βίβλο καθώς και στις προφορικές ερωτήσεις. Ενώ η Επιτροπή και το Συμβούλιο παρουσιάζονταν διχασμένα στο ζήτημα αυτό, το Κοινοβούλιο ήταν σαφές στις απόψεις του υπέρ της διατήρησης δημόσιας υπηρεσίας σε ορισμένη περιοχή αρκετά μεγάλη ώστε να εξασφαλισθεί καθολική υπηρεσία σε προσιτή τιμή για όλους τους πολίτες της ΕΕ ανεξάρτητα από τον τόπο διαμονής τουςμε εξαίρεση τον κ. Wijsenbeek, φυσικά, ο οποίος είναι πάντοτε η μοναδική περίπτωση μειοψηφίας. Εάν προσθέσουμε σε αυτά την ευχή μας να είναι η βελτίωση των υπηρεσιών ένας από τους στόχους, τότε έχουμε περιληπτικά τη θέση του Κοινοβουλίου.
<P>
Τα υπέρ και τα κατά καθώς και τα επιχειρήματα έχουν συζητηθεί σε προηγούμενες ευκαιρίες και, ειλικρινά, τέτοια εποχή πέρυσι υπήρχαν μικρές πιθανότητες να επιτευχθεί συμφωνία. Ωστόσο, χάριν στην παρέμβαση του Πρόεδρου Chirac στη Σύνοδο Κορυφής του Δουβλίνου καθώς και στην καλή θέληση που επέδειξαν όλες οι πλευρές, υπήρξαν ορισμένες εξελίξεις, με το Συμβούλιο να καταλήγει σε συμφωνία νωρίτερα φέτος, συμφωνία η οποία ήταν πολύ κοντά στις θέσεις του Κοινοβουλίου. Πιστεύω λοιπόν, ως εισηγητής, ότι κατά τη δεύτερη ανάγνωση το Κοινοβούλιο πρέπει να μειώσει τις τροπολογίες στο ελάχιστο έτσι ώστε να διευκολυνθεί μια κοινή συμφωνία στον τομέα αυτό.
<P>
Θα ήθελα ωστόσο να επιστήσω την προσοχή του Κοινοβουλίου σε ορισμένες τεχνικές τροποποιήσεις στο Αρθρο 2 (13) και 5(1) τα οποία προκύπτουν από την Τροπολογία 3 της Επιτροπής Μεταφορών.
<P>
Κατ' αρχήν, ο ορισμός του φορέα παροχής καθολικών υπηρεσιών στο Αρθρο 2(13) πρέπει να είναι: "ο δημόσιος ή ιδιωτικός φορέας ο οποίος παρέχει καθολικές υπηρεσίες ή τμήμα των υπηρεσιών αυτών σε ένα κράτος μέλος, η ταυτότητα του οποίου έχει γίνει γνωστή στην Επιτροπή σύμφωνα με το άρθρο 4'. Στην αρχή του Αρθρου 5(1) θα πρέπει να διαγραφεί το "εξασφαλίζεται η» προκειμένου να μην υπάρχει επανάληψη του Αρθρου 4. Υπογραμμίζω ότι πρόκειται για τεχνικές τροποποιήσεις- και όχι αλλαγές ουσίας ή αρχής.
<P>
Θα ήθελα να ευχαριστήσω τη Γραμματεία του Κοινοβουλίου και όλα τα άτομα, συμπεριλαμβανομένων και των εργατικών συνδικάτων στον τομέα των ταχυδρομείων, για τη βοήθεια που παρείχαν σε ένα περίπλοκο και ευαίσθητο ζήτημα καθώς επίσης το Συμβούλιο και την Επιτροπή για τη βοήθεια τους ιδιαίτερα στα τελευταία στάδια. Πιστεύω ότι εάν το Κοινοβούλιο αποδεχθεί τις τροπολογίες της Επιτροπής Μεταφορών και τις τροπολογίες της δεύτερης ανάγνωσης, τότε όλοι μαζί θα έχουμε κατορθώσει να εξασφαλίσουμε ότι οι στόχοι που θέσαμε στην πρώτη ανάγνωση έχουν επιτευχθεί και έχει υλοποιηθεί η κοινή θέση του Συμβουλίου.
<P>
Υπάρχει ακόμη το εκκρεμές ζήτημα των συνοριακών τελών. Αναμφίβολα και η Επιτροπή και το Κοινοβούλιο θα επανέλθουν στο πρόβλημα αυτό αργότερα. Πιστεύω ωστόσο, ότι εάν θίξουμε το ζήτημα αυτό σε αυτό το στάδιο θα μπορούσε να υπονομευθεί η δυνατότητα να έλθουμε σε συμφωνία με το Συμβούλιο, και για αυτό τον λόγο δεν υποστηρίζω τροπολογίες σε αυτό το ζήτημα. Θα επιθυμούσα ωστόσο να έχω κάποιες ενδείξεις για το ποιά δράση υποστηρίζει η Επιτροπή στο ζήτημα αυτό.
<P>
Τέλος, θα ζητήσω από το Κοινοβούλιο να στηρίξει την Επιτροπή Μεταφορών σε αυτή τη δεύτερη ανάγνωση, και με αυτό τον τρόπο να πει ένα δυνατό όχι, όχι απλώς για την καθολική υπηρεσία αλλά και εκ μέρους του Κοινοβουλίου.

<SPEAKER ID=79 LANGUAGE="DE" NAME="Schmidbauer">
Κύριε Πρόεδρε, αξιότιμοι συνάδελφοι! Ό, τι κρατάει πολύ γίνεται στο τέλος καλό. Αυτή είναι μια σοφή ρήση από τη Γερμανία! Θέλω να μεταφέρω αυτή τη ρήση με κάποια επιφύλαξη στη συζήτηση σχετικά με την οδηγία για τα ταχυδρομεία. Πραγματικά έχει κρατήσει πολύ. Το κατά πόσο είναι καλή η προτεινόμενη οδηγία το θεωρώ αμφίβολο. Η οδηγία θα μπορούσε να είναι πολύ καλύτερη, κυρίως λείπει η κατοχύρωση της κοινωνικής προστασίας για τις εργαζόμενες και τους εργαζόμενους όσον αφορά τα μέτρα αναδιάρθρωσης. Παρόλα αυτά η Ομάδα του Ευρωπαϊκού Σοσιαλιστικού Κόμματος θα δεχθεί αυτή την πρόταση του Συμβουλίου.
<P>
Γνωρίζουμε πόσο δύσκολη υπήρξε η συμφωνία στο Συμβούλιο και δεν θέλουμε να θέσουμε σε κίνδυνο αυτόν τον συμβιβασμό. Η ιδέα μας για καλές και ανταγωνιστικές ταχυδρομικές υπηρεσίες μέσα στην Ένωση προχωρούσε ακόμη παραπέρα. Δυστυχώς, η Επιτροπή υιοθέτησε μόνο λίγες από τις τροπολογίες μας, ενώ αντίθετα η πρόταση του Συμβουλίου έλαβε κατά κύριο λόγο υπόψη την απόφασή μας. Είναι σημαντικό για ολόκληρη την Ένωση να υπάρξουν επιτέλους ρυθμιστικά μέτρα για τις ταχυδρομικές υπηρεσίες, προς τα οποία να μπορούν τα κράτη μέλη να προσανατολίσουν τη νομοθεσία τους. Δυστυχώς οι διατυπώσεις που περιέχονται στην οδηγία περιλαμβάνουν πολύ συχνά τη λέξη "μπορεί» αντί του "πρέπει», και φοβούμαι ότι αυτή η προαιρετική διατύπωση θα χρησιμοποιηθεί από μερικά κράτη μέλη σαν παραθυράκι για να παρακάμψουν τις ευρωπαϊκές διατάξεις.
<P>
Πραγματικά θετικός είναι ο σαφής καθορισμός της καθολικής υπηρεσίας και του προστατευόμενου χώρου. Αυτό θα μπορέσει να εξασφαλίσει την εξυπηρέτηση του τελικού καταναλωτή σε λογική τιμή σε όλες τις περιοχές. Αυτό θα είναι χρήσιμο και για τη συζήτηση που διεξάγεται στη Γερμανία για τον νέο νόμο για τα ταχυδρομεία. Ελπίζω η οδηγία αυτή να τεθεί γρήγορα σε εφαρμογή χωρίς τρίτη ανάγνωση. Τότε θα αρθούν και οι ψευδείς ισχυρισμοί στη χώρα μας, σύμφωνα με τους οποίους η Ευρώπη μας αναγκάζει, παραδείγματος χάριν, να κλείσουμε τα μικρά ταχυδρομεία ή να διενεργούμε συλλογές μόνο δύο φορές την εβδομάδα κ.ο.κ.
<P>
Υποστηρίζω απόλυτα τις τροποποιήσεις που επέφερε ο κύριος Simpson και χαίρομαι που η τροπολογία αριθ. 4 προβλέπει έναν ακριβή προσδιορισμό των ταχυδρομικών υπηρεσιών σε άτομα τυφλά ή με σοβαρά προβλήματα όρασης. Τις δύο τροπολογίες του κυρίου Ferber σχετικά με τα καταληκτικά τέλη, το λεγόμενο remailing , δεν θα τις υπερψηφίσουμε. Οι αιτήσεις αυτές, όσο καλές και λογικές αν μου φαίνονται προσωπικά, δεν θα γίνονταν δεκτές από το Συμβούλιο και θα έθεταν έτσι σε κίνδυνο τον εύθραυστο συμβιβασμό.
<P>
Για το πρόβλημα του remailing θα πρέπει να βρεθεί μια λύση πιο σαφώς καθορισμένη από ό, τι προβλέπεται προς το παρόν στο άρθρο 13, διαφορετικά θα εξακολουθήσουν να μας απασχολούν τα προβλήματα ανταγωνισμού. Γι' αυτό ζητώ από την Επιτροπή να υποβάλει μια ξεχωριστή πρόταση οδηγίας σχετικά με τα καταληκτικά τέλη, το αργότερο τον Δεκέμβριο του 2000, όταν θα καταθέσει την έκθεση για τη νέα οδηγία για τα ταχυδρομεία και τον τρόπο λειτουργίας τους.

<SPEAKER ID=80 LANGUAGE="DE" NAME="Ferber">
Κύριε Πρόεδρε, κύριε Επίτροπε, αγαπητοί συνάδελφοι! Μετά από περισσότερο από ένα χρόνο μας δίνεται σήμερα επιτέλους η δυνατότητα να συζητήσουμε για τις ταχυδρομικές υπηρεσίες, αυτή τη φορά σε δεύτερη ανάγνωση, για την οδηγία με τον απερίγραπτα μακρύ τίτλο. Για να είμαστε ειλικρινείς, η οδηγία αυτή σίγουρα δεν αποτελεί το μεγάλο άλμα προς τα εμπρός. Ως μόνη επιτυχία μπορεί να θεωρηθεί το γεγονός ότι η οδηγία έχει χρονικό περιορισμό - το λέω αυτό εντελώς ανοιχτά - και ως εκ τούτου ασκείται μια σχετική πίεση στα κράτη μέλη να καταστήσουν τις ταχυδρομικές υπηρεσίες τους ανταγωνιστικές και σύμφωνες με τις επιταγές της εσωτερικής αγοράς. Αν δεν είχε γίνει κι αυτό, η οδηγία δεν θα άξιζε το χαρτί στο οποίο είναι γραμμένη.
<P>
Ωστόσο δεν θέλουμε ούτε να διαταράξουμε τα θεμέλια του συμβιβασμού που έκανε το Συμβούλιο των αρμόδιων υπουργών για τις τηλεπικοινωνίες τον περασμένο Δεκέμβριο, γιατί εδώ υπεισέρχονται δύο προβλήματα: α) η πλειοψηφία για τη λήψη της απόφασης, β) πώς θα περάσει στο Συμβούλιο. Για την παροχή βασικών ταχυδρομικών υπηρεσιών και σε αγροτικές περιοχές απαιτείται ένας συγκεκριμένος προστατευόμενος χώρος. Η υποχρέωση παροχής καθολικών υπηρεσιών - δηλαδή μιας συγκεκριμένης ελάχιστης παλέτας ταχυδρομικών υπηρεσιών που πρέπει να προσφέρονται σε όλους τους πολίτες σε αποδεκτό κόστος - είναι επίσης δικαιολογημένη.
<P>
Η Ευρωπαϊκή Χριστιανοδημοκρατική Ομάδα, στην οποία ανήκω κι εγώ, δεν επιδιώκει καμιά διαδικασία μεσολάβησης, παρά θα πρέπει επιτέλους να υπάρξει μια κινητοποίηση στα κράτη μέλη. Το αποφασιστικό ζήτημα όμως είναι το πώς θα οργανώσουμε μια κοινή αγορά, στην οποία θα ρυθμίζεται η κεντρική ευρωπαϊκή αρχή των καταληκτικών τελών σε ένα απαρχαιωμένο σύστημα - αυτό δηλαδή της Παγκόσμιας Ταχυδρομικής Ένωσης. Σε αυτό το ερώτημα δεν έλαβα καμία ικανοποιητική απάντηση μέχρι τώρα. Είναι καταπληκτικό, αγαπητέ Brian Simpson, το πώς διαμόρφωσες την παρέμβασή σου σήμερα με τρόπο ώστε να ικανοποιούνται όλες οι πλευρές. Λίγα έμειναν πλέον από την αγωνιστικότητα και το επαναστατικό πνεύμα που είδαμε στην πρώτη ανάγνωση. Πριν από ένα χρόνο ήμασταν ακόμη σύμφωνοι ότι θα έπρεπε να βρεθεί μια ευρωπαϊκή λύση για το ζήτημα των καταληκτικών τελών. Τώρα, στη δεύτερη ανάγνωση, απαρνούμαστε τις αρχές αυτές μόνο και μόνο για να μην θέσουμε σε κίνδυνο τον συμβιβασμό του Συμβουλίου. Τα συγχαρητήριά μου για το πόσο γρήγορα μάθατε τους κανόνες του παιχνιδιού στη Βρετανία!
<P>
Εμάς ως Ευρωπαϊκή Χριστιανοδημοκρατική Ομάδα μας ενδιαφέρει να φθάσουμε σε μια κοινή αγορά, σε ανταγωνισμό ακόμα και στον τομέα των ταχυδρομείων - έναν ανταγωνισμό όμως που δεν θα παρέχει σε μεμονωμένα κράτη πλεονεκτήματα έναντι άλλων. Ενας προστατευόμενος χώρος, μια υποχρέωση παροχής καθολικών υπηρεσιών που παρακωλύεται - και υπονομεύεται ακόμη - από παράνομο remailing δεν μπορεί να τύχει της αποδοχής μας.
<P>
Κυρία Schmidbauer, τα κροκοδείλια δάκρυά σας πραγματικά με συγκινούν, αλλά αν τα θέλετε όλα αυτά, όπως για παράδειγμα την κοινωνική προστασία, υποστηρίξτε την τροπολογία μου! Τότε θα μπουν τα πράγματα από μόνα τους σε μια σειρά, τότε δεν θα χρειάζεται καν να μιλάμε για μικρά ταχυδρομεία κλπ. στη Γερμανία. Είναι στο χέρι σας αύριο να κάνετε κάτι για τις συντρόφισσες και τους συντρόφους σας!
<P>
Ήθελα να πω κάποια πράγματα, αλλά ο χρόνος μου τελειώνει. Κύριε Επίτροπε, τα καταληκτικά τέλη δεν έχουν διευθετηθεί. Ακόμα και αν αύριο δεν καταφέρουμε να ολοκληρώσουμε το θέμα χάρη στην αντίθεση της απέναντι πλευράς θέλω να σας παρακαλέσω να κάνουμε κάποια πρόοδο. Με μια Παγκόσμια Ταχυδρομική Ένωση δεν μπορούμε να φτιάξουμε εσωτερική αγορά!

<SPEAKER ID=81 LANGUAGE="FR" NAME="Poisson">
 Κύριε Πρόεδρε, κύριε Επίτροπε, θα ήθελα να συγχαρώ τον συνάδελφο κ. Simpson για το εξαιρετικό σχέδιο σύστασης σχετικά με την εναρμόνιση των ταχυδρομικών υπηρεσιών. Το σχέδιο αυτό θα διαδραματίσει αποφασιστικό ρόλο στην οργάνωση του τομέα αυτού στην Ευρώπη, αφού επαναλαμβάνει τις θέσεις του Ευρωπαϊκού Κοινοβουλίου κατά την πρώτη ανάγνωση και την γαλλογερμανική συμφωνία, με πρωτoβουλία του Jacques Chirac, δηλαδή τη δημιουργία μιας καθολικής υπηρεσίας και τον σαφή καθορισμό των υπηρεσιών για τις επιχειρήσεις, για κάθε κράτος μέλος σύμφωνα με την αρχή της επικουρικότητας.
<P>
Σήμερα, ο ταχυδρομικός τομέας έχει άμεση ανάγκη ενός κανονιστικού πλαισίου το οποίο θα εγγυάται νομική εξασφάλιση και οικονομική βιωσιμότητα. Εξάλλου, οι πολίτες και οι επιχειρήσεις αναμένουν από την Ευρωπαϊκή Ένωση να εγγυηθεί δημόσιες υπηρεσίες ποιότητας σε προσιτή τιμή.
<P>
Η ομάδα μου επαναλαμβάνει την προσήλωσή της στις δημόσιες υπηρεσίες, στοιχείο απαραίτητο για την κοινωνική συνοχή, την ισόρροπη χωροταξία και τον αγροτικό χώρο. Σας υπενθυμίζω ότι αυτή η δημόσια υπηρεσία δεν μπορεί να εξασφαλισθεί εάν η οικονομική ισορροπία τίθεται σε κίνδυνο λόγω της ανεξέλεγκτης ελευθέρωσης και ιδιαίτερα λόγω του πάρα πολύ περιοριστικού ορισμού των ειδικών υπηρεσιών.
<P>
Για όλους αυτούς τους λόγους, η ομάδα μου εύχεται να υιοθετηθεί σύντομα η οδηγία αυτή και, αν είναι δυνατόν, κατά τη διάρκεια του Συμβουλίου "τηλεπικοινωνιών» την 1η Δεκεμβρίου. Θα πρέπει να αποφύγουμε τη διαδικασία συνδιαλλαγής η οποία θα μπορούσε να θέσει σε κίνδυνο τη συμφωνία στην οποία με πολύ δυσκολία κατέληξε το Συμβούλιο. Για αυτούς τους λόγους η ομάδα ΕΕυρ. θα ψηφίσει υπέρ του σχεδίου του κ. Simpson.

<SPEAKER ID=82 LANGUAGE="NL" NAME="Wijsenbeek">
Κύριε Πρόεδρε, βρισκόμαστε μπροστά στα απομεινάρια ένος θέματος που κάποτε ξεκίνησε ως πολιτική ελευθέρωσης. Είναι ενδεικτικό ότι όλοι οι προηγούμενοι ομιλητές μίλησαν για τους εργαζόμενους στα ταχυδρομεία και ότι κανείς δεν είπε ούτε λέξη για τον καταναλωτή και το δικαίωμά του να εξυπηρετείται σωστά. Ούτε εσείς, κυρία Schmidbauer δεν το αναφέρατε, διότι και εσείς μιλήσατε μόνο για τους εργαζόμενους στα ταχυδρομεία.
<P>
Το να βρίσκεται ακόμα εδώ η Επιτροπή χωρίς να ντρέπεται, είναι λυπηρό. Διότι αυτό που έγινε, είναι ότι υποκύψαμε σε κατεστημένα συμφέροντα. Ωστόσο, να μην ξεχνάμε τούτο: Το ταχυδρομείο νομίζει μεν ότι κατέχει ένα μονοπώλιο, αλλά από καιρό τα πράγματα έχουν αλλάξει. Τόσο το φαξ, οσο και το ηλεκτρονικό ταχυδρομείο θα αναγκάσουν τις ταχυδρομικές υπηρεσίες να γίνουν κι αυτές ανταγωνιστικές.
<P>
Κατά την πρώτη ανάγνωση, η ομάδα ψήφισε κατά, και δεν ήμουν ο μόνος, κύριε Simpson. Τώρα, στη δεύτερη ανάγνωση, δεν θα πράξουμε το ίδιο. Θέλουμε όμως ένα πράγμα: να προσπαθήσουμε να σώσουμε ό, τι μπορεί ακόμα να σωθεί για τον ευρωπαϊο καταναλωτή, ο οποίος δικαιούται σωστής εξυπηρέτησης, δικαιούται τα γράμματα που στέλνει με το ταχυδρομείο, να φτάνουν μέσα σε εύλογο χρονικό διάστημα. Πρόσφατα γράφτηκε στην Agence Europe ότι μόνον το 80 % των επιστολών φτάνουν στην ώρα τους.
<P>
Και δεν καταλαβαίνω καθόλου πώς μπορεί κάποιος να ισχυρίζεται ότι στην Ευρώπη πληρούνται οι προδιαγραφές. Για το μέλλον, η Επιτροπή πρέπει να βάλλει σαν στόχο να διαφυλάξει αυτές τις προδιαγραφές. Και στις ταχυδρομικές υπηρεσίες που δεν τις πληρούν, να κάνει η Επιτροπή βάσει της Συνθήκης την παρατήρηση ότι ο καταναλωτής είναι ο πρώτος που πλήττεται και ότι για κείνον διαμορφώνουμε την ευρωπαϊκή πολιτική.

<SPEAKER ID=83 LANGUAGE="FR" NAME="Moreau">
Κύριε Πρόεδρε, η παροχή ταχυδρομικών υπηρεσιών, λόγω των κοινωνικών, οικονομικών και πολιτιστικών της διαστάσεων, απορρέει από ένα θεμελιώδες ανθρώπινο δικαίωμα, το δικαίωμα στην επικοινωνία. Δεν μπορεί, συνεπώς, να θεωρηθεί ένα απλό εμπόρευμα το οποίο υπάγεται πλήρως στην αγορά.
<P>
Η κοινή θέση του Συμβουλίου, η οποία συμπεριλαμβάνει τις περισσότερες από τις τροπολογίες του Ευρωπαϊκού Κοινοβουλίου που είχε απορρίψει η Επιτροπή, περιορίζει ουσιαστικά την ελευθέρωση του ταχυδρομικού τομέα αλλά ανοίγει, ωστόσο, μια πόρτα. Βέβαια, έχει επιβραδυνθεί η υλοποίηση των πάρα πολύ φιλελεύθερων σχεδίων της Επιτροπής και ορισμένων κυβερνήσεων των κρατών μελών: έτσι, το άρθρο 7 θεωρεί ειδική υπηρεσία τη διασυνοριακή αλληλογραφία και τη διαφήμιση μέσω ταχυδρομείου τουλάχιστον μέχρι το 2003.
<P>
Η επιθυμία να διαχωριστούν οι περισσότερο αποδοτικοί τομείς προς όφελος των ιδιωτικών επιχειρήσεων είναι καταδικασμένη σε αποτυχία τα προσεχή χρόνια.
<P>
Το Συμβούλιο έπρεπε να λάβει υπόψη του την προσήλωση στις δημόσιες υπηρεσίες των μισθωτών και όσων χρησιμοποιούν το ταχυδρομείο. Σημαντικά κοινωνικά κινήματα ιδιαίτερα στη Γαλλία και τη Γερμανία, εξέφρασαν την θέληση τους να επιτρέψουν να διαλυθεί το δημόσιο ταχυδρομείο. Και οι προσπάθειές τους απέφεραν καρπούς.
<P>
Η μόνιμη παρέμβαση του κοινωνικού κινήματος και της κοινής γνώμης σε αυτό το ζήτημα αποτελεί άλλωστε εγγύηση για να υλοποιηθούν τα κεκτημένα της κοινής θέσης και να αποτύχει η απορρύθμιση η οποία μπορεί να προκληθεί.
<P>
Στην κατεύθυνση αυτή προτείνουμε δυο τροπολογίες προκειμένου να υπάρξουν εγγυήσεις για την ισότητα στην πρόσβαση στις καθολικές υπηρεσίες σε όλους τους χρήστες, με ίδια χρέωση και εξασφάλιση υπηρεσιών ποιότητας για όλους τους χρήστες, ανεξάρτητα από τις γεωγραφικές συνθήκες.
<P>
Θα ήθελα να σας επιστήσω την προσοχή σε δύο σημεία ακόμη. Από τη μια πλευρά, ο αποκλεισμός νέων υπηρεσιών από τις ειδικές υπηρεσίες, θα περιορίσει την ανάπτυξη των δημοσίων υπηρεσιών. Από την άλλη πλευρά, το γεγονός ότι ορισμένα κράτη, μπορούν να υιοθετήσουν πιο φιλελεύθερα μέτρα, γεγονός που εγκυμονεί κινδύνους αθέμιτου ανταγωνισμού και μπορεί να θέσει σε κίνδυνο τη σωστή συνεργασία των ταχυδρομείων της Ευρωπαϊκής Ένωσης.
<P>
Τέλος, το σημείο 3 του άρθρου 7 προβλέπει ότι θα ληφθεί απόφαση το αργότερο την 1η Ιανουαρίου 2000 για τη συνέχιση της απελευθέρωσης των ταχυδρομικών υπηρεσιών, ιδιαίτερα της διαφήμισης μέσω ταχυδρομείου και της διασυνοριακής αλληλογραφίας.
<P>
Όμως πώς μπορούμε να προεξοφλήσουμε ότι η απελευθέρωση αποτελεί μονόδρομο: δεν είναι άραγε αβάσιμο να στηρίξουμε αυτή τη συζήτηση σε μια μελέτη η οποία παρουσιάστηκε πριν από το τέλος του 1998, δηλαδή μερικούς μήνες αφότου τέθηκε σε ισχύ η οδηγία;
<P>
Η εμπειρία από ελευθερώσεις που έχουν ήδη πραγματοποιηθεί θα πρέπει να μας κάνει συνετούς. Ο ανταγωνισμός και οι ιδιωτικοποιήσεις έχουν γενικά αρνητικές συνέπειες για το προσωπικό. Το παράδειγμα της Σουηδίας είναι χαρακτηριστικό: με την απελευθέρωση, καταργήθηκε το 25 % των θέσεων εργασίας, το 30 % των γραφείων έκλεισαν και τα τιμολόγια για τους ιδιώτες αυξήθηκαν κατά 42 % σε τέσσερα χρόνια.
<P>
Θα προσθέσω ότι η επίθεση εναντίον των κρατικών μονοπωλίων καταλήγει συχνά σε συσπείρωση των ιδιωτικών ομίλων που τείνουν να δημιουργήσουν ολιγοπώλια που ελάχιστα ενδιαφέρονται για το γενικότερο συμφέρον και τα οποία επιδίδονται στην κούρσα του κέρδους.
<P>
Η ομάδα μας απαιτεί ακόμη μια φορά να γίνει απολογισμός των ελευθερώσεων που να λαμβάνει υπόψη και τους κοινωνικούς παράγοντες - στους οποίους συμπεριλαμβάνονται το προσωπικό και οι χρήστες - αντί να συνεχίζεται βιαστικά η ελευθέρωση.
<P>
Αντίθετα με την ελευθέρωση η οποία προκαλεί σύγχυση από υλικής αλλά και από ανθρώπινης άποψης, θα επιθυμούσαμε να υπερασπίσουμε και να ενισχύσουμε τις δημόσιες υπηρεσίες, οι οποίες λαμβάνουν καλύτερα υπόψη το γενικό συμφέρον, προκειμένου να υπάρξει αλληλεγγύη ανάμεσα στους λαούς και τα έθνη, με ανάπτυξη συνεταιρισμών προς το αμοιβαίο συμφέρον οι οποίοι θα βασίζονται στις ανθρώπινες ανάγκες. Η συνεργασία ανάμεσα στα ταχυδρομεία των κρατών μελών είναι το μόνο μέσο για να ανταποκριθούμε στις προκλήσεις της εποχής. Θα πρέπει να συνοδεύεται από πραγματικές δυνατότητες παρέμβασης και νέα δικαιώματα για τους εργαζομένους και τους χρήστες. Κάθε κράτος μέλος πρέπει να έχει την ελευθερία επιλογής των συντελεστών, του μονοπωλίου, του καθορισμού των έργων γενικού ενδιαφέροντος και των κριτηρίων διαχείρισης προκειμένου να ενισχυθεί η απασχόληση και η κατάρτιση. Με τον τρόπο αυτό μπορούμε να καταλήξουμε σε μια εναρμόνιση εκ των άνω των ταχυδρομικών υπηρεσιών, προς συμφέρον των λαών και των χωρών της Ένωσης.

<SPEAKER ID=84 LANGUAGE="DE" NAME="Telkδmper">
Κύριε Πρόεδρε, ο τομέας των ταχυδρομείων είναι φλέγον θέμα. Γι' αυτό είναι σημαντική η συμβολή του Κοινοβουλίου όσον αφορά την έκθεση ή την οδηγία για την εσωτερική αγορά ταχυδρομικών υπηρεσιών για να σβήσουμε τη φωτιά που έχει ανάψει. Η συμβολή μας είναι σημαντική για να μην υπάρξουν ανταγωνιστικά μειονεκτήματα κατά την ελευθέρωση των αγορών, κυρίως όμως για να μην υπάρξει μείωση της κοινωνικής προστασίας, αλλά να διατηρηθεί η κοινωνική ασφάλεια και η κοινωνική λειτουργία του ταχυδρομείου.
<P>
Μια ευρωπαϊκή ρύθμιση είναι κατά τη γνώμη μου απολύτως αναγκαία για το διάστημα που οι ευρωπαϊκοί οργανισμοί ταχυδρομείων θα διαπραγματεύονται τη ρύθμιση του θέματος των καταληκτικών τελών. Γνωρίζουμε πως υπάρχουν τεράστια αλληλοσυγκρουόμενα οικονομικά συμφέροντα. Με την τροπολογία αριθ. 19 στο άρθρο 13 παράγραφος 2, δίνεται ένα τέλος στην κατάχρηση που ήταν δυνατή μέχρι τώρα. Για μια κοινή αγορά χρειαζόμαστε κοινές ρυθμίσεις. Δεν πρέπει να επικαλούμαστε εθνικά επιχειρήματα, στην Παγκόσμια Ταχυδρομική Ένωση πρέπει να επιχειρηματολογήσουμε ως Ευρωπαϊκή Ένωση. Τη νομική βάση όμως για όλες τις μελλοντικές νομικές διατάξεις για την ελευθέρωση της αγοράς των ταχυδρομείων θα πρέπει να αποτελέσει το άρθρο 100 α. Σε αυτό συναντήσαμε μικρή υποστήριξη από την Επιτροπή στην πρώτη ανάγνωση. Χαιρόμαστε που το Συμβούλιο συμπεριέλαβε τα αιτήματά μας, που συμμερίστηκε τη γνώμη μας και ευχόμαστε να είναι καλύτερα τα πράγματα στη δεύτερη ανάγνωση.
<P>
Πρέπει να διατηρήσουμε την κοινωνική ασφάλεια για την εργασία στον τομέα των ταχυδρομείων, γι' αυτό είναι σημαντικό να πρυτανεύσει εδώ και η πολιτική. Πιστεύω πως δεν πρέπει να διαμορφωθούν τα πράγματα όπως στους εργαζόμενους στον ιδιωτικό τομέα. Είδαμε ειδικά στις ΗΠΑ πώς εξουδετερώθηκαν θέσεις εργασίας στη UPS. Αυτό δεν πρέπει να συμβεί στην Ευρωπαϊκή Ένωση. Εγώ ο ίδιος εργάστηκα ως ταχυδρόμος για μεγάλο χρονικό διάστημα. Ξέρω πως η κοινωνική λειτουργία των ταχυδρομείων είναι σημαντική, για ηλικιωμένους, για περιοχές που είναι υπανάπτυκτες. Δεν θα πρέπει να υπάρξει λοιπόν διάκριση μεταξύ των περιοχών ούτε για τους αποστολείς ούτε για τους παραλήπτες. Επειδή υπάρχει κοινωνική δέσμευση πρέπει να υπάρχει και κρατικός έλεγχος. Από κει και πέρα μπορούν να υπάρξουν δημόσιοι ή ιδιωτικοί παροχείς υπηρεσιών. Εύχομαι να φθάσουμε σε κάποια λύση που θα σέβεται τους καταναλωτές και τους εργαζόμενους στα ταχυδρομεία και ότι θα μπορέσουμε τότε να διευθετήσουμε και το θέμα των καταληκτικών τελών.

<SPEAKER ID=85 LANGUAGE="FR" NAME="Dary">
Κύριε Πρόεδρε, αγαπητοί συνάδελφοι, η πρόταση οδηγίας που συνέταξε η Επιτροπή, αποτελεί ένα σημαντικό βήμα για τη δημιουργία μιας ενιαίας αγοράς ταχυδρομικών υπηρεσιών στην Ευρωπαϊκή Ένωση.
<P>
Οι πιο ένθερμοι υποστηρικτές των δημοσίων υπηρεσιών δεν θα βρουν σε αυτό το κείμενο τις εγγυήσεις που προκύπτουν από την παροχή υπηρεσιών τέτοιας φύσης, ακόμη κι αν η Επιτροπή δεχθεί, στη δεύτερη ανάγνωση, όπως το ελπίζω και το εύχομαι τις τροποποιήσεις που προτείνει ο εισηγητής και αποδέχθηκε η Επιτροπή Μεταφορών και Τουρισμού.
<P>
Όμως δεν υπάρχουν εγγυήσεις στους κυριότερους τομείς παρά μόνο για μερικά χρόνια, είτε πρόκειται για την ποιότητα των υπηρεσιών, είτε πρόκειται για την ισότητα των πολιτών στα τιμολόγια, είτε πρόκειται για την περιοχή όπου παρέχεται η υπηρεσία, συμπεριλαμβανομένων και των περιφερειακών και νησιωτικών περιοχών, είτε πρόκειται για τη μονιμότητα εκατοντάδων χιλιάδων υπαλλήλων του τομέα αυτού.
<P>
Εν τούτοις, η υλοποίηση της οδηγίας παρουσιάζει το πλεονέκτημα ότι καθορίζει ένα κανονιστικό πλαίσιο και η υιοθέτησή της συνεπάγεται την απόρριψη τουλάχιστον του περίεργου κειμένου που επεξεργάστηκε η Επιτροπή και το οποίο χαρακτηρίζεται ως "οδηγίες εφαρμογής», ένα εντελώς ανακόλουθο σε σχέση με την οδηγία κείμενο, στην οποία υποτίθεται ότι αναφέρεται.
<P>
Το Ευρωπαϊκό Κοινοβούλιο κατόρθωσε, μέσα σε όλα αυτά, να παραμείνει σαφές και σταθερό στις απόψεις του, και ακόμη και αν δεν επαναλήφθηκαν όλες οι τροποποιήσεις της πρώτης ανάγνωσης, η σαφήνεια και η σταθερότητα αυτή επέτρεψαν στο Συμβούλιο να βρει μια συμβιβαστική λύση και οδήγησαν την Επιτροπή να είναι περισσότερο προσεκτική προς τους προσανατολισμούς που θα ήθελε το Κοινοβούλιο να δώσει σε αυτή τη οδηγία. Από αυτή την άποψη, ο εισηγητής κύριος Brian Simpson, με την επιμονή του και την ποιότητα της εργασίας του, αξίζει συγχαρητήριων και ευχαριστιών.

<SPEAKER ID=86 LANGUAGE="NL" NAME="Van Dam">
Κύριε Πρόεδρε, οι ταχυδρομικές υπηρεσίες αποτελούν μια βασική λειτουργία στην κοινωνική ζωή. Οπότε οι μεγάλες διαφορές ανάμεσα στα κράτη μέλη στην ποιότητα αυτής της λειτουργίας, συνιστούν μεγάλο πρόβλημα. Εκεί που η ποιότητα είναι χαμηλή, δεν φταίνε μόνον οι γεωγραφικές διαφορές, αλλά η έλλειψη αποτελεσματικότητας. Μια ενίσχυση της επίδρασης της αγοράς, θα βελτίωνε οπωσδήποτε την ποιότητα. Εν τούτοις, στην κοινή του θέση το Συμβούλιο αναβάλλει για πέντε χρόνια τουλάχιστον την πραγματική απελευθέρωση της ταχυδρομικής αγοράς. Κι όμως, στη Σουηδία η απελευθέρωση των ταχυδρομικών υπηρεσιών είχε καλά αποτελέσματα. Όπως και το Κοινοβούλιο κατά την πρώτη ανάγνωση, η πλειοψηφία του Συμβουλίου τάχθηκε υπέρ των βραχυπρόθεσμων συμφερόντων των αναποτελεσματικών ταχυδρομικών υπηρεσιών, ιδίως στα μεγάλα κράτη μέλη της Ένωσης. Υπέταξαν σ'αυτά, τα συμφέροντα των πολιτών και των επιχειρήσεων.
<P>
Η απελευθέρωση του άμεσου ταχυδρομείου και των διασυνοριακών εισερχομένων ταχυδρομικών αποστολών, όχι μόνον αναβλήθηκε, αλλά Συμβούλιο και Κοινοβούλιο καλούνται μάλιστα ν'αποφασίσουν εκ νέου γι'αυτό, το έτος 2000. Κι όλο αυτό το διάστημα το θέμα θα μένει στην πολιτική ατζέντα και, πολύ σοβαρότερο, στην Ευρωπαϊκή Ένωση ο ταχυδρομικός τομέας θα μείνει πολύ πίσω. Το Συμβούλιο όφειλε να ορίσει ένα ξεκάθαρο χρονοδιάγραμμα για την απελευθέρωση. Δυστυχώς όμως, το Συμβούλιο διεύρυνε κι άλλο τα περιθώρια να αποφύγει κανείς από την υποχρέωση ομοιόμορφης εξυπηρέτησης. Διότι οι εθνικές αρχές μπορούν μόνες τους ν'αποφασίσουν για την εφαρμογή εξαίρεσης, υποσκάπτοντας έτσι σοβαρά την αρχή της ομοιόμορφης εξυπηρέτησης. Λείπει επίσης στην κοινή θέση μια προδιαγραφή για τη διανομή των εσωτερικών ταχυδρομικών αποστολών, οπότε η ζημιογόνος καθυστέρηση σε διάφορα κράτη μέλη θα παραμείνει.
<P>
Η κριτική μου για την κοινή θέση, σημαίνει ότι δεν είμαι καθόλου ευχαριστημένος με την έκθεση της Επιτροπής Μεταφορών και Τουρισμού, που συνέπεσε σε μεγάλο βαθμό με την θέση του Συμβουλίου. Και έχοντας υπόψη της θέσεις της πλειοψηφίας αυτής της επιτροπής, δεν τρέφω πολλές ελπίδες να βελτιωθεί η έκθεση.
<P>
Σε μια εποχή όπου η τεχνολογική εξέληξη καθιστά όλο και πιο ελκυστικές τις εναλλακτικές λύσεις για το κλασσικό ταχυδρομείο, οι ταχυδρομικές υπηρεσίες παραμένουν αναποτελεσματικά μονοπώλια. Υπάρχει φόβος ότι έτσι θα χάσουν ένα ακόμη πιο μεγάλο μερίδιο της αγοράς απ' ό, τι θα έχαναν με μια περιορισμένη απελευθέρωση.

<SPEAKER ID=87 LANGUAGE="IT" NAME="Bellerι">
Kύριε Πρόεδρε, αξιότιμοι συνάδελφοι, η έκθεση του κυρίου Simpson την οποία εξετάζουμε σε δεύτερη ανάγνωση, η οποία αφορά κοινούς κανόνες για την ανάπτυξη της εσωτερικής αγοράς και των κοινοτικών ταχυδρομικών υπηρεσιών και την βελτίωση της ποιότητας των υπηρεσιών, έχει ιδιαίτερη σημασία. Αρκεί να αναλογιστούμε τον αριθμό των επιτροπών στις οποίες δόθηκε για γνωμοδότηση, ανάμεσα στις οποίες η Επιτροπή Προϋπολογισμών, η Επιτροπή Οικονομικής, Νομισματικής και Βιομηχανικής Πολιτικής, η Επιτροπή Νομικών Θεμάτων και άλλες.
<P>
Θα ασχοληθώ με μια προβληματική η οποία προετοιμάζονταν ήδη από το 1992. Εμείς, της Εθνικής Συμμαχίας θα ψηφίσουμε υπέρ των τροπολογιών οι οποίες έχουν ως στόχο μια πραγματικά καλύτερη και ίση οργάνωση των διασυνοριακών τελών στην Ευρωπαϊκή Ένωση. Θα ήθελα εδώ να υπενθυμίσω την τροπολογία 7, η οποία επιβάλλει στα κράτη μέλη το ίδιο επίπεδο ποιότητας για τις αποστολές εσωτερικού και εξωτερικού και την τροπολογία 5 στην οποία πρέπει να συμβιβαστεί η προστασία εφαρμογής ενιαίων τελών, όπως υποστηρίζει το Κοινοβούλιο, με την παροχή στους φορείς παροχής ταχυδρομικών υπηρεσιών της δυνατότητας να συνάπτουν συμφωνίες με τους πελάτες σε θέματα τιμών.
<P>
Καλά έκανε ο εισηγητής- και χαίρομαι για αυτό- να προτείνει την υιοθέτηση μια κοινής θέσης εκ μέρους του Κοινοβουλίου, στη βάση ελαχίστων βελτιώσεων στο τελικό κείμενο, βελτιώσεις που θα μπορούσαν να γίνουν δεκτές στο Συμβούλιο και στην Επιτροπή και οι οποίες έχουν στόχο την ανάπτυξη και τη διευκρίνιση του γενικού στόχου της οδηγίας.

<SPEAKER ID=88 LANGUAGE="EN" NAME="Newman">
Κύριε Πρόεδρε, όπως έχω συχνά αναφέρει ενώπιον του Κοινοβουλίου, είμαι πρώην εργαζόμενος των ταχυδρομείων και έχω στενούς δεσμούς με τα σωματεία των εργαζομένων στα ταχυδρομεία και εκπροσωπώ κυρίως τους περισσότερο από μισό εκατομμύριο πελάτες των ταχυδρομείων της εκλογικής μου περιφέρειας. θα ήθελα να συγχαρώ τον εισηγητή Brian Simpson, για τον τρόπο με τον οποίο χειρίστηκε τη συζήτηση για τις ευρωπαϊκές ταχυδρομικές υπηρεσίες και οδηγίες τα τελευταία χρόνια.
<P>
Τα δικαιώματα των κρατών μελών να έχουν τα ταχυδρομικά γραφεία τα οποία παρέχουν καθολικές υπηρεσίες, τη συλλογή, διαλογή, μεταφορά και παράδοση της αλληλογραφίας και η διατήρηση προσιτής για όλους τιμής αποστολής επιστολών, θα συμβάλει στην προάσπιση των συμφερόντων των καταναλωτών και των υπαλλήλων των ταχυδρομείων.
<P>
Είμαι ευχαριστημένος γιατί το Συμβούλιο υιοθέτησε τελικά την κοινή θέση για την οδηγία και αποτίω φόρο τιμής στο Πρόεδρο Chirac, ο οποίος ώθησε το Συμβούλιο να εξετάσει τη θετική άποψη όλων των γαλλικών κομμάτων τα οποία θεωρούν τις ταχυδρομικές υπηρεσίες ως μια βασική δημόσια υπηρεσία. Στην περίπτωση που η Επιτροπή συνεχίσει με την ανακοίνωσή της σχετικά με τον ανταγωνισμό στον τομέα των ταχυδρομείων, θα πρέπει να υπάρξει τροποποίηση του δημοσιευμένου σχεδίου ώστε να συμβαδίζει με την οδηγία. Η οδηγία είναι αποτέλεσμα συμφωνίας του δημοκρατικά εκλεγμένου Ευρωπαϊκού Κοινοβουλίου και της συντριπτικής πλειοψηφίας των δημοκρατικά εκλεγμένων κυβερνήσεων των κρατών μελών στο Ευρωπαϊκό Συμβούλιο Υπουργών.
<P>
Με όλο τον σεβασμό στους Επιτρόπους Bangemann και Van Miert, θα ήθελα να τους υπενθυμίσω ότι οι Επίτροποι διορίζονται και δεν εκλέγονται και θα πρέπει να το ενθυμούνται αυτό όταν σκέφτονται να ανατρέψουν δημοκρατικά λαμβανόμενες αποφάσεις Είναι προς όφελος των κρατών της Ευρώπης να έχουμε αποτελεσματικές και προσιτές ταχυδρομικές υπηρεσίες γιατί αυτό αντανακλά το γεγονός ότι οι ταχυδρομικές υπηρεσίες είναι δημόσιες υπηρεσίες.

<SPEAKER ID=89 LANGUAGE="SV" NAME="Stenmarck">
Κύριε Πρόεδρε, από τομέα σε τομέα προωθείται σήμερα το αίτημα της απελευθέρωσης και φιλελευθερoποίησης. Αυτό το κάνουμε διότι τα παλαιά μονοπώλια δεν ανταποκρίνονται στις απαιτήσεις για αποτελεσματικές υπηρεσίες, απαιτήσεις που όλoι δικαιούμαστε να θέσουμε. Το κάνουμε επίσης για να μπορέσουμε να ακολουθήσουμε την τεχνολογική εξέλιξη στους διάφορους τομείς, και το κάνουμε για να μπορέσουμε να μειώσουμε τις τιμές. Έτσι έχουν τα πράγματα σε μια σειρά από διάφορους τομείς, με τη μεγάλη και λυπηρή δυστυχώς εξαίρεση, μέχρι στιγμής, της λειτουργίας του ταχυδρομείου.
<P>
Αν η απόφαση που είχε λάβει το Ευρωκοινοβούλιο κατά την πρώτη ανάγνωση, πριν από έναν χρόνο και λίγο περισσότερο, ήταν η τελική τοποθέτηση, τότε που οι χώρες είχαν πραγματοποιήσει την απαραίτητη απελευθέρωση και δημιούργησαν ως εκ τούτου εναλλακτικές λύσεις και ανταγωνισμό προς το παλαιό ταχυδρομικό μονοπώλιο, θα είχαν κατά πάσα πιθανότητα εξαναγκαστεί να ξαναρυθμίσουν μέρη, τουλάχιστον, της λειτουργίας του ταχυδρομείου. Θα ήταν εντελώς παράλογο αν είχαμε λάβει μια τέτοια απόφαση. Πριν από ένα χρόνο, το θέμα ήταν πολύ περισσότερο οι ρυθμίσεις και πολύ λιγότερο η φιλελευθεροποίηση και ο ελεύθερος ανταγωνισμός. Ευτυχώς, η Επιτροπή είναι περισσότερο διορατική απ' ό, τι είναι αυτό το Κοινοβούλιο. Γι'αυτό θέλω να απευθύνω ένα ευχαριστώ στον Επίτροπο κ. Bangemann.
<P>
Από τις 57 τροπολογίες που το Κοινοβούλιο ενέκρινε, υπάρχουν σήμερα πολύ λίγα πράγματα, κάτι το οποίο θεωρώ ότι είναι θετικό. Για τις χώρες της ΕΕ που προώθησαν το αίτημα του ελεύθερου ανταγωνισμού στο τομέα των ταχυδρομείου, υπάρχει τώρα η δυνατότητα να συνεχίσουν αυτή την εξέλιξη προς μία κατεύθυνση φιλελευθεροποίησης, κάτι που επίσης είναι θετικό. Όσον αφορά την Σουηδία, αυτή είναι μια εξέλιξη η οποία, πέραν των άλλων, ελήφθη βήμα προς βήμα, με μια σημαντική πολιτική ενότητα. Αυτό συνεπάγεται ότι τώρα υπάρχει μια ποικιλία εναλλακτικών λύσεων, και πολλές νέες επιχειρήσεις δημιούργησαν πολλές νέες θέσεις εργασίας. Αυτό το λέω απευθυνόμενος ιδιαίτερα στον κ. Moreau: η μείωση του αριθμού των εργαζομένων στο προηγούμενο ταχυδρομικό μονοπώλιο, τόσο στη Σουηδία όσο και στις άλλες χώρες, είναι ένα επακόλουθο περισσότερο της τεχνολογικής ανάπτυξης παρά του ανταγωνισμού. Αντιθέτως ο ανταγωνισμός έχει δημιουργήσει πολλές νέες θέσεις εργασίας.

<SPEAKER ID=90 NAME="Θεωνάς">
Κύριε Πρόεδρε, οι ταχυδρομικές υπηρεσίες αποτελούν υπηρεσίες κοινωνικού χαρακτήρα και από αυτή τη σκοπιά θα έπρεπε να αντιμετωπίζεται τόσο η αποδοτικότητά τους όσο και το επίπεδο ποιότητας των παρεχόμενων υπηρεσιών. Και σ'αυτή την περίπτωση όμως, όπως συνέβη και με τους υπόλοιπους τομείς κοινής ωφέλειας, επιχειρείται μια απορρυθμιστική απελευθέρωση του τομέα και η ουσιαστική κατάργηση της έννοιας της καθολικής υπηρεσίας σε βάρος της ποιότητας των υπηρεσιών και των πολιτών.
<P>
Η παράδοση σε ιδιώτες των πιο προσοδοφόρων επιμέρους τομέων και υπηρεσιών σημαίνει αντικειμενικά τη συρρίκνωση στο ελάχιστο της δημόσιας υπηρεσίας, με συνέπεια την υποβάθμιση των παρεχόμενων υπηρεσιών για το μεγαλύτερο μέρος των χρηστών, των ιδιωτών και των μικρών επιχειρήσεων. Ταυτόχρονα, θίγεται άμεσα το εργασιακό καθεστώς των εργαζομένων, που μεταφράζεται σε σημαντική απώλεια θέσεων εργασίας στους ταχυδρομικούς οργανισμούς, που απασχολούν 1.500.000 εργαζόμενους.
<P>
Είναι γεγονός, κ. Πρόεδρε, ότι η κοινή θέση του Συμβουλίου έκανε δεκτές ορισμένες θέσεις και προτάσεις του Ευρωπαϊκού Κοινοβουλίου που επιτρέπουν την ενίσχυση, σε κάποιο βαθμό και για όσο χρόνο θα ισχύουν οι σχετικές ρυθμίσεις, της ικανότητας των δημοσίων φορέων παροχής ταχυδρομικών υπηρεσιών να προσφέρουν κάποιες υπηρεσίες προσιτές στους ευρωπαίους πολίτες. Ωστόσο, η περιορισμένη χρονική διάρκεια ισχύος των ρυθμίσεων αυτών και η άρνηση του Συμβουλίου να δεχθεί προτάσεις που αφορούν στην προστασία των δημοσίων ταχυδρομικών φορέων έναντι των ενιαίων τελών σε μια απελευθερωμένη αγορά ταχυδρομικών υπηρεσιών δημιουργεί έντονες ανησυχίες για την τύχη της δημόσιας υπηρεσίας, αλλά και για το επίπεδο παροχής υπηρεσιών στις μειονεκτικές ορεινές, νησιωτικές και αγροτικές περιοχές, όπου φυσικά το ενδιαφέρον των ιδιωτικών επιχειρήσεων, ελλείψει κερδών, είναι ανύπαρκτο, ενώ οι δημόσιοι φορείς σε λίγο δεν θα είναι σε θέση να προσφέρουν υπηρεσίες.
<P>
Εμάς, κ. Πρόεδρε, μας ενδιαφέρουν και οι εργαζόμενοι του τομέα, αλλά και οι χρήστες των υπηρεσιών, ιδιαίτερα των μειονεκτικών περιοχών που, κάτω από το καθεστώς της πλήρους απελευθέρωσης της αγοράς, θα εγκαταλειφθούν στην τύχη τους. Γι'αυτό, νομίζω ότι οι σχετικές τροπολογίες που έχουμε υποβάλει πρέπει να εγκριθούν από το Ευρωπαϊκό Κοινοβούλιο.

<SPEAKER ID=91 LANGUAGE="FI" NAME="Paasio">
Κύριε Πρόεδρε, το δικαίωμα αποστολής και παραλαβής ταχυδρομείου ανήκει στα θεμελιώδη ανθρώπινα δικαιώματα σε πολιτισμένο κράτος. Είναι, επομένως, καθήκον της κοινωνίας να επιμελείται την εφαρμογή του. Επίσης σε χώρες με μεγάλη έκταση και αραιοκατημένες, οι ταχυδρομικές υπηρεσίες πρέπει να είναι προσιτές εξίσου σε όλες τις περιοχές και σε όλους τους πολίτες. Η αρχή αυτή βρίσκεται αναπόφευκτα, τουλάχιστον εν μέρει, σε αντίθεση με τις αρχές της ελεύθερης αγοράς. Πρέπει να δοθεί η δέουσα φροντίδα, ώστε η απελευθέρωση και η εξάπλωση των ταχυδρομικών υπηρεσιών να μην οδηγήσουν στον περιορισμό των ταχυδρομείων, που λειτουργούν ως δημόσιες υπηρεσίες στη βάση της ισότιμης αντιμετώπισης των πολιτών και των γεωγραφικών περιφερειών.
<P>
Είναι δύσκολο να αποφύγουμε την εντύπωση ότι στη συζήτηση επί των δημόσιων υπηρεσιών το θέμα, μεταξύ των άλλων, της ελεύθερης το δυνατότερον παραχώρησης σε διάφορες εταιρείες της αγοράς των ταχυδρομικών υπηρεσιών δεν θα καταστεί, σε κάποιο βαθμό, στο κυριότερο ζήτημα αρχής. Πρέπει έγκαιρα να δοθεί η αναγκαία προσοχή σε μια τέτοιου είδους εξέλιξη. Είναι σαφές, πως η επιθυμία εισόδου στην αγορά των ταχυδρομικών υπηρεσιών δεν διακατέχεται γενικά από την πρόθεση εξασφάλισης προς τους πολίτες και τις επιχειρήσεις καλύτερων και πιο πολύπλευρων υπηρεσιών, αλλά από την πρόθεση άσκησης κερδοφόρας επιχειρησιακής δραστησιότητας. Αποτέλεσμα αυτού θα είναι η εστίαση του ενδιαφέροντος κυρίως στα μεγάλα αστικά κέντρα, όπου η δραστηριότητα θα έχει οικονομικά οφέλη. Οι ταχυδρομικές υπηρεσίες των απομακρυσμένων και αραιοκατοικημένων περιοχών θα αφεθούν στην υποχρέωση του δημόσιου τομέα, χωρίς τη δυνατότητα μεγάλων οικονομικών κερδών. Τα οικονομικά αποτελέσματα θα είναι συνήθως αρνητικά, για την κάλυψη δε των οποίων θα απαιτηθούν πόροι των φορολογουμένων.
<P>
Η εξέλιξη αυτή των πραγμάτων στο πλαίσιο βαρέων δημοσιονομικών πιέσεων θα οδηγήσει στην εξασθένηση των προσφερόμενων ταχυδρομικών υπηρεσιών και στην παραμέληση της σπουδαίας αρχής της ισότητας. Απαιτείται άμεση επέμβαση ώστε να μπορέσει η κοινωνία να προστατεύσει, κατά το αναγκαίον, τα δικαιώματα των κατοίκων απομακρυσμένων περιοχών. Η ανάληψη των ταχυδρομικών υπηρεσιών ως επιχειρηματικής δραστηριότητας ενέχει σημαντικά προβλήματα ευθύνης για τα οποία δεν έχει γίνει επαρκής συζήτηση.

<SPEAKER ID=92 LANGUAGE="NL" NAME="Cornelissen">
Κύριε Πρόεδρε, θά'θελα να συγχαρώ τον συνάδελφο κ. Van Dam για την παρθενική ομιλία του: ξεκάθαρη και σαφή, όπως μας είχε συνηθίσει ο προκάτοχός του. Συγχαίρω επίσης τον συνάδελφο Brian Simpson για την κοινή θέση του Συμβουλίου. Λίγες περιπτώσεις γνωρίζω που το Συμβούλιο απέκλινε τόσο πολύ από μια πρόταση της Επιτροπής για ν'ανταποκριθεί στις θέσεις του εισηγητή και της κοινοβουλευτικής πλειοψηφίας. Υπ' αυτές τις συνθήκες, θεωρώ βασικό το να εγκριθεί η οδηγία το συντομότερο. Ζητώ λοιπόν απ' τους συναδέλφους να το σκεφτούν καλά πριν εγκρίνουμε τροπολογίες που θα οδηγήσουν στη διαδικασία μεσολάβησης, άρα σε νέα καθυστέρηση. Έχουν και οι ταχυδρομικές υπηρεσίες και επιχειρήσεις την δίκαιη απαίτηση να ξεκαθαρίσει η πολιτική επιτέλους τα πράγματα, ώστε να μπορέσουν ν'αναπτύξουν μια πολιτική για το μέλλον, μια πολιτική στην οποία το συμφέρον του καταναλωτή πρέπει να αποτελεί το κύριο μέλημα.
<P>
Θά'θελα να μάθω απ' τον Επίτροπο αν ευσταθεί η άποψή μου ότι, σε περίπτωση που θα εγκριθούν οι τροπολογίες αριθ. 7 ως 12, πιθανόν να σημειωθεί νέα καθυστέρηση. Η παρούσα οδηγία αποτελεί ένα πολύ δειλό βηματάκι στον δρόμο προς την ενιαία αγορά ταχυδρομικών υπηρεσιών, όπου υπάρχει θέση για μια περιορισμένη λειτουργία της αγοράς, προς όφελος του καταναλωτή. Το να υποβαθμισθεί κι άλλο, όπως στοχεύουν ορισμένες απ' τις προαναφερόμενες τροπολογίες, δεν είναι καλό ούτε για τον καταναλωτή, ούτε για την μεσοπρόθεσμη απασχόληση. Η τεχνολογία εξελίσσεται ραγδαία. Θά'θελα την υπόσχεση του Επιτρόπου ότι προς τα τέλη του ερχομένου έτους, θα υποβάλει ένα ρεαλιστικό πρόγραμμα για την πραγματική απελευθέρωση της αγοράς, προς όφελος του καταναλωτή και της απασχόλησης.

<SPEAKER ID=93 NAME="Bangemann">
Κύριε Πρόεδρε! Λαμβάνοντας υπόψη τον χρόνο που μας απομένει θα ήθελα να συνοψίσω σε λίγες προτάσεις όλα όσα ειπώθηκαν στη συζήτηση, τα οποία ήταν εν μέρει σωστά. Θέλω όμως να ξεκαθαρίσω τη θέση μου σε αυτό το ζήτημα.
<P>
Πρώτον: όσα αποφασίστηκαν στο Συμβούλιο, τα οποία βρίσκονται πολύ κοντά στις θέσεις του Κοινοβουλίου, δεν ανταποκρίνονται στις προσδοκίες μου. Τα δέχθηκα όμως, όχι επειδή δεν είμαι αιρετός - δεν είναι εν προκειμένω αυτό το πρόβλημα. Βλέπουμε ότι ακόμα και το γεγονός ότι υπήρξε κανείς ταχυδρόμος δεν συνεπάγεται κατ' ανάγκη καλύτερη γνώση της κατάστασης. Πιστεύω πως αυτή η λύση θα δυσχεράνει πολύ τη ζωή των ταχυδρομείων και ιδιαίτερα του προσωπικού τους. Δέχθηκα αυτή τη λύση μόνο, γιατί το Συμβούλιο υιοθέτησε δύο σημαντικές τροποποιήσεις: έκανε δεκτή την αρχή της απελευθέρωσης και κατάρτισε ένα χρονοδιάγραμμα, το οποίο εγώ θα τηρήσω σχολαστικά. Κύριε Cornelissen, στις αρχές του επόμενου έτους θα υποβάλω μια πρόταση γιατί, όπως πολύ σωστά παρατήρησε ο κύριος Ferber, έχει τεθεί μια καταληκτική ημερομηνία, μια προθεσμία μέσα στην οποία πρέπει να προχωρήσει η απελευθέρωση, διαφορετικά θα καταρρεύσουν πάλι όλα.
<P>
Με αυτό τον τρόπο δημιουργήσαμε μια πίεση που θα επενεργήσει συμπληρωματικά σε αυτά που, ούτως ή άλλως, θα γίνονταν. Θέλω να πω στον φίλο μου, τον οποίο αδίκως κατέταξε στη μειοψηφία ο κύριος Simpson, ότι δεν είναι μόνος του. Κατά τα άλλα, η προστασία της μειοψηφίας αποτελούσε πάντα ιδιαίτερο μέλημα του Ευρωπαϊκού Κοινοβουλίου. Θα πρέπει λοιπόν να την εκτιμήσουμε. Αυτό που θα συμβεί είναι ότι οι ταχυδρομικές υπηρεσίες θα πρέπει να χρηματοδοτούνται. Όσο πιο μη αποδοτικές και αναποτελεσματικές είναι - και υπάρχουν αναποτελεσματικές ταχυδρομικές υπηρεσίες, ας μην κλείνουμε τα μάτια μπροστά στο γεγονός αυτό - τόσο περισσότερα έσοδα θα χρειάζονται τώρα. Και πώς μπορούν να επιτύχουν έσοδα; Είτε με τέλη είτε μέσω κρατικών επιδοτήσεων. Το τελευταίο δεν το θεωρώ όλο και πιο δύσκολο.
<P>
Αλλά και τα τέλη θα επιταχύνουν φυσικά τη διαδικασία της αντικατάστασης με άλλα μέσα επικοινωνίας.
<P>
Ο γερμανικός οργανισμός ταχυδρομείων, η Post AG, αναγκάστηκε να αυξήσει πρόσφατα τα ταχυδρομικά τέλη κατά 10 %, κι αυτό θα συμβεί και στους άλλους. Το να χειρίζεται κανείς μια συσκευή φαξ σήμερα δεν είναι πια τίποτε σπουδαίο, πολλοί άνθρωποι το γνωρίζουν πλέον. Αντί λοιπόν να βασίζονται σε μια ταχυδρομική υπηρεσία που μπορεί να μη φθάσει καθόλου ή να φθάσει καθυστερημένα - όπως μας περιγράφηκε εδώ - ή που είναι πολύ ακριβή, θα αγοράσει ο κόσμος μια συσκευή φαξ και...
<P>
(Παρέμβαση) Όχι, η πρότασή μας βασιζόταν στο ότι μια απελευθέρωση θα είχε αποτέλεσμα ίδιο με αυτό που είχε η απελευθέρωση στον τομέα των τηλεπικοινωνιών, να καταστούν δηλαδή πιο αποτελεσματικές οι υπηρεσίες, να μειωθούν τα τέλη. Αυτές τις παλαιομαρξιστικές θέσεις που έχουν υιοθετήσει οι Πράσινοι είναι σχεδόν αδύνατο να τις ακούει πια κανείς. Αγνοούν κάθε εμπειρία από την πράξη. Για πρώτη φορά πέφτουν - κύριε Telkδmper - τα τηλεφωνικά τέλη, τα τέλη αποστολής φαξ είναι ήδη φθηνότερα σήμερα, και όταν τηλεφωνείτε μέσω του Internet μπορείτε να ξεχάσετε όλες τις προηγούμενες εμπειρίες σας ως ταχυδρόμου. Μπορείτε να τις βάλετε σε κορνίζα στο σπίτι σας. Αυτό είναι που θα συμβεί, κι εγώ - αγαπητέ φίλε Simpson - επεκδύομαι κάθε ευθύνης γι' αυτό. Εγώ θα εξακολουθήσω να εργάζομαι ώστε μέσω μιας απορρύθμισης σε λογικά πλαίσια, που θα λαμβάνει βεβαίως υπόψη την υφιστάμενη κατάσταση, να γίνουν τα ταχυδρομεία ένα σημαντικό και βιώσιμο τμήμα της κοινωνίας της πληροφορίας. Αυτό είναι δυνατόν, το έδειξε καθαρά το παράδειγμα της Φινλανδίας όπως επίσης της Σουηδίας. Είναι δυνατόν, αλλά με την οδηγία αυτή δεν είναι δυνατόν ακόμη. Ωστόσο, θα τεθεί ένα πλαίσιο μέσα στο οποίο αυτό θα γίνει δυνατόν. Γι΄αυτό δεν είμαι κατά της οδηγίας και μπορώ να δεχθώ και τις τροπολογίες που πρότεινε ο εισηγητής. Αντιθέτως, όπως σωστά υπέθεσε ο κύριος Cornelissen, δεν μπορώ να δεχθώ τις τροπολογίες 7, 8, 9, 11 και 12, γιατί έτσι δεν θα μπορούσαμε να ψηφίσουμε την οδηγία. Αυτό είναι απόλυτα σαφές. Εσείς όμως μπορείτε αναμφίβολα να δεχθείτε αυτές τις τροπολογίες. Τότε η συζήτηση θα συνεχιστεί και τα πράγματα θα γίνουν ακόμα χειρότερα απ' ό, τι ήδη είναι.
<P>
Το λιγότερο που μπορείτε να κάνετε για να βοηθήσετε κάπως τα ταχυδρομεία είναι να δεχθείτε αυτή την οδηγία, χωρίς όμως να είστε περήφανοι για τις επιδόσεις σας. Αποφύγετε τους πολλούς επαίνους, γιατί αυτούς θα τους ακούσετε μόνο από εσάς τους ίδιους. Σε δύο χρόνια θα δείτε ότι ένας μη αιρετός Επίτροπος, που ποτέ στη ζωή του δεν διένειμε το ταχυδρομείο, είχε τελικά δει το πρόβλημα καλύτερα.

<SPEAKER ID=94 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.
<P>
(Η συνεδρίαση λήγει στις 20.00 μ.μ.)

