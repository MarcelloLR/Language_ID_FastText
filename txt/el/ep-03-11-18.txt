<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="EN" NAME="Πρόεδρος." AFFILIATION="(Το Σώμα, όρθιο, τηρεί ενός λεπτού σιγή)">
<P>
   – Αισθανθήκαμε όλοι ανείπωτη φρίκη, όταν μάθαμε την τραγική είδηση της βομβιστικής επίθεσης στη Νασιρίγια στις 12 Νοεμβρίου 2003 και τον αριθμό των νεκρών, που τώρα ανέρχεται σε 27 ανθρώπους: 19 Ιταλούς, 8 Ιρακινούς και πολλούς τραυματίες.
<P>
Οι νέοι αυτοί άνδρες και γυναίκες, αφοσιωμένοι καραμπινιέροι, ήταν ενθουσιώδεις και πιστοί στην αποστολή τους, που ήταν η τήρηση της τάξης και η ανακούφιση του πληθυσμού από τα δεινά που υφίστανται σε αυτή την περιοχή που τόσο έχει πληγεί από τον πόλεμο. 19 άνθρωποι επέστρεψαν στην πατρίδα τους μέσα σε φέρετρα καλυμμένα με την ιταλική σημαία.
<P>
Εξέφρασα ήδη, εξ ονόματός σας, τη συμπαράστασή μας στις οικογένειες των θυμάτων αυτών, στον Πρόεδρο της Ιταλικής Δημοκρατίας, κ. Ciampi, στον ιταλό πρωθυπουργό, κ. Μπερλουσκόνι, στον υπουργό Άμυνας, κ. Martino, στην αστυνομία και τις ένοπλες δυνάμεις της Ιταλίας και, βεβαίως, στον ιταλικό λαό. Η σκέψη μας στρέφεται επίσης σε όσους τραυματίστηκαν σε αυτή την επίθεση, για τον προσωπικό τους πόνο και για την τραγική απώλεια των φίλων και συναδέλφων τους.
<P>
(1) 
<SPEAKER ID="3" LANGUAGE="" NAME="" AFFILIATION="Κατάθεση προτάσεων ψηφίσματος:"/>
<SPEAKER ID="4" LANGUAGE="EN" NAME="Πρόεδρος." AFFILIATION="">
<P>
    Το πρώτο θέμα στην ημερήσια διάταξη είναι η ανακοίνωση της Επιτροπής σχετικά με το νομοθετικό πρόγραμμα και το πρόγραμμα εργασίας για το έτος 2004 και η προφορική ερώτηση σχετικά με τη Eurostat (ΕΛΚ-ΕΔ: O-0067/2003 – B5-0415/2003). 
<SPEAKER ID="5" LANGUAGE="IT" NAME="Prodi," AFFILIATION="Πρόεδρος της Επιτροπής">
<P>
Περάσαμε μια δύσκολη διετία στον οικονομικό τομέα, αλλά, κρίνοντας από τους τελευταίους δείκτες, φαίνεται πως αφήνουμε πίσω αυτή την αρνητική περίοδο. Είναι διάχυτη η ελπίδα ότι η οικονομική δραστηριότητα θα ανακάμψει στο δεύτερο εξάμηνο αυτού του έτους, για να επιταχυνθεί το 2004. Τα χειρότερα φαίνεται πως πέρασαν: αυξάνεται η εμπιστοσύνη των επιχειρήσεων και των καταναλωτών και επανέρχεται επιτέλους λίγη αισιοδοξία μεταξύ των ευρωπαϊκών φορέων.
<P>
Εκτός από την Ένωση, η ανάκαμψη γίνεται αισθητή και σε άλλες περιοχές του κόσμου. Στις Ηνωμένες Πολιτείες τα νομισματικά και φορολογικά κίνητρα και η αύξηση της παραγωγικότητας διατηρούν υψηλά τα ποσοστά ανάπτυξης. Ωστόσο, μεγάλη ανησυχία προξενεί το μέγεθος του ελλείμματος, το οποίο θα μπορούσε να αυξηθεί ακόμη περισσότερο το προσεχές έτος εξαιτίας των φορολογικών ελαφρύνσεων και του κόστους της σύγκρουσης στο Ιράκ. Στην Ιαπωνία οι προοπτικές είναι επιτέλους και πάλι καλές και οι τάσεις για τις άλλες ασιατικές οικονομίες παραμένουν θετικές, με ανάπτυξη που υπολογίζεται για το προσεχές έτος στο 6,7%. Θετικά μηνύματα έρχονται και από τις υπό ένταξη χώρες: ενόψει της γενικής ανάκαμψης της Ευρώπης και της προοπτικής της διεύρυνσης, προβλέπεται ότι το προσεχές έτος η ανάπτυξη στις χώρες αυτές θα φθάσει το 3,8%. Αυτή είναι μια ακόμη απόδειξη της ορθότητας των πολιτικών επιλογών για τη στήριξη της ενοποίησης της ηπείρου.
<P>
Ωστόσο, όπως είπα, η ανάκαμψη είναι ακόμη εύθραυστη, οπότε πρέπει να επιταχύνουμε την υλοποίηση της ημερήσιας διάταξης της Λισαβόνας και να συνεχίσουμε τις διαρθρωτικές μεταρρυθμίσεις. Η ευρωπαϊκή πρωτοβουλία για την ανάπτυξη, για την οποία η Επιτροπή εργάζεται από τις αρχές του έτους, έχει πάρει πλέον μορφή. Προβλέπει δημόσιες και ιδιωτικές επενδύσεις για την προώθηση της ανάπτυξης και της απασχόλησης. Ενισχυμένη από τη στήριξη που έλαβε από το Ευρωπαϊκό Συμβούλιο του Οκτωβρίου, η αρχική μας πρόταση κατέστη ένας πραγματικός οδικός χάρτης με συγκεκριμένες ενέργειες και προθεσμίες για την κατάργηση των οικονομικών και, προπαντός, κανονιστικών και διοικητικών εμποδίων που επιβραδύνουν αυτές τις επενδύσεις. Η πρωτοβουλία περιλαμβάνει επίσης τον κατάλογο σχεδίων ταχείας έναρξης (“quick-start”), ο οποίος περιλαμβάνει μια σειρά σχεδίων τα οποία είναι ή θα είναι σύντομα έτοιμα για την έναρξη των εργασιών. Σε στενή συνεργασία με την Ευρωπαϊκή Τράπεζα Επενδύσεων, ξεχωρίσαμε 56 σχέδια στα δίκτυα μεταφορών, την ενέργεια, τις τηλεπικοινωνίες και την έρευνα. Για την κατάρτιση του καταλόγου ακολουθήσαμε ορισμένα πολύ σαφή κριτήρια: πρώτον, πρόκειται για έργα σε προηγμένο στάδιο μελέτης, τα οποία μπορούν να ξεκινήσουν αμέσως· δεύτερον, όλα τα σχέδια έχουν σημαντικές διασυνοριακές επιπτώσεις· τέλος, επιλέξαμε έργα που μπορούν να έχουν πολλαπλασιαστικά αποτελέσματα στις επενδύσεις, κυρίως τις ιδιωτικές, και έχουν χαμηλές περιβαλλοντικές επιπτώσεις. Δεσμευθήκαμε επίσης να ευνοήσουμε σχέδια υψηλής καινοτομίας στην έρευνα και την ανάπτυξη.
<P>
Όσον αφορά τη χρηματοδότηση, το σύνολο των επενδύσεων –δημοσίων και ιδιωτικών– θα ανέρχεται σε 10 δισεκατομμύρια ευρώ ανά έτος έως το 2010. Η ιδιωτική συμμετοχή θα διαφέρει από σχέδιο σε σχέδιο· ωστόσο, ως γενική κατεύθυνση, προβλέπουμε τη χρηματοδότηση των σχεδίων κατά 60% από τον δημόσιο τομέα και κατά 40% από τον ιδιωτικό. Οι δημόσιες επενδύσεις θα ανέρχονται κατά συνέπεια σε 6 περίπου δισεκατομμύρια ευρώ ετησίως από τον προϋπολογισμό της Ένωσης, αλλά και των κρατών μελών. Αυτό ισοδυναμεί με το 0,05% του ΑΕγχΠ της Ένωσης· θα συμφωνήσετε ότι πρόκειται για ένα πολύ χαμηλό αντίτιμο προκειμένου να λάβει μια ευεργετική πνοή η ευρωπαϊκή οικονομία, ένα αντίτιμο απολύτως συμβατό με το σύμφωνο σταθερότητας και ανάπτυξης.
<P>
Κυρίες και κύριοι βουλευτές, το νομοθετικό πρόγραμμα και το πρόγραμμα εργασίας για το προσεχές έτος συμπίπτει με τις μεγάλες αλλαγές για την Ευρωπαϊκή Ένωση. Θα υπενθυμίσω μόνο τις ημερομηνίες κλειδιά για τα όργανα: την επίσημη ένταξη των δέκα νέων κρατών μελών την 1η Μαΐου, τις εκλογές του Ιουνίου και τη λήξη της θητείας της Επιτροπής την 31η Οκτωβρίου 2004.
<P>
Το πρόγραμμα που σας παρουσιάζω σήμερα αποσκοπεί στην ολοκλήρωση της υλοποίησης των στρατηγικών στόχων που έθεσε αυτή η Επιτροπή για τη θητεία της. Λόγω των ιδιαίτερων χαρακτηριστικών του προσεχούς έτους, περιλαμβάνει μόνο 73 νέες προτάσεις· φαίνονται ίσως πολλές, αλλά είναι ένας αριθμός πολύ μικρότερος σε σχέση με τα προηγούμενα χρόνια. Οι προτάσεις ανταποκρίνονται στις πολιτικές προτεραιότητες που συζητήσαμε σε βάθος μεταξύ Μαρτίου και Ιουνίου στον διαρθρωμένο διάλογό μας με το Κοινοβούλιο και το Συμβούλιο.
<P>
Η κυριότερη προτεραιότητα είναι να δώσουμε μορφή στο μέλλον της διευρυμένης Ευρώπης. Δύο στόχοι αποτελούν τους βασικούς άξονες αυτής της προσπάθειας: η διασφάλιση της επιτυχίας της ένταξης και η προετοιμασία του πολιτικού εδάφους για τις νέες δημοσιονομικές προοπτικές. Όσον αφορά τη σταθερότητα, πρέπει να αναπτύξουμε μια πολιτική γειτονίας για να δημιουργήσουμε έναν κύκλο φιλικών χωρών στα σύνορα της Ευρώπης. Πρέπει επίσης να ολοκληρώσουμε το πρόγραμμα δράσης του Τάμπερε μέχρι την 1η Μαΐου 2004, για να υλοποιηθεί ο χώρος ελευθερίας, ασφάλειας και δικαιοσύνης. Στο πλαίσιο της τρίτης προτεραιότητας –της ανάπτυξης– πρέπει να εντείνουμε τις προσπάθειές μας για την επίτευξη των στόχων της Λισαβόνας.
<P>
Θα ήθελα να εκφράσω την εκτίμηση όλου του σώματος των Επιτρόπων για τη μεγάλη διάθεση συνεργασίας που επέδειξε το Ευρωπαϊκό Κοινοβούλιο στο έργο του προγραμματισμού. Ο διαρθρωμένος διάλογος απεδείχθη ένα καλό όργανο, αλλά όλα αυτά μπορούν και πρέπει να βελτιωθούν. Λαμβάνοντας υπόψη τις προθεσμίες που τίθενται το προσεχές έτος σε αμφότερα τα όργανα, η Επιτροπή θα συνεργασθεί στενά με το Κοινοβούλιο για τη βελτίωση των σχέσεων μας. Ειδικότερα, προτείνουμε την αντικατάσταση των σημερινών μεθόδων διαλόγου με μια ανταλλαγή απόψεων μεταξύ της Διάσκεψης των Προέδρων και της Αντιπροέδρου de Palacio τον προσεχή Απρίλιο· τη χρήση της έγγραφης διαδικασίας για την ενδιάμεση αξιολόγηση του προγράμματος και, τέλος, τη μετάθεση της παρουσίασης του προγράμματος για το 2005 –το οποίο αποτελεί ευθύνη της επόμενης Επιτροπής– έως την Ολομέλεια του Δεκεμβρίου του 2004, πράγμα που θα επιτρέψει τον συντονισμό των εργασιών μας. Προβήκαμε τέλος σε μια πρώτη αξιολόγηση της εσωτερικής μεταρρύθμισης που εκσυγχρόνισε τη διαχείριση των οικονομικών και του προσωπικού μας.
<P>
Οι σοβαρές ατασθαλίες στην προηγούμενη διαχείριση της Στατιστικής Υπηρεσίας της Ένωσης, της EUROSTAT, μας οδήγησαν σε προβληματισμό και στην επανεξέταση της κατάστασης και μας ανάγκασαν να προτείνουμε ένα σχέδιο δράσης, τις κατευθυντήριες γραμμές του οποίου θα ήθελα να σας παρουσιάσω τώρα. Ζητώ συγνώμη για τη διάρκεια της παρεμβάσεώς μου, αλλά αυτό είναι ένα σημαντικό σημείο. Ήδη στις 25 Σεπτεμβρίου 2003 είχα την ευκαιρία να διατυπώσω τις θέσεις μου για το ζήτημα της EUROSTAT ενώπιον της Διάσκεψης των Προέδρων. Εξέθεσα την άποψή μου για τα γεγονότα όπως προέκυπταν από τις έρευνες που διεξήγαγε η OLAF και από τις πολυάριθμες εργασίες των υπηρεσιών της Επιτροπής. Αναγνώρισα, ωστόσο, ότι ορισμένες δυσλειτουργίες στο σύστημα της επικοινωνίας μεταξύ της OLAF και της υπόλοιπης Επιτροπής, του Γενικού Διευθυντή της EUROSTAT και του αρμόδιου Επιτρόπου, δεν επέτρεψαν στην Επιτροπή να λάβει ταχύτερα όλα τα αναγκαία μέτρα προφύλαξης. Δεσμεύθηκα, συνεπώς, να παρουσιάσω ένα σχέδιο δράσης για την αντιμετώπιση των δυσλειτουργιών.
<P>
Μετά την παρέμβασή μου, η υπηρεσία εσωτερικού ελέγχου ολοκλήρωσε την τελική της έκθεση και την παρουσίασε στην COCOBU. Η έκθεση αυτή δεν περιέχει κανένα νέο στοιχείο που να δικαιολογεί την επανεξέταση της ανάλυσής μου. Εν ολίγοις, κανείς δεν αμφισβητεί ότι τα σοβαρότερα γεγονότα συνέβησαν πριν από το 1999, ότι το έργο της αναδιοργάνωσης ξεκίνησε το 2000 και ότι η EUROSTAT, οι υπηρεσίες δημοσιονομικού ελέγχου και άλλες πηγές απευθύνθηκαν στην OLAF τάχιστα για τις κυριότερες πτυχές αυτής της υπόθεσης. Ωστόσο, η Επιτροπή δεν ήταν σε θέση να δράσει πριν από τον Μάιο του 2003, εξαιτίας ορισμένων κενών στην επικοινωνία μεταξύ των διαφόρων επιπέδων, στα οποία αναφέρθηκα. Κινηθήκαμε με αποφασιστικότητα· θα μπορούσαμε να έχουμε αντιδράσει ταχύτερα και για τον λόγο αυτόν σας παρουσιάζουμε ένα σχέδιο δράσης. Το σχέδιο βασίζεται στις θεμελιώδεις αρχές της μεταρρύθμισης και μεταξύ των χαρακτηριστικών του στοιχείων συμπεριλαμβάνεται η λειτουργική ανεξαρτησία της OLAF, ο νέος δημοσιονομικός κανονισμός που ετέθη σε ισχύ το 2003, ο νέος Κανονισμός Υπηρεσιακής Κατάστασης, οι διατάξεις για θέματα δικαιωμάτων και υποχρεώσεων και οι κώδικες δεοντολογίας. Όλες αυτές οι μεταρρυθμίσεις εισήχθησαν σταδιακά.
<P>
Κατά συνέπεια, όπως δήλωσα ήδη στις 25 Σεπτεμβρίου, θα ήταν άδικο να εκφράσουμε μια άποψη για τη μεταρρύθμιση, την επιτυχία και τις αδυναμίες της ξεκινώντας από την προϋπόθεση ότι είχε τεθεί σε πλήρη εφαρμογή ήδη από το 2000. Θα πρέπει, αντιθέτως, να θεωρήσουμε την περίοδο μεταξύ 2000 και 2003 ως μεταβατική περίοδο. Ωστόσο, η ίδια η υπόθεση της EUROSTAT αποδεικνύει ότι οι μεταρρυθμίσεις ήταν απολύτως αναγκαίες, ιδίως όσον αφορά την κινητικότητα στις ευαίσθητες θέσεις, τον διαχωρισμό μεταξύ των καθηκόντων διαχείρισης και ελέγχου και τη θέσπιση της θέσης ενός εσωτερικού ελεγκτή. Πρέπει, συνεπώς, να προχωρήσουμε βάσει των μεταρρυθμίσεων, οι οποίες παράγουν ήδη καρπούς. Πρέπει να εδραιώσουμε τις μεταρρυθμίσεις, ενισχύοντας τα μέσα που έχουν στη διάθεσή τους οι πολιτικοί ιθύνοντες, ώστε να μπορούν να αναλαμβάνουν τις πολιτικές τους ευθύνες. Όσον αφορά τη EUROSTAT, θέλω να υπενθυμίσω ότι λάβαμε δραστικά μέτρα το καλοκαίρι του 2003: αντικατάσταση του Γενικού Διευθυντή· θέσεις επιχειρησιακού διευθυντή, οι οποίες προκηρύχθηκαν και δημοσιεύθηκαν στο εσωτερικό και το εξωτερικό του οργάνου· θέση διευθυντή υπεύθυνου για τους πόρους με δυνατότητα μετάθεσης· αναδιοργάνωση του οργανογράμματος κ.ο.κ.· τέλος, οι λειτουργίες των επικεφαλής των μονάδων υπόκεινται πλέον σε σημαντικό βαθμό κινητικότητας.
<P>
Με αυτό το πνεύμα θεώρησα αναγκαία, πρώτον, την αναθεώρηση του κώδικα δεοντολογίας ως προς τις σχέσεις μεταξύ των Επιτρόπων και των υπηρεσιών τους που θεσπίσθηκε το 1999. Διατηρώντας τις γενικές αρχές που βρίσκονται στη βάση του κώδικα του 1999, και ειδικότερα την αρχή της μη παρέμβασης στη διαχείριση, θα ήταν σκόπιμο να δώσουμε μεγαλύτερη έμφαση στην πολιτική ευθύνη του Επιτρόπου, που δεν περιλαμβάνει μόνο τις δραστηριότητές του, αλλά και τις δραστηριότητες των υπηρεσιών του. Ο αναθεωρημένος κώδικας δεοντολογίας θα περιλαμβάνει, κατά συνέπεια, μια σειρά διατάξεων που ενισχύουν την ενημέρωση του Επιτρόπου και του επιτρέπουν να ασκεί τα καθήκοντά του σε ιδανικές συνθήκες, να επιβλέπει δηλαδή τη δράση των υπηρεσιών του και να τους παρέχει οδηγίες γενικού χαρακτήρα, συμπεριλαμβανομένων εκείνων για θέματα οικονομικής διαχείρισης. Ο κώδικας θα προβλέπει επίσης συγκεκριμένη διαδικασία επίσημης ανάμειξης του Επιτρόπου, έτσι ώστε ο Γενικός Διευθυντής να μπορεί να επιστήσει την προσοχή του Επιτρόπου σε οποιοδήποτε γεγονός ή εξέλιξη που αφορά τη διαχείριση και μπορεί να άπτεται της πολιτικής του ευθύνης ή αυτής του συνόλου της Επιτροπής.
<P>
Δεύτερον, θα ήθελα να απαντήσω και σε ένα άλλο ζήτημα που έθεσε η υπόθεση EUROSTAT. Πράγματι, σε αρκετά επίπεδα της διοίκησης του οργάνου μας παρουσιάστηκαν ορισμένες ενδείξεις, ορισμένες πληροφορίες σχετικά με αυτή την υπόθεση πριν από τον Μάιο του 2003. Οι ενδείξεις αυτές, καθώς ήταν απομονωμένες, δεν μας επέτρεψαν να κατανοήσουμε τη σοβαρότητα της υπόθεσης. Εάν είχαν συγκεντρωθεί και αναλυθεί συνολικά, δεν θα ήμασταν αναγκασμένοι να περιμένουμε τις πρώτες αναλυτικές πληροφορίες της OLAF για να λάβουμε προληπτικά μέτρα. Αποφάσισα, λοιπόν, τη θέσπιση ενός νέου συστήματος συγκέντρωσης και σύνδεσης όλων των πληροφοριών σχετικά με ενδείξεις απάτης, ατασθαλίες ή αξιόποινες πράξεις, ανάλυσης των πληροφοριών αυτών και ενημέρωσης, κατά περίσταση, της Επιτροπής ή του αρμοδίου Επιτρόπου ώστε να έχουν τη δυνατότητα λήψης των ενδεδειγμένων μέτρων διοικητικού ή οικονομικού χαρακτήρα, και ιδίως εκείνων για την προστασία των οικονομικών συμφερόντων της Ένωσης. Αποφάσισα να αναλάβω προσωπικά την ευθύνη επίβλεψης αυτού του συστήματος, με τη συνδρομή του κ. Neil Kinnock και της κ. Michaele Schreyer. Οι σχετικές εργασίες προπαρασκευής θα πραγματοποιηθούν σε διοικητικό επίπεδο από μια ομάδα υπαλλήλων σε επίπεδο γενικού διευθυντή, η οποία θα συντονίζεται από τον Γενικό Γραμματέα. Το σύστημα αυτό θα μας επιτρέψει ειδικότερα να εξασφαλίσουμε καλύτερο έλεγχο των πληροφοριών που λαμβάνουμε από την OLAF, την IDOC και την υπηρεσία εσωτερικού ελέγχου (IAS). Δεν πρόκειται βεβαίως για τη διενέργεια συμπληρωματικών ερευνών, ούτε για την αντικατάσταση των πολιτικών ή διοικητικών υπευθύνων, οι οποίοι διατηρούν την ευθύνη για την άσκηση της επίβλεψης και την κατάλληλη επεξεργασία των πληροφοριών και των εκθέσεων έρευνας. Είναι, προπαντός, ένας μηχανισμός επίβλεψης και έγκαιρης προειδοποίησης.
<P>
Τρίτον, αποφάσισα την ενίσχυση των κυκλωμάτων ενημέρωσης μεταξύ των κεντρικών υπηρεσιών και των επιχειρησιακών τμημάτων, την ενίσχυση των συνδέσμων, τη βελτίωση ορισμένων πρακτικών και την εφαρμογή των συστάσεων που αναφέρει ο ελεγκτής στην έκθεσή του. Ουσιαστικά, πρόκειται για τεχνικά μέτρα, τα οποία θεωρώ, ωστόσο, πολύ σημαντικά για τη βελτίωση της κυκλοφορίας των πληροφοριών και την ενίσχυση των συστημάτων ελέγχου και ισορροπίας, μέτρα που εξέθεσα ήδη προ ολίγου στην COCOBU.
<P>
Ολοκληρώνοντας την αναφορά μου στην υπόθεση EUROSTAT, θα σταθώ τώρα στην OLAF. Όλοι αναγνωρίζουν ότι η σημερινή κατάσταση δεν είναι ικανοποιητική από πολλές απόψεις. Η OLAF είναι μια υπηρεσία της Επιτροπής, οποία, ωστόσο, διεξάγει τις έρευνές της με απόλυτη ανεξαρτησία. Λαμβάνει ανεξάρτητα τις αποφάσεις της στην άσκηση των επιχειρησιακών της καθηκόντων και αυτή είναι και η δική μας επιθυμία. Ωστόσο, το ισχύον νομικό πλαίσιο παραμένει ασαφές όσον αφορά την κοινοποίηση ή όχι των πληροφοριών στα όργανα ή στα πρόσωπα τα οποία αφορούν οι έρευνες. Αυτό απεδείχθη επιζήμιο στην περίπτωση της EUROSTAT. Με την ανάλυση αυτή για την OLAF, θα ήθελα να καταρρίψω κάθε αμφιβολία: επιβεβαιώνω την απόλυτη εμπιστοσύνη μου στον Γενικό της Διευθυντή, κ. Brunner. Η ανάλυσή μου αφορά την οργάνωση της υπηρεσίας, και δεν ασκώ κριτική στο έργο του Γενικού Διευθυντή, ο οποίος ενήργησε όπως όφειλε υπό το ισχύον πλαίσιο.
<P>
Η Επιτροπή βρίσκεται στη δύσκολη θέση να πρέπει να αναλάβει την πολιτική και νομική ευθύνη του έργου της OLAF, χωρίς να διαθέτει στην πράξη τα μέσα για να ασκήσει αυτή την ευθύνη, ενώ είναι και νομικά υπεύθυνη για την OLAF σε περίπτωση προσφυγής, ιδίως σε περίπτωση ενδεχόμενων αγωγών αποζημιώσεως που μπορούν να ασκούν ιδιώτες οι οποίοι θεωρούν ότι έχουν θιγεί. Πρότεινα στο Κοινοβούλιο την εξασφάλιση της αυτονομίας της OLAF σε ένα σαφές πολιτικό πλαίσιο, με την προοπτική πάντα μιας ευρωπαϊκής εισαγγελικής αρχής. Αυτός παραμένει ο στόχος μου. Ο προβληματισμός για την πλήρη εξωτερική ανάθεση της OLAF πρέπει να παραμείνει στην ημερήσια διάταξη. Ωστόσο, για την ταχεία επίλυση των σημερινών επιχειρησιακών προβλημάτων, θα ήθελα να προτείνω έναν ενδιάμεσο σταθμό, ο οποίος προϋποθέτει την τροποποίηση του κανονισμού της OLAF, με σκοπό την έγκρισή του από το σημερινό Κοινοβούλιο: θα πρέπει δηλαδή να κάνουμε κάτι εμείς ώστε αυτοί που θα μας διαδεχθούν να έχουν στη διάθεσή τους ένα νομικό επιχειρησιακό πλαίσιο για απρόσκοπτη εργασία. Η επιτροπή εποπτείας της OLAF και οι διεξαγόμενες εργασίες στο πλαίσιο της COCOBU –ιδίως η έκθεση του κ. Bösch– υπογραμμίζουν την ανάγκη ενίσχυσης του κανονιστικού πλαισίου, και η Επιτροπή θα το λάβει υπόψη.
<P>
Θα σας εκθέσω τώρα τις βασικές πτυχές των βελτιώσεων που σχεδιάζουμε: πρώτον, ενίσχυση της επιχειρησιακής αυτονομίας της OLAF εστιάζοντας καλύτερα και βάσει των περιστάσεων τις δραστηριότητές της, ιδίως ενόψει της διεύρυνσης. Για τον σκοπό αυτόν, θα μπορούσε να φανεί χρήσιμη η επανένταξη στις υπηρεσίες της Επιτροπής ορισμένων οριζόντιων αρμοδιοτήτων που δεν συνδέονται με τις έρευνες. Δεύτερον, ενίσχυση της δυνατότητας της OLAF να εστιάζεται στις προτεραιότητές της. Για τον σκοπό αυτόν, θα ήταν σωστό να θεσπιστεί και να ενσωματωθεί στον κανονισμό η αρχή της σκοπιμότητας. Αυτό θα επέτρεπε στην OLAF να αναθέτει στα αρμόδια όργανα τη διεκπεραίωση ορισμένων περιπτώσεων μικρότερης σημασίας ή όσων δεν εντάσσονται στο πλαίσιο των δραστηριοτήτων προτεραιότητας, και θα συμβάλει επίσης στην αύξηση της ταχύτητας και της αποτελεσματικότητας των ερευνών. Διευκρινίζω ότι κάθε απόφαση για την έναρξη ή όχι μιας έρευνας πρέπει να παραμείνει αρμοδιότητα της OLAF. Τρίτον, αποσαφήνιση των κανόνων που διέπουν την ανταλλαγή πληροφοριών μεταξύ της OLAF, των οργάνων και των ενδιαφερομένων οργανισμών. Αυτό επιβάλλει επίσης την ενασχόληση με τα ζητήματα που αφορούν την επεξεργασία αυτών των πληροφοριών εκ μέρους των ενδιαφερομένων οργάνων. Είναι σκόπιμο να διασφαλίσουμε την καλύτερη δυνατή ισορροπία μεταξύ της προστασίας της αποτελεσματικότητας των ερευνών και των οικονομικών συμφερόντων της Ένωσης. Αυτό προϋποθέτει επίσης τη διασαφήνιση του ζητήματος της τελικής ευθύνης για τις λαμβανόμενες αποφάσεις. Τέταρτον, οι τροποποιήσεις του κανονισμού θα περιλαμβάνουν επίσης την ουσιαστική πτυχή της προστασίας των δικαιωμάτων υπεράσπισης. Πέμπτον, θα πρέπει παράλληλα να ληφθεί υπόψη και η διακυβέρνηση της OLAF, τόσο από άποψη ενίσχυσης του ρόλου και της σύνθεσης της επιτροπής εποπτείας, όσο και από άποψη σύστασης ενός διοργανικού διοικητικού συμβουλίου.
<P>
Εν ολίγοις, προτείνω να καταστεί αποτελεσματικότερη η OLAF με την αύξηση των ανθρωπίνων πόρων της –που είναι αναγκαία στη νέα Ευρώπη– την εστίαση των ερευνητικών καθηκόντων της και έναν καταλληλότερο κανονισμό, μιας και θα κληθεί να αντιμετωπίσει μεγαλύτερο φόρτο εργασίας με τη διευρυμένη Ευρώπη. Προτείνω επίσης να ενισχυθεί η υποχρέωση λογοδοσίας για τις δραστηριότητές της.
<P>
Κύριε Πρόεδρε, αυτές είναι οι βασικές ιδέες του σχεδίου δράσης που προτίθεμαι να εφαρμόσω για την αντιμετώπιση των ζητημάτων που εγείρει η υπόθεση EUROSTAT. Πριν από το τέλος του έτους θα εκδοθεί σχετική ανακοίνωση. Όσον αφορά τα εσωτερικά μέτρα της Επιτροπής, ελπίζω να εγκριθούν εντός του Δεκεμβρίου. Ελπίζω επίσης ότι οι επαφές μας με το Κοινοβούλιο θα έχουν προοδεύσει αρκετά για να υποβάλουμε μια νομοθετική πρόταση σχετικά με την OLAF η οποία θα έχει αρκετές πιθανότητες να εγκριθεί από αυτό το Σώμα και θα μας επιτρέψει να προχωρήσουμε προς την ιδέα μιας ευρωπαϊκής εισαγγελικής αρχής, την οποία εξακολουθούμε να υποστηρίζουμε όλοι.
<P>
Κύριε Πρόεδρε, στην αρχή υπενθύμισα τις σημαντικές ημερομηνίες του 2004, στις οποίες πρέπει ασφαλώς να προστεθεί η Διακυβερνητική Διάσκεψη. Από τα γνωστά ζητήματα που έχουν τεθεί επί τάπητος θα θίξω μόνο ένα, αυτό που αφορά τη σύνθεση της Επιτροπής. Πολλοί υποστηρίζουν ότι μια Επιτροπή με είκοσι πέντε και πλέον μέλη θα ήταν ανέφικτη, αλλά θα ήθελα να σας υπενθυμίσω ότι το προσεχές έτος θα θέσουμε σε εφαρμογή αυτή την ιδέα, καθώς επί έξι μήνες θα δεχθούμε τους συναδέλφους από τα νέα κράτη μέλη και το σώμα θα αποτελείται από τριάντα Επιτρόπους. Πρόκειται φυσικά για μια μεταβατική κατάσταση κατά την οποία δεν θα δημιουργηθούν νέα χαρτοφυλάκια και θα διαρκέσει μόνο έως το τέλος αυτής της θητείας: από 1ης Νοεμβρίου 2004 θα έχουμε είκοσι πέντε Επιτρόπους. Είμαι πεπεισμένος ότι αυτό το σώμα των είκοσι πέντε ή τριάντα Επιτρόπων μπορεί να λειτουργήσει άριστα διότι, πρώτον, η Συνθήκη της Νίκαιας διασφαλίζει ήδη τη συνοχή ενός διευρυμένου σώματος, ενώ στην επόμενη Επιτροπή ο Πρόεδρος θα έχει μεγαλύτερες εξουσίες οργάνωσης, διεύθυνσης και ελέγχου· δεύτερον, δεν συμφωνώ ότι τα καθήκοντα της Επιτροπής περιορίζονται σε μια δεκαριά περίπου χαρτοφυλάκια. Ας μην λησμονούμε ότι οι Επίτροποι αντιπροσωπεύουν το πρόσωπο της Ευρώπης για την κοινή γνώμη των χωρών τους, και αυτό θα είναι ακόμη πιο σημαντικό για τους πολίτες των νέων κρατών μελών. Τέλος, η αποτελεσματικότητα της Επιτροπής δεν εξαρτάται από τον αριθμό των μελών της, αλλά από τον τρόπο χρήσης των πόρων. Από αυτή την άποψη, οι μεταρρυθμίσεις που θεσπίσαμε τα τελευταία χρόνια έδωσαν καλά αποτελέσματα.
<P>
Κυρίες και κύριοι βουλευτές, αναφέρθηκα σε προθεσμίες που λήγουν, αλλά η Επιτροπή μου κοιτά ήδη μακριά. Στις αρχές αυτού του έτους ξεκινήσαμε έναν ευρύ προβληματισμό για τις νέες δημοσιονομικές προοπτικές. Το 2007 η Ένωση μπορεί να αποτελείται από είκοσι οκτώ κράτη μέλη με πληθυσμό περίπου μισό δισεκατομμύριο, ενώ θα έχει ένα νέο συνταγματικό πλαίσιο. Είναι, συνεπώς, σαφές ότι οι σχετικές συζητήσεις πρέπει να ξεκινήσουν αμέσως, εάν επιθυμούμε μέχρι το 2006 να είναι όλα τα όργανα σε θέση να λειτουργήσουν ομαλά. Οι εμπειρίες του παρελθόντος μας διδάσκουν ότι ο χρόνος πιέζει.
<P>
Εν κατακλείδι, κύριε Πρόεδρε, το 2004 θα είναι το έτος των προκλήσεων, της ανανέωσης και των υποχρεώσεων. Οι ευρωπαϊκές εκλογές θα είναι μια πολύ σημαντική ευκαιρία για να διαπιστωθεί ο βαθμός συμμετοχής των πολιτών στην προσπάθειά μας. Σε αυτό το πλαίσιο, η Επιτροπή έχει συναίσθηση ότι αποτελεί ένα σημαντικό σημείο αναφοράς που εξασφαλίζει συνέχεια, σταθερότητα και δυναμισμό στο σύστημα. Η δέσμευσή μας είναι ότι θα συνεργαστούμε με το Κοινοβούλιο, το Συμβούλιο και όλα τα άλλα όργανα της Ένωσης για να κερδίσουμε το στοίχημα με την Ιστορία. Μαζί μπορούμε να οικοδομήσουμε μια Ένωση πιο μεγάλη, πιο ανεξάρτητη και πιο ισχυρή.
<SPEAKER ID="6" LANGUAGE="IT" NAME="Antonione," AFFILIATION="Συμβούλιο">
<P>
   . – Κύριε Πρόεδρε, κύριε Πρόεδρε της Επιτροπής, κυρίες και κύριοι βουλευτές, εχθές, στο πλαίσιο των εργασιών του Συμβουλίου Γενικών Υποθέσεων και Εξωτερικών Σχέσεων, παρακολουθήσαμε με μεγάλο ενδιαφέρον την παρουσίαση εκ μέρους της Επιτροπής του νομοθετικού προγράμματος και του προγράμματος εργασίας της για το 2004, πρόγραμμα το οποίο παρουσίασε σήμερα επισήμως ο Πρόεδρος Πρόντι στο Ευρωπαϊκό Κοινοβούλιο.
<P>
Οι επιλογές τις οποίες θα κληθεί να πραγματοποιήσει η Ένωση το 2004 προσδίδουν ιδιαίτερη αξία στο πρόγραμμα αυτό. Πράγματι, το 2004 θα είναι ένα έτος μεγάλων αλλαγών. Υπενθυμίζω καταρχάς την υπογραφή της νέας Συνταγματικής Συνθήκης που καλείται να θέσει τις βάσεις για τη μελλοντική ανάπτυξη της Ένωσης· το προσεχές έτος θα διεξαχθούν επίσης οι εκλογές για το Ευρωπαϊκό Κοινοβούλιο –στις οποίες θα συμμετάσχουν για πρώτη φορά οι πολίτες και οι υποψήφιοι των δέκα νέων κρατών μελών– και την 1η Νοεμβρίου 2004 θα αναλάβει πλήρως τα καθήκοντά του το νέο σώμα των Επιτρόπων· το προσεχές έτος θα ξεκινήσουν, τέλος, οι διαπραγματεύσεις για τον καθορισμό των μελλοντικών δημοσιονομικών προοπτικών, οι οποίες θα είναι αποφασιστικές για τον προσανατολισμό των κοινοτικών πολιτικών τα επόμενα έτη.
<P>
Μολονότι δεν έχει καθορίσει ακόμα τη θέση του σε σχέση με το πρόγραμμα της Επιτροπής, το Συμβούλιο συμμερίζεται ασφαλώς –και είναι πρόθυμο να προσυπογράψει– τους τρεις μεγάλους άξονες προτεραιότητας που θέτει το εκτελεστικό όργανο της Κοινότητας: διεύρυνση, σταθερότητα, αειφόρος ανάπτυξη. Το Συμβούλιο σημείωσε τους στόχους που έθεσε η Επιτροπή, καθώς και τις πρωτοβουλίες και τις προτάσεις που προτίθεται να καταθέσει εντός του 2004 για την πρακτική εφαρμογή των προτεραιοτήτων αυτών. Λαμβάνοντας υπόψη τις θεσμικές υποχρεώσεις του προσεχούς έτους, το νομοθετικό έργο θα πρέπει να είναι όσο το δυνατόν πιο εστιασμένο, και η Προεδρία εκφράζει συνεπώς την ικανοποίησή της για τη δέσμευση που ανέλαβε η Επιτροπή να επικεντρωθεί καταρχάς στις πρωτοβουλίες που θεωρεί περισσότερο αναγκαίες.
<P>
Επισημαίνω επίσης ότι οι Προεδρίες της Ιρλανδίας και των Κάτω Χωρών, οι οποίες θα αναλάβουν το καθήκον να διευθύνουν το προσεχές έτος τις εργασίες του Συμβουλίου βάσει των πρωτοβουλιών της Επιτροπής για το 2004, εργάζονται ήδη για την εκπόνηση του προσεχούς ετήσιου προγράμματος του Συμβουλίου, όπως –υπενθυμίζω– έπραξαν για το τρέχον έτος η ελληνική και η ιταλική Προεδρία. Το Κοινοβούλιο θα ενημερωθεί βεβαίως όσο το δυνατόν ταχύτερα για τα αποτελέσματα αυτών των εργασιών, ώστε να μπορέσει να προβάλει ενδεχόμενες δικές του παρατηρήσεις, σύμφωνα με τους όρους που προβλέπει η διοργανική συμφωνία για τη βελτίωση της νομοθετικής διαδικασίας.
<P>
Κύριε Πρόεδρε, κυρίες και κύριοι βουλευτές, επιτρέψτε μου τέλος να εκμεταλλευθώ την ευκαιρία που μου παρέχει αυτή η συζήτηση σχετικά με το πρόγραμμα της Επιτροπής για να αφιερώσω λίγα λόγια στις φιλοδοξίες της ιταλικής Προεδρίας ενόψει του Ευρωπαϊκού Συμβουλίου του Δεκεμβρίου, υποσχόμενος ασφαλώς να επανέλθω ενώπιόν σας για το θέμα αυτό με μια λεπτομερέστερη έκθεση στην προσεχή Ολομέλεια των Βρυξελλών. Οι αποφάσεις που θα ληφθούν στη διάσκεψη κορυφής του Δεκεμβρίου θα αντανακλούν κατά κάποιο τρόπο τις προτεραιότητες που έθεσε η Επιτροπή και θα μπορέσουν συνεπώς να συμβάλουν στην υλοποίηση των στόχων που ετέθησαν για το 2004.
<P>
Τέλος, όσον αφορά την αειφόρο ανάπτυξη, το Ευρωπαϊκό Συμβούλιο θα πρέπει να λάβει συγκεκριμένες αποφάσεις όσον αφορά την πρωτοβουλία για την ανάπτυξη, ιδίως σε σχέση με το πρόγραμμα ταχείας έναρξης (“quick-start”), και θα λάβει μια έκθεση της Επιτροπής για την ενίσχυση του παραγωγικού πλαισίου με σκοπό την αποφυγή της αποβιομηχανοποίησης.
<SPEAKER ID="7" LANGUAGE="DE" NAME="Poettering (PPE-DE )." AFFILIATION="(Αναταραχή, παρατεταμένα χειροκροτήματα)">
<P>
... αλλά δεν είναι η βασική μου παρατήρηση. Κύριε Cohn-Bendit, θα έχετε αναμφίβολα την ευκαιρία να εκφράσετε τις απόψεις σας. Ως δημοκράτης, επιτρέψτε μου να εκφράσω τις δικές μου.
<P>
Ούτε μπορεί να ισχυριστεί κανείς ότι προβήκατε στη διακήρυξη με την ιδιότητα του πολίτη, καθώς αυτή προερχόταν από τον Πρόεδρο της Επιτροπής. Κάθε Πρόεδρος της Επιτροπής ενεργεί πάντα εξ ονόματος όλων των Ευρωπαίων. Συμμερίζομαι την άποψη του συναδέλφου κ. Barón Crespo: αν ο Πρόεδρος της Επιτροπής θέσει υποψηφιότητα για τις ευρωπαϊκές εκλογές, οφείλει να παραιτηθεί. Μάλιστα, κύριε Πρόεδρε, οι παρατηρήσεις μου στην εφημερίδα σας ώθησαν...
<P>
... να καταστήσετε επιτέλους σαφές ότι θα συνεχίσετε να ασκείτε τα καθήκοντά σας ώς τη λήξη της θητείας σας την 1η Νοεμβρίου 2004. Επικροτούμε αυτήν τη διευκρίνιση, αλλά ακόμα και Επίτροποι έλεγαν μόλις την περασμένη εβδομάδα ότι υπάρχουν φήμες ότι θα θέσετε υποψηφιότητα για τις ευρωπαϊκές εκλογές. Ευτυχώς, καταστήσατε τώρα σαφή τη θέση σας. Ωστόσο, αυτή η κατάσταση –αυτή η φημολογία– έβλαψε και την Επιτροπή, και το αναφέρω διότι πρέπει να αναφερθεί.
<P>
Κύριε Πρόντι, θα ήθελα να σας θυμίσω ότι, στις 15 Σεπτεμβρίου 1999, οριστήκατε με τη στήριξη και την εμπιστοσύνη της Ομάδας μας, αν και δεν ανήκετε στην πολιτική μας οικογένεια. Δώσαμε στην Επιτροπή ψήφο εμπιστοσύνης, αν και η πλειονότητα των Επιτρόπων –σε αντίθεση με το αποτέλεσμα των εκλογών– δεν ανήκει στην πολιτική μας οικογένεια. Επικροτώ το γεγονός ότι το σχέδιο συντάγματος ορίζει ότι, στο μέλλον, το αποτέλεσμα των ευρωπαϊκών εκλογών θα λαμβάνεται υπόψη, όταν προτείνεται ένας υποψήφιος για το αξίωμα του Προέδρου της Επιτροπής.
<P>
Επίτροπε Solbes, ελπίζω να ακούσω δυο λόγια για τη σταθερότητα του ευρωπαϊκού νομίσματος. Πιστεύω ότι στο θέμα αυτό θα αναφερθείτε και εσείς, κύριε Πρόντι. Θα ήθελα να ενθαρρύνω την Επιτροπή και να ευχαριστήσω ιδιαίτερα τον Επίτροπο Solbes –τον οποίο θεωρούμε εγγυητή της σταθερότητας του ευρωπαϊκού νομίσματος– για τη διατήρηση αυτής της πορείας, όχι μόνο για τις μικρές αλλά και για τις μεγάλες χώρες της Ευρωπαϊκής Ένωσης.
<P>
Κύριε Antonione, εκτιμώ ιδιαίτερα το γεγονός ότι παρευρίσκεται σήμερα εκπρόσωπος του Συμβουλίου. Αυτό πρέπει να εκληφθεί θετικά, αλλά δεν ίσχυε στο παρελθόν. Επικροτώ το γεγονός ότι παρευρίσκεστε σήμερα, και θα ήθελα να σας εκφράσω τη στήριξή μας και να σας ζητήσω να μην στηρίξετε, στη Διακυβερνητική Διάσκεψη, τις ιδέες που στριφογυρίζουν στο μυαλό ορισμένων υπουργών Οικονομικών για περιορισμό των δικαιωμάτων του Ευρωπαϊκού Κοινοβουλίου σε δημοσιονομικά θέματα, στον οποίο θα αντιταχθούμε με αποφασιστικότητα. Θα σας ζητούσα να καταστήσετε σαφές ότι συντάσσεστε με το Ευρωπαϊκό Κοινοβούλιο σε αυτό το θέμα, και ότι επιθυμούμε ισοτιμία μεταξύ Κοινοβουλίου και Συμβουλίου Υπουργών όσον αφορά τον προϋπολογισμό της Ευρωπαϊκής Ένωσης.
<P>
Θα ήθελα να κλείσω με παρατηρήσεις τις οποίες κάνω με μεγάλη προσωπική εκτίμηση, όπως γνωρίζει ο Πρόεδρος της Επιτροπής, μολονότι η προσωπική συμπάθεια και τα πολιτικά θέματα πρέπει να διαχωρίζονται· η άσκηση κριτικής δεν πρέπει να καλύπτεται από την προσωπική εκτίμηση. Είναι σημαντικό να λέμε την αλήθεια. Κύριε Πρόντι, είστε ο Πρόεδρος όλων των Ευρωπαίων. Κατέχετε το υψηλότερο αξίωμα στην Ευρωπαϊκή Ένωση. Δώστε σε εμάς, την Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, την ευκαιρία να σας δώσουμε ψήφο εμπιστοσύνης έως τη λήξη της θητείας σας την 1η Νοεμβρίου 2004. Αν αποδείξετε ότι αξίζετε τη στήριξή μας, θα την έχετε.
<SPEAKER ID="8" LANGUAGE="ES" NAME="Barón Crespo (PSE )." AFFILIATION="(Χειροκροτήματα">
<P>
   – Κύριε Πρόεδρε, κύριε Προεδρεύων του Συμβουλίου, κύριε Πρόεδρε της Επιτροπής, κυρίες και κύριοι, πρέπει να ξεκινήσω μιλώντας εξ ονόματος της Σοσιαλιστικής Ομάδας. Θα ήθελα να εκφράσω τα συλλυπητήριά μας στις οικογένειες όλων εκείνων που έχασαν τη ζωή τους στις πρόσφατες τρομοκρατικές επιθέσεις. Εκφράζουμε την αλληλεγγύη μας στις οικογένειες των ιταλών στρατιωτών και των ιρακινών πολιτών που σκοτώθηκαν. Επίσης επιθυμούμε να εκφράσουμε την αλληλεγγύη μας και στις οικογένειες των θυμάτων των επιθέσεων στις συναγωγές στην Κωνσταντινούπολη. Αυτές οι συναγωγές αντιπροσωπεύουν την εβραϊκή κοινότητα που είχε εκδιωχθεί από την Ισπανία στην Τουρκία. Η λέξη Sepharad σημαίνει Ισπανία στα εβραϊκά. Πρέπει να υπενθυμίσουμε ότι, πεντακόσια χρόνια πριν, αυτές οι εβραϊκές κοινότητες βρήκαν ένα καταφύγιο ανοχής στην οθωμανική αυτοκρατορία όταν η δική μου χώρα δεν ήταν διατεθειμένη να τις δεχτεί.
<P>
Συνεχίζοντας, κύριε Πρόεδρε, θα ήθελα να ευχαριστήσω τον κ. Poettering που εισήγαγε την πολιτική σε αυτή τη συζήτηση. Είναι πράγματι παράξενο που δεν μπορούμε να μιλήσουμε για πολιτική εδώ. Είπα πράγματι στον Πρόεδρο της Επιτροπής ότι θα έπρεπε να παραιτηθεί στην περίπτωση που αποφάσιζε να συμμετάσχει στις εκλογές για το Ευρωπαϊκό Κοινοβούλιο. Είπα και άλλα όμως. Καταρχάς, ο Πρόεδρος της Επιτροπής απολαμβάνει αυτή τη στιγμή την υποστήριξη πρακτικά όλων των αποχρώσεων του πολιτικού φάσματος του Κοινοβουλίου. Επομένως, πρέπει να εκπληρώσει τις υποχρεώσεις του. Ως πολίτης, ωστόσο, έχει δικαίωμα να εκφράσει το όραμά του για το μέλλον της Ευρώπης. Επομένως, πιστεύω ότι το γεγονός ότι εκπόνησε αυτό το έγγραφο σχετικά με το ευρωπαϊκό όραμα είναι μια θετική εξέλιξη. Πρέπει να προσθέσω ότι βρήκα το κείμενο πολύ ανώτερο από την ομιλία που εκφώνησε σήμερα.
<P>
Τούτου λεχθέντος, διέκρινα ένα βαθμό μνησικακίας στα όσα είπε ο κ. Poettering. Φάνηκε να δυσανασχετεί για το γεγονός ότι κάποιος που προφανώς ανήκε στη μία πλευρά αυτομόλησε στην άλλη. Κατά τη γνώμη μου, έχει κανείς κάθε δικαίωμα να επανορθώσει και να ωριμάσει ως άτομο καθώς προχωρεί στη ζωή του. Εγώ τουλάχιστον χαιρετίζω το γεγονός ότι ο Πρόεδρος Πρόντι έχει υιοθετήσει μια πιο προοδευτική κοινωνικά και πολιτικά θέση. Θα πρέπει να έχουμε άφθονες ευκαιρίες να το συζητήσουμε αυτό στο μέλλον.
<P>
Θα ήθελα τώρα να επικεντρωθώ στην ομιλία του Προέδρου Πρόντι. Καταρχάς, θα ήθελα να πω ότι δεν πρόκειται να διαμαρτυρηθώ εξ ονόματος της Ομάδας μου για το γεγονός ότι υπάρχουν λιγότερες προτάσεις. Το πρόβλημά μας είναι απλώς ότι δεν γνωρίζουμε ποιες είναι οι προτάσεις. Μας ενημέρωσαν ότι η Αντιπρόεδρος, κ. de Palacio, πρόκειται να συναντηθεί με τους προέδρους των επιτροπών. Αναμφίβολα θα μάθουμε τότε. Αναφορικά με την αξιολόγηση της πολιτικής των Επιτρόπων θα ήθελα μόνο να αναφέρω ότι θα διαβιβάσω στον κ. Poettering τις δηλώσεις που έχει κάνει η κ. de Palacio σχετικά με τους Σοσιαλιστές. Πρέπει να επισημανθεί ότι δεν χάνει ούτε μία εκδήλωση του Λαϊκού Κόμματος στην Ισπανία. Ο κ. Πρόντι δεν είναι ο μόνος που είναι ενεργός στην πολιτική στη χώρα του. Όλοι είμαστε.
<P>
Ο κ. Πρόντι κατέφυγε σε εκφράσεις που χρησιμοποιούν συνήθως οι μετεωρολόγοι προκειμένου να περιγράψει την ανάπτυξη. Δήλωσε ότι η πρόγνωση είναι καλή. Πιστεύω ότι θα ήταν πολύ χρήσιμο να εξηγήσει, εξ ονόματος της Επιτροπής, πώς η τελευταία σκοπεύει να προσαρμόσει το Σύμφωνο Σταθερότητας και Ανάπτυξης στη νέα κατάσταση. Αυτό είναι ένα πολύ σημαντικό αίτημα. Συμβαδίζει με την ανάγκη ενίσχυσης της οικονομικής διακυβέρνησης. Επίσης ξαφνιάστηκα από το γεγονός ότι αφήσατε για το τέλος τις δημοσιονομικές προοπτικές, σαν να ήταν μια μεταγενέστερη σκέψη. Είναι αλήθεια ότι αναβίωσε το σχέδιο Ντελόρ που είναι πάνω από δέκα ετών. Πιστεύω ότι είναι σημαντικό να μιλήσουμε για την έρευνα και την ανάπτυξη, όχι μόνο για υποδομές. Αυτές είναι το νευρικό σύστημα που δίνει ενέργεια στο σύνολο της Κοινότητας. Με ξάφνιασε επίσης το γεγονός ότι δόθηκαν τόσες λίγες λεπτομέρειες όσον αφορά την αναθεώρηση της πολιτικής συνοχής μετά τη συζήτηση σχετικά με την έκθεση Sapir και τις δηλώσεις του Επιτρόπου Barnier. Πιστεύω ότι ο Πρόεδρος της Επιτροπής θα έπρεπε να είναι πολύ πιο ξεκάθαρος. Σε τελική ανάλυση, αυτό το θέμα είναι κρίσιμο για τα νέα κράτη μέλη και επίσης για την ισορροπία των τωρινών κρατών μελών.
<P>
Δεύτερον, ο κ. Πρόντι αφιέρωσε πρακτικά το μισό μέρος της ομιλίας του στη Eurostat. Θα ήθελα να προτείνω μια σειρά τροποποιήσεων εδώ. Καταρχάς, μέσω της έκθεσης Casaca, το Ευρωπαϊκό Κοινοβούλιο διαδραμάτισε αποφασιστικό ρόλο στο θέμα της Eurostat, πέρα και πάνω από τις πολλές εκθέσεις που εκπονήθηκαν στο πλαίσιο της Επιτροπής και της Ευρωπαϊκής Υπηρεσίας Καταπολέμησης της Απάτης (OLAF). Πιστεύω ότι αυτό πρέπει να τονιστεί, διότι εισάγονται νέοι μηχανισμοί ενώ αγνοείται ο κρίσιμος ρόλος που διαδραμάτισε το Ευρωπαϊκό Κοινοβούλιο. Λυπάμαι που οι υπόλοιπες ομάδες του Σώματος δεν συμφώνησαν να συζητηθεί η έκθεση Bösch σχετικά με την απάτη ώστε να συμπέσει με την παρουσία του Προέδρου. Αυτή η έκθεση είναι διαθέσιμη και ο ίδιος ο Πρόεδρος αναφέρθηκε σε αυτή. Σε σχέση με τη Eurostat, σημειώνω την πρόταση να προσδιοριστεί η φύση της πολιτικής ευθύνης και η αναθεώρηση του Κώδικα Δεοντολογίας της Επιτροπής. Ωστόσο, εκπλήσσομαι που μας προτείνεται τώρα ένας νέος μηχανισμός ο οποίος πρακτικά αποτελεί ένα αντίγραφο της OLAF. Φοβάμαι ότι μπορεί να καταλήξουμε σε μια κατάσταση παρόμοια με εκείνη που απεικονιζόταν σε μια γελοιογραφία της σοβιετικής εποχής. Αυτή η γελοιογραφία έδειχνε έναν πολίτη να παρακολουθείται από δύο πράκτορες της KGB. Εκείνοι με τη σειρά τους παρακολουθούνταν από άλλους δύο πράκτορες και ούτω καθεξής. Η σειρά των ανθρώπων που παρακολουθούσαν ο ένας τον άλλο συνεχιζόταν επ’ άπειρον.
<P>
Εδώ δεν πρόκειται για τον πολλαπλασιασμό των μηχανισμών, αλλά για δράση με σαφή και δημοκρατικό τρόπο. Και εδώ το Κοινοβούλιο έχει να διαδραματίσει πολύ σημαντικό ρόλο. Δεν πιστεύω ότι η κατάσταση θα επιλυθεί με τη δημιουργία ενός νέου κέντρου εξουσίας στο πλαίσιο της Επιτροπής. Το να βρίσκουμε ένα παραθυράκι σε κάθε νόμο είναι μια διαδεδομένη ανθρώπινη αδυναμία. Πιστεύω ότι υπάρχουν παροιμίες σχετικά με αυτό σε κάθε γλώσσα. Υπάρχει σίγουρα μία στα ισπανικά. Το νόημά της είναι ότι θεσπίζοντας ολοένα και περισσότερους κανόνες και κανονισμούς δεν πρόκειται κατ’ ανάγκη να βελτιωθούν τα πράγματα. Αυτό που χρειάζεται είναι η δυνατότητα συγκεκριμένου ελέγχου. Κατά την άποψή μου, η ιδέα σύνδεσης της OLAF με την Ευρωπαϊκή Εισαγγελική Αρχή θα μπορούσε να είναι ένα βήμα προς τα εμπρός. Θα ήθελα να ακούσω την άποψη του Συμβουλίου σχετικά με αυτό, παρά της Επιτροπής, διότι η κύρια αντίθεση προς την Ευρωπαϊκή Εισαγγελική Αρχή προέρχεται από τις κυβερνήσεις. Δεν είναι ένα επίμαχο θέμα μεταξύ μας. Επομένως, κύριε Πρόεδρε, πιστεύω ότι είναι απαραίτητο να διαπραγματευτούμε μια διαδικασία κατεπείγοντος για να μπορέσουμε να συζητήσουμε αυτά τα θέματα πριν από τη λήξη αυτής της νομοθετικής περιόδου.
<P>
Κύριε Πρόεδρε της Επιτροπής, θα ήθελα να σας ρωτήσω αν σκεφτόσασταν μια πιθανή λύση συμβιβασμού ενόψει της Συνόδου Κορυφής του Δεκεμβρίου όταν αναφερθήκατε σε 25 ή 30 Επιτρόπους. Διότι, αν αθροιστούν οι δύο αριθμοί αυτό, σημαίνει ότι ορισμένες χώρες θα έχουν δύο Επιτρόπους. Το τελευταίο σημείο που θέλω να θίξω είναι το εξής: θα ήθελα να μάθω αν επιμένετε στην πρότασή σας να κατανείμετε τα χαρτοφυλάκια και να οργανώσετε μια Επιτροπή αποτελούμενη από μεγάλους και μικρούς Επιτρόπους.
<SPEAKER ID="9" LANGUAGE="EN" NAME="Clegg (ELDR )." AFFILIATION="(Χειροκροτήματα)">
<P>
Έρχομαι στο ετήσιο πρόγραμμα. Άλλοι συνάδελφοι θα μιλήσουν σχετικά με το θέμα της Eurostat αργότερα. Η Ομάδα των Φιλελευθέρων έχει επανειλημμένα χαιρετίσει την πρόοδο που έχει σημειωθεί τα τελευταία χρόνια στον τρόπο με τον οποίο η Επιτροπή παρουσιάζει το σημαντικό αυτό έγγραφο. Μόλις πριν από μερικά χρόνια, δεν ήταν παρά ένας αυθαίρετος κατάλογος νομοθετικών και μη νομοθετικών προτάσεων. Έγινε προσπάθεια, εφέτος όπως και τα προηγούμενα έτη, να συμπεριληφθούν μερικές στρατηγικές σκέψεις και χαιρετίζουμε ορισμένες από τις πρόσφατες καινοτομίες, όπως για παράδειγμα τη στροφή προς πιο αυστηρές διαδικασίες αξιολόγησης των επιπτώσεων. Εντούτοις, όπως ορθώς σημείωσε ο ίδιος ο Πρόεδρος Πρόντι, υπάρχουν ακόμα πολλά περιθώρια βελτίωσης και θα θέλαμε να υπογραμμίσουμε τρεις τομείς, στους οποίους θεωρούμε ότι υστερεί ακόμα σοβαρά το έγγραφο που μας παρουσιάζεται σήμερα.
<SPEAKER ID="10" LANGUAGE="DA" NAME="Blak (GUE/NGL )." AFFILIATION="">
<P>
Θα ήθελα να χρησιμοποιήσω τον χρόνο ομιλίας της Ομάδας ΕΕΑ/ΑρΠρΒΧ για να αναφερθώ στη Eurostat, τη Στατιστική Υπηρεσία των Ευρωπαϊκών Κοινοτήτων· θα ήθελα δε να καταστήσω απολύτως σαφές ότι η Ομάδα μου δεν ενδιαφέρεται να προκαλέσει την παραίτηση της Επιτροπής Πρόντι εξαιτίας της Eurostat. Τουναντίον, επιθυμούμε να λήξει αυτό το θέμα και να προσφερθεί ηρεμία στην Επιτροπή ώστε να υλοποιήσει το έργο της κατά το τελευταίο έτος της θητείας της. Η Επιτροπή έχει ένα πολύ φιλόδοξο πρόγραμμα εργασίας για το 2004, με τη διεύρυνση και τη δημιουργία συνθηκών σταθερότητας και ανάπτυξης, όχι μόνο στην ΕΕ αλλά και στον υπόλοιπο κόσμο. Δυστυχώς, το σκάνδαλο της Eurostat θα συνεχίσει να σκιάζει την Επιτροπή μέχρις ότου αποδοθούν οι πολιτικές ευθύνες· έτσι, ζητούμε από τον κ. Πρόντι να απαλλάξει από τα καθήκοντά του τον Επίτροπο που είναι υπεύθυνος για τη Eurostat, έτσι ώστε να μπορέσει να προσφερθεί ηρεμία στην Επιτροπή για να υλοποιήσει το έργο της.
<P>
Έχουμε τώρα την τελική έκθεση σχετικά με τη Eurostat από την υπηρεσία εσωτερικού ελέγχου. Δυστυχώς, επιβεβαιώνει αυτό που γνωρίζουμε εδώ και πολύ καιρό, συγκεκριμένα ότι η διοίκηση της Eurostat ασκήθηκε κατά τρόπο σκανδαλώδη. Ωστόσο, η υπηρεσία εσωτερικού ελέγχου δυσκολεύεται να διακριβώσει τι συνέβη πραγματικά στη Eurostat. Δεν υπάρχουν φάκελοι, και τα περισσότερα έγγραφα έχουν χαθεί. Έτσι, είναι αδύνατον να δούμε λεπτομερώς ποιες ήταν οι πρακτικές που ακολουθήθηκαν μετά το 1999, αλλά γνωρίζουμε ότι οι παράνομοι λογαριασμοί παρέμεναν ανοικτοί μέχρι και το καλοκαίρι του περασμένου έτους, καθώς και κατά το τρέχον έτος. Γνωρίζουμε ότι είναι πολύ πιθανό μεγάλα χρηματικά ποσά να έχουν καταλήξει σε λάθος χέρια. Γνωρίζουμε ότι εξακολουθεί να μην υπάρχει βάση δεδομένων σχετικά με τις συμβάσεις. Γνωρίζουμε ότι δεν δόθηκε συνέχεια στους ελέγχους. Γνωρίζουμε ότι δεν έχει συμβεί σχεδόν τίποτε για τη διευθέτηση της κατάστασης.
<P>
Γνωρίζουμε, με άλλα λόγια, ότι η διοίκηση της Eurostat υπήρξε σκανδαλώδης, συμπεριλαμβανομένης της περιόδου μετά το 1999. Αναλαμβάνει, όμως, κανείς την ευθύνη; Από ό,τι φαίνεται, κανείς. Η Επιτροπή Σαντέρ έπεσε πριν από λιγότερο από μια πενταετία. Αυτό συνέβη επειδή η επιτροπή σοφών συμπέρανε ότι ήταν πολύ δύσκολο να βρεθεί οποιοδήποτε μέλος της Επιτροπής το οποίο να ήταν πρόθυμο να αναλάβει την ευθύνη. Μετά από μια σειρά εκτεταμένων μεταρρυθμίσεων, ελπίζαμε πραγματικά ότι αυτή η περίοδος είχε παρέλθει, αλλά, δυστυχώς, τις τελευταίες ημέρες αντιμετωπίζουμε ξανά την ίδια κατάσταση.
<P>
Μετά την πτώση της Επιτροπής Σαντέρ, συμπεριλάβαμε ένα νέο άρθρο στη Συνθήκη. Πλέον, ο Πρόεδρος της Επιτροπής έχει τη δυνατότητα να απαλλάξει Επιτρόπους από τα καθήκοντά τους. Αυτό είναι κάτι που ο κ. Πρόντι επέλεξε να μην πράξει, δεδομένου ότι ο αρμόδιος Επίτροπος, ο κ. Solbes, δεν γνώριζε τίποτε. Ωστόσο, ο κ. Πρόντι συμφώνησε ότι ο κ. Solbes κατέστη ένοχος επειδή δεν προέβη σε καμία ενέργεια. Κατά την προσωπική μου άποψη, και αυτήν της πολιτικής μου ομάδας, και μόνον αυτό αρκεί. Η αδράνεια και η αδιαφορία είναι επίσης μια μορφή εγκλήματος, για το οποίο πρέπει να καταλογιστεί ευθύνη.
<P>
Ο κ. Πρόντι παρουσίασε σήμερα το σχέδιο δράσης του για τη Eurostat. Είμαι υποχρεωμένος να το δηλώσω με απόλυτη σαφήνεια: η Ομάδα μου έχει βαρεθεί μέχρις αηδίας τα σχέδια δράσης. Θέλουμε να δούμε αποτελέσματα. Την τελευταία τετραετία έχουμε δει πάρα πολλά σχέδια δράσης και σχέδια μεταρρύθμισης. Βεβαίως, δεν είναι κακό να έχουμε σχέδια δράσης για νέες και βελτιωμένες διαδικασίες, και φυσικά θα στηρίξουμε τέτοιες διαδικασίες. Απλούστατα, όμως, αυτό δεν είναι αρκετό. Πρέπει να αλλάξει η νοοτροπία. Αυτό θα συμβεί μόνον εάν ο Πρόεδρος στείλει ένα σαφές μήνυμα στους υπαλλήλους του. Οι ατασθαλίες και η απάτη έχουν επιπτώσεις. Ενθυμούμαστε μάλιστα κάποια σοφά λόγια του κ. Πρόντι: μηδενική ανοχή στην απάτη. Θαυμάσια λόγια, αλλά προφανώς χωρίς κανένα αντίκρισμα. Πριν από λιγότερο από ένα έτος, έδωσα μια συμβουλή στην Επιτροπή Ελέγχου του Προϋπολογισμού. Η συμβουλή μου ήταν ότι έπρεπε να βρεθεί κάποιος άλλος Επίτροπος για να αναλάβει τη διοίκηση της Eurostat το τελευταίο έτος, διατηρώντας κατά τα λοιπά τους τομείς αρμοδιότητας του κ. Solbes. Ως προς τη διοίκηση, όμως, της Eurostat, οι επιδόσεις του είναι απαράδεκτες. Με την αδράνειά του, συνέβαλε στη διατήρηση μιας νοοτροπίας συστηματικής αποδιοργάνωσης και ατασθαλιών. Με άλλα λόγια, δεν μπορεί πλέον να έχει την ευθύνη της Eurostat, οπότε τώρα ευελπιστώ πραγματικά ότι η υπόσχεση για επιπτώσεις και μηδενική ανοχή στην απάτη θα εκπληρωθεί, και ότι η διοίκηση της Eurostat θα ανατεθεί σε κάποιον άλλον. 
<SPEAKER ID="11" LANGUAGE="IT" NAME="Frassoni (Verts/ALE )." AFFILIATION="">
<P>
Ο Πρόεδρος της Επιτροπής άρχισε σήμερα την ομιλία του με μια νότα αισιοδοξίας για την οικονομική κατάσταση και μας είπε ότι είναι εφικτός ο στόχος μιας μεγαλύτερης Ευρώπης, ικανής να ανταποκριθεί στις προκλήσεις των καιρών μας. Συμφωνώ, αλλά φοβούμαι ότι σε μερικές περιπτώσεις οι προτεινόμενες συνταγές υποφέρουν από μια μάλλον τυπολατρική πολιτική και οικονομική αντίληψη, που δεν θέτει στο επίκεντρο ό,τι πιο καινοτόμο και τολμηρό μπορεί να πράξει σήμερα η Ένωση. Κύριε Poettering, μπορώ να σας διαβεβαιώσω ότι η λογική του προγράμματος εργασίας είναι ακριβώς η ίδια με εκείνη της διακήρυξης του Προέδρου Πρόντι. Μιας και μας αρέσει η πολιτική δράση και πιστεύουμε πως είμαστε μια πραγματικά ευρωπαϊκή πολιτική δύναμη, οι παρατηρήσεις μας εφαρμόζονται, τηρουμένων των αναλογιών, σε αμφότερα τα έγγραφα. Όπως παραδέχθηκε η ίδια η Επιτροπή, επεδίωξε με αποφασιστικότητα μόνο τους οικονομικούς στόχους της στρατηγικής της Λισαβόνας. Αυτό δεν μας αρκεί, Πρόεδρε Πρόντι! Φοβούμεθα ότι πίσω από την πολιτικώς ορθή ιδέα της αειφόρου ανάπτυξης κρύβεται αυτή της συνεχούς ανάπτυξης. Στην πράξη και στα υφιστάμενα όργανα η περιβαλλοντική διάσταση εξακολουθεί να παραμένει ένα είδος Σταχτοπούτας. Όπως γνωρίζετε, θεωρούμε την πρωτοβουλία για την ανάπτυξη πολύ σημαντική, αλλά, πραγματικά, δεν μπορούμε να συμμεριστούμε με κανέναν τρόπο τον ενθουσιασμό για τους καταλόγους οδικών αρτηριών, αεροδρομίων και τρένων υψηλής ταχύτητας, τα οποία θα κοστίσουν δισεκατομμύρια, ενώ το μεγαλύτερο μέρος τους παραμένει πλασματικό. Ένα πολύ σημαντικό ζήτημα για εμάς είναι η απόλυτη ανάγκη για μεγαλύτερη διαφάνεια στα κριτήρια χρηματοδότησης της Ευρωπαϊκής Τράπεζας Επενδύσεων και για μεγαλύτερη συμμετοχή του Ευρωπαϊκού Κοινοβουλίου στη θέσπιση των κριτηρίων αυτών.
<P>
Κύριε Πρόεδρε, πριν από λίγους μήνες σας προτείναμε να προωθήσετε ένα σύμφωνο για την κλιματική σταθερότητα, αλλά δυστυχώς δεν λάβαμε απάντηση. Λίγες εβδομάδες πριν από την έναρξη της COP9 στο Μιλάνο, θα θέλαμε να υποβάλουμε και πάλι αυτή την πρόταση. Ακριβώς όπως με το ζήτημα του ελλείμματος,η Επιτροπή είναι αυτή που έχει την ευθύνη να ανακαλέσει στην τάξη τα κράτη μέλη –ιδίως την Ισπανία, την Ιταλία και την Πορτογαλία– τα οποία δεν μας επιτρέπουν μέχρι σήμερα να πετύχουμε τους στόχους του Κυότο.
<P>
Από το νομοθετικό σας πρόγραμμα απουσιάζουν ορισμένα θέματα. Δεν έχω τον χρόνο να τα αναπτύξω όλα, αλλά θέλω να αναφερθώ σε δύο. Επίτροπε Reding, το Ευρωπαϊκό Κοινοβούλιο ζητά εδώ και δύο χρόνια με πραγματικά σύσσωμο τρόπο μια πρόταση οδηγίας, ή τουλάχιστον ένα πράσινο βιβλίο, για το ζήτημα της συγκέντρωσης των μέσων ενημέρωσης και της ελευθερίας ενημέρωσης. Διαβάζοντας τη διακήρυξή σας, κατανοούμε ότι το θέμα αυτό σας ενδιαφέρει. Γιατί τότε η Επιτροπή δεν κατορθώνει να κάνει τίποτα επ’ αυτού; Τέλος, έχουν περάσει περίπου δύο μήνες από την αποτυχία του Κανκούν, αλλά παραμένει ένα απόλυτο μυστήριο ποια είναι τα συμπεράσματα και ποιες οι κατευθύνσεις που προτίθεται να ακολουθήσει η Επιτροπή, ενώ απουσιάζει και η σύνδεση με την υλοποίηση των στόχων της χιλιετίας, Επίτροπε Lamy.
<P>
Τέλος, το ζήτημα της EUROSTAT. Πρόεδρε Πρόντι, είπατε ότι η υπόθεση EUROSTAT σας βοήθησε να εξαγάγετε ορισμένα διδάγματα, αλλά από το κείμενό σας απουσιάζει ένα πραγματικά σημαντικό δίδαγμα: η Επιτροπή πρέπει να ακούει περισσότερο το Κοινοβούλιο. Οι συστάσεις στις εκθέσεις σχετικά με την απαλλαγή δεν είναι φιλικές συστάσεις, αλλά επίσημες πράξεις που υποχρεώνουν την Επιτροπή να ενεργήσει, και μάλιστα εγκαίρως. Περάσαμε από μια αδρανή Επιτροπή σε μια Επιτροπή ικανή να αντιδρά, και αυτό σας το αναγνωρίζουμε. Τώρα έχετε στη διάθεσή σας ένα έτος για να την καταστήσετε ικανή να αναλαμβάνει αποφασιστικές πρωτοβουλίες. Εμείς χαιρετίζουμε τη μεταρρύθμιση του κώδικα δεοντολογίας και τη βελτίωση της ενημέρωσης μεταξύ της OLAF, των Επιτρόπων και των Γενικών Διευθύνσεων, ενώ –και αυτό δεν θα σας εκπλήξει– εκτιμούμε επίσης την αναγνώριση του ρόλου των καταγγελιώνΕξάλλου, πολλές από τις προτάσεις αυτές είχαν ήδη κατατεθεί από το Κοινοβούλιο. Σας υπενθυμίζουμε, ωστόσο, Πρόεδρε Πρόντι, ότι η διαφάνεια δεν είναι μόνο μια καλή μέθοδος για την καταπολέμηση της απάτης, αλλά και για την πρόληψή της, και ελπίζω ειλικρινά το προσεχές έτος να μπορέσουμε να λησμονήσουμε όσα συνέβησαν αυτά τα χρόνια, υποδεχόμενοι τα νέα κράτη μέλη όχι μόνο με ανοικτές αγκάλες, αλλά και με ανοικτά και διαφανή όργανα.
<P>
Εν κατακλείδι, θα ήθελα, εξ ονόματος της Ομάδας μου, να δηλώσω, κύριε Πρόεδρε της Επιτροπής, ότι από την έκθεση απουσιάζει επίσης η ευαισθησία και η συνείδηση ενός αισθήματος ευθύνης και αποδοχής των σφαλμάτων που διεπράχθησαν. Όπως αναγνωρίσατε εσείς ο ίδιος, υπήρχαν ενδείξεις πριν από τον Μάιο του 2003: έπρεπε να τις είχατε διακρίνει, και εμείς πιστεύουμε πως πρόκειται για κάτι που η Επιτροπή όφειλε να αναμένει, ιδίως μετά τα γεγονότα που σημάδεψαν τη θητεία της Επιτροπής Σαντέρ.
<SPEAKER ID="12" LANGUAGE="DA" NAME="Camre (UEN )." AFFILIATION="">
<P>
Θα ήθελα επίσης να αναφερθώ στη δήλωση του Προέδρου της Επιτροπής, κ. Πρόντι, σχετικά με το σκάνδαλο της Eurostat. Ακούγοντας τη σημερινή του δήλωση στην Επιτροπή Ελέγχου του Προϋπολογισμού, θα φανταζόταν κανείς ότι όλοι μας είχαμε μόλις βγει από το αρχέγονο δάσος και η δημόσια διοίκηση δεν είχε εφευρεθεί ακόμη. Ο κ. Πρόντι αναφέρθηκε σε όλα όσα δεν λειτουργούν όπως πρέπει, αποδίδοντας το γεγονός στην έλλειψη επικοινωνίας μεταξύ της Επιτροπής και των ελεγκτικών μηχανισμών, στον εσωτερικό έλεγχο της Ευρωπαϊκής Υπηρεσίας για την Καταπολέμηση της Απάτης (OLAF), το Κοινοβούλιο κλπ.
<P>
Ο κ. Πρόντι υπόσχεται τώρα ότι η κατάσταση θα βελτιωθεί, αλλά φυσικά αυτά τα προβλήματα είναι γνωστά σε όλες τις κυβερνήσεις, οι οποίες έχουν πολύ μεγαλύτερους διοικητικούς μηχανισμούς από την Επιτροπή. Σε κάθε κανονική δημοκρατία, το πολιτικό σύστημα και ο διοικητικός μηχανισμός αναπτύσσονται κατά τέτοιο τρόπο ώστε η κατάχρηση και η απάτη να προλαμβάνονται ή να διαπιστώνονται εγκαίρως. Η Επιτροπή εξακολουθεί να μην έχει οργανώσει ένα τέτοιο σύστημα. Αυτό μπορεί να ερμηνευθεί μόνον ως ανικανότητα από μέρους της και ως αβουλία, σε ένα σύστημα το οποίο χαρακτηρίζεται από μια άθλια διοικητική νοοτροπία. Γι’ αυτό η Επιτροπή Ελέγχου του Προϋπολογισμού δυσκολεύεται τόσο πολύ να λάβει τις εκθέσεις ανάλυσης, ενώ της επιβάλλεται υποχρέωση εμπιστευτικότητας για όλα όσα γνωρίζει. Κάποιος γνώριζε το σκάνδαλο για μεγάλο χρονικό διάστημα, και κάποιος επιθυμούσε τη συγκάλυψή του. Ο κ. Πρόντι δηλώνει ότι η μεταρρύθμισή του, η οποία ξεκίνησε το 1999, λειτουργεί ήδη. Πώς μπορεί, συνεπώς, να εξηγήσει το γεγονός ότι ο Τύπος και το Ευρωπαϊκό Κοινοβούλιο γνώριζαν το σκάνδαλο της Eurostat ένα ολόκληρο έτος προτού τα μέλη του Κοινοβουλίου αναγκάσουν την Επιτροπή να δράσει.
<P>
Ο κ. Πρόντι ισχυρίζεται ότι η OLAF εξέταζε υποθέσεις απάτης στη Eurostat επί σειρά ετών, χωρίς να έχει ενημερώσει καθόλου την Επιτροπή· εντούτοις, δηλώνει ότι έχει απόλυτη εμπιστοσύνη στον κ. Brüner και την OLAF. Τρεις είναι οι πιθανές ερμηνείες: είτε η Επιτροπή έδωσε στον διευθυντή της OLAF τελείως ανόητες οδηγίες, με αποτέλεσμα να μην ενημερώνει τακτικά την Επιτροπή· είτε η Επιτροπή επιθυμούσε να μην αγγίξει ορισμένες δυσάρεστες καταστάσεις και να τις αφήσει να χρονίζουν με μια μυστικοπαθή OLAF· είτε η διοίκηση της OLAF είναι τρομακτικά αφελής και δεν κατανοεί την πολιτική αναγκαιότητα του να κρούει τον κώδωνα του κινδύνου στην Επιτροπή, έτσι ώστε να την προειδοποιεί για σοβαρές περιπτώσεις απάτης.
<SPEAKER ID="13" LANGUAGE="DA" NAME="Bonde (EDD )." AFFILIATION="">
<P>
   – Κύριε Πρόεδρε, υπάρχει διαφορά μεταξύ ενοχής και ευθύνης. Ποιος φέρει την πολιτική ευθύνη για το σκάνδαλο της Eurostat; Το σκάνδαλο δεν είναι ότι κάποιος καταχράστηκε χρήματα. Το σοβαρότερο σκάνδαλο είναι ότι διαθέτουμε ένα λογιστικό σύστημα το οποίο εξακολουθεί να επιτρέπει την κατάχρηση.
<P>
Σαράντα επτά ελεγκτές και άλλοι εμπειρογνώμονες συνεργάστηκαν με τη Eurostat από τον Ιούνιο του 2003. Ζήτησαν 78 συμβάσεις αλλά έλαβαν μόνον 60. Από αυτές τις 60, το 28,5% εκτελέστηκε κατά παράβαση των κανόνων της ΕΕ οι οποίοι διέπουν τις προσκλήσεις εκδήλωσης ενδιαφέροντος. Πού βρίσκονται οι 18 συμβάσεις που λείπουν; Ποιος ευθύνεται για την απώλειά τους; Ποιος θα τις βρει; Δεν είναι δυνατόν να μην υπάρχουν αντίγραφα των συμβάσεων σε όλες τις επιχειρήσεις που τις ανέλαβαν. Γιατί δεν ζητήθηκαν αμέσως, και πού είναι τα τραπεζικά αποκόμματα για τους μυστικούς λογαριασμούς; Ποιος ευθύνεται για το γεγονός ότι οι 47 δεν έχουν στη διάθεσή τους αυτά τα στοιχεία; Ποιος αναλαμβάνει την ευθύνη να διασφαλίσει ότι όλα τα αποδεικτικά έγγραφα θα έλθουν τώρα στο φως;
<P>
Κύριε Πρόντι, προ ολίγου είχατε μια συνάντηση με την Επιτροπή Ελέγχου του Προϋπολογισμού στα γραφεία της πολιτικής μου ομάδας, στην οποία υποσχεθήκατε διαφάνεια και μηδενική ανοχή στην απάτη, όπως είχατε πράξει και όταν αναλάβατε τα καθήκοντά σας το 1999. Μέχρι στιγμής, όμως, μηδενική ανοχή έχει επιδειχθεί πρωτίστως και κυρίως σε όσους αποκάλυψαν περιπτώσεις απάτης και προειδοποίησαν για το λογιστικό σύστημα το οποίο την καθιστά δυνατή. Η Επιτροπή έχει επιδείξει αποτελεσματικότητα στον τρόπο με τον οποίο αντιμετώπισε τον Paul van Buitenen, τη Marta Andreasen και την Dorte Smidt-Brown. Εξοστρακίστηκαν με μεγάλη ταχύτητα και αποφασιστικότητα. Ποιος έχει την ευθύνη για την αποκατάσταση των πολιτικών τους δικαιωμάτων;
<P>
Πότε θα πείτε στον κ. Solbes: “Pedro, μπορεί να μην είσαι ένοχος, αλλά έχεις την ευθύνη της Eurostat. Παραιτήσου. Δέχομαι την πρόταση του κ. Blak και αναλαμβάνω προσωπικά την ευθύνη για την παροχή λεπτομερών εξηγήσεων όσον αφορά το σκάνδαλο της Eurostat”. 
<SPEAKER ID="14" LANGUAGE="IT" NAME="Pannella (NI )." AFFILIATION="(Χειροκροτήματα)">
<P>
Κύριε Πρόεδρε της Επιτροπής, διαβάζω την ομιλία σας με τίτλο: “η κατάσταση της Ένωσης”. Κάτι μου θυμίζει: νομίζω ότι η ομιλία για την κατάσταση της Ένωσης έγινε από την Ουάσιγκτον την οποία η Ευρώπη σας μισεί, όπως την μισούσε το 1939 και το 1940, όπως μισούσε τις πλουτοκρατικές ιουδαιο-μασονικές δημοκρατίες το 1940, όπως την μισούσε η Γαλλία του Jacques Doriot και όχι μόνο του Philippe Pétain, όπως την μισούσαν όσοι έλεγαν: “να πεθάνουμε για το Γκντανσκ, για το Γκντανσκ;” –όχι, ποτέ, μα ποτέ– τη στιγμή της σύναψης του δολοφονικού συμφώνου της ντροπής στο Μόναχο κάτω από το σύμβολο της ειρήνης· το σύμφωνο της ντροπής που επέτρεψε το Ολοκαύτωμα, που επέτρεψε τη φασιστική, κομουνιστική, φονταμενταλιστική και αντιμεταρρυθμιστική σύμπραξη.
<P>
Η κατάσταση της Ένωσης, κύριε Πρόεδρε: σύμφωνα με τις κοινές προσεγγίσεις όλων σας –Κοινοβουλίου, Συμβουλίου, Επιτροπής– θα πρέπει να έχουμε μια Επιτροπή τριάντα μελών, τριάντα πέντε εντός ολίγου, γιατί είμαστε οι Ηνωμένες Πολιτείες της Ευρώπης. Ο Πρόεδρος των Ηνωμένων Πολιτειών θα έπρεπε να έχει τότε τουλάχιστον πενήντα υπουργούς για να λειτουργεί σωστά! Δεν θα ενώσετε έτσι την εναλλακτική Ευρώπη, την Ευρώπη του Altiero Spinelli, του Alcide De Gasperi, του Konrad Adenauer, και όχι του Erich Ollenhauer ή του άλλου εθνικιστή σοσιαλδημοκράτη ανταγωνιστή του της εποχής.
<P>
Αυτή είναι η κατάσταση της Ένωσης. Αυτή η Ένωση, Πρόεδρε Πρόντι, είναι εκείνη που χρηματοδοτεί όλες τις δικτατορίες με τις οποίες διατηρεί σχέσεις, που εφαρμόζει μια εγκληματική πολιτική. Τα άρθρα 2, τα οποία βρίσκονται συνήθως στη βάση των συμφωνιών με τα δικτατορικά καθεστώτα, είναι όλα παλιόχαρτα. Αυτή τη στιγμή έχουμε εδώ στο Στρασβούργο τους εκπροσώπους του πραγματικού Βιετνάμ του αύριο και του μέλλοντος, έχουμε τους εκπροσώπους της Ενοποιημένης Βουδιστικής Εκκλησίας του Βιετνάμ που ζητούν να σας συναντήσουν. Όσα συμβαίνουν καθημερινά στο Βιετνάμ, στην Καμπότζη και σε όλο τον κόσμο μας βρίσκουν με τον Σολάνα και τους άλλους όπως μας βρήκαν με την πρώην Γιουγκοσλαβία: ουσιαστικά στο πλευρό του Μιλόσεβιτς και κατά των δημοκρατικών διεκδικήσεων. Η κατάσταση της Ένωσης είναι αξιοθρήνητη γιατί είναι η κατάσταση της Ευρώπης των τηλεοράσεων, του Μονάχου, του φασισμού, του κομουνισμού, της δημοκρατικής και πολιτικής ανεπάρκειας.
<SPEAKER ID="15" LANGUAGE="FR" NAME="Grossetête (PPE-DE )." AFFILIATION="">
<P>
   – Κύριε Πρόεδρε, κύριε Πρόεδρε της Επιτροπής, κύριε Προεδρεύων του Συμβουλίου, κυρίες και κύριοι συνάδελφοι, το 2004 θα είναι μια σημαντική χρονιά, μια χρονιά προκλήσεων, όπως μόλις μας είπε ο κ. Πρόντι. Τον ερχόμενο Ιούνιο, οι ευρωπαϊκές εκλογές θα πραγματοποιηθούν υπό ιδιαίτερες συνθήκες, καθώς θα υποδεχόμαστε δέκα νέες χώρες, στο πλαίσιο της μεγαλύτερης διεύρυνσης που γνώρισε ποτέ η Ευρώπη. Οι εκλογές θα διεξαχθούν σε μια ατμόσφαιρα προσδοκίας ενός Συντάγματος για την Ευρώπη, με βάση το έξοχο σχέδιο που κατέθεσε η Συνέλευση, όλα δε αυτά σε ένα ασταθές διεθνές κλίμα, με έναν πόλεμο στο Ιράκ που οδηγείται σε αποτελμάτωση, με τον πολλαπλασιασμό της διεθνούς τρομοκρατίας, τις προεδρικές εκλογές στις ΗΠΑ και την οικονομική κατάσταση στην Ευρώπη, η οποία παραμένει εύθραυστη.
<P>
Το Ευρωπαϊκό Κοινοβούλιο δεν μπορεί να δεχθεί να χαθεί ένα έτος. Οι συμπολίτες μας δεν θα το κατανοούσαν. Πρέπει να επικεντρωθούμε στις προτάσεις που πρέπει να εγκριθούν οπωσδήποτε από τώρα ώς τα τέλη της νομοθετικής περιόδου, στη διάρκεια, δηλαδή, του πρώτου τριμήνου του 2004, να εστιάσουμε δε σε εκείνες τις προτάσεις για τις οποίες περιμένουμε υπομονετικά να υπάρξει μια πρώτη εξέταση. Για δεύτερη συνεχή χρονιά, εφαρμόστηκε η αρχή του διαρθρωμένου διαλόγου μεταξύ κοινοβουλευτικών επιτροπών και Επιτρόπων. Χαιρετίζουμε το γεγονός, όμως ο διάλογος χρήζει περαιτέρω βελτιώσεων. Προτείνουμε, επίσης, τη θέσπιση ενός πιο αξιόπιστου διοργανικού χρονοδιαγράμματος, το οποίο πρέπει να εκπονηθεί σε πολυετή βάση, πράγμα που θα διευκόλυνε την παρακολούθηση και τη σαφή αξιολόγηση των αποτελεσμάτων. Θα ήταν επίσης ευχής έργο να διασφαλιστεί μια πιο τακτική παρακολούθηση των αιτημάτων που εκφράζει το Κοινοβούλιο όσον αφορά τις συμπληρωματικές δράσεις του προγράμματος.
<P>
Αν και το προσεχές έτος θα είναι αναγκαστικά κάπως κουτσουρεμένο, λόγω των ευρωπαϊκών εκλογών, ούτε η Επιτροπή ούτε το Κοινοβούλιο θα μείνουν χωρίς δουλειά. Όπως είπα και στην αρχή της ομιλίας μου, πρέπει να κρατήσετε σταθερή πορεία το 2004.
<SPEAKER ID="16" LANGUAGE="" NAME="" AFFILIATION="Αντιπροέδρου">
<SPEAKER ID="17" LANGUAGE="DE" NAME="Swoboda (PSE )." AFFILIATION="">
<P>
   – Κύριε Πρόεδρε, κύριε Πρόντι, ορθώς θέτετε στις προτάσεις σας το θέμα της διεύρυνσης ως κορυφαία προτεραιότητα για το 2004. Ενώ η διεύρυνση έχει συμφωνηθεί τυπικά, πολλοί άνθρωποι –ίσως στο Ευρωπαϊκό Κοινοβούλιο αλλά, κυρίως, στον ευρύ πληθυσμό– θεωρούν ότι, στην πραγματικότητα, η διεύρυνση δεν έχει ολοκληρωθεί ακόμα. Γι’ αυτόν τον λόγο, η Επιτροπή ορθώς εστιάζει στο να διασφαλίσει, κατά τους επόμενους μήνες, ότι, για τις περιπτώσεις όπου υπάρχει διαφθορά ή διοικητικά προβλήματα, ή όπου διακυβεύεται η πυρηνική ασφάλεια, όλες οι χώρες που θα προσχωρήσουν στην Ευρωπαϊκή Ένωση την 1η Μαΐου 2004 προετοιμάζονται ουσιαστικά.
<P>
Επίσης, πρέπει να συνεχίσουμε τις διαπραγματεύσεις με τη Βουλγαρία και τη Ρουμανία. Πρέπει να καταστήσουμε σαφές και ξεκάθαρο ότι το 2010 είναι η προβλεπόμενη χρονολογία – αλλά καμία χώρα δεν μπορεί να υποθέσει ότι η προβλεπόμενη χρονολογία θα είναι και η οριστική, αν δεν συνεχίσει τις μεταρρυθμίσεις που έχει ξεκινήσει.
<SPEAKER ID="18" LANGUAGE="DA" NAME="Sørensen (ELDR )." AFFILIATION="">
<P>
   – Κύριε Πρόεδρε, καταρχάς, θα ήθελα να αναφέρω ότι είναι πολύ ενθαρρυντικό το γεγονός ότι ο Πρόεδρος Πρόντι και η Επιτροπή προφανώς έχουν αντλήσει διδάγματα από την υπόθεση της Eurostat, το γεγονός ότι ορισμένα πράγματα θα διευθετηθούν και ότι πρόκειται να υλοποιηθούν ορισμένες μεταρρυθμίσεις προκειμένου να αποφευχθεί η επανάληψη παρομοίων φαινομένων στο μέλλον.
<P>
Στη διαδικασία που πρόκειται τώρα να ξεκινήσει, είναι απολύτως κρίσιμο να διασφαλιστεί η συνέχιση της ύπαρξης μιας ισχυρής υπηρεσίας εσωτερικού ελέγχου, η οποία, παρά τις όποιες δυσκολίες, είναι ο πρώτος κρίκος της αλυσίδας ως προς την αποκάλυψη της απάτης, των καταχρήσεων και των ατασθαλιών. Είναι σημαντικό να έχουμε μια ισχυρή και ανεξάρτητη OLAF. Είναι ιδιαιτέρως σημαντικό να υπάρξει σαφής καθορισμός της πολιτικής ευθύνης. Φρονώ δε ότι η πολιτική ευθύνη είναι ζωτικής σημασίας, και μάλιστα η πολιτική ευθύνη των επιμέρους Επιτρόπων. Εάν δεν συμβεί αυτό, εκτιμώ ότι οι μεταρρυθμίσεις δεν θα έχουν αντίκτυπο στο σύστημα, έτσι ώστε να γίνουν αισθητές από τους απλούς υπαλλήλους, οι οποίοι βρίσκονται χαμηλότερα στην ιεραρχία.
<P>
Συνεπώς, άκουσα βεβαίως με μεγάλη προσοχή το σχόλιο του κ. Πρόντι ότι πρόκειται πλέον να αποκτήσουμε έναν ορισμό της πολιτικής ευθύνης. Θα ήθελα λοιπόν να ρωτήσω τον Πρόεδρο της Επιτροπής πώς διαφέρει η πολιτική ευθύνη που πρόκειται να ορίσουμε τώρα από την ευθύνη όπως ορίζεται από τους ανεξάρτητους εμπειρογνώμονες και από αυτήν που περιγράφεται στον Κώδικα Δεοντολογίας ο οποίος υπογράφηκε από τα μέλη της Επιτροπής το 1999.
<P>
Πρόκειται επίσης να αποκτήσουμε μια ομάδα παρακολούθησης η οποία θα λαμβάνει εγκαίρως τα μηνύματα για τυχόν μελλοντικά προβλήματα. Ο κ. Πρόντι ισχυρίζεται ότι η Επιτροπή δεν είχε τη δυνατότητα να παρέμβει πριν από τον Μάιο του 2003. Η ερώτησή μου, όμως, είναι η εξής: τι είδους μηνύματα θα λαμβάνει αυτή η ομάδα; Τώρα που έχει αποδειχθεί ότι 14 επικριτικές εκθέσεις ελεγκτών δεν είναι αρκετές, ενώ και οι καταγγελίες διαφόρων υπαλλήλων σε διαφόρους Επιτρόπους, οι επιστολές στον Τύπο, οι ακροάσεις στην Επιτροπή Ελέγχου του Προϋπολογισμού και οι επιστολές των ελεγκτών στον αρμόδιο Επίτροπο για το υπεύθυνο τμήμα δεν είναι αρκετές, τι είδους μηνύματα χρειάζονται για να προκληθεί η παρέμβαση της Επιτροπής; 
<SPEAKER ID="19" LANGUAGE="NL" NAME="Bouwman (Verts/ALE )." AFFILIATION="">
<SPEAKER ID="20" LANGUAGE="IT" NAME="Angelilli (UEN )." AFFILIATION=".">
<P>
Η παρέμβασή μου επικεντρώνεται στην υπόθεση EUROSTAT. Στην υπόθεση αυτή πολλά είναι τα άλυτα ζητήματα και λίγα τα διορθωτικά μέτρα, τα οποία επιτρέψτε μου να κρίνω ως καθυστερημένα και κατά συνέπεια αναποτελεσματικά. Η πεποίθησή μου ενισχύθηκε μετά την ακρόαση του Προέδρου Πρόντι στην Επιτροπή Προϋπολογισμών σήμερα το πρωί: μια τοποθέτηση πραγματικά πολύ γενικόλογη και, εάν μου επιτρέπετε, κάπως επιφυλακτική.
<P>
Όσον αφορά τη μέθοδο με την οποία αντιμετωπίσθηκε η υπόθεση, δεδομένου ότι έχουμε έναν Πρόεδρο που θέτει τη διαφάνεια ως έναν από τους κύριους στόχους του, δεν εξηγείται πώς στην περίπτωση EUROSTAT παρακολουθήσαμε όλων των ειδών τις προσπάθειες για την απόκρυψη των στοιχείων και την αποφυγή της δημόσιας συζήτησης, με μια επιμονή αντάξια κρατικού μυστικού. Πολλά τα ερωτηματικά λοιπόν. Αυτές οι συναλλαγές εις βάρος της Ευρωπαϊκής Ένωσης τερματίσθηκαν; Και εάν τερματίσθηκαν, πότε ακριβώς; Σήμερα το πρωί μας επανέλαβαν πάλι ότι τα πιο σοβαρά γεγονότα συνέβησαν πριν από το 1999. Και τα λιγότερο σοβαρά έως πότε συνέβαιναν; Μήπως εξακολουθούν να βρίσκονται στην ημερήσια διάταξη; Και, προπαντός, ποιο είναι το κριτήριο για να κρίνουμε τη σοβαρότητα; Μήπως το ύψος του ποσού που υπεξαιρέθηκε; Επιτρέψτε μου να σας υπενθυμίσω ότι ένα αδίκημα απάτης είναι αυτό καθεαυτό σοβαρό, και είναι πολύ πιο σοβαρό και απαράδεκτο όταν ενέχονται δημόσιοι λειτουργοί.
<P>
Επίσης, πώς ήταν δυνατόν μια επιχείρηση απάτης να δρα ανενόχλητη επί χρόνια στο πλαίσιο της Επιτροπής; Πρέπει πράγματι να πιστέψουμε ότι κανείς δεν είχε αντιληφθεί τίποτα, μολονότι στα γραφεία της Επιτροπής κυκλοφορούσαν φήμες, φαξ και ηλεκτρονικά μηνύματα για παράνομα κέρδη και για χαλκευμένες συμβάσεις; Επιπλέον, δεν γίνεται κατανοητό πώς λειτουργούσε το σύστημα επιτήρησης της Επιτροπής καθώς, εκτός από τη EUROSTAT, ανακαλύφθηκαν πολυάριθμα άλλα σκάνδαλα, όπως για παράδειγμα αυτό της τιμής των δημητριακών. Επ’ αυτού, το πιο αστείο, εάν δεν ήταν τόσο σοβαρό, είναι πως στο έγγραφο που παρουσιάσθηκε σήμερα το πρωί αναφέρεται –και εδώ εφιστώ την προσοχή σας– ότι θα πρέπει σταδιακά να τεθούν οι βάσεις ενός νέου πνεύματος ευθύνης και διαφάνειας. Τι να συμπεράνουμε; Ότι το σύνηθες για την Επιτροπή έως αυτή τη στιγμή είναι η ανευθυνότητα και η έλλειψη διαφάνειας;
<P>
Κάτι ακόμα σχετικά με τη EUROSTAT και τη σοβαρότητα του σκανδάλου που αφορά αυτόν τον οργανισμό. Δεν πρόκειται για μια κοινή υπηρεσία, για μια από τις πολλές έδρες της ευρωπαϊκής γραφειοκρατίας· πρόκειται για ένα όργανο που αποτελεί ουσιαστικά τον εγγυητή του Συμφώνου Σταθερότητας και ελέγχει την εφαρμογή των παραμέτρων του Μάαστριχτ με το ερευνητικό και στατιστικό του έργο. Συμβάλλει, συνεπώς, στον σχεδιασμό των οικονομικών και δημοσιονομικών πολιτικών των κρατών μελών και ουσιαστικά υποχρεώνει τα κράτη σε αυστηρές πολιτικές που συχνά μεταφράζονται σε περικοπές στον προϋπολογισμό ή στις δαπάνες του κράτους πρόνοιαςΕίναι λοιπόν ένα όργανο που έχει ρόλο επιτήρησης, την αμεροληψία και την αξιοπιστία του οποίου δεν πρέπει ούτε καν να αγγίζουν οι αμφιβολίες και οι υποψίες που το περιβάλλουν σήμερα.
<SPEAKER ID="21" LANGUAGE="EN" NAME="Titford (EDD )." AFFILIATION="">
<P>
   – Κύριε Πρόεδρε, θέλω να εκφράσω ξεκάθαρα την αηδία που μου προκαλεί η κωμωδία που εκτυλίχθηκε σχετικά με τη δημοσίευση της έκθεσης της Υπηρεσίας Καταπολέμησης της Απάτης (OLAF) και των εκθέσεων για τη Eurostat. Ως μέλος της Επιτροπής Ελέγχου του Προϋπολογισμού, είχα κάθε δικαίωμα να δω αυτές τις εκθέσεις χωρίς να χρειαστεί να ακολουθηθεί μια γελοία διαδικασία σταλινικού τύπου. Αυτό καταδεικνύει σαφώς την περιφρόνηση της Επιτροπής για το Κοινοβούλιο, για τη δημοκρατία και για τους πολίτες –εννοώ τους ευρωπαίους φορολογούμενους– οι οποίοι είναι εν τέλει υποχρεωμένοι να πληρώσουν τη διαφθορά στη Eurostat.
<P>
Η έκθεση υπογραμμίζει τις πλήρως ανεπαρκείς διαδικασίες για την καταπολέμηση της απάτης και κυρίως τη μεγάλη αργοπορία της Επιτροπής να αντιδράσει, παρά τις σαφείς ενδείξεις για τα μείζονα προβλήματα που υφίσταντο εντός της Eurostat. Με ανησυχούν, επίσης, βαθύτατα οι ρυθμοί χελώνας με τους οποίους η OLAF προχώρησε στη διερεύνηση της όλης θλιβερής αυτής υπόθεσης. Η δυσωδία από τη διαφθορά μας έχει περικυκλώσει και γίνεται πιο έντονη ημέρα με την ημέρα. 
<SPEAKER ID="22" LANGUAGE="IT" NAME="Speroni (NI )." AFFILIATION="">
<SPEAKER ID="23" LANGUAGE="EN" NAME="Elles (PPE-DE )." AFFILIATION="">
<P>
   – Κύριε Πρόεδρε, θέλω, όπως έπραξαν και άλλοι συνάδελφοι, να χαιρετίσω την παρούσα συζήτηση, διότι είναι λογικό να συζητείται το νομοθετικό πρόγραμμα, προτού λάβουμε αποφάσεις επί του προϋπολογισμού για το οικονομικό έτος 2004. Είναι απόλυτα λογικό η Ευρωπαϊκή Ένωση να καθορίζει τη διεύρυνση ως προτεραιότητα, από κοινού με τις άλλες δύο προτεραιότητες.
<P>
Θα ήθελα να διατυπώσω μια παρατήρηση σχετικά με τις μεταρρυθμίσεις στη λειτουργία της Επιτροπής, οι οποίες, καθώς είπατε, κύριε Πρόεδρε, αποτέλεσαν την αιτία για να αναλάβει η Επιτροπή τα καθήκοντά της. Η πολιτική μου ομάδα έχει επανειλημμένα ασκήσει πιέσεις για την εφαρμογή μεταρρυθμίσεων σύμφωνα με την έκθεση των Σοφών. Σημειώθηκε αξιοσημείωτη πρόοδος και χθες βράδυ λάβαμε, στην Επιτροπή Προϋπολογισμών, ένα πολύ θετικό έγγραφο, στο οποίο απαριθμούνται οι αλλαγές που επέρχονται στον δημοσιονομικό κανονισμό και στον Κανονισμό Υπηρεσιακής Κατάστασης. Εντούτοις, το έγγραφο αυτό δεν καταφέρνει να αντιμετωπίσει τις αδυναμίες που παρατηρούνται στον τρόπο που λειτουργεί η Επιτροπή, όπως αποκάλυψε η υπόθεση της Eurostat.
<P>
Υπό το φως των τριών βημάτων που σκιαγραφήσατε στην Επιτροπή Ελέγχου του Προϋπολογισμού σήμερα το πρωί, η πολιτική μου ομάδα είναι απογοητευμένη από τον τρόπο με τον οποίο εφαρμόστηκαν οι μεταρρυθμίσεις. Μερικοί βουλευτές σας εξέφρασαν την άποψη ότι οι μεταρρυθμίσεις όσον αφορά τη ροή πληροφοριών, τους ενδεδειγμένους εσωτερικούς ελέγχους και την ευθύνη των Επιτρόπων για τις υπηρεσίες των οποίων προΐστανται, έπρεπε να έχουν ολοκληρωθεί από τον Σεπτέμβριο του 1999. Αν επιθυμούμε την επιτυχή μεταρρύθμιση των θεσμικών οργάνων, η οποία έχει ζωτική σημασία, προκειμένου οι πολίτες μας να εμπιστεύονται τον τρόπο που αυτά διοικούνται, το γεγονός ότι κανείς δεν φαίνεται να αναλαμβάνει τις ευθύνες του συνιστά πρόβλημα, όπως είπε ο κ. Blak. Απολύσατε έναν γενικό διευθυντή, αλλά οι Επίτροποι βρίσκονται ακόμα στη θέση τους. Μας διαβεβαιώσατε σήμερα το πρωί, στην επιτροπή Ελέγχου του Προϋπολογισμού, ότι οι Επίτροποι θα είναι υπόλογοι για τις πράξεις τους, αλλά παραμένουν αναπάντητα ερωτήματα. Το βασικό μου ερώτημα, κύριε Πρόεδρε της Επιτροπής, για το οποίο θα επιθυμούσα μια απάντηση, αφορά τα εσωτερικά έγγραφα σχετικά με τη Eurostat. Παρουσιάσατε προτάσεις για την αναδιοργάνωση της OLAF (Υπηρεσίας Καταπολέμησης της Απάτης). Παρόλα αυτά, εμείς, ως Κοινοβούλιο, αναμένουμε ακόμη την έκθεση της OLAF για τη Eurostat. Οι προτάσεις για την αναδιοργάνωση του όλου συστήματος προέρχονται από την OLAF, επειδή αποτελεί υπηρεσία της Επιτροπής, ή θα έχουμε τη δυνατότητα να πάρουμε στα χέρια μας την έκθεση της OLAF, ώστε να μπορέσουμε ως Κοινοβούλιο να αξιολογήσουμε την κατάσταση και να καταλήξουμε σε συμπέρασμα; Άλλοι ομιλητές είπαν ήδη ότι θα χρειαστεί μια ισχυρή Επιτροπή για το 2004, προκειμένου να εξασφαλίσουμε ότι είμαστε σε θέση να ανταποκριθούμε αποτελεσματικά στις ευθύνες της Ένωσης. 
<SPEAKER ID="24" LANGUAGE="" NAME="Πρόεδρος." AFFILIATION="">
<P>
   – Κύριε Elles, συμμερίζομαι την άποψή σας σχετικά με την παρουσία των βουλευτών, αλλά, δυστυχώς, ο Πρόεδρος δεν μπορεί να διευθύνει το Κοινοβούλιο σαν στρατιωτικό σύνταγμα. 
<SPEAKER ID="25" LANGUAGE="DE" NAME="Kuhne (PSE )." AFFILIATION="">
<P>
   – Κύριε Πρόεδρε, είναι θετικό το γεγονός ότι παρευρεθήκατε, κύριε Πρόντι, στη σημερινή συνεδρίαση της Επιτροπής Ελέγχου του Προϋπολογισμού, και είναι σημαντικό να το αναφέρω. Θα ήθελα πρωτίστως να εστιάσω στις ανησυχίες της Ομάδας ΕΣΚ όσον αφορά την υπόθεση της Eurostat αλλά και άλλα θέματα. Δεν είναι σωστό η Επιτροπή να χρειάζεται πάντα ένα σκάνδαλο, προκειμένου να κάνει ένα ακόμη βήμα προς την κατεύθυνση της μεταρρύθμισης. Αυτό ενισχύει συνεχώς τη φημολογία του κ. Bonde –για να πω τα πράγματα με το όνομά τους– ο οποίος προσπαθεί να αποκομίσει πολιτικά οφέλη. Είναι ένα δίδαγμα το οποίο πρέπει να αντλήσει η Επιτροπή.
<P>
Θα ήθελα τώρα να θίξω ορισμένα μεμονωμένα θέματα. Επικροτώ θερμά τη σημερινή ανακοίνωσή σας για επανεξέταση των διαύλων πληροφοριών μεταξύ της OLAF και της Επιτροπής. Αυτό είναι αναγκαίο. Ωστόσο –και θα μιλήσω ξεκάθαρα– η επανεξέταση αυτή πρέπει να περιλαμβάνει την απάντηση στο ερώτημα πώς διαχειρίζονται οι υπηρεσίες της Επιτροπής τις πληροφορίες που λαμβάνουν από την OLAF, ώστε να μην θάβονται οι πληροφορίες αυτές στους φακέλους, χωρίς να γνωρίζει κανείς την ύπαρξή τους, ενώ όλοι ετοιμάζονται να επικρίνουν την Επιτροπή.
<P>
Επικροτώ επίσης το γεγονός ότι, όταν ερωτηθήκατε, διευκρινίσατε στην Επιτροπή Ελέγχου του Προϋπολογισμού ότι οι προτάσεις σας για τη μεταρρύθμιση της OLAF δεν υποδηλώνουν ότι αμφισβητείτε ή περιορίζετε την ευθύνη της OLAF για τη διενέργεια εσωτερικών ελέγχων. Αυτό είναι ιδιαίτερα σημαντικό, γιατί, διαφορετικά, το αποτέλεσμα θα ήταν η σύγκρουση με το Κοινοβούλιο. Επιθυμούμε να γίνει η OLAF μια ανεξάρτητη υπηρεσία, ιδιαίτερα υπό το πρίσμα της διενέργειας εσωτερικών ελέγχων, και, επομένως, επικροτώ τη διευκρίνισή σας στην Επιτροπή Ελέγχου του Προϋπολογισμού και σας καλώ να συνεχίσετε την ίδια πορεία.
<SPEAKER ID="26" LANGUAGE="" NAME="" AFFILIATION="Αντιπροέδρου">
<SPEAKER ID="27" LANGUAGE="NL" NAME="Mulder (ELDR )." AFFILIATION="">
<P>
   – Κύριε Πρόεδρε, σε όλες τις συζητήσεις μας, ουσιαστικά σε όλες τις χώρες μας, κυρίως κατά τη διάρκεια της τελευταίας πενταετίας, ανακύπτει ένα θέμα το οποίο είναι πάντοτε ιδιαιτέρως ευαίσθητο, ήτοι: πώς γίνεται η διαχείριση των οικονομικών; Εν προκειμένω, η γενική άποψη σχετικά με τις Βρυξέλλες δεν είναι και τόσο θετική. Γι’ αυτό και θεωρήθηκε αξιέπαινη η δήλωση της Επιτροπής Πρόντι ότι, εφεξής, ισχύει μηδενική ανοχή σε όλους τους τομείς. Έτσι, μας κατέπληξαν οι ισχυρισμοί που διατυπώθηκαν σχετικά με τη Eurostat πριν από λίγους μήνες. Οφείλουμε να παραδεχτούμε ότι η Επιτροπή αντέδρασε ταχύτατα όταν έγινε γνωστή η είδηση, αλλά το ζήτημα είναι το εξής: τι γνώριζε η Επιτροπή πριν από αυτό το σημείο; Κατά την άποψή μου, υπάρχουν σαφείς ενδείξεις ότι η Επιτροπή, κατά τα έτη πριν από τον Μάιο του 2003, μπορούσε να έχει πληροφορηθεί τα όσα συνέβαιναν στη Eurostat. Η Επιτροπή αρνήθηκε να προβεί σε οποιαδήποτε ενέργεια ενόψει αυτών των πληροφοριών. Παρόλο που μπορεί να αναφέρεται στην ανάγκη βελτίωσης της πληροφόρησης, πληροφορούμασταν τακτικά ότι είχε ξεκινήσει μια έρευνα στη Eurostat. Το ζήτημα είναι το εξής: γιατί δεν έκρουσε νωρίτερα ο κώδωνας του κινδύνου στην Επιτροπή;
<P>
Όταν ακούω τους ισχυρισμούς της Επιτροπής, το κεντρικό μήνυμα που λαμβάνω είναι ότι αισθάνεται υπερήφανη για τα αποτελέσματα που επιτεύχθηκαν. Όντως, το Ελεγκτικό Συνέδριο δήλωσε εχθές ότι παρατηρούνται σημεία βελτίωσης, και η Επιτροπή μπορεί εύλογα να αισθάνεται υπερήφανη γι’ αυτό. Ωστόσο, όσον αφορά τις πτυχές που εξελίχθηκαν κατά τρόπο σαφώς αναποτελεσματικό, η Επιτροπή νίπτει τας χείρας της. Το σφάλμα καταλογίζεται στην OLAF, ή στον γενικό διευθυντή, ή σε οποιονδήποτε άλλον, εκτός από την Επιτροπή. Αυτό δεν είναι σωστό. Δεν μπορώ παρά να αναφερθώ σε έναν βρετανό πολιτικό, μια σημαντική πολιτική φυσιογνωμία –ο κ. Kinnock αναμφίβολα τον γνωρίζει– στον λόρδο Κάρινγκτον. Δεν γνώριζε τίποτε για τον πόλεμο των Φώκλαντ, δεν είχε ενημερωθεί επαρκώς και, παρόλα αυτά, ανέλαβε την πολιτική ευθύνη. Κατά τη γνώμη μου, αυτή η στάση είναι πολύ έντιμη. Στην πολιτική νοοτροπία από την οποία προέρχομαι, κάποιος υπουργός, κάποιος υφυπουργός ή κάποιος σύμβουλος θεωρείται πάντα υπεύθυνος, και αυτό έπρεπε να συμβαίνει και στην περίπτωση των μελών της Επιτροπής. Αυτό είναι ένα ζήτημα στο οποίο η Ομάδα του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών θα εστιάσει ιδιαιτέρως την προσοχή της. 
<SPEAKER ID="28" LANGUAGE="NL" NAME="Maes (Verts/ALE )." AFFILIATION="">
<P>
   – Κύριε Πρόεδρε, κύριε Πρόεδρε της Επιτροπής, η Επιτροπή σας δεν προέκυψε έτσι ξαφνικά. Διαδέχθηκε την Επιτροπή Σαντέρ, η οποία ανατράπηκε ακριβώς επειδή κανείς δεν αναλάμβανε την ευθύνη. Είχατε δηλώσει ότι θα εφαρμόζατε την αρχή της μηδενικής ανοχής, και σας πιστέψαμε. Επί του παρόντος, ωστόσο, αισθανόμαστε βαθιά απογοήτευση. Αν μη τι άλλο, χρειάστηκαν χίλια άρθρα στον Τύπο μέχρι να ενημερωθεί το Κοινοβούλιο για την απάτη στη Eurostat, ενώ σήμερα μας λέτε άλλα αντί άλλων, δείχνοντας μάλιστα ότι αξιολογείτε την ευθύνη της OLAF, αντί γι’ αυτήν της Eurostat και τη δική σας.
<P>
Δηλώσατε ότι η Επιτροπή οφείλει να αναλάβει την πολιτική ευθύνη για τις ενέργειες της OLAF χωρίς να έχει τα μέσα για κάτι τέτοιο. Αυτό μου φαίνεται απίστευτο και, τηρουμένων των αναλογιών, θα μπορούσα να προχωρήσω ακόμη περισσότερο λέγοντας ότι η Επιτροπή είναι επίσης πολιτικά υπεύθυνη για τη Eurostat. Για να υπερασπιστεί τη στάση της, η Επιτροπή ισχυρίζεται ότι δεν διαθέτει τα μέσα ούτε γι’ αυτό. Στο ευαγγέλιο μπορεί να βρει κανείς μια θαυμάσια παραβολή, σύμφωνα με την οποία: “Καλόν το άλας· εάν δε το άλας άναλον γένηται, εν τίνι αυτό αρτύσετε; Έχετε εν εαυτοίς άλα, και ειρηνεύετε εν αλλήλοις”. Θα ήθελα να·
<SPEAKER ID="29" LANGUAGE="FR" NAME="Berthu (NI )." AFFILIATION="">
<P>
   – Κύριε Πρόεδρε, από πλευράς τύπων έγινε καλή παρουσίαση του προγράμματος εργασίας της Επιτροπής για το 2004· δεν έχουμε όμως την εντύπωση, διαβάζοντάς το, ότι το ερχόμενο έτος θα σημάνει μια ιστορική στροφή για την Ευρωπαϊκή Ένωση.
<P>
Τέλος, αυτό το πρόγραμμα αφήνει αναπάντητα πολλά ερωτήματα. Ορισμένα είναι αναπόφευκτα: το 2004 είναι γεμάτο αβεβαιότητες λόγω των ευρωπαϊκών εκλογών, της ανανέωσης της Επιτροπής, και της Διακυβερνητικής Διάσκεψης, ως προς τα οποία ουδείς γνωρίζει εκ των προτέρων τα αποτελέσματα. Άλλα ερωτήματα αφορούν τη διεύρυνση, η οποία δεν περιορίζεται σε μια διαδικασία ένταξης, όπως φαίνεται να υποστηρίζεται στο έγγραφο που κατατέθηκε, αλλά θα σημάνει επίσης μια καμπή στις μεθόδους εργασίας, συμπεριλαμβανομένων εκείνων της Επιτροπής. Αυτές οι μέθοδοι εργασίας θα μπορούν άραγε να συνεχιστούν όπως πριν, όπως φαίνεται να υποθέτει το έγγραφο, ή μήπως θα χρειαστεί να τις τροποποιήσουμε; Πρέπει μήπως, επιπλέον, να λάβουμε υπόψη μια μεγαλύτερη διαφοροποίηση; Ο Πρόεδρος Πρόντι έκανε μόνο μια σύντομη αναφορά στο τέλος της ομιλίας του, προ ολίγου, θα θέλαμε όμως το έγγραφο να εξετάζει πιο βαθιά το ερώτημα. 
<SPEAKER ID="30" LANGUAGE="ES" NAME="Salafranca Sánchez-Neyra (PPE-DE )." AFFILIATION="">
<P>
   – Κύριε Πρόεδρε, γνωρίζω τον μακρύ κατάλογο μέτρων του προγράμματος της Επιτροπής για το έτος 2004. Ωστόσο, κατά την άποψή μου, ένα ανέφικτο μέτρο λάμπει διά της απουσίας του. Πρέπει να εξευρεθεί ένας τρόπος για την αποκατάσταση της αρμονικής ισορροπίας μεταξύ Κοινοβουλίου και Επιτροπής. Σε αυτή τη στρατηγική συμμαχία οφείλονται τόσες πολλές πρόοδοι στην οικοδόμηση της Ευρωπαϊκής Ένωσης.
<P>
Αυτή η ζωτική συνεργασία μεταξύ του Κοινοβουλίου και της Επιτροπής δεν πρέπει να εμποδίσει την Επιτροπή να συνεχίσει τις δραστηριότητές της. Η Επιτροπή πρέπει να διέπεται πάντα από κριτήρια διαφάνειας, σαφήνειας, ειλικρίνειας και αποτελεσματικότητας. Το Κοινοβούλιο, από την πλευρά του, πρέπει επίσης να αποδείξει την ικανότητά του να διακρίνει μεταξύ του βασικού και του συμπληρωματικού. Δεν πρέπει να υποκύψει στον πειρασμό της υιοθέτησης μιας μονίμως εχθρικής στάσης απέναντι στην Επιτροπή. Πρέπει να ασκεί τα δικαιώματά του και τα καθήκοντά του, δηλαδή, τις υποχρεώσεις του απέναντι στους πολίτες, με αίσθηση του μέτρου και της αναλογικότητας και με υπευθυνότητα. Δυστυχώς, ο κ. Barón, ηγέτης της Ομάδας του Κόμματος των Ευρωπαίων Σοσιαλιστών, αποδείχτηκε ανεπαρκής από αυτή την άποψη. Δυστυχώς απουσιάζει αυτή τη στιγμή. Ο κ. Barón έθεσε υπό αμφισβήτηση δραστηριότητες της κ. de Palacio, Αντιπροέδρου της Επιτροπής. Η κ. de Palacio έχει ένα σπουδαίο ιστορικό υπεράσπισης του ευρωπαϊκού συμφέροντος. Πολλοί έχουν λόγους να της χρωστούν ευγνωμοσύνη. Επιπλέον, έχει δεσμευτεί κατηγορηματικά για την υπόθεση των θυμάτων της τρομοκρατίας και της ελευθερίας και του δικαιώματος στη ζωή στη Χώρα των Βάσκων. Πρέπει να πω, κύριε Πρόεδρε, ότι εξεπλάγην ακούγοντας τον κ. Barón να μιλάει για απονομή δήθεν πιστοποιητικών συμβατότητας αν σκεφτείτε ότι ταυτόχρονα με τη θέση του σε αυτό το Κοινοβούλιο έχει και μια θέση στο δημοτικό συμβούλιο της Μαδρίτης.
<P>
Τελειώνοντας, θα ήθελα να πω ότι τα μέτρα που προτείνει ο Πρόεδρος της Επιτροπής βρίσκονται στη σωστή κατεύθυνση, λαμβάνοντας επίσης υπόψη τις εξελίξεις στην περιβόητη υπόθεση Eurostat. Μολονότι έχω διαφορετικές πολιτικές πεποιθήσεις, δεν έχω καμία αμφιβολία για την ακεραιότητα του εν λόγω Επιτρόπου. Σήμερα δεν βάζει κανείς το χέρι του στη φωτιά για κανέναν. Ωστόσο, είμαι διατεθειμένος να εγγυηθώ για την εντιμότητα του Επιτρόπου που ήταν αρμόδιος για τη Eurostat, όπως και για τα μέτρα που πρότεινε σχετικά με την τροποποίηση της απαλλαγής της Ευρωπαϊκής Υπηρεσίας για την Καταπολέμηση της Απάτης. Αυτά τα μέτρα κινούνται προς τη σωστή κατεύθυνση και αποσκοπούν στην αποκατάσταση εκείνης της στρατηγικής συμμαχίας και της αρμονικής ισορροπίας μεταξύ του Κοινοβουλίου και της Επιτροπής, πάνω στις οποίες βασίζεται μεγάλο μέρος της προόδου που έχει γίνει στην οικοδόμηση της Ευρωπαϊκής Ένωσης. 
<SPEAKER ID="31" LANGUAGE="NL" NAME="Van den Berg (PSE )." AFFILIATION="">
<P>
   – Κύριε Πρόεδρε, πολλοί πολίτες της ΕΕ θεωρούν ότι οι γραφειοκρατικές Βρυξέλλες δεν τους αφορούν. Η πρόκληση την οποία αντιμετώπιζαν το νεοεκλεγέν Κοινοβούλιο και η Επιτροπή το 1999 ήταν η αλλαγή αυτής της στάσης. Κατά τη διάρκεια της τελευταίας διετίας, η Επιτροπή έχει εκδώσει διάφορες προτάσεις διοικητικής μεταρρύθμισης στο πλαίσιο των ευρωπαϊκών συνθηκών. Οι μεταρρυθμίσεις Kinnock εστιάστηκαν στην πολιτική ανθρωπίνων πόρων και σε έναν προϋπολογισμό βάσει αποτελεσμάτων. Μέσω του Ευρωπαϊκού Κοινοβουλίου, εγκρίθηκε ένας κανονισμός για την αποκάλυψη στοιχείων σχετικά με ατασθαλίες. Χάρη στη Λευκή Βίβλο για τη χρηστή διακυβέρνηση, διαμορφώσαμε προγράμματα για την κωδικοποίηση και την απλούστευση της ισχύουσας νομοθεσίας. Σύμφωνα με τις πληροφορίες που λαμβάνουμε, τα νομοθετικά προγράμματα έχουν μειωθεί κατά 35 000 σελίδες. Κατόπιν προτάσεως του Κοινοβουλίου, συνήφθη διοργανική συμφωνία για τη βελτίωση της νομοθετικής διαδικασίας, στην οποία περιέχονται προτάσεις για εναλλακτικές μορφές νομοθεσίας, ενώ το Κοινοβούλιο και το Συμβούλιο έχουν την επιλογή να διαδραματίζουν ελεγκτικό ρόλο ως νομοθετικά σώματα.
<P>
Εκείνο που μας εξοργίζει είναι το γεγονός ότι τα επιτεύγματα αυτά ενίοτε κινδυνεύουν να ακυρωθούν από περιπτώσεις όπως της Eurostat. Πέρα από αυτό, έχει τεράστια σημασία να καταστεί 100% δυνατή και σαφής η ανάληψη πολιτικής ευθύνης για τους υπαλλήλους τους από τους Επιτρόπους, και όχι σύντομα αλλά τώρα. Οι πολίτες και το Ευρωπαϊκό Κοινοβούλιο θέλουν δημοκρατία και όχι τεχνοκρατία.
<P>
Εν κατακλείδι, εργαζόμαστε για τη διαμόρφωση ενός αναγνωρίσιμου και προσιτού ευρωπαϊκού διοικητικού μηχανισμού. Σε αυτό το πλαίσιο, η εφαρμογή του συντάγματος θα είναι κρίσιμης σημασίας για τους ευρωπαίους πολίτες. Χρειαζόμαστε αποτελέσματα το 2004. Δεν υπάρχει λόγος να χρησιμοποιηθούν οι εκλογές ως χειρόφρενο· το ζήτημα δεν είναι να κερδίσουμε τη μάχη της Ιταλίας, αλλά τη μάχη για να κερδίσουμε τις καρδιές και τη σκέψη του ευρωπαϊκού κοινού. Καλούμε την Ιταλία να επιταχύνει πριν από την τελική ευθεία, και γνωρίζω ότι οι Ιταλοί είναι ειδικοί στην ποδηλασία και στις επιταχύνσεις κατά την τελική ευθεία. Ευχόμαστε στον κ. Πρόντι και στην Επιτροπή του την ίδια επιτυχία το 2004. 
<SPEAKER ID="32" LANGUAGE="IT" NAME="Procacci (ELDR )." AFFILIATION="">
<P>
   – Κύριε Πρόεδρε, κύριε Πρόεδρε της Επιτροπής, κύριε εκπρόσωπε του Συμβουλίου, κυρίες και κύριοι συνάδελφοι, συμφωνώ απόλυτα με την παρέμβαση του κ. Salafranca για τη EUROSTAT και εκφράζω με αυτή την άποψη το δίκαιο αίτημα για μια διαφανή απάντηση που ικανοποιήθηκε πλήρως από τις ενέργειες της Επιτροπής και από το σχέδιο δράσης που παρουσίασε σήμερα. Είναι απαράδεκτη η εκμετάλλευση για πολιτικές σκοπιμότητες αυτής της υπόθεσης, διογκώνοντας ένα ζήτημα που δεν είναι ασφαλώς ζωτικής σημασίας για την Ένωση, τη στιγμή που η τραγωδία του Ιράκ μας υπενθυμίζει για μια ακόμη φορά την ανικανότητά μας να παρέμβουμε και, κατά κάποιο τρόπο, την υποκρισία μας έναντι ενός πολέμου που ξεκίνησε για να καταπολεμήσει την τρομοκρατία και κατέληξε να την ενισχύσει. Δεν συμμετέχουμε. Δεν παρακολουθούμε ενεργά τις εξελίξεις στον κόσμο. Η εποχή μας ζητά μια πολιτική ενίσχυση, έτσι ώστε να αποκτήσει η Ευρώπη ψυχή και να πάψει να είναι ο τραυματισμένος και αδύναμος γίγαντας που ακόμη και σήμερα πολλοί επιθυμούν να βλέπουν παγιδευμένο από μια γραφειοκρατική ουδετερότητα: μια πολιτική ενίσχυση όπως αυτή της διακήρυξης Πρόντι, την οποία ως ευρωπαίος πολίτης απηύθυνε καταρχάς στη χώρα του, αλλά που ισχύει για όλη την Ένωση και όλες τις πολιτικές δυνάμεις, και αφορά και το Λαϊκό Κόμμα, κύριε Poettering, το πλήθος των χριστιανοδημοκρατών τους οποίους θα έπρεπε να εκπροσωπείτε και οι οποίοι δεν μπορούν να αποδεχθούν καμία συντηρητική παρέκκλιση. 
<SPEAKER ID="33" LANGUAGE="ES" NAME="Avilés Perea (PPE-DE )." AFFILIATION="">
<SPEAKER ID="34" LANGUAGE="FR" NAME="Berès (PSE )." AFFILIATION="">
<P>
   – Κύριε Πρόεδρε, κύριε Πρόεδρε της Επιτροπής, κυρίες και κύριοι συνάδελφοι, πιστεύω ότι πίσω από κάθε νομοθετικό πρόγραμμα βρίσκεται πάντα ένα πολιτικό πρόγραμμα. Από την άποψη αυτή, το έτος 2004 θα πρέπει να είναι αυτό που θα μας επιτρέψει να συμφιλιώσουμε δύο στόχους που είναι απολύτως αναγκαίοι για την Ένωση: την ειρήνη και την ευημερία. Με άλλα λόγια, όλες οι προκλήσεις που μας περιμένουν το 2004 δεν έχουν καμία πιθανότητα επιτυχίας αν δεν ξαναβρούμε στην ευρωπαϊκή ήπειρο τις βάσεις της ευημερίας. Από την άποψη αυτή, όμως, ο τρίτος στόχος που ορίζει η Επιτροπή για το έτος 2004, η βιώσιμη ανάπτυξη, είναι απολύτως αναγκαία ενόψει της τρέχουσας οικονομικής κατάστασης της Ένωσης.
<P>
Επιπλέον, ενδέχεται να μας λυπεί το γεγονός ότι η Επιτροπή δεν αντιμετώπισε με περισσότερη σαφήνεια το ζήτημα της οικονομικής διακυβέρνησης στο πολύπλευρο πρόγραμμά της για το 2004, πόσο μάλλον που οι συνθήκες στις οποίες βασίζεται η Επιτροπή για να προετοιμάσει την εαρινή διάσκεψη κορυφής, ιδίως όσον αφορά την υλοποίηση της στρατηγικής της Λισαβόνας, δεν φαίνεται ακόμα να είναι απολύτως ξεκάθαρες. Χρειάζεται να γνωρίζουμε τις συνθήκες υπό τις οποίες η νέα Επιτροπή θα χρειαστεί να υλοποιήσει την παρακολούθηση αυτής της στρατηγικής· βάσει δε αυτής της συλλογιστικής, θα ήταν ενδεχομένως χρήσιμο να εκπονήσει η απερχόμενη Επιτροπή τον απολογισμό της πρώτης φάσης της στρατηγικής.
<P>
Τέλος, φρονώ ότι το ζήτημα της βιώσιμης ανάπτυξης πρέπει να καταλάβει πιο εξέχουσα θέση στο πρόγραμμα της Επιτροπής. Σημειώνω επίσης ότι, παρά τον τελείως εξωπραγματικό αριθμό νέων νομοθετικών προτάσεων, παρατηρούνται ορισμένες παραλείψεις. Καταρχάς, πουθενά δεν γίνεται λόγος για τη δεύτερη ανάγνωση της οδηγίας σχετικά με τις υπηρεσίες επενδύσεων, τη στιγμή που πρόκειται για ένα κείμενο για το οποίο εργαστήκαμε πολύ. Τολμώ, λοιπόν, να ελπίζω ότι θα μπορέσουμε να το πράξουμε στη διάρκεια αυτής της νομοθετικής περιόδου. Το ίδιο ισχύει με την αναθεώρηση του σχεδίου δράσης για τις χρηματοοικονομικές υπηρεσίες και την επέκταση της χρησιμοποίησης της διαδικασίας Lamfalussy. Η σημερινή Επιτροπή και το σημερινό Κοινοβούλιο πρέπει να ολοκληρώσουν τις εργασίες για το σύνολο αυτών των θεμάτων κατά τη διάρκεια του 2004.
<SPEAKER ID="35" LANGUAGE="FR" NAME="Daul (PPE-DE )." AFFILIATION="">
<P>
   – Κύριε Πρόεδρε, κύριε Πρόεδρε της Επιτροπής, κυρίες και κύριοι Επίτροποι, κυρίες και κύριοι συνάδελφοι, απευθύνομαι σε σας, κύριε Πρόεδρε, με την ιδιότητά σας ως Προέδρου της Διάσκεψης των Προέδρων. Όπως γνωρίζετε, οι κοινοβουλευτικές επιτροπές συμμετείχαν πλήρως στην προετοιμασία του νομοθετικού προγράμματος και του προγράμματος εργασίας που σας υπέβαλε ο κ. Πρόντι. Χάρη ακριβώς σε αυτόν τον διοργανικό διάλογο διαθέτουμε σήμερα ένα πρόγραμμα για το έτος 2004, το οποίο αντανακλά σε πολύ μεγάλο βαθμό τις κοινές προτεραιότητες των θεσμικών μας οργάνων. Ωστόσο, υπάρχουν βεβαίως ακόμα δυνατότητες βελτίωσης. Μολονότι η Επιτροπή δεν έλαβε υπόψη της όλα τα αιτήματα που διατυπώθηκαν από τις κοινοβουλευτικές επιτροπές, η εμπειρία δείχνει ότι η αξιοπιστία των χρονοδιαγραμμάτων θα μπορούσε να βελτιωθεί περαιτέρω. Για παράδειγμα, δεκαεπτά από τις είκοσι δύο προτάσεις με βάση τη διαδικασία της συναπόφασης, οι οποίες προβλέπονται στο πρόγραμμα του 2004, αναφέρονταν ήδη στα προηγούμενα ετήσια προγράμματα, οπότε θα έπρεπε να έχουν υποβληθεί εδώ και πολύ καιρό. Συνεπώς, το τρέχον πρόγραμμα θα πρέπει οπωσδήποτε να αποτελέσει αντικείμενο ενδελεχούς παρακολούθησης και από τα δύο θεσμικά μας όργανα. Υπενθυμίζω επ’ αυτού ότι το Κοινοβούλιο έριξε, το περασμένο έτος, την ιδέα των εγγράφων προσανατολισμού για καθέναν από τους νομοθετικούς τομείς. Αυτά τα έγγραφα θα σχημάτιζαν τη βάση ενός πιο λεπτομερούς προγραμματισμού, και θα ανταποκρίνονταν πλήρως στους στόχους της διοργανικής συμφωνίας για βελτίωση της νομοθετικής διαδικασίας, η οποία απαιτεί ταυτόχρονα τη βελτίωση του συντονισμού και του συγχρονισμού του νομοθετικού έργου των τριών θεσμικών οργάνων. Δίνω έμφαση στην αναφορά στα τρία θεσμικά όργανα, καθόσον το Συμβούλιο εξακολουθεί να μην συμμετέχει στον διαρθρωτικό διάλογο. Ωστόσο, κατά το επόμενο Ευρωπαϊκό Συμβούλιο στις Βρυξέλλες, θα υποβληθεί το πρώτο πολυετές πρόγραμμα του Συμβουλίου. Καλό θα ήταν να μπορεί να ενημερωθεί το Ευρωπαϊκό Κοινοβούλιο για το πρόγραμμα εν ευθέτω χρόνω, ούτως ώστε να είναι εποικοδομητικός ο διάλογος μεταξύ των τριών θεσμικών οργάνων.
<P>
Επιτρέψτε μου επίσης να επιστήσω την προσοχή στην ανάγκη να συμφωνήσουμε με την Επιτροπή σε μια διαδικασία ad hoc διαλόγου για το έτος 2004. Θα εξετάσουμε αυτό το ζήτημα σήμερα το απόγευμα στη Διάσκεψη των Προέδρων. Κατά τη γνώμη μου, όμως, είναι επιτακτικό να γίνει κάθε τι το δυνατόν προκειμένου όλοι οι ενδιαφερόμενοι, συμπεριλαμβανομένων των εθνικών κοινοβουλίων και των συμβουλευτικών οργάνων και, βεβαίως, των ευρωπαίων πολιτών, να έχουν στη διάθεσή τους εγκαίρως ένα νομοθετικό πρόγραμμα για το έτος 2005. Αν αληθεύει ότι η σημερινή Επιτροπή θα είναι όντως σε θέση να παρουσιάσει στην Ένωση τις πολιτικές στρατηγικές και τον προϋπολογισμό για το έτος 2005 πριν από τον Οκτώβριο του ερχόμενου έτους, πρέπει επίσης να είναι σε θέση να παρουσιάσει το νομοθετικό της πρόγραμμα στη διάρκεια του ιδίου Οκτωβρίου.
<SPEAKER ID="36" LANGUAGE="ES" NAME="Terrón i Cusí (PSE )." AFFILIATION="">
<P>
Αναφορικά με την εσωτερική κατάσταση, ανησυχώ ιδιαίτερα για το μάκρος της λίστας 4 σε αυτό το προχωρημένο στάδιο. Αυτή είναι η λίστα των αναμενόμενων αποφάσεων του νομοθέτη. Περιέχει την οδηγία σχετικά με τις συνθήκες εισόδου και παραμονής στην Ευρωπαϊκή Ένωση για λόγους εργασίας και σπουδών. Περιέχει επίσης την απόφαση που εκκρεμεί σχετικά με την παραχώρηση του καθεστώτος του ασύλου και των ελάχιστων συνθηκών για τα άτομα που ζητούν άσυλο στην Ευρώπη. Το καθεστώς των κατοίκων μακράς διαμονής και η οδηγία σχετικά με την οικογενειακή επανένωση θα έπρεπε να είναι επίσης στη λίστα. Μολονότι έχει ληφθεί μια απόφαση σχετικά με την τελευταία, υπάρχουν τόσες εξαιρέσεις σε αυτή, σε βαθμό που πραγματικά δεν υπάρχει καμία διαφορά μεταξύ αυτής της οδηγίας και δεκαπέντε διαφορετικών νομοθεσιών.
<SPEAKER ID="37" LANGUAGE="DE" NAME="Nassauer (PPE-DE )." AFFILIATION="(Χειροκροτήματα)">
<P>
Δύο μεγάλες χώρες έπαψαν φανερά να τηρούν τους κανόνες του συμφώνου σταθερότητας. Δυστυχώς, μια από αυτές είναι η χώρα μου, η οποία στην αρχή ασκούσε πιέσεις για την εφαρμογή του συμφώνου. Με ποιον τρόπο και με ποια εξουσία σκοπεύει ο Πρόεδρος της Επιτροπής να επαναφέρει στην τάξη αυτές τις χώρες, δεδομένου ότι συνέβαλε και ο ίδιος στην υπονόμευση του συμφώνου; Τι κάνει στην πράξη ο Πρόεδρος της Επιτροπής για να αντιμετωπίσει την απειλή κατά του συμφώνου, η οποία απορρέει επίσης από το σχέδιο της Συνέλευσης; Ποιος εξουσιοδότησε τη Συνέλευση να διαγράψει τον στόχο της σταθερότητας των τιμών από τον κατάλογο των στόχων της Ένωσης; Η σταθερότητα των τιμών αποτελεί τη βάση όλης της νομισματικής διάρθρωσης της Ένωσης. Στη Γερμανία, ασκήσαμε πιέσεις για να στηρίξουν οι πολίτες το ενιαίο νόμισμα και να καταργηθεί σταδιακά το μάρκο, παρέχοντας εγγυήσεις για τη σταθερότητα των τιμών και την ανεξαρτησία της Κεντρικής Τράπεζας. Θα νιώσουμε εξαπατημένοι, αν ο στόχος της σταθερότητας των τιμών μετριαστεί, και η σταθερότητα των τιμών τεθεί στο περιθώριο. Γι’ αυτό, κύριε Πρόντι, περιμένουμε από εσάς να στηρίξετε τον Επίτροπο Solbes στο θέμα αυτό, αντί να τον μαχαιρώνετε πισώπλατα.
<SPEAKER ID="38" LANGUAGE="ES" NAME="Medina Ortega (PSE )." AFFILIATION="">
<P>
Θα ήθελα να στραφώ τώρα σε ένα θέμα με το οποίο ο κ. Πρόντι ασχολήθηκε επί μακρόν, που είναι το θέμα των ελέγχων. Στους σύγχρονους οργανισμούς η άσκηση των ελέγχων εμπίπτει στη διοίκηση της πολιτικής εξουσίας ή της νομοθετικής εξουσίας. Ο κ. Barón, Πρόεδρος της Ομάδας του Κόμματος των Ευρωπαίων Σοσιαλιστών, αναφέρθηκε προηγουμένως στην έκθεση Casaca σχετικά με τη σημασία του Κοινοβουλίου ως πηγή πολιτικής εξουσίας. Υπάρχουν επίσης οι νομοθετικοί έλεγχοι.
<P>
Όπως είπε νωρίτερα ο κ. Barón, η αντιγραφή των διοικητικών ελέγχων πρέπει να αποφευχθεί. Οι διοικητικοί έλεγχοι έχουν τη θέση τους στο πλαίσιο της διοίκησης. Δεν πιστεύω, ωστόσο, ότι τα θέματα που εκκρεμούν σήμερα μπορούν να αντιμετωπιστούν ποτέ σωστά χωρίς ένα μεθοδικό σύστημα πολιτικού και νομοθετικού ελέγχου.
<P>
Δεύτερον, το νομοθετικό πρόγραμμα της Επιτροπής δίνει έμφαση στη διεύρυνση. Από αυτή την άποψη είμαι αναγκασμένος να εκφράσω τις πολύ σοβαρές ανησυχίες αυτού του Κοινοβουλίου μετά την τελευταία έκθεση ελέγχου της Επιτροπής, η οποία παρουσιάστηκε από τον κ. Verheugen στην Ολομέλεια. Διερωτόμαστε πόσες από τις υπό ένταξη χώρες είναι πραγματικά σε θέση να ενσωματώσουν το κοινοτικό κεκτημένο από σήμερα μέχρι την πρώτη Μαΐου. Διερωτόμαστε επίσης, σε περίπτωση που μία ή περισσότερες από αυτές τις χώρες δεν εκπληρώσουν τα σχετικά κριτήρια, τι μέτρα σκοπεύει να προτείνει η Επιτροπή και τι μέτρα σκοπεύει να υιοθετήσει το Συμβούλιο για να εμποδίσει την ένταξή τους στην Κοινότητα.
<P>
Τέλος, θα ήθελα να θέσω ένα θέμα που έθιξαν, μεταξύ άλλων, ο κ. Clegg και ο κ. van den Berg. Αναφέρομαι στην υιοθέτηση της διοργανικής συμφωνίας. Πρόσεξα ότι ο Πρόεδρος παρέλειψε να αναφερθεί σε αυτή τη συμφωνία με οποιονδήποτε τρόπο. Μολονότι είναι πρόσφατη, αυτή η συμφωνία έχει μεγάλη σημασία. Θα ήταν ενδεδειγμένο να μας δώσει η Επιτροπή μερικές πληροφορίες σχετικά με τις συνέπειες αυτής της συμφωνίας στο νομοθετικό πρόγραμμα της Επιτροπής. 
<SPEAKER ID="39" LANGUAGE="EN" NAME="Evans, Jonathan (PPE-DE )." AFFILIATION="">
<P>
Εξετάζοντας το Παράρτημα 3 της Δήλωσης της Επιτροπής, διαπιστώνω με ιδιαίτερη ανησυχία ότι η Επιτροπή του κ. Πρόντι ισχυρίζεται πως έχει σημειώσει μεγάλη επιτυχία σε αυτόν τον τομέα. Η δέσμευση που έχει αναλάβει, να φέρει σε πέρας ένα ευρύ πρόγραμμα εσωτερικής μεταρρύθμισης, περιλαμβάνει την επίτευξη συμφωνίας για έναν νέο δημοσιονομικό κανονισμό για τη διαχείριση των κοινοτικών πόρων. Ωστόσο, δεν υπάρχει ουδέν νεότερο σχετικά με την κρίση στη Eurostat ή την κατάσταση που οδήγησε σε αυτή, ενώ το Ελεγκτικό Συνέδριο δεν έχει καταφέρει επί εννέα συναπτά έτη να ολοκληρώσει τον έλεγχο των λογαριασμών.
<SPEAKER ID="40" LANGUAGE="DE" NAME="Prets (PSE )." AFFILIATION="">
<P>
   – Κύριε Πρόεδρε, θα ήθελα να εστιάσω στο θέμα του πολιτισμού και επικροτώ τις προσπάθειες της Επιτροπής στους τομείς της εκπαίδευσης, της νεότητας και του πολιτισμού, και για το 2003. Για το 2004, παρουσιάζετε ένα πρόγραμμα εργασίας με επτά προτάσεις που ενδιαφέρουν την Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού. Πρέπει, καταρχάς, να επικρίνω το γεγονός ότι τα εν λόγω προγράμματα εργασίας και δράσης υποβάλλονται πάντα με σχετική καθυστέρηση. Ως αποτέλεσμα, διαπραγματευόμαστε ακόμα για τα προγράμματα νεότητας, πολιτισμού, οργανισμών και επαγγελματικής κατάρτισης. Πιεζόμαστε υπερβολικά από τον χρόνο και είμαστε αναγκασμένοι να βρούμε λύσεις υπό αυτές τις συνθήκες. Διαφορετικά, τα προγράμματα του επόμενου έτους θα αποτύχουν και δεν θα υλοποιηθούν. Κανείς δεν επιθυμεί να εκτεθεί στην κριτική και, κυρίως, στην απόδοση ευθυνών.
<P>
Οι προτεραιότητες που θέτει το πρόγραμμα δράσης της Επιτροπής για το 2004 δεν αφορούν κατ’ ανάγκη τους τομείς της εκπαίδευσης, της νεότητας και του πολιτισμού. Για συγκεκριμένους λόγους, θέτει άλλες προτεραιότητες, όπως η διεύρυνση, οι βουλευτικές εκλογές, η οικονομική ασφάλεια κτλ. Ωστόσο, θα ζητούσα από την Επιτροπή να μην παραμελήσει την εκπαίδευση, τη νεότητα και τον πολιτισμό. Στο χρονοδιάγραμμα σχεδιασμού του τρέχοντος έτους, οι στόχοι που τέθηκαν κάθε άλλο παρά επιτεύχθηκαν. Αναφέρομαι, για παράδειγμα, στις νομοθετικές προτάσεις που έπρεπε να εγκριθούν τον Σεπτέμβριο ή τον Οκτώβριο, όπως είναι οι προτάσεις για τη Europass-Κατάρτιση, το ευρωπαϊκό βιογραφικό και άλλες, οι οποίες όμως αναβλήθηκαν, μπορεί να εγκριθούν στα τέλη του έτους και, σε ορισμένες περιπτώσεις, θα εφαρμοστούν το 2004. Ενδεικτικό παράδειγμα αποτελούν τα προγράμματα κατάρτισης για την περίοδο μετά το 2006, τα οποία είναι μια σημαντική πτυχή της πολιτικής στον τομέα του πολιτισμού.
<SPEAKER ID="41" LANGUAGE="NL" NAME="Oostlander (PPE-DE )." AFFILIATION="">
<P>
   – Κύριε Πρόεδρε, θα ήθελα να εκφράσω τη συμφωνία μου με τα όσα, προς μεγάλη μου ικανοποίηση, ανέφερε ο κ. Nassauer, συγκεκριμένα ότι η υλοποίηση του προγράμματος εργασίας του 2004 ξεκινά σε πολύ δυσάρεστο κλίμα, κυρίως λόγω του γεγονότος ότι οι δύο βασικές χώρες, η Γαλλία και η Γερμανία, οι οποίες, στο πλαίσιο της ΟΝΕ, επινόησαν το Σύμφωνο Σταθερότητας, πέντε χρόνια μετά έχουν ξεχάσει τις υποσχέσεις που είχαν δώσει. Οι δε αρχιτέκτονες αυτού του συμφώνου έχουν γίνει από ισχυροί ανίσχυροι, από σταθεροί ασταθείς, από αξιόπιστοι αναξιόπιστοι, και από υπεύθυνοι ανεύθυνοι. Αυτές είναι οι τραγικές αλήθειες οι οποίες προσφάτως επιβεβαιώθηκαν εκ νέου στην ολλανδική τηλεόραση, από τον διοικητή της Τράπεζας των Κάτω Χωρών, όταν επεσήμανε με τη σειρά του ότι, χωρίς Σύμφωνο Σταθερότητας, δεν θα υπήρχε ευρώ, καθώς και ότι μας εμπαίζουν οι ίδιοι εκείνοι που συνέταξαν αυτό το Σύμφωνο Σταθερότητας.
<P>
Ο κ. Verheugen αναφέρθηκε στην ανάγκη ενίσχυσης της κοινής εξωτερικής πολιτικής και πολιτικής ασφαλείας ενόψει της διεύρυνσης. Ποια είναι η θέση του Συμβουλίου επ’ αυτού; Συμμερίζεται την άποψη του Επιτρόπου Verheugen ότι οφείλουμε, λόγω της διεύρυνσης, να εντείνουμε περισσότερο τις προσπάθειες για τη διαμόρφωση μιας κοινής εξωτερικής πολιτικής και πολιτικής ασφαλείας; 
<SPEAKER ID="42" LANGUAGE="DE" NAME="Bösch (PSE )." AFFILIATION="">
<P>
   – Κύριε Πρόεδρε, κυρίες και κύριοι, η υπόθεση της Eurostat έχει λάβει πλέον ευρεία δημοσιότητα. Πρόκειται για σκάνδαλο το οποίο δεν μπορούμε να αγνοήσουμε. Ωστόσο, αυτό που μπορούμε να κάνουμε είναι να διδαχτούμε από αυτό. Καταρχάς, αυτό σημαίνει ότι, στο μέλλον, η Επιτροπή πρέπει να ακούει τη γνώμη του Κοινοβουλίου, του άμεσα εκλεγμένου σώματος που εκπροσωπεί τους ευρωπαίους πολίτες, και όχι να περιφρονεί τις εκθέσεις του Κοινοβουλίου εξαιτίας ενός περίεργου συνδυασμού άγνοιας και ματαιοδοξίας. Αν η Επιτροπή είχε ακούσει το Κοινοβούλιο, το θέμα δεν θα είχε λάβει τέτοιες διαστάσεις.
<P>
Υπάρχουν εταιρείες οι οποίες εδρεύουν στις Μπαχάμες και κυκλοφορούν φήμες ότι πίσω από αυτές μπορεί να κρύβονται υπάλληλοι της Ευρωπαϊκής Επιτροπής. Αυτό πρέπει να αλλάξει. Επί του παρόντος, οι Γενικές Διευθύνσεις δεν υπόκεινται στον έλεγχο των ελεγκτών. Και αυτό πρέπει να αλλάξει. Η Eurostat αποτελεί χαρακτηριστικό παράδειγμα. Η κατάσταση αυτή είναι αρνητική και πρέπει να αλλάξει.
<P>
Τρίτον, προτείνουμε την τροποποίηση του δημοσιονομικού κανονισμού ή των εσωτερικών κανόνων, ώστε οι αρμοδιότητες εσωτερικού ελέγχου να υπόκεινται στον προϊστάμενο εσωτερικού ελέγχου. Αν αυτό είχε συμβεί, η υπόθεση της Eurostat δεν θα είχε λάβει τέτοιες διαστάσεις. Θέλουμε μια λύση, κύριε Πρόντι, και την θέλουμε τώρα και όχι σε ένα ή δύο χρόνια. Πρέπει να ενεργήσουμε τώρα. Πρέπει να επιλύσουμε τα προβλήματα που παρουσιάστηκαν, γιατί τότε μόνο θα αποκατασταθεί η εμπιστοσύνη των ψηφοφόρων. 
<SPEAKER ID="43" LANGUAGE="DE" NAME="Theato (PPE-DE )." AFFILIATION="">
<P>
   – Κύριε Πρόεδρε, θα ήθελα, καταρχάς, να εκφράσω τη μεγάλη ευγνωμοσύνη μου για τη σημερινή επίσκεψη του Προέδρου Πρόντι στην Επιτροπή Ελέγχου του Προϋπολογισμού. Το πρόγραμμα δράσης που μας παρουσίασε χρήζει σχολιασμού, και θα ήθελα πρωτίστως να αναφερθώ στη συνεχιζόμενη αδυναμία επίλυσης του προβλήματος επικοινωνίας μεταξύ διοίκησης και Επιτροπής –και εννοώ τους Επιτρόπους– αν και γνωρίζω ότι έχουν ήδη θεσπιστεί πολλά μέτρα: ο κώδικας δεοντολογίας τον Σεπτέμβριο του 1999, ο “Χάρτης για τους εξουσιοδοτημένους διατάκτες” τον Δεκέμβριο του 2000 και ούτω καθεξής. Πιστεύω πραγματικά ότι αυτό που χρειαζόμαστε δεν είναι νέοι κανόνες αλλά η εφαρμογή των ήδη υφιστάμενων κανόνων, και σε αυτό ακριβώς θέλω να επιμείνω.
<P>
Δεύτερον, είναι σαφές ότι, για να επιτευχθεί αυτό, πρέπει να δημιουργηθούν νέοι μηχανισμοί. Πρόεδρε Πρόντι, σας προειδοποιώ ρητώς να μην δημιουργήσετε περισσότερους φορείς αλλά να ενισχύσετε τους ήδη υφιστάμενους και να προβείτε σε μεταρρυθμίσεις, όπου είναι αναγκαίο. Θεωρώ άσκοπο τον νέο εξοπλισμό για τη συλλογή όλων των πληροφοριών για πιθανές περιπτώσεις απάτης. Θεωρώ άσκοπο έναν φορέα για την αποκάλυψη οικονομικών παρατυπιών. Δεν θεωρώ αναγκαία τη σύσταση διαχειριστικής επιτροπής η οποία θα αντικαταστήσει την εποπτική επιτροπή της OLAF. Θίξατε πολλά θέματα, και αυτό είναι θετικό, αλλά μένει να διευθετηθεί το θέμα των καταγγελιών. Έχει ήδη αναφερθεί ότι δεν πρόκειται πια για ενεργό θέμα.
<P>
Μπορούμε να κάνουμε πολλά πράγματα από κοινού, και γι’ αυτό σας καλώ, προτού εκδώσετε την ανακοίνωση, να λάβετε σοβαρά υπόψη το Κοινοβούλιο, να συνομιλήσετε μαζί μας και να εξετάσετε την έκθεση Bösch, ώστε να μην ακολουθήσουμε λανθασμένη πορεία. Διαφορετικά, θα ζημιωθεί ο ευρωπαϊκός προϋπολογισμός και, κατά συνέπεια, ο ευρωπαίος φορολογούμενος. 
<SPEAKER ID="44" LANGUAGE="PT" NAME="Casaca (PSE )." AFFILIATION="">
<P>
   – Κύριε Πρόεδρε, θα ήθελα να ξεκινήσω, όπως και ο πρόεδρος της Επιτροπής Ελέγχου του Προϋπολογισμού, εκφράζοντας την ικανοποίησή μου για την παρουσία του Προέδρου Ρομάνο Πρόντι στη συνεδρίαση της εν λόγω επιτροπής σήμερα το πρωί. Πρόκειται για ένα πρώτο θετικό μήνυμα, το οποίο δεν μπορούμε να αγνοήσουμε, ότι η Επιτροπή είναι πλέον διατεθειμένη να μας ακούσει πιο προσεκτικά από ό,τι στο παρελθόν, και αυτό πρέπει να αναγνωριστεί. Επιθυμώ επίσης να επισημάνω κάτι άλλο, που επίσης δεν μπορεί να αγνοηθεί, ήτοι το γεγονός ότι οι εσωτερικές ακροάσεις, τόσο σε κεντρικό επίπεδο όσο και στο επίπεδο της Eurostat, λειτούργησαν κατά τρόπο ορθό και ανεξάρτητο. Αυτό είναι ένα εξαιρετικά θετικό αποτέλεσμα της τρέχουσας μεταρρύθμισης.
<P>
Δεύτερον, επιθυμώ να δηλώσω ότι, όσον αφορά τη Eurostat, οι ευθύνες πρέπει να καταλογιστούν, ορισμένοι μηχανισμοί λειτουργούν πολύ πιο αργά από ό,τι θα όφειλαν, αλλά σημειώνεται επιτέλους πρόοδος. Οφείλω επίσης να ομολογήσω ότι αδυνατώ να κατανοήσω γιατί η Υπηρεσία Επισήμων Εκδόσεων, το όργανο που έχει τη δημοσιονομική ευθύνη χορήγησης κονδυλίων στην Planistat, δεν έχει προβεί μέχρι στιγμής σε καμία ενέργεια, δεν έχει ξεκινήσει καμία έρευνα και δεν καταλόγισε ευθύνες σε κανέναν. Για ποιον λόγο το όργανο που προσέφερε το μεγαλύτερο μέρος των πόρων τους οποίους καταχράστηκε η εταιρεία CSD –και πρόκειται για ένα όργανο εξαρτώμενο από την εξωτερική βοήθεια– δεν κλήθηκε να δώσει εξηγήσεις και δεν υπέστη κανενός είδους κυρώσεις, συνεχίζοντας τη λειτουργία του σαν να μην είχε συμβεί τίποτε εκτός της Eurostat;
<SPEAKER ID="45" LANGUAGE="DE" NAME="Pirker (PPE-DE )." AFFILIATION="(Χειροκροτήματα)">
<SPEAKER ID="46" LANGUAGE="EN" NAME="De Rossa (PSE )." AFFILIATION="">
<P>
   – Κύριε Πρόεδρε, θέλω πρώτον να επιστήσω την προσοχή στο γεγονός ότι αρκετά θέματα στον τομέα της κοινωνικής πολιτικής απουσιάζουν. Δεύτερον, θέλω να τονίσω την ανάγκη να είμαστε προσεκτικοί, ώστε να μην ζημιώσουμε τα ευρωπαϊκά θεσμικά όργανα, προσδίδοντας διαστάσεις μείζονος σκανδάλου σε θέματα, τα οποία είναι σημαντικά σχετικά με τη Eurostat, θα μπορούσαν, ωστόσο, λαμβανομένου υπόψη ότι πλησιάζουν εκλογές, να προξενήσουν ανυπολόγιστη ζημιά στα θεσμικά μας όργανα, αν επιμένουμε να τους δώσουμε συνέχεια.
<P>
Ενόψει, για παράδειγμα, της πρόσφατης κάλυψης της δαπάνης για τα αναπηρικά καροτσάκια στο αεροδρόμιο του Δουβλίνου από την αεροπορική εταιρεία Ryanair, είναι σημαντικό η Επιτροπή να παρουσιάσει τον κανονισμό που έχει υποσχεθεί σχετικά με τις συμβάσεις μεταξύ αεροπορικών εταιρειών και επιβατών, ιδιαίτερα επιβατών με αναπηρίες.
<SPEAKER ID="47" LANGUAGE="DE" NAME="Karas (PPE-DE )." AFFILIATION="">
<P>
Παρουσιάζονται όλο και περισσότερες προτάσεις οι οποίες, μάλιστα, δεν θα έπρεπε να προέρχονται από την Επιτροπή: προτάσεις για πιστωτικά όρια για τους καταναλωτές, η οδηγία περί χημικών ουσιών, προτάσεις για απαγόρευση των διακρίσεων που προσκρούουν στην οικονομική πραγματικότητα, καθώς και για εναρμόνιση του φόρου στο ντίζελ, η οποία εξετάζεται ανά τομέα και όχι σφαιρικά. Σας καλώ να αναλάβετε τις συλλογικές σας ευθύνες· με σημείο αναφοράς την Eurostat και τις σημερινές σας δηλώσεις, απαιτώ να αντιμετωπίσετε με μεγαλύτερη σοβαρότητα τις πολιτικές σας ευθύνες. Με γνώμονα το σύμφωνο σταθερότητας και ανάπτυξης, απαιτώ να εμμείνετε στην τήρηση του νόμου. Στο πρόγραμμά σας ζητάτε καλύτερο συντονισμό των οικονομικών και δημοσιονομικών πολιτικών των κρατών μελών, αλλά σας διαβεβαιώνω ότι δεν χρειαζόμαστε καλύτερο συντονισμό· αυτό που χρειαζόμαστε είναι η τήρηση του συμφώνου σταθερότητας και ανάπτυξης. Αν το πετύχουμε αυτό, θα έχουμε συντονισμό!
<SPEAKER ID="48" LANGUAGE="" NAME="Χατζηδάκης (PPE-DE )" AFFILIATION="(Χειροκροτήματα)">
<P>
Εν πάση περιπτώσει, για τον τομέα των μεταφορών νομίζω ότι το κύριο ζήτημα από δω και πέρα είναι μαζί με εμάς και η Επιτροπή να πιέσει το Συμβούλιο για κάποια θέματα τα οποία εδώ και δύο περίπου χρόνια παραμένουν εκκρεμή, ώστε να κλείσουν το ταχύτερο δυνατόν. Η έκθεση π.χ. Meijer για τις αστικές συγκοινωνίες είναι ένα κλασικό παράδειγμα, και από κει και πέρα πρέπει να εκμεταλλευθούμε το χρόνο που μεσολαβεί μέχρι τις εκλογές ώστε να προχωρήσουμε κάποια άλλα ζητήματα, όπως είναι η εναρμόνιση ορισμένων κοινωνικών διατάξεων στον τομέα των οδικών μεταφορών, η τροποποιημένη πρόταση κανονισμού σχετικά με δράσεις κρατών μελών για τους όρους παροχής δημόσιας υπηρεσίας στον τομέα των σιδηροδρομικών, οδικών και εσωτερικών πλωτών συγκοινωνιών, καθώς και η απαγόρευση κυκλοφορίας των βαρέων οχημάτων, των φορτηγών, το Σαββατοκύριακο, ένα θέμα το οποίο επίσης χρονίζει για πάρα πολύ καιρό.
<SPEAKER ID="49" LANGUAGE="DE" NAME="Stauner (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, κυρίες και κύριοι, ας εξετάσουμε την υπόθεση της Eurostat. Τα μέτρα που ανακοίνωσε ο Πρόεδρος Πρόντι με απογοήτευσαν ιδιαίτερα, γιατί δείχνουν ότι η βούληση να αντιμετωπιστούν ουσιαστικά αυτά τα προβλήματα απουσιάζει. Πρωτίστως, διαπιστώνω την απουσία αλλαγών σε διάρθρωση και προσωπικό, για παράδειγμα, στις αρμοδιότητες των τριών ενδιαφερομένων Επιτρόπων.
<P>
Θα ήθελα να σας θυμίσω ότι το Κοινοβούλιο, από την αρχή της θητείας της παρούσας Επιτροπής, εμμένει στον διαχωρισμό προϋπολογισμού και ελέγχου του προϋπολογισμού, ακριβώς για να αποφευχθεί η σύγκρουση συμφερόντων που αντιμετωπίζουμε σήμερα. Δεν διαπιστώνω την παραμικρή επίπληξη στους τρεις Επιτρόπους που φέρουν την ευθύνη, για το γεγονός ότι παραβίασαν τα εποπτικά τους καθήκοντα. Αυτό, κύριε Πρόεδρε, είναι κάτι που οφείλει να εγγυάται κάθε υπάλληλος, υπό παρόμοιες συνθήκες, κατά την άσκηση των καθηκόντων του. Τρίτον, οι έλεγχοι πρέπει να γίνουν πολύ πιο αποτελεσματικοί, καθώς η Eurostat είναι, κατά τη γνώμη μου, ένα λαμπρό παράδειγμα του πώς αποτυγχάνουν όλοι οι έλεγχοι της Επιτροπής, και διαταράσσονται οι ισορροπίες. Θα μπορούσατε εύκολα να ακολουθήσετε τουλάχιστον μία ή δύο από τις τρεις αυτές πιθανές κατευθύνσεις, αλλά δεν ακολουθήσατε καμία.
<P>
Αυτό, κύριε Πρόντι, σημαίνει ότι, για δεύτερη φορά από τις 25 Σεπτεμβρίου, δεν καταφέρατε να θέσετε κάποια όρια και να ξανακερδίσετε την εμπιστοσύνη του Κοινοβουλίου και των πολιτών. Υπάρχει κάτι για το οποίο δεν θα σας χαριστώ σε καμία περίπτωση, και αυτό είναι ο ισχυρισμός σας ότι η μεταρρύθμιση της Επιτροπής θα ολοκληρωθεί μόλις το 2004, και ότι η υπόθεση της Eurostat δεν θα επαναληφθεί. Σας προειδοποιώ ότι θα συμβεί το αντίθετο, καθώς οι μεταρρυθμίσεις σας και ο νέος δημοσιονομικός κανονισμός θα αποδυναμώσουν ακόμα περισσότερο τους ελέγχους. Ως αποτέλεσμα της κατάργησης των ανεξάρτητων ελεγκτών, οι Γενικοί Διευθυντές κατέχουν απαράμιλλη δύναμη. Θα ήθελα να σας ρωτήσω το εξής: αυτό θέλετε πραγματικά; Η δημοκρατία χρειάζεται τον έλεγχο, και ένα όργανο τόσο ανεπαρκές, από δημοκρατική άποψη, όσο η Επιτροπή τον χρειάζεται ακόμα περισσότερο.
<SPEAKER ID="50" LANGUAGE="EN" NAME="Heaton-Harris (PPE-DE )." AFFILIATION="">
<P>
Έχω επίγνωση του γεγονότος ότι κανένα από τα μέλη της Επιτροπής Πρόντι δεν αποδέχεται την πολιτική ευθύνη για τίποτα· είμαι, όμως, βέβαιος ότι υπάρχουν μέλη της Επιτροπής, που διαθέτουν πολιτικό αισθητήριο και μπορούν να διαισθανθούν τις διαθέσεις του Κοινοβουλίου, όσον αφορά τα προβλήματα που εντοπίζονται στη Eurostat και στο λογιστικό σύστημα. Προσωπικά, θεωρώ ότι ο κ. Πρόντι αποδυνάμωσε τη θέση του και τη θέση της Επιτροπής, εισερχόμενος στον ιταλικό εγχώριο πολιτικό στίβο, κάτι που –είμαι βέβαιος– δεν έπρεπε να πράξει. Πιστεύω ότι καθιστά την Επιτροπή λίγο πιο ανίσχυρη, όταν παραδέχεται ότι οι Επίτροποι δεν φέρουν σήμερα καμία πολιτική ευθύνη. Στην περίπτωση της Eurostat, προσπάθησε να περισώσει την κατάσταση· ήταν, όμως, ήδη πολύ αργά, καθώς οι ασκοί του Αιόλου έχουν ανοίξει από καιρό, ενώ προτιμά να κατηγορεί τους αγγελιοφόρους αντί να επιλύσει το πρόβλημα.
<P>
Θέλω, ακόμα, να διατυπώσω μια θετική πρόταση, διότι γνωρίζω ότι δέκα νέοι Επίτροποι θα προστεθούν στα μέλη της Επιτροπής τον Μάιο του 2004. Όπως ακριβώς θα ήθελα να δω μια ανεξάρτητη Υπηρεσία Καταπολέμησης της Απάτης (OLAF), έτσι θα ήθελα και η Επιτροπή να εξετάσει το ενδεχόμενο ένας από τους νέους Επιτρόπους να αναλάβει την ευθύνη για τον έλεγχο του προϋπολογισμού και την υπηρεσία εσωτερικού ελέγχου της Επιτροπής, διότι όσο ταχύτερα διαχωριστούν από τη λειτουργία του προϋπολογισμού καθεαυτή, τόσο το ταχύτερο θα αρχίσει ίσως να σημειώνεται πρόοδος στα θέματα αυτά. 
<SPEAKER ID="51" LANGUAGE="IT" NAME="Andria (PPE-DE )." AFFILIATION="">
<P>
   – Κύριε Πρόεδρε, κύριε Πρόεδρε της Επιτροπής, όλες οι πολιτικές στρατηγικές που παρουσιάσθηκαν ασκούν ασφαλώς μεγάλη γοητεία, αλλά σε πολλές περιπτώσεις μπορούν να συντριβούν σε λιγότερο ή περισσότερο δύσκολα εμπόδια, εάν δεν υποστηρίζονται από ένα οργανωτικό και διοικητικό σύστημα απόλυτης αξιοπιστίας. Η διεύρυνση με τις νέες χώρες την οποία θελήσαμε, επιδιώξαμε και υλοποιήσαμε όλοι μας, πρέπει να ενταχθεί σε ένα ισχυρό και διαφανές πλαίσιο, ώστε να μην δημιουργήσει προβλήματα ούτε στις δομές της Κοινότητας, που ήδη καλούνται να καταβάλουν μεγαλύτερες προσπάθειες, ούτε στην εικόνα και την αξιοπιστία του Ευρωπαϊκού Κοινοβουλίου. Για τον λόγο αυτόν, οι προτεραιότητες και οι μείζονες αποφάσεις πρέπει να υποστηρίζονται καταλλήλως από μια Ευρώπη η οποία λειτουργεί, είναι διαφανής και, προπαντός, λογοδοτεί για τον τρόπο με τον οποίο διατίθενται και χρησιμοποιούνται τα χρήματα της Κοινότητας. Η υπόθεση EUROSTAT δεν ενισχύει ασφαλώς αυτή την κατεύθυνση. Λυπούμαι γιατί προηγουμένως ο συνάδελφος κ. Procacci θεώρησε αυτό το γεγονός ως δευτερεύον, χωρίς να έχει διαβάσει τις εκθέσεις της OLAF και του λογιστικού ελέγχου· εάν διάβαζε τις εκθέσεις αυτές, θα συνειδητοποιούσε ότι είναι ανησυχητικές. Είναι, συνεπώς, καθήκον της Επιτροπής να ενισχύσει τους ελέγχους που έως τώρα έμπαζαν νερά από παντού, βελτιώνοντας το σύστημα έτσι ώστε να διαχωρίζεται, αφενός, η εποπτεία και ο έλεγχος και, αφετέρου, η επιχειρησιακή διαχείριση, οι υπάλληλοι δηλαδή που χορηγούν εγκρίσεις.
<P>
Καταργήθηκε επίσης η Συμβουλευτική Επιτροπή για τις πράξεις αγοράς που λειτουργούσε υπό τον προηγούμενο δημοσιονομικό κανονισμό. Διαπιστώθηκε ωστόσο ότι για πολλές συναλλαγές δεν ίσχυε κανένας κανόνας οικονομικού συμφέροντος, διαφάνειας και συμβατικής νομιμότητας, δημιουργώντας ένα είδος ελεύθερης ζώνης η οποία, ακόμη και μετά το 1999, ή ίσως κυρίως μετά το 1999, επέτρεψε την κατακύρωση παραγγελιών με τη συμμετοχή μίας μόνο εταιρείας, συχνά με σύγκρουση συμφερόντων και με σύναψη συμβάσεων χωρίς δικαίωμα υπογραφής, προξενώντας ζημία στα οικονομικά της Κοινότητας που δεν είναι εύκολο να υπολογιστεί. 
<SPEAKER ID="52" LANGUAGE="ES" NAME="Bayona de Perogordo (PPE-DE )." AFFILIATION="">
<P>
Κύριε Πρόντι, αναφορικά με αυτό που αποκαλέσατε στομφωδώς Σχέδιο Δράσης Eurostat, νομίζω ότι αυτό είναι απλώς το τρίτο κεφάλαιο ενός έργου από το οποίο λείπει το πρώτο και το δεύτερο κεφάλαιο. Το πρώτο κεφάλαιο θα έπρεπε να τιτλοφορείται “τα γεγονότα”, και το δεύτερο κεφάλαιο “ευθύνες”. Αυτό το κεφάλαιο σχετικά με τα μέτρα που πρέπει να υιοθετηθούν θα ήταν το τρίτο κεφάλαιο.
<P>
Επιπλέον αυτό το σχέδιο δεν αφορά μόνο τη Eurostat. Αφορά γενικά τη λειτουργία της Επιτροπής. Κύριε Πρόεδρε, πιστεύω ότι η σειρά είναι εσφαλμένη. Πρέπει να αντιστραφεί. Σε τελική ανάλυση, η ενημέρωση δεν προκαλεί την υπευθυνότητα. Τουναντίον, η υπευθυνότητα απαιτεί την ενημέρωση για να μπορεί να αντιμετωπίσει τις υποχρεώσεις.
<P>
Όσον αφορά δε την OLAF, Πρόεδρε Πρόντι, προτείνω την εισαγωγή ενός είδους δήλωσης αποδοχής. Αυτό θα επέτρεπε την απόρριψη των μακρών, δαπανηρών και άχρηστων διαδικασιών που ζημιώνουν ορισμένα θεσμικά όργανα ή οργανισμούς. Είδαμε αρκετές πρόσφατες περιπτώσεις αυτού του είδους. Καμία από αυτές δεν οδήγησε σε σημαντικά επιτεύγματα. 
<SPEAKER ID="53" LANGUAGE="IT" NAME="Prodi," AFFILIATION="Πρόεδρος της Επιτροπής">
<P>
   . – Κύριε Πρόεδρε, κυρίες και κύριοι βουλευτές, σας ευχαριστώ πολύ για αυτή τη συζήτηση και για τις απόψεις σας όσον αφορά τα προγράμματα, τα οποία, όπως γνωρίζετε, αναγκασθήκαμε να περιορίσουμε, καθώς το προσεχές έτος θα είναι έτος περιορισμένης δραστηριότητας μιας και είναι το τελευταίο της Επιτροπής και του Κοινοβουλίου. Πρέπει να λάβουμε υπόψη ότι το Κοινοβούλιο θα διακόψει τις εργασίες του για ένα μεγάλο μέρος του έτους και η Επιτροπή θα αλλάξει δύο φορές: μία φορά τον Μάιο –αλλά θα είναι απλώς μια προσθήκη και όχι αλλαγή– και μία φορά το φθινόπωρο, με την προγραμματισμένη λήξη της θητείας της. Να γιατί σας προτείναμε ένα περιορισμένο πρόγραμμα που περιέχει τις προτάσεις οι οποίες μπορούν να υλοποιηθούν το 2004· τίποτα περισσότερο από το εφικτό, λαμβάνοντας επίσης υπόψη την εμπειρία από την εκτέλεση του προγράμματος το 2003, με τα μειονεκτήματα και τα πλεονεκτήματα αυτής της εμπειρίας.
<P>
Έχουμε 126 νέες ή παλαιές προτεραιότητες των οποίων μπορούμε να εγγυηθούμε την υλοποίηση και την ανάληψη σχετικής δράσης. Αυτές είναι καίριες και σημαντικές· πέραν αυτών, είναι σαφές ότι δεν μπορούμε να εγγυηθούμε τίποτα. Όπως ακούσαμε, εργαζόμαστε επίσης για τις δημοσιονομικές προοπτικές. Οι εργασίες μας έχουν προχωρήσει πολύ, καθώς είχαμε απόλυτη συναίσθηση ότι οι διακοπές του προσεχούς έτους θα προκαλέσουν σημαντικές καθυστερήσεις.
<P>
Το ερώτημα που θέσατε είναι εάν αυτή η Επιτροπή θα παρουσιάσει συγκεκριμένες νομοθετικές προτάσεις. Ναι, θα τις παρουσιάσουμε στην αρχή ως κατευθύνσεις ενός πολιτικού σχεδίου· έπειτα, θα ακολουθήσουν ασφαλώς τα ποσοτικά στοιχεία, όταν θα εγκριθεί το πολιτικό σχέδιο. Επαναλαμβάνω επίσης ότι η Επιτροπή αυτή έθεσε ως πρώτο στόχο της τη διεύρυνση και θα παρουσιάσει το σχέδιό της για τη διευρυμένη Ευρώπη. Όλες οι συγκεκριμένες νομοθετικές προτάσεις θα υποβληθούν από το διευρυμένο Συμβούλιο, ήτοι μετά την 1η Μαΐου 2004 και εν συνεχεία θα πρέπει να συζητήσουμε το χρονοδιάγραμμα για τις μετέπειτα ενέργειες.
<P>
Θα ήθελα να καταθέσω μερικές ακόμη σκέψεις στα μέλη του Κοινοβουλίου. Συζητάμε για το Σύμφωνο Σταθερότητας, αλλά, ενώ ασχολούμαστε με αριθμούς, κλάσματα και δεκαδικούς, στην πολιτική σκηνή διαδραματίζονται κατά την άποψή μου ανησυχητικά γεγονότα. Αναφέρω ένα μόνο παράδειγμα: την προσπάθεια εκ μέρους του ECOFIN να πιστοποιήσει ουσιαστικά το τέλος του Συμφώνου Σταθερότητας μέσω διακυβερνητικών και εξωθεσμικών συμφωνιών. Αυτό είναι πολύ πιο σοβαρό από κάθε άλλο πρόβλημα. Εάν συμβεί κάτι τέτοιο, θα καταργήσει το λίγο –το ελάχιστο, όπως έχω επαναλάβει πολλές φορές ενώπιόν σας– της οικονομικής διακυβέρνησης που διαθέτει η Ένωση. Δεν είναι ζήτημα της μιας ή της άλλης χώρας· όλο το σύστημα του ECOFIN προσανατολίζεται αυτή τη στιγμή προς αυτή την κατεύθυνση. Εδώ λοιπόν θα ήθελα να ακούσω την ισχυρή φωνή όχι μόνο της Επιτροπής, αλλά και σύσσωμου του Κοινοβουλίου.
<P>
Μου απηύθυναν μια άλλη ερώτηση σχετικά με την πολιτική συνοχής. Οι ιδέες μας θα εκτεθούν στο πολιτικό κείμενο που θα προηγηθεί της παρουσίασης των συγκεκριμένων προτάσεων για τις δημοσιονομικές προοπτικές. Υπογραμμίζω δύο πτυχές του προβληματισμού μας: πρώτον, η συνοχή θα εξακολουθήσει να λειτουργεί για να επιτρέπει στις καθυστερημένες περιφέρειες να μην περιθωριοποιηθούν· δεύτερον, η συνοχή θα συνδεθεί στενότερα με το πρόγραμμα της αειφόρου ανάπτυξης που επεξεργαζόμαστε με βάση την εμπειρία την οποία αποκομίσαμε από τη διαχείριση της διαδικασίας της Λισαβόνας και του Γκέτεμποργκ. Το ίδιο μπορούμε να πούμε –απαντώντας στην κ. Frassoni– για το ζήτημα της αειφορίας, στο πλαίσιο του Κυότο, και για τη συγκεκριμένη διαδικασία.
<P>
Όσον αφορά την OLAF, εκφράζω μια καίρια παρατήρηση: από την πλευρά μας δεν υπάρχει καμία απόπειρα να μετατρέψουμε την κρίση της EUROSTAT σε κρίση της OLAF. Όλοι οι καλόπιστοι παρατηρητές αντελήφθησαν ότι η ανταλλαγή πληροφοριών OLAF-Επιτροπής δεν λειτούργησε και δεν λειτουργεί ακόμη, και θα ήταν ανεύθυνο να μην αντιμετωπιστεί αυτό το πρόβλημα. Κανείς δεν έχει κατά νου να αφαιρέσει από την OLAF την ευθύνη των εσωτερικών ερευνών: τουναντίον, όλες οι έρευνες πρέπει να διεξάγονται από μια ακόμη πιο ανεξάρτητη OLAF. Εμείς δεν σκοπεύουμε να προκαλέσουμε κανέναν πολλαπλασιασμό γραφειοκρατικών οργάνων, θέμα που έθιξε ο κ. Barón Crespo και η Πρόεδρος της Επιτροπής Προϋπολογισμών. Κατά την άποψή μου, παρουσιάσαμε ένα σχέδιο εξαιρετικά απλό, αλλά, ακούγοντας αυτές τις ανησυχίες, θεωρώ ορθό και αναγκαίο να συνεργαστούμε και να συζητήσουμε πάλι, γιατί ο στόχος μας δεν είναι να περιπλέξουμε τα όργανα με πρόσθετες δομές. Θέλουμε απλώς να είμαστε σε θέση να συνθέτουμε τις επιμέρους πληροφορίες –που στην περίπτωση αυτή ήταν αποσπασματικές– οι οποίες προέρχονται από διαφορετικές πλευρές της Επιτροπής, για να αποφασίζουμε τα ενδεχόμενα μέτρα με συγκεντρωτικό και σαφή τρόπο, ώστε να μπορεί η OLAF να ενεργεί και εμείς να αποφασίζουμε έχοντας στη διάθεσή μας όλα τα στοιχεία. Η διακριτική ευχέρεια για το αν θα διεξαχθεί ή όχι μια έρευνα θα παραμείνει στην OLAF. Η OLAF, όπως κάθε ελεγκτική αρχή, θα πρέπει να αποφασίζει εάν η υπόθεση είναι αρκετά σημαντική για τη διεξαγωγή μιας έρευνας OLAF ή εάν έχει απλώς διοικητικές προεκτάσεις ή δεν αξίζει να δοθεί συνέχεια. Αυτό θα αποφασίζεται από την OLAF.
<P>
Απαντώντας τώρα στον κ. Blak, θα ήθελα να πω ότι, εάν συνεχίσουμε να κινδυνολογούμε, δεν θα φανούμε χρήσιμοι σε κανέναν, και πολύ περισσότερο στον ευρωπαίο πολίτη. Παρουσιάσαμε συγκεκριμένες, ακριβείς και ανεξάρτητες εκθέσεις που έριξαν φως σε όλες τις πτυχές και δεν ανέδειξαν καμία απόδειξη ατασθαλίας μετά το 1999. Μελετούμε άλλες συγκεκριμένες προτάσεις που θέλουμε να συζητήσουμε με το Κοινοβούλιο. Δεν δέχομαι τις συνοπτικές διαδικασίες ή τις γενικές καταδίκες: τα μέσα μας είναι ασφαλώς επαρκή για το παρελθόν και ετοιμάζουμε ακόμη πιο αποτελεσματικά μέσα για το μέλλον.
<P>
Δύο τελευταία σημεία για να ολοκληρώσω την παρέμβασή μου: όσον αφορά τις κοινωφελείς υπηρεσίες, οι οποίες βρίσκονται στο επίκεντρο του ενδιαφέροντός μας, το πρόγραμμα αναφέρεται στη συνέχεια της Λευκής Βίβλου γιατί, υπό τις τρέχουσες συνθήκες, η ιδέα της παρουσίασης μιας πρότασης οδηγίας δεν αποκλείεται και δεν έχει ακόμη αποφασισθεί. Εργαζόμαστε επ’ αυτού και η απόφαση θα ληφθεί μετά τη συζήτηση που ξεκίνησε. Είναι σαφές ότι, εάν το Σύνταγμα διατηρήσει στο τελικό του κείμενο την ad hoc νομική βάση, θα αποτελέσει ένα πολύ σημαντικό στοιχείο γιατί μας επιτρέπει να εργαστούμε επ’ αυτού.
<P>
Τέλος, μια προσωπική απάντηση στο φίλο κ. Poettering: θα ήθελα καταρχάς να του υπενθυμίσω την απόλυτη νομιμότητα αυτού του εγγράφου που εκφράζει τις απόψεις μου, τις εμπειρίες μου και τα οράματά μου για το μέλλον της Ευρώπης. Οφείλω να επισημάνω ότι το δικαίωμα της πολιτικής έκφρασης είναι μέρος των καθηκόντων μου,
<P>
Θα ήθελα να πω δυο λόγια και για το περιεχόμενο. Είμαι ιδιαίτερα ικανοποιημένος, κύριε Poettering, γιατί επικρίνατε την ιταλική εφημερίδα που σας κάλεσε πριν διαβάσει το έγγραφο, γιατί διαφορετικά θα είχε ανακαλύψει σε αυτό το πνεύμα των ιδρυτών μας και τα ίδια σας τα λόγια, τα λόγια που εσείς ο ίδιος προφέρετε όταν δεν σας πιέζει το βάρος των ευρωσκεπτικιστών που περιβάλλουν την Ομάδα σας, λόγια τα οποία εμείς συμμεριζόμαστε και με τα οποία συμφωνήσαμε πολλές φορές στο παρελθόν.
<P>
Θα ήθελα να σας πω ότι είμαι Πρόεδρος όλων των Ευρωπαίων και ενώπιον όλων οφείλω να εκφράζω τις πολιτικές μου απόψεις. Αναρωτιέμαι λοιπόν, κύριε Poettering: γιατί οι θέσεις ενός τόσο έντονα ευρωπαϊκού προγράμματος, που είναι τόσο προσφιλείς σε εσάς και σε όλους μας, μπορούν να δημιουργήσουν τόσο μεγάλη αναστάτωση; Γιατί προξενούν φόβο αξίες και σχέδια με τα οποία ανέκαθεν συμφωνούσατε;
<SPEAKER ID="54" LANGUAGE="" NAME="" AFFILIATION="Προέδρου">
<SPEAKER ID="55" LANGUAGE="DE" NAME="Poettering (PPE-DE )." AFFILIATION="">
<P>
Θα ήθελα να καταστήσω απολύτως σαφές –και η δήλωση του κ. Barón Crespo δείχνει ότι δεν έχω άδικο– ότι το αξίωμα του Προέδρου της Ευρωπαϊκής Επιτροπής δεν συνάδει με τη συμμετοχή σε κατάλογο υποψηφίων για τις ευρωπαϊκές εκλογές, και ότι αυτό πρέπει να οδηγήσει στην παραίτησή σας. Ωστόσο, αυτό έμεινε ασχολίαστο. Τέθηκε θέμα στο δικό σας σώμα για το αν θα συνεχίζατε τη θητεία σας έως την 1η Νοεμβρίου 2004. Ευτυχώς, το διευκρινίσατε αυτό, αλλά το γεγονός και μόνο ότι υπήρξε αυτή η φημολογία είναι κάτι για το οποίο δεν μπορούμε να σας επικροτήσουμε. Κύριε Πρόεδρε, θα σας μιλήσω ως φίλος, αλλά και με απόλυτα ειλικρινή και νηφάλια γλώσσα: δεν χρειάζεστε τη στήριξη μόνο μίας πτέρυγας του Κοινοβουλίου. Αν συνεχίσετε έτσι, δεν θα μπορούμε στο μέλλον να σας στηρίζουμε.
<SPEAKER ID="56" LANGUAGE="ES" NAME="Barón Crespo (PSE )." AFFILIATION="(Χειροκροτήματα)">
<P>
Θα ήθελα να απαντήσω στο σχόλιο που έκανε ο πρόεδρος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών. Αυτό είναι ένα περίεργο σώμα με δύο ψυχές. Κύριε Poettering, θα ήθελα να διευκρινίσω τη δήλωσή μου της περασμένης εβδομάδας. Καταρχάς, ο κ. Πρόντι, Πρόεδρος της παρούσας Επιτροπής, υποστηρίχθηκε από την πλειοψηφία των Ομάδων αυτού του Σώματος. Επανέλαβα σήμερα το πρωί ότι, κατά την άποψή μου και κατά την άποψη της Ομάδας μου, είναι καθήκον του κ. Πρόντι να ηγηθεί της Επιτροπής μέχρι την τελευταία μέρα της θητείας του. Έπεσε σε εκείνον η ευθύνη να καθοδηγήσει την Επιτροπή σε μια περίοδο μεγάλης πολιτικής σημασίας. Δεύτερον, με την ιδιότητά του ως ευρωπαίος πολίτης, ο κ. Πρόντι έχει δικαίωμα να εκφράζει πολιτικές απόψεις σχετικά με το μέλλον της Ευρώπης. Δεν μπορεί να του αρνηθεί κανείς αυτό το δικαίωμα.
<SPEAKER ID="57" LANGUAGE="" NAME="Πρόεδρος." AFFILIATION="(Γέλια)">
<P>
   –Επιτέλους, θα ακούσουμε τον “Καρδινάλιο” κ. Cohn-Bendit!
<SPEAKER ID="58" LANGUAGE="DE" NAME="Cohn-Bendit (Verts/ALE )." AFFILIATION="(Χειροκροτήματα)">
<P>
   –Κύριε Poettering, ανησυχώ ιδιαίτερα για εσάς, καθώς ήδη τον περασμένο Ιούλιο ο κ. Πρόντι πρότεινε την κατάρτιση καταλόγου εφέτος. Εσείς το αντιληφθήκατε πέντε μήνες μετά. Το κόμμα σας υπέπεσε σε σοβαρό λάθος, καθώς αντιλήφθηκε με πέντε μήνες καθυστέρηση ότι ο κ. Πρόντι ακολουθεί πολιτική γραμμή στην Ιταλία.
<SPEAKER ID="59" LANGUAGE="EN" NAME="Watson (ELDR )." AFFILIATION="">
<SPEAKER ID="60" LANGUAGE="FR" NAME="Wurtz (GUE/NGL )." AFFILIATION="(Ανάμικτες αντιδράσεις)">
<SPEAKER ID="61" LANGUAGE="IT" NAME="Muscardini (UEN )." AFFILIATION="(Χειροκροτήματα από τη δεξιά πτέρυγα)">
<P>
   – Θα ήθελα να επιστήσω την προσοχή όλων μας στον ρόλο που θα πρέπει να διαδραματίζουν τα όργανα και να μην συγχέουμε τους ρόλους που αντιστοιχούν σε κάθε όργανο. Το λέω γιατί κάποιοι αναφέρθηκαν στον Πρόεδρο Μπερλουσκόνι, ο οποίος, μέχρις αποδείξεως του αντιθέτου, είναι αρχηγός μιας κυβέρνησης και ως εκ τούτου δικαιούται να συμμετέχει στην πολιτική ζωή της χώρας του. Ο Πρόεδρος Πρόντι έχει διορισθεί από το Συμβούλιο και ψηφίσθηκε από το Ευρωπαϊκό Κοινοβούλιο. Εμείς σεβόμαστε τον ρόλο του ως Προέδρου της Επιτροπής και του ζητάμε να κάνει τον Πρόεδρο της Επιτροπής. Συμφωνώ με όσα είπε ο κ. Poettering και ο κ. Barón Crespo, γιατί το νόημα των παρεμβάσεών τους είναι ένα μόνο: ο Πρόεδρος Πρόντι έχει δικαίωμα να επανέλθει στην ενεργό πολιτική όπως και όποτε το θελήσει, όχι όμως ως Πρόεδρος της Ευρωπαϊκής Επιτροπής.
<P>
Όσον αφορά δε τη δήλωση του κ. Cohn-Bendit, ίσως ο κ. Poettering να έχει δύο ψυχές, αλλά είναι καλύτερο να έχει δύο παρά καμία.
<SPEAKER ID="62" LANGUAGE="EN" NAME="Πρόεδρος." AFFILIATION="(Χειροκροτήματα)">
<SPEAKER ID="63" LANGUAGE="EN" NAME="Πρόεδρος." AFFILIATION="(Το Σώμα εγκρίνει το κείμενο)">
<SPEAKER ID="64" LANGUAGE="FI" NAME="Kauppi (PPE-DE )," AFFILIATION="εισηγήτρια">
<SPEAKER ID="65" LANGUAGE="FR" NAME="Goebbels (PSE )." AFFILIATION="">
<P>
   – Κύριε Πρόεδρε, επιτρέψτε μου να υποστηρίξω τη διαδικασία που πρότεινε η κ. Kauppi. Είναι προφανές ότι η απόρριψη προχωρά μακρύτερα από οποιαδήποτε τροπολογία σε ένα κείμενο την απόρριψή του οποίου προτείνει η πλειονότητα των μελών της Επιτροπής Οικονομικής και Νομισματικής Πολιτικής. Συνεπώς, ας ψηφίσουμε πρώτα επί της απόρριψης· αυτό θα μας γλιτώσει από περιττές ψηφοφορίες. 
<SPEAKER ID="66" LANGUAGE="" NAME="Πρόεδρος." AFFILIATION="">
<P>
Σε τελική ανάλυση, το Σώμα διαθέτει την κυρίαρχη εξουσία να αποφασίσει αν θα ακολουθήσει την πρόταση της εισηγήτριας και του κ. Goebbels. Εντούτοις, με ενημέρωσαν ότι, επειδή κανείς δεν κατέθεσε απορριπτική τροπολογία, είμαι υποχρεωμένος να θέσω σε ψηφοφορία τις τροπολογίες, όπως αυτές προτάθηκαν. 
<SPEAKER ID="67" LANGUAGE="FR" NAME="Goebbels (PSE )." AFFILIATION="">
<SPEAKER ID="68" LANGUAGE="" NAME="Πρόεδρος." AFFILIATION="">
<SPEAKER ID="69" LANGUAGE="EN" NAME="Kauppi (PPE-DE )," AFFILIATION="εισηγήτρια">
<SPEAKER ID="70" LANGUAGE="" NAME="Πρόεδρος." AFFILIATION="(Το Σώμα απορρίπτει την προφορική τροπολογία)">
<P>
   – Κυρία Kauppi, κατανοώ πλήρως το σημείο αυτό. Δεν έχω πρόθεση να αμφισβητήσω την άποψη της Επιτροπής Οικονομικής και Νομισματικής Πολιτικής. Είμαι, ωστόσο, υποχρεωμένος να ενεργήσω βάσει των διατάξεων του Κανονισμού. Ακούσατε τις εξηγήσεις που έδωσε η κ. Kauppi. Υπάρχουν αντιρρήσεις να ληφθεί υπόψη η προφορική τροπολογία;
<SPEAKER ID="71" LANGUAGE="NL" NAME="Blokland (EDD )." AFFILIATION="">
<P>
   – Κύριε Πρόεδρε, σε συνεργασία με τις κκ. de Villiers και Lulling, κατέθεσα μια τροπολογία στην Επιτροπή Οικονομικής και Νομισματικής Πολιτικής, η οποία εγκρίθηκε με 22 ψήφους υπέρ, 2 κατά και 2 αποχές. Η εν λόγω τροπολογία έχει εξαφανιστεί. Θα ήθελα να πληροφορηθώ τι έχει συμβεί. Η τροπολογία έχει εγκριθεί και τώρα πρέπει να ψηφίσουμε πρώτα επ’ αυτής. 
<SPEAKER ID="72" LANGUAGE="" NAME="Πρόεδρος." AFFILIATION="(Το Σώμα απορρίπτει την πρόταση της Επιτροπής)">
<P>
   – Κύριε Blokland, δεν έχω κανένα πρόβλημα με τις αποφάσεις του Σώματος, έχω, όμως, καθήκον να συμμορφώνομαι με τον Κανονισμό. Οι διατάξεις του είναι σαφείς: όταν προτείνονται τροπολογίες, τις θέτω στην κρίση του Σώματος. Σήμερα δεν κατατέθηκε στην Ολομέλεια καμία απορριπτική τροπολογία επί της πρότασης της Επιτροπής. Λυπάμαι πολύ, αλλά αυτό δεν συνιστά πρόβλημα για μένα. Αποτελεί πρόβλημα κάποιου άλλου. Τώρα θα πράξω το καθήκον μου και θα συνεχίσω τις ψηφοφορίες.
<SPEAKER ID="73" LANGUAGE="ES" NAME="De Palacio, Loyola," AFFILIATION="Αντιπρόεδρος της Επιτροπής">
<SPEAKER ID="74" LANGUAGE="EN" NAME="" AFFILIATION="(Η έκθεση αναπέμπεται στην αρμόδια επιτροπή)">
<SPEAKER ID="75" LANGUAGE="" NAME="" AFFILIATION="">
<SPEAKER ID="76" LANGUAGE="PT" NAME="Queiró (UEN )," AFFILIATION="γραπτώς">
<P>
   . – Σύμφωνα με τα στοιχεία που έχουμε στη διάθεσή μας, ο αριθμός των πηγών ραδιενέργειας που κυκλοφορούν αυτήν τη στιγμή στην Ευρωπαϊκή Ένωση υπερβαίνει τις 100 000. Ο αριθμός αυτός καταδεικνύει τους περιορισμούς των συστημάτων που έχουν θεσπίσει τα κράτη μέλη για την ανίχνευση και την εξουδετέρωση αυτών των πηγών, οι οποίες, για διάφορους λόγους, δεν εντοπίζονται από τα μέτρα ελέγχου που έχουν ληφθεί. Αυτές οι “ορφανές” πηγές ραδιενέργειας μπορεί επίσης να ανακαλυφθούν από άτομα που δεν γνωρίζουν τους κινδύνους που συνεπάγονται.
<SPEAKER ID="77" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="78" LANGUAGE="" NAME="" AFFILIATION="">
<SPEAKER ID="79" LANGUAGE="PT" NAME="Coelho (PPE-DE )," AFFILIATION="γραπτώς">
<P>
   . – Η απόφαση για τον καθορισμό των ελαχίστων ενδείξεων των πινακίδων σήμανσης που χρησιμοποιούνται στα σημεία διέλευσης των εξωτερικών συνόρων ελήφθη για πρώτη φορά το 1994, στο πλαίσιο του συστήματος Σένγκεν. Η τρέχουσα πρωτοβουλία αποσκοπεί στον εκσυγχρονισμό αυτών των ενδείξεων, καθώς και στη θέσπιση κοινών ελαχίστων ενδείξεων για χρήση στις πινακίδες σήμανσης.
<P>
Η θαυμάσια έκθεση του κ. Deprez αξίζει την πλήρη μας στήριξη, ενώ αναφέρεται στο ζήτημα των εξωτερικών συνόρων, τα οποία έχουν αναδειχθεί ως το πιο αδύνατο στοιχείο του συστήματος.
<SPEAKER ID="80" LANGUAGE="PT" NAME="Queiró (UEN )," AFFILIATION="γραπτώς">
<P>
Το σύστημα των χωριστών σημείων ελέγχου για τους πολίτες που καλύπτονται από το κοινοτικό δίκαιο στα επιτρεπόμενα σημεία διέλευσης των εξωτερικών συνόρων της Ένωσης είναι απολύτως δικαιολογημένο. Οι πινακίδες πρέπει να είναι σαφείς και εύληπτες (EU/NON EU). Επιπλέον, οι αρχές των χωρών οι πολίτες των οποίων έχουν ίσα δικαιώματα με τους πολίτες της ΕΕ, όπως η Ισλανδία, η Νορβηγία και η Ελβετία, πρέπει να πληροφορούν σχετικά τους πολίτες τους όταν αυτοί διασχίζουν τα εξωτερικά σύνορα. Πρέπει επίσης να αποφύγουμε τη χρήση λέξεων στις πινακίδες όταν τα αντίστοιχα σύμβολα είναι απολύτως εύγλωττα. Τέλος, πρέπει να επιτρέπεται ρητώς στις αρχές των κρατών μελών να αναρτούν πινακίδες σε άλλες γλώσσες ή με άλλους χαρακτήρες, ιδιαίτερα στις πολύγλωσσες χώρες, σε αυτές που χρησιμοποιούν αλφάβητο με ειδικούς χαρακτήρες ή που υποδέχονται πολυάριθμους ταξιδιώτες οι οποίοι χρησιμοποιούν γλώσσες με ειδικούς χαρακτήρες.
<SPEAKER ID="81" LANGUAGE="" NAME="" AFFILIATION="">
<SPEAKER ID="82" LANGUAGE="FR" NAME="Bordes, Cauquil και Laguiller (GUE/NGL )," AFFILIATION="γραπτώς">
<P>
   . – Ψηφίσαμε υπέρ αυτής της έκθεσης, με την οποία προτείνεται η έναρξη μιας διαδικασίας πρόσληψης υπαλλήλων για τις χώρες που πρόκειται να ενταχθούν στην Ευρωπαϊκή Ένωση στο πλαίσιο της διεύρυνσής της, η οποία προγραμματίζεται για την 1η Μαΐου 2004.
<SPEAKER ID="83" LANGUAGE="" NAME="" AFFILIATION="">
<SPEAKER ID="84" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
   . – Όπως έχω δηλώσει πολλές φορές στο παρελθόν, η κοινωνία της γνώσης δεν είναι απλώς μια φιλοδοξία· αποτελεί ήδη απτή πραγματικότητα. Κατ’ αυτήν την έννοια, στηρίζω, ενθαρρύνω και συμφωνώ με κάθε ενέργεια που αποσκοπεί στη δημιουργία μιας πρακτικής βάσης σε πολιτικές δηλώσεις όπως αυτές της στρατηγικής της Λισαβόνας του 2000 και του σχεδίου δράσεως Europe το οποίο αποφασίστηκε στη Σεβίλλη το 2002.
<P>
Συνεπώς, υπερψήφισα την έκθεση, παρόλο που είμαι πεπεισμένος ότι τα συγκεκριμένα ποσά που προβλέπονται πρέπει να αυξηθούν σταδιακά. Εάν, σύμφωνα με την πρόταση της Επιτροπής, η κοινοτική χρηματοδότηση των σχεδίων που εντάσσονται στο πλαίσιο του προγράμματος Ten αυξηθεί από 10% σε 30%, με τη συνακόλουθη μείωση του αριθμού των εγκρινόμενων σχεδίων –δεδομένου ότι το συνολικό ύψος των διατιθέμενων κονδυλίων θα παραμείνει το ίδιο– πρέπει να σημειωθεί πραγματική αύξηση των διαθέσιμων κονδυλίων. Σε αυτούς ακριβώς τους τομείς πρέπει να θεμελιώσουμε την ευρωπαϊκή αλληλεγγύη, στην οποία πρέπει να οικοδομήσουμε μια γνήσια ΕΕ η οποία θα έχει όλο και πιο βαθιές και στέρεες βάσεις, και όχι σε φαντασιόπληκτα νομικά κείμενα τα οποία μιλούν για το μέλλον.
<P>
Όπως επεσήμανε η εισηγήτρια, διάφορα σχέδια “το δυναμικό των οποίων έχει αναγνωρισθεί” καταλήγουν να μην πραγματοποιηθούν ποτέ εξαιτίας της έλλειψης χρηματοδότησης στο στάδιο της υλοποίησης. Τούτο είναι ακόμη πιο λυπηρό, καθόσον γνωρίζουμε ότι ορισμένα από αυτά τα σχέδια, όπως η υγεία (Health), η μάθηση (Learning) και η ασφάλεια (Security), θα μπορούσαν να αποφέρουν τεράστια οφέλη για τους πολίτες μας. 
<SPEAKER ID="85" LANGUAGE="" NAME="" AFFILIATION="">
<SPEAKER ID="86" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Η εν λόγω πρόταση απόφασης αποσκοπεί στην κάλυψη του κεφαλαίου που αφορά τη διοίκηση στο πλαίσιο του σχεδίου δράσης Europe 2005, συγκεκριμένα μέσω του “προγράμματος ανταλλαγής δεδομένων μεταξύ διοικήσεων (IDA) το οποίο συμβάλλει στη δημιουργία πανευρωπαϊκών υπηρεσιών διακυβέρνησης προς υποστήριξη δραστηριοτήτων πέραν των συνόρων”. Τα προγράμματα IDA αποσκοπούν στην προώθηση της συνεργασίας μεταξύ των εθνικών δημοσίων διοικήσεων και μεταξύ αυτών και της Επιτροπής, “συμβάλλοντας” στην εφαρμογή της νομοθεσίας, των κοινοτικών προγραμμάτων, των διαδικασιών ελέγχου “και της ανοικτής μεθόδου συντονισμού”.
<SPEAKER ID="87" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
   . – Χαιρετίζω την πρόταση της Επιτροπής και το έξοχο έργο της κ. Read.
<P>
Με ικανοποίηση διαπίστωσα επίσης τα εντυπωσιακά αποτελέσματα που επιτεύχθηκαν στο πλαίσιο του προγράμματος IDA – διασυνοριακή συνεργασία και συντονισμός μεταξύ δημοσίων διοικήσεων. Επίσης, χαιρετίζω το νέο πρόγραμμα το οποίο θα διαδεχθεί το τρέχον και φέρει τον τίτλο “διαλειτουργική παροχή πανευρωπαϊκών υπηρεσιών ηλεκτρονικής διακυβέρνησης στις δημόσιες διοικήσεις, τις επιχειρήσεις και τους πολίτες (IDABC)”, ενώ θα ισχύσει για την περίοδο 2005-2009.
<SPEAKER ID="88" LANGUAGE="" NAME="" AFFILIATION="">
<SPEAKER ID="89" LANGUAGE="FR" NAME="Bordes, Cauquil και Laguiller (GUE/NGL )," AFFILIATION="γραπτώς">
<SPEAKER ID="90" LANGUAGE="PT" NAME="Santos (PSE )," AFFILIATION="γραπτώς">
<SPEAKER ID="91" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Η εν λόγω πρόταση οδηγίας πρέπει να προσεγγιστεί στο πλαίσιο της στρατηγικής που περιγράφεται στη Λευκή Βίβλο με τίτλο “Ευρωπαϊκή Πολιτική Μεταφορών για το 2010: ώρα να ληφθούν αποφάσεις”, στην οποία εκδηλώνεται η επιθυμία ανακατανομής της φορολογικής επιβάρυνσης μεταξύ των “χρηστών” και των “φορολογουμένων” και μεταφοράς στους “χρήστες” του “πραγματικού” κόστους των μεταφορών. Για την επίτευξη αυτού του στόχου, σύμφωνα με την άποψη της Επιτροπής, “πρέπει να επιβληθεί η σταδιακή τιμολόγηση της χρήσης των υποδομών των μεταφορών και να βελτιωθεί η συνεκτικότητα του συστήματος ειδικής φορολογίας”. Γενικότερα, η Επιτροπή προτείνει την καθιέρωση, μέσα σε μια δεκαετία, ενός ευρωπαϊκού φορολογικού συστήματος, στο οποίο θα περιλαμβάνονται τα τέλη ταξινόμησης και κυκλοφορίας, ενός εύστοχου συστήματος τιμολόγησης των υποδομών και εναρμονισμένων φόρων επί των καυσίμων.
<SPEAKER ID="92" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="93" LANGUAGE="" NAME="" AFFILIATION="">
<SPEAKER ID="94" LANGUAGE="FR" NAME="Bordes, Cauquil και Laguiller (GUE/NGL )," AFFILIATION="γραπτώς">
<SPEAKER ID="95" LANGUAGE="FR" NAME="Caudron (GUE/NGL )," AFFILIATION="γραπτώς">
<P>
   . – Η ψηφοφορία επ’ αυτής της έκθεσης είναι για μένα η ευκαιρία να τιμήσω αυτόν τον μεγάλο κοινοβουλευτικό άνδρα, τον κ. Rolf Linkhor, και να χαιρετίσω το έξοχο έργο του Επιτρόπου Busquin στη διάρκεια της θητείας του, η οποία σύντομα θα ολοκληρωθεί, προκειμένου να δοθεί στην έρευνα μια πραγματικά ευρωπαϊκή διάσταση.
<P>
Πρέπει τώρα να εντείνουμε τις προσπάθειές μας, από ποσοτικής άποψης, και να αρχίσουμε να προετοιμάζουμε το 7ο πρόγραμμα πλαίσιο για την έρευνα και την ανάπτυξη, με προϋπολογισμό 30 εκατομμυρίων ευρώ, και να ασκήσουμε πίεση στα κράτη που δεν αυξάνουν –κάποιες μάλιστα φορές στην πράξη μειώνουν– τις δαπάνες τους για την έρευνα.
<SPEAKER ID="96" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Τα πρόχειρα στοιχεία για το σημερινό ύψος των επενδύσεων της Πορτογαλίας στην έρευνα και την ανάπτυξη (Ε[amp]Α) προξενούν τεράστιες ανησυχίες, διότι οι συνολικές δαπάνες, ως ποσοστό επί του ΑΕγχΠ, ανέρχεται σε 0,8% περίπου, ενώ η κρατική χρηματοδότηση ανέρχεται σε 65% του συνόλου, οι επιχειρήσεις συμβάλλουν με 30% και το υπόλοιπο 5% προέρχεται από το εξωτερικό (κυρίως από ευρωπαϊκούς πόρους). Εξάλλου, δεν πρέπει να λησμονούμε ότι το μέλλον των επιχειρηματικών επενδύσεων στην Ε[amp]Α εξαρτάται από τις εξελίξεις σε πολλούς άλλους τομείς της κοινωνίας, και από τις αλλαγές στο εργατικό δυναμικό και στη συνολική ανάπτυξη της χώρας. Τα θέματα αυτά υπερβαίνουν κατά πολύ την πολιτική στους τομείς της επιστήμης και της τεχνολογίας.
<P>
Η έκθεση του Ευρωπαϊκού Κοινοβουλίου είναι σημαντική διότι αντικατοπτρίζει τους σημερινούς προβληματισμούς σχετικά με το επίπεδο ανάπτυξης των δραστηριοτήτων Ε[amp]Α στην Ευρώπη και τα συγκεκριμένα χαρακτηριστικά και τις ανάγκες του τομέα. Μια πτυχή η οποία χρήζει ιδιαίτερης προσοχής είναι η έμφαση που δίνεται στην έκθεση στην ανάγκη αύξησης των επενδύσεων του δημοσίου τομέα, με την παρατήρηση ότι αυτό είναι κρίσιμο για την πρόοδο της Ε[amp]Α στον ιδιωτικό τομέα.
<P>
Παρόλο που η έκθεση είναι ασαφής σε ορισμένα ζητήματα, κατά βάση αποδέχεται τις προτάσεις της Επιτροπής, προσθέτοντας ορισμένες άλλες, συγκεκριμένα την αύξηση της χρηματοδότησης στο πλαίσιο του 7ου προγράμματος πλαισίου για την έρευνα και την ανάπτυξη (σε 30 δισεκατομμύρια ευρώ)· τη δημιουργία “τεχνολογικών κοινοτήτων” και τη συγκρότηση ενός Ευρωπαϊκού Συμβουλίου Έρευνας. 
<SPEAKER ID="97" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
   . – Η διατήρηση και η αύξηση των επενδύσεων στην έρευνα είναι η καλύτερη εγγύηση για την επίτευξη των στόχων τους οποίους έχει θέσει η Ευρωπαϊκή Ένωση, οι οποίοι είναι η δημιουργία ενός πιο δυναμικού και συνεκτικού οικονομικού χώρου ο οποίος θα βασίζεται στη γνώση. Κατά συνέπεια, αυτή θα είναι μια από τις καλύτερες επενδύσεις για το μέλλον των πολιτών μας. Αυτή η ανακοίνωση της Επιτροπής θέτει τους πιο φιλόδοξους στόχους που έχουν τεθεί ποτέ μέχρι στιγμής, προτείνοντας μέτρα για την αύξηση των δαπανών για την έρευνα στην ΕΕ στο επίπεδο του 3% του ΑΕγχΠ, το ένα τρίτο του οποίου θα προέρχεται από δημόσιους πόρους και τα δύο τρίτα από ιδιωτικούς. Σήμερα, αυτό το ποσοστό ανέρχεται σε μόλις 1,9%, υστερώντας κατά πολύ σε σύγκριση με το αντίστοιχο ποσοστό των Ηνωμένων Πολιτειών (2,7%) και της Ιαπωνίας (3%), και αποκαλύπτοντας τις σημαντικές ανισότητες στο εσωτερικό της ίδιας της Ένωσης. Για την επίτευξη αυτού του στόχου, οι ετήσιες επενδύσεις στην έρευνα πρέπει να αυξηθούν κατά 8%, πέραν της αύξησης των δημοσιονομικών κονδυλίων που είναι αναγκαία στο πλαίσιο της επικείμενης ένταξης δέκα νέων χωρών.
<SPEAKER ID="98" LANGUAGE="FR" NAME="Vachetta (GUE/NGL )," AFFILIATION="γραπτώς">
<P>
   . – Στην έκθεση Linkohr καταγγέλλεται το γεγονός ότι οι δαπάνες που διατίθενται για την έρευνα είναι εξαιρετικά ισχνές στην Ευρώπη. Προφανώς υποστηρίζουμε την αύξηση της χρηματοδότησης της έρευνας. Αυτή όμως η έκθεση δικαιολογεί αυτή την αύξηση χρησιμοποιώντας απαράδεκτα επιχειρήματα. Δεν αναφέρεται καθόλου στη χρησιμότητα της έρευνας για τη βελτίωση των συνθηκών ζωής και εργασίας ή για την προστασία του περιβάλλοντος.
<SPEAKER ID="99" LANGUAGE="FR" NAME="Zrihen (PSE )," AFFILIATION="γραπτώς">
<P>
   . – Η έρευνα είναι ένα απαραίτητο στοιχείο ώστε η Ευρώπη να επανέλθει με βιώσιμο τρόπο στον δρόμο της ανάπτυξης. Λέω “με βιώσιμο τρόπο”, διότι δεν πρόκειται απλώς για βραχυπρόθεσμη ανάκαμψη της οικονομικής δραστηριότητας, αλλά για μακροπρόθεσμη διασφάλιση της ύπαρξης μιας καινοτόμου και ζωτικής ευρωπαϊκής βιομηχανίας, σύμφωνα με τους στόχους της Λισαβόνας και του Γκέτεμποργκ. Αυτός είναι ο λόγος που υπερψήφισα την έκθεση του κ. Linkhor· ελπίζω δε ότι θα χρησιμεύσει στην ενίσχυση των επενδύσεων που γίνονται για την έρευνα, στους προϋπολογισμούς τόσο των κρατών μελών όσο και της Ένωσης. Πρέπει, ωστόσο, να παραμείνουμε σε εγρήγορση και να αποφύγουμε, με την πρόφαση της στήριξης της καινοτομίας, να λάβουμε μέτρα που τείνουν να ικανοποιούν ορισμένα βιομηχανικά λόμπι, συχνά ξένα προς την Ένωση, εις βάρος των ίδιων των συμφερόντων των ερευνητών και των επιχειρηματιών μας. Έτσι, καταψήφισα την παράγραφο 28, η αμφίσημη διατύπωση της οποίας θα μπορούσε να οδηγήσει στη σκέψη ότι το Κοινοβούλιο εγκαταλείπει τη θέση που ενέκρινε στο πλαίσιο της εξέτασης του σχεδίου οδηγίας σχετικά με τις άδειες ευρεσιτεχνίας για τα προγράμματα λογισμικού, εις βάρος των καινοτόμων ΜΜΕ του τομέα και προς όφελος των αμερικανικών πολυεθνικών, οι οποίες θέλουν να διαιωνίσουν τη δεσπόζουσα θέση τους. 
<SPEAKER ID="100" LANGUAGE="" NAME="" AFFILIATION="">
<SPEAKER ID="101" LANGUAGE="" NAME="Αλυσανδράκης (GUE/NGL )," AFFILIATION="γραπτώς">
<P>
   . – Εδώ και μερικά χρόνια η ΕΕ προωθεί συστηματικά τη διείσδυση του μεγάλου κεφαλαίου σε μια σειρά τομείς που βρίσκονταν σε καθεστώς δημόσιας ιδιοκτησίας και δημοσίου ελέγχου (ενέργεια, τηλεπικοινωνίες, σιδηρόδρομοι, ταχυδρομεία, κλπ). Το 2002 αποφασίστηκε ένα κανονιστικό πλαίσιο για τις τηλεπικοινωνίες που επιβάλλει την πλήρη φιλελευθεροποίηση, με ενιαίες ρυθμίσεις, ώστε να αποτραπούν οι έντονες αντιθέσεις, να διευκολυνθούν οι νέοι “παίκτες” στον ανταγωνισμό τους με τις κυρίαρχες πρώην δημόσιες επιχειρήσεις που σήμερα είναι ισχυρές μονοπωλιακές επιχειρήσεις, αλλά και για την αποτελεσματική διείσδυση των μονοπωλίων της τηλεπικοινωνίας στις αγορές των νέων κρατών μελών.
<SPEAKER ID="102" LANGUAGE="FR" NAME="Bordes, Cauquil και Laguiller (GUE/NGL )," AFFILIATION="γραπτώς">
<P>
Ο εισηγητής εκστασιάζεται με την εισαγωγή των θετικών στοιχείων του ανταγωνισμού στον συγκεκριμένο τομέα. Αυτά τα υποτιθέμενα θετικά στοιχεία είναι η κατάργηση θέσεων απασχόλησης που συνέβη ή θα συμβεί, η απειλή για τους μισθούς και τις συνθήκες εργασίας, η γενίκευση της αβεβαιότητας στις υπό ιδιωτικοποίηση επιχειρήσεις –όπως η France Télécom στη Γαλλία– και ο κίνδυνος μαζικών απολύσεων στις ιδιωτικές επιχειρήσεις, οι οποίες επιδίδονται σε έναν ανηλεή εμπορικό πόλεμο.
<SPEAKER ID="103" LANGUAGE="EN" NAME="Crowley (UEN )," AFFILIATION="γραπτώς">
<P>
Με χαρά μου πληροφορούμαι από τον Επίτροπο Liikanen, αρμόδιο για την τεχνολογία της πληροφόρησης, ότι ο αριθμός των συνδέσεων ευρείας ζώνης διπλασιάστηκε από 9 εκατομμύρια τον Ιούλιο του 1999 σε 17,5 εκατομμύρια τον Ιούλιο του 2003. Υποστηρίζω θερμά τον στόχο που έχει θέσει η Ευρωπαϊκή Επιτροπή οι μισές από τις συνολικές συνδέσεις στο Διαδίκτυο να λειτουργούν μέχρι το 2005 στην Ευρωπαϊκή Ένωση μέσω διευκόλυνσης ευρείας ζώνης.
<P>
Οι κυβερνήσεις των κρατών μελών υποχρεούνται, επίσης, να συνδέσουν όλους τους φορείς δημόσιας διοίκησης με τη χρήση ευρείας ζώνης μέχρι το 2005. Υποστηρίζω θερμά την πρωτοβουλία “Ηλεκτρονική Ευρώπη”, η οποία επικεντρώνεται στην προώθηση της χρήσης της ευρείας ζώνης και εστιάζει στους τομείς του δημόσιου τομέα, όπου η χρήση αυτή μπορεί να επιφέρει απτή βελτίωση.
<SPEAKER ID="104" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="105" LANGUAGE="FR" NAME="Vachetta (GUE/NGL )," AFFILIATION="γραπτώς">
<P>
   . – Η ελευθέρωση του τομέα των τηλεπικοινωνιών οδήγησε στην πλέον σοβαρή κρίση της ιστορίας του. Η πολιτική της γενικευμένης ιδιωτικοποίησης, άμεση συνέπεια της επιλογής της απορύθμισης και της επιβολής του ανταγωνισμού, οδήγησε σε τεράστια χρέη επιχειρήσεις που επιζητούσαν με οποιαδήποτε κόστος νέα μερίδια στην αγορά, κατασκευάζοντας παράλληλα και ανταγωνιστικά δίκτυα, όπως αυτά της κινητής τηλεφωνίας, σε μια αμφισβητήσιμη σπατάλη πόρων. Αυτή η κατάσταση συνοδεύτηκε, ας μην το ξεχνάμε, από τη μαζική κατάργηση θέσεων απασχόλησης και τη διακινδύνευση κάθε έννοιας δημόσιας υπηρεσίας. Ωστόσο, η έκθεση που υπέβαλε εδώ ο κ. Clegg υποστηρίζει ένα συμπληρωματικό βήμα προς αυτή την κατεύθυνση. Δεν μπορώ παρά να την καταψηφίσω.
<SPEAKER ID="106" LANGUAGE="EN" NAME="Πρόεδρος." AFFILIATION="(Η συνεδρίαση διακόπτεται στις 12.55 και συνεχίζεται στις 15.05)">
<SPEAKER ID="107" LANGUAGE="" NAME="" AFFILIATION="Αντιπροέδρου">
<SPEAKER ID="108" LANGUAGE="" NAME="Πρόεδρος." AFFILIATION="">
<SPEAKER ID="109" LANGUAGE="" NAME="Πατάκης (GUE/NGL )." AFFILIATION="">
<P>
   – Κύριε Πρόεδρε, θα ήθελα να αναφέρω για τα πρακτικά ότι η δήλωση που έκανα χθες προ ημερήσιας διάταξης για τους ιταλούς στρατιώτες και αστυνομικούς που σκοτώθηκαν στο Ιράκ ισχύει και για τη δήλωση που έκανε ο Πρόεδρος κ. Cox ανοίγοντας τη σημερινή συνεδρίαση για το ίδιο θέμα και το λεπτό σιγής που τήρησε το Ευρωκοινοβούλιο. 
<SPEAKER ID="110" LANGUAGE="" NAME="Πρόεδρος." AFFILIATION="">
<SPEAKER ID="111" LANGUAGE="" NAME="Κόρακας (GUE/NGL )." AFFILIATION="">
<P>
   – Κύριε Πρόεδρε, διαβάζω σήμερα στα συνοπτικά πρακτικά της χθεσινής συνεδρίασης ότι η δήλωση που έκανα για την κατάσταση στις Βαλτικές Χώρες και τις κατάφορες παραβιάσεις των δικαιωμάτων του ανθρώπου έγινε επί της παρέμβασης του κ. Tannock. Αυτό δεν είναι σωστό. Ξεκίνησα τη χθεσινή μου προ ημερήσιας διάταξης δήλωση με μια κουβέντα γι’ αυτά που είπε ο κ. Tannock, χαρακτηρίζοντάς τα, αλλά μπήκα αμέσως μετά στο κύριο θέμα της παρέμβασής μου, που ήταν η κατάσταση στις Βαλτικές Χώρες. Θα ήθελα λοιπόν να παρακαλέσω να διορθωθούν τα πρακτικά. Η παρέμβασή μου δεν αφορούσε την παρέμβαση του κ. Tannock. 
<SPEAKER ID="112" LANGUAGE="" NAME="Πρόεδρος." AFFILIATION="(Το Σώμα εγκρίνει τα συνοπτικά πρακτικά)">
<SPEAKER ID="113" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τώρα τη συζήτηση της έκθεσης (Α5-0385/2003) της κυρίας Miguélez Ramos, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με τη βελτίωση της ασφάλειας στα πλοία και τις λιμενικές εγκαταστάσεις. 
<SPEAKER ID="114" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
Είναι σημαντικό να αναγνωρίσουμε ότι, είτε μας αρέσει είτε όχι, πράξεις αυτού του είδους μπορούν να συμβούν οποιαδήποτε στιγμή και σε οποιοδήποτε μέρος ανεξάρτητα από τα κίνητρα των δραστών. Ο ναυτικός τομέας δεν αποτελεί εξαίρεση. Σας υπενθυμίζω την πειρατεία στο κρουαζιερόπλοιο . Είναι αλήθεια ότι αυτό συνέβη το 1985. Μεταγενέστερα, ωστόσο, το πετρελαιοφόρο δέχτηκε επίσης μια τρομοκρατική επίθεση.
<P>
Η πρόταση προσαρμόζει επίσης ορισμένες διατάξεις που συμφωνήθηκαν στο πλαίσιο του Διεθνούς Ναυτιλιακού Οργανισμού προς όφελος της εγχώριας θαλάσσιας κυκλοφορίας των κρατών. Διευρύνει το πεδίο εφαρμογής των μέτρων προστασίας του ΔΝΟ σε επιβατηγά πλοία που πραγματοποιούν εσωτερικά δρομολόγια και απομακρύνονται περισσότερα από 20 ναυτικά μίλια από την ακτή. Το πεδίο εφαρμογής επεκτείνεται επίσης για να συμπεριλάβει και τα υπόλοιπα επιβατηγά πλοία σε εσωτερικά δρομολόγια. Τα εμπορικά πλοία καλύπτονται επίσης ώς ένα βαθμό. Υπάρχει επίσης πρόβλεψη για διαδικασίες προσαρμογής όσον αφορά πλοία που εκτελούν τακτικά δρομολόγια.
<P>
Θα ήθελα να επαναλάβω για άλλη μια φορά, ότι ο Διεθνής Ναυτιλιακός Οργανισμός είναι αποφασισμένος ότι αυτά τα μέτρα ασφάλειας για τη θαλάσσια κυκλοφορία θα τεθούν σε ισχύ την 1η Ιουλίου του 2004. Ο κύριος στόχος της πρότασης κανονισμού ενώπιον του Σώματος είναι να διασφαλίσει ότι τα κράτη μέλη της Ένωσης θα υιοθετήσουν τα απαραίτητα μέτρα εντός της συμφωνηθείσας χρονική προθεσμίας. Αυτό θα διασφαλίσει ότι τα κράτη μέλη θα εκπληρώσουν τις διεθνείς δεσμεύσεις τους. Θα διασφαλίσει επίσης την εναρμονισμένη εφαρμογή αυτών των μέτρων σε όλη την Ευρωπαϊκή Ένωση.
<P>
Είναι απαραίτητο να είναι όλα έτοιμα μέχρι την καθορισμένη προθεσμία. Συνεπώς, δεν μπορώ παρά να υποστηρίξω κάθε δράση που οδηγεί στην υιοθέτηση το συντομότερο δυνατό χωρίς να αποβεί εις βάρος του περιεχομένου της. Αντιλαμβάνομαι ότι το Κοινοβούλιο και η εισηγήτρια το γνωρίζουν πολύ καλά αυτό. Η συνεργασία με το Συμβούλιο συνεχίζεται εδώ και αρκετούς μήνες, προκειμένου να διασφαλιστεί ότι το κείμενο θα υιοθετηθεί το συντομότερο δυνατό, κατά προτίμηση στην πρώτη ανάγνωση. Επομένως θα ήθελα να ευχαριστήσω την κ. Miguélez Ramos για το εξαιρετικό της έργο. Επίσης οφείλω να ευχαριστήσω όλο το Σώμα για τις προσπάθειές του να επιτευχθεί μια γρήγορη, δραστική και αποτελεσματική λύση προς το συμφέρον των πολιτών της Ευρωπαϊκής Ένωσης. 
<SPEAKER ID="115" LANGUAGE="ES" NAME="Miguélez Ramos (PSE )," AFFILIATION="εισηγήτρια">
<P>
   . – Κύριε Πρόεδρε, η Ευρωπαϊκή Επιτροπή έχει εξετάσει το ζήτημα της ασφάλειας των επιβατών σε κρουαζιερόπλοια στην Ευρώπη, λίγο καιρό πριν, στο Λευκό Βιβλίο της σχετικά με τις μεταφορές. Το Κοινοβούλιο διατύπωσε επίσης τις ανησυχίες του σχετικά με την ασφάλεια και τα αίτια των ατυχημάτων κατά τις αλιευτικές δραστηριότητες. Το Σώμα ζήτησε υψηλά επίπεδα ασφαλείας, τόσο για τους επιβάτες όσο και για τα πληρώματα. Όπως δήλωσε η κ. Επίτροπος, ωστόσο, ήταν μετά τα τραγικά γεγονότα της 11ης Σεπτεμβρίου, που ο ΔΝΟ απαίτησε νέα μέτρα. Και στη συνέλευσή του τον Νοέμβριο ο ΔΝΟ συμφώνησε ομόφωνα ότι έπρεπε να σχεδιαστούν νέα μέτρα για την προστασία των σκαφών και των λιμενικών εγκαταστάσεων. Η θαλάσσια μεταφορά επιβατών ή εμπορευμάτων κρίνεται ότι είναι ένας από τους πιο ευάλωτους τομείς σήμερα.
<P>
Αυτά τα νέα διεθνή μέσα θα τεθούν σε ισχύ αυτόματα για όλα τα κράτη μέλη την 1η Ιουλίου 2004. Είναι σημαντικό να το έχουμε υπόψη αυτό. Τα μέτρα πρέπει επομένως να ενσωματωθούν στην κοινοτική νομοθεσία πριν από αυτή την ημερομηνία, ώστε να μπορεί να αποκτηθεί εμπειρία, όσον αφορά την εναρμονισμένη ερμηνεία και εφαρμογή τους, και επίσης όσον αφορά τον κοινοτικό έλεγχό τους.
<P>
Θα ήθελα να ευχαριστήσω τους συναδέλφους μου στην Επιτροπή Περιφερειακής Πολιτικής, Μεταφορών και Τουρισμού για την κατανόηση με την οποία ανταποκρίθηκαν στον επείγοντα χαρακτήρα. Πρέπει να τους ευχαριστήσω επίσης για την ευελιξία που επέδειξαν στη διεκπεραίωση αυτής της πρότασης κανονισμού. Επίσης εκτιμώ την υποστήριξή τους για αυτή την έκθεση. Η έκθεση εγκρίθηκε ομόφωνα, με μία μόνο αποχή. Είμαι ιδιαίτερα ευγνώμων για το έργο που επιτέλεσαν εκείνοι που ενέργησαν ως συντάκτες γνωμοδότησης. Αναφέρομαι στον κ. Oreja Arburúa και στον κ. Φώλια. Τους είμαι υπόχρεη τόσο για τη σημαντική τους βοήθεια όσο και για την υποστήριξή τους.
<P>
Η τροποποίηση της σύμβασης SOLAS και του μέρους A του κώδικα ISPS συνεπάγονται διατάξεις υποχρεωτικού χαρακτήρα. Το μέρος B του ίδιου κώδικα αποτελείται από συστάσεις, η Επιτροπή όμως υποστηρίζει ότι ορισμένες από αυτές πρέπει να γίνουν υποχρεωτικές. Η Επιτροπή Περιφερειακής Πολιτικής, Μεταφορών και Τουρισμού στηρίζει αυτή την άποψη. Οι υποχρεωτικές διατάξεις αναφέρονται στον εξοπλισμό των πλοίων και θεσπίζουν μια σειρά μέτρων ασφάλειας. Άλλα μέτρα αφορούν τη θεωρητική και πρακτική κατάρτιση του προσωπικού, και προσδιορίζουν σαφώς τις ευθύνες και τις υποχρεώσεις των διάφορων παραγόντων.
<P>
Η πρόταση κανονισμού μετατρέπει επίσης σε υποχρεωτικές ορισμένες από τις συστάσεις του μέρους B του κώδικα ΙSPS. Ο στόχος είναι να αυξηθεί το επίπεδο ασφαλείας και να αποφευχθούν διαφοροποιήσεις στην ερμηνεία. Η Ευρωπαϊκή Επιτροπή θα είναι υπεύθυνη για την επαλήθευση της αποτελεσματικότητας των εθνικών σχεδίων των κρατών μελών και των δράσεων των εθνικών αρχών. Ο Ευρωπαϊκός Οργανισμός για την Ασφάλεια στη Θάλασσα θα επιφορτιστεί με την παροχή υποστήριξης για την εκτέλεση αυτών των καθηκόντων.
<P>
Η Επιτροπή Περιφερειακής Πολιτικής, Μεταφορών και Τουρισμού προσπάθησε να συμμορφωθεί με τις μικρές χρονικές προθεσμίες που επέβαλαν οι διαδικασίες του Σώματος. Η Αντιπρόεδρος της Επιτροπής αναφέρθηκε σε αυτό νωρίτερα. Ελπίζουμε ότι αυτή η σειρά μέτρων θα τεθεί σε ισχύ τον Ιούλιο του 2004. Παράλληλα, συνεργαστήκαμε στενά με το Συμβούλιο και με την Επιτροπή, προκειμένου να διασφαλίσουμε ότι αυτός ο κανονισμός θα υιοθετηθεί στην πρώτη ανάγνωση, όπως επιβάλλει ο επείγων χαρακτήρας των μέτρων που πρέπει να ληφθούν.
<P>
Η Επιτροπή Περιφερειακής Πολιτικής, Μεταφορών και Τουρισμού έκρινε αναγκαίο να διατυπώσει μια σειρά σημαντικών παρατηρήσεων για τη βελτίωση της πρότασης. Μία από αυτές αναφέρθηκε νωρίτερα. Πρόκειται για την εφαρμογή των μέτρων αυτών και στα εμπορικά πλοία εκτός από τα επιβατηγά πλοία. Άλλη μία αφορά τη δημιουργία μιας ευρωπαϊκής υπηρεσίας ή ενός ευρωπαϊκού λιμενικού σώματος πριν από το έτος 2010.
<P>
Τα μέλη αυτής της επιτροπής παροτρύναμε την Ευρωπαϊκή Επιτροπή να παρουσιάσει μια οδηγία σχετικά με την προστασία ολόκληρης της περιοχής των λιμένων πριν από τα τέλη του 2003. Η οδηγία θα πρέπει να περιλαμβάνει συμπληρωματικά μέτρα προστασίας τα οποία πρέπει να εφαρμόζονται σε όλους τους κοινοτικούς λιμένες. Θα πρέπει να καλύπτει όλο το ενδιαφερόμενο προσωπικό. Αναφέρομαι στους ναυτικούς, στους λιμενεργάτες και σε όλους τους επαγγελματίες που εργάζονται περιστασιακά στην περιοχή του λιμένα. Πιστεύουμε ότι είναι σημαντικό να διασφαλιστεί για τους ανθρώπους της θάλασσας κατάρτιση, ασκήσεις και πρακτική εξάσκηση που θα προορίζονται για το υπεύθυνο προσωπικό.
<P>
Συμμεριζόμαστε επίσης την ανησυχία της Επιτροπής όσον αφορά τα εμπορευματοκιβώτια. Ελπίζουμε ότι η εργασία που έχουμε αναλάβει θα διευκολύνει μια συμφωνία μεταξύ των θεσμικών οργάνων. Τότε θα ήταν δυνατό να εφαρμοστεί αυτός ο κανονισμός από την 1η Ιουλίου 2004. Το Ευρωπαϊκό Κοινοβούλιο επιτέλεσε ένα καλό έργο. Αυτό το έργο μπορεί να συμβάλει στη βελτίωση των διαφόρων πτυχών ασφαλείας σχετικά με τις θαλάσσιες μεταφορές. Ανταποκρίνεται δε στις ανησυχίες των πολιτών.
<P>
Κύριε Πρόεδρε, θα ήθελα να κάνω μια τεχνική παρατήρηση που αφορά την τροπολογία 16. Το κείμενο που εγκρίθηκε από την Επιτροπή Περιφερειακής Πολιτικής, Μεταφορών και Τουρισμού και παρουσιάζεται ως το νέο άρθρο 3, παράγραφος 2, υποπαράγραφος 2α), αντικαθιστά στην πραγματικότητα την υποπαράγραφο 2 της παραγράφου 2 του άρθρου 3. 
<SPEAKER ID="116" LANGUAGE="ES" NAME="Oreja Arburúa (PPE-DE )," AFFILIATION="συντάκτης της γνωμοδότησης της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων">
<P>
Η κ. de Palacio ενστερνίστηκε την άποψη που εκφράστηκε προηγουμένως στο Σώμα. Ειπώθηκε νωρίτερα ότι αυτές τις στιγμές περιτριγυριζόμαστε και βρισκόμαστε κάτω από τη συνεχή απειλή της τρομοκρατίας. Συνεπώς, τα μέτρα που αποσκοπούν στην καταπολέμηση αυτής της μάστιγας του 21ου αιώνα είναι τώρα ιδιαίτερα σημαντικά. Μιλάω επίσης ως πολίτης της Χώρας των Βάσκων, όπου η τρομοκρατία είναι καθημερινό φαινόμενο.
<P>
Είναι σημαντικό αυτός ο κανονισμός και η ανακοίνωση της Επιτροπής να τεθούν σε ισχύ το συντομότερο δυνατό. Ο κανονισμός πρέπει να τεθεί σε εφαρμογή την 1η Ιουλίου του 2004. 
<SPEAKER ID="117" LANGUAGE="" NAME="Φώλιας (PPE-DE )," AFFILIATION="Εισηγητής της γνωμοδότησης της Επιτροπής Βιομηχανίας, Εξωτερικού Εμπορίου, Έρευνας και Ενέργειας">
<P>
Μια μελέτη που εξεπόνησε ο ΟΟΣΑ τον Ιούλιο του 2003 υπολογίζει το αρχικό κόστος των μέτρων που πρέπει να ληφθούν σε 1 279 εκατ. δολάρια –αρχική επένδυση– και στη συνέχεια 730 εκατ. δολάρια κάθε χρόνο για τη συντήρηση αυτών. Όπως αντιλαμβάνεστε, αυτό το πελώριο κόστος το οποίο θα επιμερισθεί στα ευρωπαϊκά λιμάνια θα κληθούν πλέον να αναλάβουν, αφού δεν θα υπάρχει συγχρηματοδότηση όπως πρότεινε η Επιτροπή Βιομηχανίας, τα λιμάνια, οι εφοπλιστικές επιχειρήσεις και οι μικρομεσαίες επιχειρήσεις που κινούνται στην περίμετρο αυτών των δράσεων.
<SPEAKER ID="118" LANGUAGE="DE" NAME="Jarzembowski (PPE-DE )." AFFILIATION="">
<P>
   – Κύριε Πρόεδρε, κυρία Αντιπρόεδρε, η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών στηρίζει ανεπιφύλακτα την εξαίρετη έκθεση της κ. Miguélez Ramos. Είναι σημαντικό οι κανόνες που θέσπισε ο Διεθνής Ναυτιλιακός Οργανισμός να γίνουν υποχρεωτικοί. Συζητήσαμε εκτενώς για το αν αυτό είναι έστω επιτρεπτό, καθώς η ναυτιλία αποτελεί παγκόσμια υπόθεση. Ωστόσο, πρέπει να μεταφέρουμε τα πιο σημαντικά σημεία στο κοινοτικό δίκαιο, καθώς έτσι μόνο θα διασφαλίσουμε την άμεση εφαρμογή των κανόνων του ΔΝΟ σε όλα τα κοινοτικά ύδατα και τους ευρωπαϊκούς λιμένες, ώστε να προστατεύσουμε τους πολίτες από τους πιθανούς κινδύνους που ενέχουν η τρομοκρατία, η πειρατεία και άλλες παράνομες δραστηριότητες.
<P>
Και εμείς, φυσικά, λυπόμαστε για το γεγονός ότι πρέπει να συζητήσουμε για τα θέματα αυτά εν συντομία. Πέρα από το πρόβλημα της οικονομικής βιωσιμότητας, στο οποίο μόλις αναφέρθηκε ο κ. Φώλιας, οι κάτοικοι των περιοχών των λιμένων διερωτώνται συνεχώς αν όσα θεσπίζουμε είναι εφικτά και μπορούν να εφαρμοστούν στην πράξη. Ελπίζω ότι το Συμβούλιο θα εξετάσει πολύ προσεκτικά τα αποτελέσματα στην πράξη κατά τη μεταφορά των κανονισμών, αλλά, καθώς οι κανόνες του ΔΝΟ πρέπει να εφαρμοστούν από 1ης Ιουλίου 2004, θεωρούμε σημαντικό να δημιουργήσουμε τώρα νομική ασφάλεια, και γι’ αυτό στηρίζουμε το αίτημα της εισηγήτριας για επίτευξη συμφωνίας σε πρώτη ανάγνωση.
<SPEAKER ID="119" LANGUAGE="FR" NAME="Poignant (PSE )." AFFILIATION="Erika">
<P>
   – Κύριε Πρόεδρε, κυρία Επίτροπε, το κυρίαρχο χαρακτηριστικό της θητείας μας θα είναι η ενασχόληση με τα θέματα ασφαλείας. Υπήρξε, βεβαίως, το ναυάγιο του , στις 12 Νοεμβρίου 1999, όπως και η επίθεση στο Παγκόσμιο Κέντρο Εμπορίου, στις 11 Σεπτεμβρίου 2001, με συνέπειες για τους ναυτιλιακούς κινδύνους. Συνέβη και το ναυάγιο του , η επέτειος του οποίου είναι αύριο, στις 19 Νοεμβρίου 2002. Είναι βέβαιο ότι αυτά τα γεγονότα μας οδηγούν στο να θεσπίσουμε ένα κανονιστικό πλαίσιο που να καλύπτει ένα φάσμα από την πρόληψη ώς την επιβολή κυρώσεων.
<SPEAKER ID="120" LANGUAGE="NL" NAME="Vermeer (ELDR )." AFFILIATION="">
<P>
Τέλος, θα ήθελα να δηλώσω ότι, εν γένει, θα στηρίξω τις τροπολογίες τις οποίες κατέθεσε η Ομάδα του Κόμματος των Ευρωπαίων Σοσιαλιστών. Θα αποσύρω την τροπολογία 42, την οποία κατέθεσα, διότι η τροπολογία 65, η οποία κατατέθηκε από την Ομάδα του Κόμματος των Ευρωπαίων Σοσιαλιστών, είναι προτιμότερη. 
<SPEAKER ID="121" LANGUAGE="ES" NAME="Ortuondo Larrea (Verts/ALE )." AFFILIATION="Prestige">
<P>
   – Κύριε Πρόεδρε, κυρία Επίτροπε, πρέπει να ξεκινήσω συγχαίροντας την κ. Miguélez Ramos για την εξαιρετική έκθεσή της. Πρέπει επίσης να επαναλάβω ότι είμαι υπέρ της ευρύτερης ερμηνείας της έννοιας της θαλάσσιας ασφάλειας. Συνεπώς, χαιρετίζω το γεγονός ότι ο κανονισμός που συζητάμε σήμερα συμπεριλαμβάνει επίσης τα απαραίτητα προληπτικά μέτρα για την αντιμετώπιση κάθε είδους κινδύνων. Αυτά τα μέτρα δεν πρέπει να ισχύουν μόνο για τα επιβατηγά πλοία. Πρέπει να καλύπτονται επίσης πλοία που μεταφέρουν εμπορευματοκιβώτια, χημικά προϊόντα, αέρια, πετρέλαιο, ή οποιοδήποτε άλλο είδος επικίνδυνων εμπορευμάτων.
<P>
Ακριβώς αυτές τις ημέρες συμπληρώνεται ένας χρόνος από το τραγικό ατύχημα του . Το πετρελαιοφόρο κατέληξε στον πάτο της θάλασσας, προκαλώντας τη μεγαλύτερη θαλάσσια ρύπανση και περιβαλλοντική καταστροφή που γνωρίσαμε. Επιπλέον τα χιλιάδες άτομα που διαδήλωσαν για άλλη μια φορά την περασμένη Κυριακή στη Γαλικία πιστεύουν ότι το μέγεθος της καταστροφής ήταν τόσο μεγάλο επειδή οι υπεύθυνοι σε κυβερνητικό επίπεδο στην Ισπανία διαχειρίστηκαν πολύ λανθασμένα την κρίση που εκδηλώθηκε στο πλοίο στις 13 του περασμένου Νοεμβρίου.
<P>
Εμείς θα στηρίξουμε την έκθεση της κ. Miguélez Ramos, διότι πιστεύουμε ότι είναι επείγουσα ανάγκη να υιοθετηθούν όλα τα δυνατά μέτρα για να αποτραπεί η επανάληψη καταστροφών όπως αυτή του . 
<SPEAKER ID="122" LANGUAGE="FR" NAME="Souchet (NI )." AFFILIATION="">
<P>
   – Κύριε Πρόεδρε, θα ήθελα να προβώ σε τρεις παρατηρήσεις. Η πρώτη παρατήρηση είναι ότι μου φαίνεται πως καλούμαστε αυτό το απόγευμα σε μια πραγματική άσκηση σχιζοφρένειας. Με την έκθεση Miguélez Ramos, καλούμαστε να μεταφέρουμε στη νομοθεσία μας δύο μέσα που έχουν υιοθετηθεί σε παγκόσμιο επίπεδο από τον Διεθνή Ναυτιλιακό Οργανισμό, μέσα που εγκαίρως επιδιώκουν να ενισχύσουν την ασφάλεια των λιμενικών εγκαταστάσεων στο πλαίσιο της καταπολέμησης της διεθνούς τρομοκρατίας. Με την έκθεση Jarzembowski, όμως, καλούμαστε να εγκρίνουμε σε ευρωπαϊκό επίπεδο μια οδηγία για την πρόσβαση στην αγορά των λιμενικών υπηρεσιών η οποία, εφαρμόζοντας κατά τρόπο άκρως δογματικό την άριστη αρχή του ελεύθερου ανταγωνισμού, διακινδυνεύει, αντιθέτως, να πλήξει την ασφάλεια των λιμένων μας και να μετατρέψει σε πραγματικούς λιμένες ευκαιρίας όσους από αυτούς δεν είναι. Το γεγονός ότι τα δύο κείμενα δεν αποτελούν αντικείμενο μιας κοινής συζήτησης οφείλεται άραγε σε μια προσπάθεια συγκάλυψης αυτής της αντίφασης;
<P>
Δεύτερον, ότι έχουμε αποδείξεις ότι ο Διεθνής Οργανισμός Ναυτιλίας –ο οποίος είναι προφανώς το ενδεδειγμένο πλαίσιο για την αντιμετώπιση θεμάτων διεθνούς ασφάλειας στη θάλασσα, όταν κατευθύνεται από αποφασισμένα κράτη– δεν είναι καταδικασμένος στην αδυναμία. Το αποδεικνύουν οι τροποποιήσεις που επήλθαν στη Διεθνή Σύμβαση για την Ασφάλεια της Ζωής στη Θάλασσα και στον Κώδικα ISPS, με πρωτοβουλία των Ηνωμένων Πολιτειών, όπως και η αύξηση του ανωτάτου ορίου του Διεθνούς Ταμείου Αποζημιώσεων για ζημίες που οφείλονται στη μόλυνση από υδρογονάνθρακες, το οποίο εγκρίθηκε με πρωτοβουλία αρκετών ευρωπαϊκών κρατών. Συνεπώς, η πίεση υπέρ της υπευθυνότητας στις θαλάσσιες μεταφορές, κυρίως μέσω της δημιουργίας μιας εξόχως ευαίσθητης θαλάσσιας ζώνης στον Ατλαντικό και στη Μάγχη, όπως πρότειναν έξι ευρωπαϊκά κράτη, δεν πρέπει να χαλαρώσει.
<SPEAKER ID="123" LANGUAGE="" NAME="Κόρακας (GUE/NGL )." AFFILIATION="">
<SPEAKER ID="124" LANGUAGE="" NAME="Χατζηδάκης (PPE-DE )." AFFILIATION="">
<P>
   – Κύριε Πρόεδρε, αφού συγχαρώ την κ. Miguélez Ramos για τη δουλειά που έκανε, θέλω να ξεκαθαρίσω περί τίνος πρόκειται, γιατί έχουν δημιουργηθεί ίσως κάποιες παρεξηγήσεις. Εκείνο το οποίο κάνουμε είναι να υιοθετούμε σε κοινοτικό επίπεδο μια συμφωνία που ψήφισαν όλα τα κράτη μέλη της Ευρωπαϊκής Ένωσης στο Διεθνή Ναυτιλιακό Οργανισμό.
<P>
Όμως, δεν υπάρχουν ανησυχίες; Δεν υπάρχουν ερωτηματικά; Υπάρχουν. Και έχουν εγερθεί και από τον κ. Φώλια και από τον κ. Jarzembowski. Όντως, η βιομηχανία σε ευρωπαϊκό επίπεδο ανησυχεί ότι θα επιβαρυνθεί με τα μέτρα τα οποία βρίσκονται ενώπιόν μας, μέτρα που είναι αναγκαία και που κανείς δεν αμφισβητεί την ανάγκη λήψεώς τους. Και μπορεί να επιβαρυνθεί υπέρμετρα ή σε ορισμένες περιπτώσεις μπορεί να νοθευτεί ο ανταγωνισμός, διότι σε άλλα κράτη μέλη θα χρειαστεί να ληφθούν λιγότερα και σε άλλα περισσότερα μέτρα και επομένως μπορεί να υπάρξει ανισόρροπη επιβάρυνση της βιομηχανίας.
<SPEAKER ID="125" LANGUAGE="FI" NAME="Pohjamo (ELDR )." AFFILIATION="">
<P>
   – Κύριε Πρόεδρε, κυρία Επίτροπε, κυρίες και κύριοι συνάδελφοι, θα ήθελα και εγώ με τη σειρά μου να ευχαριστήσω καταρχάς την κ. Miguélez Ramos για την εξαίρετη προπαρασκευαστική εργασία της. Η ασφάλεια είναι σημαντικό ζήτημα των θαλάσσιων μεταφορών.
<SPEAKER ID="126" LANGUAGE="FR" NAME="Grossetête (PPE-DE )." AFFILIATION="">
<SPEAKER ID="127" LANGUAGE="ES" NAME="Ripoll y Martínez de Bedoya (PPE-DE )." AFFILIATION="">
<P>
   – Κύριε Πρόεδρε, καταρχάς θα ήθελα να συγχαρώ την εισηγήτρια, κ. Miguélez Ramos, για την εργασία της και για τη θέλησή της να επιτευχθούν γρήγορες συμφωνίες ώστε ένα μπορέσει να υιοθετηθεί γρήγορα ένα μέτρο αυτής της φύσεως και επομένως να εφαρμοστεί άμεσα.
<SPEAKER ID="128" LANGUAGE="PT" NAME="Marques (PPE-DE )." AFFILIATION="">
<P>
Επιπλέον, όσον αφορά την εφαρμογή και τον έλεγχο της συμμόρφωσης, ζητήματα που καλύπτονται στο άρθρο 10 της πρότασης κανονισμού, φρονώ ότι αυτά τα καθήκοντα πρέπει να τα αναλαμβάνουν οι αρμόδιες αρχές των επιμέρους κρατών μελών. Επειδή η διενέργεια κοινοτικών επιθεωρήσεων είναι αναγκαία, αυτές πρέπει να πραγματοποιούνται μόνον όπως ορίζει η νομική βάση του κανονισμού, και πάντα σε συνεργασία με τις αρχές των ενδιαφερομένων κρατών μελών.
<SPEAKER ID="129" LANGUAGE="ES" NAME="Varela Suanzes-Carpegna (PPE-DE )." AFFILIATION="">
<P>
Είναι καλοδεχούμενα επομένως τα μέτρα του ΔΝΟ στο πλαίσιο της σύμβασης SOLAS, όπως είναι επίσης τα μέτρα της σύμβασης MARPOL, που όχι μόνο ενισχύουν την ασφάλεια των πλοίων και των λιμένων αλλά επίσης προβλέπουν την επιβολή ποινικών κυρώσεων, οι οποίες θα πρέπει να περιμένουμε να συζητηθούν και να εγκριθούν σε αυτό το Σώμα.
<SPEAKER ID="130" LANGUAGE="FI" NAME="Kauppi (PPE-DE )." AFFILIATION="">
<P>
   – Κύριε Πρόεδρε, χαιρετίζω την πρόταση της Επιτροπής και ευχαριστώ την κ. Miguélez Ramos για την έξοχη έκθεσή της. Η πρόταση της Επιτροπής είναι εξόχως απαραίτητη για τη διασάφηση των νέων διεθνών κανόνων που εγκρίθηκαν κατά το παρελθόν έτος από τον Διεθνή Ναυτιλιακό Οργανισμό (ΔΝΟ). Τα τραγικά γεγονότα της 11ης Σεπτεμβρίου κατέδειξαν ότι κάθε τομέας της παραγωγής, μέσο μεταφοράς ή εγκατάσταση μπορεί να αποτελέσει εύκολο στόχο τρομοκρατικού κτυπήματος. Επείγει να ληφθούν μέτρα πρόληψης και προστασίας, προκειμένου να αντιμετωπιστούν και άλλες απειλές για την ασφάλεια στη θάλασσα, όπως η πειρατεία και οι βανδαλισμοί. Είναι ωστόσο σημαντικό για την ΕΕ να μην επισπεύσει άνευ λόγου την έγκριση των διατάξεων, αλλά να τηρήσει υπομονετικά το ήδη καταρτισθέν χρονοδιάγραμμα του ΔΝΟ, το οποίο είναι ήδη αρκετά αυστηρό και απαιτητικό.
<P>
Ταυτίζομαι με τον Επίτροπο Bolkestein ο οποίος ανησυχεί για τις πιθανές αρνητικές επιπτώσεις των μονομερών μέτρων ασφαλείας στην αγορά. Οι μονομερείς συμφωνίες μεταξύ των αμερικανικών και κάποιων ευρωπαϊκών λιμένων για τα εμπορευματοκιβώτια συνιστούν στρέβλωση του ανταγωνισμού. Στο πλαίσιο αυτό επισημαίνω με ικανοποίηση τις τρέχουσες διαπραγματεύσεις μεταξύ Επιτροπής και ΗΠΑ, ώστε να καλυφθούν οι συμφωνίες που αφορούν την πρωτοβουλία για την ασφάλεια των εμπορευματοκιβωτίων.
<SPEAKER ID="131" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
    Κύριε Πρόεδρε, θα ήθελα να ευχαριστήσω, για άλλη μια φορά, την εισηγήτρια, κ. Miguélez Ramos, για το έργο που επιτέλεσε, όπως και την Επιτροπή Περιφερειακής Πολιτικής, Μεταφορών και Τουρισμού για τον τρόπο με τον οποίο επιτέλεσε το έργο της και για τις βελτιώσεις που συνεισέφερε στο κείμενο, καθώς η πλειοψηφία των τροπολογιών είναι αποδεκτές, αν και σε μερικές περιπτώσεις με μια ελαφρά διαφορετική διατύπωση. Επίσης θα ήθελα να ευχαριστήσω τους συντάκτες γνωμοδότησης, τον κ. Oreja Arburúa και τον κ. Φώλια, της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, και της Επιτροπής Βιομηχανίας, Εξωτερικού Εμπορίου, Έρευνας και Ενέργειας, αντίστοιχα, για τις απόψεις που συνεισέφεραν και οι οποίες χρησίμευσαν επίσης για τη βελτίωση του κειμένου που προτάθηκε από την Επιτροπή.
<P>
Υπάρχουν τρεις νέες τροπολογίες σχετικές με την επιτροπολογία οι οποίες, στο μέτρο που δεν θέτουν σε κίνδυνο το ρόλο της επιτροπής για την ασφάλεια στη θάλασσα, που προβλέπει ο κανονισμός (ΕΚ) αριθ. 2099/2002, μπορούμε να τις δεχτούμε. Τέλος, λόγω της πολυπλοκότητας των ζητημάτων που εξετάζουμε, η Επιτροπή δέχεται την κατάργηση της πρόωρης εφαρμογής αυτών των μέτρων, μολονότι πιστεύω ότι είναι απαραίτητο να υιοθετήσει κάθε κράτος μέλος ένα εθνικό πρόγραμμα για την εφαρμογή της νομοθεσίας που προτείνουμε με αυτόν τον κανονισμό.
<P>
Συνοπτικά, η Επιτροπή μπορεί να δεχτεί 62 τροπολογίες εξολοκλήρου, 5 εν μέρει, και απορρίπτει, όπως είπα, μόλις 2. Αυτοί οι αριθμοί αντικατοπτρίζουν ξεκάθαρα τη συνεργασία που υπήρξε, για την οποία χαίρομαι ιδιαίτερα, και για την οποία θα ήθελα να ευχαριστήσω για άλλη μια φορά όλους τους αξιότιμους βουλευτές για το έργο σας κατά τη διάρκεια όλων αυτών των μηνών. 
<SPEAKER ID="132" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 12 το μεσημέρι. 
<SPEAKER ID="133" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τώρα τη συζήτηση της έκθεσης (Α5-0364/2003) του κ. Jarzembowski σχετικά με το κοινό σχέδιο οδηγίας του Ευρωπαϊκού Κοινοβουλίου και του Συμβουλίου, που εγκρίθηκε από την Επιτροπή Συνδιαλλαγής, για την πρόσβαση στην αγορά λιμενικών υπηρεσιών. 
<SPEAKER ID="134" LANGUAGE="DE" NAME="Jarzembowski (PPE-DE )," AFFILIATION="εισηγητής">
<SPEAKER ID="135" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
    Κύριε Πρόεδρε, κυρίες και κύριοι, θα ήθελα να ευχαριστήσω το Σώμα και την Επιτροπή Συνδιαλλαγής για το έργο τους αναφορικά με την πρόταση οδηγίας σχετικά με την πρόσβαση στην αγορά των λιμενικών υπηρεσιών. Επιτρέψτε μου να ευχαριστήσω ιδιαίτερα τον πρόεδρο της Επιτροπής Συνδιαλλαγής, κ. Imbeni, και τον εισηγητή, κ. Jarzembowski, για το επίπονο έργο που επιτέλεσαν σε ένα τόσο περίπλοκο ζήτημα.
<P>
Θα ήθελα να ευχαριστήσω για άλλη μια φορά τον κ. Imbeni και φυσικά τον κ. Jarzembowski για την εργασία τους όλο αυτό το διάστημα. 
<SPEAKER ID="136" LANGUAGE="" NAME="" AFFILIATION="Αντιπροέδρου">
<SPEAKER ID="137" LANGUAGE="" NAME="Χατζηδάκης (PPE-DE )." AFFILIATION="">
<P>
   – Κύριε Πρόεδρε, σήμερα με την έκθεση Jarzembowski, τον οποίο θέλω να συγχαρώ για τη μακρά προσπάθεια που έκανε μέχρι να φτάσουμε εδώ, ουσιαστικά δεν κάνουμε τίποτα άλλο από αυτό που κάναμε όταν το Κοινοβούλιο ζήτησε να ανοίξουν οι ταχυδρομικές υπηρεσίες στον ανταγωνισμό, οι σιδηροδρομικές υπηρεσίες στον ανταγωνισμό, οι αερομεταφορές στον ανταγωνισμό. Θα ήταν παράξενο αύριο αυτό το Κοινοβούλιο, που πρωταγωνίστησε στο άνοιγμα των υπηρεσιών αυτών, να έρθει και να πει ότι για λόγους ακατανόητους, σε μένα τουλάχιστον, πρέπει να υπάρχει μια εξαίρεση σε αυτή τη μακρά σειρά ανοίγματος στην αγορά όλων αυτών των υπηρεσιών και αυτή η εξαίρεση πρέπει να είναι οι λιμενικές υπηρεσίες.
<P>
Στο κάτω-κάτω, όπως ανέφερε και η κυρία de Palacio, πολλές θέσεις του Κοινοβουλίου έγιναν δεκτές κατά τη διάρκεια της συζητήσεως με το Συμβούλιο. Οι υπηρεσίες πλοήγησης όπου έχουμε εξαίρεση, η αυτοεξυπηρέτηση η οποία περιορίστηκε επί του σκάφους, ο ανταγωνισμός μεταξύ των λιμένων όπου έγινε κατά βάση δεκτή η θέση του Κοινοβουλίου ενώ η Επιτροπή, στην αρχή τουλάχιστον της διαδικασίας, ήταν αντίθετη, η προστασία των εργασιακών δικαιωμάτων όπου υπάρχει ρητή πρόβλεψη μέσα στην οδηγία ότι δεν μπορούμε να έχουμε χαμηλότερο επίπεδο προστασίας από αυτό που υπάρχει ανά κράτος μέλος.
<SPEAKER ID="138" LANGUAGE="DE" NAME="Piecyk (PSE )." AFFILIATION="(Χειροκροτήματα)">
<SPEAKER ID="139" LANGUAGE="NL" NAME="Vermeer (ELDR )." AFFILIATION="">
<P>
   – Κύριε Πρόεδρε, κατόπιν συζητήσεων για περισσότερα από δύο έτη, τροπολογιών, διαδηλώσεων και ψηφοφοριών μέχρι αργά τη νύχτα, έχουμε πλέον μπροστά μας μια συμβιβαστική πρόταση. Η εν λόγω πρόταση δεν ικανοποιεί τους πάντες. Το αποτέλεσμα είναι ένα βήμα προόδου στον ευρωπαϊκό ναυτιλιακό τομέα. Θα ήθελα να ευχαριστήσω τον κ. Jarzembowski διότι, παρόλα αυτά, πέτυχε κάποιο αποτέλεσμα.
<P>
Οι υπηρεσίες πλοήγησης έχουν περιληφθεί τελικά, μαζί με την επιλογή της αυτοεξυπηρέτησης, η οποία, κατά τη γνώμη μου, συνοδεύεται από υπερβολικούς περιορισμούς. Στις ναυτιλιακές εταιρείες έχει δοθεί μεγαλύτερο περιθώριο ελιγμών, το οποίο τους είναι αναγκαίο προκειμένου να εξασφαλίσουν την ικανοποιητική απόδοση των επενδύσεών τους. Το μεγαλύτερο περιθώριο ελιγμών συνοδεύεται από ανάπτυξη και απασχόληση· και εν γένει περισσότερες θέσεις εργασίας, κάτι που αποτελεί την καλύτερη κοινωνική πολιτική. Το Κοινοβούλιο δεν έχει μεγάλα περιθώρια παρέμβασης όσον αφορά την ποιότητα της εργασίας. Επομένως, δεν πρέπει να μετατρέψουμε αυτόν τον στόχο σε φιλοδοξία μας. Στις Κάτω Χώρες, όπου πραγματοποιείται μεγάλος όγκος λιμενικής εργασίας, σημειώνεται πρόοδος και η βιομηχανική ειρήνη είναι εύλογα περιορισμένη. Προκειμένου να διασκεδαστούν οι ανησυχίες των ναυτιλιακών εταιρειών, των φορέων παροχής υπηρεσιών αποβάθρας και των συνδικάτων σχετικά με την αύξηση των δυνατοτήτων αυτοεξυπηρέτησης, έχω λάβει γραπτές διαβεβαιώσεις από τον υπουργό Κοινωνικών Υποθέσεων και από την υπουργό Μεταφορών, την πρώην συνάδελφο βουλευτή του Ευρωπαϊκού Κοινοβουλίου, κ. Peijs, ότι επιθυμούν τον σχεδιασμό νέων πολιτικών με σκοπό να ισχύσουν αυστηρές εγγυήσεις προκειμένου να εξασφαλιστεί η τήρηση της ολλανδικής εργατικής νομοθεσίας στους λιμένες. Διαβεβαιώσεις αυτού του είδους πρέπει να μπορούν να δοθούν και σε άλλες περιπτώσεις. Εν ολίγοις, σημειώνουμε πρόοδο, οπότε η πλειονότητα των Φιλελευθέρων θα υπερψηφίσει την έκθεση. 
<SPEAKER ID="140" LANGUAGE="NL" NAME="Meijer (GUE/NGL )." AFFILIATION="Karin Cat">
<P>
Στις 29 Σεπτεμβρίου, οι περισσότερες από αυτές τις αντιρρήσεις είχαν εξαφανιστεί ως διά μαγείας. Με αντάλλαγμα μια περαιτέρω μελέτη σχετικά με τον ανταγωνισμό και ένα κείμενο που ακροβατεί με τις λέξεις “μπορεί” και “πρέπει”, οκτώ από τους δεκαπέντε βουλευτές απεμπόλησαν όσα είχε επιτύχει το Κοινοβούλιο. Το γεγονός της έγκρισης μιας οδηγίας έγινε ξαφνικά πιο σημαντικό από το ακριβές της περιεχόμενο. Η τελική πρόταση θυμίζει πολύ τις νομοθεσίες της Ισπανίας και της Ιταλίας σχετικά με τους μονοπωλιακούς λιμένες με μια μικρή ενδοχώρα γύρω από τη Μεσόγειο. Η εφαρμογή αυτού του πλαισίου σε άλλα μέρη της Ευρώπης θα οδηγήσει σε αύξηση των εταιρικών συγκρούσεων και των καταχρήσεων, ιδιαίτερα στους λιμένες της Βόρειας Θάλασσας. Επανειλημμένα, οι λιμενεργάτες στα σημερινά και τα μελλοντικά κράτη μέλη έχουν καταστήσει σαφές, με διαδηλώσεις στις οποίες μετέχουν μεγάλα πλήθη ατόμων, ότι θεωρούν απαράδεκτη μια τέτοια εξέλιξη.
<SPEAKER ID="141" LANGUAGE="NL" NAME="Bouwman (Verts/ALE )." AFFILIATION="">
<P>
   – Κύριε Πρόεδρε, όσο και αν θα ήθελα να ευχαριστήσω τον εισηγητή, την κ. Επίτροπο και άλλους για το έργο που έχουν επιτελέσει, αυτό το έργο δεν έχει προσφέρει το επιθυμητό αποτέλεσμα. Το πράσινο βιβλίο για τους λιμένες ήταν σαφές, καθόσον αποσκοπούσε στην αποφασιστική αντιμετώπιση του ανταγωνισμού μεταξύ των λιμένων, ιδιαίτερα του αθέμιτου ανταγωνισμού, καθώς και των επιπτώσεων αυτού του αθέμιτου ανταγωνισμού στο περιβάλλον κατά την κατασκευή νέων τερματικών. Εν τέλει, καταλήξαμε σε μια οδηγία σχετικά με τον ανταγωνισμό στους λιμένες και στο άνοιγμα των αγορών στους νέους φορείς παροχής υπηρεσιών. Εξετάζοντας το αποτέλεσμα της διαδικασίας συνδιαλλαγής, οφείλουμε να παραδεχθούμε ότι δεν είναι ευνοϊκό. Δεν περιλαμβάνει τις υποχρεωτικές άδειες που είχαν ζητηθεί για τους νέους φορείς παροχής υπηρεσιών όσον αφορά τις κοινωνικές, περιβαλλοντικές και άλλες απαιτήσεις, όπως η ασφάλεια. Απουσιάζει ο ορισμός της αυτοεξυπηρέτησης, καθόσον γίνεται αναφορά σε πληρώματα, γεγονός που αφήνει ευρύτατα περιθώρια ερμηνείας στις υφιστάμενες σχέσεις εργασίας στους περισσότερους λιμένες. Για τις υπηρεσίες πλοήγησης έχουν λεχθεί ήδη αρκετά. Επίσης, η διαφάνεια, την οποία εκθειάζει τόσο πολύ ο κ. Jarzembowski, αποτελεί, κατά την άποψή μας, βήμα προς τα εμπρός, αλλά υστερεί κατά πολύ από όσα είχαμε ζητήσει αρχικά.
<P>
Σε γενικές γραμμές, η πρόταση είναι απαράδεκτη, πολύ δε περισσότερο εάν ληφθούν υπόψη οι συμβάσεις της Διεθνούς Οργάνωσης Εργασίας (ΔΟΕ) όσον αφορά τις κακές συνθήκες εργασίας και την ασφάλεια. Δημιουργείται σοβαρός κίνδυνος μετατροπής αυτών των λιμένων σε λιμένες ευκαιρίας. Έχοντας λάβει υπόψη όλες τις πτυχές, εμείς, η Ομάδα των Πρασίνων/Ευρωπαϊκής Ελεύθερης Συμμαχίας, απορρίπτουμε αυτόν τον συμβιβασμό ως μια πρόταση η οποία αδυνατεί να επιτύχει μια ορθή ισορροπία. Η ελευθέρωση δεν αποτελεί πανάκεια και, όπως υπονόησε και η κ. de Palacio, η απόρριψη της πρότασης δεν δημιουργεί σε κανέναν το παραμικρό πρόβλημα. 
<SPEAKER ID="142" LANGUAGE="FR" NAME="Esclopé (EDD )." AFFILIATION="">
<P>
   – Κύριε Πρόεδρε, κυρία Επίτροπε, κυρίες και κύριοι συνάδελφοι, όπως και με τις προηγούμενες αναγνώσεις, ο συμβιβασμός που επιτεύχθηκε τον Σεπτέμβριο στην επιτροπή συνδιαλλαγής δεν μας ικανοποιεί. Δεδομένης της οριακής διαφοράς ψήφων –οκτώ υπέρ και επτά κατά– δεν είμαστε οι μόνοι. Ωστόσο, ο κ. Jarzembowski επιστράτευσε όλη του την πειθώ, η οποία είναι μεγάλη.
<SPEAKER ID="143" LANGUAGE="NL" NAME="Dillen (NI )." AFFILIATION="">
<P>
Ευελπιστώ ότι, την Πέμπτη, όλοι οι βουλευτές του Ευρωπαϊκού Κοινοβουλίου, σε οποιαδήποτε ομάδα ή πολιτικό χώρο και αν ανήκουν, θα λάβουν υπόψη την επισφαλή κατάσταση των λιμενεργατών στην Αμβέρσα, το Zeebrugge και τη Γάνδη, αλλά και στους άλλους ευρωπαϊκούς λιμένες. Επομένως, ευελπιστώ ότι θα σχηματιστεί μια συντριπτική πλειοψηφία κατά της υπό συζήτηση έκθεσης. 
<SPEAKER ID="144" LANGUAGE="FR" NAME="Savary (PSE )." AFFILIATION="">
<SPEAKER ID="145" LANGUAGE="NL" NAME="Sterckx (ELDR )." AFFILIATION="(Χειροκροτήματα)">
<P>
   – Κύριε Πρόεδρε, κυρία Επίτροπε, κύριε Jarzembowski, σας ευχαριστώ για το έργο που έχετε επιτελέσει, αλλά δεν θα στηρίξω τον συμβιβασμό, διότι θεωρώ ότι από αυτόν απουσιάζει ένας σημαντικός κρίκος, συγκεκριμένα το ότι στους λιμένες της ΕΕ πρέπει να ισχύσουν άδειες. Αυτή είναι μια θέση την οποία είχαμε εγκρίνει στο Κοινοβούλιο κατά τη δεύτερη ανάγνωση, αλλά δεν συμπεριλαμβάνεται στον συμβιβασμό. Μια αρμόδια αρχή έχει δικαίωμα να ζητά τη χορήγηση άδειας, αλλά δεν οφείλει να το πράξει, και αυτό θεωρώ ότι είναι πολύ βασικό.
<P>
Και στην πρώτη και στη δεύτερη ανάγνωση, κατέβαλα έντονες προσπάθειες για τη βελτίωση του άρθρου σχετικά με τις άδειες, ακόμη και με τη βοήθεια της κ. Επιτρόπου σε διάφορους τομείς. Και στην πρώτη και στη δεύτερη ανάγνωση, κατορθώσαμε να βελτιώσουμε αυτό το σύστημα χορήγησης αδειών. Παρόλα αυτά, κύριε Jarzembowski, έχω την αίσθηση ότι θα μπορούσαμε να έχουμε προχωρήσει λίγο περισσότερο κατά τη διάρκεια της συνδιαλλαγής, και ότι ίσως θα έπρεπε να έχουμε χρησιμοποιήσει όλο τον χρόνο που είχαμε στη διάθεσή μας για να βελτιώσουμε το κείμενο και ως προς αυτήν την πτυχή.
<SPEAKER ID="146" LANGUAGE="FR" NAME="Ainardi (GUE/NGL )." AFFILIATION="Prestige">
<P>
Πράγματι, το μείζον πρόβλημα έγκειται στην αυτοεξυπηρέτηση. Ακόμη και αν η αυτοεξυπηρέτηση περιοριστεί στο πλήρωμα του εκάστοτε πληρώματος, όπως υπενθυμίσατε, και με την προϋπόθεση ότι αυτό δεν θα επηρεάσει καθόλου την κοινωνική νομοθεσία των κρατών μελών –πράγμα που μένει να δούμε– εκ των πραγμάτων, τα πληρώματα των πλοίων ή οι εργαζόμενοι που θα έχουν προσληφθεί επί τούτου, θα έχουν τη δυνατότητα να πραγματοποιούν εργασίες φόρτωσης και εκφόρτωσης εμπορευμάτων αντί του υφιστάμενου ειδικευμένου προσωπικού. Η αυτοεξυπηρέτηση καταλήγει, είτε το θέλουμε είτε όχι, να επιτρέπει το κοινωνικό ντάμπινγκ, έστω και όταν συνοδεύεται σήμερα από αναφορές στην ασφάλεια και στα προσόντα του προσωπικού. Ένα τέτοιο σύστημα είναι επικίνδυνο για τα άτομα, διότι θα επιτρέψει πρακτικές επιζήμιες για την ασφάλεια: ανεπαρκή προσόντα, ανεπαρκής γνώση του χώρου και των οδηγιών, άγνοια της γλώσσας, ανεπαρκές ρυθμιστικό πλαίσιο. Κάθε εφοπλιστής θα μπορεί έτσι να προσφύγει σε φθηνότερο εργατικό δυναμικό, πράγμα επικίνδυνο για τους λιμένες και τους περιβάλλοντες χώρους. Αυτό το πρόβλημα επηρεάζει άλλωστε άλλα λιμενικά επαγγέλματα, ιδίως τα χερσαία επαγγέλματα και τους πλοηγούς, που αποκλείονταν στην πρώτη μορφή, όπως και τα επαγγέλματα που συνδέονται με τη ρυμούλκηση, τα οποία υπόκεινται σε περιορισμούς έναντι των λιμενικών αρχών. Προσθέτω ότι, λόγω του ότι το Συμβούλιο δεν συμπεριέλαβε τις άδειες που έπρεπε να ζητούν οι ιδιοκτήτες για να προσφύγουν στην αυτοεξυπηρέτηση, θα οδηγηθούμε, όπως ανέφερε ο συνάδελφος κ. Savary, στην επικράτηση του νόμου της ζούγκλας σε όλο τον κλάδο.
<SPEAKER ID="147" LANGUAGE="NL" NAME="Maes (Verts/ALE )." AFFILIATION="">
<P>
   – Κύριε Πρόεδρε, κυρία Επίτροπε, κυρίες και κύριοι συνάδελφοι, οι λιμένες μας έχουν τεράστια σημασία για την ευημερία μας, ενώ αποτελούν τον άξονα στον οποίο στηρίζεται το παγκόσμιο εμπόριο. Ο αθέμιτος ανταγωνισμός μεταξύ των λιμένων πρέπει, επομένως, να αποφευχθεί, και μπορούμε να συντάξουμε μια οδηγία προς αυτήν την κατεύθυνση, αλλά τέτοια οδηγία δεν έχει συνταχθεί ακόμα. Ωστόσο, ο αγώνας δεν πρέπει να οδηγήσει σε έλλειψη ασφάλειας, κοινωνικό ντάμπινγκ και περιβαλλοντική ρύπανση στους λιμένες. Η αυτοεξυπηρέτηση, όπως έχει προταθεί από αυτό το βήμα, ακόμη και στην ήπια εκδοχή της, έρχεται σε ευθεία αντίθεση με αυτό. Υπό αυτό το πρίσμα, το Ευρωπαϊκό Κοινοβούλιο θα προτιμούσε να εξαρτήσει την αυτοεξυπηρέτηση από μια πραγματικά υποχρεωτική άδεια και να εξαιρέσει τις υπηρεσίες πλοήγησης από τη μάχη του ανταγωνισμού. Κατά συνέπεια, είναι πολύ λυπηρό το γεγονός ότι ούτε το Συμβούλιο ούτε η Επιτροπή ενήργησαν βάσει του συμβιβασμού που είχε επιτευχθεί στο Κοινοβούλιο. Παρά τα δυόμισι έτη συζητήσεων, τα δύο στρατόπεδα υιοθετούν εκ διαμέτρου αντίθετες θέσεις. Υποστηρίζουμε τη διακοπή της κοινωνικής παράδοσης που ίσχυε στους λιμένες μας. Μετά από τα πλοία με σημαία ευκαιρίας, τώρα βρισκόμαστε απέναντι στο ενδεχόμενο της δημιουργίας λιμένων ευκαιρίας. Αυτός ο φόβος δεν υφίσταται μόνο μεταξύ των εργαζομένων, αλλά και μεταξύ όσων ανησυχούν για την κοινωνική ειρήνη στους λιμένες μας, την οποία θέτει σε κίνδυνο η οδηγία σας, κυρία Miguélez Ramos. Αυτή η πίεση για ελευθέρωση αυτήν την περίοδο παρουσιάζει περισσότερους κινδύνους από ό,τι οφέλη για τους λιμένες μας. Επομένως, θα την καταψηφίσουμε, και μάλιστα με έντονο τρόπο. 
<SPEAKER ID="148" LANGUAGE="NL" NAME="Van Dam (EDD )." AFFILIATION="(Χειροκροτήματα)">
<SPEAKER ID="149" LANGUAGE="ES" NAME="Ripoll y Martínez de Bedoya (PPE-DE )." AFFILIATION="">
<P>
Εκπλήσσομαι πραγματικά από τη σημερινή συζήτηση, διότι φαίνεται ότι αντιπαραθέτουμε την κοινωνική Ευρώπη του δεκάτου ενάτου αιώνα με τον καπιταλισμό και τις δράσεις της Μαφίας του Σικάγο της δεκαετίας του ’20 στους λιμένες μας. Και στην πραγματικότητα αυτό που θέλουμε είναι ακριβώς το αντίθετο.
<P>
Είμαστε στον 21ο αιώνα. Θέλουμε μια σύγχρονη και αποτελεσματική κοινωνική Ευρώπη. Θέλουμε λιμένες βιώσιμους, που θα είναι ανταγωνιστικοί και σε θέση να προσφέρουν μια εναλλακτική λύση σε άλλα είδη μεταφορών. Η πρόταση που μας παρουσιάζεται δεν μας το προσφέρει αυτό φυσικά, αλλά αποτελεί ένα μικρό πρώτο βήμα, πολύ πιο μικρό από αυτό που θα περιμέναμε πολλοί. Αυτή είναι η Ευρώπη στην οποία πιστεύω εγώ. Η Ευρώπη του δεκάτου ενάτου αιώνα, η Ευρώπη που θυμίζει το Σικάγο της δεκαετίας του ’20, δεν είναι η δική μου Ευρώπη. Ίσως ορισμένοι να το θέλουν αυτό. Ίσως αυτό είναι που θέλουν να διατηρήσουν ορισμένοι. Ασφαλώς, εμείς δεν πρόκειται να υποστηρίξουμε αυτήν την άποψη και θα ψηφίσουμε υπέρ της συνδιαλλαγής.
<SPEAKER ID="150" LANGUAGE="NL" NAME="Wiersma (PSE )." AFFILIATION="πρέπει">
<P>
   – Κύριε Πρόεδρε, υπάρχει τεράστια διαφορά μεταξύ των λέξεων “πρέπει” και “μπορεί”. Σύμφωνα με την υπό συζήτηση οδηγία, όπως έχει διαμορφωθεί μετά τη συνδιαλλαγή, οι λιμένες μπορούν να υιοθετήσουν ένα σύστημα χορήγησης αδειών και, στη συνέχεια, ειδικότερα, μπορούν να εκτελούν οι ίδιοι τις εργασίες φόρτωσης και εκφόρτωσης. Στην έκθεση Jarzembowski, την οποία είχαμε εγκρίνει νωρίτερα κατά τη δεύτερη ανάγνωση, εξακολουθεί να αναφέρεται ότι οι λιμένες να υιοθετήσουν ένα σύστημα χορήγησης αδειών. Σημαντικό τμήμα του συμβιβαστικού κειμένου διαφέρει από το κείμενο που υιοθετήθηκε κατά τη δεύτερη ανάγνωση. Η διαφορά μεταξύ των “μπορεί” και “πρέπει” έχει σημαντικές επιπτώσεις για τους λιμένες και τους λιμενεργάτες στην Ευρώπη. Ένα προαιρετικό σύστημα χορήγησης αδειών προωθεί τον αθέμιτο ανταγωνισμό, ο οποίος μπορεί να βλάψει την ποιότητα της απασχόλησης στους λιμένες που εφαρμόζουν ένα ορθό σύστημα χορήγησης αδειών. Δεν μπορεί να ήταν αυτή η πρόθεση της ελευθέρωσης. Έτσι θα εξακολουθούσαν να υπάρχουν λιμένες δεύτερης κατηγορίας, ενώ ο αθέμιτος ανταγωνισμός που θα προέκυπτε θα μπορούσε να βλάψει την ποιότητα της απασχόλησης στους σωστά οργανωμένους λιμένες.
<SPEAKER ID="151" LANGUAGE="FI" NAME="Pohjamo (ELDR )." AFFILIATION="">
<P>
   – Κύριε Πρόεδρε, κυρία Επίτροπε, θα ήθελα καταρχάς να ευχαριστήσω τον κ. Jarzembowski για τη σκληρή εργασία του στο συγκεκριμένο θέμα. Ο προτεινόμενος συμβιβασμός αποτελεί ένα προσεκτικό βήμα προς το άνοιγμα των αγορών και την αύξηση της διαφάνειας στους λιμένες. Ο εν λόγω συμβιβασμός δεν είναι ο καλύτερος δυνατός· εντούτοις, αποτελεί μια αποδεκτή λύση. Η ένταξη των υπηρεσιών πλοήγησης στην οδηγία είναι προβληματική, ιδιαίτερα όσον αφορά την ασφάλεια στη θάλασσα και το περιβάλλον στις ευπαθείς περιοχές. Ωστόσο, από αυτήν την άποψη είναι εν μέρει αποδεκτός ο ευαίσθητος συμβιβασμός που πραγματοποιήθηκε στη διαδικασία συναίνεσης.
<SPEAKER ID="152" LANGUAGE="DE" NAME="Markov (GUE/NGL )." AFFILIATION="">
<P>
Το επιχείρημα του κ. Χατζηδάκη ότι θα δημιουργηθούν νέες θέσεις εργασίας είναι παράλογο. Συγγνώμη, αλλά, αν οι ίδιες δουλειές γίνονται από ανθρώπους που έχουν ήδη άλλα πράγματα να κάνουν, οι θέσεις εργασίας θα μειωθούν, δεν θα αυξηθούν. Επίσης, αντιτασσόμαστε στην ατζέντα της Λισαβόνας, αν θέλουμε να πετύχουμε πλήρη απασχόληση ώς το 2012, αλλά συνεχίζουμε να οδεύουμε προς την αντίθετη κατεύθυνση. Πρέπει να σας πω με κάθε ειλικρίνεια, κυρία Επίτροπε, ότι περίμενα πραγματικά από εσάς να εξετάσετε τα θέματα αυτά υπό το ανάλογο πρίσμα. Όσα δηλώσατε ήταν τελείως μονομερή και, όπως είπατε, δείχνουν ότι επιθυμείτε να αφήσετε την ελευθέρωση να εξελιχθεί.
<P>
Όσον αφορά τους εργαζόμενους στους λιμένες και τους πλοηγούς, ανταποκριθήκατε, στη διάρκεια της συζήτησης που διεξάγουμε –το γνωρίζει και ο κ. Jarzembowski– σε ορισμένες προσδοκίες μας, αλλά όχι σε όλες. Τελικά, μετά τη διαδικασία συνδιαλλαγής, κανείς απολύτως από τους ενδιαφερόμενους δεν είναι στο πλευρό σας – κανείς απολύτως! Χθες, μας επισκέφθηκαν ξανά οι εργαζόμενοι στους λιμένες, των οποίων οι 21 000 υπογραφές αποτελούν ένα εξαιρετικά μεγάλο νούμερο για τον κλάδο, και εσείς ούτε που το αντιλαμβάνεστε! Αυτό σημαίνει, κατά τη γνώμη μου, ότι η εν λόγω οδηγία, αντί να προάγει την ασφάλεια και τα κοινωνικά πρότυπα και, κατά συνέπεια, να θέτει τον ανταγωνισμό σε ενιαία βάση, επιτυγχάνει ακριβώς το αντίθετο. Γι’ αυτό, δεν μπορούμε παρά να την απορρίψουμε. 
<SPEAKER ID="153" LANGUAGE="NL" NAME="Dhaene (Verts/ALE )." AFFILIATION="Tricolor">
<P>
Μάλιστα, πρόκειται για ένα κακό παράδειγμα για ολόκληρο τον κόσμο. Ως Ευρωπαίοι, προσπαθούμε πάντα να ξεπερνούμε τους άλλους με τα κοινωνικά μας πρότυπα. Η υιοθέτηση, όμως, αυτής της θέσης συνιστά προώθηση της αρνητικής παγκοσμιοποίησης και της κοινωνικής αποσύνθεσης. Όλοι όσοι θεωρούν ότι το υπό συζήτηση κείμενο εξακολουθεί να προσφέρει τη δυνατότητα να τεθεί φρένο σε μια διαρκή επιδείνωση της κατάστασης πλανώνται. Αυτό θα γίνει σύντομα σαφές, διότι ο ανταγωνισμός μεταξύ των λιμένων είναι ανελέητος. Χωρίς αυστηρές προϋποθέσεις, η αυτοεξυπηρέτηση θα είναι το φιλί του θανάτου για τους απλούς λιμενεργάτες. Το κείμενο είναι επίσης αρνητικό για τους πλοηγούς. Αντίθετα από ό,τι προβλέπεται σε αυτό, είναι ανάγκη να επεκταθεί η υποχρεωτική πλοήγηση. Οι κίνδυνοι αυξάνονται συνεχώς καθώς οι εμπορικές οδοί γίνονται όλο και πιο πολυάσχολες, ενώ η ποιότητα της κατάρτισης του ναυτικού προσωπικού υποβαθμίζεται. Το ναυάγιο του στα ανοικτά των φλαμανδικών ακτών αποτελεί σχετικά ένα ανατριχιαστικό παράδειγμα. Έχουν σημειωθεί επίσης περισσότερα από 60 περιστατικά παρ’ ολίγον συγκρούσεων. Συνεπώς, ο αριθμός των πλοηγών στα πλοία πρέπει να αυξηθεί. Όποιος κάνει οικονομία σε αυτόν τον τομέα κάνει οικονομία στην ασφάλεια, οπότε παίζει με ανθρώπινες ζωές και με το περιβάλλον. 
<SPEAKER ID="154" LANGUAGE="DA" NAME="Andersen (EDD )." AFFILIATION="">
<P>
Στη Δανία, το ζήτημα δεν αφορά μόνο τους περίπου 1 500 λιμενεργάτες. Κινδυνεύει το ίδιο το δανικό πρότυπο για τις συλλογικές συμβάσεις. Αυτή είναι η αρχή που εφαρμόζεται όσον αφορά τον βαθμό στον οποίο έχει τη δυνατότητα να προχωρήσει η ΕΕ στην εναρμόνιση, και στην παρέμβαση στις αμοιβές και τις συνθήκες εργασίας. Είναι απολύτως αναμενόμενο ότι θα έχουν σειρά και άλλες ομάδες εργαζομένων. Είναι σημαντικό, επομένως, να θέσουμε κάποιο όριο. 
<SPEAKER ID="155" LANGUAGE="DE" NAME="Langenhagen (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, κυρία Επίτροπε, κυρίες και κύριοι, έχει γίνει λόγος για κύματα, και αυτά εξακολουθούν να χτυπούν τη βόρεια Γερμανία, φτάνοντας σε μεγάλο ύψος, και είναι δύσκολο να μιλήσω μέσα σε 120 δευτερόλεπτα για ένα θέμα το οποίο θα έχει αντίκτυπο στη διάρθρωση των ευρωπαϊκών λιμένων και ακτών γενικότερα. Είμαι απόλυτα πεπεισμένη για τα πλεονεκτήματα της δημιουργίας ενός σαφούς, ανοικτού και διαφανούς κοινού νομικού πλαισίου. Είμαι πεπεισμένη ότι ο ανταγωνισμός μεταξύ των λιμένων απαιτεί τη συνέχιση ενός ειδικού πλαισίου και ορισμένων κανόνων, ιδιαίτερα προς όφελος των εργαζομένων και του περιβάλλοντος. Αυτός είναι, λοιπόν, ο μεγάλος στόχος προς την επίτευξη του οποίου οδεύουμε. Συνάδελφοι βουλευτές, με επικεφαλής τον εισηγητή κ. Jarzembowski, αφοσιώθηκαν στις αναγνώσεις και εκπόνησαν έναν μεγάλο αριθμό τροπολογιών για να γίνει ο στόχος πιο σαφής και δίκαιος. Η διαδικασία συνδιαλλαγής δεν είναι περίπατος, και γνωρίζω εκ πείρας ότι δεν την ολοκληρώνεις με τις τσέπες σου γεμάτες. Ωστόσο, πρέπει να εξετάσουμε εκτενώς το αποτέλεσμα της συνδιαλλαγής, και καθένας από εμάς πρέπει να σκεφτεί προσεκτικά αν μας ικανοποιεί, και αν μπορούμε να το υπερασπιστούμε στους πολίτες. Κατά τη γνώμη μου, το Συμβούλιο δεν έκανε μεγάλα βήματα. Το Συμβούλιο πρέπει να αναλάβει την ευθύνη, και πρέπει να πω ότι απευθύνομαι ιδιαίτερα στη γερμανική κυβέρνηση.
<P>
Επομένως, την Πέμπτη θα έρθει η ώρα των αποφάσεων. Καθένας από εμάς πρέπει να απαντήσει στα εξής ερωτήματα: ποια είναι η πραγματική κατάσταση όσον αφορά τις ισορροπίες; Τι θα γίνει με τις αντισταθμιστικές πληρωμές και τις προσαρμογές; Θα ήθελα να σας θυμίσω το άρθρο 12. Πρέπει να παραδεχτώ ότι, πολλές φορές, θαυμάζω τον κ. Jarzembowski για τις διαπραγματευτικές του ικανότητες, αλλά, παρόλα αυτά, σε αυτήν την περίπτωση, δεν μπορώ να ξεχάσω τα συμφέροντα πολλών μικρών λιμένων, καθώς κατάγομαι από το Cuxhaven, το οποίο είναι ένα από αυτά. Ορισμένοι διεθνείς παράγοντες μπορεί να είναι ικανοποιημένοι, εγώ όμως δεν είμαι. Δεν επιθυμώ να αφήσω στα εθνικά κράτη τη ρύθμιση των αντισταθμιστικών πληρωμών με τρόπο ο οποίος είναι ακόμα ασαφής, ιδιαίτερα καθώς τίποτα δεν έχει θεσπιστεί. Αυτό μπορεί να είναι απλώς ένα σημείο κριτικής, αλλά έχει αποφασιστική σημασία. Παραδέχομαι ότι εξακολουθώ να βρίσκομαι σε πάλη με την οδηγία και τον εαυτό μου, αλλά θα το καταλάβουν αυτό οι πολίτες;
<SPEAKER ID="156" LANGUAGE="ES" NAME="Izquierdo Collado (PSE )." AFFILIATION="">
<P>
Έχω υπερασπιστεί τον κ. Jarzembowski σε πολλές περιπτώσεις, λέγοντας ότι είναι ένας συνεπής, επίμονος, αποτελεσματικός και ευφυής βουλευτής, αλλά, σε αυτή την περίπτωση, πρέπει να πω ότι η θέση του ως εισηγητή ήταν ασταθής και, εξαιτίας αυτής της συνεχούς αλλαγής θέσης, φτάσαμε σε μια κατάσταση πραγματικής αντιπαράθεσης σε μια οδηγία στην οποία το Κοινοβούλιο θα έπρεπε να είναι ενωμένο.
<SPEAKER ID="157" LANGUAGE="DA" NAME="Blak (GUE/NGL )." AFFILIATION="">
<P>
Καλώ όλους να ψηφίσουν κατά του συμβιβασμού, γιατί πού θα βρουν ύστερα εργασία οι άνεργοι λιμενεργάτες; Τι ευκαιρίες κατάρτισης έχουν; Στη συνάδελφό μου βουλευτή κ. Langenhagen, η οποία εξέφρασε κάποιες αμφιβολίες ως προς τον τρόπο με τον οποίο πρέπει να ψηφίσει, θα ήθελα να πω ότι πρέπει να ψηφίσει κατά συνείδηση και να μην ακολουθήσει την κομματική πειθαρχία. Είναι πολύ δυσάρεστο να είναι δυνατόν να αποφασίζει για τέτοια θέματα η κομματική πειθαρχία. Συνεπώς, μόνο ένας τρόπος υπάρχει: να ψηφίζει κανείς κατά συνείδηση. Εάν, επιπλέον, θέλουμε να βοηθήσουμε τους λιμενεργάτες, μπορούμε να το πράξουμε καταψηφίζοντας αυτό το απαράδεκτο κείμενο της επιτροπής συνδιαλλαγής. 
<SPEAKER ID="158" LANGUAGE="ES" NAME="Ortuondo Larrea (Verts/ALE )." AFFILIATION="">
<P>
Από αυτή την άποψη, είναι αξιοσημείωτο το γεγονός ότι η Ομάδα του Ευρωπαϊκού Λαϊκού Κόμματος (Χριστιανοδημοκράτες) και Ευρωπαίων Δημοκρατών έχει εγκρίνει ήδη έναν νόμο στο ισπανικό κοινοβούλιο που επιτρέπει την αυτοεξυπηρέτηση σε αυτού του είδους τις υπηρεσίες από οποιαδήποτε ναυτιλιακή ή μεσιτική εταιρεία και θεωρεί δεδομένο ότι αυτή η ανεξέλεγκτη ελευθέρωση θα εγκριθεί από αυτό το Ευρωπαϊκό Κοινοβούλιο. Ελπίζω ότι δεν θα συμβεί κάτι τέτοιο και ότι το ισπανικό νομοθετικό σώμα θα είναι πιο συνετό στο μέλλον και δεν θα προτρέχει “όπως εκείνοι από το Pozas”, όπως λέμε στο Μπιλμπάο. 
<SPEAKER ID="159" LANGUAGE="NL" NAME="Pex (PPE-DE )." AFFILIATION="">
<SPEAKER ID="160" LANGUAGE="NL" NAME="Van Lancker (PSE )." AFFILIATION="(Χειροκροτήματα)">
<P>
Φρονώ ότι, εάν επιθυμούμε το άνοιγμα των λιμενικών υπηρεσιών στον ανταγωνισμό στην εσωτερική αγορά, πρέπει πρωτίστως να θεσπίσουμε κανόνες κοινωνικής και οικολογικής εθιμοτυπίας, οι οποίοι θα ισχύουν για όλες ανεξαιρέτως τις χώρες. Δεύτερον, υπάρχει το ζήτημα ότι η εν λόγω οδηγία προσφέρει απεριόριστη δυνατότητα στα κράτη μέλη να υπαγάγουν και τις υπηρεσίες πλοήγησης στους νόμους της αγοράς. Αυτό, κατά την άποψή μου, είναι υπερβολικό. Οι υπηρεσίες πλοήγησης διαδραματίζουν ουσιαστικό ρόλο ως προς την ασφάλεια. Αυτός ο συμβιβασμός θα ευθύνεται για έναν ολέθριο ανταγωνισμό ο οποίος θα εκφράζεται μέσω του κοινωνικού ντάμπινγκ και της διαμόρφωσης επισφαλούς εργασιακού περιβάλλοντος στους λιμένες μας. Επιπλέον, αποτελεί ράπισμα για όλους τους λιμενεργάτες οι οποίοι έχουν διαδηλώσει επανειλημμένα κατά της οδηγίας και, επιπλέον, μόλις σήμερα το πρωί επέδωσαν στον Πρόεδρο του Ευρωπαϊκού Κοινοβουλίου περισσότερες από 20 000 υπογραφές με τις οποίες καθιστούν σαφές ότι αποδοκιμάζουν έντονα αυτήν την οδηγία. Επομένως, καλώ όλες και όλους τους συναδέλφους βουλευτές που εξακολουθούν να είναι αναποφάσιστοι –από τις Κάτω Χώρες ή την Ιταλία, ίσως– να απορρίψουν αυτήν την οδηγία, αυτόν τον απαράδεκτο συμβιβασμό, και να ξεκινήσουν να εργάζονται για μια ικανοποιητική ρύθμιση, η οποία να μην ωφελεί μόνο τους λιμένες, αλλά κυρίως τους εργαζομένους σε αυτούς.
<SPEAKER ID="161" LANGUAGE="PT" NAME="Figueiredo (GUE/NGL )." AFFILIATION="">
<SPEAKER ID="162" LANGUAGE="NL" NAME="Staes (Verts/ALE )." AFFILIATION="">
<SPEAKER ID="163" LANGUAGE="NL" NAME="Thyssen (PPE-DE )." AFFILIATION="(Χειροκροτήματα)">
<P>
Γνωρίζουμε ότι ο Άγιος Βασίλης δεν πρόκειται να μας επισκεφθεί πριν από τον Δεκέμβριο, αλλά ευελπιστώ ειλικρινά ότι θα καταφέρουμε να μην επιτρέψουμε να αφεθούν οι λιμενεργάτες να βγάλουν τα κάστανα από τη φωτιά, ή, στην προκειμένη περίπτωση, από τη λάβα, ήδη από την τρέχουσα εβδομάδα. Κατανοώ τη θέση των ανθρώπων που κερδίζουν το ψωμί τους εργαζόμενοι στους λιμένες. Επομένως, θα καταψηφίσω το σχέδιο. Όποιο και αν είναι το αποτέλεσμα της ψηφοφορίας, θα ήθελα να απευθύνω στους βέλγους λιμενεργάτες την ακόλουθη έκκληση: σε καμία περίπτωση να μην εφησυχάσετε, δεδομένου ότι, ακόμη και η απόρριψη του κειμένου, δεν θα σημαίνει τον τερματισμό των προβλημάτων σας. Γνωρίζετε ότι εδώ και πολύ καιρό βρίσκεται σε εξέλιξη μια συζήτηση σχετικά με το εάν ο νόμος για τους βελγικούς λιμένες –γνωστός ως “νόμος Major”– είναι σύμφωνος με τις διατάξεις της συνθήκης σχετικά με την ελεύθερη κυκλοφορία των υπηρεσιών. Σας συμβουλεύω ιδιαιτέρως, καλοί μου άνθρωποι, να πάρετε εγκαίρως στα χέρια σας τον έλεγχο αυτού του τομέα, προτού χρειαστεί να ξεκινήσουν άλλοι να εργάζονται επ’ αυτού.
<SPEAKER ID="164" LANGUAGE="EN" NAME="Watts (PSE )." AFFILIATION="">
<P>
Παρόλα αυτά, το πρόβλημα δεν έγκειται τόσο στα περιεχόμενα του κειμένου, αλλά μάλλον σε όσα δεν περιέχει. Δεν υπήρξε, κατά τη γνώμη μου, πραγματική δράση για την αντιμετώπιση της αδιαφάνειας ή των αθέμιτων κρατικών ενισχύσεων. Πρέπει επίσης να προβληματίζει αυτό το Κοινοβούλιο το γεγονός ότι δεν υφίσταται συναίνεση ούτε εντός του Κοινοβουλίου ούτε έξω από αυτό, στην κοινωνία. Έχω επίγνωση του ευρέος φάσματος απόψεων, τόσο όσων τάσσονται υπέρ όσο και εκείνων που τάσσονται κατά. Με ανησυχεί, ωστόσο, ιδιαίτερα το γεγονός ότι δεν έχουμε την υποστήριξη των ίδιων των λιμενεργατών. Οι βουλευτές του βρετανικού Εργατικού κόμματος είναι, ακόμα, πολύ ανήσυχοι, διότι οι βρετανοί πλοηγοί, και ειδικότερα οι αξιωματικοί του βρετανικού εμπορικού ναυτικού, συνιστούν να καταψηφιστεί η οδηγία για λόγους ασφαλείας και μόνο. Δήλωσα στην αρχή της διαδικασίας, το 2001, ότι η παρούσα πρόταση πρέπει να απορριφθεί και να αναπεμφθεί στην Επιτροπή. Δεδομένου ότι οι βασικές μας ανησυχίες παραμένουν, οι βουλευτές του βρετανικού Εργατικού κόμματος θα ενεργήσουν με συνέπεια. Είμαστε υποχρεωμένοι να απορρίψουμε την παρούσα πρόταση για να προστατεύσουμε τις βρετανικές θέσεις εργασίας, το μέλλον των επενδύσεων στους λιμένες μας και, πάνω από όλα, την ασφάλεια. 
<SPEAKER ID="165" LANGUAGE="FR" NAME="Laguiller (GUE/NGL )." AFFILIATION="">
<SPEAKER ID="166" LANGUAGE="SV" NAME="Schörling (Verts/ALE )." AFFILIATION="">
<SPEAKER ID="167" LANGUAGE="IT" NAME="Cocilovo (PPE-DE )." AFFILIATION="">
<P>
   – Κύριε Πρόεδρε, Επίτροπε de Palacio, έχουν λεχθεί πολλά, και θα ήθελα ειλικρινά να θέσω ένα ερώτημα σε όλους τους συναδέλφους. Συζητάμε λες και με την έγκριση του υπό εξέταση κειμένου συμβιβασμού κινδυνεύουμε να καταπέσουμε από τον παράδεισο στο καθαρτήριο, αν όχι στην κόλαση. Ειλικρινά: χωρίς την οδηγία που πρόκειται να ψηφίσουμε, τα επιμέρους κράτη δεν θα είχαν κανέναν περιορισμό –όπως δεν είχαν έως τώρα– να θεσπίσουν εθνικά νομοθετικά μέτρα για το άνοιγμα της αγοράς των λιμενικών υπηρεσιών έξω από κάθε πλαίσιο κανόνων. Συγκαταλέγομαι σε εκείνους που κατέβαλαν σκληρές προσπάθειες και παραμένω πεπεισμένος ότι η άδεια θα έπρεπε να είναι υποχρεωτική. Αυτό δεν κατορθώσαμε να το πετύχουμε· επιτυγχάνουμε όμως μια οδηγία που αναφέρεται στην επικουρικότητα και σε όσα θα μπορούσαν να είχαν πράξει τα κράτη και θέτει κριτήρια αναφοράς για τις άδειες τα οποία προστατεύουν πλήρως τους κοινωνικούς κανόνες, τους κανόνες ασφαλείας και το περιβάλλον. Ασφαλώς αυτό αληθεύει εάν το εκάστοτε κράτος αποφασίσει να καταστήσει υποχρεωτική την άδεια. Χωρίς όμως την οδηγία θα είχαμε μια πολύ χειρότερη Άγρια Δύση.
<P>
Γνωρίζουμε όλοι ποια ήταν η αρχική πρόταση και ποιες ήταν οι εργασίες. Γνωρίζουμε τα όρια που ετέθησαν για την αυτοεξυπηρέτηση, τους κανόνες που καταργήσαμε, εκείνους δηλαδή που επέτρεπαν ένα είδος Άγριας Δύσης χωρίς κανένα ρυθμιστικό πλαίσιο για τους νέους λιμένες, για τα νέα τμήματα των λιμένων και για τα τμήματα των λιμένων που δεν είναι ανοικτά στις εμπορικές υπηρεσίες. Για παράδειγμα, αυτοί είναι οι λόγοι για τους οποίους όλες οι συνδικαλιστικές οργανώσεις των εργαζομένων της χώρας μου, της Ιταλίας –CGL, CISL, UIL– μας ζητούν να εγκρίνουμε το κείμενο συμβιβασμού. Δεν βαδίζουμε από τον παράδεισο στο καθαρτήριο. Σε σχέση με όσα θα μπορούσαν να πράξουν τα επιμέρους κράτη, έχω την αίσθηση ότι δεν κατακτήσαμε ακόμη τον παράδεισο, αλλά πιθανώς να ανεβήκαμε στο καθαρτήριο από την κόλαση. 
<SPEAKER ID="168" LANGUAGE="EN" NAME="De Rossa (PSE )." AFFILIATION="">
<P>
Το βασικό σημείο στο υπό συζήτηση θέμα είναι η αυτοεξυπηρέτηση στους κοινοτικούς λιμένες. Επειδή κατάγομαι από ένα νησιωτικό κράτος μέλος, το οποίο εξάγει το 90% της παραγωγής του, ανησυχώ ιδιαίτερα διότι από την παρούσα οδηγία απουσιάζει η υποχρεωτική χορήγηση αδείας. Πρέπει να είναι οδυνηρό για τον κ. Επίτροπο και για την κ. Jarzembowski να διαπιστώνουν τόσο εκτεταμένη αντίθεση στην παρούσα πρόταση όσο η σημερινή. Εντούτοις, πρέπει να αποσύρουν την πρόταση, να επιστρέψουν στο στάδιο του αρχικού σχεδιασμού και να εξασφαλίσουν την υποχρεωτική αυτοεξυπηρέτηση, η οποία θα προβλέπει την προηγούμενη έκδοση άδειας και θα περιλαμβάνει κριτήρια σχετικά με την απασχόληση, τις κοινωνικές πτυχές, τα επαγγελματικά προσόντα και την προστασία του περιβάλλοντος. Το αντίθετο δεν μπορεί να γίνει δεκτό. Ως εκ τούτου, σας καλώ να επιδείξετε κοινή λογική και να ξαναρχίσετε την εργασία από το μηδέν. 
<SPEAKER ID="169" LANGUAGE="NL" NAME="Smet (PPE-DE )." AFFILIATION="(Χειροκροτήματα)">
<SPEAKER ID="170" LANGUAGE="ES" NAME="De Palacio," AFFILIATION="Αντιπρόεδρος της Επιτροπής">
<P>
Τι είναι τόσο ανησυχητικό στο Βέλγιο; Έχει τη νομοθεσία που άφησε η προηγούμενη βελγίδα υπουργός αναφορικά με τους λιμένες. Δεν πρόκειται να χρειαστεί να την αλλάξουν. Ίσως να χρειαστεί να κάνουν κάποιες τροποποιήσεις. Και θα πρέπει να δικαιολογήσουν γιατί εκτελείται η πλοήγηση με αυτοεξυπηρέτηση. Οι λόγοι για τους οποίους μπορεί να περιορίζεται η αυτοεξυπηρέτηση είναι “λόγοι ασφαλείας ή απαιτήσεις που απορρέουν από περιβαλλοντικούς κανόνες” (άρθρο 10), μεταξύ άλλων.
<P>
Επιπλέον, το άρθρο 16 ορίζει ότι “οι διατάξεις της παρούσας οδηγίας δεν επηρεάζουν με κανένα τρόπο τους εθνικούς κανόνες σε θέματα κατάρτισης και επαγγελματικών προσόντων, θέματα απασχόλησης και κοινωνικά ζητήματα εφόσον είναι συμβατές με την κοινοτική νομοθεσία”.
<P>
Πώς πρόκειται αλήθεια να αναπτύξουμε περισσότερη ακτοπλοΐα στην Ευρωπαϊκή Ένωση αν δεν βελτιώσουμε την απόδοση και την αποτελεσματικότητα των τωρινών λιμενικών υπηρεσιών μας; Κυρίες και κύριοι, έχουμε ένα αδιέξοδο εδώ που μας εμποδίζει να προχωρήσουμε περισσότερο και χρειαζόμαστε αυτή την ακτοπλοΐα. Τα επόμενα δέκα χρόνια χρειαζόμαστε η ευρωπαϊκή ακτοπλοΐα να αυξήσει τη χωρητικότητά της τουλάχιστον κατά ένα 40% διότι οτιδήποτε δεν θα διακινείται από τη θάλασσα θα διακινείται οδικώς. Χρειαζόμαστε επίσης να αυξηθεί και ο σιδηρόδρομος κατά 40%, αλλά η ακτοπλοΐα πρέπει να αυξηθεί τουλάχιστον 40%, ίσως και λιγάκι περισσότερο, προκειμένου να αποσυμφορήσει τους αυτοκινητόδρομους.
<SPEAKER ID="171" LANGUAGE="" NAME="" AFFILIATION="Αντιπροέδρου">
<P>
 Η συζήτηση έληξε.Η ψηφοφορία θα διεξαχθεί την Πέμπτη στις 11.30. 
<SPEAKER ID="172" LANGUAGE="" NAME="Πρόεδρος." AFFILIATION="Πρώτο Μέρος">
<P>
   Η ημερήσια διάταξη προβλέπει την Ώρα των Ερωτήσεων προς την Επιτροπή (B5-0414/2003).
<SPEAKER ID="173" LANGUAGE="" NAME="Πρόεδρος." AFFILIATION="">
<P>
Είναι η Επιτροπή βέβαιη ότι ο διεθνής κώδικας για τα πλοία και τις λιμενικές εγκαταστάσεις (ISPS) του 2002 θα εφαρμοστεί εντός της ΕΕ εγκαίρως (1 Ιουλίου 2004) και ότι όλα τα δικαιοδοτικά συστήματα εκτός ΕΕ, και ιδίως αυτά των χωρών με σημαία ευκαιρίας, θα είναι σε θέση να εφαρμόσουν τις διατάξεις του; 
<SPEAKER ID="174" LANGUAGE="DA" NAME="Nielson," AFFILIATION="Επιτροπή">
<P>
   . – Κύριε Πρόεδρε, στις 12 Δεκεμβρίου 2002, η διπλωματική διάσκεψη του Διεθνούς Ναυτιλιακού Οργανισμού (ΔΝΟ) ενέκρινε ένα νέο κεφάλαιο XI-2, σχετικά με ειδικά μέτρα για την προώθηση της ασφάλειας στη θάλασσα, στο πλαίσιο της σύμβασης SOLAS (ασφάλεια της ανθρώπινης ζωής στη θάλασσα) του ΔΝΟ, μαζί με έναν νέο κώδικα με τίτλο “Διεθνής κώδικας για τα πλοία και τις λιμενικές εγκαταστάσεις” (ISPS), ο οποίος φαίνεται να είναι θεμελιώδους σημασίας για τη θέσπιση ενός παγκοσμίου συστήματος για την ασφάλεια στη θάλασσα.
<P>
Στις 2 Μαΐου 2003, η Επιτροπή υπέβαλε στο Ευρωπαϊκό Κοινοβούλιο και το Συμβούλιο ένα σχέδιο κανονισμού για τη βελτίωση της ασφάλειας στα πλοία και στις λιμενικές εγκαταστάσεις. Στόχος αυτού του σχεδίου είναι να εντάξει αυτά τα νέα όργανα στο κοινοτικό δίκαιο, μαζί με τις αναγκαίες ερμηνευτικές διατάξεις.
<P>
Στις 9 Οκτωβρίου 2003, το Συμβούλιο (Μεταφορές) ενέκρινε ομόφωνα μια γενική θεώρηση του εν λόγω σχεδίου. Το Ευρωπαϊκό Κοινοβούλιο θα απόσχει από την ψήφισή του κατά την πρώτη ανάγνωση στις 19 Νοεμβρίου 2003.
<P>
Ενόψει της προφανούς προόδου που έχει συντελεστεί από τα εν λόγω δύο όργανα, η Επιτροπή ευελπιστεί ότι το έγγραφο θα εγκριθεί το ταχύτερο δυνατόν έτσι ώστε τα κράτη μέλη να έχουν τη δυνατότητα –όχι αργότερα από την 1η Ιουλίου 2004– να εκπληρώσουν τις διεθνείς υποχρεώσεις τις οποίες έχουν αναλάβει στο πλαίσιο του ΔΝΟ.
<P>
Η 1η Ιουλίου 2004 είναι επίσης η προθεσμία για τα σκάφη που φέρουν σημαίες εκτός των κρατών μελών της ΕΕ. Ο ΔΝΟ δεν έχει καμία πρόθεση να προσφέρει παράταση της προθεσμίας για την εφαρμογή αυτών των μέτρων. Όπως και οι αρχές των Ηνωμένων Πολιτειών, η Επιτροπή συμφωνεί με αυτήν την ανάλυση. Επομένως, σύμφωνα με τις συναφείς διατάξεις του κώδικα ISPS, θα μπορεί να απαγορεύεται η πρόσβαση σε οποιονδήποτε λιμένα κράτους μέλους του ΔΝΟ σε κάθε πλοίο που, μετά την 1η Ιουλίου 2004, δεν θα συμμορφώνεται με τους κανονισμούς ασφαλείας που καθορίζονται σε αυτά τα διεθνή κείμενα. 
<SPEAKER ID="175" LANGUAGE="EN" NAME="Purvis (PPE-DE )." AFFILIATION="">
<P>
   – Κύριε Nielson, το θέμα αυτό συζητήθηκε επί μακρόν σήμερα το πρωί. Οφείλετε να δεχτείτε ότι το διάστημα που μεσολαβεί από σήμερα μέχρι την 1η Ιουλίου 2004, μέσα στο οποίο όλα τα πλοία και οι λιμένες πρέπει να συμμορφωθούν στις απαιτήσεις που θέτει ο διεθνής κώδικας για τα πλοία και τις λιμενικές εγκαταστάσεις (ISPS), είναι πολύ μικρό, ιδίως σε συνδυασμό με την ανυπαρξία, επί του παρόντος, πλήρους σαφήνειας. Ο οικονομικός κίνδυνος για τις επιχειρήσεις που δεν μπορούν να συμμορφωθούν με τον κώδικα είναι τεράστιος. Τι θα συμβεί με τις μη ευρωπαϊκές σημαίες; Ακόμα και αν τα κράτη μέλη συμμορφωθούν, δεν είναι υπαρκτός ο κίνδυνος πολλά άλλα πλοία να μην έχουν συμμορφωθεί ως τότε και, συνεπώς, να μην επιτρέπεται η είσοδός τους στους κοινοτικούς λιμένες; Προσπάθησε άραγε η Επιτροπή να διενεργήσει αξιολόγηση των επιπτώσεων για το ευρωπαϊκό, ή ακόμα και για το διεθνές, εμπόριο, αν δεν επιτευχθεί πλήρης συμμόρφωση μέχρι την 1η Ιουλίου 2004; 
<SPEAKER ID="176" LANGUAGE="EN" NAME="Nielson," AFFILIATION="Επιτροπή.">
<SPEAKER ID="177" LANGUAGE="" NAME="Πρόεδρος." AFFILIATION="">
<P>
Στα πλαίσια της στρατηγικής της ενιαίας αγοράς ως το 2006 και της Πράσινης Βίβλου για την παροχή υπηρεσιών κοινής ωφελείας η Επιτροπή σχεδιάζει μια ευρεία ελευθέρωση του τομέα των δημοσίων υπηρεσιών.
<SPEAKER ID="178" LANGUAGE="EN" NAME="Nielson," AFFILIATION="Επιτροπή">
<P>
     Όπως προαναγγέλθηκε στη στρατηγική για την εσωτερική αγορά: Προτεραιότητες για την περίοδο 2003-2006, η Επιτροπή αναλύει επί του παρόντος κατά πόσον υφίσταται περιθώριο για τη βελτίωση της αποτελεσματικότητας και της αποδοτικότητας του τομέα της υδροδότησης. Η ανάλυση αυτή επικεντρώνεται ιδίως στον τρόπο με τον οποίο πρέπει να εφαρμοστούν στον τομέα αυτόν οι ισχύοντες κανόνες για τον ανταγωνισμό και την εσωτερική αγορά. Η Επιτροπή δεν επιθυμεί στην παρούσα φάση να αποκλείσει καμία εναλλακτική επιλογή, συμπεριλαμβανομένης της δυνατότητας να ληφθούν περαιτέρω νομοθετικά μέτρα.
<SPEAKER ID="179" LANGUAGE="DE" NAME="Flemming (PPE-DE )." AFFILIATION="">
<SPEAKER ID="180" LANGUAGE="EN" NAME="Nielson," AFFILIATION="Επιτροπή">
<SPEAKER ID="181" LANGUAGE="" NAME="Πρόεδρος." AFFILIATION="Δεύτερο Μέρος">
<SPEAKER ID="182" LANGUAGE="EN" NAME="Vitorino," AFFILIATION="Επιτροπή">
<P>
     Η Επιτροπή συμμερίζεται από καιρό την άποψη ότι παρίσταται επείγουσα ανάγκη να διερευνηθούν τρόποι ταχείας πρόσβασης των προσφύγων σε προστασία, χωρίς να βρίσκονται στο έλεος κυκλωμάτων λαθρομετανάστευσης ή παράνομης διακίνησης. Για τον λόγο αυτόν, αναθέσαμε, στο πλαίσιο του κοινού ευρωπαϊκού συστήματος ασύλου, την εκπόνηση μελέτης σχετικά με τη δυνατότητα να διεκπεραιώνονται οι αιτήσεις ασύλου εκτός Ευρωπαϊκής Ένωσης, η οποία δημοσιεύτηκε τον Δεκέμβριο του 2002.
<P>
Έκτοτε, η Επιτροπή σημείωσε, στις δηλώσεις της τον Μάρτιο και τον Ιούνιο του 2003, ότι χρειάζεται να ενισχυθούν οι δυνατότητες προστασίας στην περιοχή προέλευσης και οι αιτήσεις παροχής προστασίας να αντιμετωπίζονται σε στενή σχέση με τις ανάγκες. Κάτι τέτοιο ενδέχεται να σημαίνει ότι η πρόσβαση στην Ευρωπαϊκή Ένωση πρέπει να ρυθμιστεί, δημιουργώντας σχέδια προστατευμένης εισόδου και προγράμματα επανεγκατάστασης. Τα μέτρα αυτά θα μπορούσαν, επίσης, να διευκολύνουν την άφιξη στην Ευρωπαϊκή Ένωση με μεγαλύτερη τάξη.
<P>
Έως τον Ιούνιο του 2004, θα παρουσιάσουμε μια ολοκληρωμένη έκθεση, με την οποία θα προτείνουμε τα μέτρα που πρέπει να ληφθούν. Εν τω μεταξύ, η τρέχουσα Προεδρία φιλοξένησε στη Ρώμη στις 13 και 14 Οκτωβρίου, σεμινάριο εμπειρογνωμόνων το οποίο εξέτασε περαιτέρω την εντολή του Συμβουλίου, εστιάζοντας ιδιαίτερα στην επανεγκατάσταση και στις διαδικασίες προστατευμένης εισόδου. Τα πλεονεκτήματα και τα μειονεκτήματα των μεθόδων υλοποίησης της προστασίας που συζητήθηκαν στο σεμινάριο θα εξεταστούν περαιτέρω στην έκθεση, την οποία ζήτησε το Συμβούλιο της Θεσσαλονίκης, όπως προανέφερα.
<SPEAKER ID="183" LANGUAGE="SV" NAME="Hedkvist Petersen (PSE )." AFFILIATION="">
<P>
Στην πρόταση που έχει υποβληθεί από τον ερευνητή Gregor Noll περιλαμβάνεται μια μέθοδος σε σχέση με την οποία έχω υποβάλει την ερώτησή μου. Είναι μια πρόταση την οποία θεωρώ ότι αξίζει πραγματικά να εξετάσουμε. Θα ήθελα να ρωτήσω τον κ. Επίτροπο ποια πλεονεκτήματα και μειονεκτήματα θεωρεί ότι παρουσιάζει η πρόταση του ερευνητή, του κ. Gregor Noll, ότι πρέπει να ζητείται άσυλο στις πρεσβείες των χωρών της ΕΕ ανά τον κόσμο. Θα ήταν ενδιαφέρον να ακούσουμε την απάντησή σας σε αυτό το ερώτημα. 
<SPEAKER ID="184" LANGUAGE="EN" NAME="Vitorino," AFFILIATION="Επιτροπή">
<P>
Τα σχέδια επανεγκατάστασης εφαρμόζονται ήδη σε τουλάχιστον πέντε κράτη μέλη. Μελετάμε επί του παρόντος την εμπειρία που αποκτήθηκε στον τομέα αυτόν, ώστε να εντοπίσουμε τα σχετικά πλεονεκτήματα και μειονεκτήματα, προκειμένου να εκπονήσουμε πρόταση που να επιτρέπει σε όλα τα κράτη μέλη να κάνουν χρήση του ιδίου συστήματος. Επ’ αυτού, ελπίζω ότι θα είμαι σε θέση να παρουσιάσω συγκεκριμένες προτάσεις στην έκθεση που θα παρουσιαστεί τον Ιούνιο του 2004. 
<SPEAKER ID="185" LANGUAGE="" NAME="" AFFILIATION="Ερωτήσεις προς τον κ. Monti">
<SPEAKER ID="186" LANGUAGE="" NAME="Πρόεδρος." AFFILIATION="Ερωτήσεις προς τον κ. Nielson">
<P>
Έχει η Επιτροπή υπόψη της τις βαθιές ανησυχίες που εκφράζονται στους κόλπους της βιομηχανίας διαμαντιών σχετικά με το νέο σύστημα διανομής της εταιρείας De Beers το οποίο φέρει την ονομασία “Προμηθευτής Επιλογής”; Συμφωνεί ότι το σύστημα αυτό βρίσκεται στην αποκλειστική διακριτική ευχέρεια της εταιρείας De Beers και βασίζεται σε αδιαφανή και υποκειμενικά κριτήρια; Έχει η Επιτροπή υπόψη της ότι στο πλαίσιο του εν λόγω συστήματος έχει παραγκωνισθεί μέχρι σήμερα το ένα τρίτο των βασικών πελατών της εταιρείας De Beers, με αποτέλεσμα να μειωθεί ο αριθμός των προσώπων που διακινούν τα διαμάντια και να περιοριστεί ο ανταγωνισμός και η προσφορά γενικότερα;
<P>
Εμμένει η Επιτροπή στη δήλωσή της 16ης Ιανουαρίου 2003, με την οποία επέτρεψε την προσωρινή εφαρμογή του νέου συστήματος και στο πλαίσιο της οποίας δήλωσε κατηγορηματικά ότι, “λόγω των συνεχιζόμενων ανησυχιών ότι το σύστημα αυτό θα μπορούσε να χρησιμοποιηθεί τεχνητά για τη μείωση της προσφοράς των διαμαντιών υψηλής ποιότητας κυρίως και θεωρώντας ότι δεν έχει ακόμη πραγματοποιηθεί η υλοποίηση του συστήματος "προμηθευτή επιλογής"; η Επιτροπή θα παρακολουθεί στενά την αγορά...θα επιδιώξει επίσης να εξασφαλίσει ότι το σύστημα δεν οδηγεί σε περιορισμό της προμήθειας επαρκών ποσοτήτων ακατέργαστων διαμαντιών σε εμπόρους” και ότι “διατηρεί το δικαίωμα να ανοίξει εκ νέου την υπόθεση σε περίπτωση που τυχόν αλλαγές της πραγματικής ή νομικής κατάστασης όσον αφορά οποιαδήποτε ουσιώδη πτυχή των συμφωνιών μεταβάλουν τη σημερινή της άποψη”;
<SPEAKER ID="187" LANGUAGE="IT" NAME="Monti," AFFILIATION="Επιτροπή">
<P>
   . – Στις 16 Ιανουαρίου 2003 η Επιτροπή ανακοίνωσε την έγκριση του συστήματος διανομής της “De Beers” με την επωνυμία “προμηθευτής επιλογής”. Η άδεια αυτή χορηγήθηκε μετά τις τροποποιήσεις που επέφερε η “De Beers” στο αρχικό σύστημα “προμηθευτής επιλογής” το οποίο κοινοποιήθηκε στην Επιτροπή. Μια σύνοψη του τροποποιημένου “προμηθευτής επιλογής” δημοσιεύθηκε τον Νοέμβριο του 2002 στην Επίσημη Εφημερίδα και οι ενδιαφερόμενοι είχαν κληθεί να καταθέσουν τις παρατηρήσεις τους. Όπως υπογράμμισε ο κ. Corbett, η Επιτροπή, εγκρίνοντας το σύστημα “προμηθευτής επιλογής”, δεσμεύθηκε να εποπτεύει την αγορά και επιφυλάχθηκε του δικαιώματος να ανοίξει και πάλι τον φάκελο εάν η εξέλιξη των στοιχείων που αφορούν από πλευράς δικαίου και ουσίας μια ουσιαστική πτυχή των συμφωνιών την οδηγούσε σε αλλαγή της θέσεώς της.
<P>
Η Επιτροπή προτίθεται να τηρήσει πλήρως τη δέσμευσή της. Κατά συνέπεια, θα εξακολουθήσει να εποπτεύει την εφαρμογή του συστήματος “προμηθευτής επιλογής” εκ μέρους της “De Beers” με σκοπό να ελέγχει εάν τηρούνται οι κοινοτικοί κανόνες σε θέματα ανταγωνισμού. Στο πλαίσιο αυτό, η Επιτροπή θα εξετάσει προσεκτικά τις θέσεις οποιασδήποτε επιχείρησης υποστηρίζει ότι παραβιάσθηκαν αυτοί οι κανόνες και κατά συνέπεια εθίγησαν τα συμφέροντά της.
<P>
Αν και η Επιτροπή έχει λάβει σημαντικό αριθμό πληροφοριών σχετικά με την πρακτική εφαρμογή του συστήματος “προμηθευτής επιλογής”, δεν διαθέτει ακόμη όλα τα σχετικά στοιχεία. Για τον σκοπό αυτόν προτίθεται να χρησιμοποιήσει τις εξουσίες που της αναθέτει ο κανονισμός σχετικά με την εφαρμογή των άρθρων 81 και 82 της Συνθήκης, ώστε να συγκεντρώσει τις πληροφορίες που θα της επιτρέψουν να λάβει θέση επί του θέματος με πλήρη επίγνωση της κατάστασης. Συνεπώς, τις προσεχείς εβδομάδες θα αποσταλούν αιτήματα πληροφοριών. Μετά την εξέταση των πληροφοριών που θα συγκεντρωθούν με αυτόν τον τρόπο, η Επιτροπή θα αποφασίσει πώς θα ενεργήσει στη συνέχεια με τον εν λόγω φάκελο. 
<SPEAKER ID="188" LANGUAGE="EN" NAME="Corbett (PSE )." AFFILIATION="">
<P>
   – Μολονότι ευχαριστώ τον Επίτροπο για την απάντησή του, θα μπορούσε ίσως να μας πει πόσες επίσημες καταγγελίες έχει λάβει τις τελευταίες εβδομάδες από τον κλάδο των διαμαντιών σχετικά με τον προμηθευτή Trisystem; Εκφράζω την ικανοποίησή μου για το γεγονός ότι θα εξετάσει λεπτομερώς το θέμα αυτό και θα συγκεντρώσει όλες τις σχετικές πληροφορίες.
<P>
Θα καλούσα τον Επίτροπο να λάβει επίσης υπόψη του τις παρατηρήσεις που διετύπωσε ο πρόεδρος της ίδιας της εταιρείας De Beers, κ. Oppenheimer, σε πρόσφατο λόγο που εκφώνησε στο συνέδριο αποφοίτων της Σχολής Διοίκησης Επιχειρήσεων του Πανεπιστημίου του Harvard στο Κέιπ Τάουν. Παραθέτω τα λόγια του κ. Oppenheimer: “δεν υποκρινόμαστε ότι δεν επιδιώκουμε να κατευθύνουμε την αγορά, να ελέγξουμε την προσφορά διαμαντιών, να καθορίσουμε τις τιμές και να ενεργήσουμε σε συντονισμό με τους εταίρους μας”. Επισημαίνω στον Επίτροπο το αξιοσημείωτο της παραδοχής αυτής. Έγινε τον Μάρτιο του 1999, πριν από την είσοδο στην αγορά του προμηθευτή της Trisystem. Καλώ τον Επίτροπο να λάβει υπόψη του αυτή την παραδοχή, καθώς διερευνά το πιο γνωστό μονοπώλιο που υφίσταται ακόμα στον κόσμο, το οποίο η Επιτροπή δεν έχει ακόμα διερευνήσει κάνοντας χρήση των εξουσιών που διαθέτει σε θέματα ανταγωνισμού. 
<SPEAKER ID="189" LANGUAGE="IT" NAME="Monti," AFFILIATION="Επιτροπή">
<P>
   . – Όσον αφορά την τελευταία παρατήρηση του κ. Corbett, επιτρέψτε μου να επιστήσω την προσοχή σας στο γεγονός ότι η Επιτροπή, και ιδίως αυτή η Ευρωπαϊκή Επιτροπή, άρχισε να παρακολουθεί με ενδιαφέρον αυτά τα θέματα.
<P>
Όσον αφορά το ερώτημα σχετικά με τις διαμαρτυρίες, μπορώ να πω ότι πράγματι η Επιτροπή δέχθηκε διαμαρτυρίες σχετικά με το σύστημα “προμηθευτής επιλογής”, τις οποίες θα εξετάσει σύμφωνα με τις συνήθεις διαδικασίες που ακολουθεί στο πλαίσιο της εφαρμογής των άρθρων 81 και 82 της Συνθήκης. Σχετικά με τον αριθμό των διαμαρτυριών, καθώς και την προέλευσή τους, κύριε Corbett, η Επιτροπή θεωρεί ασφαλώς ότι οι αρχές της ορθής διοικητικής διαχείρισης της επιβάλλουν την τήρηση του απορρήτου όσον αφορά τον αριθμό και την προέλευσή τους. Εάν βεβαίως μια επιχείρηση που προβαίνει σε διαμαρτυρία προς την Επιτροπή θεωρεί σκόπιμο να το δημοσιοποιήσει, είναι απόλυτα ελεύθερη να το πράξει. 
<SPEAKER ID="190" LANGUAGE="" NAME="" AFFILIATION="">
<P>
 Δεδομένου ότι ο συντάκτης της απουσιάζει, η ερώτηση αριθ. 37 καθίσταται άκυρη.
<P>
Ερώτηση αριθ. 38 του κ. Claude Moraes (H-0660/03):
<SPEAKER ID="191" LANGUAGE="EN" NAME="Nielson," AFFILIATION="Επιτροπή">
<P>
     Καθώς γνωρίζει το Κοινοβούλιο, η ανακοίνωση που εξέδωσε η Επιτροπή την 1η Οκτωβρίου 2003 πρότεινε τη δέσμευση 200 εκατομμυρίων ευρώ από τον προϋπολογισμό της Ευρωπαϊκής Ένωσης για την παροχή βοήθειας στην ανοικοδόμηση του Ιράκ τα έτη 2003 και 2004. Βρίσκομαι στην ευχάριστη θέση να δηλώσω ότι, με τη βοήθεια του Κοινοβουλίου, η υπόσχεση αυτή εξαγγέλθηκε στη διάσκεψη των δωρητών που έγινε στη Μαδρίτη στις 24 Οκτωβρίου 2003.
<P>
Μία επιτυχημένη διάσκεψη, στην οποία συγκεντρώθηκαν 33 και πλέον εκατομμύρια δολάρια από περισσότερες από 70 χώρες, ήταν μόνο το πρώτο βήμα προς την κατεύθυνση της ανοικοδόμησης. Σας υπενθυμίζω ότι η δήλωση της Επιτροπής καθόριζε τέσσερα στοιχεία, τα οποία έχουν ουσιώδη σημασία για την επιτυχία της διαδικασίας ανοικοδόμησης: βελτιωμένη ασφάλεια, μέτρα για την πολιτική μετάβαση σε μια ιρακινή κυβέρνηση, δημιουργία πολυμερούς κάλυψης για την ανοικοδόμηση και συνεργασία εκ μέρους των χωρών που συνορεύουν με το Ιράκ.
<P>
Έχουμε θέσει δύο στόχους για το 2003: να συμβάλουμε στο να ξεπεραστεί η μετάβαση από την ανθρωπιστική φάση στην ανοικοδόμηση και να στηρίξουμε τον ΟΗΕ στην εκπλήρωση της εντολής που του έχει ανατεθεί βάσει των ψηφισμάτων 1483 και 1511 του Συμβουλίου Ασφαλείας. Τα 40 εκατομμύρια ευρώ που υποσχεθήκαμε για το 2003 αποσκοπούν, επομένως, να επιτρέψουν την όσο το δυνατόν ταχύτερη ροή οικονομικής βοήθειας για τη στήριξη του Ιράκ μέσω του ΟΗΕ και των εξειδικευμένων οργανισμών του.
<P>
Μπορώ να γνωστοποιήσω ότι, συνεχίζοντας το έργο που έχει πραγματοποιηθεί έως σήμερα από το πρόγραμμα ECHO, έχει τεθεί κατά μέρος ένα πρώτο πακέτο 29 εκατομμυρίων ευρώ ειδικά για το έργο που επιτελεί ο ΟΗΕ στους τομείς ύδρευσης και αποχέτευσης, υγείας, εκπαίδευσης, απασχόλησης και δημιουργίας εισοδήματος – σε όλους, δηλαδή, τους τομείς, στους οποίους δραστηριοποιείται ο ΟΗΕ και στους οποίους εργάζονται ακόμα τα 4 000 μέλη του προσωπικού του που βρίσκονται επιτόπου. Το ποσό αυτό θα είναι κατά πάσα πιθανότητα έτοιμο να καταβληθεί στον ΟΗΕ στις αρχές Δεκεμβρίου 2003. 11 επιπλέον εκατομμύρια ευρώ θα δεσμευτούν μέχρι το τέλος του 2003 για τη στήριξη του έργου που επιτελεί ο ΟΗΕ στους τομείς της τοπικής και περιφερειακής διακυβέρνησης, της πολιτικής διοίκησης, της μεταρρύθμισης του νομικού και δικαστικού συστήματος, των μέσων ενημέρωσης και των δικαιωμάτων του ανθρώπου.
<P>
Επιπλέον, δεσμεύσαμε 2 εκατομμύρια ευρώ –από την οριζόντια γραμμή του προϋπολογισμού για τον καθαρισμό των ναρκοπεδίων– για να συμβάλουμε στην αντιμετώπιση του τεράστιου προβλήματος που αποτελούν για το Ιράκ οι νάρκες ξηράς και τα πυρομαχικά που δεν εξερράγησαν.
<P>
Εντός του 2004, θα συσταθεί το Διεθνές Ταμείο Ανοικοδόμησης, το οποίο προτάθηκε από την Παγκόσμια Τράπεζα και τον ΟΗΕ στη Μαδρίτη. Αναμένουμε, ως εκ τούτου, να διοχετεύσουμε μέσω του φορέα αυτού τη μερίδα του λέοντος από τα 160 εκατομμύρια ευρώ που υποσχεθήκαμε, για να παράσχουμε στήριξη σε τομείς, όπως τα δίκτυα κοινωνικής ασφάλειας, η δημιουργία θεσμών και υποδομής, η μακροοικονομική διαχείριση, η ενίσχυση της ιρακινής κοινωνίας των πολιτών και η προστασία και προώθηση των δικαιωμάτων του ανθρώπου και της δημοκρατίας.
<SPEAKER ID="192" LANGUAGE="EN" NAME="Moraes (PSE )." AFFILIATION="">
<SPEAKER ID="193" LANGUAGE="EN" NAME="Nielson," AFFILIATION="Επιτροπή">
<P>
   . – Πρώτον, από θετική σκοπιά, ο αυστηρός τρόπος που διαθέτουμε χρήματα σε διάφορες γεωγραφικές περιοχές σημαίνει ότι τα χρήματα δεν αφαιρούνται από κάπου αλλού, για να δοθούν στο Ιράκ. Τα 200 εκατομμύρια ευρώ είναι χρήματα που “αντλήθηκαν”, ας πούμε, από την περιοχή. Συνεπώς, δεν αφαιρούμε χρήματα από όσα μπορούμε και οφείλουμε να πράξουμε στην Αφρική, εξαιτίας όσων πράττουμε στο Ιράκ.
<P>
Όσον αφορά τη δεύτερη συμπληρωματική ερώτηση, μπορώ να αναφέρω ότι, από το σύνολο των 100 εκατομμυρίων ευρώ που προορίζονται για ανθρωπιστική βοήθεια στο Ιράκ, αναλάβαμε συγκεκριμένες δεσμεύσεις για 70 εκατομμύρια ευρώ και αναμένουμε ότι το μεγαλύτερο μέρος από τα υπόλοιπα χρήματα θα δεσμευτεί περί τα τέλη του έτους. Ως προς τις δαπάνες και τη χορήγηση της βοήθειας στην πράξη, καταφέραμε, παρόλες τις δυσκολίες, να ακολουθήσουμε πολύ πιστά το χρονοδιάγραμμα και τις προσδοκίες. Πρέπει να σημειωθεί ότι το ουσιαστικό έργο επιτελείται επιτόπου από Ιρακινούς, οι οποίοι εργάζονται για λογαριασμό μας ή για λογαριασμό των οργανισμών που χρησιμοποιούμε ως φορείς υλοποίησης. Είμαστε διαρκώς σε θέση να πράξουμε κάτι σημαντικό, αλλά διατηρούμε χαμηλούς τόνους για προφανείς λόγους ασφάλειας. Εντούτοις, εξετάζοντας την κατάσταση σε καθημερινή ή εβδομαδιαία βάση, η ανθρωπιστική προσπάθεια που έχει γίνει μέχρι σήμερα αποτελεί αξιοθαύμαστο επίτευγμα. 
<SPEAKER ID="194" LANGUAGE="PT" NAME="Nogueira Román (Verts/ALE )." AFFILIATION="">
<SPEAKER ID="195" LANGUAGE="EN" NAME="Nielson," AFFILIATION="Επιτροπή">
<SPEAKER ID="196" LANGUAGE="" NAME="Πρόεδρος." AFFILIATION="">
<P>
   Δεδομένου ότι αναφέρονται στο ίδιο θέμα, οι ερωτήσεις αριθ. 39 ως 45 θα εξεταστούν από κοινού. 
<SPEAKER ID="197" LANGUAGE="" NAME="" AFFILIATION="">
<P>
Κατά τη συζήτηση ολομελείας της 4ης Σεπτεμβρίου 2003 σχετικά με την “Εφαρμογή συμφωνίας σύνδεσης ΕΕ-Ισραήλ”, η Επιτροπή ρωτήθηκε γιατί δεν ενημέρωσε τα κράτη μέλη ότι ο ορισμός της εδαφικότητας που χρησιμοποιεί το Ισραήλ για να καθορίσει την προέλευση όλων των εξαγωγών του, στο πλαίσιο της συγκεκριμένης συμφωνίας είναι παράνομος. Ο Επίτροπος Nielson απάντησε ότι η Επιτροπή ήδη έκανε ό,τι έπρεπε όταν δημοσίευσε μια ανακοίνωση προς τους εισαγωγείς τον Νοέμβριο του 2001. Σε αυτή την ανακοίνωση η Επιτροπή επιβεβαίωνε ότι “το Ισραήλ εκδίδει αποδεικτικά καταγωγής για προϊόντα που προέρχονται από περιοχές που τέθηκαν υπό τη διοίκηση του Ισραήλ από το 1967 και μετά”.
<P>
Θεωρεί η Επιτροπή ότι η ανακοίνωση προς τους εισαγωγείς το Νοέμβριο του 2001, οι πληροφορίες που διαθέτουν τα κράτη μέλη σχετικά με προϊόντα και επιχειρήσεις που προέρχονται από ζώνες εποικισμού, καθώς και οι διατάξεις του άρθρου 32 της συμφωνίας σύνδεσης, παρέχουν στα κράτη μέλη επαρκή νόμιμα και τεχνικά μέσα ώστε να αρνηθούν βάσιμα την παραχώρηση προτιμήσεων σε εισαγωγές προϊόντων από ζώνες εποικισμού και προϊόντων που περιέχουν μεγάλες ποσότητες συστατικών και υλικών που έχουν παραχθεί στις ζώνες αυτές, συμπεριλαμβανομένων προϊόντων που αναμειγνύονται με κατ’ ουσίαν ίδια προϊόντα προερχόμενα από το Ισραήλ;
<P>
Γνωρίζει η Επιτροπή ότι, πριν από την ειδοποίηση που δόθηκε στους εισαγωγείς το Νοέμβριο του 2001, τα κράτη μέλη δεν μπορούσαν να εισπράξουν δασμούς βασιζόμενα σε διαβεβαιώσεις των ισραηλινών τελωνειακών υπηρεσιών ότι τα εν λόγω προϊόντα κατασκευάζονταν στους νέους οικισμούς εποίκων και ότι, όπως επιμένει το Ισραήλ, τα συγκεκριμένα προϊόντα δικαιούνταν ευνοϊκή μεταχείριση; Έχει αποκλείσει αυτή η ειδοποίηση προς τους εισαγωγείς το ενδεχόμενο επανάληψης παρόμοιων φαινομένων;
<P>
Στη συζήτηση της ολομέλειας στις 4 Σεπτεμβρίου για την “εφαρμογή της Συμφωνίας Σύνδεσης ΕΚ-Ισραήλ” η Επιτροπή ερωτήθηκε γιατί δεν γνωστοποίησε στα κράτη μέλη ότι είναι παράνομος ο ορισμός του Ισραήλ σχετικά με την εδαφικότητα. Ο Επίτροπος Nielsen απάντησε ότι η Επιτροπή το έχει ήδη πράξει σε ένα σημείωμα προς εισαγωγείς, το οποίο εκδόθηκε το Νοέμβριο του 2001.
<SPEAKER ID="198" LANGUAGE="EN" NAME="Nielson," AFFILIATION="Επιτροπή">
<P>
Σε ανακοίνωση που δημοσιεύτηκε στην Επίσημη Εφημερίδα των Ευρωπαϊκών Κοινοτήτων τον Νοέμβριο του 2001, η Επιτροπή ενημέρωσε τις τελωνειακές αρχές των κρατών μελών και τους ευρωπαίους εισαγωγείς ότι το Ισραήλ εκδίδει αποδεικτικά προτιμησιακής προέλευσης για προϊόντα προερχόμενα από περιοχές που τέθηκαν υπό ισραηλινή διοίκηση από το 1967 και μετά. Σε συνέχεια αυτής της ανακοίνωσης, οι τελωνειακές αρχές των κρατών μελών της ΕΕ ελέγχουν όλες τις εισαγωγές από το Ισραήλ, προκειμένου να εντοπίσουν τα αποδεικτικά προέλευσης που έχουν εκδοθεί παράνομα και να τα επιστρέψουν στο Ισραήλ, βάσει της διαδικασίας ελέγχου που προβλέπεται στο άρθρο 32 του τέταρτου πρωτοκόλλου της συμφωνίας σύνδεσης.
<P>
Οι ισραηλινές απαντήσεις, στο πλαίσιο αυτών των διαδικασιών ελέγχου, δεν κάνουν διαχωρισμό ανάμεσα στα προϊόντα που παράγονται στους οικισμούς εποίκων και σε εκείνα που παράγονται στο έδαφος του κράτους του Ισραήλ. Βάσει του άρθρου 32 του τέταρτου πρωτοκόλλου της συμφωνίας σύνδεσης, τα κράτη μέλη αρνούνται την προτιμησιακή μεταχείριση, αν δεν δοθεί απάντηση στο αίτημα ελέγχου εντός 10 μηνών, ή αν η απάντηση δεν παρέχει επαρκείς πληροφορίες, ώστε να καθοριστεί η γνησιότητα του σχετικού αποδεικτικού προέλευσης ή η πραγματική προέλευση των προϊόντων. Εναπόκειται στη δικαιοδοσία των εθνικών τελωνειακών αρχών να καθορίσουν, για κάθε συγκεκριμένο φορτίο εμπορευμάτων, αν, βάσει αυτών των διατάξεων, τα πραγματικά και νομικά στοιχεία δικαιολογούν προτιμησιακή δασμολογική μεταχείριση. Η άρνηση προτιμησιακής μεταχείρισης σημαίνει επιβολή τελωνειακού δασμού, ο οποίος πρέπει να καταβληθεί στις τελωνειακές αρχές των κρατών μελών που, βάσει του κοινοτικού δικαίου, είναι υπεύθυνες για την είσπραξη των τελωνειακών δασμών, οι οποίοι αποτελούν τους παραδοσιακούς ίδιους κοινοτικούς πόρους.
<SPEAKER ID="199" LANGUAGE="EN" NAME="Cushnahan (PPE-DE )." AFFILIATION="">
<SPEAKER ID="200" LANGUAGE="EN" NAME="Nielson," AFFILIATION="Επιτροπή">
<SPEAKER ID="201" LANGUAGE="EN" NAME="Sandbæk (EDD )." AFFILIATION="">
<SPEAKER ID="202" LANGUAGE="EN" NAME="Nielson," AFFILIATION="Επιτροπή">
<SPEAKER ID="203" LANGUAGE="IT" NAME="Morgantini (GUE/NGL )." AFFILIATION="">
<P>
   – Ουσιαστικά επανέρχομαι στην ερώτηση του κ. Cushnahan και της κ. Sandbæk. Ερώτησα μεταξύ άλλων την Επιτροπή εάν παρέχει πράγματι στα κράτη μέλη τα αναγκαία νομικά και τεχνικά μέσα για τον εντοπισμό των παράνομα εισαγόμενων εμπορευμάτων. Ευχαριστώ τον Επίτροπο για την υπόδειξη που μου έκανε σχετικά με την επόμενη ερώτηση, αν και θα ήταν ενδιαφέρον να μάθουμε ποιες είναι, για παράδειγμα, οι χώρες που, αντί να επιβάλλουν την τήρηση των συμφωνιών, εργάζονται ώστε να μην γίνονται σεβαστές οι συμφωνίες και τα συμφέροντα των ευρωπαίων πολιτών. 
<SPEAKER ID="204" LANGUAGE="EN" NAME="Nielson," AFFILIATION="Επιτροπή">
<SPEAKER ID="205" LANGUAGE="FR" NAME="Poos (PSE )." AFFILIATION="">
<P>
   – Κύριε Πρόεδρε, Επίτροπε Nielson, οι κανόνες προέλευσης είναι πολύ σαφείς· το πρόβλημα, όμως, είναι ότι δεν γίνονται σεβαστοί από το Ισραήλ. Εδώ και χρόνια, το Ισραήλ συνεχίζει να αντιμετωπίζει τους παράνομους εποικισμούς στα κατεχόμενα σαν να βρίσκονταν εντός της κανονικής του επικράτειας. Ήδη, όταν ο τότε Επίτροπος κ. Marin είχε αναλάβει τον χειρισμό αυτών των θεμάτων, το συζητούσαμε με τις ισραηλινές αρχές. Αυτό συνέβη προ εξαετίας και τίποτα δεν έχει αλλάξει.
<SPEAKER ID="206" LANGUAGE="EN" NAME="Nielson," AFFILIATION="Επιτροπή">
<SPEAKER ID="207" LANGUAGE="NL" NAME="Dhaene (Verts/ALE )." AFFILIATION="">
<SPEAKER ID="208" LANGUAGE="EN" NAME="Nielson," AFFILIATION="Επιτροπή">
<SPEAKER ID="209" LANGUAGE="NL" NAME="Boogerd-Quaak (ELDR )." AFFILIATION="">
<SPEAKER ID="210" LANGUAGE="EN" NAME="Nielson," AFFILIATION="Επιτροπή">
<SPEAKER ID="211" LANGUAGE="EN" NAME="Pronk (PPE-DE )." AFFILIATION="">
<SPEAKER ID="212" LANGUAGE="EN" NAME="Nielson," AFFILIATION="Επιτροπή">
<SPEAKER ID="213" LANGUAGE="" NAME="Πρόεδρος." AFFILIATION="">
<P>
Ποια μέτρα λαμβάνει η Επιτροπή για να αντιμετωπίσει το ζήτημα παραγραφής των χρεών των χωρών χαμηλού εισοδήματος; Λαμβάνοντας υπόψη ότι η Ιρλανδική Κυβέρνησης ενέκρινε την πλήρη παραγραφή των χρεών των φτωχότερων χωρών, αναγνωρίζοντας την ανάγκη συμπαράστασης προς χώρες που μαστίζονται από τον ιό του AIDS (HIV) και κάνοντας έκκληση για μεγαλύτερο βαθμό υπευθυνότητας σε θέματα ανθρώπινης ανάπτυξης κατά την αξιολόγηση του συνόλου των χρεών που δύναται να ξεπληρώσει μια χώρα, ποια είναι η άποψη της Επιτροπής για μια τέτοια πολιτική χρεών; Προβλέπεται η Επιτροπή να προβεί στη επίσημη λήψη μέτρων για την καθιέρωση ευρωπαϊκής πολιτικής παραγραφής των χρεών για χώρες χαμηλού εισοδήματος και εάν ναι, πότε μπορούμε να το αναμένουμε αυτό; 
<SPEAKER ID="214" LANGUAGE="EN" NAME="Nielson," AFFILIATION="Επιτροπή">
<P>
   . – Η Επιτροπή θεωρεί ότι η αντιμετώπιση του προβλήματος του χρέους των αναπτυσσόμενων χωρών συνιστά σημαντικό μέσο επίτευξης των στόχων της κοινοτικής πολιτικής αναπτυξιακής συνεργασίας. Η Κοινότητα συμμετέχει ενεργά στην πρωτοβουλία για τις υπερχρεωμένες φτωχές χώρες (ΥΦΧ) έχοντας δεσμεύσει μέχρι σήμερα περισσότερα από 1,6 εκατομμύρια ευρώ για τον σκοπό αυτόν: 800 εκατομμύρια ευρώ από ίδιες απαιτήσεις ως πιστωτής και 934 εκατομμύρια ευρώ ως δωρητής στο Ταμείο για τις ΥΦΧ.
<P>
Η Επιτροπή θα ήθελε, επίσης, να υπενθυμίσει ότι η συμμετοχή αυτή αντιπροσωπεύει μεγαλύτερο ποσοστό από το ελάχιστο που απαιτείται από την πρωτοβουλία για τις ΥΦΧ. Πράγματι, η Κοινότητα, ως δωρητής, συνεισφέρει τα μέγιστα στο Ταμείο για τις ΥΦΧ, καθώς της αντιστοιχεί το 25% των συνολικών του πόρων.
<P>
Πέραν και πλέον της αναμενόμενης συμμετοχής της ως πιστωτή, η Επιτροπή διέθεσε, επίσης, 60 εκατομμύρια ευρώ για την αποπληρωμή όλων των ειδικών δανείων των λιγότερο αναπτυγμένων χωρών ΑΚΕ, που θα παραμείνουν ανεξόφλητα, εφόσον οι χώρες αυτές επωφεληθούν από την πλήρη εφαρμογή των όρων της πρωτοβουλίας για τις ΥΦΧ.
<P>
Αξίζει, ακόμα, να σημειωθεί ότι τα κράτη μέλη της ΕΕ ανακοίνωσαν την πρόθεσή τους να διαγράψουν κατά 100% τα διμερή χρέη, πέραν των όρων της πρωτοβουλίας για τις ΥΦΧ. Αυτό σημαίνει ότι κάθε περαιτέρω διαγραφή του χρέους των ΥΦΧ θα αναφέρεται σε μεγάλο βαθμό σε διμερείς οργανισμούς, στους επίσημους δωρητές που δεν ανήκουν στη λέσχη των Παρισίων και στον ιδιωτικό τομέα.
<P>
Στην παρούσα χρονική στιγμή, είναι, επίσης, σαφές ότι η πρωτοβουλία για τις ΥΦΧ πρέπει να θεωρηθεί ως ένα πρώτο σημαντικό βήμα προς την κατεύθυνση της μακροπρόθεσμης βιωσιμότητας των χρεών και ότι δεν θα είναι επαρκής, ώστε να εξασφαλισθεί ότι οι χώρες δικαιούχοι θα εκπληρώσουν τους αναπτυξιακούς στόχους της Χιλιετίας, ιδίως στις χώρες που μαστίζονται από τον ιό του AIDS (HIV). Επιπλέον, οι δυσμενείς οικονομικές επιπτώσεις του ιού του AIDS (HIV) αναγνωρίζονται σήμερα πολύ σαφέστερα από ό,τι την εποχή που εκδηλώθηκε η πρωτοβουλία για τις ΥΦΧ, ενώ η Επιτροπή συμφωνεί ότι οφείλουμε να λάβουμε υπόψη τον ιό του AIDS (HIV), όταν συζητάμε για τη μακροπρόθεσμη βιωσιμότητα του χρέους.
<P>
Στο πλαίσιο του διαλόγου ΕΕ-Αφρικής, το θέμα του εξωτερικού χρέους της Αφρικής περιλαμβάνεται στην ημερήσια διάταξη από τη συνάντηση του Καΐρου και εξής. Η Επιτροπή παρακολουθεί ενεργά τις συζητήσεις που διεξάγονται μεταξύ των χωρών που έχουν τεθεί επικεφαλής (Γαλλία και Γερμανία) και των εκπροσώπων της Αφρικανικής Ένωσης. Στην τελευταία συνάντηση της υπουργικής τρόικας στο πλαίσιο του διαλόγου ΕΕ-Αφρικής, που πραγματοποιήθηκε στη Ρώμη στις 10 Νοεμβρίου, στην οποία παρέστην μαζί με τον υπουργό Εξωτερικών της Ιρλανδίας, συμφωνήθηκε ότι οι συζητήσεις και η αντίστοιχη έκθεση για το θέμα του εξωτερικού χρέους της Αφρικής πρέπει να προετοιμαστούν κατά προτεραιότητα και ότι η συνάντηση των εμπειρογνωμόνων στο πλαίσιο της διευρυμένης τρόικας πρέπει να γίνει εντός του πρώτου τριμήνου του επόμενου έτους.
<SPEAKER ID="215" LANGUAGE="EN" NAME="McKenna (Verts/ALE )." AFFILIATION="">
<P>
   – Η ιρλανδική κυβέρνηση είναι σήμερα η μοναδική κυβέρνηση εντός της ΕΕ που τάσσεται 100% υπέρ της διαγραφής του χρέους των φτωχότερων χωρών. Δυστυχώς, η κυβέρνηση αυτή δεν φαίνεται να είναι πολύ δραστήρια στην προώθηση αυτής της πολιτικής, αν και υιοθετήθηκε τον Ιούλιο του 2002.
<SPEAKER ID="216" LANGUAGE="EN" NAME="Nielson," AFFILIATION="Επιτροπή">
<P>
Ο τρόπος που αντιμετωπίζει το θέμα η Ιρλανδία είναι πολύ καλός. Παρόλα αυτά, οφείλω να πω ότι το 1995, όταν ήμουν υπουργός αναπτυξιακής συνεργασίας στη Δανία, ανακοινώσαμε κάτι παρόμοιο για τις λιγότερο αναπτυγμένες φτωχές χώρες. Η επιφύλαξή μου σχετικά με την επέκταση του πεδίου εφαρμογής της διαγραφής του χρέους στις χώρες μεσαίου εισοδήματος, για παράδειγμα, βασίζεται στη σκέψη ότι, σε μια τέτοια περίπτωση, θα αφαιρέσουμε χρήματα από τις λιγότερο αναπτυγμένες και τις φτωχές χώρες και θα τα δώσουμε σε χώρες που βρίσκονται σε σχετικά πολύ καλύτερη οικονομική κατάσταση. Δεν είναι τόσο εύκολο να γίνει κάτι τέτοιο στην πράξη. Αυτό που κάνει η Ιρλανδία είναι αξιέπαινο και ενδέχεται να εμπνεύσει άλλες χώρες να πράξουν κάτι παρόμοιο. Εντούτοις, η Επιτροπή δεν μπορεί να επιβάλει στα κράτη μέλη να το πράξουν. 
<SPEAKER ID="217" LANGUAGE="" NAME="Πρόεδρος." AFFILIATION="">
<SPEAKER ID="218" LANGUAGE="EN" NAME="Nielson," AFFILIATION="Επιτροπή">
<P>
   . – Στο πλαίσιο της Συμφωνίας του Κοτονού, η χρηστή διακυβέρνηση αναγνωρίζεται ως θεμελιώδες στοιχείο της εταιρικής σχέσης μεταξύ ΕΕ-χωρών ΑΚΕ και ως τομέας που πρέπει να στηριχθεί στο πλαίσιο της στρατηγικής μας για την αναπτυξιακή συνεργασία. Το συνολικό ποσό που προορίζεται στο 9ο Εθνικό Ενδεικτικό Πρόγραμμα του Ευρωπαϊκού Ταμείου Ανάπτυξης (ΕΤΑ) για τη στήριξη σχεδίων και προγραμμάτων στον τομέα της διακυβέρνησης αντιπροσωπεύει περί τα 640 εκατομμύρια ευρώ, ποσό το οποίο αντιστοιχεί σε 10% περίπου των συνολικών κονδυλίων που διατίθενται για τα εθνικά ενδεικτικά προγράμματα. Μέρος αυτών των κονδυλίων μπορεί να χρησιμοποιηθεί για την υλοποίηση σχεδίων τα οποία στοχεύουν στην ενίσχυση του δυναμικού των κοινοβουλίων των χωρών ΑΚΕ.
<P>
Έχει ήδη δεσμευθεί συνολικό ποσό 38,5 εκατομμυρίων ευρώ, στο πλαίσιο των υφιστάμενων προγραμμάτων διακυβέρνησης, για συγκεκριμένες υποστηρικτικές δράσεις στα κοινοβούλια των χωρών ΑΚΕ. Επιπρόσθετα, το τρέχον έτος έχει προγραμματιστεί η έγκριση δύο νέων προτάσεων χρηματοδότησης, που επικεντρώνονται στη στήριξη των κοινοβουλίων των χωρών ΑΚΕ: μία για τη Μαδαγασκάρη (1,9 εκατομμύρια ευρώ) και μία για τη Νότιο Αφρική (10 εκατομμύρια ευρώ).
<P>
Επιπλέον, τα διάφορα προγράμματα που έχουν σχεδιαστεί για την ενίσχυση των ικανοτήτων εμπορικής διαπραγμάτευσης των χωρών ΑΚΕ, συμπεριλαμβανομένων των συνεχιζόμενων διευκολύνσεων 10 και 20 εκατομμυρίων ευρώ για όλες τις χώρες ΑΚΕ για τις διαπραγματεύσεις με τον Παγκόσμιο Οργανισμό Εμπορίου και για διαπραγματεύσεις οικονομικών συμφωνιών, σχετίζονται, επίσης, με την προώθηση της κατάρτισης και της ευαισθητοποίησης αναφορικά με τον ρόλο που διαδραματίζουν τα κοινοβούλια στα θέματα αυτά.
<P>
Το χρηματοδοτικό πρωτόκολλο του 9ου ΕΤΑ διαθέτει 4 εκατομμύρια ευρώ, για να προσφέρει τη δυνατότητα στους βουλευτές των χωρών ΑΚΕ να συμμετάσχουν στις δραστηριότητες της Κοινοβουλευτικής Συνέλευσης Ίσης Εκπροσώπησης, η οποία αποτελεί βασικό θεσμικό όργανο της εταιρικής σχέσης που ιδρύει η Συμφωνία του Κοτονού. Εξετάζουμε επί του παρόντος μια νέα χρηματοδοτική συμφωνία, κάνοντας χρήση όλων των κονδυλίων βάσει του σημερινού χρηματοδοτικού πρωτοκόλλου. Θα παράσχει αυτή τη στήριξη για περίοδο δυόμισι ετών.
<P>
Η ενίσχυση της δομής της Κοινοβουλευτικής Συνέλευσης Ίσης Εκπροσώπησης, η οποία περιλαμβάνει σήμερα τρεις μόνιμες θεματικές επιτροπές, έχει ανάγκη πρόσθετων οικονομικών πόρων, ώστε να καταστεί δυνατή η αποτελεσματική συμμετοχή των χωρών ΑΚΕ. Προκειμένου να λάβει υπόψη της αυτές τις πρόσθετες ανάγκες, η Ευρωπαϊκή Επιτροπή προτίθεται να προτείνει τη λήψη απόφασης του Συμβουλίου Υπουργών ΕΕ-χωρών ΑΚΕ για την αύξηση των πόρων που διατίθενται για τη Κοινοβουλευτική Συνέλευση Ίσης Εκπροσώπησης στο ποσό των 6 περίπου εκατομμυρίων ευρώ, σύμφωνα με το άρθρο 8 του χρηματοδοτικού πρωτοκόλλου.
<SPEAKER ID="219" LANGUAGE="EN" NAME="Kinnock (PSE )." AFFILIATION="">
<P>
Με ενδιαφέρει το γεγονός ότι ορισμένες χώρες περιλαμβάνουν ήδη στα εθνικά ενδεικτικά προγράμματά τους μια προτεραιότητα για τη δημιουργία υποδομής κατάρτισης των βουλευτών, αλλά, από τις 78 χώρες, λίγες μόνο, για να είμαστε ειλικρινείς, έχουν καταστήσει σαφή αυτή την προτεραιότητα. Θα ήθελα να γνωρίζω ακριβώς πώς μπορούμε να ενθαρρύνουμε τους εθνικούς αξιωματούχους και άλλους να καταστήσουν σαφή αυτή την προτεραιότητα, έτσι ώστε να εξασφαλίσουμε ότι η ευθύνη των βουλευτών θα συνιστά τμήμα της διαδικασίας, στην οποία συμμετέχουμε. Έχω την εντύπωση ότι αμφισβητούν ελάχιστα την εκτελεστική εξουσία όσον αφορά τα ερωτηματολόγια, τη χρηματοδότηση κ.ο.κ.
<SPEAKER ID="220" LANGUAGE="EN" NAME="Nielson," AFFILIATION="Επιτροπή">
<SPEAKER ID="221" LANGUAGE="EN" NAME="Newton Dunn (ELDR )." AFFILIATION="">
<SPEAKER ID="222" LANGUAGE="" NAME="Πρόεδρος." AFFILIATION="">
<P>
   Συμφωνώ μαζί σας. Δεν γίνεται να περάσετε στο τρίτο μέρος. Γνωρίζετε ότι είθισται το τρίτο μέρος να μην λαμβάνει ποτέ προφορική απάντηση και, εκ των πραγμάτων, η Επιτροπή δεν φέρει τις απαντήσεις. Επομένως, πρέπει να κατανείμουμε τα διαθέσιμα λεπτά μεταξύ των παρόντων Επιτρόπων. Καθώς ο κ. Monti έχει μιλήσει λιγότερο χρόνο, ο κ. Nielson έχει την καλοσύνη να μιλήσει περισσότερο χρόνο. Αυτό είναι το έθιμο του Σώματος, είναι ένα εθιμικό δίκαιο. Είναι το προηγούμενο που εφαρμόζεται πάντα. Και, επιπλέον, ο κ. Επίτροπος αντικαθιστά τον κ. Patten. Αυτός είναι ο λόγος που μιλάει περισσότερο.
<SPEAKER ID="223" LANGUAGE="EN" NAME="Nielson," AFFILIATION="Επιτροπή">
<P>
Απαντώντας στον κ. Posselt, η συγκεκριμένη διατύπωση της ερώτησής του σημαίνει ότι μια κατηγορηματική απάντηση θα μπορούσε να είναι διφορούμενη. Εντούτοις, μπορώ να πω ότι, κατά την επιλογή των δικαιούχων της κοινοτικής χρηματοδότησης, η Επιτροπή εξετάζει και αξιολογεί την κύρια δραστηριότητα για την οποία ζητούνται οι πόροι. Γενικά, η Επιτροπή χρηματοδοτεί σχέδια και προγράμματα τα οποία περιγράφονται σαφώς. Θα προσέθετα ότι οι υποχρεωτικές εκτρώσεις ως μέσο για τον δημογραφικό σχεδιασμό –στις οποίες αναφέρεται η ερώτηση– δεν αποτελούν χαρακτηριστικό του έργου καμιάς από τις οργανώσεις που χρηματοδοτεί η Επιτροπή. 
<SPEAKER ID="224" LANGUAGE="DE" NAME="Posselt (PPE-DE )." AFFILIATION="">
<SPEAKER ID="225" LANGUAGE="EN" NAME="Nielson," AFFILIATION="Επιτροπή">
<P>
   . – Δεν μπορούμε, ούτε επιθυμούμε να προσθέσουμε ή να αφαιρέσουμε τίποτα από τη διεθνώς καθιερωμένη συναίνεση του Καΐρου. Αυτό καλύπτει και τη συζήτηση που επιδιώκει να ξεκινήσει ο κ. Posselt. Ως μέρος της συναίνεσης του Καΐρου, είναι αναμφίβολα σαφές ότι ο εξαναγκασμός σε έκτρωση, ως μέσο για τον δημογραφικό σχεδιασμό, είναι απερίφραστα απορριπτέος.
<P>
Μπορούμε να προτείνουμε διάφορες εκδοχές επί του θέματος και να πούμε ότι η έκτρωση γίνεται για ποικίλους λόγους: θα μπορούσε να είναι εθελούσια και να πραγματοποιείται ύστερα από παροχή συμβουλευτικών υπηρεσιών. Ο κ. Posselt μπορεί να θεωρήσει ότι πρέπει να αντιταχθεί σε αυτό το ενδεχόμενο και να του δώσει πολιτική συνέχεια. Η Επιτροπή, ωστόσο, εμμένει στη συναίνεση του Καΐρου: αυτή είναι η βάση πάνω στην οποία εργαζόμαστε. Είμαστε εξαιρετικά προσεκτικοί, ώστε να εξασφαλίσουμε ότι δεν βαδίζουμε σε αβέβαιο έδαφος, ακριβώς επειδή το θέμα είναι ευαίσθητο. Πρέπει να με πιστέψετε, κύριε Posselt, ότι καταβάλλουμε κάθε δυνατή προσπάθεια προκειμένου να μείνουμε πιστοί στην ισορροπία και στην ουσία της συναίνεσης του Καΐρου. 
<SPEAKER ID="226" LANGUAGE="FI" NAME="Kauppi (PPE-DE )." AFFILIATION="">
<SPEAKER ID="227" LANGUAGE="EN" NAME="Nielson," AFFILIATION="Επιτροπή">
<SPEAKER ID="228" LANGUAGE="" NAME="Πρόεδρος." AFFILIATION="">
<SPEAKER ID="229" LANGUAGE="DE" NAME="Rübig (PPE-DE )." AFFILIATION="">
<SPEAKER ID="230" LANGUAGE="EN" NAME="Nielson," AFFILIATION="Επιτροπή">
<SPEAKER ID="231" LANGUAGE="" NAME="Πρόεδρος." AFFILIATION="">
<P>
Μια εβδομάδα μετά τη λήξη των δημοτικών εκλογών στην Αλβανία, η Κεντρική Εφορευτική Επιτροπή αποφάσισε να επαναλάβει στις 16/11/2003 τις εκλογές σε τέσσερα εκλογικά τμήματα (χωριά Πύλιουρη, Δρυμάδες, Κηπαρό και Άνω Χειμάρρα), επικαλούμενη παρατυπίες κατά την εκλογική διαδικασία της 12ης Οκτωβρίου 2003, παρά το γεγονός ότι οι επικαλούμενες παρατυπίες έγιναν στις δύο από τις τέσσερις περιπτώσεις, μετά την οριστικοποίηση και επικύρωση των αποτελεσμάτων.
<P>
Κατά συνέπεια δημιουργείται εύλογα η ανησυχία ότι οι ενέργειες αυτές αποσκοπούν στην ανατροπή του αποτελέσματος των δημοτικών εκλογών που ήταν 65% υπέρ του υποψηφίου του ΚΕΑΔ έναντι του αντιπάλου του υποψηφίου του σοσιαλιστικού κόμματος.
<P>
Η ανησυχία αυτή εντείνεται λόγω της άσκησης ποινικής δίωξης κατά πέντε Αλβανών ελληνικής καταγωγής, οι οποίοι συμμετείχαν στις εκλογές, με την κατηγορία αντιαλβανικής προπαγάνδας και ύψωσης ξένων συμβόλων. Σε ποιες ενέργειες προτίθεται να προβεί η Επιτροπή ειδικότερα στο πλαίσιο της Διαδικασίας Σταθεροποίησης και Σύνδεσης της Νοτιοανατολικής Ευρώπης με την Ευρωπαϊκή Ένωση, ώστε να εξασφαλισθεί η τήρηση της δημοκρατικής διαδικασίας κατά τις επαναληπτικές εκλογές στο Δήμο Χειμάρρας στις 16 Νοεμβρίου 2003; 
<SPEAKER ID="232" LANGUAGE="EN" NAME="Nielson," AFFILIATION="Επιτροπή">
<P>
   . – Σύμφωνα με το προσχέδιο των εκθέσεων, κατά τις επαναληπτικές δημοτικές εκλογές στην περιοχή της Χειμάρρας στις 16 Νοεμβρίου, έγιναν αρκετές παρατυπίες και σημειώθηκαν επεισόδια. Προφανώς, τα συμβάντα αυτά δεν επέτρεψαν την κανονική διεξαγωγή δημοκρατικών εκλογών στην περιοχή και η Επιτροπή, βέβαια, εκφράζει τη λύπη της για το γεγονός αυτό.
<SPEAKER ID="233" LANGUAGE="" NAME="Ζαχαράκις (PPE-DE )." AFFILIATION="">
<P>
   – Ευχαριστώ, κύριε Επίτροπε, για την απάντησή σας. Όπως είπατε, δυστυχώς τα έκτροπα, που σε πρώτη φάση είχαν προκαλέσει και την ερώτησή μου, επαναλήφθηκαν κατά τις προχθεσινές εκλογές στη Χειμάρρα, με πραγματικό όργιο βιαιοπραγιών, τραυματισμών, βομβιστικών επιθέσεων εναντίων των υποψηφίων κλπ. Χαίρομαι, διότι, όπως είπατε, η Επιτροπή θα παρακολουθήσει εκ του σύνεγγυς την κατάσταση ώστε να πάρει τα κατάλληλα μέτρα στο πλαίσιο της οποιασδήποτε συνεργασίας της Αλβανίας με την Ευρωπαϊκή Ένωση. Πολύ περισσότερο μάλιστα που ο Υπουργός Εξωτερικών της Ελλάδος, ο κ. Παπανδρέου, έστω και καθυστερημένα και εκ των υστέρων, παρουσίασε χθες το θέμα στο Συμβούλιο και ο Επίτροπος κ. Patten συμμερίσθηκε πλήρως τις ανησυχίες του. 
<SPEAKER ID="234" LANGUAGE="" NAME="Πρόεδρος." AFFILIATION="">
<P>
   Αυτή δεν είναι μια ερώτηση, κύριε Επίτροπε. Υποθέτω ότι σημειώνετε αυτή τη δήλωση. Θα ήθελα να σας ευχαριστήσω πολύ για τα 60 σχεδόν λεπτά που περάσατε μαζί μας σήμερα το απόγευμα. 
<SPEAKER ID="235" LANGUAGE="EN" NAME="Doyle (PPE-DE )." AFFILIATION="">
<P>
   – Κύριε Πρόεδρε, μιλώντας επί της αρχής και συνεχίζοντας την παρέμβαση του κ. Newton Dunn, άκουσα με μεγάλο ενδιαφέρον όσα είπε ο κ. Nielson, αλλά είχα να θέσω μια συγκεκριμένη ερώτηση στο τρίτο μέρος. Αφού ζητάτε να υποβάλλουμε προφορικές ερωτήσεις προς τους Επιτρόπους για το πρώτο, το δεύτερο και το τρίτο μέρος, γιατί μετά τη δεύτερη μισή ώρα δεν επιστρέψαμε στην πρώτη ερώτηση του τρίτου μέρους; Γιατί εμείς που έχουμε υποβάλει τις ερωτήσεις υπ’ αριθμόν ένα, δύο και τρία του τρίτου μέρους δεν θα λάβουμε προφορικές απαντήσεις;
<P>
Το θεωρώ απρέπεια προς τους συναδέλφους. Αν δεν πρόκειται να έρθει ποτέ η σειρά μας, θα έπρεπε να μας πείτε να υποβάλουμε γραπτή ερώτηση στους Επιτρόπους. Αν μπορούμε να λάβουμε απαντήσεις μόνο από τους Επιτρόπους που είναι παρόντες την ημέρα της συνεδρίασης –τον κ. Monti και τον κ. Nielson εν προκειμένω– τότε ποιος ο λόγος να ζητάτε να υποβάλλουμε ερωτήσεις σε κάθε Επίτροπο; Ποιος ο λόγος να ορίζουμε τρίτο μέρος, μετά από άλλες ερωτήσεις, το οποίο θα έπρεπε να διαρκεί μισή ώρα, και στη συνέχεια να το αγνοούμε; Αδυνατώ να το κατανοήσω αυτό και, με όλο το σεβασμό, το θεωρώ απρέπεια προς τους συναδέλφους. 
<SPEAKER ID="236" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 19.05 και συνεχίζεται στις 21.00)">
<P>
   – Κυρίες και κύριοι, αυτό δεν είναι έλλειψη ευγένειας. Όπως καταλαβαίνετε έπρεπε να διαβάσω τον Κανονισμό, το άρθρο 43, τα παραρτήματα, τις κατευθυντήριες γραμμές, τα προηγούμενα, το ιστορικό της Ώρας των Ερωτήσεων, την περιπτωσιολογία και μπορώ να σας διαβεβαιώσω ότι το δεύτερο μέρος αφιερώνεται σε συγκεκριμένες ερωτήσεις προς τους Επιτρόπους και διαρκεί μία ώρα, η οποία μπορεί να κατανεμηθεί μεταξύ τριών ή μεταξύ δύο Επιτρόπων. Όταν η Επιτροπή ταξινομεί τις ερωτήσεις στο τρίτο μέρος, αυτό σημαίνει ότι δεν πρόκειται να απαντηθούν προφορικά.
<P>
Εν πάση περιπτώσει, είμαι ευγνώμων στον κ. Newton Dunn και στην κ. βουλευτή που έθεσαν την ανάγκη να διευκρινιστεί αυτό το θέμα. Στην πραγματικότητα στην Επιτροπή δεν υπάρχουν συγκεκριμένοι Επίτροποι που έρχονται να απαντήσουν στις ερωτήσεις του τρίτου μέρους, υπάρχουν Επίτροποι που έρχονται να απαντήσουν τις ερωτήσεις που απευθύνονται σε εκείνους και γι’ αυτόν τον λόγο παρίστανται σε αυτή τη συνεδρίαση.
<P>
Δεδομένου ότι ο χρόνος που προβλέπεται για την Ώρα των Ερωτήσεων προς την Επιτροπή έχει εξαντληθεί, οι ερωτήσεις αριθ. 50 ως 91 θα απαντηθούν γραπτώς(1).
<SPEAKER ID="237" LANGUAGE="" NAME="" AFFILIATION="Αντιπροέδρου">
<SPEAKER ID="238" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τη συζήτηση της έκθεσης (A5-0381/2003) του κ. Mussa, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση σύστασης του Συμβουλίου που αφορά τον προσυμπτωματικό έλεγχο του καρκίνου
<P>
(COM(2003) 230 – C5-0322/2003 – 2003/0093(CNS)). 
<SPEAKER ID="239" LANGUAGE="EN" NAME="Byrne," AFFILIATION="Επιτροπή">
<P>
   . – Κύριε Πρόεδρε, η Επιτροπή χαιρετίζει ιδιαίτερα το έργο του εισηγητή, κ. Mussa, και των μελών των δύο εμπλεκόμενων επιτροπών, που κατάφεραν να πετύχουν ομοφωνία στην Επιτροπή Περιβάλλοντος, Δημόσιας Υγείας και Προστασίας των Καταναλωτών επί μίας ολοκληρωμένης και υψηλής ποιότητας έκθεσης.
<P>
Η καταπολέμηση του καρκίνου αποτελεί μια από τις μείζονες προτεραιότητες της Επιτροπής στον τομέα της δημόσιας υγείας. Κάθε χρόνο, διαγιγνώσκεται καρκίνος σε 1,6 περίπου εκατομμύρια Ευρωπαίους και κάθε χρόνο 950 000 άνθρωποι πεθαίνουν.
<P>
Σύμφωνα με εκτιμήσεις, ωστόσο, θα μπορούσαν να σωθούν 75 000 ζωές κάθε χρόνο, αν όλοι οι πολίτες στην Ευρωπαϊκή Ένωση είχαν πρόσβαση στις βέλτιστες πρακτικές προσυμπτωματικού ελέγχου του καρκίνου. Ακόμα περισσότερες ζωές θα μπορούσαν να σωθούν, αν οι συστάσεις αυτές επεκτείνονταν στις υπό ένταξη χώρες. Η πρόταση της Επιτροπής για μια σύσταση σχετικά με τον προσυμπτωματικό έλεγχο του καρκίνου και την έκθεση του κ. Mussa συνιστούν σαφή ένδειξη της κοινής δέσμευσης στον σκοπό αυτόν.
<P>
Στη συνέχεια που θα δοθεί, η Επιτροπή θα επιδείξει ιδιαίτερο ενδιαφέρον για τους δύο βασικούς τομείς των επιστημονικών εξελίξεων. Πρώτον, τις νέες εξετάσεις, οι οποίες θα βελτιώσουν ή, ενδεχομένως, ακόμα και να αντικαταστήσουν τις συνιστώμενες μεθόδους, όπως για παράδειγμα ο συνδυασμός του τεστ Παπανικολάου με την εξέταση για μόλυνση υψηλού κινδύνου από τον ιό των ανθρώπινων θηλωμάτων, ή αλλιώς την εξέταση HPV, και δεύτερον, τις νέες εξετάσεις για εμφάνιση καρκίνου σε άλλα όργανα, όπως είναι η εξέταση με ειδικό προστατικό αντιγόνο για τον καρκίνο του προστάτη.
<SPEAKER ID="240" LANGUAGE="IT" NAME="Mussa (UEN )," AFFILIATION="εισηγητής">
<P>
Οι τρέχουσες δυνατότητες πλήρους ίασης στην ογκολογία δείχνουν να εξαρτώνται περισσότερο από τις δυνατότητες πρόληψης, θεμελιωμένης στις επιδημιολογικές, εξωπαθογενετικές γνώσεις και στην πρώιμη διάγνωση, παρά στις χειρουργικές, ραδιολογικές και/ή χημειοθεραπευτικές μεθόδους. Για παράδειγμα, αρκεί να αναφέρουμε την περίπτωση του καρκίνου του στομάχου, όπου οι πιθανότητες πενταετούς επιβίωσης ποικίλλουν από 95% στους ασθενείς στους οποίους εντοπίσθηκε καρκίνωμα εσωτερικού τοιχώματος, μέχρι λιγότερο από 10% στους ασθενείς με καρκίνο σε στάδιο προχωρημένης εξάπλωσης, παρά τη θεραπεία. Ένας σωστός και αποτελεσματικός προσυμπτωματικός έλεγχος πρέπει να έχει, αφενός, τη μεγίστη δυνατότητα ανίχνευσης ακόμη και των μικρότερων βλαβών –ευαισθησία– και μια καλή δυνατότητα διάκρισής τους από τις καλοήθεις –ιδιαιτερότητες– και, αφετέρου, η διαγνωστική διαδικασία πρέπει να μην έχει επιθετικό χαρακτήρα απέναντι στο άτομο που την υφίσταται και εν πάση περιπτώσει να ενέχει μηδενικό σχεδόν κίνδυνο πρόκλησης βλάβης κατά τη διαδικασία, δεδομένου ότι εξ ορισμού οι διαδικασίες αυτές αφορούν άτομα “ασυμπτωματικά” και δυνητικώς μόνον ασθενή. Είναι βέβαιο ότι οι νέοι μηχανισμοί πρώιμης διάγνωσης, προτού προταθούν σε ευρωπαϊκό επίπεδο, πρέπει να εξετάζονται και να επικυρώνονται από τις δοκιμές. Εξίσου αναγκαίο είναι να ελεγχθεί η ποιότητα των “ορθών πρακτικών” των προσυμπτωματικών ελέγχων, μέσω της ανάλυσης των στοιχείων που αφορούν τη θνησιμότητα σε όλα τα κράτη μέλη και που επιθυμούμε να συγκεντρώνονται σε μια ευρωπαϊκή τράπεζα δεδομένων.
<SPEAKER ID="241" LANGUAGE="DE" NAME="Jöns (PSE )," AFFILIATION="συντάκτρια της γνωμοδότησης της Επιτροπής Δικαιωμάτων των Γυναικών και Ίσων Ευκαιριών">
<P>
Θεωρώ τελείως σκανδαλώδες το γεγονός ότι, για παράδειγμα, μόνο οκτώ κράτη μέλη έχουν αρχίσει να προσφέρουν σε όλους τους πολίτες εθνικά προγράμματα μαστογραφικού ελέγχου, μολονότι, σύμφωνα με την ΠΟΥ, αυτό μειώνει το ποσοστό θνησιμότητας κατά περίπου 36%, και μολονότι οι κατευθυντήριες γραμμές όσον αφορά την ποιότητα παρουσιάστηκαν ήδη το 1992. Κύριε Επίτροπε, λυπάμαι που δεν μπορώ παρά να απευθύνω ταυτόχρονα μια έκκληση και μια προειδοποίηση. Για να αντιμετωπίσουμε με σοβαρότητα την εν λόγω σύσταση του Συμβουλίου, δεν πρέπει να επιτρέπετε ταυτόχρονα να εξαναγκάζονται όλα τα δίκτυα προσυμπτωματικού ελέγχου να διακόπτουν τη λειτουργία τους. Εξάλλου, η σύσταση του Συμβουλίου οφείλεται στο έργο των ευρωπαϊκών δικτύων δεδομένων καρκίνου. Αν εσείς, η Επιτροπή, θέλετε να γίνετε πραγματικά αξιόπιστοι όσον αφορά την καταπολέμηση του καρκίνου, ο προσυμπτωματικός έλεγχος πρέπει να αποκτήσει μόνιμη θέση στο νέο πρόγραμμα δράσης για την υγεία. Δεν πρέπει να επιτρέψουμε να ξανασυμβεί αυτό που συνέβη φέτος, όταν η λέξη “καρκίνος” έπαψε να εμφανίζεται στο σχέδιο του προγράμματος δράσης, κάτι το οποίο –όπως γνωρίζετε όλοι πολύ καλά– οδήγησε τελικά, και αναπόφευκτα, στη διακοπή της παροχής στήριξης σε όλα τα δίκτυα προσυμπτωματικού ελέγχου.
<SPEAKER ID="242" LANGUAGE="NL" NAME="Oomen-Ruijten (PPE-DE )." AFFILIATION="">
<P>
   – Κύριε Πρόεδρε, επιτρέψτε μου καταρχάς να εκφράσω τις ειλικρινείς ευχαριστίες μου στον κ. Mussa για την άψογη συνεργασία του με όλους μας.
<P>
Η Ευρωπαϊκή Ένωση οφείλει να καταβάλει τεράστιες προσπάθειες. Πρέπει να διασφαλίσουμε ότι οι διαθέσιμες γνώσεις δεν θα μείνουν ανεκμετάλλευτες. Συνεπώς, συμφωνώ με τα όσα ανέφερε προ ολίγου η κ. Jöns σχετικά με τα δίκτυα δεδομένων καρκίνου.
<P>
Πρέπει επίσης να καινοτομούμε διαρκώς. Αυτό σημαίνει ότι δεν πρέπει να επιμένουμε μόνο στις παλαιές, κλασικές εξετάσεις. Ο συνδυασμός μιας σειράς στοιχείων τα οποία, σύμφωνα με την υπό συζήτηση έκθεση, έχουν αποδειχθεί ή βρίσκονται σε ερευνητικό στάδιο, θα μας επιτρέψει να βελτιώσουμε κατά πολύ τα αποτελέσματα των προσπαθειών. Δεν αναφέρομαι μόνο στο τεστ HPV, αλλά και στο τεστ για τον καρκίνο του προστάτη που εφαρμόζεται στο Λουξεμβούργο, καθώς και στο τεστ για τον καρκίνο του παχέος εντέρου. Δεδομένου ότι διαθέτουμε επίσης ένα ευρωπαϊκό ερευνητικό πρόγραμμα, το οποίο σε μεγάλο βαθμό αφορά την υγεία, μπορούμε να επιτύχουμε πολύ περισσότερα για τους ευρωπαίους πολίτες, κυρίως εάν ο κ. Επίτροπος και όλοι μας τοποθετήσουμε πραγματικά αυτήν την προσπάθεια στο επίκεντρο της πολιτικής μας. 
<SPEAKER ID="243" LANGUAGE="EN" NAME="Stihler (PSE )." AFFILIATION="">
<P>
   – Κύριε Πρόεδρε, θα ήθελα να αρχίσω ευχαριστώντας την κ. Karin Jöns για το έργο που επιτελεί στον τομέα αυτόν. Η Karin επισκέφθηκε πρόσφατα τη Σκωτία, για να μιλήσει στην ομάδα φροντίδας για τον καρκίνο του Εργατικού κόμματος στην εκλογική περιφέρεια του Eastwood. Τα μέλη του Εργατικού κόμματος ενδιαφέρθηκαν για τα θέματα περίθαλψης των ασθενών με καρκίνο, όταν ένα από τα μέλη τους πέθανε από καρκίνο. Είδαν από πρώτο χέρι τι μπορεί να κάνει ο καρκίνος σε κάποιον που γνωρίζουν και νοιάζονται, αλλά το πιο σημαντικό είναι ότι αποφάσισαν να δραστηριοποιηθούν, ώστε να βελτιώσουν την περίθαλψη των καρκινοπαθών στην τοπική τους κοινωνία.
<P>
Η πρόταση για προσυμπτωματικό έλεγχο των γυναικών ηλικίας 50 έως 69 ετών με μαστογραφία για καρκίνο του μαστού, η ανοσολογική δοκιμασία αναζήτησης λανθάνουσας αιμορραγίας σε άνδρες και γυναίκες ηλικίας 50 έως 74 ετών για καρκίνο του παχέος εντέρου και του ορθού και το τεστ Παπανικολάου με λήψη κολπικού επιχρίσματος στις γυναίκες ηλικίας 20 έως 30 ετών για τον εντοπισμό ανωμαλιών του τραχήλου της μήτρας, αποτελούν βήματα προς τη σωστή κατεύθυνση για την προστασία της υγείας των Ευρωπαίων, τα οποία πρέπει να χαιρετίσουμε.
<P>
Όπως προτείνει η τροπολογία 33, χρειάζεται να μελετήσουμε τις ελπιδοφόρες νέες εξετάσεις προσυμπτωματικού ελέγχου, οι οποίες επί του παρόντος αξιολογούνται, ιδίως την εξέταση HPV και την εξέταση για τον καρκίνο του προστάτη, καθώς επίσης την προσυμπτωματική μαστογραφία για τις γυναίκες ηλικίας 40 έως 49 ετών.
<P>
Οφείλουμε να βασιστούμε στις κλινικές αποδείξεις και στην κλινική αξιολόγηση, για να στηρίξουμε τις συστάσεις για την αποδοχή των νέων εξετάσεων. Δυστυχώς, μολονότι τάσσομαι υπέρ των εξετάσεων HPV, δεν μπορώ να υποστηρίξω την τροπολογία 34. Μόλις οι εξετάσεις ολοκληρωθούν, προσδοκώ να συστήσουμε την πλήρη ένταξη αυτής της διαδικασίας στις εξετάσεις προσυμπτωματικού ελέγχου. Εντούτοις, ο προσυμπτωματικός έλεγχος δεν μπορεί να αντιμετωπιστεί μεμονωμένα. Τα δίκτυα δεδομένων του καρκίνου και τα μητρώα για τον καρκίνο είναι επίσης ζωτικής σημασίας για την παρακολούθηση των επιπτώσεων του προσυμπτωματικού ελέγχου στον πληθυσμό και των αλλαγών που σημειώνονται σε ό,τι αφορά τα κρούσματα, την επιβίωση και τη θνησιμότητα.
<P>
Η εκπαίδευση και η ενημέρωση του κοινού είναι ουσιώδους σημασίας. Αν ερευνήσετε στο Διαδίκτυο και πληκτρολογήσετε τη λέξη καρκίνος, θα βρεθούν 18 600 000 αποτελέσματα. Η ηλεκτρονική υγεία και επικοινωνία αποκτούν τεράστια σημασία στον κόσμο στον οποίο ζούμε.
<SPEAKER ID="244" LANGUAGE="FR" NAME="Ries (ELDR )." AFFILIATION="">
<P>
   – Κύριε Πρόεδρε, κύριε Επίτροπε, η κ. Oomen-Ruijten υπενθύμισε προηγουμένως ότι ένας στους τέσσερις Ευρωπαίους πεθαίνει κάθε χρόνο από καρκίνο, ήτοι περίπου ένα εκατομμύριο άτομα: αυτά τα στοιχεία είναι ανησυχητικά και μας υποχρεώνουν να θέτουμε φιλόδοξους στόχους στα θέματα πρόληψης. Το υπό συζήτηση κείμενο είναι μια σύσταση. Γνωρίζουμε, βεβαίως, τα όρια· αυτό όμως δεν πρέπει να μας εμποδίζει να είμαστε φιλόδοξοι, όπως προανέφερα, και μάλιστα με σαφήνεια. Νομίζω ότι αυτό επιχειρήσαμε να πράξουμε στην επιτροπή, και θα ήθελα να υπογραμμίσω εδώ εν συντομία τα βασικά σημεία που βελτιώθηκαν σε σχέση με το αρχικό κείμενο.
<P>
Καταρχάς, η μείωση από τα 50 στα 40 χρόνια για την ηλικία που συστήνεται για την ανίχνευση μέσω μαστογραφίας του καρκίνου του στήθους, κάτι προφανές, θα έλεγα, με βάση τα στατιστικά στοιχεία και τις τρέχουσες πρακτικές σε πολλά κράτη μέλη. Έπειτα, ο συνδυασμός του τεστ Παπανικολάου και του τεστ ΗPV (ανθρώπινος θηλωματοϊός) για τον καρκίνο της μήτρας. Αυτή είναι μια προσθήκη καίριας σημασίας, δεδομένου ότι ο ανθρώπινος θηλωματοϊός σκοτώνει 12 800 γυναίκες ετησίως στην Ευρώπη. Τα στοιχεία που δημοσιεύονται από τους ειδικούς δείχνουν ότι η εισαγωγή του τεστ HPV θα συνέβαλε στη μείωση των θανάτων τουλάχιστον κατά ένα τρίτο. Παρεμπιπτόντως, επιτρέψτε μου να συγχαρώ εδώ την Τσεχική Δημοκρατία, καθόσον το εν λόγω υπό ένταξη κράτος είναι το μοναδικό στην Ευρώπη που καλύπτει επί του παρόντος τις δαπάνες αυτού του τεστ. Τρίτον, και περνάμε τώρα στον άρρενα πληθυσμό, η εισαγωγή της ανίχνευσης του καρκίνου του προστάτη μέσω δοσολογίας PSA (ειδικό αντιγόνο προστάτη). Και αυτό το ζήτημα πρέπει να αντιμετωπιστεί ως επείγον: ο καρκίνος του προστάτη είναι η πιο διαδεδομένη μορφή καρκίνου στους άνδρες και η δεύτερη αιτία θανάτου μετά τον καρκίνο του πνεύμονα. Μπορεί να θεραπευτεί οριστικά αν παραμείνει περιορισμένος στον προστάτη. Αυτή η πολύ απλή, συνηθισμένη εξέταση αίματος πρέπει να προτείνεται από την ηλικία των 50 ετών στο κείμενό μας.
<SPEAKER ID="245" LANGUAGE="FR" NAME="Rod (Verts/ALE )." AFFILIATION="">
<P>
Η έκθεση του κ. Mussa υπενθυμίζει αυτές τις βασικές αρχές, και θα ψηφίσουμε χωρίς δισταγμό υπέρ αυτού του κειμένου. Η έκθεση προτείνει επίσης τη δημιουργία αρχείων καρκίνου ώστε να υπάρξει στόχευση, εν πρώτοις, των ομάδων του πληθυσμού που παρουσιάζουν ισχυρή προδιάθεση εξαιτίας περιβαλλοντικών αιτίων ή αιτίων που συνδέονται με διατροφικές συνήθειες. Αυτό το στάδιο είναι βασικό, καθώς πρέπει να προχωρήσουμε ακόμα παραπέρα. Ο προσυμπτωματικός έλεγχος, απαραίτητος βεβαίως, δεν είναι στην πράξη παρά ένα δευτερεύον μέτρο πρόληψης. Πρέπει να δράσουμε προληπτικά, να επισημάνουμε την επιρροή παραγόντων όπως η διατροφή, το περιβάλλον, ο τρόπος ζωής, και να προσπαθήσουμε να περιορίσουμε τις επιπτώσεις τους. Αυτή είναι η πραγματική πρόληψη: η εξάλειψη των αιτίων ή του πεδίου που είναι πρόσφορο για την εκδήλωση της ασθένειας, παρά η υπερβολικά καθυστερημένη προσπάθεια για την αντιμετώπισή της.
<SPEAKER ID="246" LANGUAGE="EN" NAME="Bowis (PPE-DE )." AFFILIATION="">
<P>
   – Κύριε Πρόεδρε, αναζητούμε ακόμα θεραπείες για τον καρκίνο, αλλά χρόνο με τον χρόνο παρατηρείται πρόοδος. Η μέχρι πρότινος ακατονόμαστη νόσος ξεπέρασε, σε έναν βαθμό, τον στιγματισμό, κυρίως λόγω των επιτευγμάτων της ιατρικής επιστήμης, τα οποία δίνουν ελπίδες στους ασθενείς και τις οικογένειές τους. Οι άνθρωποι αυτοί εξαρτώνται από την έγκαιρη διάγνωση, η οποία είναι αποτέλεσμα του προσυμπτωματικού ελέγχου. Η επέκταση του προσυμπτωματικού ελέγχου χρειάζεται, όπως είπε ο κ. Mussa, να βασιστεί στην επιστήμη. Οι συνάδελφοί μου και εγώ χαιρετίζουμε θερμά την υπό συζήτηση έκθεση.
<P>
Ως προς τον καρκίνο του τραχήλου της μήτρας, το τεστ Παπανικολάου με λήψη κολπικού επιχρίσματος έχει αποδείξει την αξία του. Τώρα, είναι αναγκαίο να γίνεται μαζί με αυτό και η εξέταση HPV. Υποστηρίζω θερμότατα τις τροπολογίες που κατέθεσε σχετικά ο κ. Mussa.
<P>
Ο καρκίνος του πνεύμονα είναι ο πιο θανατηφόρος. 1,3 εκατομμύρια άνθρωποι πάσχουν από καρκίνο του πνεύμονα παγκοσμίως και το 80% πεθαίνει μέσα σε ένα έτος από τη διάγνωση. Χρειαζόμαστε περισσότερους αξονικούς τομογράφους. Στο Ηνωμένο Βασίλειο διαθέτουμε μόνο πέντε. Πληροφορούμαι ότι στη Γερμανία υπάρχουν 60 και στις Ηνωμένες Πολιτείες 150. Είναι ανάγκη να υπογραμμίσουμε αυτές τις ανισότητες.
<P>
Για τον καρκίνο του προστάτη υφίσταται προσυμπτωματικός έλεγχος και η εξέταση με ειδικό προστατικό αντιγόνο. Όπως μαθαίνουμε, υπάρχει ζήτηση για τις εξετάσεις αυτές. Πρέπει να γίνονται αυτές οι εξετάσεις, εάν και εφόσον η αξιολόγηση αποδείξει την αξία τους. Χρειαζόμαστε τα δίκτυα δεδομένων για τον καρκίνο. Χρειαζόμαστε τις εκστρατείες ενημέρωσης, τις οποίες τονίζουμε στις τροπολογίες που καταθέσαμε η κ. Oomen-Ruijten και εγώ.
<SPEAKER ID="247" LANGUAGE="" NAME="Μαλλιώρη (PSE )." AFFILIATION="">
<SPEAKER ID="248" LANGUAGE="EN" NAME="De Rossa (PSE )." AFFILIATION="">
<P>
Οι εκθέσεις δείχνουν ότι το 90% των ανθρώπων στους οποίους έχει διαγνωσθεί καρκίνος του μαστού μπορούν να θεραπευθούν, αν η διάγνωση γίνει αρκετά έγκαιρα. Έχει αποδειχθεί ότι οι καρκίνοι του τραχήλου της μήτρας μπορούν να θεραπευθούν και να προληφθούν, αν γίνουν οι κατάλληλες εξετάσεις στη σωστή ηλικιακή ομάδα και σε συνδυασμό με την εξέταση HPV. Είναι πρόδηλο ότι στον τομέα αυτόν μπορεί να σημειωθεί τεράστια πρόοδος στην πρόληψη της θνησιμότητας, αλλά και του έντονου πόνου και της δοκιμασίας των ασθενών και των οικογενειών τους. Είναι σημαντικό να διεξαχθεί αυτή η συζήτηση.
<P>
Θέλω μόνο να παρουσιάσω ορισμένα στατιστικά στοιχεία για την κατάσταση που επικρατεί την Ιρλανδία, όχι επειδή θέλω να ασκήσω κριτική στην ιρλανδική κυβέρνηση, αλλά επειδή παρίσταται ανάγκη, αν θέλουμε να εξασφαλίσουμε τη συνεργασία όλων στον τομέα αυτόν, να καταδείξουμε πόσο δεινή είναι η κατάσταση σε ορισμένες χώρες. Για παράδειγμα, από τους 12 000 ασθενείς που χρήζουν ακτινοθεραπείας κάθε χρόνο στη Δημοκρατία της Ιρλανδίας μόνο οι 4 000 υποβάλλονται σε αυτή. Οι ασθενείς στα δημόσια νοσοκομεία έρχονται αντιμέτωποι με αναμονή τριών μηνών για να υποβληθούν σε ακτινοθεραπεία, παρόλο που αυτή είναι όχι μόνο απαραίτητη, αλλά και επείγουσα. Η πρώτη πενταετής ανάλυση των τάσεων που παρουσιάζει η κατάσταση της νόσου στο Ιρλανδικό Εθνικό Μητρώο Δεδομένων για τον Καρκίνο, που δημοσιεύτηκε τον Φεβρουάριο του 2002, έδειξε ότι το 50% των ασθενών με καρκίνο του πνεύμονα δεν υποβάλλονται σε καμία ειδική για τον καρκίνο θεραπεία. 7% όσων έπασχαν από λευχαιμία δεν υποβλήθηκαν σε χημειοθεραπεία. Οι διαφορές από περιοχή σε περιοχή και η δυνατότητα υποβολής η μη σε ακτινοθεραπεία έχουν ιδιαίτερο αντίκτυπο στους πιο φτωχούς ασθενείς, καθώς πολλοί καρκινοπαθείς αναγκάζονται να διανύουν μεγάλες αποστάσεις και να μένουν μακριά από το σπίτι τους για μακρά διαστήματα. Οι δύο μονάδες ακτινοθεραπείας που υπάρχουν στη χώρα βρίσκονται στο Δουβλίνο και στο Cork και ως εκ τούτου, ενώ 39% των ασθενών σε εθνικό επίπεδο υποβάλλονται σε ακτινοθεραπεία για καρκίνο του μαστού, το αντίστοιχο ποσοστό στους ασθενείς που ζουν στα δυτικά της Ιρλανδίας είναι μόνο 24%. Δυστυχώς, η κατάσταση δεν βελτιώνεται καθόλου, διότι η χρηματοδότηση αυτών των υπηρεσιών σταμάτησε.
<SPEAKER ID="249" LANGUAGE="EN" NAME="Byrne," AFFILIATION="Επιτροπή">
<P>
   . – Πρώτον, θα ήθελα να ευχαριστήσω τον κ. εισηγητή και τους βουλευτές για τα σχόλια που διατύπωσαν επί της παρούσας έκθεσης. Μπορώ να σας διαβεβαιώσω ότι η πρόληψη του καρκίνου κατέχει ακόμα μια από τις πρώτες θέσεις στα θέματα με τα οποία ασχολούμαι. Όπως ορθώς μου δήλωσαν γραπτώς ορισμένοι βουλευτές, μετά από 15 έτη συνεχών προσπαθειών και συμμετοχής της Ευρωπαϊκής Κοινότητας, η παρούσα έκθεση αντιπροσωπεύει σημαντική και ορατή επιτυχία για την Κοινότητα σε έναν σημαντικό τομέα της πρόληψης των ασθενειών και της προαγωγής της υγείας των ευρωπαίων πολιτών. Το έργο για την καταπολέμηση του καρκίνου, συμπεριλαμβανομένου του προσυμπτωματικού ελέγχου και της παρακολούθησης, θα προχωρήσει με ενέργειες της Επιτροπής. Η σύσταση για τον προσυμπτωματικό έλεγχο του καρκίνου θα εφαρμοστεί από τις αρχές των κρατών μελών και την Επιτροπή, μόλις εγκριθεί από το Συμβούλιο. Η χρηματοδότηση θα γίνει μέσω των συνεχιζόμενων σχεδίων στο πλαίσιο του προηγούμενου προγράμματος “Η Ευρώπη κατά του καρκίνου” και μέσω του νέου προγράμματος για τη δημόσια υγεία. Για το έτος 2003, έχουν επιλεγεί για χρηματοδότηση αρκετά σχέδια που αφορούν την καταπολέμηση του καρκίνου. Βάσει των σημερινών συμφωνιών, το 2004 θα οριστικοποιηθεί μια τέταρτη έκδοση των ευρωπαϊκών κατευθυντηρίων γραμμών για τη διασφάλιση της ποιότητας των προσυμπτωματικών μαστογραφιών και η πρώτη ολοκληρωμένη έκδοση των ευρωπαϊκών κατευθυντηρίων γραμμών για τις βέλτιστες πρακτικές στον προσυμπτωματικό έλεγχο του καρκίνου του τραχήλου της μήτρας.
<P>
Η Επιτροπή ενισχύει ήδη την πρόληψη των ασθενειών, συμπεριλαμβανομένου του καρκίνου, στο νέο σχέδιο προγράμματος εργασίας για τα προγράμματα υγείας για το έτος 2004.
<P>
Υπό το φως των απόψεων που εκφράσθηκαν σήμερα, η Επιτροπή προτίθεται να επανεξετάσει περαιτέρω την κατάσταση στην οποία βρίσκεται η πρόληψη του καρκίνου, σχετικά με το πρόγραμμα εργασίας του έτους 2004 για τα προγράμματα για την υγεία. Θα χρειαστεί να αποφασίσουμε πώς θα ενισχύσουμε με τον καλύτερο τρόπο τον ρόλο που διαδραματίζει η Επιτροπή στην πρόληψη του καρκίνου, κατά την εφαρμογή της σύστασης του Συμβουλίου σχετικά με τον προσυμπτωματικό έλεγχο του καρκίνου.
<P>
Τα σημεία που έθιξε η έκθεση και η σημερινή συζήτηση καταδεικνύουν ξεκάθαρα τη σπουδαιότητα του θέματος. Στην έκθεση της Επιτροπής Περιβάλλοντος, Υγείας και Προστασίας των Καταναλωτών, προτείνονται 33 τροπολογίες. Μια ακόμα τροπολογία κατατέθηκε στην Ολομέλεια.
<P>
Η Επιτροπή μπορεί να υποστηρίξει καταρχήν 11 τροπολογίες, ήτοι τις τροπολογίες 2, 3, 4, 6, 7, 10, 11, 14, 15, 19, και 22. Επιπλέον, στηρίζουμε εν μέρει τέσσερις τροπολογίες, τις υπ’ αριθμόν 1, 29, 30 και 32.
<P>
Εκτός των γενικών βελτιώσεων στη διατύπωση του κειμένου, οι αποδεκτές τροπολογίες αφορούν, για παράδειγμα, τη βελτίωση της συμμόρφωσης και της ίσης πρόσβασης των ευρωπαίων πολιτών, καθώς και την ενίσχυση του ρόλου της Επιτροπής στην παρακολούθηση της εφαρμογής της σύστασης του Συμβουλίου. Η Επιτροπή δεν μπορεί, ωστόσο, να ταχθεί υπέρ των υπολοίπων 19 τροπολογιών.
<P>
Η τροπολογία αριθ. 25 δεν μπορεί να γίνει δεκτή, καθώς όλες οι νομοθετικές και κανονιστικές διατάξεις για την προστασία των δεδομένων στα κράτη μέλη πρέπει να συνάδουν με την οδηγία 95/46/EΚ. Οι εξαιρέσεις, για τα ιατρικά μητρώα επί παραδείγματι, πρέπει να συνάδουν με το άρθρο 8 της οδηγίας. Ως εκ τούτου, η τροπολογία θα επαναλάμβανε απλώς το κοινοτικό κεκτημένο.
<P>
Επιπλέον, δεν μπορούμε να δεχθούμε τις τροπολογίες 5, 13 και 34. Αναφέρονται σε εξετάσεις που δεν έχουν αξιολογηθεί επιτυχώς με τυχαιοποιημένες ελεγχόμενες δοκιμές.
<P>
Εν κατακλείδι, η τροπολογία 33 δεν μπορεί να γίνει αποδεκτή. Μολονότι κάνει την απαραίτητη διάκριση μεταξύ των εξετάσεων που βασίζονται σε αποδείξεις και των νέων εξετάσεων που αξιολογούνται επί του παρόντος ή τις νέες παραλλαγές των συνιστώμενων εξετάσεων, οι νέες αυτές εξετάσεις καλύπτονται ήδη επαρκώς από τα άρθρα 6(γ) και (δ). Η αναφορά ορισμένων συγκεκριμένων εξετάσεων θα έγειρε αμέσως το ερώτημα για ποιον λόγο ξεχωρίζουμε μόνο αυτές. 
<SPEAKER ID="250" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 11.30. 
<SPEAKER ID="251" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τη συζήτηση της έκθεσης (A5-0353/2003) του κ. Paasilinna, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά τη δημιουργία του Ευρωπαϊκού Οργανισμού για την Ασφάλεια Δικτύων και Πληροφοριών
<P>
(COM(2003) 63 – C5-0058/2003 – 2003/0032(COD)). 
<SPEAKER ID="252" LANGUAGE="EN" NAME="Liikanen," AFFILIATION="Επιτροπή">
<P>
Το 2001, η Επιτροπή εξέδωσε ανακοίνωση σχετικά με ένα πλαίσιο πολιτικής και τον Φεβρουάριο του 2003 μια πρόταση για την ίδρυση Οργανισμού για την Ασφάλεια Δικτύων και Πληροφοριών. Τώρα, εννέα μήνες μετά, επίκειται συμφωνία στην πρώτη ανάγνωση σχετικά με τον Οργανισμό για την Ασφάλεια Δικτύων και Πληροφοριών.
<P>
Επιτρέψτε μου, με αυτή την ευκαιρία, να ευχαριστήσω τον εισηγητή, κ. Paasilinna, για το διεξοδικό του έργο, καθώς και τις πολιτικές ομάδες που βοήθησαν στην επίτευξη ενός ικανοποιητικού συμβιβασμού με το Συμβούλιο.
<P>
Είμαι ιδιαίτερα ευχαριστημένος που το Κοινοβούλιο κατάφερε να ξεπεράσει διάφορα δύσκολα ζητήματα και να επιτύχει αυτόν τον συμβιβασμό. Ο συμβιβασμός πρέπει να επικυρωθεί σήμερα και αύριο από το Κοινοβούλιο, προκειμένου το Συμβούλιο Τηλεπικοινωνιών να εγκρίνει στις 20 Νοεμβρίου πολιτική συμφωνία η οποία θα επιτρέψει στον Οργανισμό να ξεκινήσει τις εργασίες του στις αρχές του 2004. Αυτό ζήτησε το Ευρωπαϊκό Συμβούλιο την περασμένη άνοιξη.
<P>
Σε αυτή τη συγκεκριμένη περίπτωση, ωστόσο, η Επιτροπή αποφάσισε να δεχθεί μια απόκλιση από το προτεινόμενο πλαίσιο για τα ρυθμιστικά όργανα του Δεκεμβρίου 2002, αλλά αυτό δεν πρέπει να θεωρηθεί προηγούμενο για μελλοντικά όργανα.
<P>
Ο Οργανισμός αυτός αποτελεί σημαντικό βήμα προόδου για την Ευρώπη ή τουλάχιστον για το σχέδιο δράσης Europe. Τα κράτη μέλη φάνηκαν πρόθυμα να συνεργαστούν ενεργά σε αυτό το ζήτημα προκειμένου να ενισχύσουν την εσωτερική αγορά και να βοηθήσουν τους ευρωπαίους πολίτες, τις επιχειρήσεις και τις διοικήσεις να αξιοποιήσουν πλήρως τα δίκτυα και τα συστήματα πληροφοριών. Αυτό θα αποτελέσει ένα μήνυμα προς τους ενδιαφερόμενους φορείς τόσο στην Ευρώπη όσο και σε χώρες εκτός της Ένωσης ότι παίρνουμε στα σοβαρά τα θέματα της ασφάλειας δικτύων και πληροφοριών και ότι τα κράτη μέλη και η Επιτροπή, με τη βοήθεια του Κοινοβουλίου, είναι έτοιμα για δράση. 
<SPEAKER ID="253" LANGUAGE="IT" NAME="Baldini," AFFILIATION="Συμβούλιο">
<P>
   . – Κύριε Πρόεδρε, η Προεδρία γνωρίζει ότι τα δίκτυα επικοινωνιών πρέπει να θεωρούνται καίριες και ζωτικές υποδομές για τη σύγχρονη οικονομία και ως εκ τούτου πρέπει να προστατεύονται: η προστασία και η ασφάλειά τους είναι ένα ζήτημα δημοσίου συμφέροντος. Προσωπικά, εκπροσωπώντας τον υπουργό κ. Gasparri –ο οποίος δυστυχώς αναγκάσθηκε να παραμείνει στην Ιταλία λόγω του βαρύτατου πένθους που έπληξε τη χώρα μας για να αποδώσει τον τελευταίο χαιρετισμό στους στρατιώτες μας που έχασαν τη ζωή τους στο Ιράκ– θα ήθελα να επιβεβαιώσω τη δέσμευση που ανέλαβε η Προεδρία σχετικά με το θέμα της ασφάλειας των δικτύων και των πληροφοριών. Τα ευρωπαϊκά όργανα έδειξαν εξάλλου να κατανοούν το επείγον μιας κοινής δράσης που θα επιτρέψει στον Οργανισμό να καταστεί απολύτως λειτουργικός από τις αρχές του 2004, όπως υπέδειξαν οι αρχηγοί των κυβερνήσεων στο εαρινό Συμβούλιο του 2003.
<P>
Κλείνοντας, επιτρέψτε μου να ευχαριστήσω τον Επίτροπο κ. Liikanen, τον εισηγητή κ. Paasilinna, τον κ. Van Velzen και τις κκ. Erika Mann και Plooij-van Gorsel, καθώς και όλα τα μέλη της επιτροπής. 
<SPEAKER ID="254" LANGUAGE="FI" NAME="Paasilinna (PSE )," AFFILIATION="εισηγητής">
<P>
   . – Κύριε Πρόεδρε, κύριε Προεδρεύων του Συμβουλίου, κύριε Επίτροπε, κυρίες και κύριοι συνάδελφοι, η ασφάλεια των συστημάτων πληροφοριών αποτελεί κύρια μέριμνα των ημερών και κεντρικό θέμα συζήτησης των σύγχρονων και ευαίσθητων κοινωνιών. Η ηλεκτροδότηση, η υδροδότηση και η αποχέτευση, η ρύθμιση της κυκλοφορίας, τα νοσοκομεία, όλα μπορεί να αποδιοργανωθούν ανά πάσα στιγμή και οπουδήποτε. Το προηγούμενο φθινόπωρο, ο ιός Bastel ήταν ίσως ο πρώτος που πίσω από την καταστροφή του έκρυβε κάποια επιχειρηματική δράση. Εν προκειμένω, οι χάκερ και οι κράκερ τον χρησιμοποίησαν ως βοήθημα για την υλοποίηση κάποιας παράνομης εμπορικής δραστηριότητας, όπως η πορνογραφία, εικάζεται. Εάν το αναλογιστούμε, η κλοπή ευαίσθητων δεδομένων των συνηθισμένων ανθρώπων συνιστά βεβαίως παράβαση. Ποικίλες παραβιάσεις της προστασίας της ιδιωτικής ζωής των ανθρώπων μπορούν να πραγματοποιηθούν σε απόλυτα μαζική κλίμακα. Αυτή η κατάσταση πρέπει να αντιμετωπιστεί.
<P>
Η αδυναμία της δικτυακής κοινωνίας να παραμείνει ασφαλής έχει αναχθεί σε εμπόδιο για την ανάπτυξή της. Το προηγούμενο έτος, το 75% των ευρωπαϊκών επιχειρήσεων δεν διέθετε στρατηγική για την προστασία των πληροφοριών. Από τις επενδύσεις στην τεχνολογία των πληροφοριών μόνο ένα ποσοστό μικρότερο του 2% διοχετεύεται στην προστασία των πληροφοριών. Δύο στις τρεις επιχειρήσεις εξακολουθούν να μην θεωρούν καίριο ζήτημα την ασφάλεια των πληροφοριών. Η πράξη περί προστασίας των πληροφοριών αναμενόταν να τεθεί σε ισχύ στα κράτη μέλη τον προηγούμενο Οκτώβριο. Με βάση τον νόμο αυτόν, το ανεπιθύμητο ηλεκτρονικό ταχυδρομείο δεν πρέπει να αποστέλλεται χωρίς τη ρητή συγκατάθεση του παραλήπτη. Το ποσοστό των ανεπιθύμητων μηνυμάτων ανέρχεται ήδη σε περισσότερο από το ήμισυ ολόκληρου του ηλεκτρονικού ταχυδρομείου, σε πολλές περιπτώσεις υπερβαίνει το 90%, όπως συμβαίνει σε πολλούς από εμάς στην αίθουσα αυτή. Η αξιοπιστία του ηλεκτρονικού ταχυδρομείου και η πιστότητα καταρρέουν. Στην αίθουσα αυτή ψηφίσαμε για το συγκεκριμένο θέμα ήδη κατά το παρελθόν έτος: τότε το ήμισυ σχεδόν δεν θεωρούσε πρόβλημα τα ανεπιθύμητα ηλεκτρονικά μηνύματα και αντιτάχθηκε στην ιδέα για πρότερη εξουσιοδότηση. Τώρα όμως ούτε αυτό επαρκεί. Τώρα οι φορείς εκμετάλλευσης θα πρέπει να δρουν και ως “καθαριστές” περιεχομένου. Αυτό συνεπάγεται προβλήματα στην ελευθερία της προσωπικής επικοινωνίας. Οι προϋποθέσεις ασφαλείας αυξάνονται τάχιστα όσο το νήμα των δικτύων και των επικοινωνιών τυλίγεται γύρω από τη ζωή μας. Με τις ευρυζωνικές συνδέσεις είμαστε διαρκώς συνδεδεμένοι. Το ασύρματο Διαδίκτυο είναι αδιαμφισβήτητα ο χώρος όπου οι ταραξίες αναζητούν τα θύματά τους και θα πλήξει τους πάντες: τους ιδιώτες, τις επιχειρήσεις και την κοινωνία. Το πρόβλημα της ασφάλειας επιδεινώνεται από το γεγονός ότι μέσα σε ένα τόσο πολύπλοκο περιβάλλον πολλά στοιχεία και τμήματα συστημάτων πρέπει να λειτουργούν από κοινού. Ο ανθρώπινος παράγων συνιστά επίσης κίνδυνο. Η ασφάλεια των πληροφοριών αφορά λοιπόν τους πάντες και παντού.
<P>
Τρία είδη μέτρων δρομολογούνται αυτή τη στιγμή. Έχουμε θεσπίσει νόμους για τις ηλεκτρονικές επικοινωνίες και την προστασία των πληροφοριών. Η Επιτροπή ολοκληρώνει την αρχή σχετικά με την τιμωρία της παραβίασης της ασφάλειας των πληροφοριών, καθώς και τα μέσα για τη βελτίωση της ασφάλειας των πληροφοριών, και αυτό ακριβώς είναι το ENISA. Ευχαριστώ τους συναδέλφους μου, το Συμβούλιο και την Επιτροπή για την εξαιρετικά καλή συνεργασία. Αυτό αποδεικνύει, πόσο έχουμε πλέον κατανοήσει την κατάσταση. Το ENISA θα αποτελέσει ένα κέντρο εμπειρογνωμοσύνης το οποίο θα συντονίζει, θα αναλύει και θα συμβουλεύει. Με τον τρόπο αυτόν, θα δημιουργηθεί μια πολύ στενή συνεργασία μεταξύ του δημόσιου και του ιδιωτικού τομέα. Ο οργανισμός προωθεί την εκτίμηση κινδύνων και την ανάπτυξη συστημάτων διαχείρισης. Η διεθνής συνεργασία είναι απαραίτητη. Ο οργανισμός θα πρέπει να εγκατασταθεί σε έδρα όπου υπάρχουν επίσης και λειτουργούν ήδη ανώτατου επιπέδου συστήματα επικοινωνίας της τεχνολογίας των πληροφοριών, συμπεριλαμβανομένων και των ασυρμάτων. Εκεί θα πρέπει να εγκατασταθούν τα ανώτερα παγκοσμίως κέντρα λειτουργίας, από όπου θα πρέπει να μπορούμε να εντοπίζουμε εύκολα τους καλύτερους εμπειρογνώμονες της Ευρώπης.
<P>
Ως εισηγητής, εργάστηκα για το καλό ενός συμβιβασμού, ώστε το διοικητικό συμβούλιο να διαθέτει αντιπροσωπεία από όλα τα κράτη μέλη· παράλληλα όμως δεν θα ασχολείται με το καθημερινό έργο το οποίο εμπίπτει στην αρμοδιότητα του διευθυντή, του προσωπικού, της συμβουλευτικής επιτροπής και των ομάδων εργασίας. Ένα πολυμελές διοικητικό συμβούλιο συνιστά αναμφίβολα ένα απαραίτητο φόρουμ συνεργασίας και έναν παράγοντα διεύθυνσης. Οι κανόνες που αφορούν την ψηφοφορία είναι ελαφρώς προβληματικοί. Στο θέμα αυτό μπορούμε να επανέλθουμε μετά από την παρέλευση κάποιων ετών. Ο οργανισμός θα εξυπηρετεί τα κράτη μέλη, τα οποία διαθέτουν αρκετά διαφορετικό επίπεδο ασφάλειας πληροφοριών. Οι επιχειρήσεις αναλαμβάνουν σημαντικό ρόλο στον συμβιβασμό μας, χάρη στον κ. van Velzen, καθώς έχουν στη διάθεσή τους το μεγαλύτερο μέρος του δικτύου και της εμπειρογνωμοσύνης. Ευχαριστώ επίσης την κ. Mann, για τον ζήλο που επέδειξε κατά την προώθηση της συγκεκριμένης κίνησης.
<SPEAKER ID="255" LANGUAGE="SV" NAME="Cederschiöld (PPE-DE )" AFFILIATION="συντάκτρια της γνωμοδότησης της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων">
<P>
   . – Κύριε Πρόεδρε, φαίνεται ότι, από 1ης Ιανουαρίου 2004, θα έχουμε έναν Ευρωπαϊκό Οργανισμό για την Ασφάλεια Δικτύων και Πληροφοριών. Χαιρετίζω αυτήν την εξέλιξη. Ο εν λόγω οργανισμός αποτελεί σημαντικό παράγοντα στη βελτίωση της ασφάλειας των δικτύων και της κοινωνίας της πληροφορίας. Ελπίζουμε ότι, στην προκειμένη περίπτωση, ο σκοπός αγιάζει τα μέσα διότι, δυστυχώς, υπάρχουν αρκετά παράπονα σχετικά με τα αποτελέσματα. Το γεγονός ότι το Κοινοβούλιο και το Συμβούλιο κατέληξαν σε συμφωνία κατά την πρώτη ανάγνωση συνεπάγεται, εν προκειμένω, απώλειες τόσο για το Κοινοβούλιο όσο και για τη βιομηχανία. Το Διοικητικό Συμβούλιο του οργανισμού έχει μεγαλώσει υπερβολικά, καθώς υπάρχει ένας εκπρόσωπος από κάθε κράτος μέλος, και η βιομηχανία χρειάστηκε να κάνει παραχωρήσεις, όπως και πολλοί άλλοι φορείς της κοινωνίας των πολιτών.
<SPEAKER ID="256" LANGUAGE="NL" NAME="Van Velzen (PPE-DE )." AFFILIATION="Financial Times">
<P>
   – Κύριε Πρόεδρε, κύριε Επίτροπε, κύριε Προεδρεύων του Συμβουλίου, κυρίες και κύριοι συνάδελφοι, καταρχάς, ευχαριστώ θερμά τον συνάδελφό μου βουλευτή κ. Paasilinna για τη θαυμάσια, εποικοδομητική συνεργασία. Μάλιστα, αυτό είναι μόνιμο χαρακτηριστικό του, καθόσον το ίδιο έχει συμβεί και σε πάρα πολλά άλλα θέματα κατά το παρελθόν. Θα ήθελα επίσης να δηλώσω στην ιταλική Προεδρία ότι η διαδικασία που ακολουθήθηκε ήταν πολύ ιδιόμορφη. Ποτέ δεν έχω ξαναδεί το Συμβούλιο να είναι έτοιμο προτού ξεκινήσει καν το Κοινοβούλιο. Χρειάστηκε να επιτελέσουμε τεράστιο έργο από κοινού, προκειμένου να επιτύχουμε έναν συμβιβασμό, και, χάρη στις συνεχείς προσπάθειες της ιταλικής Προεδρίας, τον επιτύχαμε. Αυτή η κατάσταση δεν πρέπει να επαναληφθεί σε καμία περίπτωση· όλοι, όμως, πρέπει να αντλήσουμε διδάγματα.
<P>
Η σημασία του οργανισμού είναι σαφής. Ο κ. Επίτροπος το επεσήμανε προ ολίγου. Ο κ. Paasilinna ανέφερε ορισμένα στοιχεία, οπότε δεν θα τα επαναλάβω. Θα ήθελα, ωστόσο, να επιστήσω την προσοχή στο άρθρο της εφημερίδας της περασμένης εβδομάδας το οποίο έφερε τον τίτλο: “Εκβιασμός μέσω Διαδικτύου από συμμορίες που βάζουν στο στόχαστρο ιστοσελίδες”. Περί τίνος ακριβώς πρόκειται; Διατυπώνονται εκβιαστικές απαιτήσεις, το θύμα πληρώνει ένα ορισμένο ποσό και έτσι κερδίζει την ησυχία του. Εκεί λοιπόν καταλήξαμε! Η ζημία στις επιχειρήσεις ανέρχεται σε εκατομμύρια ευρώ.
<SPEAKER ID="257" LANGUAGE="DE" NAME="Mann, Erika (PSE )." AFFILIATION="">
<P>
   – Κύριε Πρόεδρε, κυρίες και κύριοι, κύριε Επίτροπε, κύριε Προεδρεύων του Συμβουλίου, θα ήθελα και εγώ να συγχαρώ, καταρχάς, τον κ. Paasilinna. Πιστεύω ότι πετύχαμε έναν καλό συμβιβασμό. Στις πολλές ομιλίες που ήδη ακούσαμε, περιγράφεται ως συμβιβασμός, αλλά ως συμβιβασμός ο οποίος θα μας φέρει, τη χρονιά που έρχεται, έναν ευρωπαϊκό οργανισμό που θα ασχολείται με θέματα ασφάλειας σε όλο το Διαδίκτυο και την υποδομή του. Πιστεύω ότι σε αυτήν ακριβώς τη βάση αποφασίσαμε τότε όλοι να προσπαθήσουμε να πετύχουμε έναν συμβιβασμό για τα πρώτα πέντε χρόνια, αν και πάντα γνωρίζαμε ότι, μετά τα πέντε αυτά χρόνια, θα προσπαθούσαμε πραγματικά να δημιουργήσουμε ουσιαστικές ευρωπαϊκές διαρθρώσεις και να αντιμετωπίσουμε τα προβλήματα που θα απασχολούν τώρα τον οργανισμό. Αυτά αφορούν το δικαίωμα ψήφου, καθώς και το θέμα που έθεσαν τα κράτη μέλη, τα οποία, μάλιστα, θα εκπροσωπούνται τώρα με ένα άτομο από το καθένα.
<SPEAKER ID="258" LANGUAGE="NL" NAME="Plooij-van Gorsel (ELDR )." AFFILIATION="">
<P>
Η Ομάδα του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών αδυνατεί να κατανοήσει γιατί το Συμβούλιο παραμένει προσηλωμένο σε μια πλειοψηφία δύο τρίτων των ψήφων ως βάση για τις αποφάσεις του Διοικητικού Συμβουλίου όσον αφορά, μεταξύ άλλων, το πρόγραμμα εργασίας και τον διορισμό του διευθυντή. Αυτό δυσχεραίνει σε μεγάλο βαθμό την αποτελεσματικότητα στη λήψη των αποφάσεων. Αποτελεσματικότητα – ποια αποτελεσματικότητα; Εν πάση περιπτώσει, το γεγονός ότι επετεύχθη επιτέλους ένας συμβιβασμός είναι θετικό, οπότε η Ομάδα του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών θα στηρίξει την έκθεση του κ. Paasilinna. 
<SPEAKER ID="259" LANGUAGE="EN" NAME="Harbour (PPE-DE )." AFFILIATION="">
<P>
   – Κύριε Πρόεδρε, είναι χαρά μου να μιλώ εδώ απόψε, μαζί με πολλούς συναδέλφους που εργάστηκαν για την έκθεση αυτή. Λαμβάνω τον λόγο εξ ονόματος της Επιτροπής Νομικών Θεμάτων και Εσωτερικής Αγοράς, η οποία στήριξε ιδιαίτερα τον κ. Paasilinna και τη γνωμοδότησή του και θα ήθελα να ευχαριστήσω τον ίδιο, ως εισηγητή, αλλά και τη συνάδελφό μου, κ. McCarthy, που ήταν η συντάκτρια της γνωμοδότησης στην οποία εργάστηκα και εγώ.
<SPEAKER ID="260" LANGUAGE="" NAME="Gill (PSE )." AFFILIATION="(">
<P>
   – Κύριε Πρόεδρε, θα ήθελα να ευχαριστήσω τον συνάδελφό μου, κ. Paasilinna, για την άριστη έκθεσή του. Το Διαδίκτυο, όπως ακούσαμε, δεν αποτελεί πλέον νέο φαινόμενο. Σήμερα, περισσότερες από 90% των επιχειρήσεων και 44% των νοικοκυριών της ΕΕ διαθέτουν σύνδεση στο Διαδίκτυο και περισσότεροι από τα δύο τρίτα των ευρωπαίων χρησιμοποιούν κινητό τηλέφωνο. Τα καθημερινά μας συστήματα ελέγχονται από υπολογιστές και δίκτυα επικοινωνιών, από τα συστήματα δημόσιας μεταφοράς μέχρι το νερό που φτάνει στις βρύσες των σπιτιών μας. Δεν αποτελεί έκπληξη, λοιπόν, ότι η ασφάλεια στον τομέα αυτόν απασχολεί σοβαρά τους πολίτες μας και τις επιχειρήσεις. Πρέπει να ομολογήσω ότι έχω ενδοιασμούς για τη δημιουργία νέων οργανισμών υποχρεωτικά. Παρόλα αυτά, πρέπει να πω ότι στηρίζω πλήρως την ίδρυση του συγκεκριμένου οργανισμού.
<P>
Ωστόσο, θα ήθελα να θέσω τρία ζητήματα, τα οποία αποτελούν και ερωτήσεις προς την Επιτροπή. Πρώτον, το ζήτημα των διαφορετικών προτύπων ασφάλειας. Δεδομένου ότι τα 15 κράτη μέλη βρίσκονται σε διαφορετικά στάδια καταπολέμησης της εγκληματικότητας στον κυβερνοχώρο, πώς προτίθεται η Επιτροπή να αντιμετωπίσει αυτό το εμπόδιο και να διασφαλίσει την αποτελεσματική εφαρμογή, ειδικά όταν γίνουμε Ένωση των 25, οπότε η πραγματική πρόκληση θα είναι η εναρμόνιση των προτύπων ασφαλείας σε όλη την Ευρώπη; Θα έχει ο Οργανισμός επαρκή στήριξη προκειμένου να διασφαλίζει ότι τα κράτη μέλη θα λαμβάνουν σοβαρά υπόψη τις συστάσεις και τις συμβουλές του;
<SPEAKER ID="261" LANGUAGE="" NAME="Liikanen," AFFILIATION="Επιτροπή">
<P>
   . – Πρώτον, προς απάντηση του σχολίου της κ. Gill σχετικά με τα πρότυπα ασφάλειας, έχουμε προτείνει την ίδρυση ενός οργανισμού ασφάλειας δικτύων προκειμένου να καθιερωθούν ενιαία πρότυπα.
<P>
Δεύτερον, η συμμετοχή των επιχειρήσεων του ιδιωτικού τομέα και άλλων θα ληφθεί υπόψη. Πρόκειται για θέμα για το οποίο πιέζει εδώ και καιρό το Κοινοβούλιο. Ο κ. Paasilinna, ο κ. van Velzen, η κ. Plooij-van Gorsel και η κ. Mann μίλησαν πολύ πειστικά για το συγκεκριμένο ζήτημα απόψε, παρουσία της ιταλικής Προεδρίας, και είμαστε πολύ υπερήφανοι γι’ αυτό. Φαίνεται ότι υπάρχει μια ισχυρή ομάδα που τάσσεται υπέρ της πρότασης που υπέβαλε η Επιτροπή νωρίτερα.
<P>
Και πάλι θα ήθελα να ευχαριστήσω το κ. Paasilinna, την κ. Cederschiöld, τον κ. van Velzen, την κ. Mann, την κ. Plooij-van Gorsel, τον κ. Harbour και την κ. Gill. Θα ήθελα εσείς, κύριε Πρόεδρε, να διαβιβάσετε το μήνυμα στο Προεδρείο του Κοινοβουλίου ότι οι άνθρωποι αυτοί αξίζουν μια ευκαιρία για μια συζήτηση σχετικά με το θέμα της κοινωνίας της πληροφορίας με το φως της ημέρας. Όσο διάστημα συμμετέχω στο Κοινοβούλιο, μια τέτοια συζήτηση δεν διεξήχθη ποτέ πριν από τις 21.30 το νωρίτερο. Αυτό δίνει την εντύπωση ότι τα θέματα του “μέλλοντος” συζητούνται το βράδυ και τα θέματα του “παρελθόντος” συζητούνται το πρωί. Μπορεί αυτό να αλλάξει, έστω και μια φορά, πριν από τις ευρωπαϊκές εκλογές; Πιστεύω ότι θα μπορέσετε να διαβιβάσετε αυτή τη σεμνή επιθυμία. Με αυτή την ομάδα μπορεί κανείς να εξετάσει οποιοδήποτε φάκελο στην Ευρώπη και τους αξίζει αυτό να γίνεται καμιά φορά κατά τη διάρκεια της ημέρας.
<P>
Έγινα λίγο συναισθηματικός, αλλά τώρα πρέπει να σχολιάσω τις τροπολογίες! Η Επιτροπή μπορεί να αποδεχθεί όλες τις συμβιβαστικές τροπολογίες, όπως ψηφίστηκαν στις 17 Νοεμβρίου 2003 στην Επιτροπή Βιομηχανίας, Εξωτερικού Εμπορίου, Έρευνας και Ενέργειας. Καμία από τις άλλες τροπολογίες δεν μπορεί να γίνει αποδεκτή.
<SPEAKER ID="262" LANGUAGE="" NAME="Πρόεδρος." AFFILIATION="">
<SPEAKER ID="263" LANGUAGE="" NAME="Van Velzen (PPE-DE )." AFFILIATION="(">
<SPEAKER ID="264" LANGUAGE="" NAME="Πρόεδρος." AFFILIATION="">
<SPEAKER ID="265" LANGUAGE="IT" NAME="Baldini," AFFILIATION="Συμβούλιο">
<SPEAKER ID="266" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 11.30. 
<SPEAKER ID="267" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τη συζήτηση της έκθεσης (A5-0391/2003) του κ. Blokland, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά τις μεταφορές αποβλήτων
<P>
(COM(2003) 379 – C5-0365/2003 – 2003/0139(COD)). 
<SPEAKER ID="268" LANGUAGE="" NAME="Wallström," AFFILIATION="Επιτροπή">
<P>
     Κύριε Πρόεδρε, θέλω να ξεκινήσω ευχαριστώντας το Ευρωπαϊκό Κοινοβούλιο, την Επιτροπή Περιβάλλοντος, Δημόσιας Υγείας και Πολιτικής των Καταναλωτών, και ειδικά τον εισηγητή κ. Blokland για το έργο τους στην έκθεση πρώτης ανάγνωσης.
<P>
Στόχος της πρότασής μας είναι η διασφάλιση συνέπειας στο χειρισμό των μεταφορών αποβλήτων. Πρέπει να διασφαλίσουμε περιβαλλοντικώς ορθή διαχείριση, όσον αφορά τόσο τις μεταφορές μέσα στην Κοινότητα όσο και τις εξαγωγές από την Κοινότητα προς τρίτες χώρες. Εστιάζει στην εφαρμογή της απόφασης του ΟΟΣΑ του 2001, επιδιώκοντας διεθνή εναρμόνιση, γεγονός που σημαίνει σεβασμό των διεθνώς αποδεκτών υποχρεώσεων της Σύμβασης της Βασιλείας, αντιμετώπιση των προβλημάτων που προκύπτουν από την εφαρμογή του κανονισμού μετά την έγκρισή του πριν από δέκα χρόνια και ενίσχυση της δομής του κανονισμού.
<P>
Όσον αφορά τις αποστολές αποβλήτων εντός της Κοινότητας, συμμερίζομαι τις ανησυχίες που εκφράζονται για την τυπική απόρριψη αποβλήτων που προορίζονται για ανάκτηση. Η πρόταση της Επιτροπής και η ανακοίνωση για μια θεματική στρατηγική για την πρόληψη και την ανακύκλωση αποβλήτων αναγνωρίζουν σαφώς το πρόβλημα. Ωστόσο, η απάντησή μας είναι μια μακροπρόθεσμη λύση σε κοινοτικό επίπεδο, τα βασικά στοιχεία της οποίας είναι, πρώτον, η καθιέρωση προτύπων σε κοινοτικό επίπεδο μέσω της επέκτασης της Οδηγίας IPPC και, δεύτερον, η καθιέρωση κατευθυντηρίων γραμμών όσον αφορά τις εικονικές ή ψευδείς ανακτήσεις και πιο σαφείς διακρίσεις μεταξύ των διαφορετικών διαδικασιών ανάκτησης και απόρριψης.
<SPEAKER ID="269" LANGUAGE="NL" NAME="Blokland (EDD )," AFFILIATION="εισηγητής">
<P>
   . – Κύριε Πρόεδρε, κυρία Επίτροπε, κυρίες και κύριοι συνάδελφοι, το 15% των φορτηγών βαρέος φορτίου στους ευρωπαϊκούς δρόμους μεταφέρει απόβλητα. Αυτό οφείλεται στην ύπαρξη διαφορετικών συνθηκών στις επιμέρους αγορές. Δεν επιβάλλουν όλα τα κράτη μέλη απαγορεύσεις ή φόρους στην απόρριψη αποβλήτων. Κατά συνέπεια, μεγάλο μέρος των αποβλήτων μεταφέρεται σε άλλες χώρες. Αυτό έρχεται σε αντίθεση με τις αρχές της εγγύτητας και της αυτάρκειας στη διάθεση των αποβλήτων, οι οποίες ισχύουν βάσει της οδηγίας πλαισίου για τα απόβλητα.
<P>
Επιπλέον, κατά την προσωπική μου άποψη, πρέπει να υπάρχει η δυνατότητα άρνησης της υποδοχής φορτίων αποβλήτων εάν δεν διασφαλίζονται ένα ελάχιστο επίπεδο ανάκτησης και μια ελάχιστη θερμική αξία. Εξακολουθεί να παρατηρείται μια παρανόηση ως προς αυτούς τους λόγους άρνησης. Η διασφάλιση της δυνατότητας άρνησης της παραλαβής φορτίων αποβλήτων για περιβαλλοντικούς λόγους δεν σημαίνει ότι η άρνηση είναι υποχρεωτική. Σε ορισμένα έγγραφα θέσεων αναγράφεται εσφαλμένα ότι απαγορεύονται οι μεταφορές αποβλήτων. Τα άρθρα 12 και 13 του εν λόγω κανονισμού δεν αναφέρονται σε απαγόρευση, αλλά στο γεγονός ότι οι μεταφορές αποβλήτων επιτρέπονται κατόπιν συμφωνίας και των δύο πλευρών.
<P>
Το τελευταίο ζήτημα στο οποίο θα ήθελα να αναφερθώ σχετίζεται με την εκτέλεση του υπό συζήτηση κανονισμού. Δεν πρέπει να υποχωρήσουμε έναντι των κρατών μελών τα οποία αρνούνται να επενδύσουν τα αναγκαία ποσά γι’ αυτήν την προσπάθεια. Συνεπώς, δεν στηρίζω τις τροπολογίες 95 και 98 της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, στις οποίες προβλέπεται η έμμεση αποδοχή της χώρας εισαγωγής. Προκειμένου να διασφαλιστεί η διαφάνεια, είναι αναγκαίο να υπάρχει προηγούμενη γραπτή συμφωνία μεταξύ των δύο χωρών. Υπάρχουν κράτη μέλη τα οποία επί του παρόντος δεν έχουν διευθετήσει την κατάσταση στο εσωτερικό τους. Παραδέχονται και τα ίδια ότι δεν έχουν τη δυνατότητα να ελέγξουν τις μεταφορές αποβλήτων. Ως προς αυτό, τα εν λόγω κράτη μέλη πρέπει να επιφέρουν αλλαγές αντί να παραπονούνται για τη διοικητική επιβάρυνση.
<SPEAKER ID="270" LANGUAGE="ES" NAME="Ayuso González (PPE-DE )." AFFILIATION="">
<P>
Η Επιτροπή Περιβάλλοντος ενέκρινε την κατάργηση του άρθρου 133, ως νομική βάση της πρότασης, και η Επιτροπή Νομικών Θεμάτων και Εσωτερικής Αγοράς είναι υπέρ αυτής της αλλαγής της νομικής βάσης. Ωστόσο, η Ομάδα ΕΛΚ-ΕΔ είναι αντίθετη με την κατάργηση της νομικής βάσης αναφορικά με την εμπορική πολιτική. Θα ήθελα επομένως να ζητήσω ρητώς από την Επίτροπο να αποφανθεί ξεκάθαρα σχετικά με αυτό το θέμα.
<P>
Είναι ιδιαίτερα σημαντικό να θεσπιστούν σαφείς κανόνες για τη μεταφορά αποβλήτων με πλοίο και, από αυτή την άποψη, ο κ. Blokland κατέθεσε την τροπολογία 92, την οποία υποστηρίζουμε, διότι επιλύει το πρόβλημα των πλοίων που εξάγονται για να διαλυθούν. Ωστόσο, οι τροπολογίες 37 και 44 καταργούν την αρχή της αυτάρκειας της Κοινότητας που θεσπίζεται στην οδηγία πλαίσιο σχετικά με τα απόβλητα και θεσπίζουν μια ενιαία αρχή εθνικής αυτάρκειας. Δεν πρόκειται να τις υποστηρίξουμε διότι αντιτίθενται στις διατάξεις της ίδιας της οδηγίας πλαίσιο για τα απόβλητα.
<SPEAKER ID="271" LANGUAGE="" NAME="De Rossa (PSE )." AFFILIATION="(">
<P>
Χαιρετίζω τις προτάσεις της έκθεσης για αυστηρότερο ορισμό της ανάκτησης αποβλήτων, με σκοπό την ενθάρρυνση των κρατών μελών να επιλύσουν το πρόβλημα των οικιακών αποβλήτων με αυτάρκη τρόπο. Εφιστώ την προσοχή στο γεγονός ότι, στη Δημοκρατία της Ιρλανδίας, καθιερώσαμε μια πρόσθετη χρέωση 15 λεπτών για τις πλαστικές σακούλες των σούπερ μάρκετ, μέτρο το οποίο υπήρξε εξαιρετικά επιτυχές στη σημαντική μείωση του όγκου παραγγελιών σε πλαστικές σακούλες από τα σούπερ μάρκετ. Αυτή η πρακτική επηρέασε σημαντικά την ποσότητα των αποβλήτων. Εξακολουθούμε να έχουμε τεράστιο πρόβλημα αποβλήτων στην Ιρλανδία. Υπάρχει έντονη αντίσταση στη μέθοδο της αποτέφρωσης λόγω των φόβων για την υγεία, που είναι αδικαιολόγητοι κατά την άποψή μου, αλλά υπαρκτοί. Πρέπει να επικεντρωθούμε στη μείωση και ελπίζω αυτή η νέα πρόταση να μας βοηθήσει προς αυτή την κατεύθυνση. 
<SPEAKER ID="272" LANGUAGE="NL" NAME="De Roo (Verts/ALE )." AFFILIATION="">
<P>
   – Κύριε Πρόεδρε, κυρία Επίτροπε, κυρίες και κύριοι συνάδελφοι, θα ήθελα να συγχαρώ τον κ. Blokland για την ορθή, σαφή έκθεση την οποία εκπόνησε. Μετά από 28 έτη, το περιβαλλοντικό ντάμπινγκ εξακολουθεί να αποτελεί μείζον πρόβλημα. Ένας από τους λόγους στους οποίους οφείλεται αυτό είναι το γεγονός ότι τα περιβαλλοντικά πρότυπα δεν είναι όμοια παντού, κυρίως επειδή παρατηρούνται σημαντικές διαφωνίες όσον αφορά το τι πραγματικά σημαίνει ανάκτηση. Διαπιστώνεται έλλειψη σαφών κριτηρίων. Εν προκειμένω, η Ευρωπαϊκή Επιτροπή έχει διαπράξει σημαντικά σφάλματα. Έπρεπε να είχε αναλάβει την πρωτοβουλία και να διασφαλίσει τη σαφήνεια εδώ και πολλά χρόνια. Δυστυχώς, όμως, η Επιτροπή ενέδωσε στις πιέσεις της βιομηχανίας αποβλήτων, η οποία προτιμά να συνεχίσει να απορρίπτει απλώς τα απόβλητα.
<SPEAKER ID="273" LANGUAGE="" NAME="Doyle (PPE-DE )." AFFILIATION="(">
<P>
   – Κύριε Πρόεδρε, θα ήθελα κι εγώ να ευχαριστήσω τον κ. Blokland για την έκθεσή του σχετικά με την πρόταση που συζητάμε, η οποία αφορά τις μεταφορές αποβλήτων και τις διάφορες διαδικασίες και καθεστώτα ελέγχου που πρέπει να τηρούνται, οι απαιτήσεις των οποίων πρέπει να καθοριστούν σύμφωνα με τον τύπο των αποβλήτων και τη φύση της επεξεργασίας που θα υποστούν τα απόβλητα όταν φθάσουν στον προορισμό τους. Το καθεστώς ελέγχου διαφέρει σε συνάρτηση προς τους κινδύνους που παρουσιάζουν τα απόβλητα και τον τρόπο ανάκτησης ή απόρριψης.
<P>
Χαιρετίζω την πρόταση αυτή, αλλά ανεξάρτητα από το πόσο καλά ρυθμίζεται το σύστημα θα υπάρχουν πάντα κίνδυνοι, με αποκορύφωμα ατυχήματα όπως αυτό του περασμένου Απριλίου, όταν ένα πλοίο με γερμανική σημαία, το Mulheim, εξόκειλε στο ακρωτήριο της Κορνουάλης. Μετέφερε 2 200 τόνους κομματιασμένων αποβλήτων αυτοκινήτων από το Cork της νοτιοδυτικής Ιρλανδίας στο Lübeck της Γερμανίας. Η κ. Jackson μου έδωσε μια πλαστική σακούλα αποβλήτων που ανασύρθηκε από τις περιβαλλοντικές ΜΚΟ όταν καθάριζαν την ακτή της Κορνουάλης. Αυτός είναι ένας από τους κινδύνους που θα μας απειλούν πάντα. 
<SPEAKER ID="274" LANGUAGE="" NAME="McKenna (Verts/ALE )." AFFILIATION="(">
<P>
   – Κύριε Πρόεδρε, θα ήθελα να δώσω συγχαρητήρια στον κ. Blokland για την έκθεσή του. Το συγκεκριμένο θέμα στο οποίο θέλω να εστιάσω είναι η ανάκτηση. Πολλοί αναφέρθηκαν στην απόφαση του Δικαστηρίου των Ευρωπαϊκών Κοινοτήτων. Είναι πολύ αργά για την Επιτροπή να διασαφηνίσει ακριβώς την έννοια της “ανάκτησης”, επειδή πρόκειται για ένα θέμα που άπτεται των οδηγιών για τη συσκευασία καθώς και διαφόρων άλλων κοινοτικών οδηγιών.
<P>
Όταν αναλογίζεται κανείς την επιρροή που ασκήθηκε σχετικά με την έκθεση Blokland, μεγάλο μέρος της προέρχεται από άτομα που χρησιμοποιούν κλιβάνους αποτέφρωσης και θέλουν να διασφαλίσουν την οικονομική βιωσιμότητά τους. Είναι σαφές ότι η αποτέφρωση επιτρέπεται να ταξινομείται ως ανάκτηση και υπάρχει ένα κίνητρο καύσης και απόρριψης με τον συγκεκριμένο τρόπο που δημιουργεί ένα αντικίνητρο για τις κυβερνήσεις να δράσουν από κοινού.
<SPEAKER ID="275" LANGUAGE="FI" NAME="Kauppi (PPE-DE )." AFFILIATION="">
<SPEAKER ID="276" LANGUAGE="" NAME="Wallström," AFFILIATION="Επιτροπή">
<P>
   . – Κύριε Πρόεδρε, με χαρά μου ανακοινώνω ότι η Επιτροπή μπορεί να δεχθεί πλήρως 26 τροπολογίες και άλλες 23 τροπολογίες καταρχήν ή εν μέρει. Ορισμένες τροπολογίες του άρθρου 13 σχετικά με τις αντιρρήσεις για τα απόβλητα προς ανάκτηση στοχεύουν μάλλον σε εθνικές λύσεις παρά σε λύσεις σε κοινοτικό επίπεδο, και οι τροπολογίες αυτές έχουν συγκεκριμένα σκοπό την αντιμετώπιση των ζητημάτων της αποκαλούμενης τυπικής απόρριψης, όσον αφορά απόβλητα που προορίζονται για ανάκτηση, επιτρέποντας διάφορες περαιτέρω αιτιολογίες για αντιρρήσεις στις μεταφορές που προορίζονται για ανάκτηση.
<P>
Συμφωνώ με τον εισηγητή ότι μπορούμε να επιτρέψουμε τον ανταγωνισμό όσον αφορά το κόστος αλλά όχι όσον αφορά τα περιβαλλοντικά πρότυπα. Ωστόσο, είμαστε νομικά υποχρεωμένοι μέσω της Συνθήκης να διασφαλίσουμε το περιβάλλον, σεβόμενοι παράλληλα τους κανόνες της εσωτερικής αγοράς. Επομένως, ο καλύτερος τρόπος εξεύρεσης λύσης είναι σε κοινοτικό επίπεδο και θα πρέπει να βασίζεται σε τρία βασικά στοιχεία. Πρώτον, την καθιέρωση προτύπων σε κοινοτικό επίπεδο μέσω της επέκτασης της Οδηγίας IPC, δεύτερον, την καθιέρωση κατευθυντηρίων γραμμών για την εικονική ανάκτηση και, τρίτον, σαφέστερη διάκριση μεταξύ των διαφορετικών διαδικασιών ανάκτησης και απόρριψης.
<P>
Ένα άλλο ζήτημα που απασχολεί την Επιτροπή είναι η προτεινόμενη απαγόρευση των ενεργειών προσωρινής επεξεργασίας. Οι τροπολογίες 13, 14, 34 και 41 προτείνουν την απαγόρευση των αποστολών αποβλήτων για ενέργειες προσωρινής επεξεργασίας και ορίζουν τις ενέργειες ανάκτησης και απόρριψης που καλύπτουν μόνο την τελική επεξεργασία και όχι προσωρινές διαδικασίες. Η Επιτροπή πιστεύει ότι μια πλήρης απαγόρευση δεν θα είχε περιβαλλοντική αιτιολόγηση, αλλά και θα ερχόταν σε σύγκρουση με τη Συνθήκη. Επιπλέον, η Επιτροπή πιστεύει ότι είναι σημαντικό να τηρούνται οι οριζόντιοι ορισμοί των ενεργειών ανάκτησης και απόρριψης όπως καθορίζονται στην οδηγία πλαίσιο για τα απόβλητα στο πλαίσιο αυτής της ρύθμισης. Η καθιέρωση διαφορετικών ορισμών θα ήταν τόσο ασυνεπής όσο και ασκόπως πολύπλοκη.
<P>
Το ζήτημα της συνέπειας με την υπάρχουσα νομοθεσία τίθεται επίσης και σε άλλες τροπολογίες. Ορισμένες τροπολογίες στο άρθρο 13 στοχεύουν στην καθιέρωση κριτηρίων για την ταξινόμηση μιας επεξεργασίας ως ανάκτηση και αναφέρονται στο θέμα της εικονικής ανάκτησης. Μάλιστα, τα κριτήρια αυτά θα μπορούσαν να συγκαταλέγονται μεταξύ αυτών που θεωρούνται σχετικά για τη διάκριση γενικά μεταξύ ανάκτησης και απόρριψης, η οποία αποτελεί ένα οριζόντιο θέμα που πρέπει να ρυθμιστεί από την οδηγία πλαίσιο για τα απόβλητα και όχι στο ειδικό πλαίσιο του κανονισμού αυτού.
<P>
Μπορεί επίσης να υποστηριχθεί και ένα άλλο στοιχείο αναφορικά με το Παράρτημα V, δηλαδή αυτό της υψηλότερης προτεραιότητας του καταλόγου επικίνδυνων αποβλήτων της ΕΕ σε σχέση με τον κατάλογο επικίνδυνων αποβλήτων της Βασιλείας, όσον αφορά τη λεγόμενη απαγόρευση της Βασιλείας για τις εξαγωγές επικίνδυνων αποβλήτων από χώρες του ΟΟΣΑ προς χώρες εκτός ΟΟΣΑ – τροπολογίες 69 και 70.
<P>
Επιτρέψτε μου να κάνω ένα σύντομο σχόλιο για την ερώτηση της διπλής νομικής βάσης. Όπως αναφέρεται και στην αιτιολογική έκθεση, πρωταρχικός στόχος του κανονισμού είναι η προστασία του περιβάλλοντος. Ο κύριος στόχος διατηρήθηκε στη νέα πρόταση και η νομική βάση είναι το άρθρο 175 της Συνθήκης ΕΚ για το περιβάλλον. Ωστόσο, όσον αφορά τις διατάξεις των τίτλων IV, V και VI σχετικά με τις εξαγωγές από την Κοινότητα, τις εισαγωγές στην Κοινότητα και τη διαμετακόμιση μέσω της Κοινότητας προς και από τρίτες χώρες, μπορεί να υποστηριχθεί ότι αυτοί είναι κανόνες που επιδιώκουν την επίτευξη ενός συνολικού και γενικού περιβαλλοντικού στόχου, αλλά και κανόνες για το διεθνές εμπόριο. Οι περιβαλλοντικοί κανόνες, επομένως, ισχύουν και για το καθεστώς του εμπορίου και συνδέονται με αυτό. Συνεπώς, η νομική βάση όσον αφορά τις ειδικές διατάξεις των τριών αυτών τίτλων είναι το άρθρο 133 της Συνθήκης ΕΚ.
<P>
Η τροπολογία 95 προτείνει να επιτρέπεται η σιωπηρή συγκατάθεση για αποστολές επικίνδυνων αποβλήτων που προορίζονται για ανάκτηση. Όπως τονίζεται επίσης στην αιτιολογική έκθεση, αυτό δεν είναι αποδεκτό από την Επιτροπή. Πρώτον, πρέπει να εφαρμόσουμε την προσέγγιση της προφύλαξης όσον αφορά τις αποστολές επικίνδυνων αποβλήτων εντός της Κοινότητας και, δεύτερον, πρέπει να σεβαστούμε τις απαιτήσεις της Σύμβασης της Βασιλείας σχετικά με το θέμα αυτό. Η Σύμβαση της Βασιλείας είναι σαφής και δεν αφήνει περιθώρια για παρερμηνείες. Για τις αποστολές επικίνδυνων αποβλήτων πρέπει να εφαρμόζεται ο κανόνας της γραπτής συγκατάθεσης.
<SPEAKER ID="277" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 11.30. 
<SPEAKER ID="278" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τη συζήτηση της έκθεσης (A5-0354/2003) της κ. Gutiérrez-Cortines, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την ανακοίνωση της Επιτροπής: “Προς μια θεματική στρατηγική για την προστασία του εδάφους”
<P>
(COM(2002) 179 – C5-0328/2002 – 2002/2172(COS)). 
<SPEAKER ID="279" LANGUAGE="ES" NAME="Gutiérrez-Cortines (PPE-DE )," AFFILIATION="εισηγήτρια">
<P>
Παροτρύνω την Επιτροπή να αναπτύξει το σχέδιο οδηγίας INSPIRE για τη θέσπιση μιας υποδομής για ένα ευρωπαϊκό χώρο πληροφορίας, το οποίο είναι απολύτως αναγκαίο ως μέσο για την ανάπτυξη αυτών των περιοχών και το οποίο εγκρίθηκε τότε από τρεις Γενικές Διευθύνσεις.
<P>
Κάθε καλό σχέδιο και κάθε σχέδιο ρύθμισης πρέπει να συμπεριλαμβάνει έναν κατάλογο εδαφών και μια αξιολόγησή τους, διότι αυτός είναι ο μοναδικός τρόπος να αποφευχθούν πλημμύρες, να αποφευχθεί η οικοδόμηση σε κοίτες χειμάρρων, και σε περιοχές των προγραμμάτων για τους φυσικούς οικότοπους ή το Natura. Και από αυτή την άποψη θα στηρίξουμε την Επιτροπή. Είναι απαραίτητο να εφαρμοστεί μια πολιτική εδάφους η οποία θα μπορεί να ασχοληθεί πραγματικά με το θέμα της περιφερειακής στήριξης και της στήριξης από τα κράτη. 
<SPEAKER ID="280" LANGUAGE="" NAME="Wallström," AFFILIATION="Επιτροπή">
<P>
     Κύριε Πρόεδρε, ευχαριστώ το Ευρωπαϊκό Κοινοβούλιο, και ειδικά την κ. Gutiérrez-Cortines, για την εκπόνηση αυτής της έκθεσης. Με αυτή την έκθεση, θα ολοκληρωθεί η διαδικασία διαβούλευσης για την πρώτη φάση της θεματικής στρατηγικής για την προστασία του εδάφους.
<SPEAKER ID="281" LANGUAGE="NL" NAME="Van Dam (EDD )," AFFILIATION="συντάκτης της Επιτροπής Περιφερειακής Πολιτικής, Μεταφορών και Τουρισμού">
<P>
Δεύτερον, η κ. Gutiérrez-Cortines ορθώς επισημαίνει τις αρνητικές επιπτώσεις των μεταφορών για το έδαφος. Η συμπίεση και η σφράγιση του εδάφους είναι σημαντικές αρνητικές επιπτώσεις τις οποίες προκαλούν οι υποδομές στο έδαφος, καθώς έχουν σοβαρό αντίκτυπο στη βιωσιμότητα και την ποιότητα αυτού του εδάφους. Συνεπώς, πρέπει να μειωθούν αυτά τα αποτελέσματα, καθώς και η επιβάρυνση του εδάφους. Η προώθηση μεθόδων μεταφορών οι οποίες έχουν μικρότερο ή μηδενικό αντίκτυπο για το έδαφος, όπως οι ενδοχώριες και παράκτιες πλωτές μεταφορές, προσφέρει μια δυνατότητα επίτευξης αυτού του στόχου, όπως και η χρήση λιγότερο επιβλαβών υλικών στην κατασκευή των υποδομών.
<SPEAKER ID="282" LANGUAGE="" NAME="McKenna (Verts/ALE )." AFFILIATION="(">
<P>
   – Κύριε Πρόεδρε, θα ήθελα να ευχαριστήσω την εισηγήτρια, κ. Gutiérrez-Cortines, για την έκθεσή της. Έχει ήδη τονιστεί ότι πρόκειται για πολύ σημαντικό ζήτημα: το έδαφος αποτελεί στοιχείο ζωτικής σημασίας για την ύπαρξή μας.
<SPEAKER ID="283" LANGUAGE="FR" NAME="Bernié (EDD )." AFFILIATION="">
<P>
   – Κύριε Πρόεδρε, αυτό το σχέδιο οδηγίας εγείρει πολλά προβλήματα. Πράγματι, πολλές ευρωπαϊκές πολιτικές καθώς και πολλές οδηγίες, όπως η οδηγία IV σχετικά με το νερό ή το έκτο περιβαλλοντικό πρόγραμμα, αφορούν την προστασία των εδαφών. Παρόμοια προβληματική εμφανίζεται στο πρόγραμμα Forest-Focus. Ένα ολόκληρο φάσμα σχεδίων και οδηγιών για την περιβαλλοντική ευθύνη αναφέρονται επίσης σε αυτό το ζήτημα.
<P>
Επιπλέον, ποιο νόημα έχει να καθορίζουμε το έδαφος σε ευρωπαϊκό επίπεδο, να καταρτίζουμε επιστημονικό κατάλογο των εδαφών μέχρι το 2007, με εναρμόνιση των πεδολογικών δεδομένων, για να διαπιστώνουμε την ποικιλία τους, η οποία είναι ήδη γνωστή; Ποιο είναι, εξάλλου, το νόημα της θέσπισης διάγνωσης για τις συνέπειες της μεταρρύθμισης της ΚΓΠ, όταν αυτή έχει εγκριθεί;
<SPEAKER ID="284" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 11.30. 
<SPEAKER ID="285" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τη συζήτηση της έκθεσης (A5-0365/2003) του κ. Lisi, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 96/82/ΕΚ του Συμβουλίου σχετικά με την αντιμετώπιση των κινδύνων μεγάλων ατυχημάτων σχετιζόμενων με επικίνδυνες ουσίες (PE-CONS 3665/2003 – C5-0435/2003 – 2001/0257(COD)). 
<SPEAKER ID="286" LANGUAGE="IT" NAME="Lisi (PPE-DE )," AFFILIATION="εισηγητής">
<P>
   . – Κύριε Πρόεδρε, Επίτροπε Wallström, καταρχάς θα προβώ σε μια σύνοψη της νομοθετικής διαδικασίας αυτού του μέτρου. Τα τραγικά ατυχήματα που έπληξαν τα τελευταία χρόνια τη χημική βιομηχανία και προπαντός τους πληθυσμούς που ζουν κοντά σε αυτές τις εγκαταστάσεις και το γύρω περιβάλλον δεν μπορούσαν να μην προκαλέσουν το ενδιαφέρον της Ευρωπαϊκής Ένωσης. Περιοχές όπως η Baia Mare, η Aznalcollar, αλλά προπαντός η Τουλούζη και το Enschede, έχουν γίνει συνώνυμα ανθρώπινων και περιβαλλοντικών τραγωδιών που δεν μπορούν να μείνουν χωρίς μια σαφή απάντηση. Σε αυτό το ευαίσθητο πλαίσιο η Επιτροπή παρουσίασε στο Κοινοβούλιο και στο Συμβούλιο την πρότασή της για την τροποποίηση της οδηγίας 96/82 του Δεκεμβρίου του 1996 σχετικά με την αντιμετώπιση των κινδύνων μεγάλων ατυχημάτων σχετιζόμενων με επικίνδυνες ουσίες. Η πρόταση αυτή ήταν καρπός ενός εμπεριστατωμένου επιστημονικού έργου και εμείς αναγνωρίζουμε με ικανοποίηση τη βούληση της Επιτροπής να αντιμετωπίσει τα κενά της προηγούμενης οδηγίας με εποικοδομητικό πνεύμα, γεγονός που επέτρεψε σε όλους μας να στείλουμε ένα σαφές μήνυμα τόσο στη χημική βιομηχανία όσο και στους πολίτες. Θα κάνουμε τα πάντα ώστε να εγκριθούν και να εφαρμόζονται στο μέλλον κατάλληλα μέτρα ελέγχου.
<P>
Αναφέρω εν συντομία τα σημεία που έλυσε η συνδιαλλαγή με τον συμβιβασμό στον οποίο καταλήξαμε: το πρώτο αφορά τις εξορυκτικές δραστηριότητες. Ο εν λόγω συμβιβασμός αποσκοπεί στην εξασφάλιση της συμπληρωματικότητας μεταξύ της εν λόγω οδηγίας και της οδηγίας σχετικά με τα απόβλητα από εξορυκτικές δραστηριότητες που βρίσκεται στο στάδιο της πρώτης ανάγνωσης από το Σώμα μας. Το πεδίο εφαρμογής της “οδηγίας Seveso” διευρύνεται έτσι στις εν ενεργεία εγκαταστάσεις διάθεσης υπολειμμάτων που περιέχουν επικίνδυνες ουσίες, όταν αυτές χρησιμοποιούνται για την επεξεργασία των ορυκτών.
<P>
Τέλος, μια μόνο τεχνική παρατήρηση, κύριε Πρόεδρε: στο Παράρτημα I, Μέρος I, και συγκεκριμένα στα σημεία 5 και 6, υπάρχουν ορισμοί που θα μπορούσαν να προκαλέσουν παρερμηνείες. Παρακαλώ σημειώστε ότι η αγγλική έκδοση είναι η μόνη αυθεντική. 
<SPEAKER ID="287" LANGUAGE="" NAME="Πρόεδρος." AFFILIATION="">
<SPEAKER ID="288" LANGUAGE="" NAME="Wallström," AFFILIATION="Επιτροπή">
<P>
   . – Κύριε Πρόεδρε, η Επιτροπή χαιρετίζει το αποτέλεσμα της διαδικασίας συνδιαλλαγής και είναι ιδιαίτερα ευχαριστημένη που οι νομοθέτες αποφάσισαν όχι μόνο να διευρύνουν το πεδίο εφαρμογής της οδηγίας Seveso II υπό το φως των ατυχημάτων στις περιοχές Baia Mare, Enschede, καθώς και στην Τουλούζη, αλλά και να ενισχύσουν τις διατάξεις της.
<P>
Επιπλέον, και ειδικά κατόπιν αιτημάτων του Ευρωπαϊκού Κοινοβουλίου, η οδηγία έχει ενισχυθεί σε διάφορους άλλους τομείς όπως η ενημέρωση του κοινού, η επιμόρφωση για περιπτώσεις έκτακτης ανάγκης και η συμμετοχή του προσωπικού των υπεργολάβων. Οι διατάξεις της για τον σχεδιασμό της χρήσης των εδαφών έγιναν αποτελεσματικότερες, καθώς περιλαμβάνουν μια εντολή από την Επιτροπή για την ανάπτυξη ευρωπαϊκής βάσης δεδομένων που θα χρησιμοποιηθεί για την αξιολόγηση της συμβατότητας μεταξύ των εγκαταστάσεων της οδηγίας Seveso και των ευαίσθητων περιοχών. Η νέα οδηγία υποχρεώνει πλέον τις βιομηχανίες να παρέχουν χάρτες των περιοχών κινδύνου, οι οποίοι θα επισημαίνουν τις περιοχές κινδύνου που κατά πάσα πιθανότητα θα επηρεαστούν από τις συνέπειες βιομηχανικού ατυχήματος. Τέλος, τα κράτη μέλη καλούνται να παράσχουν στην Επιτροπή τα ελάχιστα δεδομένα για όλα τα σημεία που προβλέπονται στην οδηγία Seveso στην περιοχή τους.
<P>
Θα ήθελα, λοιπόν, να συγχαρώ τον εισηγητή, κ. Lisi, για το έργο του, καθώς και όλους τους βουλευτές που συνέβαλαν στη διασφάλιση του επιτυχούς αποτελέσματος αυτής της νομοθετικής διαδικασίας. 
<SPEAKER ID="289" LANGUAGE="FR" NAME="De Veyrac (PPE-DE )." AFFILIATION="">
<P>
   – Κύριε Πρόεδρε, οφείλω καταρχάς να συγχαρώ τον συνάδελφό μας κ. Lisi για το έξοχο έργο που επιτέλεσε σε σχέση με αυτό το θέμα, το οποίο είναι εξαιρετικά ευαίσθητο.
<P>
Ως βουλευτής της Τουλούζης, μπορώ να σας πω πόσο πολύ, δύο χρόνια μετά τα γεγονότα, το δράμα της έκρηξης του εργοστασίου AZF παραμένει εξαιρετικά νωπό στην πόλη, στη σκέψη και συχνά στη σάρκα των θυμάτων της καταστροφής.
<P>
Με τον δήμαρχο της Τουλούζης, τον κ. Douste-Blazy, χρειάστηκε να αντιμετωπίσουμε μια επείγουσα κατάσταση και να παράσχουμε επιτόπου λύσεις σε αυτό το δράμα. Αν όμως θέλαμε αυτό το δράμα να μην αναπαραχθεί στο μέλλον, έπρεπε να προχωρήσουμε παραπέρα και να νομοθετήσουμε. Αυτό ακριβώς έπραξε το θεσμικό μας όργανο επιλαμβανόμενο αυτού του ερωτήματος ήδη από τις 3 Οκτωβρίου 2001. Επ’ αυτού, εκφράζω την ιδιαίτερη ικανοποίησή μου για την εποικοδομητική συνεργασία που κατέστησε δυνατή την επίτευξη συμβιβασμού μεταξύ της Επιτροπής, του Συμβουλίου και του Κοινοβουλίου σε δεύτερη ανάγνωση σε σχέση με το νιτρικό αμμώνιο και για το γεγονός ότι, εφεξής, στα εργοστάσια όπου υπάρχει κίνδυνος, ανήλθαν τα όρια για τα επιτρεπόμενα επίπεδα νιτρικού αμμωνίου, τόσο όσο θα μπορούσε ενδεχομένως να είχε αποφευχθεί η έκρηξη στην Τουλούζη.
<P>
Σε πολλούς τομείς, το έργο που πραγματοποιήθηκε στην τρίτη ανάγνωση και κατά τη διαδικασία διαβούλευσης επιφέρει νέες προόδους, με νέα μέτρα πρόληψης, στη δε νομοθετική μας δράση είχαμε βεβαίως κατά νου την ασφάλεια των μισθωτών που εργάζονται σε εργοστάσια στα οποία ενδέχεται να υφίσταται κίνδυνος. Είναι, συνεπώς, αναγκαία, και μάλιστα επιτακτικά, τα μέτρα κατάρτισης που αφορούν το προσωπικό. Όπως όμως είπε ο κ. Lisi, δεν πρέπει να περιοριστούν στο μισθωτό προσωπικό των εν λόγω εργοστασίων· πρέπει να επεκταθούν στους μισθωτούς των επιχειρήσεων που αναλαμβάνουν υπεργολαβίες. Η προς όφελός τους επέκταση της προσπάθειας κατάρτισης δεν μου φαίνεται καθόλου σχολαστικό μέτρο γραφειοκρατικής λογικής, αλλά, αντιθέτως, πρόκειται για ένα προστατευτικό μέτρο. Εκφράζω τη χαρά μου για το αποτέλεσμα που επιτεύχθηκε επ’ αυτού.
<SPEAKER ID="290" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 11.30. 
<SPEAKER ID="291" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τη συζήτηση της έκθεσης (A5-0386/2003) του κ. Adam, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου που αφορά τη θέσπιση ενός συστήματος για την αναγνώριση και την καταγραφή των αιγοπροβάτων και για την τροποποίηση του κανονισμού (EOK) αριθ. 3508/92 (COM(2002) 729 – C5-0027/2003 – 2002/0297(CNS)). 
<SPEAKER ID="292" LANGUAGE="" NAME="Byrne," AFFILIATION="Επιτροπή">
<P>
     Κύριε Πρόεδρε, η πρόταση της Επιτροπής κάνει λόγο για την αναγνωρισμένη ανάγκη επείγουσας ενίσχυσης των κανόνων που ισχύουν για την αναγνώριση και καταγραφή των αιγοπροβάτων, ειδικά μετά την εμπειρία που αποκτήθηκε από την κρίση αφθώδους πυρετού το 2001.
<P>
Στο ψήφισμά του για την επιδημία του αφθώδους πυρετού τον Δεκέμβριο του 2002, το Ευρωπαϊκό Κοινοβούλιο καλούσε την Επιτροπή να υποβάλει, όσο το δυνατόν συντομότερα, πρόταση για την τροποποίηση της οδηγίας 92/102/ΕΟΚ με στόχο τη βελτίωση του εντοπισμού χοίρων και αιγοπροβάτων.
<P>
Η τεχνολογία της ηλεκτρονικής αναγνώρισης των αιγοπροβάτων έχει προχωρήσει σε τέτοιο βαθμό ώστε να είναι πλέον δυνατή η πρακτική εφαρμογή της. Αυτό υποστηρίζουν τα αποτελέσματα του πιλοτικού προγράμματος ευρείας κλίμακας της Επιτροπής – του Προγράμματος IDEA.
<P>
Ωστόσο, τα μέτρα εφαρμογής που απαιτούνται για ένα πλήρως λειτουργικό σύστημα ηλεκτρονικής αναγνώρισης σε κοινοτικό επίπεδο δεν έχουν αναπτυχθεί ακόμη. Η πρόταση, επομένως, προβλέπει την έγκριση νέων κατευθυντηρίων γραμμών και διαδικασιών μέσω της Επιτροπής για την Τροφική Αλυσίδα και την Υγεία των Ζώων, με προβλεπόμενη ισχύ της υποχρεωτικής ηλεκτρονικής σήμανσης από την 1η Ιουλίου 2006.
<P>
Η πρόταση λοιπόν περιλαμβάνει επιλογές, οι οποίες θα επιτρέψουν στα κράτη μέλη να παρατείνουν την αναγνώριση των αμνοεριφίων έως την ηλικία των 6 μηνών, όπου τα πρόβατα εκτρέφονται υπό συνθήκες εκτατικής κτηνοτροφίας και ελευθέρας βοσκής και να εφαρμόσουν απλοποιημένα συστήματα αναγνώρισης στα νεαρά αμνοερίφια, έως 6 μηνών, που προορίζονται για άμεση σφαγή.
<P>
Σύμφωνα με τη βάση αυτή, το συνολικό κόστος του ενισχυμένου συστήματος εκτιμάται ότι κυμαίνεται μεταξύ 1 ευρώ (για τα παραδοσιακά ενώτια) και 3,7 ευρώ (ηλεκτρονική αναγνώριση) ανά πρόβατο ετησίως.
<SPEAKER ID="293" LANGUAGE="" NAME="Adam (PSE )," AFFILIATION="εισηγητής">
<P>
Δυστυχώς, ο Επίτροπος Byrne φαίνεται ότι δεν άκουγε όσα διαμείφθηκαν στην Επιτροπή Γεωργίας.
<P>
Θα ήθελα να ολοκληρώσω επαναλαμβάνοντας τα λόγια του αρμόδιου Επιτρόπου για τη γεωργία, κ. Fischler, ο οποίος είπε πρόσφατα: “Θέλουμε οι αγρότες να αφιερώνουν τον χρόνο εργασίας τους στους αγρούς και όχι στη συμπλήρωση αιτήσεων”. 
<SPEAKER ID="294" LANGUAGE="EN" NAME="Parish (PPE-DE )." AFFILIATION="">
<P>
   – Κύριε Πρόεδρε, θα ήθελα να ευχαριστήσω τον εισηγητή, κ. Adam, για το πολύ καλό έργο του στην έκθεση αυτή και την Επιτροπή Γεωργίας και Ανάπτυξης της Υπαίθρου που υπέβαλαν μια πολύ πρακτική έκθεση. Αυτό είναι το κλειδί της όλης υπόθεσης, καθώς, όπως είπε ο κ. Adam, θέλουμε πάρα πολύ να μπορούμε να ανιχνεύουμε τις μετακινήσεις των προβάτων. Ωστόσο, πρέπει να γίνει κατανοητό ότι, μόνο στο Ηνωμένο Βασίλειο, υπάρχουν 35 εκατομμύρια πρόβατα και ίσως περισσότερες από 100 εκατομμύρια μεμονωμένες μετακινήσεις προβάτων. Η ιδέα της καταγραφής κάθε προβάτου με ένα 14ψήφιο αριθμό όταν αυτό μετακινείται είναι τελείως αστεία.
<P>
Επιτρέψτε μου να περιγράψω ένα σενάριο. Εκατό προβατίνες με 1 200 αμνοερίφια μετακινούνται στη λοφοπλαγιά. Έξι μήνες αργότερα, τα πρόβατα επιστρέφουν και κάποια από αυτά έχουν χάσει τα ενώτιά τους. Η Επιτροπή εξακολουθεί να επιμένει ότι θα πρέπει να έχουν τον ίδιο ατομικό αριθμό. Λέω λοιπόν στον Επίτροπο Byrne ξεκάθαρα –και είμαι σίγουρος ότι το κατανοεί γιατί είναι έξυπνος άνθρωπος– ότι η ιδέα να κρατήσει το πρόβατο το ίδιο ενώτιο είναι απολύτως αστεία. Πρέπει να κατανοήσουμε ότι, αν κάνουμε έναν γελοίο νόμο, έτσι και θα αντιμετωπιστεί και πρέπει να είμαστε πολύ προσεκτικοί ώστε να θεσπίσουμε νομοθεσία που θα είναι πρακτική.
<SPEAKER ID="295" LANGUAGE="ES" NAME="Rodríguez Ramos (PSE )." AFFILIATION="">
<P>
   – Κύριε Πρόεδρε, καταρχάς θα ήθελα να ευχαριστήσω τον εισηγητή, κ. Adam, για την έκθεσή του. Παρουσίασε μια εξαίρετη έκθεση και, κατά τη διάρκεια της εκπόνησής της, επέδειξε μεγάλη ικανότητα στην εισαγωγή όλων εκείνων των πτυχών που θα μπορούσαν να την βελτιώσουν και να την κάνουν πιο ευέλικτη.
<SPEAKER ID="296" LANGUAGE="" NAME="Attwooll (ELDR )." AFFILIATION="(">
<P>
   – Κύριε Πρόεδρε, η αρχική πρόταση της Επιτροπής μπορεί ίσως να είναι εφικτή στο πλαίσιο ενός μικρού αριθμού αιγοπροβάτων που εκτρέφονται σε περιορισμένο χώρο, παρόλο που, ακόμη και σε αυτή την περίπτωση, υπάρχουν φόβοι ως προς την καλή διαβίωση των ζώων. Αντίθετα, η έκθεση Adam αναγνωρίζει τα πρακτικά ζητήματα της ελεύθερης κτηνοτροφίας και της διαχείρισης κοπαδιών μεγάλης κλίμακας. Αναγνωρίζει επίσης, σε αντίθεση με τη ρύθμιση για τη σήμανση του βοείου κρέατος, ότι οι απαιτήσεις της ανιχνευσιμότητας για τους σκοπούς του ελέγχου ασθενειών είναι διαφορετικές από εκείνες της παροχής ενημέρωσης προς τους καταναλωτές.
<SPEAKER ID="297" LANGUAGE="" NAME="Wyn (Verts/ALE )." AFFILIATION="(">
<P>
   – Κύριε Πρόεδρε, θα ήθελα να συγχαρώ τον κ. Adam, ο οποίος εργάστηκε πολύ σκληρά για την έκθεσή του. Από τις αρχικές συζητήσεις μας στην Επιτροπή ήταν προφανές ότι οι προτάσεις αυτές εκπονήθηκαν με ελάχιστη κατανόηση της βιομηχανίας κτηνοτροφίας προβάτων. Πολλοί βουλευτές που επισκέφθηκαν αγροκτήματα με πρόβατα ή που είναι οι ίδιοι κτηνοτρόφοι, εξοργίστηκαν από την τυφλή προσέγγιση της Επιτροπής στο θέμα αυτό.
<P>
Στην Ουαλία, όπου υπάρχει η μεγαλύτερη συγκέντρωση προβάτων της ΕΕ, δεν είναι δυνατό να πιστεύουμε ρεαλιστικά αυτή τη στιγμή ότι ο παραδοσιακός κτηνοτρόφος, με μέσο όρο ηλικίας 58 έτη και μέσο ετήσιο εισόδημα 10 000 ευρώ, θα πειστεί για τα οφέλη της επένδυσης σε νέα και πολύπλοκη τεχνολογία, το κόστος οργάνωσης της οποίας έχει εκτιμηθεί στα 15 000 ευρώ.
<SPEAKER ID="298" LANGUAGE="" NAME="Πρόεδρος." AFFILIATION="">
<SPEAKER ID="299" LANGUAGE="ES" NAME="Redondo Jiménez (PPE-DE )." AFFILIATION="">
<P>
Το πρόγραμμα IDEA, που εφαρμόστηκε πριν από μερικά χρόνια από την Ευρωπαϊκή Επιτροπή, απέδειξε ότι είναι δυνατό να εφαρμοστεί στην Ευρωπαϊκή Ένωση ένα ατομικό σύστημα ηλεκτρονικής αναγνώρισης. Η απόδειξη ότι το σύστημα είναι βιώσιμο βρίσκεται στο γεγονός ότι στην Ισπανία, μια χώρα η οποία, μαζί με το Ηνωμένο Βασίλειο, έχει ένα από τα πιο σημαντικά κοπάδια στην Ευρωπαϊκή Ένωση, προχώρησε μόλις στην αγορά ενός εκατομμυρίου ηλεκτρονικών συσκευών, που τοποθετούνται στο πεπτικό σύστημα των μηρυκαστικών, για τη διαφοροποίηση των διαφορετικών γονοτύπων αιγοπροβάτων.
<P>
Η έκθεση που θα τεθεί προς ψηφοφορία αύριο περιέχει δύο συμβιβαστικές τροπολογίες που υιοθετήθηκαν από την Επιτροπή Γεωργίας, η οποία σέβεται τα συμφέροντα των κτηνοτρόφων της Ευρωπαϊκής Ένωσης. Μία από αυτές αναφέρεται στην ηλικία από την οποία θα πρέπει να πραγματοποιείται η αναγνώριση των ζώων. Σύμφωνα με τον συμβιβασμό που επιτεύχθηκε, είναι έξι μήνες για την εντατική κτηνοτροφία και εννέα για την εκτατική κτηνοτροφία. Η δεύτερη συμβιβαστική τροπολογία, που παρουσιάστηκε από τον εισηγητή, ορίζει την ημερομηνία Ιούλιος του 2007, για την εισαγωγή της ηλεκτρονικής αναγνώρισης, γεγονός που στέλνει ένα σαφές μήνυμα, τόσο στους κτηνοτρόφους όσο και στη βιομηχανία κατασκευής των ηλεκτρονικών συσκευών που είναι απαραίτητες για το ηλεκτρονικό σύστημα.
<P>
Ελπίζω, επομένως, ότι τα αποτελέσματα που επιτεύχθηκαν στην Επιτροπή Γεωργίας θα υιοθετηθούν πλήρως στην Ολομέλεια. Θα ήθελα, ωστόσο, να εκφράσω την υποστήριξή μου στις τεχνικές τροποποιήσεις που εισήγαγε ο σκιώδης εισηγητής μας, ο κ. Parish, στη μοναδική τροπολογία που παρουσιάστηκε στην Ολομέλεια, σχετικά με το δελτίο μεταφοράς των ζώων.
<P>
Επίσης θα ήθελα τελειώνοντας να συγχαρώ τον εισηγητή, ο οποίος κατέβαλε προσπάθειες προκειμένου να επιτύχει συμβιβασμό και να εργαστεί υπέρ της αναγνώρισης και επομένως υπέρ της κτηνοτροφίας βοοειδών. Συγχαρητήρια, κύριε Adam. 
<SPEAKER ID="300" LANGUAGE="" NAME="Evans, Jonathan (PPE-DE )." AFFILIATION="(">
<P>
   – Κύριε Πρόεδρε, εχθές είχα την τιμή να μοιραστώ το βήμα με τον Πρόεδρο του Κοινοβουλίου, κ. Cox, κατά την κοινή συμμετοχή μας στο διεθνές συνέδριο του Συνδέσμου Βρετανικών Βιομηχανιών στο Ηνωμένο Βασίλειο. Ο κ. Cox αναφέρθηκε στους πραγματικούς φόβους που υπάρχουν στο Ηνωμένο Βασίλειο, λέγοντας ότι το Κοινοβούλιο, η Επιτροπή και το Συμβούλιο έχουν πλέον δεσμευθεί στις έννοιες της ανάπτυξης της επικουρικότητας και του μη δυσανάλογου κανονισμού. Αν ισχύει αυτό, θα πρέπει να εξετάσουμε τις προτάσεις αυτές εντός αυτού του πλαισίου.
<P>
Κανείς δεν αμφισβητεί την ανάγκη για καλύτερη αναγνώριση, αλλά η αλήθεια είναι ότι η ίδια η κυβέρνηση του Ηνωμένου Βασιλείου υπολόγισε ότι το κόστος καθιέρωσης αυτού του συστήματος στη χώρα θα είναι λίγο λιγότερο από 100 εκατομμύρια λίρες, κόστος που αναλογεί σε 13 000 και 16 000 λίρες ανά κτηνοτρόφο. Ακούσαμε από τον Επίτροπο Byrne ότι η ΕΕ έκανε τη δική της εκτίμηση. Πιστεύω περισσότερο τον υπολογισμό της κυβέρνησης του Ηνωμένου Βασιλείου από ό,τι τον υπολογισμό των αρχών της ΕΕ. Η ουσία είναι ότι η επιτροπή ήταν ομόφωνη στην άποψή της. Οι ομιλίες που θα ακούσουμε απόψε θα είναι ομόφωνες στην άποψή τους. Θα ταχθούν υπέρ της καλύτερης αναγνώρισης, αλλά και της πρακτικότητας, της ευελιξίας, της εξέτασης των διαφορετικών λειτουργικών μεθόδων των κρατών μελών και της αναγνώρισης –με βεβαιότητα στο Ηνωμένο Βασίλειο– βάσει αριθμών ελέγχου κατά παρτίδες.
<P>
Θα ήθελα να πω στον Επίτροπο ότι υπάρχει ομοφωνία μέσα στο Κοινοβούλιο, από τον κ. Wyn, τον πολιτικό μου αντίπαλο στην Ουαλία, μέχρι την κ. Attwooll, η οποία ανήκει σε άλλο κόμμα στο Ηνωμένο Βασίλειο, και τον κ. Adam, από το κόμμα των Εργατικών. Έχουμε ομοφωνία στην άποψη αυτή. Είναι μια άποψη που η Επιτροπή θα πρέπει να λάβει υπόψη.
<P>
Μέχρι τώρα, δεν με έχει ενθαρρύνει ιδιαίτερα η στάση που υιοθέτησε η Επιτροπή. Ο κ. Adam κατέβαλε έντονες προσπάθειες για την εξασφάλιση ομοφωνίας και τον συγχαίρω γι’ αυτό, ακολουθώντας το παράδειγμα των προηγούμενων ομιλητών. Έχουμε τη δυνατότητα να προσπαθήσουμε να πείσουμε τον κ. Adam, αν δεν υπάρξει κίνηση από την πλευρά της Επιτροπής, να σκεφθεί την παραπομπή της έκθεσης αυτής και πάλι στην επιτροπή. Ελπίζω ο Επίτροπος να είναι σε θέση να απαντήσει θετικά στις τροπολογίες που προτάθηκαν από την επιτροπή. Ωστόσο, αν η Επιτροπή μας κλείσει απλώς την πόρτα, τότε εγώ τουλάχιστον θα είμαι μεταξύ εκείνων που θα προσπαθήσουν να πείσουν τον κ. Adam αύριο να ζητήσει την αναπομπή της έκθεσής του στην επιτροπή, για να τονίσουμε στην Επιτροπή ότι πρέπει να είναι μια Επιτροπή που ακούει – και όχι μόνο όσους συμμετέχουν στο Σύνδεσμο Βρετανικών Βιομηχανιών στο Ηνωμένο Βασίλειο, αλλά και όσον αφορά το καθημερινό έργο που επιτελούμε στο Κοινοβούλιο. 
<SPEAKER ID="301" LANGUAGE="" NAME="Nicholson (PPE-DE )." AFFILIATION="(">
<P>
   – Κύριε Πρόεδρε, δράττομαι της ευκαιρίας για να συγχαρώ τον εισηγητή για το εξαιρετικό έργο του. Γνωρίζω τον κ. Adam 14 χρόνια και αξίζει ακόμα μεγαλύτερους επαίνους. Έκανε εξαιρετική δουλειά για μια αρχικά κακή πρόταση.
<P>
Παράλληλα, έμαθα ότι στο Ηνωμένο Βασίλειο, αν αγοράσει κανείς σάντουιτς με κοτόπουλο, το 85% από αυτό το κοτόπουλο προέρχεται από τη Βραζιλία ή την Ταϊλάνδη. Αυτό πώς ανιχνεύεται; Καλώ τον Επίτροπο να σκεφθεί όσα ακούστηκαν εδώ απόψε. Είναι ειλικρινή και προέρχονται μέσα από την καρδιά μας. Είναι οι άνθρωποι που μιλάνε. Σας καλώ να σκεφθείτε και να συμφωνήσετε με την Επιτροπή Γεωργίας και να μας δώσετε περισσότερο χρόνο ώστε να επιτύχουμε ένα σύστημα αναγνώρισης που θα έχει αποτέλεσμα. 
<SPEAKER ID="302" LANGUAGE="" NAME="Doyle (PPE-DE )." AFFILIATION="(">
<P>
   – Κύριε Πρόεδρε, η κρίση της ασθένειας του αφθώδους πυρετού το 2001 υπέδειξε παραστατικά και με μακάβριο τρόπο την ανεπάρκεια της οδηγίας 92/102/ΕΟΚ του Συμβουλίου για την αναγνώριση και την καταχώρηση των ζώων, συμπεριλαμβανομένων των αιγοπροβάτων. Για τον λόγο αυτόν, χαιρετίζω τις προτάσεις για ενίσχυση των κανονισμών των διατάξεων αυτής της οδηγίας.
<P>
Θα ήθελα να ευχαριστήσω ειλικρινά τον εισηγητή και τον σκιώδη εισηγητή, κ. Neil Parish, για το εξαιρετικό έργο και τη συνεργασία που είχαν για να μας φέρουν στο σημείο αυτό. Υποστηρίζω πλήρως τη θέση που ενέκρινε η Επιτροπή Γεωργίας και Ανάπτυξης της Υπαίθρου για τις προτάσεις που έχουν υποβληθεί.
<P>
Η Προεδρία του Συμβουλίου παρουσίασε τώρα έναν συμβιβασμό των αρχικών προτάσεων, ο οποίος θα αναστείλει κάθε καταγραφή ατομικών αριθμών των προβάτων μέχρι να καθιερωθεί ένα ηλεκτρονικό σύστημα καταγραφής και δεύτερον θα καθιερώσει την υποχρεωτική ηλεκτρονική αναγνώριση για τα αιγοπρόβατα από την 1η Ιανουαρίου 2008, σύμφωνα με μια έκθεση της Επιτροπής για εφαρμογή από τον Ιούνιο του 2006. Τρίτον, θα επιτρέψει μια παρέκκλιση από την υποχρεωτική ηλεκτρονική αναγνώριση για τα κράτη μέλη με κοπάδια μικρότερα των πεντακοσίων χιλιάδων ζώων.
<P>
Η ειρωνεία είναι ότι η επίσημη ιρλανδική θέση είναι υπέρ την ατομικής αναγνώρισης σε παραδοσιακή βάση, καθώς καθιερώσαμε αυτό το σύστημα τον Ιούνιο του 2001. Συνήθως εμείς είμαστε αυτοί που υποβάλλουμε αιτιολογημένες καταγγελίες και τώρα υποστηρίζω απόλυτα τους συναδέλφους μου από το Ηνωμένο Βασίλειο και την Ισπανία και την άποψη που εκφράζουν για τις συγκεκριμένες συνθήκες.
<P>
Αυτή τη στιγμή στην Ιρλανδία ένα μόνιμο ενώτιο προβάτου κοστίζει 30 λεπτά. Τα δύο ενώτια θα κόστιζαν 60 λεπτά, χωρίς να λάβουμε υπόψη το κόστος εργασίας, συν το κόστος αντικατάστασης, που εκ των πραγμάτων είναι πολύ υψηλό καθώς τα πρόβατα μασάνε τα ενώτια.
<SPEAKER ID="303" LANGUAGE="" NAME="Πρόεδρος." AFFILIATION="">
<SPEAKER ID="304" LANGUAGE="" NAME="Byrne," AFFILIATION="Επιτροπή">
<P>
   . – Κύριε Πρόεδρε, έλαβα σοβαρά υπόψη τα διάφορα επιχειρήματα που εκφράστηκαν και εκτιμώ την προσπάθεια που καταβλήθηκε, ειδικά από τον κ. Adam, ώστε να επιτευχθεί ο γενικός στόχος της ενίσχυσης του συστήματος αναγνώρισης και καταγραφής των αιγοπροβάτων στην Κοινότητα.
<P>
Κατανοώ την κατάσταση των κτηνοτρόφων, αλλά θα ήθελα να υπενθυμίσω – όπως έκανε και η κ. Doyle, την επιδημία αφθώδους πυρετού του 2001, η οποία απέδειξε ότι η ατομική αναγνώριση είναι απαραίτητη. Έγινε μνεία του κόστους που συνεπάγεται. Η συμβουλή που έλαβα όσον αφορά τις εκτιμήσεις που υπέβαλε ένα κράτος μέλος επισημαίνει ότι το κόστος αυτό δεν είναι ακριβές. Το κόστος που προτείνουμε προσεγγίζει περισσότερο το πιθανό αποτέλεσμα της κατάστασης.
<P>
Η Επιτροπή μπορεί να συμφωνήσει με την τροπολογία 3 όσον αφορά το στάδιο ανάπτυξης της ηλεκτρονικής αναγνώρισης, αλλά δεν μπορεί να συμφωνήσει με την τροπολογία 3 όσον αφορά την καθιέρωση της ηλεκτρονικής αναγνώρισης σε προαιρετική βάση.
<P>
Η Επιτροπή μπορεί να συμφωνήσει με τις τροπολογίες 17, 18 και 23 όσον αφορά την αναστολή της έναρξης ισχύος του ενισχυμένου συστήματος από την 1η Ιουλίου 2005.
<P>
Για την εξέλιξη της συζήτησης στο Συμβούλιο, η Επιτροπή μπορεί να συμφωνήσει με την τροπολογία 17 όσον αφορά την παράταση της ηλικίας επισήμανσης για μετά τους 6 μήνες.
<P>
Η Επιτροπή μπορεί να συμφωνήσει με τις τροπολογίες 6 και 27 για την υποβολή έκθεσης σχετικά με την εμπειρία που θα αποκτηθεί όσον αφορά την εφαρμογή της ηλεκτρονικής αναγνώρισης. Ωστόσο, η Επιτροπή δεν μπορεί να συμφωνήσει με την υποβολή μιας νέας νομοθετικής πρότασης για τη γενική καθιέρωση της ηλεκτρονικής αναγνώρισης την 1η Ιουλίου 2007. Η Επιτροπή επίσης δεν μπορεί να αναλάβει επιτόπου δοκιμές όπως προβλέπει η τροπολογία 21.
<P>
Η Επιτροπή μπορεί να συμφωνήσει με τις τροπολογίες 4 και 7 για τον ρόλο της Κοινής Επιτροπής Έρευνας. Ωστόσο, η Επιτροπή δεν μπορεί να συμφωνήσει με τις τροπολογίες 1 ή 2, καθώς η αξιόπιστη καταχώρηση δεν είναι δυνατό να επιτευχθεί μόνο με την ηλεκτρονική αναγνώριση.
<P>
Η Επιτροπή μπορεί να συμφωνήσει με τη γλωσσική τροπολογία 12. Ωστόσο, η Επιτροπή δεν μπορεί να συμφωνήσει με την τροπολογία 28, καθώς το θέμα αυτό καλύπτεται από γενικούς κανόνες.
<P>
Η Επιτροπή μπορεί να συμφωνήσει με την τροπολογία 14, καθώς οι ευθύνες του μεταφορέα περιλαμβάνουν τη διασφάλιση της σωστής αναγνώρισης και καταχώρησης των ζώων.
<P>
Η Επιτροπή μπορεί επίσης να συμφωνήσει με τις τροπολογίες 20 και 32, όσον αφορά την εφαρμογή της σήμανσης, αλλά η Επιτροπή δεν μπορεί να συμφωνήσει με τις τροπολογίες 19, 31 ή 33, καθώς τα ζώα θα έχουν τον ίδιο κωδικό αναγνώρισης όταν αντικαθίστανται τα μέσα αναγνώρισης ώστε να διασφαλίζεται η ανιχνευσιμότητα.
<P>
Η Επιτροπή δεν μπορεί να συμφωνήσει με τις τροπολογίες 30 και 32, σύμφωνα με τις οποίες τα ζώα θα αναγνωρίζονται με ενώτιο ή δερματοστιξία μόνο σε ένα αυτί. Η διπλή σήμανση είναι σημαντική ώστε να διασφαλίζεται η διατήρηση της ταυτότητας όταν χάνεται το ένα ενώτιο. Το δεύτερο ενώτιο μπορεί να αντικατασταθεί με ηλεκτρονική συσκευή αναγνώρισης.
<P>
Η Επιτροπή μπορεί να συμφωνήσει με την τροπολογία 34, αποδεχόμενη την κατασκευή των ενωτίων από μέταλλο ή πλαστικό και αποτελούμενων από ένα ή δύο μέρη, λαμβάνοντας υπόψη την έγκριση της αρμόδιας αρχής.
<P>
Η Επιτροπή μπορεί να συμφωνήσει με τις τροπολογίες 8, 9, 10, 11, 15, 16, 25, 26, 39 και 40. Ωστόσο, η Επιτροπή δεν μπορεί να συμφωνήσει με τις τροπολογίες 22 ή 24, καθώς η αρμόδια αρχή θα καθιερώσει τη βάση δεδομένων συμπεριλαμβανομένων των διαδικασιών για υποβολή δεδομένων.
<P>
Η Επιτροπή δεν μπορεί να συμφωνήσει με τις τροπολογίες 35, 36, 38 ή 41 όσον αφορά την καταγραφή κατά παρτίδες ως γενικό σύστημα. Η ατομική αναγνώριση είναι σημαντική για την αποτελεσματική ανίχνευση των ζώων για κτηνιατρικούς σκοπούς, η οποία είναι καίριας σημασίας για τον έλεγχο των μολυσματικών ασθενειών. Επομένως, ένα γενικό σύστημα βασισμένο στην καταγραφή κατά παρτίδες δεν είναι αποδεκτό. Η καταγραφή κατά παρτίδες δεν επιτυγχάνει τα αποτελέσματα που απαιτούνται με αυτή την πρόταση, λαμβάνοντας υπόψη ότι η παρτίδα μπορεί να διασπαστεί πολλές φορές, οπότε η ανιχνευσιμότητα καθίσταται αδύνατη. Αυτό είναι κάτι που πολλοί στο Κοινοβούλιο θα θυμηθούν όταν αναλογιστούν τις δυσκολίες που αντιμετώπισαν οι αρχές σε πολλά κράτη μέλη, και ειδικά στο Ηνωμένο Βασίλειο, στην προσπάθεια να επιτύχουν καλή ανιχνευσιμότητα κατά την κρίση του αφθώδους πυρετού, κατά την οποία πέρασαν τρεις εβδομάδες σε ορισμένες περιπτώσεις μέχρι να επιτευχθεί αποτελεσματική αναγνώριση. Αυτό έγινε, απ’ όσο γνωρίζω, σε μια κατάσταση κατά την οποία 19 εκμεταλλεύσεις μολύνθηκαν από τη νόσο από την ώρα ανακοίνωσης της εντολής περιορισμού των μετακινήσεων μέχρι την εφαρμογή αυτού του περιορισμού: και ήταν μόνο ζήτημα ωρών, όχι εβδομάδων.
<P>
Η Επιτροπή δεν μπορεί να συμφωνήσει με τις τροπολογίες 5, 13 ή 29, καθώς δεν προβλέπεται χρηματοδότηση από την Επιτροπή.
<P>
Αναγνωρίζω ότι η πρόταση αυτή απαιτεί σημαντικές προσπάθειες τόσο από την πλευρά των φορέων όσο και των αρχών, αλλά τονίζω ότι οι προσπάθειες αυτές αξίζουν τον κόπο και είναι αναγκαίες. Για πλήρη σαφήνεια και διαφάνεια θα κυκλοφορήσω έναν περιληπτικό πίνακα της πρότασης της Επιτροπής για κάθε μια από τις τροπολογίες ώστε να σας διευκολύνω στην αυριανή ψηφοφορία(1).
<SPEAKER ID="305" LANGUAGE="" NAME="Adam (PSE )," AFFILIATION="εισηγητής">
<SPEAKER ID="306" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 11.30.(2)
<SPEAKER ID="307" LANGUAGE="" NAME="Φώλιας (PPE-DE )," AFFILIATION="γραπτώς">
<P>
Ιδιαίτερα δε στην Ελλάδα, όπου η αιγοπροβατοτροφία απασχολεί ολόκληρη την οικογένεια του κτηνοτρόφου, μέρα-νύχτα, 365 ημέρες τον χρόνο, χωρίς Χριστούγεννα και Πάσχα και με οικονομικό αποτέλεσμα απαράδεκτα χαμηλό σε σχέση με την καταβαλλόμενη προσπάθεια και το επενδεδυμένο κεφάλαιο, μια τέτοια παράλογη και άδικη οικονομική επιβάρυνση θα οδηγούσε πολλούς παραγωγούς στην εγκατάλειψη του έργου τους και της υπαίθρου και το ζωικό κεφάλαιο σε τραγική συρρίκνωση.
<P>
Παράλληλα, όμως, η γενική εισαγωγή της ηλεκτρονικής αναγνώρισης των αιγοπροβάτων έως την 1η Ιουλίου 2006 θεωρείται πολύ εσπευσμένη για την Ελλάδα, όπου το πλήθος των αιγοπροβάτων είναι μεγαλύτερο από το σύνολο των αιγοπροβάτων των υπολοίπων δεκατεσσάρων χωρών μελών. Γι’ αυτό η διορία αυτή θα πρέπει να παραταθεί κατά ένα χρόνο τουλάχιστον. 
<SPEAKER ID="308" LANGUAGE="" NAME="" AFFILIATION="(Η συνεδρίαση λήγει στις 00.00)">
<SPEAKER ID="309" LANGUAGE="" NAME="" AFFILIATION="Θέση της Επιτροπής για τις τροπολογίες του Κοινοβουλίου:"/>
<SPEAKER ID="310" LANGUAGE="" NAME="" AFFILIATION="Έκθεση Adam (A5-0386/2003 )">
<P>
Η Επιτροπή μπορεί να δεχθεί τις ακόλουθες τροπολογίες: 4, 7, 8, 10, 12, 20, 25, 26, 34 και 40.
<P>
Η Επιτροπή μπορεί να δεχθεί τις ακόλουθες τροπολογίες ως μέρος του πακέτου συμβιβασμού: 3(1), 6, 9, 11, 15, 16, 17, 18, 23, 32(2), 37 και 39.
<P>
Η Επιτροπή δεν μπορεί να δεχθεί τις ακόλουθες τροπολογίες: 1, 2, 3(2), 5, 13, 14, 19, 21, 22, 24, 27, 28, 29, 30, 31, 32(1), 33, 35, 36, 38 ή 41. 
