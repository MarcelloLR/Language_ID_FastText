<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί στις 30 Απριλίου 1998.

<CHAPTER ID=2>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Τα συνοπτικά πρακτικά της συνεδρίασης της Πέμπτης 30 Απριλίου 1998 έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="EN" NAME="Hardstaff">
Κύριε Πρόεδρε, για να μη σπαταλώ το χρόνο του Κοινοβουλίου, υπέβαλα γραπτώς τροποποίηση της ψήφου μου. Δεν έχει καταγραφεί όπως θα έπρεπε. Ζητώ να διορθωθεί και να μετατραπεί η ψήφος μου - σε ό, τι αφορά την τροπολογία αριθ. 22 της έκθεσης του κ. Desama - από "κατά» σε "υπέρ».

<SPEAKER ID=4 NAME="Πρόεδρος">
Σας ευχαριστώ. Θα φροντίσουμε γι' αυτό.
<P>
(Εγκρίνονται τα συνοπτικά πρακτικά)

<CHAPTER ID=3>
Σύνθεση του Κοινοβουλίου
<SPEAKER ID=5 NAME="Πρόεδρος">
Σας ενημερώνω ότι η κ. Dury διορίστηκε ως κυβερνήτης των Βρυξελλών, αναλαμβάνοντας τα καθήκοντά της την 1η Μαΐου 1998. Θέλω να τη συγχαρώ για το διορισμό της.
<P>
(Χειροκροτήματα)

<CHAPTER ID=4>
Ενιαίο νόμισμα
<SPEAKER ID=6 NAME="Πρόεδρος">
Κύριε Προεδρεύοντα του Συμβουλίου, κύριε Πρόεδρε της Ευρωπαϊκής Επιτροπής, κυρίες και κύριοι, παρακολουθούμε σήμερα μια πρωτόγνωρη εξέλιξη από ιστορικής άποψης. Έντεκα χώρες, αφού κατέβαλαν σκληρές προσπάθειες για τη σύγκλιση των οικονομιών τους, είναι έτοιμες να θέσουν από κοινού κάτι τόσο σημαντικό όπως είναι το νόμισμα. Το πράττουν εκουσίως, με την υποστήριξη των αντίστοιχων εθνικών τους κοινοβουλίων. Όμως, δυνάμει της Συνθήκης του Μάαστριχτ, το Ευρωπαϊκό Κοινοβούλιο, ως νόμιμος εκπρόσωπος όχι μόνο των συγκεκριμένων έντεκα χωρών αλλά και όλων συνολικά των πολιτών της Ένωσης, οφείλει επίσης να εκφέρει γνώμη. Καλείται σήμερα αυτό το Σώμα να διεξάγει συζήτηση επί της πρότασης του Συμβουλίου Υπουργών Οικονομίας και Οικονομικών και να εγκρίνει ή να απορρίψει τη σύμφωνη γνώμη μας σχετικά με μια απόφαση με την οποία θα αλλάξει η μελλοντική πορεία των λαών μας.
<P>
Η Νομισματική Ένωση συνιστά ένα ακόμη βήμα προς την κατεύθυνση που όλοι μας ακολουθούμε, ένα βήμα προς την ολοένα και στενότερη ενότητα ανάμεσα στους λαούς της Ευρώπης, κάτι που διατρανώνει η προαναφερόμενη Συνθήκη. Το ενιαίο νόμισμα είναι το μέσο που θα μας επιτρέψει να επιτύχουμε αυτό το στόχο. Στην ιστορική τούτη στιγμή που ζούμε, εύχομαι σε όλους να επιδείξουν φρόνηση και διαυγές πνεύμα.
<P>
Αποτελεί για μένα μεγάλη ευχαρίστηση το ότι μπορώ να χαιρετίσω και να καλωσορίσω στο Ευρωπαϊκό Κοινοβούλιο τις διακεκριμένες προσωπικότητες που παρίστανται στα θεωρεία, και που θέλησαν να παρακολουθήσουν τις εργασίες μας κατά τη σημερινή ημέρα, που έχει τόσο μεγάλη σημασία για το μέλλον της Ευρώπης. Όπως επίσης, καλωσορίζω τα μέσα ενημέρωσης, που καταβάλλουν τεράστιες προσπάθειες ώστε να μεταφέρουν τις συζητήσεις μας στους πολίτες.

<SPEAKER ID=7 NAME="Πρόεδρος">
Η ημερήσια διάταξη προβλέπει τη συζήτηση επί των συστάσεων του Συμβουλίου σχετικά με τα κράτη μέλη που πληρούν τις απαραίτητες προϋποθέσεις για τη θέσπιση ενιαίου νομίσματος, δυνάμει του άρθρου 109-Ι, παράγραφοι 2 και 4, της Συνθήκης για την Ευρωπαϊκή Ένωση (7884/98 - C4-0250/98-98/0812(CNS)), και επί της προτάσεως γνωμοδότησης της Επιτροπής Οικονομικής, Νομισματικής και Βιομηχανικής Πολιτικής σύμφωνα με το άρθρο 79α του Κανονισμού (Εισηγητής: ο κ. von Wogau).
<P>
Ο κ. Fabre-Aubrespy έχει το λόγο για θέμα διαδικασίας.

<SPEAKER ID=8 LANGUAGE="FR" NAME="Fabre-Aubrespy">
Κύριε Πρόεδρε, κατά την έναρξη αυτής της συζήτησης θα ήθελα να καταθέσω μια αίτηση επί της διαδικασίας, μια αίτηση απόρριψης αυτού του θέματος συζήτησης ως απαράδεκτου κατ' εφαρμογή του άρθρου 128 του Κανονισμού. Το πράττω για διαδικαστικούς λόγους και για λόγους ουσίας.
<P>
Όσον αφορά τη διαδικασία, υπενθυμίζω ότι το άρθρο 109-Ι της Συνθήκης για την Ευρωπαϊκή Ένωση δεν τηρήθηκε και ότι το άρθρο 79A του Κανονισμού, το οποίο εγκρίθηκε στο πόδι, δεν μπορεί να θεωρηθεί ότι είναι σύμφωνο με τον Κανονισμό. Σήμερα, εξετάζουμε μια πρόταση της Επιτροπής Οικονομικής Πολιτικής η οποία μας υπεβλήθη προφορικά. Μας ζητούν να γνωμοδοτήσουμε με ένα ναι ή ένα όχι για το σύνολο των συστάσεων του Συμβουλίου. Δεν μπορεί να κατατεθεί καμία τροπολογία. Πρόκειται για μια διαδικασία σύμφωνης γνώμης και όχι για μια διαδικασία γνωμοδότησης όπως προβλέπει η Συνθήκη. Το ίδιο το Συμβούλιο έσφαλε αναφέροντας στη σύστασή του την γνωμοδότηση του Ευρωπαϊκού Κοινοβουλίου της περασμένης Πέμπτης, η οποία δεν ήταν ούτε νομικά ούτε πολιτικά αυτό που αναμενόταν από τη Συνθήκη. Στο σημείο αυτό υπάρχει μια πραγματική θεσμική παρασπονδία η οποία οδηγεί το Συμβούλιο στο να μην ασκεί τα καθήκοντά του, στο να μην ανταποκρίνεται στο ρόλο που του έχει ανατεθεί από τη Συνθήκη, και η οποία θα οδηγήσει το Κοινοβούλιο να στο μη σεβαστεί τη συζήτηση που του έχει ανατεθεί. Γνωρίζω ότι δεν επιθυμούμε τη συζήτηση. Προσθέτω, κύριε Πρόεδρε, ότι, όσον αφορά την ουσία, ...

<SPEAKER ID=9 NAME="Πρόεδρος">
Κύριε Fabre-Aubrespy, το άρθρο 128 ορίζει ότι η ψηφοφορία για αυτήν την αίτηση γίνεται αμέσως. Προχωρώ λοιπόν αμέσως στην ψηφοφορία.
<P>
(Ο Πρόεδρος θέτει την αίτηση σε ψηφοφορία) Το αποτέλεσμα δεν αφήνει καμία αμφιβολία. Συνεχίζουμε.
<P>
(Χειροκροτήματα)
<SPEAKER ID=10 NAME="Πρόεδρος">
Το λόγο έχει ο Προεδρεύων του Συμβουλίου, κ. Brown.

<SPEAKER ID=11 NAME="Brown">
Κύριε Πρόεδρε, κύριοι βουλευτές του Ευρωπαϊκού Κοινοβουλίου, στην αρχή αυτής της ημέρας που είναι ιστορικής σημασίας για την Ευρώπη, επιτρέψτε μου να ξεκινήσω εκφράζοντας, εκ μέρους του Συμβουλίου των Υπουργών, τις θερμές μας ευχαριστίες προς το Κοινοβούλιο για τη συμβολή του στη διεκπεραίωση των διαδικασιών που οδήγησαν στις σημερινές αποφάσεις. Τα αποτελέσματα της συνεργασίας μας είναι επιτυχή. Είναι απολύτως σύμφωνο με τις δημοκρατικές συνθήκες και παραδόσεις της ηπείρου μας το να διαδραματίζει αυτό το Κοινοβούλιο σημαντικό ρόλο στη λήψη των ιστορικών μας αποφάσεων. Ξέρω ότι μιλώ επίσης εκ μέρους του Συμβουλίου που συνέρχεται σήμερα το απόγευμα όταν δηλώνω ότι όλοι εμείς θα θεωρήσουμε πολύ σημαντική τη γνωμοδότησή σας, η οποία θα προκύψει από τις σημερινές διαβουλεύσεις.
<P>
Πριν από πενήντα χρόνια, όταν ξεκίνησαν το έργο τους οι ιδρυτές της Ευρωπαϊκής Κοινότητας, δόθηκε απόλυτη προτεραιότητα στην οριστικοποίηση των διευθετήσεων για την εδραίωση της ειρήνης στη Δυτική Ευρώπη, έτσι ώστε να ξεπεραστούν μια και καλή προαιώνιες βεντέτες και έχθρες, να εδραιωθεί ένα πλαίσιο συνεργασίας και να εξασφαλιστεί η πρόοδος των λαών της Ευρώπης. Χάρη στη φρόνησή τους, συνειδητοποίησαν ότι μόνον η επικράτηση της ειρήνης στις χώρες μας θα μπορούσε να οδηγήσει τους λαούς σε ευημερία. Έτσι, ξεκινώντας με τη Συνθήκη της Ρώμης, άρχισαν να οικοδομούν την Ευρωπαϊκή Ένωση, ένα μοναδικό πείραμα στην ανθρώπινη ιστορία που, για περισσότερο από μισό αιώνα, έχει θέσει τα θεμέλια της ειρήνης στη Δυτική Ευρώπη και της πρωτόγνωρης ευημερίας που απολαμβάνουν σήμερα οι λαοί μας.
<P>
Αυτοί οι ιδρυτές είχαν αρχίσει από την πρώτη στιγμή να προετοιμάζουν το έδαφος για τις ιστορικές αποφάσεις για τη νομισματική ένωση τις οποίες θα λάβουμε σήμερα, εφόσον με ψήφισμά τους στα πλαίσια της Διάσκεψης της Μεσσήνης, σχεδόν 43 χρόνια πριν, ζήτησαν το συντονισμό των νομισματικών πολιτικών που θα επέτρεπε τη δημιουργία και ανάπτυξη της ενιαίας αγοράς. Τώρα λοιπόν, ύστερα από μισό αιώνα, κατά τη διάρκεια του οποίου - ανοικοδομώντας τα συντρίμμια του πολέμου - οι χώρες της Ευρώπης έχουν έρθει πιο κοντά, η Ευρώπη μπαίνει σήμερα σε μία νέα εποχή. Αυτό που φιλοδοξούμε να πετύχουμε σήμερα, με την καθιέρωση ενός ενιαίου νομίσματος για τις χώρες της Ευρώπης, είναι η εξασφάλιση μεγαλύτερων ευκαιριών απασχόλησης και η ευημερία των λαών της Ευρώπης μελλοντικά.
<P>
Όταν κυκλοφορήσει το ευρώ, θα το χρησιμοποιούν περισσότεροι από 290 εκατομμύρια άνθρωποι στην Ευρώπη, το 5 % του παγκοσμίου πληθυσμού. Το ενιαίο νόμισμα 11 χωρών θα χρησιμοποιείται για το ένα πέμπτο των παγκοσμίων συναλλαγών, κάτι αντίστοιχο με το νόμισμα των ΗΠΑ. Η ζώνη του ευρώ θα αποτελέσει έναν από τους μεγαλύτερους εισαγωγείς και εξαγωγείς του κόσμου και οι κοινοί μας στόχοι - υψηλά επίπεδα οικονομικής ανάπτυξης και απασχόληση για όλους - εξαρτώνται ουσιαστικά από την επιτυχή θέσπισή του.
<P>
Συνεπώς, επιθυμώ αρχικά να αναφέρω στο Ευρωπαϊκό Κοινοβούλιο τις συστάσεις των Υπουργών Οικονομικών των 15 κρατών μελών μας ύστερα από τη συνάντησή τους χθες το βράδι. Προκειμένου να εξασφαλιστεί η σταθερότητα και η αειφορία της Οικονομικής και Νομισματικής Ένωσης, οι αποφάσεις που συνιστούμε βασίζονται σε εξέταση του κατά πόσο τα κράτη μέλη πληρούν τις προϋποθέσεις τόσο της νομικής όσο και της οικονομικής σύγκλισης, που ορίστηκαν με τη Συνθήκη του Μάαστριχτ. Έχουμε συμφωνήσει ομόφωνα, κατόπιν συστάσεως της Επιτροπής, ότι 11 κράτη μέλη - το Βέλγιο, η Γερμανία, η Ισπανία, η Γαλλία, η Ιρλανδία, η Ιταλία, το Λουξεμβούργο, οι Κάτω Χώρες, η Αυστρία, η Πορτογαλία και η Φινλανδία - πληρούν τις προϋποθέσεις για την καθιέρωση του ενιαίου νομίσματος.
<P>
(Χειροκροτήματα) Έχουμε συμφωνήσει ότι όλα αυτά τα κράτη μέλη έχουν λάβει τα απαραίτητα μέτρα για να εξασφαλίσουν ότι η εθνική τους νομοθεσία είναι συμβατή με τη Συνθήκη και το Καταστατικό του Ευρωπαϊκού Συστήματος Κεντρικών Τραπεζών. Συνεπώς, πληρούν το κριτήριο της νομικής σύγκλισης. Έχουμε επίσης συμφωνήσει ότι αυτά τα κράτη έχουν επιτύχει σε μεγάλο βαθμό το στόχο της σταθερούς οικονομικής σύγκλισης, σημειώνουν προόδους στην πορεία προς την επίτευξη σταθερότητας των τιμών, ενώ παράλληλα έχουν πετύχει υψηλό βαθμό σταθερότητας των συναλλαγματικών ισοτιμιών και σύγκλιση των μακροπρόθεσμων επιτοκίων. Πρόοδος έχει επίσης σημειωθεί ως προς την προσπάθεια να τεθούν υπό έλεγχο τα ελλείμματα του προϋπολογισμού και να μειωθεί το χρέος, αν και, σύμφωνα με την έκθεση που υπέβαλε το Ευρωπαϊκό Νομισματικό Ίδρυμα, κρίνεται απαραίτητη περαιτέρω δημοσιονομική σταθεροποίηση προκειμένου να επιτευχθεί διαρκής πλήρωση των νομισματικών κριτηρίων. Ωστόσο, είναι σημαντικό να ειπωθεί επίσης, καθώς συνιστούμε τη λήψη αυτής της βαρυσήμαντης απόφασης, ότι η πρόοδος που έχουν σημειώσει οι χώρες δεν θα πρέπει να αποτελεί μεμονωμένη δέσμευση για την επίτευξη ενός στόχου για ένα συγκεκριμένο έτος, αλλά μέρος μίας διαρκούς δέσμευσης ως προς τη σταθερότητα και την πειθαρχία.
<P>
Εκ μέρους του Συμβουλίου των Υπουργών, επιθυμώ επίσης να σας αναφέρω τη σημαντική δήλωση που εκθέσαμε χθες βράδυ. Προκειμένου να ανταποκριθούμε στη δέσμευση που έχουμε αναλάβει για δημοσιονομική πειθαρχία και οικονομικές μεταρρυθμίσεις, αναφέρεται στη νέα δήλωση με τι τρόπο θα πρέπει να εκπληρώσουμε - αμέσως και στο χρονικό διάστημα που ακολουθεί - τις υποχρεώσεις μας που έχουν ήδη καταχωρηθεί στο Σύμφωνο Σταθερότητας και Ανάπτυξης, κάτι που θα πρέπει να γίνει όσο το δυνατόν πιο αποτελεσματικά και έγκαιρα. Μόνον αν ανταποκριθούμε στη δέσμευση που έχουμε αναλάβει για νομισματική και δημοσιονομική πειθαρχία, θα κασταστεί δυνατόν να αποτελέσει η νομισματική ένωση τη βάση μίας μακροπρόθεσμης σταθερότητας πάνω στην οποία μπορεί να στηριχθεί η οικονομική ανάπτυξη και η απασχόληση.
<P>
Στη δήλωση τονίζεται επίσης η ανάγκη για οικονομικές μεταρρυθμίσεις. Πράγματι, οι οικονομικές μεταρρυθμίσεις έχουν καθιερωθεί πλέον ως η επόμενη μεγάλη πρόκληση που αντιμετωπίζει η Ευρώπη για δημιουργία ευκαιριών απασχόλησης για όλους, καθιστώντας πιο αποδοτικές τις αγορές αγαθών, εργασίας και κεφαλαίων, αυξάνοντας την προσαρμοστικότητα των αγορών απασχόλησης, φροντίζοντας ώστε να είναι πιο αποτελεσματικά τα εθνικά συστήματα εκπαίδευσης και κατάρτισης, επιδιώκοντας την ενίσχυση του επιχειρηματικού πνεύματος, διευκολύνοντας την πρόσβαση των μικρομεσαίων επιχειρήσεων σε κεφαλαιαγορές, αυξάνοντας την αποδοτικότητα των φόρων, αποτρέποντας τον επιζήμιο φορολογικό ανταγωνισμό, με σκοπό την επίτευξη οικονομικής ανάπτυξης και τη δημιουργία θέσεων εργασίας.
<P>
Η δήλωση δείχνει πόσο σημαντική θεωρούμε την εκπλήρωση των αναγκών 18 εκατομμυρίων ανέργων, αν σκοπεύουμε να καταστήσουμε τη λειτουργία της νομισματικής ένωσης πιο επιτυχημένη. Η δήλωση απλώς τονίζει πόσο σημαντικό είναι να αντιμετωπίσουμε το πρόβλημα της ανεργίας μέσω της αναμόρφωσης της πρόνοιας, της φορολογίας και της κοινωνικής ασφάλισης, καθώς επίσης με τη λήψη μέτρων για την κατάρτιση, την εκπαίδευση και την κατάργηση του κοινωνικού αποκλεισμού, αν σκοπεύουμε να έχουμε ένα επιτυχημένο ενιαίο νόμισμα και μία επιτυχημένη οικονομία.
<P>
(Χειροκροτήματα) Η Νομισματική Ένωση δεν αποτελεί απλώς ένα επίτευγμα, αλλά και μία πρόκληση, να καταστούν οι οικονομικές μεταρρυθμίσεις απαραίτητες προκειμένου να επιτευχθούν τα υψηλά επίπεδα οικονομικής ανόδου και απασχόλησης που όλοι προσδοκούμε. Συνάδελφοι βουλευτές, η Οικονομική και Νομισματική Ένωση συνιστά τον καρπό των κοινών μας επιδιώξεων για οικονομική άνοδο και απασχόληση. Στηρίζεται στην δέσμευση που έχουμε αναλάβει από κοινού για μακρόπνοη σταθερότητα. Προωθείται τώρα από το αμοιβαίο μας ενδιαφέρον για δημοσιονομική πειθαρχία και οικονομικές μεταρρυθμίσεις, προκειμένου να εξασφαλιστεί η οικοδόμηση μίας δίκαιης κοινωνίας με επιχειρηματικό πνεύμα.
<P>
Επιτρέψτε μου, τέλος, να πω σήμερα εδώ, από αυτό το Κοινοβούλιο, ότι το μεγάλο μας επίτευγμα, η απόδειξη της επιτυχίας μας, δεν θα αντανακλάται σε δηλώσεις ή έγγραφα ή έστω σε νέους θεσμούς ή διαδικασίες. Θα αντανακλάται στη δημιουργία θέσεων εργασίας για τους πολίτες, στην οικονομική άνοδο και στην ευημερία των πολιτών - σε μία Ευρώπη των λαών όπου θα παρέχονται ίσες ευκαιρίες σε όλους και όπου όλοι θα έχουν τη δική τους συμβολή.
<P>
(Χειροκροτήματα) Αυτό είναι το καθήκον μας προς το σκοπό αυτό απαιτείται η συνεργασία όλων μας - Κοινοβουλίου και κυβερνήσεων. Αυτό, εν καιρώ, θα είναι το επίτευγμά μας.
<P>
(Ζωηρά και παρατεταμένα χειροκροτήματα)
<SPEAKER ID=12 NAME="Santer">
Κύριε Πρόεδρε, κυρίες και κύριοι Βουλευτές, συγκεντρωθήκατε εδώ σε έκταkτη σύνοδο, προκειμένου να εκφράσετε την άποψη του Κοινοβουλίου μετά την σύνοδο των Yπουργών Οικονομικών και πριν τη σύνοδο των αρχηγών κρατών και κυβερνήσεων. Με αυτόν τον τρόπο θα καταστήσετε το Κοινοβούλιο υπεύθυνο για αυτήν την πρωτόγνωρη και μοναδική απόφαση. Σήμερα το ευρώ βρίσκεται στην ημερήσια διάταξη, επειδή σήμερα έντεκα χώρες είναι έτοιμες, από κοινού, να αλλάξουν τη μοίρα της Ένωσης. Σήμερα, οι Ευρωπαίοι μετέτρεψαν ένα όραμα σε πραγματικότητα, χάρη και σε εσάς, κυρίες και κύριοι Βουλευτές, που συμμετείχατε στο παιχνίδι από την αρχή. Εδώ και μήνες, εδώ και χρόνια, η Επιτροπή κατέβαλε κάθε δυνατή προσπάθεια για να προλάβουμε τη σημερινή προθεσμία. Ήταν ένας στόχος μείζονος σημασίας για την Έπιτροπή. Αυτός είναι ο λόγος που το σενάριο της Μαδρίτης έγινε πραγματικότητα. Και όμως πρέπει να υπογραμμίσω ότι τίποτα δεν ήταν κεκτημένο εκ των προτέρων. Η οικονομική σύγκλιση σε τέτοια εμβέλεια δεν φαινόταν εφικτή πριν ένα χρόνο. Οι χώρες μέλη, δηλαδή τα έθνη και οι λαοί κλήθηκαν να καταβάλουν προσπάθειες χωρίς προηγούμενο, και χαιρετίζω την επιτυχία τους.
<P>
Κύριε Πρόεδρε, αυτή η επένδυση στη σύγκλιση ήταν μια επένδυση στην ευημερία. Ποτέ άλλοτε οι οικονομικές συνθήκες δεν ήταν τόσο ευνοϊκές. Οι προσπάθειες σύγκλισης δημιούργησαν μια βάση για την οικονομική άνοδο, τις επενδύσεις και την απασχόληση. Από αύριο, το ευρώ θα δώσει νόημα στην εσωτερική αγορά, εξαλείφοντας το κόστος των συναλλαγών, θέτοντας τέλος στη κερδοσκοπία και βελτιώνοντας τη διαφάνεια των τιμών, εμβαθύνοντας την χρηματοοικονομική ολοκλήρωση. Το ευρώ θα διευκολύνει το εμπόριο, τις επενδύσεις καθώς και τις μετακινήσεις των Ευρωπαίων από χώρα σε χώρα. Το ευρώ όχι μόνο θα διασφαλίσει ότι οι προσπάθειες είναι μη αναστρέψιμες, αλλά παράλληλα θα αποτελέσει έναν καταλύτη για θεαματικές αλλαγές.
<P>
Κατά πρώτον, η διαδικασία είναι μη αναστρέψιμη, διότι με το ευρώ δεν υπάρχει πια δυνατότητα παλινδρόμησης. Ο υψηλός βαθμός της σύγκλισης θα γίνει μια εγγενής πραγματικότητα της Νομισματικής Ένωσης. Στη συνέχεια, θα γίνει ένας καταλύτης για θεαματικές αλλαγές διότι επιτρέπει στο δημιουργικό πνεύμα, στο επιχειρηματικό και καινοτόμο πνεύμα μιας ισχυρής Ευρώπης να κινητοποιηθεί και, υπό αυτήν την έννοια, το ευρώ είναι πράγματι ένα μέσο, όπως έλεγα από τον καιρό του διορισμού μου στη θέση του Προέδρου της Επιτροπής. Δεν αποτελεί αυτοσκοπό. Για το λόγο αυτό πρέπει να συνεχίσουμε τον αγώνα μας κατά της ανεργίας και του αποκλεισμού, έχοντας ως βάση τις αποφάσεις για την απασχόληση που ελήφθησαν στη Σύνοδο Κορυφής του Λουξεμβούργου και στο πλαίσιο των υγιών μακροοικονομικών συνθηκών που δημιουργεί η διαδικασία σύγκλισης της Οικονομικής και Νομισματικής Ένωσης.
<P>
Τέλος, το ευρώ θα γίνει επίσης ο πιο απτός αγγελιοφόρος της ολοκλήρωσης για τους πολίτες σήμερα. Για το λόγο αυτό, ισχυρίζομαι ότι η καθιέρωσή του δεν πρέπει να γίνει στις πλάτες των καταναλωτών. Όχι πρόσθετο κόστος, πλήρης διαφάνεια των τιμών και βέλτιστη προετοιμασία των αναγκαίων όρων για την αποδοχή του. Εξάλλου, χάρη στο ευρώ η Ευρώπη αμέσως επιβάλλει τη θέση της στον παγκόσμιο χρηματοοικονομικό και νομισματικό χάρτη. Εφεξής φέρεται ως έτοιμη να συμβάλει στη διαμόρφωση ενός διεθνούς ισορροπημένου και σταθερού νομισματικού συστήματος, ενός ασφαλούς καταλύματος σε περίπτωση κρίσης και έναν πόλο έλξης για του εταίρους μας. Έτσι, θα είναι μια ισχυρή Ένωση αυτή που θα υποδεχθεί τους φίλους και εταίρους της Κεντρικής και Ανατολικής Ευρώπης.
<P>
Κύριε Πρόεδρε, κυρίες και κύριοι Βουλευτές, καλείσθε τώρα να ψηφίσετε. Η ψηφοφορία σας θα αποτελέσει ένα ιστορικό γεγονός.
<P>
(Χειροκροτήματα)

<SPEAKER ID=13 NAME="Von Wogau">
Κύριε Πρόεδρε, αξιότιμες κυρίες και κύριοι, οι αποφάσεις που θα ληφθούν αυτό το Σαββατοκύριακο είναι ιστορικής σημασίας για το μέλλον της Ευρωπαϊκής Ένωσης. Πρόκειται να αποφασίσουμε ποιες χώρες θα βρίσκονται στην αφετηρία την 1η Ιανουαρίου 1999 για την ενιαία νομισματική πολιτική. Αναμένουμε επίσης ότι αυτό το Σαββατοκύριακο θα γνωστοποιηθούν οι υποψήφιοι για την ηγεσία της Ευρωπαϊκής Κεντρικής Τράπεζας. Τέλος, πρέπει να παρθούν εκ των προτέρων σημαντικές αποφάσεις, οι οποίες αφορούν τις μελλοντικές συναλλαγματικές ισοτιμίες. Αυτή η απόφαση θα μπορούσε να έχει μεγάλες επιδράσεις στις χρηματαγορές και στις αγορές συναλλάγματος. Για αυτό ήταν αναγκαίο να επιλέξουμε μια χρονική στιγμή, κατά την οποία τα χρηματιστήρια είναι κλειστά Για αυτό το λόγο εμείς, τα τρία θεσμικά όργανα τα οποία συμμετέχουν, δηλαδή το Συμβούλιο των Υπουργών που είναι αρμόδιοι για τα οικονομικά, το Ευρωπαϊκό Κοινοβούλιο και το Ευρωπαϊκό Συμβούλιο, συγκεντρωθήκαμε αυτό το Σαββατοκύριακο εδώ στις Βρυξέλλες, για να προετοιμάσουμε και να λάβουμε αυτές τις αποφάσεις.
<P>
Πρέπει σήμερα να γνωμοδοτήσουμε επί του θέματος, ποιες από τις χώρες μέλη πληρούν τα κριτήρια της Συνθήκης του Μάαστριχ. Εδώ η Συνθήκη του Μάαστριχ αποδίδει στο Ευρωπαϊκό Κοινοβούλιο έναν θεσμικό ρόλο. Η γνωμοδότησή του σχετικά με την πρόταση του Συμβουλίου Υπουργών Οικονομικών πρέπει να ακουστεί, πριν πάρουν τις αποφάσεις τους οι αρχηγοί κρατών και κυβερνήσεων. Αφού η πρόταση του Συμβουλίου Υπουργών Οικονομικών μπόρεσε να κατατεθεί μόλις χθες το βράδυ, ήταν αναγκαίο να συγκαλέσουμε αυτό το πρωινό του Σαββάτου μια έκτακτη συνεδρίαση του Κοινοβουλίου. Αναγκαίο είναι επίσης, για τον ίδιο λόγο, το ότι εμείς θα αποφασίσουμε με προφορική διαδικασία.
<P>
Ο ασκών την Προεδρία του Συμβουλίου, Υπουργός Οικονομικών Gordon Brown, ενημέρωσε σήμερα το πρωί την Επιτροπή Οικονομικής, Νομισματικής και Βιομηχανικής Πολιτικής ότι το Συμβούλιο αποδέχεται την σύσταση της Ευρωπαϊκής Επιτροπής. Αυτό σημαίνει ότι το Ευρωπαϊκό Κοινοβούλιο για τη λήψη της σημερινής του απόφασης μπορεί να αναφερθεί άμεσα στην απόφαση, την οποία υπερψηφίσαμε την περασμένη Πέμπτη με μεγάλη πλειοψηφία.
<P>
Το Ευρωπαϊκό Κοινοβούλιο διαπίστωσε στο συγκεκριμένο ψήφισμα, με βάση την έκθεσή μου, τα ακόλουθα: Μετά την υπογραφή της Συνθήκης του Μάαστριχ τα κράτη μέλη της Ευρωπαϊκής Ένωσης πέτυχαν σημαντική πρόοδο στη σύγκλιση. Αυτό εκφράζεται στα χαμηλά ποσοστά πληθωρισμού, στα χαμηλά μακροπρόθεσμα επιτόκια, στις ελάχιστες νομισματικές διακυμάνσεις και στην εμφανή σταθεροποίηση των δημοσίων προϋπολογισμών.
<P>
Η Συνθήκη του Μάαστριχ καθορίζει ότι για τη νομισματική ένωση γίνονται δεκτές μόνον οι χώρες οι οποίες διαθέτουν ήδη σταθερό νόμισμα. Αυτό έχει ιδιαίτερη σημασία, επειδή ένα σταθερό νόμισμα είναι βασική προϋπόθεση για την επιτυχία μιας κοινωνικής οικονομίας της αγοράς. Ο πραγματικός δείκτης σταθερότητας ενός νομίσματος είναι το ποσοστό του πληθωρισμού. Οι κεντρικές τράπεζες ξεκινούν από το ότι ποσοστά πληθωρισμού κάτω του 2 % σημαίνουν στην πράξη σταθερότητα της αξίας του νομίσματος. Εδώ οι κατατεθείσες εκθέσεις περιέχουν ευχάριστες ειδήσεις. Και οι έντεκα υποψήφιες χώρες έχουν ποσοστά πληθωρισμού χαμηλότερα του 2 %. Αυτό σημαίνει ότι στην εκκίνηση βρίσκονται μόνο χώρες μέλη οι οποίες τώρα διαθέτουν σταθερά νομίσματα. Τέσσερις υποψήφιες χώρες είχαν το έτος αναφοράς 1997 ποσοστό πληθωρισμού 1, 9 %.- η Ιταλία, οι Κάτω Χώρες, η Πορτογαλία και η Ισπανία. Δύο χώρες βρίσκονταν στο 1, 5 % - το Βέλγιο και η Γερμανία. Μία χώρα είχε 1, 4 % - το Λουξεμβούργο -, και μία χώρα 1, 3 %, και δη η Γαλλία. Τρεις χώρες έφτασαν μάλιστα στο 1, 2 %, δηλαδή η Φινλανδία, η Ιρλανδία και η Αυστρία.
<P>
Κατά μέσον όρο το ποσοστό πληθωρισμού κινήθηκε στις έντεκα υποψήφιες χώρες, κατά το έτος αναφοράς 1997, στο 1, 5 %. Αυτό δείχνει ότι με τo βλέμμα στραμμένο στην Νομισματική Ένωση αναπτύσσεται ήδη τώρα σε όλη την Ευρωπαϊκή Ένωση μία καλλιέγεια σταθερότητας της αξίας του νομίσματος. Το ότι οι αγορές υπολογίζουν ότι θα συνεχιστεί αυτή η ανάπτυξη φαίνεται από τα μακροπρόθεσμα επιτόκια. Σε όλες συνολικά τις έντεκα υποψήφιες χώρες, αυτά κυμαίνονται σαφώς κάτω από την αξία αναφοράς του 7, 8 %.
<P>
Η σταθερότητα του ευρώ είναι κατά την καθιέρωσή του τον Ιανουάριο του 1999 εξασφαλισμένη! Αυτό το διαπιστώνουμε σύμφωνα με όλες τις εκθέσει που έχουμε μπροστά μας. Οι μεγάλες προσπάθειες των περασμένων μηνών και ετών απέφεραν επομένως τους καρπούς τους. Τώρα είναι η στιγμή να διασφαλίσουμε αυτά που πετύχαμε για το μέλλον. Ο Alexandre Lamfalussy, ο πρώτος πρόεδρος του Ευρωπαϊκού Νομισματικού Ιδρύματος, μας το επεσήμανε συνέχεια ασκώντας πίεση: δεν πρέπει να επιβαρύνουμε τα όργανα της νομισματικής πολιτικής υπέρ του δέοντος. Για να εξασφαλίσουμε μία μακροπρόθεσμη σταθερότητα του νομίσματος, πρέπει και η δημοσιονομική πολιτική των κρατών μελών να συμβάλλει σε αυτό. Για αυτό το λόγο εξετάσαμε την εκπλήρωση των κριτηρίων της Συνθήκης που αφορούν το δημόσιο χρέος ιδιαίτερα προσεκτικά. Τα ελλείμματα στον προϋπολογισμό βρίσκονται σε όλες τις υποψήφιες χώρες κάτω από το 3 % του Ακαθάριστου Εγχώριου Προϊόντος και τα σχέδια προϋπολογισμού καθώς και οι προγνώσεις προβλέπουν μία περαιτέρω μείωση.
<P>
Όσον αφορά την κατάσταση των χρεών των χωρών μελών, διαπιστώσαμε στο ψήφισμα της Πέμπτης ότι το συνολικό χρέος σε μερικές χώρες εξακολουθεί να είναι ανησυχητικό. Εδώ πρόκειται να εξετάσουμε αν το χρέος αυτών των χωρών βρίσκεται μέσα στο περιθώριο το οποίο επιτρέπει η Συνθήκη του Μάαστριχ. Επιπλέον, σημαντικό είναι, αν τα χρέη χρηματοδοτούνται, κατά το μεγαλύτερο μέρος, από την ίδια τη χώρα και αν πρόκειται για βραχυπρόθεσμες ή μεγαλύτερης προθεσμίας οφειλές. Εδώ θα διαπιστώσουμε ότι στις δύο περισσότερο χρεωμένες χώρες υφίσταται ταυτόχρονα ένα πέραν του μέσου όρου υψηλό ποσοστό αποταμίευσης, και ότι τα χρέη χρηματοδοτούνται σε μεγάλο βαθμό από εγχώριους πόρους. Στη συνέχεια μπορούμε να διαπιστώσουμε μία σταδιακή βελτίωση της διάρθρωσης των χρεών, στο βαθμό που ο χρόνος λήξης παρατείνεται σταδιακά, αν και αργά.
<P>
Πέραν τούτου, είχαμε εμπεριστατωμένες συνομιλίες στην Επιτροπή Οικονομικής, Νομισματικής και Βιομηχανικής Πολιτικής με τους υπουργούς Οικονομικών των αντίστοιχων χωρών. Εδώ θα ήθελα να διαπιστώσω ρητά ότι η παρουσίαση του υπουργού Οικονομικών Ciampi σχετικά με τις μεγάλες και πετυχημένες προσπάθειες για τη σταθεροποίηση του δημοσίου προϋπολογισμού στην Ιταλία, συνέβαλαν ουσιαστικά στην θετική αξιολόγηση από τα μέλη της επιτροπής. Η Επιτροπή Οικονομικής, Νομισματικής και Βιομηχανικής Πολιτικής εκτίμησε αυτές τις πράξεις. Φτάσαμε στο συμπέρασμα ότι θα πρέπει να συμφωνήσουμε με τη θετική αξιολόγηση της Επιτροπής και του Συμβουλίου σχετικά με την εκπλήρωση του κριτηρίου του δημοσίου χρέους και για τις έντεκα υποψήφιες χώρες. Όμως για να εξασφαλίσουμε αυτά τα αποτελέσματα και για το μέλλον, απαιτήσαμε στο ψήφισμά μας μας της 30 Απριλίου 1998 ότι το Σύμφωνο Σταθερότητας και Ανάπτυξης πρέπει να εφαρμοστεί αυστηρά και στις έντεκα χώρες. Επίσης αναμένουμε από τις κυβερνήσεις των ιδιαιτέρως ενδιαφερόμενων κρατών συγκεκριμένες υποχρεώσεις όσον αφορά τη συνέχιση της διαδικασίας σταθεροποίησης.
<P>
Η αύξηση της ανεργίας δεν είναι βέβαια, από τυπικής άποψης, ένα κριτήριο της Συνθήκης του Μάαστριχ, είναι όμως η μεγαλύτερη πρόκληση την οποία αντιμετωπίζουν σήμερα οι χώρες της Ευρωπαϊκής Ένωσης. Για αυτό το λόγο συμπεριλάβαμε και το ζήτημα της απασχόλησης στη συνολική μας αξιολόγηση και απαιτούμε μία συνεπή υλοποίηση των αποφάσεων οι οποίες ελήφθησαν στη Σύνοδο Κορυφής του Λουξεμβούργου.
<P>
Έρχομαι τώρα στη δική μου προφορική πρόταση ψηφίσματος. Στη συνεδρίαση της 2ας Μαΐου 1998 διαβιβάστηκε στα μέλη της Επιτροπής Οικονομικής, Νομισματικής και Βιομηχανικής Πολιτικής η σύσταση του Συμβουλίου των Υπουργών Οικονομικών της 1ης Μαΐου 1998 σύμφωνα με το άρθρο 109-Ι παράγραφος 2 της Συνθήκης. Στην εν λόγω σύσταση το Συμβούλιο καταλήγει στο συμπέρασμα ότι οι ακόλουθες χώρες πληρούν τις αναγκαίες προϋποθέσεις για την θέσπιση του ενιαίου νομίσματος: το Βέλγιο, η Γερμανία, η Ισπανία, η Γαλλία, η Ιρλανδία, η Ιταλία, το Λουξεμβούργο, οι Κάτω Χώρες, η Αυστρία, η Πορτογαλία και η Φινλανδία Σε αυτή την μη δημόσια συνεδρίαση ο ασκών την Προεδρία του Συμβουλίου, Υπουργός Οικονομικών Gordon Brown, παρουσίασε στην επιτροπή το κείμενο των συστάσεων. Μετά το πέρας της παρουσίασης έλαβε χώρα μία συζήτηση. Τα μέλη της επιτροπής μπορούσαν να διαπιστώσουν ότι η εγκριθείσα από το Συμβούλιο πρόταση αντιστοιχεί στη σύσταση της Επιτροπής της 25ης Μαρτίου 1998, βάση της οποίας το Κοινοβούλιο στις 30 Απριλίου 1998 εξέδωσε μία σύμφωνη γνώμη.
<P>
Σε αυτή τη βάση παρακάλεσα την επιτροπή να σας προτείνει να συμφωνήσετε με τη σύσταση του Συμβουλίου της 1ης Μαΐου1998. Η πρότασή μου έγινε δεκτή με 54 ψήφους υπέρ έναντι 3 ψήφων κατά και δύο αποχές. Σε αυτή τη βάση υποβάλλω στο Κοινοβούλιο σε αυτή την προφορική διαδικασία την πρόταση να συμφωνήσει στη σύσταση του Συμβουλίου Υπουργών.
<P>
Ο Pierre Werner, ο Valιry Giscard d'Estaing και ο Helmut Schmidt, o Jacques Delors, o Franηois Mitterrand και o Helmut Kohl, αυτοί είναι οι εξέχοντες πολιτικοί άντρες οι οποίοι διαμόρφωσαν αποφασιστικά και συνέχισαν το μεγάλο έργο της ευρωπαϊκής Οικονομικής και Νομισματικής Ένωσης. Χωρίς το έργο τους δεν θα μπορούσαμε σήμερα να πάρουμε αυτές τις ιστορικές αποφάσεις. Δεν πρέπει να ξεχάσουμε και τους πολλούς άλλους, οι οποίοι συνεργάστηκαν σε αυτό το έργο και πολλοί από τους οποίους είναι σήμερα παρόντες σε αυτή την αίθουσα.
<P>
Αν εσείς τώρα συμφωνείτε με την πρότασή μου, τότε θα υποστηρίξουμε την καθιέρωση του ενιαίου νομίσματος σε έντεκα κράτη μέλη από την 1η Ιανουαρίου 1999. Τότε λέμε ναι, επειδή το ευρώ αποτελεί ένα ουσιαστικό βήμα από την ενιαία εσωτερική αγορά σε μία πραγματική ευρωπαϊκή εγχώρια αγορά. Τότε λέμε ναι, επειδή το ευρώ δείχνει την πορεία που θα ακολουθήσει η Ευρώπη στον 21ο αιώνα και βελτιώνει αποφασιστικά την ανταγωνιστικότητα της ευρωπαϊκής οικονομίας. Τότε λέμε ναι, επειδή η ιστορία του ευρωπαϊκού νομίσματος μετά την υπογραφή της Συνθήκης του Μάαστριχ είναι ήδη τώρα μία πετυχημένη ιστορία πολιτικής σταθερότητας. Τότε λέμε ναι, επειδή με το ευρώ δημιουργείται ένα νόμισμα με διεθνή ισχύ και ενδυναμώνει τη θέση της Ευρώπης στον κόσμο. Τότε λέμε ναι, με τη συνείδηση ότι αυτό θα αποτελέσει την σημαντικότερη απόφαση στην ιστορία της Ευρώπης, από τότε που οι πατέρες των Συνθηκών της Ρώμης τις υπέγραψαν το 1957 στο Καπιτώλιο. Για αυτό το λόγο θα ήθελα να σας παροτρύνω: Ψηφίστε ναι!
<P>
(Ζωηρά χειροκροτήματα)

<SPEAKER ID=14 LANGUAGE="EN" NAME="Green">
Κύριε Πρόεδρε, θα ήθελα καταρχήν να ευχαριστήσω τον Προεδρεύοντα του Συμβουλίου Υπουργών Οικονομικών Υποθέσεων για την έκθεση που μας υπέβαλε σήμερα. Δεν μπορώ να αφήσω αυτή τη στιγμή να περάσει χωρίς να εκφράσω την προσωπική ικανοποίηση που νιώθω καλωσορίζοντας σε αυτή τη συνεδρίαση Ολομελείας έναν Βρετανό υπουργό Οικονομικών από το Εργατικό Κόμμα...
<P>
(Χειροκροτήματα) ... ενώ παράλληλα θα ήθελα να του ζητήσω να μεταβιβάσει στην κυβέρνηση των Εργατικών τα συγχαρητήρια της Ομάδας του Σοσιαλιστικού Κόμματος για το πρώτο βαρυσήμαντο έτος διακυβέρνησης των Εργατικών.
<P>
(Ανάμικτες αντιδράσεις) Καθώς αυτό το Κοινοβούλιο διαδραματίζει το δικό του ρόλο στη σύσταση της συμμετοχής 11 κρατών μελών της Ένωσης στο ευρώ, επιτρέψτε μου να χαιρετίσω επίσης τη θετική και λογική τακτική του κ. Gordon Brown σε ό, τι αφορά την εισαγωγή του ευρώ στη Βρετανία. Οι προσεκτικές προπαρασκευαστικές εργασίες που εκτελούνται υποδεικνύουν ότι όσοι από εμάς υποστηρίζουν τη συμμετοχή της Βρετανίας - ένας εκ των οποίων είμαι εγώ - θα είναι σε θέση να αναλάβουν εκστρατεία υπέρ του Ναί, έχοντας την πεποίθηση ότι η ισορροπία ανάμεσα στα πλεονεκτήματα και τα μειονεκτήματα είναι μεγαλύτερη από ό, τι ήταν δυνατόν ακόμη και να σκεφτεί κανείς όταν βρισκόταν στην εξουσία η προηγούμενη κυβέρνηση.
<P>
Παρά το γεγονός ότι η Βρετανία δεν πρόκειται να είναι μία από τις χώρες που θα προσχωρήσουν στο ενιαίο νόμισμα κατά την πρώτη φάση, η βρετανική Προεδρία είναι εκείνη που θα οδηγήσει το ευρώ στο τελικό του στάδιο. Όσο για εκείνους που αμφέβαλλαν αν μία χώρα που δεν έχει προσχωρήσει στο νόμισμα θα πρέπει ή θα μπορούσε να χειριστεί αυτό το θέμα με ακεραιότητα, μεθοδικότητα ή ακόμη και σθένος, ελπίζω ότι έχουν ακούσει τις σαφέστατες και αλλεπάλληλες δηλώσεις που έχετε κάνει τόσο εσείς όσο και ο πρωθυπουργός κ. Blair, σύμφωνα με τις οποίες το ευρώ, μετά την καθιέρωσή του, θα πρέπει να είναι μία επιτυχία, όχι μόνο για εκείνα τα κράτη μέλη που συμμετέχουν σε αυτό - κάτι που είναι εξαιρετικά σημαντικό - αλλά και για όλους εκείνους που δεν έχουν ενταχθεί στο σύστημα του ενιαίου νομίσματος. Οι οικονομίες των 15 κρατών μελών είναι τόσο στενά και αξεδιάλυτα συνδεδεμένες που οποιαδήποτε προβλήματα αντιμετωπίσει το ευρώ δεν θα αποσχολούν μόνο τις 11 ενταχθείσες χώρες, αλλά και τη Βρετανία, τη Σουηδία, τη Δανία και την Ελλάδα. Συνεπώς, το ευρώ θα πρέπει να σημειώσει επιτυχία, και η βρετανική Προεδρία έχει δεσμευτεί να κάνει ό, τι μπορεί για την πραγματοποίηση αυτού του στόχου.
<P>
Σε αυτό το σημείο η Ομάδα μου αποδίδει φόρο τιμής στο έργο της Επιτροπής κατά την ευόδωση των προσπαθειών για την καθιέρωση του ευρώ, καθώς επίσης στο ρηξικέλευθο έργο του πρώην Προέδρου της Επιτροπής, κ. Jacques Delors, του οποίου η συμβολή στην Ευρώπη και το ευρώ υπήρξε αξιοσημείωτη.
<P>
(Χειροκροτήματα) Η Ομάδα του Ευρωπαϊκού Σοσιαλιστικού Κόμματος χαιρετίζει το γεγονός ότι σήμερα θα δοθεί σε 11 χώρες η έγκριση για συμμετοχή στην ΟΝΕ. Η Ομάδα μου υποστήριζε πάντα ότι επιθυμούμε να συμμετάσχουν εξαρχής στην Οικονομική και Νομισματική Ένωση όσο το δυνατόν περισσότερα κράτη μέλη. Δεν συμφωνούμε ότι η θέσπιση του ευρώ από 11 χώρες συνεπάγεται ένα μη ισχυρό νόμισμα. Αρκεί να εξετάσετε σοβαρά την εκπληκτική σύγκλιση που έχει επιτευχθεί σε όλα τα κράτη μέλη, ακόμη και σε εκείνα που δεν θα προσχωρήσουν σε αυτή τη φάση στο σύστημα του ενιαίου νομίσματος. Ποτέ πριν δεν είχαν αγωνιστεί με τη θέλησή τους τόσες πολλές χώρες για την πραγματοποίηση κοινών στόχων συγχρόνως και με τέτοια επιτυχία. Η έκταση του εγχειρήματος είναι άνευ προηγουμένου και αποδεικνύει τί μπορεί να πετύχει η Ευρωπαϊκή Ένωση όταν υπάρχει πολιτική βούληση και όταν αποφασίζουμε να συνεργαστούμε.
<P>
Το σχέδιο της ΟΝΕ έχει μέχρι σήμερα στεφθεί με ιδιαίτερη επιτυχία. Είναι δίκαιο να αναγνωρίσουμε αυτό το γεγονός και να αποδώσουμε φόρο τιμής στους αρχηγούς κυβερνήσεων για το θάρρος που επέδειξαν κατά την ολοκλήρωση του έργου. Θα πρέπει, ωστόσο, να διευκρινίσουμε σήμερα τους λόγους που καθιστούν την καθιέρωση ενός ενιαίου νομίσματος περισσότερο απαραίτητη από ποτέ άλλοτε. Μερικοί από τους πολίτες μας ανησυχούν για την καθιέρωση του ευρώ και τις οικονομικές του συνέπειες. Πολλοί πιστεύουν ότι η οικονομική λιτότητα των τελευταίων ετών και η επακόλουθη αύξηση της ανεργίας οφείλονται αποκλειστικά στην προσπάθεια καθιέρωσης του ευρώ. Θα πρέπει να παραδεχθούμε ότι, ώς ένα βαθμό, δεν έχουμε δώσει σαφή εικόνα του παγκοσμίου πλαισίου στο οποίο το ενιαίο νόμισμα δεν θα αποτελέσει απλώς ένα μέσο για την ευρωπαϊκή ενοποίηση, αλλά η συμβολή του θα είναι πολύ πιο σημαντική. Με την επέκταση της παγκοσμιοποιημένης αγοράς που παρατηρήθηκε κατά τα τελευταία 8 χρόνια, έχει καταστεί σαφές ότι αν θέλουμε να δημιουργήσουμε ένα μέλλον για τους αυριανούς μας νέους, θα πρέπει να αναπτύξουμε νέες, καινοτόμες στρατηγικές που θα συμβάλλουν στον περιορισμό των αρνητικών συνεπειών της παγκοσμιοποιημένης αγοράς και της κοινωνίας των πληροφοριών, αξιοποιώντας συγχρόνως τις θετικές συνέπειες. Το ενιαίο νόμισμα, που δημιουργεί τη δυνατότητα σταθερότητας, μεγαλύτερης ασφάλειας για τους επενδυτές, εγγενούς εξοικονόμησης στο κόστος των συναλλαγών, διαφάνειας των τιμών και ούτω καθ' εξής, συνιστά μία πολύ σημαντική και καινοτόμο ευκαιρία για την Ευρώπη. Ίσως να μην αναφέρουμε αρκετά συχνά το ότι, ανεξάρτητα από την καθιέρωση του ενιαίου νομίσματος, επέρχονται ουσιαστικές αλλαγές στην παγκόσμια οικονομία, καθώς επίσης ότι οι συνθήκες εργασίας που ξέραμε έχουν ήδη αλλάξει, ενώ οι αλλαγές θα είναι ακόμη πιο ουσιαστικές μέσα σε πέντε ή δέκα χρόνια.
<P>
Σήμερα λοιπόν μπαίνουμε σε μία νέα φάση που, όντως, προϋποθέτει επίπονες προσπάθειες και εγκυμονεί κινδύνους. Έχουμε όμως τουλάχιστον το κουράγιο και τη διορατικότητα να φανταστούμε, να σχεδιάσουμε, να οργανώσουμε και να δημιουργήσουμε ένα νέο νόμισμα για την Ευρώπη, να δώσουμε μία νέα ευκαιρία στην Ευρώπη. Γνωρίζουμε όλοι ότι προκειμένου να επιτευχθεί μέσω του ευρώ η αντιμετώπιση του προβλήματος της ανεργίας και του μειωμένου βιοτικού επιπέδου, η καθιέρωσή του θα πρέπει να συνδυαστεί με την ανάπτυξη πολιτικών οικονομικής ανάπτυξης, δημιουργίας θέσεων εργασίας και επενδύσεων. Η Ομάδα μου έχει υποστηρίξει και θα συνεχίσει να υποστηρίζει ότι απαιτείται μεγαλύτερη συνεργασία ανάμεσα στις οικονομικές πολιτικές και της πολιτικές απασχόλησης των κρατών μελών.
<P>
Τέλος, θα ήθελα να αναφερθώ σε δύο σημεία που είναι σημαντικά για την ομάδα μου. Πρώτον, αυτό το Κοινοβούλιο λαμβάνει πολύ σοβαρά το ρόλο μας ως προς την καθιέρωση του ευρώ. Κανείς δεν μπορεί να μας κατηγορήσει ότι έχουμε επιφέρει αρνητικές συνέπειες είτε στην έννοια της καθιέρωσης ενός ενιαίου νομίσματος είτε σε οποιαδήποτε πτυχή της διαδικασίας. Γιατί; Επειδή τα οικονομικά των πολιτών μας είναι μία πολύ σοβαρή υπόθεση με την οποία δεν μπορούμε να παίζουμε. Συνεπώς, περιμένουμε από το Συμβούλιο να επιδείξει - μέσα στις επόμενες 24 ώρες - την ανάλογη σοβαρότητα ως προς τη διεκπεραίωση του ρόλου του σε αυτή τη συμφωνία και την εκπλήρωση των υποχρεώσεών του δυνάμει της Συνθήκης. Περιμένουμε από το Συμβούλιο να ορίσει το διοικητή και την εκτελεστική επιτροπή της Κεντρικής Τράπεζας αύριο σύμφωνα με τη Συνθήκη - έναν διοικητή για οχτώ χρόνια. Αυτή είναι η πρώτη δοκιμασία για το Ευρώ και το Συμβούλιο θα πρέπει να την περάσει με επιτυχία.
<P>
(Χειροκροτήματα) Δεύτερον, οι επιζήμιες εικασίες του τύπου εδώ και μερικές εβδομάδες σχετικά με το διοικητή και τις πολιτικές αντιπαραθέσεις αποδεικνύει το είδος της πολιτικής πίεσης την οποία πρόκειται να υποστεί η Κεντρική Τράπεζα. Όλοι γνωρίζουμε τώρα σαφέστατα το είδος των τηλεφωνικών κλήσεων που θα λάβει ο διοικητής κατά τη διάρκεια της νύχτας, όπως επίσης ξέρουμε από ποιόν θα προέρχονται. Είναι ακόμη πιο σημαντικό, συνεπώς, να οριοθετηθεί με σαφήνεια η ευθύνη της Κεντρικής Τράπεζας και του Ευρωπαϊκού Κοινοβουλίου. Σε αυτό το σημείο επιδοκιμάζουμε την ανεξαρτησία της Κεντρικής Τράπεζας, όπως έχει οριστεί στη Συνθήκη.
<P>
Η ανεξαρτησία όμως δεν διακυβεύεται από την λογοδοσία. Οι έννοιες διαφέρουν αρκετά. Το ευρώ πρέπει να είναι προς όφελος όλων των κρατών μελών στη ζώνη του ευρώ και όλων όσων ζουν εκεί. Το μοναδικό σώμα που διαθέτει αυτό τον πανευρωπαϊκό δυναμισμό να ελέγχει την τράπεζα είναι το Ευρωπαϊκό Κοινοβούλιο. Κάθε ευσυνείδητος διοικητής θα συνειδητοποιήσει ότι αυτό το Κοινοβούλιο προσφέρει ένα πολιτικό αντίβαρο στην εθνική πολιτική πίεση και θα επιδιώξει επειγόντως να καλλιεργήσει μία καλή εργασιακή σχέση με αυτό το Σώμα, κάτι που θα παρακολουθεί στενά η ομάδα μου κατά τη διάρκεια των δημοσίων ακροάσεων για το διοικητή και την εκτελεστική επιτροπή τις ερχόμενες εβδομάδες.
<P>
Η σημερινή ημέρα είναι μια πανηγυρική μέρα. Η θέσπιση του ευρώ σηματοδοτεί ένα σημαντικό βήμα προόδου για την Ένωση. Αυτό φυσικά δεν σημαίνει ότι έχει ολοκληρωθεί το έργο μας, αλλά ότι έχουμε φέρει επιτυχώς σε πέρας ένα σημαντικό εγχείρημα.
<P>
(Χειροκροτήματα)
<SPEAKER ID=15 LANGUAGE="NL" NAME="Martens">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, αξιότιμοι συνάδελφοι, όλοι μας έχουμε την αίσθηση ότι βρισκόμαστε μπροστά σε ένα γεγονός που δεν έχει το όμοιό του. Το Ευρωπαϊκό Κοινοβούλιο λαμβάνει μέρος σε μια απόφαση η οποία θα αλλάξει την πορεία της ευρωπαϊκής ενοποίησης. Καλούμεθα να εγκρίνουμε μια πρόταση του Συμβουλίου η οποία αποτελεί την έκβαση μιας αυστηρής διαδικασίας με ακριβές χρονοδιάγραμμα που μας επέβαλε η Συνθήκη του Μάαστριχτ. Έντεκα μέλη της Ένωσης ανταποκρίθηκαν στα κριτήρια που διασφαλίζουν ότι το ενιαίο νόμισμα θα είναι ισχυρό και σταθερό προς όφελος της Ευρώπης και των πολιτών της. Η βούληση και το σθένος των κυβερνήσεων οδήγησαν σε αυτή την υποδειγματική και για την ιστορία της ηπείρου μας μοναδική μεταμόρφωση. Είναι απόδειξη της νίκης που σημείωσαν οι λαοί μας επί του εαυτού τους. Αποδέχτηκαν μια δραστική εξυγίανση των δημόσιων οικονομικών, ως εχέγγυο της σημερινής επιτυχίας. Η Ομάδα του ΕΛΚ υπερασπιζόταν πάντα τη νομισματική ένωση ως έναν από τους κυριότερους στόχους της ευρωπαϊκής ενοποίησης. Αποτελεί τη λογική ολοκλήρωση της ενιαίας αγοράς, μέσα στην οποία οι διακυμάνσεις των τιμών συναλλάγματος δεν θα μπορούν πια να στρεβλώνουν τον ανταγωνισμό.
<P>
Μπορεί επίσης να σημαδέψει μια νέα εποχή και να δημιουργήσει μια έμπρακτη αλληλεγγύη ανάμεσα στις χώρες που συμμετέχουν, όπως στο παρελθόν το σχέδιο Schuman.
<P>
Στην υλοποίηση και λειτουργία της νομισματικής ένωσης, το Κοινοβούλιό μας θέλει να παίζει τον ρόλο που βάσει της Συνθήκης του ανήκει. Ήδη στις 2 Απριλίου επισημάναμε ότι θέλουμε να αναλάβουμε τις δημοκρατικές ευθύνες μας σχετικά με την Ευρωπαϊκή Κεντρική Τράπεζα.
<P>
Κατά τον ορισμό του διοικητή και του διοικητικού συμβουλίου, πρέπει να πάρουμε στα σοβαρά τις ευθύνες μας. Χωρίς να θίξουμε την ανεξαρτησία της Κεντρικής Τράπεζας, μπορούμε να δυναμώσουμε την εμπιστοσύνη των πολιτών μας σε αυτήν.
<P>
Κύριε Πρόεδρε του Συμβουλίου, απευθυνόμενος σε σας δηλώνω πως θεωρώ δεδομένο, όλο το Κοινοβούλιο θεωρεί δεδομένο, ότι το Συμβούλιο θα ανταποκριθεί σήμερα ή αύριο στο ψήφισμα που εγκρίναμε πριν από δύο μέρες και θα ορίσει έναν και μόνον υποψήφιο για τη θέση του Διοικητή της Ευρωπαϊκής Κεντρικής Τράπεζας.
<P>
(Χειροκροτήματα) Αξιότιμοι συνάδελφοι, οι έντεκα χώρες που θα συμμετέχουν στη ζώνη του ευρώ αποτελούν τους πρωτοπόρους μιας θαρραλέας Ευρώπης. Η Ευρώπη μπορεί να αναδειχθεί στον κόσμο ως δυνατός εταίρος με διεθνές κύρος. Οι σχέσεις μας με τις ΗΠΑ, με την Ασία, με άλλες μεγάλες δυνάμεις, θα αλλάξουν ριζικά. Μπορούμε πια να οδηγήσουμε τις οικονομίες μας σε νέα εποχή χωρίς πληθωρισμό ή δημόσια ελλείμματα. Μπορούμε να δημιουργήσουμε βιώσιμη απασχόληση. Μπορούμε να διασφαλίσουμε την αγοραστική δύναμη. Σε έναν πλανήτη που παγκοσμιοποιείται όλο και περισσότερο, μπορούμε να διατηρήσουμε μια ανθρώπινη Ευρώπη βασισμένη στην αρχή της κοινωνικής οικονομίας της αγοράς· δεν μετρά μόνον η οικονομία αλλά και ο άνθρωπος και η κοινωνική ασφάλεια των κατοίκων μας.
<P>
(Χειροκροτήματα) Το κοινοτικό κεκτημένο εμπλουτίστηκε με το ενιαίο νόμισμα. Θα αποτελέσει σημείο αναφοράς για τις χώρες που θέλουν να ενταχθούν στην Ευρωπαϊκή Ένωση. Θα τις παροτρύνει να αποκτήσουν σταθερό νόμισμα, σαν έμβλημα μιας εξυγιασμένης και ανταγωνιστικής οικονομίας.
<P>
Η ζώνη του ευρώ μπορεί λοιπόν να αποτελέσει πηγή έμπνευσης για όλη την ήπειρο. Θα αποτελέσει σταθεροποιητικό στοιχείο και θα ανεβάσει τις φιλοδοξίες της Ευρωπαϊκής Ένωσης. Οπότε η διεύρυνση δεν θα έχει ως επακόλουθο τη χαλάρωση της συνοχής. Επιβάλλεται όμως ένας μετασχηματισμός των κοινοτικών οργάνων. Εφόσον οι χώρες της ζώνης του ευρώ αλληλοσυνδέονται όλο και πιο στενά, όλοι θα καταλάβουν ότι ο εν λόγω μετασχηματισμός είναι αναγκαίος.
<P>
Εκφράζω την ευχή, κύριε Πρόεδρε του Συμβουλίου, ότι όλα τα κράτη μέλη, και με τη δική σας ώθηση και την προτροπή της χώρας σας θα προσχωρήσουν μέσα σε εύλογο χρονικό διάστημα στη δυναμική και ενοποιητική ζώνη του ευρώ που δημιουργούμε σήμερα. Εξ ονόματος της Ομάδας μου θέλω να εκφράσω το θαυμασμό μου. Αναφέρω την ιστορική συμβολή του Pierre Werner. Αναφέρω τον Πρόεδρο της Επιτροπής Jacques Santer μαζί με τον οποίο συμμετείχα, ως πρωθυπουργός της χώρας μου, στις διαπραγματεύσεις για τη Συνθήκη του Μάαστριχτ. Αναφέρω τον Επίτροπο de Silguy, τον Karl von Wogau και όλα τα μέλη της Επιτροπής Οικονομικής, Νομισματικής και Βιομηχανικής Πολιτικής. Αναφέρω όμως ιδίως όλους εκείνους που υπήρξαν εμπνευστές ενός έργου, για το οποίο έγραψε το Time : The European Union is the real political master piece of the twentieth century, ένα άρθρο για εκείνους των οποίων η παρουσία κυριάρχησε τον 20ό αιώνα. Δηλαδή τον Jean Monnet, τον Jacques Delors, τον εμπνευστή της νομισματικής ένωσης, και επίσης τον Πρόεδρο Mitterrand και τον Γερμανό Καγκελάριο Helmut Kohl, οι οποίοι εμπνεύστηκαν από τον Jean Monnet.
<P>
(Χειροκροτήματα) Αυτοί είναι οι δημιουργοί του σημερινού πολιτικού αριστουργήματος. Ο Helmut Kohl ενοποίησε τη Γερμανία και διασφάλισε τη σταθερή θέση της στην Ευρώπη. Στο προσωπό του συμβολίζεται, την τελευταία δεκαετία, το μεγάλο αυτό πολιτικό έργο.
<P>
(Χειροκροτήματα) Αυτή είναι η σημασία της απόφασης που καλούμαστε σε λίγο να λάβουμε.
<P>
(Χειροκροτήματα)
<SPEAKER ID=16 LANGUAGE="IT" NAME="Azzolini">
Κύριε Πρόεδρε, κύριοι Πρόεδροι της Επιτροπής και του Συμβουλίου, αξιότιμοι συνάδελφοι, σήμερα, 2 Μαΐου 1998, γιορτάζουμε ένα ιστορικό γεγονός για την Ευρώπη και για ολόκληρο τον κόσμο: γεννιέται το ευρώ, νέο ενοποιητικό και τονωτικό - θα έλεγα - σύμβολο για την Ευρώπη και τους λαούς μας, σε ένα πνεύμα σταθερότητας, αλληλεγγύης και ειρήνης. Ο ίδιος ο Klaus Emmerle, που υπήρξε επίσκοπος του Ααχεν, είπε, στο πέμπτο συμπόσιο των επισκόπων της Ευρώπης, ότι " η ενότητα ήταν πάντα αισθητή, στην Ιστορία της Ευρώπης, μια ενότητα που δεν ισοπεδώνει τις διαφορές αλλά αγκαλιάζει τις εντάσεις, σώζει τα διαφορετικά στοιχεία και στο τέλος τα συνθέτει στο εσωτερικό της».
<P>
Το ευρώ είναι πράγματι μια σύνθεση της επιθυμίας μας για ενότητα. Το ευρώ σαν επισκεπτήρια κάρτα είναι σημαντικό γιατί θα διηγηθεί σε ολόκληρο τον κόσμο την ευρωπαϊκή ιστορία, με τις επιτυχίες και τα προβλήματά της, αλλά και την κατάσταση υγείας της οικονομίας μας. Η Ευρωπαϊκή Κεντρική Τράπεζα θα έχει πλήρη αυτονομία για να εγγυάται την νομισματική σταθερότητα, αλλά θα είναι οι κυβερνήσεις που, με τις οικονομικές και δημοσιονομικές πολιτικές τους, θα πρέπει να εξασφαλίζουν τις άριστες συνθήκες για ένα ευρώ που θα μένει σταθερό και ισχυρό μέσα στον χρόνο. Αναμφίβολα, λοιπόν, ο εορτασμός αυτής της ιστορικής στιγμής είναι μόνο η αρχή μιας ακόμη πιο σημαντικής και κοπιαστικής διαδρομής, που απαιτεί την συνεχή διαβεβαίωση της θέλησης των εθνικών κυβερνήσεων να εργαστούν από κοινού και σε πλήρη συντονισμό για ένα νόμισμα ισχυρό και σταθερό.
<P>
Αυτές είναι οι απαραίτητες προϋποθέσεις ώστε το Σύμφωνο Σταθερότητας, η έμπρακτη εγγύηση την οποία τα κράτη μέλη που έγιναν δεκτά στο ευρώ πρέπει να καταθέσουν ώστε να εγγυηθούν την αποτελεσματικότητα της δράσης τους, να μην εξαντληθεί σε επιδόσεις ανεπιθύμητων προστίμων.
<P>
Χαιρόμαστε που σχεδόν όλες οι υποψήφιες χώρες έγιναν δεκτέςστην νομισματική ένωση. Όλοι γνωρίζουμε τα θαύματα που μερικές χώρες που έγιναν δεκτές στο ευρώ χρειάστηκε να κάνουν για να παρουσιάσουν τάξη στους λογαριασμούς τους. Πιστεύω ότι η απόφαση να πραγματοποιηθεί η νομισματική ένωση με έντεκα κράτη υπαγορεύθηκε και από την πεποίθηση ότι οι διαρθρωτικά λιγότερο ανεπτυγμένες χώρες θα μπορέσουν να δώσουν δείγματα αξιοθαύμαστων αλλαγών σε σοβαρά, συνεχή και υψηλής ευθύνης προγράμματα εξυγίανσης και ανάπτυξης, όπου πολιτικές πληθωριστικές, αρωγής και εξάντλησης των πόρων - που τώρα πια θα είναι, στο καλό όπως και στο κακό, είναι η στιγμή να το θυμηθούμε, κοινές - θα αφήσουν οριστικά τη θέση τους σε πολιτικές υγιούς διαχείρισης κρατικών προϋπολογισμών και ισχυρής δέσμευσης για την οικονομική ανάκαμψη, όχι με μέσα αρωγής και ευεργετήματα αλλά με προσεκτικές φορολογικές πολιτικές, παραγωγικές επενδύσεις, ευελιξία και κατάρτιση του εργατικού δυναμικού, που σήμερα είναι οι μοναδικές εγγυήσεις ανάπτυξης για την δημιουργία νέων θέσεων απασχόλησης και μιας γνήσιας και σταθερότερης κοινωνικής αλληλεγγύης.
<P>
Θα ήθελα, κλείνοντας, κύριε Πρόεδρε, να επιστήσω την προσοχή στην απαίτηση η Ευρώπη του νομίσματος και των αγορών να έχει ανάγκη από μια πολιτική Ευρώπη, δηλαδή μια ευρωπαϊκή κυβέρνηση αποφασιστικά πιο δημοκρατική και πιο κοντά στην θέληση των πολιτών, για την διαχείριση μιας ευρύτατα ολοκληρωμένης Ευρώπης με διαδικασίες λήψης αποφάσεων που θα απολαμβάνουν επαρκούς δημοκρατικής νομιμοποίησης.
<P>
Τέλος, η σκέψη μας πηγαίνει σε όσους, από την ίδρυση της Ευρωπαϊκής Ένωσης έως σήμερα, αγωνίστηκαν ώστε η Ευρώπη να φθάσει σε αυτόν τον ιστορικό σταθμό, τους ιδρυτές πατέρες και τους άλλους αρχιτέκτονες που έως εδώ προώθησαν το "σχέδιο Ευρώπη» με πεποίθηση και επιμονή. Χάριν αυτών και προς τιμήν τους θέλω να δηλώσω ότι το γνωστό απόφθεγμα "είναι το χρήμα που φέρνει τον πόλεμο» γίνεται για μας, σήμερα, "είναι το χρήμα, το ευρώ, που φέρνει την ειρήνη».
<P>
(Χειροκροτήματα)

<SPEAKER ID=17 LANGUAGE="NL" NAME="De Vries">
Κύριε Πρόεδρε, οι κυνικοί δεν το θεωρούσαν επιθυμητό, οι σκεπτικιστές δεν το θεωρούσαν εφικτό, αλλά τελικά οι ιδεαλιστές ήταν αυτοί που δικαιώθηκαν. Αύριο, έντεκα χώρες της Ευρωπαϊκής Ένωσης θα λάβουν την απόφαση να ενώσουν τα νομίσματά τους σε ένα κοινό ευρωπαϊκό νόμισμα. Χθες φαινόταν ακόμη ουτοπία· αύριο θα γίνει πραγματικότητα.
<P>
Στα πρόθυρα ενός νέου αίωνα, το ιδανικό του Jean Monnet παρέμεινε ολοζώντανο. Μια κοινωνία ειρήνης δια της συνεργασίας, βασισμένη σε κοινά συμφέροντα και εγκαθιδρύοντας πρώτα απ' όλα μια έμπρακτη αλληλεγγύη. Εμπνεύστηκε από το παράδοξο κυριαρχίας ότι χώρες που αλληλοεξαρτώνται οικονομικά, αποκτούν δύναμη μοιράζοντας την κυριαρχία.
<P>
Αποτελεί έργο πολλών το γεγονός ότι το ευρώ θα ξεκινήσει πριν ακόμη εισέλθουμε στον επόμενο αίωνα. Αποτίνω φόρο τιμής σε έναν άνθρωπο ο οποίος θα μπει στην ιστορία σαν ο μεγαλύτερος πολιτικός της χώρας του μετά τον πόλεμο, στον Helmut Kohl. Στο πρόσωπό του τιμώ και όλους τους άλλους ιθύνοντες πολιτικούς της Γερμανίας που αγωνίζονται για μια ευρωπαϊκή Γερμανία. Με το ευρώ, η Γερμανία συνδέει τη μοίρα της αμετάκλητα με τη μοίρα των γειτονικών της χωρών και προσφέρει μια αναγκαία συμβολή στη σταθερότητα της ηπείρου μας. Το Κοινοβούλιο οφείλει να δείξει σεβασμό και ευγνωμοσύνη για αυτή την ιστορική επιλογή.
<P>
Έχω εμπιστοσύνη ότι σύντομα θα θελήσει και το Ηνωμένο Βασιλείο να προσχωρήσει στο ευρώ. Ευελπιστώ ότι το ίδιο θα ισχύσει και για τη Σουηδία, η οποία για την ώρα δεν θέλησε να ανταποκριθεί στις προϋποθέσεις.
<P>
Παρά τη δικαιολογημένη υπερηφάνειά μας, αρμόζουν όμως λίγα λόγια προειδοποίησης. Ένα υγιές νόμισμα απαιτεί μια ανεξάρτητη κεντρική τράπεζα. Η Συνθήκη ορίζει τη διάρκεια της θητείας του διοικητή της τράπεζας σε οκτώ έτη. Μια ενδεχόμενη απόφαση να διοριστούν δύο υποψήφιοι, ο καθένας για τέσσερα χρόνια, δεν θα ήταν σύμφωνο με τη Συνθήκη. Δεν αξίζει χάριν των Παρισίων να επιφορτωθούμε με τέτοιο σφάλμα. Δεν θέλω να αφήσω κανένα περιθώριο παρερμηνείας ότι ένας υποψήφιος που θα αποδεχόταν έναν τέτοιο συμβιβασμό, δεν μπορεί να υπολογίσει στην υποστήριξη του Ευρωπαϊκού Κοινοβουλίου.
<P>
(Χειροκροτήματα) Ένα υγιές νόμισμα απαιτεί ακόμη υγιή δημοσιονομική διαχείριση. Αμφιβάλλω για τη σταθερότητα των δημοσιονομικών μεταρρυθμίσεων των περισσοτέρων κρατών μελών. Αμέσως αφότου δεν επαληθευθούν οι προσδοκίες τους για οικονομική ανάπτυξη, τα ελλείμματα θα αυξηθούν και πάλι, ιδίως σε χώρες με μεγάλα δημόσια χρέη, όπως το Βέλγιο. Μας περιμένει ακόμη ο λογαριασμός της γήρανσης. Στις περισσότερες ευρωπαϊκές χώρες, οι συντάξεις χρηματοδοτούνται βάσει της αρχής pay as you go . Οι συνταξιοδοτικές υποχρεώσεις αποτελούν κατά βάθος ένα κρυφό δημοσιονομικό χρέος. Εάν το δημόσιο δεν ξεκινήσει τις αποταμιεύσεις τώρα, δεν θα μπορέσει αργότερα να πληρώσει τις συντάξεις.
<P>
Ελάχιστα θέματα προκαλούν τόση αίσθηση στους Ευρωπαίους όσο ο κίνδυνος ότι θα εισπράξουν λιγότερη σύνταξη από όση δικαιούνται. Για να μπορέσουν να καταβληθούν οι συντάξεις, χρειάζεται μεταξύ άλλων μεγαλύτερος ρόλος στις ιδιωτικές ασφαλίσεις σύνταξης. Αυτές πρέπει να μπορούν να αξιοποιήσουν πλήρως το ευρώ και να κάνουν τις επενδύσεις τους σε όλη την Ένωση.
<P>
Σήμερα απευθύνω έκκληση στον Πρόεδρο κ. Santer και στην Επιτροπή να καταρτίσουν προτάσεις για μια κοινή αντιμετώπιση του προβλήματος των συντάξεων. Οι κρατικοί προϋπολογισμοί αποτελούν την αχίλλειο πτέρνα του ευρώ. Εάν δεν μεταρρυθμισθούν κι άλλο, υπάρχει ο κίνδυνος το ευρώ να καταλήξει σε πολιτικό γίγαντα με οικονομικώς πήλινα πόδια.
<P>
Μια άλλη προειδοποίηση αφορά επίσης τις πολιτικές επιπτώσεις του ευρώ. Για να αποκτήσει το νέο νόμισμα την υποστήριξη των πολιτών, έχει καθοριστική σημασία να επιτύχει η Ευρώπη να περιστείλει την ανεργία. Με τη λέξη Ευρώπη εννοούμε εδώ τα κράτη μέλη, διότι αυτά διαθέτουν τα τρία κυριότερα μέσα. Για τη δημιουργία θέσεων εργασίας, πρέπει να μειωθεί το κόστος εργασίας, πρέπει να αποκτήσουν οι άνεργοι περισσότερη κατάρτιση και πρέπει να δοθούν περισσότερα κίνητρα στους άνεργους ώστε να επανέλθουν στην αγορά εργασίας. Αυτές οι διαρθρωτικές μεταρρυθμίσεις χρειαζόντουσαν και χωρίς το ευρώ, αλλά τώρα είναι αναγκαίες εις διπλούν.
<P>
Το οποιοδήποτε νόμισμα ανάγεται σε θέμα εμπιστοσύνης. Με την καθιέρωση του ευρώ, για εκατομμύρια Ευρωπαίους η Ευρώπη θα γίνει για πρώτη φορά απτή πραγματικότητα. Εάν το νέο νόμισμα κερδίσει την εμπιστοσύνη τους, η ευρωπαϊκή ενοποίηση θα αποκτήσει ευρύτερα και ισχυρότερα θεμέλια. Εάν όμως δεν εδραιωθεί αυτή η εμπιστοσύνη, όλη η ευρωπαϊκή ενοποίηση θα διατρέξει στο μέλλον σοβαρούς κινδύνους. Η εμπιστοσύνη εγκαθιδρύεται μόνο με επαρκή επικοινωνία. Οπότε όχι μόνον τα διοικητικά μέλη της Ευρωπαϊκής Κεντρικής Τράπεζα οφείλουν να ενεργούν με διαφάνεια, αλλά επίσης και οι υπουργοί μας των Οικονομικών. Αυτό ισχύει ιδίως για τρία θέματα: Για τη χάραξη των γενικών οικονομικών κατευθυντηρίων γραμμών, για τον πολυμερή έλεγχο και για τη διαπίστωση μιας κατάστασης εξαιρετικού ελλείμματος.
<P>
Πρόκειται για πολιτικές αποφάσεις τόσο βαρυσήμαντες ώστε δεν μπορούν να ληφθούν χωρίς σωστό δημοκρατικό έλεγχο. Για το συμφέρον των πολιτών καλώ λοιπόν το Συμβούλιο να αναλάβει την υποχρέωση διαβούλευσης με το Ευρωπαϊκό Κοινοβούλιο για αυτά τα τρία βασικά πολιτικά θέματα.
<P>
Μήπως οι προτάσεις μου είναι ουτοπιστικές, όπως ισχυρίσθηκαν κάποτε ορισμένοι για το ενιαίο ευρωπαϊκό νόμισμα; Δεν το πιστεύω. Για μικρότερες υποθέσεις, οι χώρες της Ευρώπης είναι συχνά αντίπαλες· όταν πρόκειται όμως για μεγάλες υποθέσεις, είμαστε σύμμαχοι. Όταν πρόκειται για μεγάλα θέματα, για την ειρήνη, για την ευημερία, για την ευνομία, τα εθνικά συμφέροντα των επιμέρους κρατών μελών συμπίπτουν με το ευρωπαϊκό συμφέρον. Από την καθιέρωση του ευρώ προκύπτει ότι η δύναμη του μεγάλου ευρωπαϊκού ιδανικού είναι για άλλη μια φορά μεγαλύτερη από τις δυνάμεις ενός κακώς εννοούμενου εθνικισμού. Αυτό, κύριε Πρόεδρε, μας δίνει λόγους ελπίδας και συγκρατημένης αισιοδοξίας.
<P>
(Χειροκροτήματα)
<SPEAKER ID=18 LANGUAGE="ES" NAME="Puerta">
Κύριε Πρόεδρε, η γέννηση του ευρώ και η απόφαση σχετικά με τις χώρες που θα συμμετάσχουν στο ενιαίο νόμισμα, μας κάνουν να ζήσουμε μια μοναδική στιγμή μέσα στην ακανθώδη και σπαρμένη με αυταπάτες πορεία προς την ευρωπαϊκή οικοδόμηση. Ο χαρακτηρισμός "ιστορική» για τη σημερινή ημέρα δεν είναι καθόλου υπερβολικός: αντιστοιχεί πλήρως στη σημασία της συγκεκριμένης απόφασης και των συνεπειών που αυτή θα έχει στο μέλλον. Η Ευρωπαϊκή Ενωτική Αριστερά / Αριστερά των Πρασίνων των Βορείων Χωρών, με τις πολυποίκιλες εμπειρίες που τη διακρίνουν και με τις διαφορετικές της ευαισθησίες, ανάλογα με τις χώρες και τα κόμματα που την απαρτίζουν - μια πολυμορφία που θα έχει αντανάκλαση στην ψηφοφορία -, συμμετέχει στην παρούσα συνεδρίαση του Κοινοβουλίου με αντιφατικά συναισθήματα ελπίδας και ανησυχίας. Εκφράζει ταυτόχρονα την ελπίδα της και την ανησυχία της έναντι των πλεονεκτημάτων και των κινδύνων που απορρέουν από αυτό το ενιαίο νόμισμα.
<P>
Κατά τη δική μου προσωπική άποψη, την οποία συμμερίζονται αρκετοί συνάδελφοι, τα συναισθήματα που προανέφερα θα μπορούσαν να συμπυκνωθούν σε μια απλή φράση: "Ναι στο ευρώ, αλλά όχι έτσι».
<P>
"Ναι στο ευρώ», από τη στιγμή που η ιδέα και η πραγματικότητα ενός ενιαίου νομίσματος αποτελούν τη λογική κατάληξη της πορείας προς την κοινή αγορά, καθώς και ένα στοιχείο διαφάνειας για τους πολίτες καταναλωτές. Αλλά επίσης διότι η θέσπιση του ευρώ συνεπάγεται εξοικονόμηση εγχώριων πόρων και αποτελεί ασπίδα προστασίας έναντι της επιθετικότητας του αμερικανικού δολαρίου και του ιαπωνικού γιέν, αποτελεί προστασία έναντι της εύκολης διάπραξης κερδοσκοπικών ενεργειών, από μεριάς της διεθνούς χρηματιστικής αγοράς, σε βάρος των σημερινών εθνικών νομισμάτων. Πέραν τούτων, δεν υπάρχει καμία αμφιβολία πως το ευρώ θα εκληφθεί ψυχολογικά από τους πολίτες σαν ένα νευραλγικό στοιχείο της ευρωπαϊκής ενότητας, με αντίκτυπο πολύ μεγαλύτερο απ' ό, τι τα σημερινά σύμβολα και οι κοινοί θεσμοί, και η διάθεση αυτή θα μπορέσει μεσοπρόθεσμα να οδηγήσει στην αποδοχή, ή ακόμη και στην απαίτηση για προώθηση της πολιτικής ενοποίησης.
<P>
"Αλλά όχι έτσι», δεδομένου ότι μας επέβαλαν ένα πρότυπο ενιαίου νομίσματος που έχει ως αφετηρία την υποχρεωτική τήρηση κάποιων δεικτών σύγκλισης οι οποίοι, εκτός του ότι είναι αυθαίρετοι, έχουν και αρνητικές επιπτώσεις στην πάλη κατά της ανεργίας και στην προώθηση των κοινωνικών πολιτικών των κρατών μελών. Ένας από τους εμπνευστές του ενιαίου νομίσματος, ο πρώην Γερμανός καγκελάριος Helmut Schmidt, είχε γράψει ότι ποτέ δεν δόθηκε εξήγηση γιατί το δημοσιονομικό έλλειμμα των χωρών δεν έπρεπε να υπερβεί το 3 % του Ακαθάριστου Εγχώριου Προϊόντος, ή γιατί ορίστηκε σε 60 % το ανώτατο όριο του δημοσίου χρέους. Κατά την άποψή του, πρόκειται για κριτήρια που εμπνέονται από μια αντιπληθωριστική ιδεολογία η οποία καθιερώνει οικονομικά και νομισματικά δόγματα που ξεπερνούν τα όρια μιας εύλογης καταπολέμησης του πληθωρισμού. Θα μπορούσαμε να προσθέσουμε ότι σε αυτά ακριβώς τα δόγματα στηρίχθηκαν, στο χώρο της Ευρωπαϊκής Ένωσης, οι υπερφιλελεύθερες οικονομικές συνταγές, και ότι η κατάσταση επιδεινώνεται περαιτέρω όταν επιδιώκεται η διαιώνιση των εν λόγω κριτηρίων μέσω του Συμφώνου Σταθερότητας.
<P>
Μας προξενεί επίσης μεγάλες ανησυχίες η ταυτόχρονη ίδρυση μιας Ευρωπαϊκής Κεντρικής Τράπεζας ανεξάρτητης από πολιτικές κατευθυντήριες γραμμές και υπεράνω ενός πραγματικού δημοκρατικού ελέγχου, η οποία από την ίδια της τη φύση θα θυσιάσει την οικονομική άνοδο και την απασχόληση στο βωμό της περιστολής του πληθωρισμού.
<P>
Οφείλουμε να υπογραμμίσουμε σαφέστατα ότι το προβλεπόμενο Συμβούλιο του Ευρώ δεν θα διαθέτει εξουσίες ώστε να χαράζει κατευθύνσεις δεσμευτικές ως προς την εφαρμογή τους, και ότι ούτε το Ευρωπαϊκό Κοινοβούλιο δεν έχει επαρκείς αρμοδιότητες ώστε να ασκεί αποτελεσματικό δημοκρατικό έλεγχο.
<P>
Από την άλλη, μέσα στον ευρωπαϊκό νομισματικό χώρο και στο πλαίσιο της παγκοσμιοποίησης, οι ασύμμετρες οικονομικές κρίσεις ενδέχεται να οδηγήσουν σε εξαιρετικά αρνητικές συνέπειες για τις πιο ευάλωτες χώρες, από τη στιγμή που δεν υπάρχει ούτε μια ευρωπαϊκή κυβέρνηση στον τομέα της οικονομίας, ούτε κινητικότητα των εργαζομένων ανάμεσα στις διαφορετικές χώρες.
<P>
Είναι πολύ πιθανόν ότι ο ανταγωνισμός μεταξύ δολαρίου και ευρώ θα επιφέρει στην Ευρώπη μια απώλεια θέσεων εργασίας και μείωση των μισθών στο βωμό της εξασφάλισης μιας κακώς εννοούμενης ανταγωνιστικότητας. Μπροστά σε αυτή την προοπτκή, υπάρχουν ακομη ορισμένοι που ισχυρίζονται ότι είναι αναγκαίο να περικοπούν οι πόροι των ταμείων αλληλεγγύης και πως οι χώρες του ευρώ δεν θα πρέπει να δικαιούνται ενισχύσεις των διαρθρωτικών ταμείων και των ταμείων συνοχής.
<P>
Αγαπητοί συνάδελφοι, εκπρόσωποι των Ευρωπαίων πολιτών. Δεν σπέρνουμε την καταστροφή, και οπωσδήποτε δεν είμαστε ευρωσκεπτικιστές. Είμαστε πεπεισμένοι ευρωπαϊστές, αλλά ευρωπαϊστές που ασκούμε κριτική από τα αριστερά. Θεωρούμε πως η ευρωπαϊκή οικοδόμηση αποτελεί ένα επιθυμητό, δημοκρατικό και προοδευτικό σχέδιο, ένα σχέδιο που θα πρέπει να θεμελιώνεται στην αλληλεγγύη και να επιζητά την κοινή ευημερία. Διακηρύσσουμε όμως επίσης ότι το ισχύον μονεταριστικό πρότυπο κινδυνεύει να μετατραπεί σε όργανο στην υπηρεσία των υπερφιλελεύθερων πολιτικών, αυξάνοντας τις ήδη πλανώμενες απειλές κατά του κράτους πρόνοιας και της ευρωπαϊκής κοινωνικής διάστασης. Όπως είχε πει ο Πρόεδρος Mitterrand, σε ομιλία του σε αυτό το Κοινοβούλιο, δεν μπορούμε να οικοδομήσουμε την Ευρώπη σε βάρος των συμφερόντων των εργαζομένων.
<P>
Υπενθυμίζουμε σήμερα ότι το Ευρωπαϊκό Συμβούλιο για την απασχόληση, που πραγματοποιήθηκε στο Λουξεμβούργο, έθεσε ως προτεραιότητα την πάλη κατά της ανεργίας και τον μεγάλο στόχο της οικονομικής και κοινωνικής συνοχής. Υπενθυμίζουμε την αναγκαιότητα ενίσχυσης του κοινοτικού προϋπολογισμού ώστε να δοθεί η δυνατότητα να αντισταθμιστούν οι περιφερειακές ανισότητες που ενδέχεται να προκύψουν μετά την πραγμάτωση της ενιαίας αγοράς και τη θέσπιση του ενιαίου νομίσματος. Ζητούμε μια εργασιακή, κοινωνική και φορολογική εναρμόνιση μέσα στον ευρωπαϊκό νομισματικό χώρο. Και ζητούμε από την Προεδρία του Συμβουλίου να λάβει σοβαρά υπόψη της αυτό το αίτημα.
<P>
Από τη θέση μας ως αριστερά κόμματα που συναπαρτίζουμε την Ευρωπαϊκή Ενωτική Αριστερά, ζητούμε τον αναπροσανατολισμό της πορείας της ευρωπαϊκής οικοδόμησης προς την κατεύθυνση περισσότερης αλληλεγγύης, προς την από κοινού ανάληψη ευθυνών και προς τη δημιουργία πλήρως δημοκρατικών θεσμικών οργάνων. Τη στιγμή που ανατέλλει η Ευρώπη του ευρώ, προβάλλει επιτακτικά η αναγκαιότητα της ευρωπαϊκής πολιτικής ενοποίησης, η οποία θα καταστήσει εφικτή τη συμμετοχή των πολιτών.
<P>
Ολοκληρώνοντας, θα ήθελα, εξ ονόματός μου και εξ ονόματος της Ομάδας μου, να ευχηθώ αίσια διαδρομή στις έντεκα χώρες - μεταξύ των οποίων είναι και η δική μου - που θα συμμετάσχουν στο ενιαίο νόμισμα, με τις θετικές του δυνατότητες αλλά και με τους κινδύνους του. Δεν θεωρούμε, ωστόσο, ότι οι Βρετανοί, οι Δανοί, οι Έλληνες και οι Σουηδοί είναι λιγότερο Ευρωπαίοι. Και βρισκόμαστε σήμερα μπροστά στην παράδοξη κατάσταση να ασκεί την Προεδρία της Ένωσης η Βρετανία. Το μέλλον ανήκει σε όλους συνολικά, και θα πρέπει όλοι μαζί να συμμετάσχουμε εξ ολοκλήρου στην Ευρωπαϊκή Ένωση.
<P>
(Χειροκροτήματα)

<SPEAKER ID=19 LANGUAGE="DE" NAME="Roth">
Κύριε Πρόεδρε, αγαπητές και αγαπητοί συνάδελφοι, εγώ, γράφει ο Bert Brecht, εγώ, που δεν αγαπώ τίποτα περισσότερο από την δυσαρέσκεια προς το μεταβλητό, μισώ όσο τίποτα άλλο τη βαθιά δυσαρέσκεια προς το αμετάβλητο. Εμείς οι Πράσινοι θα συμφωνήσουμε σήμερα στην πλειοψηφία μας με την πρόταση σχετικά με το ευρώ. Υπάρχουν διαφορετικές απόψεις στην πολιτική μας Ομάδα. Θα συμφωνήσουμε κατά πλειοψηφία λόγω πεποιθήσεων, σε καμία περίπτωση με ελαφρά την καρδία, και οδηγούμενοι από τις σκέψεις του Brecht. Υποστηρίζαμε ανέκαθεν την καθιέρωση ενός ενιαίου νομίσματος στην Ευρώπη. Προειδοποιήσαμε όμως από την αρχή για τα οικονομικά και κοινωνικά ρίσκα μίας μονεταριστικής νομισματικής πολιτικής. Το ευρώ έρχεται, αυτό είναι το σταθερό και αμετάβλητο. Έρχεται καλύτερα από ότι φοβόμαστε και αυτό έχει να κάνει με το ότι η δυσαρέσκεια των κοινωνικών δυνάμεων στην Ευρώπη οδήγησε σε πραγματικές αλλαγές. Αυτή την όρεξη για αλλαγή, θα την ευχόμουνα και για το Ευρωπαϊκό Κοινοβούλιο, επειδή ο ρόλος μας πρέπει να είναι κάποιος άλλος και όχι αυτός του κομπάρσου στα παρασκήνια!
<P>
Με έντεκα συμμετοχές το ευρώ δεν θα μετατραπεί σε στοιχείο διχασμού της ευρωπαϊκής ολοκλήρωσης. Δεν θα χωρίσει ένα πυρήνα από την περιφέρεια. Έτσι είναι καλά. Χαιρετίζουμε, το ότι στην απόφαση για τη συμμετοχή χρησιμοποιήθηκε όλο το περιθώριο ερμηνείας της Συνθήκης. Και έτσι είναι καλά. Μόνο τότε που δεν πρέπει να ανεβάζουμε τη μίζα, όπως προσπάθησε χθες πάλι για προεκλογικούς λόγους ο κ. Waigel ως Ευρωπαίος δεσμοφύλακας. Επομένως, όχι επιπρόσθετοι όροι, οι οποίοι θα περιόριζαν την πολιτική και δημοσιονομική ελευθερία ενεργειών μεμονωμένων συμμετεχόντων.
<P>
Σήμερα μιλάνε όλοι για μία ιστορική ημέρα. Παντού νοιώθει κανείς τον πόθο των μεγάλων αντρών, να γράψουν ιστορία. Θα επιθυμούσα όμως αυτοί οι άντρες να διδαχθούν από την Ιστορία. Η οικοδόμηση της Ευρωπαϊκής Ένωσης δεν πρέπει δηλαδή να καταλήξει όπως ο πύργος της Βαβέλ. Παρέμεινε αμετάβλητο, επειδή οι οικοδόμοι ήταν συγχυσμένοι. Δεν καταλαβαινόντουσαν πια. Το κοινό σχέδιο χάθηκε. Αρχισε καβγάς. Κυριαρχούσε επιπολαιότητα στο οικοδόμημα. Οι κτίστες εξαφανίστηκαν και η οικοδομή κατέρρευσε.
<P>
Πρέπει να ξέρουμε τι οικοδομούμε και για ποιον λόγο το οικοδομούμε. Η ιστορία της Ευρωπαϊκής Ένωσης δεν τελείωσε σήμερα. Πρέπει να συνεχιστεί και αυτό απαιτεί τώρα συντονισμό και αλλαγή προσανατολισμού της οικονομικής πολιτικής, ενδυνάμωση του ρόλου του Ευρωπαϊκού Κοινοβουλίου και δημοκρατική συναρμογή της Ευρωπαϊκής Κεντρικής Τράπεζας.
<P>
(Χειροκροτήματα) Καταπολέμηση του επιζήμιου φορολογικού ανταγωνισμού μέσα από μία κοινή δημοσιονομική πολιτική και προπάντων μία αποτελεσματική και γνήσια πολιτική για την απασχόληση. Σταθερότητα, αυτό είναι κάτι πολύ μεγαλύτερο από ένα λογιστικό μέγεθος. Δημοκρατία και κοινωνική δικαιοσύνη είναι βασικές προϋποθέσεις για σταθερότητα.
<P>
(Χειροκροτήματα) Δεν πρέπει επομένως να οικοδομεί κανείς μόνο με υπόβαθρο μία νομισματική ένωση. Αν δεν οικοδομηθεί ταυτόχρονα μία κοινωνική ένωση, μία δημοκρατική ένωση, τότε οι άνθρωποι θα θεωρήσουν την νομισματική ένωση σαν ένα οικοδόμημα που πρέπει να φοβούνται. Οι άνθρωποι θέλουν να νοιώσουν και να βιώσουν ότι αυτή η Ευρώπη είναι η δική τους Ευρώπη, η οποία τους δίνει δουλειά, εσωτερική γαλήνη, ψωμί, καθαρό νερό, καλό κρασί, δηλαδή μέλλον. Η νομισματική ένωση είναι καλή, αλλά σίγουρα δεν είναι το παν. Θα ήταν μοιραίο αν η ευρωπαϊκή ενέργεια καταναλωνόταν ολοκληρωτικά σε αυτήν. Σήμερα δεν είναι η ημέρα που αποκαλύπτουμε μνημεία. Σήμερα γιορτάζουμε την αποπεράτωση του οικοδομικού σκελετού του ευρωπαϊκού οικοδομήματος. Πρώτα στέκεται το ικρίωμα, ας το κάνουμε κατοικήσιμο. Κύριε Brown και Κυρία Green, μιλήσατε με τόσο ενθουσιασμό - Pauline και Gordon - αν είναι η νομισματική ένωση τόσο σημαντική, γιατί στο καλό δεν ερχόσαστε μαζί μας;
<P>
(Χειροκροτήματα)
<SPEAKER ID=20 LANGUAGE="FR" NAME="Lalumiθre">
Κύριε Πρόεδρε, σπανίως θέματα νομισματικής φύσεως προκαλούν έντονα συναισθήματα εκτός, μερικές φορές, από τις περιπτώσεις κρίσης οπότε προκαλούν πανικό. Όμως σήμερα εδώ πολλοί αισθανόμαστε συγκίνηση, ένα βαρύ αλλά αισιόδοξο συναίσθημα. Κατά πρώτον, επειδή εκδηλώθηκε μια πραγματική πολιτική βούληση. Σημαντικές προσπάθειες ολοκληρώθηκαν από τις έντεκα χώρες που τελικά επελέγησαν. Μερικές από αυτές κάλυψαν την καθυστέρηση, και με θαυμασμό χαιρετώ τους φίλους από το Νότο. Δεν ξεχνώ επίσης τις προσπάθειες και το έργο που ολοκλήρωσαν οι διαδοχικές κυβερνήσεις στη χώρα μου. Αλλες κατάφεραν να ξεπεράσουν τις προκαταλήψεις και τους ενδοιασμούς τους. Αποτίουμε φόρο τιμής στη Γερμανία και στη θαρραλέα ψήφο της Bundestag. Οι καθαυτές προσπάθειες είναι από μόνες τους ένα σημάδι πολιτικής ζωντάνιας, και αυτό είναι ενθαρρυντικό.
<P>
Η Ομάδα μας συνειδητοποιεί επίσης το γεγονός ότι το ευρώ συνιστά και μια πολιτική νίκη στις χρηματιστικές αγορές. Τέλος, οι χώρες μας θα αναπνεύσουν λίγο πιο ελεύθερα διότι θα ξεφύγουν περισσότερο από ποτέ από τον έλεγχο αυτών που κερδοσοπούν εις βάρος των νομισμάτων και ασκούν πιέσεις στις κυβερνήσεις. Ακόμη και αν δεν αποκλείεται πλήρως κάθε εξωτερική πίεση στο μέλλον, στο εξής το ενιαίο νόμισμα θα είναι πιο σταθερό, θα ανθίσταται καλύτερα. Πρόκειται και για μια σημαντική πολιτική πρόοδο.
<P>
Τέλος, το ευρώ αναμένεται να είναι ένας παράγοντας επιτάχυνσης για την πολιτική ολοκλήρωση στην Ευρωπαϊκή Ένωση, αν πράγματι ξέρουμε να χρησιμοποιούμε αυτό το εργαλείο. Όσον αφορά τα θεσμικά όργανα, ανήκουμε σε αυτούς που θέλουν να ξεπεράσουν τα μέτρια κεκτημένα της Συνθήκης του Αμστερνταμ. Ήδη μπορούμε να υπολογίζουμε, να ελπίζουμε ότι η λειτουργία του ενιαίου νομίσματος θα αποτελέσει ώθηση προς αυτήν την κατεύθυνση, και αυτό θα είναι θετικό. Ιδιαίτερα ο ρόλος του Ευρωπαϊκού Κοινοβουλίου αναμένεται να ενισχυθεί διότι αυτό και μόνο αυτό νομιμοποιείται δημοκρατικά να επιβλέπει την πολιτική γραμμή την οποία θα ακολουθήσει η Κεντρική Τράπεζα.
<P>
(Χειροκροτήματα) Όσον αφορά το περιεχόμενο πολλών ουσιωδών πολιτικών για τους συμπολίτες μας, όπως για την οικονομική, φορολογική και κοινωνική πολιτική, κυρίως για την απασχόληση, την πολιτική προστασίας του περιβάλλοντος κ.λπ., το ευρώ αναμένεται να έχει ένα διπλό ευεργετικό αποτέλεσμα. Θα οδηγήσει στην προσέγγιση, ακόμη και στην εναρνόνιση αυτών των πολιτικών και θα υποχρεώσει τα ευρωπαϊκά όργανα να αναλάβουν πλήρως τις ευθύνες τους.
<P>
Ας ελπίσουμε ότι στο εξής, αφού το στάδιο της δημιουργίας του ευρώ ολοκληρωθεί με επιτυχία, το ευρωπαϊκό Συμβούλιο και το Συμβούλιο Υπουργών θα επιλύσουν τα θέματα που εκκρεμούν. Έχω στο νου κυρίως την επιλογή του Προέδρου της Ευρωπαϊκής Κεντρικής Τράπεζας. Η σύνεση υποδεικνύει ή μάλλον απαιτεί μια γρήγορη και σαφή λύση. Αυτό είναι το νόημα της ψήφου του Κοινοβουλίου την περασμένη Πέμπτη. Πράγματι, δεν θα ήταν καθόλου φρόνιμο να μοιράσουμε στα δύο τη θητεία του πρώτου προέδρου της Κεντρικής Τράπεζας με το διορισμό δύο διαδοχικών προέδρων. Θα αποτελούσε παρέκκλιση της Συνθήκης και ίσως ένα ενοχλητικό προηγούμενο, ενώ σήμερα, κύριε Πρόεδρε, τίποτε δεν θα έπρεπε να αμαυρώσει αυτήν την μεγάλη μέρα.
<P>
Δεν μας απομένει τίποτε άλλο παρά να ελπίζουμε ότι οι χώρες που δεν μπόρεσαν ή δεν θέλησαν να προσχωρήσουν σήμερα στο ενιαίο νόμισμα, θα το πράξουν σύντομα προκειμένου να υπάρξει απαρτία στην οικογένεια.
<P>
(Χειροκροτήματα)
<SPEAKER ID=21 LANGUAGE="NL" NAME="Blokland">
Κύριε Πρόεδρε, τους τελευταίους μήνες υπήρξαν στον Τύπο και στις επαγγελματικές εκδόσεις δημοσιεύματα στα οποία με χειροπιαστά επιχειρήματα υποστηρίχθηκε ότι η Ευρωπαϊκή Ένωση δεν είναι καλά προετοιμασμένη για την ΟΝΕ. Η αναζωογόνηση της οικονομίας προσέφερε μεν ευνοϊκές προοπτικές βραχυπρόθεσμα, αλλά υπάρχει ο κίνδυνος να λησμονήσουν οι χώρες της ΟΝΕ ότι απαιτούνται βασικές οικονομικές μεταρρυθμίσεις για να αντιμετωπισθεί σε επίπεδο ΟΝΕ μια ενδεχόμενη ύφεση. Είναι κακός οιωνός ότι στη σύστασή του, το Συμβούλιο δεν αναφέρει ούτε λέξη για τα τεράστια δημόσια χρέη.
<P>
Γιατί λοιπόν αυτή η ΟΝΕ; Εάν εξυπηρετεί την αύξηση της ευημερίας, αυτό ισχύει κυρίως για τις σωστά λειτουργούσες οικονομίες της Δυτικής Ευρώπης, ενώ οι χώρες της Κεντρικής και Ανατολικής Ευρώπης θα καταλήξουν χώρες τρίτης κατηγορίας. Δεν υπάρχει άραγε ηθικό χρέος να δεχθούμε αυτές τις χώρες το συντομότερο δυνατόν ως πλήρη μέλη της Ένωσης;
<P>
Υπάρχει και άλλη ηθική αντίρρηση: Η ΟΝΕ θα επισύρει μετατοπίσεις αρμοδιοτήτων σε άλλους τομείς, ιδίως στην κοινωνική και φορολογική πολιτική. Και τούτο παρά τις τρανές δηλώσεις των αρχηγών κυβερνήσεων, πέρυσι το Δεκέμβριο, ότι η οικονομική και εισοδηματική πολιτική παραμένουν εθνικές αρμοδιότητες. Η ΟΝΕ θα οδηγήσει σε απαράδεκτη συγκέντρωση εξουσιών στα ευρωπαϊκά θεσμικά όργανα, τα οποία συνηθίζουν να κρίνουν τα περισσότερα πολιτικά ζητήματα από τη σκοπιά της αποτελεσματικότητας. Εντούτοις, ο υλισμός και η εμπορική σκέψη δεν είναι πάντα προς το συμφέρον της κοινωνίας και της ευημερίας των πολιτών της.
<P>
Κύριε Πρόεδρε, υπερασπιζόμαστε μια ευρεία Ευρωπαϊκή Ένωση ανεξάρτητων δημοκρατικών ευρωπαϊκών κρατών. Τα δεσμά της ΟΝΕ θα πιέσουν μακροπρόθεσμα την συνεργασία και αφήνουν τις λιγότερο ευημερούσες χώρες ακόμα περισσότερο πίσω. Οι πολίτες εξυπηρετούνται καλύτερα από μια διοίκηση που βρίσκεται πιο κοντά τους και από μια πολιτική που δεν μετρά μόνον υλικά συμφέροντα. Θα ψηφίσουμε λοιπόν κατά της σύστασης.

<SPEAKER ID=22 LANGUAGE="IT" NAME="Muscardini">
Κύριε Πρόεδρε, έχουμε μια μικρή ανησυχία στο μυαλό μας: θα σηματοδοτήσει άραγε το ευρώ την διεύρυνση προς τα δεκαεννιά εκατομμύρια ανέργους που ζουν στην Ένωση; Στην καρδιά μας, επίσης, υπάρχει μια συγκίνηση για την επίτευξη εκείνου του σκοπού που επιδιώκεται από το τέλος ακόμα της δεκαετίας του '60, και μια ελπίδα που θέλει να μετατραπεί σε βεβαιότητα: το ενιαίο νόμισμα πρέπει να αποτελέσει το σημείο εκκίνησης για την πραγμάτωση, επιτέλους, την πολιτικής ένωσης. Το νόμισμα από μόνο του, πράγματι, δεν θα μπορέσει ποτέ να λύσει τα δεσμά που ακόμα και σήμερα κρατούν δέσμια την ευρωπαϊκή κοινωνία και δεν που επέτρεψαν ακόμη να ξεκινήσει η πολιτική ένωση. Μια τεχνική δομή όπως αυτή του ευρώ, παρ' ότι αναγκαία και απαραίτητη, δεν θα μπορέσει να δώσει μια ικανοποιητική απάντηση στο φαινόμενο της ανεργίας που απαιτεί πολιτικές στρατηγικές και λύσεις οι οποίες θα συντονίζονται σε κοινοτικό επίπεδο.
<P>
Ευχαριστώ τον εισηγητή κ. von Wogau για την εργασία που επιτέλεσε και για το γεγονός ότι τόνισε την ανάγκη μιας κοινοτικής συμφωνίας σχετικά με το ζήτημα της ανεργίας. Εξ ονόματος της αντιπροσωπείας της Ριζοσπαστικής Συμμαχίας, χαίρομαι για την ευτυχή έκβαση ενός από τους πιο αμφισβητούμενους στόχους της Συνθήκης του Μάαστριχτ, αλλά αυτήν την επίσημη μέρα γιορτής η πραγματική ευχαριστία μας πηγαίνει στους λαούς της Ευρώπης που δέχτηκαν σοβαρές οικονομικές θυσίες για την επίτευξη ενός ιδανικού που δεν μπορεί και δεν πρέπει να είναι μόνο οικονομικό.
<P>
Η Ριζοσπαστική Συμμαχία θυμίζει στον καθέναν από εμάς ότι η δέσμευση των ιδρυτών πατέρων είναι η πολιτική ένωση, η κοινωνική και πολιτιστική ολοκλήρωση, ο στόχος μιας διαρκούς ειρήνης που μόνο ο αμοιβαίος σεβασμός θα μπορέσει να εγγυηθεί. Για αυτό επείγει η ενίσχυση της συμπληρωματικότητας ανάμεσα στην οικονομική πολιτική και τις ενεργητικές πολιτικές της αγοράς εργασίας και στρατηγικές κατάλληλες να καλύψουν την κοινωνική και οικονομική διαφορά μεταξύ των περιοχών της Ένωσης και για αυτό συμφωνούμε με την πρόταση να θεσμοθετηθεί ένας κοινοβουλευτικός διάλογος με την νομισματική εξουσία.
<P>
Με αυτό η συναίνεση που δίνουμε στην σύσταση του Συμβουλίου δεν πρέπει να μειώσει την δέσμευση του Σώματος προς την επίτευξη της πολιτικής ένωσης, χωρίς την οποία θα γινόταν βαθύτερο το χάσμα μεταξύ των δύο τμημάτων της Ευρώπης, του τμήματος στο οποίο ισχύει το ενιαίο νόμισμα και εκείνου στο οποίο παραμένουν ακόμα τα εθνικά νομίσματα. Αυτοί οι κίνδυνοι, που αντιπροσωπεύουν μια απόπειρα κατά της ενότητάς μας, μπορούν να αντιμετωπιστούν μόνο με την επίτευξη της πολιτικής ένωσης.
<P>
(Χειροκροτήματα)

<SPEAKER ID=23 LANGUAGE="DE" NAME="Randzio-Plath">
Kύριε Πρόεδρε, σήμερα είναι μία μεγάλη, μία ιστορική ημέρα. Η νομισματική ένωση θα αλλάξει την Ευρώπη. Για πρώτη φορά το ενιαίο νόμισμα θα χρησιμοποιείται από το Φλένσμπουργκ μέχρι τη Σικελία, από το Δουβλίνο μέχρι το Ελσίνκι, σε όλη την Ευρώπη το ίδιο νόμισμα, ένα σημαντικό και σωστό βήμα στην πορεία για μία όλο και πιο στενή ένωση των ευρωπαϊκών λαών. Το ευρώ θα είναι κάθε μέρα η ζωντανή εμπειρία της ευρωπαϊκής ολοκλήρωσης. Για πρώτη φορά γεννιέται μία ευρωπαϊκή ομοσπονδιακή εξουσία. Για πρώτη φορά εθνικά κράτη παραιτήθηκαν οικειοθελώς και χωρίς εξαναγκασμό ή πόλεμο από την εθνική αυτονομία στην νομισματική πολιτική. Αυτή η παραίτηση εθνικής αυτονομίας οδηγεί όμως στην πραγματικότητα σε ένα όφελος για την αυτονομία όλων, επειδή η Ευρωπαϊκή Νομισματική Ένωση, με 300 εκατομμύρια ανθρώπους, με ένα ακαθάριστο εγχώριο προϊόν και συμμετοχή στο παγκόσμιο εμπόριο που ανέρχεται σχεδόν στο 20 % κερδίζει σε αυτονομία και αυξάνεται η δυνατότητα πολιτικής διαμόρφωσης προς όφελος της Ευρώπης και των πολιτών της και μπορεί να εναντιωθεί με αυτοπεποίθηση στις απειλές της παγκοσμιοποίησης.
<P>
Με την υιοθέτηση του Ευρώ αποφεύγονται οι διαταραχές στις οικονομικές συναλλαγές της ενιαίας αγοράς, εξουδετερώνεται το ρίσκο των τιμών συναλλάγματος, αυξάνεται η σιγουριά προγραμματισμού, μειώνονται τα έξοδα των συναλλαγών και έτσι επιτυγχάνεται μία καλύτερη εκμετάλλευση των περιθωρίων ανάπτυξης, των δυνατοτήτων για καινοτομίες και των ευκαιριών απασχόλησης. Ξέρουμε, ότι μαζί είμαστε πιο δυνατοί από ότι μόνοι. Η Ευρώπη είναι ώριμη για το ευρώ. Το ευρώ θα γίνει ένα σταθερό και σίγουρο νόμισμα. Στην Ευρώπη έχει επικρατήσει τελικά μία "παιδεία» σταθερότητας με ιστορικά χαμηλά ποσοστά πληθωρισμού. Ο βαθμός σύγκλισης θα μεταβάλει την Νομισματική Ένωση σε μία κοινότητα σταθερότητας. Σε καιρούς αναμόρφωσης δεν ατενίζουν όλοι μόνο με χαρά το μέλλον, αλλά και με σκεπτικισμό και αβεβαιότητα. Είναι υποχρέωση μας, ως Ευρωπαϊκό Κοινοβούλιο, να δώσουμε σε αυτούς τους ανθρώπους προσανατολισμό και σιγουριά, αφού το ευρώ δεν χρειάζεται τελικά μόνο την αποδοχή των αγορών, αλλά και την αποδοχή των ανθρώπων.
<P>
(Χειροκροτήματα) Έχουμε ωφεληθεί από τις διδαχές του παρελθόντος. Η σταθερότητα της αξίας του νομίσματος είναι μία αναγκαία βάση για κοινωνική και πολιτική σταθερότητα. Σταθερότητα των ισοτιμιών συναλλάγματος είναι αναγκαία και βασική προϋπόθεση για τη σταθερότητα του νομίσματος σε μία ανοικτή και ολοκληρωμένη ενιαία αγορά. Και τα δύο εξασφαλίζονται σταθερώς μόνο με μία ενιαία νομισματική πολιτική. Η ανεξάρτητη Ευρωπαϊκή Κεντρική Τράπεζα είναι μία επαρκής προϋπόθεση. Αλλά στο μέλλον η νομισματική πολιτική θα ασκείται προς το συμφέρον όλων όσων συμμετέχουν στην Ευρωπαϊκή Οικονομική και Νομισματική Ένωση, στην οποία θα πάρουν μέρος ευτυχώς έντεκα κράτη μέλη, και ελπίζουμε ότι θα ακολουθήσουν σύντομα και τα υπόλοιπα. Η Συνθήκη του Μάαστριχ υποχρεώνει δικαιολογημένα την Ευρωπαϊκή Κεντρική Τράπεζα να υποστηρίξει και την οικονομική πολιτική στην Ευρωπαϊκή Ένωση. Συνεπώς, η Ευρωπαϊκή Νομισματική Ένωση θα συνεισφέρει στην πραγματοποίηση της οικονομικής σταθερότητας, την οποία χρειαζόμαστε επειγόντως προς το συμφέρον των επενδύσεων, της ανάπτυξης και της απασχόλησης, και έτσι η νομισματική ένωση είναι ήδη ένα κομμάτι πολιτικής ένωσης.
<P>
Χρειαζόμαστε πρόοδο και στην πολιτική για την απασχόληση και στην κοινωνική πολιτική. Με το ευρωπαϊκό κοινοτικό πνεύμα και την ενιαία αγορά δεν συμβιβάζονται ντάμπινγκ και αθέμιτος ανταγωνισμός στα κοινωνικά και περιβαλλοντολογικά πρότυπα, αλλά ούτε και ένας καταστροφικός φορολογικός ανταγωνισμός. Χρειαζόμαστε λοιπόν πρόοδο στην ένωση της απασχόλησης καθώς και στην κοινωνική πολιτική. Οι επόμενες γενιές θα μας ρωτήσουν γιατί δεν είχαμε το ευρώ ήδη από καιρό. Η Νομισματική Ένωση συγκροτεί μία νέα ευρωπαϊκή κοινωνία. Ως εκ τούτου η Νομισματική Ένωση είναι δικαιολογημένα ένας σημαντικός μοχλός για το ρόλο της Ευρώπης τον 21ο αιώνα. Ο Willy Brandt είπε κάποτε: Αυτή η Ευρώπη ανήκει σε όλους μας. Εμείς πρέπει να βρούμε τη σωστή απάντηση στις προκλήσεις των καιρών μας την σωστή χρονική στιγμή. Το ευρώ έρχεται τη σωστή χρονική στιγμή. Ας αξιοποιήσουμε, λοιπόν, αυτή την ευκαιρία. Για αυτό ανήκει το ευρώ σε όλους μας!
<P>
(Χειροκροτήματα)
<SPEAKER ID=24 NAME="Χριστοδούλου">
Κύριε Πρόεδρε, όταν κύριο χαρακτηριστικό της Οικονομικής και Νομισματικής Ενοποίησης θα πρέπει να είναι η παρουσία της Ευρώπης με ισχυρή κοινή φωνή και όταν όλα τους τελευταίους μήνες έχουν εξελιχθεί απροσδόκητα καλά, είναι μεγάλο πολιτικό λάθος η δημιουργία προβλημάτων από εμάς τους ίδιους, που μπορούν να είναι αιτία αμφισβήτησης της αξιοπιστίας της ΟΝΕ. Αυτό πρέπει να αποτελέσει το άμεσο πολιτικό μήνυμα της σημαντικής αυτής στιγμής. Στενόκαρδες σχολαστικές θεωρήσεις ή θέματα εθνικού εγωισμού, όπως το θέμα του Διοικητού της Κεντρικής Τραπέζης, να μην μας κάνουν να λησμονήσουμε το αληθινό πλαίσιο της Οικονομικής και Νομισματικής 'Ενωσης, το κοινό αυτό όραμα που αποβλέπει στην ευρωπαοκή ολοκλήρωση και το οποίο, βεβαίως, δεν πρέπει να καταστεί, για ορισμένες χώρες, αιτία αποκλεισμού και περιθωριοποίησής τους.
<P>
Για αυτό θα ήθελα τώρα να επικεντρώσω την προσοχή σας στην περίπτωση της Ελλάδος η οποία, ανεξάρτητα από τους λόγους για τους οποίους δεν πληροί τα κριτήρια -και εδώ θα πρέπει να πω ότι ένα μέρος οφείλεται και στο ότι έχει πολύ ψηλές αμυντικές δαπάνες-, θα είναι κατ'ουσίαν η μόνη χώρα η οποία παραμένει εκτός ΟΝΕ παρά την θέλησή της. Ενώ, λόγω του σχετικά μικρού μεγέθους της οικονομίας της, ενώ εάν ενετάσσετο δεν θα επηρέαζε κατά τρόπο αρνητικό τις οικονομίες των άλλων κρατών μελών, θα υποστεί τώρα όλες τις αρνητικές συνέπειες της μη συμμετοχής της. Και αυτό σημαίνει ότι στην πράξη, από εδώ και πέρα, θα χρειασθεί πολύ περισσότερες προσπάθειες από ό, τι πριν για να επιτύχει την σύγκλιση, στα επιτόκια, την συναλλαγματική σταθερότητα, μία σύγκλιση που μέσα στα πλαίσια της ΟΝΕ θα ήταν πολύ ευκολότερη.
<P>
Η παρατήρηση βέβαια αυτή δεν σημαίνει ότι θα πρέπει η είσοδος στην ΟΝΕ να είναι άνευ όρων. Και πολύ σωστά κατέστη σαφές στην ελληνική κυβέρνηση ότι οφείλει να προβεί επί τέλους στην λήψη των καταλλήλων διαρθρωτικών και λοιπών μέτρων που θα πρέπει να εφαρμόσει αμέσως και με συνέπεια. Θα έπρεπε όμως να υπάρχει, παραλλήλως, κατά συγκεκριμένο και ανέκκλητο τρόπο, η ανάληψη της υποχρέωσης ότι η είσοδος της Ελλάδος, τελικά, θα γίνει στο ίδιο πλαίσιο ερμηνείας που έγινε και για τα πρώτα 11 μέλη. 'Αλλωστε, πιστεύω ότι τότε το Ευρώ θα είναι πανίσχυρο και, επομένως, δεν θα επηρεάζεται από τέτοιες οριακές καταστάσεις. Και τούτο, ώστε αυτήν την ημέρα των ελπίδων να την συμμερισθεί και ο λαός της Ελλάδος και να μην αισθάνεται απογοήτευση την στιγμή που οι άλλοι λαοί της Ευρώπης βλέπουν με αισιοδοξία την αναγγελία της επισήμου συμμετοχής τους στο Ευρώ.

<SPEAKER ID=25 LANGUAGE="FR" NAME="Pasty">
Kύριοι Πρόεδροι, αγαπητοί συνάδελφοι, η δευτέρα Μαΐου 1998 θα σηματοδοτήσει μια σημαντική καμπή στην ιστορία της ευρωπαϊκής οκοδόμησης ανοίγοντας οριστικά και ίσως αναπότρεπτα το δρόμο για το ευρώ, το ενιαίο νόμισμα για τις έντεκα από τις δεκαπέντε χώρες της Ευρωπαϊκής Ένωσης.
<P>
Η θέσπιση του ευρώ θα αποτελέσει μια κατάληξη αλλά επίσης, και κυρίως, μια αφετηρία για μια νέα μελλοντική πορεία την οποία πρέπει να οικοδομήσουμε στο εξής μαζί. Πρώτον, μια κατάληξη που θα αποτελέσει το επιστέγασμα της ολοκλήρωσης της μεγάλης εσωτερικής αγοράς, στην οποία οι νομισματικές διακυμάνσεις του παρελθόντος συχνά προκάλεσαν προβλήματα, όμως είναι επίσης το αποτέλεσμα καρτερικών προσπαθειών οικονομικής σύγκλισης που κατέβαλλαν με επιμονή οι κυβερνήσεις των κρατών μελών από το 1992. Όμως το πιο δύσκολο έργο βρίσκεται ακόμα μπροστά μας και η θέσπιση του ευρώ θα σημάνει μια νέα εκκίνηση σ' έναν δρόμο μετ' εμποδίων.
<P>
Από σήμερα, μια νέα ευρωπαϊκή οικονομική τάξη πρέπει να επινοηθεί ώστε το ευρώ να είναι μια λαϊκή επιτυχία, δηλαδή να μην είναι μόνο το αποτέλεσμα των οικονομικών συγκλίσεων αλλά να επιτρέψει την κοινωνική σύγκλιση, η οποία πρέπει να παραμείνει ο απώτερος στόχος της ευρωπαϊκής περιπέτειας. Το ευρώ, με την κατάργηση των συναλλαγματικών διακυμάνσεων ανάμεσα στα ευρωπαϊκά νομίσματα, θα καταστήσει τον ανταγωνισμό ανάμεσα στις επιχειρήσεις της Ένωσης ακόμη πιο αποτελεσματικό και διαφανή, γεγονός που θα απαιτήσει περισσότερες προσπάθειες όσον αφορά τη διαχείριση, την καινοτομία και την προσαρμογή στην αγορά.
<P>
Επειδή οι οικονομικές προσαρμογές δεν μπορούν πλέον να γίνουν με τροποποίηση των νομισματικών ισοτιμιών, οι κίνδυνοι να επιτευχθούν αυτές οι προσαρμογές σε βάρος του επιπέδου της απασχόλησης ή των αποδοχών δεν θα πρέπει να υποτιμηθούν. Για την αποφυγή αυτών των κινδύνων, που θα ήταν θανάσιμοι για την ευρωπαϊκή οικοδόμηση, η καθοδήγηση των οικονομιών των διαφόρων κρατών μελών θα πρέπει να γίνει με συγκεκριμένο στόχο να διασφαλιστεί το υψηλότερο δυνατό επίπεδο ανάπτυξης προκειμένου να δημιουργηθούν oι μέγιστες δυνατές θέσεις εργασίας. Παράλληλα, πρέπει να υπάρξουν ισχυρές παροτρύνσεις για να επιταχυνθούν οι απαραίτητες διαρθρωτικές μεταρρυθμίσεις δίνοντας έμφαση στην κατάρτιση των ατόμων, τη συνεχή διαρκή προσαρμογή τους στις τεχνικές προόδους οι οποίες θα επιταχύνονται συνεχώς, βοηθώντας την κινητικότητα όταν είναι αναγκαία και ενισχύοντας με κάθε μέσο την έρευνα και την επιστημονική και τεχνική καινοτομία.
<P>
Η αξιοπιστία και ο διεθνής ρόλος του ευρώ, ιδιαίτερα απέναντι στο δολάριο και το γιέν, εξαρτώνται από τα παραπάνω. Οι ισχυρές και δυναμικές οικονομίες δημιουργούν ισχυρά και σεβαστά νομίσματα, και όχι το αντίθετο. Η θέσπιση του ευρώ αποκλείει κάθε πολιτική της ευκολίας. Οι πολίτες και οι ευρωπαϊκές κυβερνήσεις οφείλουν να γνωρίζουν ότι το ευρώ ισοδυναμεί με νέες δυσκολίες οι οποίες θα βαρύνουν τους ίδιους για να τους αναγκάσουν να υιοθετήσουν ενάρετη συμπεριφορά - ήδη ο καθένας γνωρίζει ότι η αρετή δεν είναι αυθόρμητη -, πριμοδότηση της προσπάθειας για τα άτομα, πριμοδότηση της φορολογικής σύνεσης και της περιστολής των δαπανών για τις κυβερνήσεις. Ο δρόμος που θα ανοίξει το ευρώ θα είναι πολλά υποσχόμενος αν ξέρουμε να υιοθετήσουμε τον κώδικα συμπεριφοράς που θα μας επιτρέψει να αποφύγουμε τις ανατροπές και τις λοξοδρομήσεις στα χαντάκια που απειλούν τους απρόσεκτους ή απλά τους αμελείς οδηγούς.
<P>
Καταλήγοντας, κύριε Πρόεδρε, θα ήθελα να πλαισιώσω τα λόγια μου με μια εικόνα. Σε μερικές εβδομάδες, η χώρα μου θα διοργανώσει το Παγκόσμιο Κύπελλο Ποδοσφαίρου. Στο επίπεδο του ευρώ, θα θέλαμε να σχηματίσουμε μια ομάδα των δεκαπέντε με τους Βρετανούς φίλους μας. Θα έχουμε μια ποδοσφαιρική ομάδα με έντεκα παίκτες, οι οποίοι χρειάστηκε να καταβάλουν τεράστιες προσπάθειες για να προκριθούν, η ομάδα του ευρώ θα αντιμετωπίσει την ομάδα του δολαρίου και την ομάδα του γιέν σε ένα πολύ ανοιχτό αλλά αμείλικτο πρωτάθλημα.
<P>
Την ομάδα μας έχει προετοιμάσει καλά ο προπονητής Yves Thibault de Silguy, όμως οι οπαδοί στις κερκίδες, δηλαδή η κοινή γνώμη, η οποία εκπροσωπείται από τους βουλευτές σε ευρωπαϊκό και εθνικό επίπεδο, ανησυχούν. Ανησυχούν επειδή ο διαιτητής που αναλαμβάνει την τήρηση των κανόνων του παιχνιδιού, ο πρόεδρος της Ευρωπαϊκής Κεντρικής Τράπεζας, δεν έχει διοριστεί ακόμα. Οι οπαδοί ανησυχούν επίσης επειδή δεν γνωρίζουν ποιός θα οργανώσει το παιχνίδι και ποιός θα επινοήσει τη στρατηγική που θα επιτρέψει στην ομάδα του ευρώ να κερδίσει.
<P>
Όμως ένα είναι σίγουρο, και τελειώνω, κύριε Πρόεδρε: οι οπαδοί θα είναι πολύ απαιτητικοί απέναντι στους παίκτες, δεν θα διστάσουν να σφυρίξουν αν η ομάδα βάλει αυτογκόλ ή δεχθεί πολλά τέρματα. Αγαπητοί συνάδελφοι, ευχόμαστε όλοι να κερδίσει η ομάδα μας, για το λόγο αυτό ας συμπεριφερθούμε ως οπαδοί ενθουσιώδεις και συνάμα απαιτητικοί.
<P>
(Χειροκροτήματα)

<SPEAKER ID=26 LANGUAGE="NL" NAME="Van Dijk">
Κύριε Πρόεδρε, αυτές τις ημέρες έχουμε την εντύπωση ότι απαγορεύεται να κριτικάρει κανείς το ευρώ, αλλά ακριβώς επειδή θλω το καλό της Ένωσης, επισημαίνω τους κινδύνους που εγκυμονεί το ευρώ. Το νόμισμα έπρεπε να γίνει ισχυρό σύμβολο της ευρωπαϊκής ενοποίησης, αλλά αντ' αυτού, σπέρνει τη διχόνοια. Την περασμένη Πέμπτη, μια πλειοψηφία του Σώματος ζήτησε την αυστηρή τήρηση του Συμφώνου Σταθερότητας. Δεν είναι φρόνιμο, κύριε Πρόεδρε, διότι αυτό το σύμφωνο παραδόξως αυξάνει τις πιθανότητες να διαλυθεί πάλι η νομισματική ένωση. Αποτελεί τέλεια συνταγή για πολιτική και νομισματική κρίση, εφόσον τα αυστηρά δημοσιονομικά κριτήρια και οι δρακόντιες κυρώσεις δεν αντισταθμίζονται από ευρωπαϊκή αλληλεγγύη.
<P>
Μερικοί ισχυρίζονται ότι η νομισματική ένωση υποχρεώνει σε αλληλεγγύη, κοινωνικά, περιβαλλοντικά και φορολογικά. Για την ώρα παραμένει ευσεβής πόθος. Υπάρχουν ισχυρές αντίθετες δυνάμεις, όπως οι χώρες που πληρώνουν πιο πολύ από ό, τι εισπράττουν και θέλουν να γδύσουν τον ευρωπαϊκό προϋπολογισμό. Στις Κάτω Χωρες, τα τέσσερα μεγαλύτερα κόμματα καταγράφουν ήδη γερές περικοπές στις συνεισφορές της χώρας.
<P>
Οι σημερινές μας εργασίες αποτελούν μνημείο κοινοβουλευτικής προχειρότητας και άσκοπη άσκηση χειροκροτημάτων. Θα πάρω όμως στα σοβαρά την ψηφοφορία, διότι το θέμα της είναι κατά βάθος η Ιταλία. Οι συντάκτες της Συνθήκης του Μάαστριχτ ήθελαν να ξεκόψουν την Ιταλία από την ήπειρο και να διασπάσουν στην πράξη την Ένωση. Ευτυχώς βγήκαν γελασμένοι. Αφού δεν θέλω να βρεθώ στην πλευρά των "μακαρονοφόβων», θα ψηφίσω σήμερα υπέρ.
<P>
Οι συζητήσεις για το ευρώ αφορούσαν πέραν του δέοντως δευτερεύοντα θέματα. Ο Γάλλος Trichet ή το γερμανικό πρότυπο, ο Duisenberg, θα γίνει διοικητής της τράπεζας; Η Ιταλία είναι άραγε έτοιμη για το ευρώ; Δεν τέθηκε όμως συχνά το ερώτημα αν η ίδια η Ευρώπη είναι έτοιμη για το ευρώ. Η Ευρώπη της αγοράς και του νομίσματος οφείλει να γίνει η Ευρώπη του ανθρώπου και του περιβάλλοντος. Αν δεν καταπιαστούμε σοβαρά με αυτό το καθήκον, το ευρώ ενδέχεται να καταντήσει ψεύτικο χαρτί.

<SPEAKER ID=27 LANGUAGE="FR" NAME="Berthu">
Κύριε Πρόεδρε, αγαπητοί συνάδελφοι, δίνοντας την οριστική έγκριση για το ενιαίο νόμισμα, ίσως μερικοί από εσάς πιστέψουν ότι ψηφίζουν υπέρ της Ευρωπαϊκής Ένωσης. Όμως στην πραγματικότητα θα είναι μια ψήφος για την κατάλυση της Ένωσης. Το ενιαίο νόμισμα καθώς και η ιδεολογία της σύγκλισης και της ενοποίησης που το συνοδεύουν θέλουν να επιβάλουν ομοιόμορφους νόμους σε λαούς που παραμένουν αρκετά διαφορετικοί μεταξύ τους, με τις παραδόσεις τους, τις ελευθερίες τους, τη δημοκρατία τους και την εθνική τους κυριαρχία.
<P>
Με την επιβολή της σε αυτήν την ποικιλόμορφη φύση, που αποτελεί τον πλούτο της Ευρώπης, και την οποία θα έπρεπε αντίθετα να αφήσουμε να εκφραστεί, η ιδεολογία της ενοποίησης θα προκαλέσει βαθειές συγκρούσεις τα επόμενα χρόνια. Αντί να καταστήσει ισχυρότερη την Ευρώπη, αντίθετα θα την αναδιπλώσει σε εσωτερικές συγκρούσεις τουλάχιστον για μια δεκαετία και τέλος θα την αποδυναμώσει έναντι στους μεγάλους παγκόσιους εταίρους της. Επίσης θα πλήξει την ανάπτυξη και την απασχόληση εμποδίζοντας κάθε χώρα να αποφασίσει μια οικονομική πολιτική προσαρμοσμένη στις δικές της ιδιαιτερότητες. Τέλος θα εξαρτήσει τις εθνικές δημοκρατίες δίχως να μπορέσει να τις αντικαταστήσει με οτιδήποτε ισοδύναμο σε ευρωπαϊκό επίπεδο.
<P>
Πράγματι, αν εγκρίνετε το πέρασμα στο ενιαίο νόμισμα, υπό τις παρούσες συνθήκες, θα έχετε ψηφίσει ένα αληθινό νόμο που παρέχει πλήρη δικαιοδοσία σε μια ομάδα εμπειρογνωμόνων και διεθνών τραπεζιτών η οποία θα υποβαθμίσει σε μεγάλο βαθμό τη δημοκρατία στην Ευρώπη. Σήμερα, οι λαοί της Ευρώπης δεν διαφωτίστηκαν τίμια όσον αφορά τον απώτερο στόχο του ενιαίου νομίσματος. Αν καταφέρετε να το επιβάλετε με αυτές τις συνθήκες, θα είναι ολέθριος οιωνός για τις ελευθερίες μας στην αυγή του 21ου αιώνα.
<P>
Όμως αυτό δεν θα συμβεί. Πιστεύουμε ότι από την αρχή της εφαρμογής του ευρώ, οι λαοί θα καταλάβουν την παγίδα στην οποία έπεσαν, θα καταλάβουν γρήγορα ότι το ευρώ είναι ο εχθρός της Ευρώπης. Τότε, μπορούμε να αρχίσουμε να καταλαβαίνουμε το ιδεώδες, το ιδεώδες μιας Ευρώπης των ελευθεριών και των εθνικών δημοκρατιών η οποία ονομάζεται "Ευρώπη των εθνών».
<P>
(Χειροκροτήματα)

<SPEAKER ID=28 LANGUAGE="FR" NAME="Le Pen">
Κύριε Πρόεδρε, κυρίες και κύριοι, ασφαλώς ζούμε μια μεγάλη στιγμή, συγκεντρωμένοι εκτάκτως εδώ ένα Σάββατο για να επιβεβαιώσουμε τον θάνατο έντεκα εκ των νομισμάτων μας. Επειδή ακριβώς αυτή η πράξη είναι σημαντική και κυρίως επειδή αυτά τα νομίσματα είναι το επιστέγασμα του έργου των λαών που τα δημιούργησαν, έπρεπε να αποφανθούν εκείνοι. Όμως, οι λαοί μας που κατέχουν το νόμισμά τους έχουν αποκλειστεί από αυτή την απόφαση της απαλλοτρίωσης του νομίσματός τους. Ο αποκλεισμός τους είναι μάλιστα διπλός: παρών και μόνιμος.
<P>
Ο αποκλεισμός είναι παρών διότι εδώ στο Ευρωπαϊκό Κοινοβούλιο, που εκπροσωπεί τους λαούς της Ευρώπης, η ψήφος σας δεν έχει μεγαλύτερη νομική εμβέλεια από μια συζήτηση μεταξύ λογίων και επιστημόνων. Όμως ο αποκλεισμός των συμπολιτών μας, αν και είναι κυρίαρχοι, είναι και μόνιμος. Η διαχείριση του ευρώ που θα γεννηθεί έχει ανατεθεί στην Ευρωπαϊκή Κεντρική Τράπεζα, η Διοικούσα Επιτροπή της οποίας, στο κτίριό της στη Φραγκφούρτη, δεν δέχεται διαταγές από κανέναν και δεν ελέγχεται από κανέναν εκτός από ένα ασαφές και ψεύτικο Συμβούλιο του Ευρώ η διακυβέρνηση του οποίου έχει ανατεθεί σε δώδεκα υψηλά στελέχη. Μία ολιγαρχία διαχειρίζεται το ευρώ.
<P>
Ο λαός λοιπόν είναι αποκλεισμένος και αυτό έχει συνέπειες. Κατά πρώτον, καταστροφή της αλληλεγγύης η οποία συντελείται στους κόλπους των εθνών. Σε μια Ευρώπη χωρίς σύνορα, όπου τα προϊόντα και τα άτομα κυκλοφορούν ελεύθερα, ένα ενιαίο νόμισμα θα πριμοδοτήσει το φθηνότερο προϊόν, αυτό δηλαδή που κατασκευάζεται με το χαμηλότερο κοινωνικό κόστος.
<P>
Για αυτό το λόγο, η Ευρώπη ισοδυναμεί με κατώτατες κοινωνικές παροχές, μικρότερη κοινωνική προστασία, λιγότερη αλληλεγγύη. Η Ευρώπη του ευρώ είναι η Ευρώπη του κεφαλαίου, από το κεφάλαιο για το κεφάλαιο. Κατακερματίζοντας περισσότερο τις κοινωνίες με είκοσι εκατομμύρια ανέργους, η Ευρώπη θα καταστρέψει την ελευθερία των εθνών μας. Ο στόχος είναι, και το γνωρίζουμε, μια ενιαία οικονομική και δημοσιονομική πολιτική με ενιαία κυβέρνηση, γεγονός που σημαίνει καταστροφή των εθνικών μας κρατών.
<P>
Όμως ένα νόμισμα είναι ζωντανό, η καρδιά ενός λαού πάλλεται στο ρυθμό του. Η επιθυμία κατάργησής του ισοδυναμεί με την θυσία του Ισαάκ από τον Αβραάμ, όμως ο Θεός ήταν εκεί για να σταματήσει το χέρι του. Θα μπορέσει να σταματήσει την ψηφοφορία τη στιγμή που θα ψηφίζουμε υπέρ της θυσίας; Το ελπίζω, όμως θα μείνει πάνω σας το ατιμωτικό σημάδι αίματος των έντεκα εθνών που εξαφανίσατε και η Ιστορία θα πει για σας: "Ruont in servitudinem».
<P>
(Ζωηρά χειροκροτήματα από την Ακρα Δεξιά)

<SPEAKER ID=29 LANGUAGE="EN" NAME="Donnelly, Alan">
Κύριε Πρόεδρε, ευχαριστώ τον υπουργό Οικονομικών και το Συμβούλιο Οικονομίας και Οικονομικών για τη σύστασή τους προς την οποία το Ευρωπαϊκό Κοινοβούλιο εκφράζει την ένθερμη υποστήριξή του. Έχω επίσης να πω σε όλο το Σώμα ότι έτσι δίνεται ένα σημαντικό μάθημα στον υπόλοιπο κόσμο σχετικά με το τί μπορεί να επιτευχθεί στην Ευρώπη, όταν υπάρχει πολιτική θέληση. Αποτελεί ένα εξαίσιο παράδειγμα για τους πολίτες μας και για τον υπόλοιπο κόσμο. Είναι για αυτόν ακριβώς το λόγο που όσα μέλη αυτού του Κοινοβουλίου ανήκουν στην Ακροδεξιά τρομοκρατούνται τόσο, όταν παίρνει το λόγο η πολιτική βούληση της Ευρώπης, κάτι που έχει συμβεί σήμερα.
<P>
Ο Προεδρεύων του Συμβουλίου Ecofin αναφέρθηκε στους πολίτες μας, στην ανάγκη δημιουργίας θέσεων εργασίας, στην ανάγκη να ασχοληθούμε με το πρόβλημα του κοινωνικού αποκλεισμού και της φτώχειας. Επιθυμία μας, κύριε Προεδρεύοντα, δεν είναι οι σοβαρές δηλώσεις εκ μέρους του Συμβουλίου. Θέλουμε να δούμε το διεξοδικό έργο που εκτελείται στη νομισματική ένωση να συνοδεύεται από διεξοδικό έργο για την αντιμετώπιση του κοινωνικού αποκλεισμού και της ανεργίας. Αυτό είναι το ισχυρότερο μήνυμα που μπορούμε να στείλουμε στους πολίτες μας, αποδεικνύοντας ότι αυτή η διαδικασία γίνεται για αυτούς και όχι απλώς και μόνο για τις κεφαλαιαγορές. Σήμερα το απόγευμα περιμένουμε την ανάληψη μίας ισχυρότατης δέσμευσης εκ μέρους του Συμβουλίου ότι - συγκεκριμένα στα πλαίσια των ευρέων οικονομικών κατευθυντήριων γραμμών - θα ληφθούν τα κατάλληλα μέτρα για την αντιμετώπιση της ανεργίας στην Ευρώπη.
<P>
Ασφαλώς επιθυμούμε να πετύχουμε σταθερότητα στην Ευρωπαϊκή Ένωση. Πιστεύουμε ότι αυτός είναι ένας τρόπος αντιμετώπισης της ανεργίας και ενίσχυσης της εσωτερικής αγοράς της Ευρωπαϊκής Ένωσης. Προϋποθέτει όμως τη λήψη συνοδευτικών μέτρων για την προώθηση της εκπαίδευσης και κατάρτισης, προκειμένου να δοθούν ευκαιρίες στους νέους και να εξασφαλιστεί ότι θα συμμετάσχουν και θα επωφεληθούν από αυτή τη διαδικασία και οι περιφερειακές περιοχές της Ευρωπαϊκής Ένωσης. Πάνω σε αυτή τη βάση θα κρίνουν αυτή τη διαδικασία οι πολίτες της Ευρωπαϊκής Ένωσης, όχι μόνο ανάλογα με το αν η κεντρική τράπεζα μπορεί να διατηρήσει τη σταθερότητα των τιμών, αλλά και ανάλογα με το αν μπορεί να εξασφαλίσει οικονομική ανάπτυξη στηριγμένη σε επενδύσεις και τη δημιουργία νέων θέσεων εργασίας για τους πολίτες μας.
<P>
Ένα ακόμη σημαντικό θέμα με το οποίο πρέπει να ασχοληθούμε - και ελπίζω ότι ο Προεδρεύων θα μπορέσει να αναφερθεί σήμερα σε αυτό - είναι το όλο θέμα του πολιτικού συντονισμού. Κοίταξα σήμερα τη δήλωση και, κατά τη γνώμη μου, επιβεβαιώνει ότι το σώμα που είναι υπεύθυνο για τον οικονομικό συντονισμό στην Ευρωπαϊκή Ένωση είναι το Συμβούλιο Ecofin. Αυτό είναι πολύ σημαντικό. Δεν θα πρέπει να ανατίθεται σε ανεπίσημες ομάδες η αντιμετώπιση του θέματος του οικονομικού συντονισμού, εφόσον υπεύθυνα για αυτόν είναι τα επίσημα όργανα της Ευρωπαϊκής Ένωσης. Χαιρετίζουμε τη δήλωσή σας σήμερα, αλλά σας παρακαλούμε να προχωρήσετε στα άλλα θέματα της ημερήσιας διάταξης, συγκεκριμένα στο θέμα της ανεργίας.
<P>
(Χειροκροτήματα)

<SPEAKER ID=30 LANGUAGE="DE" NAME="Hoppenstedt">
Κύριε Πρόεδρε, αξιότιμες κυρίες και κύριοι, η ιστορική στιγμή σήμερα τιμήθηκε επαρκώς. Θα ήθελα όμως να ευχαριστήσω ακόμη μία φορά όλους αυτούς τους ανθρώπους οι οποίοι δεν βρίσκονται στο προσκήνιο και οι οποίοι βοήθησαν να φέρουμε εις πέρας αυτό το ιστορικό Σαββατοκύριακο, και αναφερόμαστε φυσικά και στους πολλούς διερμηνείς στις καμπίνες. Το ευρώ θα γίνει ένα δυνατό ευρώ, σε πείσμα των αρνητικών σχολίων, όπως αυτά του υποψηφίου καγκελαρίου από το Αννόβερο/Κάτω Σαξονία, ότι το ευρώ είναι ένα ασθενικό πρόωρο βρέφος. Εδώ το ευρώ έρχεται στον κόσμο μετά από μία πολυετή δίαιτα και ένα αυστηρό και συνεπές πρόγραμμα υγείας. Το Σύμφωνο Σταθερότητας, που συνδέεται με αυτό, όπως έχει συμφωνηθεί και για μία φορά ακόμα επικυρωθεί και υπογραμμιστεί χθες στο Συμβούλιο ECOFIN, βοηθά το νεαρό βλαστό του ευρώ να αναπτυχθεί, έχοντας το βλέμμα στραμμένο σαφώς μπροστά, και να μη χάσει, λυγίζοντας από το πολύ βάρος των κρατικών χρεών, τον στόχο του.
<P>
Το ευρώ μπορεί τώρα, εφοδιασμένο με τα απαραίτητα μέσα, να κερδίσει την εμπιστοσύνη των πολιτών. Για αυτό το λόγο, δεν θα επιβεβαιωθούν όλοι εκείνοι, οι οποίοι προκάλεσαν με τις αλόγιστες δηλώσεις τους σύγχυση. Η προσφορά των επομένων μηνών θα έπρεπε να κινείται στον αστερισμό μίας στρατηγικής πληροφόρησης με συγκεκριμένους στόχους, προπάντων με τη βοήθεια των ηλεκτρονικών μέσων, με των οποίων την υποστήριξη θα απαντιούνται όλες οι ερωτήσεις των πολιτών που έχουν μείνει αναπάντητες. Σε όλα τα κράτη μέλη θα έπρεπε να είναι σαφές ότι όχι μόνο οι μεγάλες και οι μεσαίες επιχειρήσεις θα χρησιμοποιούν από το 1999 το ευρώ σαν λογιστικό νόμισμα, αλλά και το κράτος πρέπει να δώσει το καλό παράδειγμα. Πρέπει να συμπεριλάβει το ευρώ στις συναλλαγές του και το ταχύτερο δυνατόν να το ενσωματώσει στην καθημερινή ζωή ώστε με αυτόν τον τρόπο να γίνει συνείδηση.
<P>
Ο καταναλωτής έχει δικαίωμα στην ύπαρξη διαφάνειας, διαφάνειας προπάντων στη σχέση μεταξύ εθνικού νομίσματος και ευρώ. Εδώ θα έπρεπε να χρησιμεύσει η εθελοντική διπλή ένδειξη των τιμών από το 1999 έως το 2002, με την οποία θα αποφευχθούν ίσως δαπανηρά σενάρια μετάβασης το πρώτο εξάμηνο. Σήμερα, 2 Μαΐου, τα φανάρια δείχνουν πράσινο για το ευρώ. Εμείς, ως Ομάδα του ΕΛΚ στο Ευρωπαϊκό Κοινοβούλιο, θα συνοδεύσουμε τους ξεκάθαρα καθορισμένους στόχους, σύμφωνα με τα καθήκοντά μας, σε ένα καλύτερο μέλλον.
<P>
(Χειροκροτήματα)

<SPEAKER ID=31 LANGUAGE="DE" NAME="Lukas">
Κύριε Πρόεδρε, το Ευρωπαϊκό Κοινοβούλιο θα ψηφίσει, σήμερα πιθανόν με μεγάλη πλειοψηφία, έναν πρόωρο τοκετό. Ένα βρέφος με το όνομα ευρώ θα αντικρίσει τo φως του κόσμου σε μία χρονική στιγμή που δεν πληρούνται ακόμα οι σημαντικότερες προϋποθέσεις για την αρμονική του ανάπτυξη και λειτουργία. Επειδή εμείς δεν θεωρούμε σωστό να βοηθήσουμε συνειδητά σε έναν πρόωρο τοκετό που δεν είναι αναγκαίος, εμείς, οι Αυστριακοί Φιλελεύθεροι, θα ψηφίσουμε κατά. Όμως με αυτά δεν μιλάω κατά του βρέφους ευρώ αυτό καθ' αυτό. Είναι προς το συμφέρον του Ευρωπαίου πολίτη αυτός ο πρόωρος τοκετός να μην καταλήξει σε αποβολή. Πρέπει όμως από τώρα να διακινδυνευθούν τα πάντα για να προωθήσουμε με τη μεγαλύτερη δυνατή έμφαση τα ακόμη μετέωρα βήματα προς την εναρμόνιση, έτσι ώστε η νομισματική ένωση να αποκτήσει ένα υγιές θεμέλιο.
<P>
Δεσμεύομαι να συμμετάσχω σε αυτές τις προσπάθειες, ως κάποιος που σήμερα θα ψηφίσει κατά, και θα ήθελα να καλέσω και όλους τους συναδέλφους, που θα ψηφίσουν επίσης κατά, να μην κοιτάζουν τόσο πολύ προς τα πίσω στο παρελθόν, αλλά με κριτικό πνεύμα και εποικοδομητικά να ασχοληθούν με το μέλλον του καινούριου μας νομίσματος...
<P>
(Ο Πρόεδρος αφαιρεί τον λόγο από τον ομιλητή λόγω υπέρβασης του χρόνου ομιλίας)

<SPEAKER ID=32 LANGUAGE="ES" NAME="Medina Ortega">
Κύριε Πρόεδρε, εμείς οι Ισπανοί σοσιαλιστές εκφράζουμε την ευχαρίστησή μας για το γεγονός ότι φθάσαμε σε αυτή τη στιγμή. Κατά τη σχεδόν δεκατετραετή θητεία μιας σοσιαλιστικής κυβέρνησης στην Ισπανία, με επικεφαλής τον Felipe Gonzαlez, η χώρα μας, εκτός του ότι πέτυχε την ένταξή της στην Ευρωπαϊκή Ένωση, συνέβαλε επίσης εντατικά στην ευρωπαϊκή οικοδόμηση. Συγκεκριμένα, το όνομα της ισπανικής πρωτεύουσας, της Μαδρίτης, συνδέεται με το ευρώ σε τουλάχιστον δύο σημαντικές περιστάσεις: το Ευρωπαϊκό Συμβούλιο της Μαδρίτης, που πραγματοποιήθηκε τον Ιούλιο του 1989, ενέκρινε το σχέδιο Delors για την Οικονομική και Νομισματική Ένωση, και το Ευρωπαϊκό Συμβούλιο της Μαδρίτης της 15ης Δεκεμβρίου 1995 προχώρησε πράγματι στη θέσπιση του νέου αυτού ευρωπαϊκού νομίσματος.
<P>
Προς την ίδια κατεύθυνση, η ισπανική σοσιαλιστική κυβέρνηση κατέβαλε προσπάθειες ώστε να συμμορφωθεί προς τα κριτήρια σύγκλισης και, συγκεκριμένα το έτος 1994, ο τότε υπουργός Οικονομίας και Οικονομικών, Pedro Solbes, κατέθεσε το πρόγραμμα σύγκλισης της ισπανικής οικονομίας. Η κυβερνητική αλλαγή που έγινε το 1996 δεν οδήγησε σε μεταβολή της πορείας της ισπανικής πολιτικής, η σημερινή κυβέρνηση ακολούθησε την ίδια πολιτική, και γι' αυτό θέλω να τη συγχαρώ. Κατά συνέπεια, έχουμε κάθε λόγο να είμαστε ικανοποιημένοι με το γεγονός ότι περάσαμε σε ένα νέο στάδιο της ευρωπαϊκής οικοδόμησης.

<SPEAKER ID=33 LANGUAGE="FR" NAME="Herman">
Κύριε Πρόεδρε, αγαπητοί συνάδελφοι, ο δρόμος που οδηγεί στο ευρώ ήταν από την αρχή άγονος και σπαρμένος με εμπόδια. Χρειάστηκε πολλή αυστηρότητα, πολύ κουράγιο για να φτάσουμε εδώ που είμαστε σήμερα. Οφείλουμε να ευχαριστήσουμε όλους τους πρωταγωνιστές αυτής της επιτυχίας. Δεν θα τους αναφέρω όλους στη δίλεπτη ομιλία μου. Η ιστορία θα διαφυλάξει τα ονόματά τους.
<P>
Σήμερα όμως βρισκόμαστε μόνο στην αρχή. Πρέπει να γίνουν πολλά ακόμη ώστε το αποτέλεσμα να ξεπεράσει τις προσδοκίες. Για να επωφεληθεί το ευρώ από το κλίμα εμπιστοσύνης το οποίο αναζητά, το Ευρωπαϊκό Συμβούλιο οφείλει να θέσει τέλος, σήμερα ακόμη, σε αυτή τη διαμάχη μιας άλλης εποχής. Από τη στιγμή που υπάρχει μόνο ένα νόμισμα, μία νομισματική πολιτική και από τη στιγμή που η Κεντρική Τράπεζα είναι ανεξάρτητη, ποιά λογική έχει αυτό το ψυχόδραμα με εθνικιστικές εξάρσεις, για να μάθουμε αν ο υπεύθυνος είναι Γάλλος, Ολλανδός, Φινλανδός ή οποιασδήποτε άλλης εθνικότητας; Τι σημασία έχει η ιθαγένεια αυτού του υποψηφίου εφόσον είναι ικανός, αξιόπιστος και ανεξάρτητος; . Αυτή η κατάχρηση που εκδηλώθηκε με το δικαίωμα αρνησικυρίας, μια τέτοια δυνατότητα εκβιασμού που συνεχίζει να υπάρχει σήμερα, είναι απαράδεκτη όταν πρόκειται για διορισμούς σε σημαντικές θέσεις. Θα πρέπει να το θυμηθούμε αύριο, κατά την τροποποίηση των Συνθηκών, πριν από τη διεύρυνση.
<P>
Το Συμβούλιο έχει και ένα άλλο καθήκον. Πρόκειται για τον συντονισμό των οικονομικών πολιτικών, που παραμένουν εθνικές, και της νομισματικής πολιτικής, η οποία είναι ομοσπονδιακή. Σε αυτό το σημείο η Συνθήκη δεν είναι ίσως επαρκής και κυρίως η συμπεριφορά του Συμβουλίου έδειξε ότι χρειάζεται μια ώθηση από αλλού, και κυρίως από το Κοινοβούλιο.
<P>
Τέλος, μια τελευταία παρατήρηση. Εφόσον έχουμε πλέον μια κοινή πολιτική όσον αφορά το εξωτερικό και τους μεγάλους διεθνείς οργανισμούς, πρέπει η Ευρώπη να μιλά με μια μόνο φωνή.

<SPEAKER ID=34 LANGUAGE="IT" NAME="Moretti">
Κύριε Πρόεδρε, πού είναι η Ευρώπη; Πού είναι η πραγματική Ευρώπη που έχετε τόσο διαφημίσει ως την μοναδική θεραπεία για τα μεγάλα δεινά που βασανίζουν τους λαούς της Ευρώπης, με πρώτα και κύρια την ανεργία και το οργανωμένο έγκλημα; Η παντοδυναμία των κυβερνήσεων γέννησε το ευρώ, αλλά δεν θέλει να οικοδομήσει την Ευρώπη των ανθρώπων, την Ευρώπη των περιφερειών, την ομοσπονδιακή Ευρώπη, την Ευρώπη των λαών.
<P>
Σήμερα εορτάζεται η νίκη του μεγάλου επιδοτούμενου κεφαλαίου, η νίκη των οικονομικών μεγιστάνων οι οποίοι, βοηθούμενοι από την παραπληροφόρηση, βάζουν τους πολίτες και τις μικρές δραστηριότητες να πληρώσουν το τεράστιο κόστος του ευρώ. Ο αναβρασμός των μικρών και μεσαίων επιχειρήσεων καταπνίγεται καθημερινά από μία όλο και πιο καθοδηγητική τεχνοκρατία που θρέφεται από τα συμφέροντα του μεγάλου κεφαλαίου που καθοδηγεί αυτήν την Ευρώπη. Σίγουρα δεν είναι αυτές οι οικονομικές συνταγές που θα διευθετήσουν τα μεγάλα προβλήματα της Ευρώπης. Ακόμα μια φορά ξεχνιούνται οι πραγματικές απαρχές και τα θεμέλια αυτής της Ένωσης, ο ρόλος των αυτόνομων περιοχών, των κοινοτήτων και των περιφερειών.
<P>
Σήμερα πεθαίνει το όνειρο μιας ομοσπονδιακής Ευρώπης!

<SPEAKER ID=35 LANGUAGE="IT" NAME="Colajanni">
Κύριε Πρόεδρε, εγώ τα βλέπω διαφορετικά τα πράγματα από ότι ο προηγούμενος συνάδελφος. Η Ευρωπαϊκή Ένωση διανύει σήμερα ένα αποφασιστικό πολιτικό βήμα για το μέλλον της ηπείρου και δείχνει τον δρόμο σε άλλες μεγάλες περιοχές του κόσμου, έναν δρόμο συνένωσης, υπερπήδησης των εθνικισμών που είναι προάγγελοι συγκρούσεων και πολέμων. Είναι η πιο σημαντική συμβολή μας σε μια νέα παγκόσμια τάξη.
<P>
Είμαστε περήφανοι που η Ιταλία πίστεψε βαθιά σε αυτό το εγχείρημα: χάρη στους Ιταλούς που κατανόησαν και αποδέχθηκαν το βάρος της δοκιμασίας και στην άρχουσα τάξη που υπήρξε αξιόπιστη και αποφασισμένη. Τώρα, έπειτα από μια απουσία που κράτησε πολλές δεκαετίες, η Ιταλία μπορεί να συμβάλλει στο μέλλον της Ένωσης με έναν κατάλληλο ρόλο. Θα συμβάλλουμε με αποφασιστικότητα ώστε η Ένωση να έχει μια πραγματική κοινή οικονομική πολιτική και ισχυρά όργανα πολιτικής εκπροσώπευσης. Από σήμερα η Ευρώπη είναι πιο αξιόπιστη ως παράδειγμα υπερεθνικής ένωσης. Θα είναι πιο αξιόπιστη στους ευρωπαίους πολίτες εάν χρησιμοποιήσει την δύναμη του ευρώ για να λύσει το πρόβλημα της εργασίας και του μέλλοντος εκατομμυρίων νέων αυτής της Ηπείρου.

<SPEAKER ID=36 LANGUAGE="NL" NAME="Peijs">
Κύριε Πρόεδρε, βρισκόμαστε σε μια κρίσιμη καμπή της ευρωπαϊκής Ιστορίας. Η καθιέρωση του ευρώ αποτελεί σύμβολο της καταδάφισης των τειχών ανάμεσα στις χώρες, σύμβολο της βούλησης για συνεργασία και πρώτη χειροπιαστή απόδειξη ενότητας, που οι πολίτες θα έχουν καθημερινά στο χέρι τους.
<P>
Μετά από τον Δεύτερο Παγκόσμιο Πόλεμο, και ήδη πιο νωρίς, υπήρξαν προσπάθειες να συνδεθούν τα νομίσματα της Ευρώπης, πρώτα έμμεσα με το δολάριο, αργότερα σε το σύστημα του φιδιού και με το νομισματικό σύστημα. Οι αντιφατικές αντιδράσεις κεντρικών τραπεζών εξανάγκασαν όμως μερικές φορές τις χώρες να φύγουν από το σύστημα. Με το ευρώ τίθεται τώρα τέρμα στις εθνικές νομισματικές πολιτικές των χωρών της ζώνης του ευρώ και σε δεκαετίες αναπροσαρμογών των τιμών συναλλάγματος και τριβών για τη νομισματική στρατηγική.
<P>
Έφθασε η ώρα για πιο εντατική συνεργασία και για συντονισμό της οικονομικής πολιτικής. Εδώ καλώ το Ευρωπαϊκό Συμβούλιο να μην αντικαταστήσει τις διχόνοιες για τη νομισματική πολιτική από διχόνοιες για το διοικητή της Κεντρικής Τράπεζας. Η Ευρώπη θα ζημιωθεί αφάνταστα αν η εικόνα της αρμονικής μετάβασης στο νέο νόμισμα συντριβεί από την επιδίωξη εθνικών συμφερόντων.
<P>
Απορρίπτω την αναβολή του διορισμού, διότι η Ευρωπαϊκή Κεντρική Τράπεζα πρέπει να μπορέσει να ξεκινήσει αμέσως, ώστε στην 1η Ιουλίου τα πράγματα θα έχουν μπει σε μια σειρά και η Τράπεζα να είναι έτοιμη να αναλάβει κατά τρόπο κατάλληλο το βαρύ καθήκον της διαχείρισης της ευρωπαϊκής νομισματικής πολιτικής. Η υποψηφιότητα του διοικητού του ΕΝΙ, του προδρόμου της Ευρωπαϊκής Κεντρικής Τράπεζας, διασφαλίζει τη συνοχή στη μετάβαση από το ΕΝΙ στην ΕΚΤ. Ήταν ο λόγος που ο Alexander Lamfalussy έφυγε πρόωρα από το Ευρωπαϊκό Νομισματικό Ίδρυμα. Καλώ το Συμβούλιο να εμμείνει σε αυτή την γραμμή.
<P>
Τέλος, εύχομαι στο ευρώ μια σταθερή και ασφαλή πορεία, ακόμα και σε οικονομικές κακοκαιρίες, προς όφελος του Ευρωπαίου πολίτη.

<SPEAKER ID=37 LANGUAGE="FR" NAME="Fourηans">
Επιτέλους φτάσαμε, αγαπητοί συνάδελφοι. Επιτέλους αγγίζουμε τη γή της επαγγελίας. Επιτέλους το ευρώ θα υπάρξει. Και τα κριτήρια σύγκλισης; Θυμηθείτε όλες τις κασσάνδρες που ισχυρίζονταν ότι τα κριτήρια θα φέρουν θανάσιμο πλήγμα στις οικονομίες μας. Συνέβη ακριβώς το αντίθετο. Έθεσαν τις απαραίτητες συνθήκες για μια υψηλή και διαρκή ανάπτυξη και απασχόληση.
<P>
Το ευρώ λοιπόν είναι εδώ. Τώρα πρέπει να φροντίσουμε ότι θα πετύχει. Με άλλα λόγια, πρέπει να το διαχειριστούμε ορθά. Για αυτό μπορούμε να εμπιστευτούμε την Ευρωπαϊκή Κεντρική Τράπεζα και τους ανθρώπους της, ανεξαρτήτα από την ιθαγένεια. Η Τράπεζα πρέπει να είναι και θα είναι ανεξάρτητη και θα συνεχίσουμε να το λέμε. Αυτό δεν σημαίνει ότι οι επικεφαλής πρέπει να είναι πάνω από τους κοινούς θνητούς. Χωρίς να θέσουμε υπό αμφισβήτηση την ανεξαρτησία τους, πρέπει να υπόκεινται σε ένα σαφή δημοκρατικό έλεγχο στο οποίο το Κοινοβούλιου πρέπει να έχει ένα κεντρικό ρόλο.
<P>
Όμως το ευρώ θα πετύχει μόνο αν καταφέρουμε να συντονίσουμε καλύτερα τις οικονομικές πολιτικές μας. Εξ ου η σημασία του Συμβουλίου του ευρώ το οποίο δεν θα αποτελέσει οποιοδήποτε αντίβαρο στην Κεντρική Τράπεζα και επιμένω σε αυτό αλλά για τον από κοινού καθορισμό των κοινών στόχων της οικονομικής πολιτικής.
<P>
Στη συνέχεια μια επισήμανση: Δεν πρόκειται για απάτη της κοινής γνώμης και δεν κάνουμε να πιστέψουν οι γεμάτοι θαυμασμό λαοί ότι το ευρώ θα ρυθμίσει όλα τα προβλήματα της ανεργίας ως δια μαγείας. Όσον αφορά την ανεργία πρέπει να είμαστε σαφείς. Ας πούμε για να είμαστε κατανοητοί ότι η εξέλιξή της εξαρτάται κατά ένα τέταρτο από τα ευρωπαϊκά μέτρα και κατά τρία τέταρτα από τα εθνικά μέτρα. Όμως το ενιαίο νόμισμα θα προσφέρει πολύτιμη βοήθεια. Θα δημιουργήσει ευνοϊκές συνθήκες για την εφαρμογή εθνικών διαρθρωτικών μεταρρυθμίσεων οι οποίες είμαι πεπεισμένος ότι θα είναι αναπόφευκτες.
<P>
Καταλήγοντας, επιτρέψτε μου να κάνω μια ευχή, αγαπητοί συνάδελφοι. Εύχομαι το ευρώ να ενισχύσει το αίσθημα ότι ανήκουμε στον ίδιο λαό, τον ευρωπαϊκό λαό και θα το πετύχει. Θα το πετύχει χωρίς να εξαλείψει τις εθνικές και περιφερειακές ιδιαιτερότητες που συνιστούν τον πλούτο μας.

<SPEAKER ID=38 NAME="Αυγερινός">
Κύριε Πρόεδρε, η αντιπροσωπεία του ΠΑΣΟΚ στο Ευρωπαοκό Κοινοβούλιο χαιρετίζει την ιστορικής σημασίας σημερινή απόφαση που εγκαινιάζει το ενιαίο νόμισμα. Πιστεύουμε στο όραμα της Ενωμένης Ευρώπης, χωρίς εθνικά μίση, χωρίς συγκρούσεις, μιας Ευρώπης που στηρίζεται στην αμοιβαία εμπιστοσύνη, την κατανόηση, την πολιτική ενότητα ανάμεσα στους λαούς της. Η καθιέρωση του ενιαίου νομίσματος αποτελεί αποφασιστικό βήμα προς την κατεύθυνση της εμβάθυνσης της ευρωπαοκής ενοποιήσης. 'Εχει για αυτό την υποστήριξή μας.
<P>
Δεν τρέφουμε όμως αυταπάτες. Η συνεργασία σε πολιτικό επίπεδο των κρατών μελών και το ενιαίο νόμισμα από μόνα τους δεν λύνουν τα οικονομικά προβλήματα που πιέζουν τον ευρωπαίο εργαζόμενο. Δεν λύνουν το πρόβλημα της ανεργίας, της φτώχειας, της περιθωριοποίησης. Δεν εξαλείφουν από μόνα τους τις επαγγελματικές διακρίσεις φύλου και ηλικίας. Δεν αρκούν από μόνα τους για την προώθηση της πραγματικής σύγκλισης ανάμεσα σε περισσότερο και λιγότερο πλούσιες ευρωπαοκές κοινωνίες. Ας αρχίσουμε λοιπόν την οικοδόμηση μιας κοινωνικής πολιτικής και στην υπηρεσία της ας βάλουμε το ενιαίο νόμισμα. Η ισχυρή οικονομία να μπει στην υπηρεσία του συνόλου. Ας κάνουμε να ανατείλει μία νέα μεγάλη εποχή για την κοινωνική Ευρώπη, μία νέα μεγάλη ελπίδα, μία νέα μεγάλη έμπνευση για όλους τους πολίτες της.

<SPEAKER ID=39 LANGUAGE="ES" NAME="Areitio Toledo">
Κύριε Πρόεδρε, η σημερινή ημέρα είναι μια ημέρα ελπίδας. Πολύ συχνά το χρήμα υπήρξε αφορμή για διενέξεις μεταξύ των κρατών και των λαών. Τη σημερινή ημέρα η Ευρώπη ανάγει το χρήμα σε συνδετικό κρίκο ανάμεσα στους πολίτες. Η πορεία υπήρξε μακρά και δυσχερής. Στη διάρκεια των τελευταίων ετών της σύγκλισης, οι προσπάθειες που κατεβλήθησαν από πολίτες και κυβερνήσεις υπήρξαν σημαντικές. Στην προκειμένη περίπτωση της ισπανικής κυβέρνησης, οι προσπάθειες υπήρξαν υποδειγματικές και αποφασιστικές ώστε σήμερα το ευρώ να γεννιέται με τη συμμετοχή 11 μελών.
<P>
Αύριο - και επαναλαμβάνω τα λόγια σας, κύριε Πρόεδρε - οι πολίτες θα αισθάνονται την Ευρώπη μέσα στις τσέπες τους. Και εδώ ακριβώς εντοπίζεται η μεγάλη μας ευθύνη: να φροντίσουμε ώστε το νόμισμα, η απτή αυτή έκφραση της ενωμένης Ευρώπης, να αποκτήσει την αξιοπιστία, τη σταθερότητα και την αντοχή που επιβάλλεται και που επιθυμούμε για την Ευρώπη. Για να γίνει αυτό πραγματικότητα, την ιστορική αυτή ημέρα, που εγκαινιάζει ένα νέο στάδιο της ευρωπαϊκής οικοδόμησης, αυτό το Κοινοβούλιο καλείται να επιβεβαιώσει μια τριπλή δέσμευση έναντι των πολιτών: πρώτον, να μεριμνήσει για την ανεξαρτησία και την αποτελεσματικότητα της Ευρωπαϊκής Κεντρικής Τράπεζας· δεύτερον, να απαιτήσει το συντονισμό οικονομικών πολιτικών οι οποίες θα συμβάλουν στη δημιουργία θέσεων απασχόλησης· και τέλος, να ενθαρρύνει την αλληλεγγύη και τη συνοχή ανάμεσα στο σύνολο των πολιτών και των περιφερειών της Ένωσης. Εάν πράξουμε έτσι, θα κληροδοτήσουμε στα παιδιά μας όχι μόνο ένα κοινό νόμισμα, αλλά και την εξασφάλιση ενός ειρηνικού μέλλοντος, που συνιστά τον πραγματικό λόγο ύπαρξης της ευρωπαϊκής οικοδόμησης.

<SPEAKER ID=40 LANGUAGE="PT" NAME="Marinho">
Κύριε Πρόεδρε, η επιβεβαίωση του γεγονότος ότι η Πορτογαλία εντάσσεται μεταξύ των έντεκα κρατών μελών που εγκαθιδρύουν το ευρώ, μια εξέλιξη επιθυμητή από τη μεγάλη πλειοψηφία των Πορτογάλων, αποτελεί αιτία υπερηφάνειας συνολικά για τη χώρα μου και δυναμώνει τους δεσμούς που εδώ και δώδεκα χρόνια μάς συνδέουν με την Ευρωπαϊκή Ένωση.
<P>
Για πρώτη φορά στη διάρκεια αυτού του αιώνα, ως καρπός μιας δημοκρατίας που κατακτήθηκε πριν από λίγο περισσότερο από δύο δεκαετίες και ως αποτέλεσμα μιας βαρυσήμαντης και επιτυχημένης επιλογής προς την κατεύθυνση της θεμιτής ενσωμάτωσής της στην Ευρώπη, η Πορτογαλία βρέθηκε στην πρώτη γραμμή, δίπλα στις χώρες και στους λαούς που τη στιγμή αυτή είναι οι πιο ανεπτυγμένοι της ηπείρου μας. Η πρόκληση υπήρξε μεγάλη, αλλά και οι καταβληθείσες προσπάθειες ήταν επίσης μεγάλες. Η Πορτογαλία, καθοδηγούμενη από την κυβέρνησή της και τον πρωθυπουργό της, Antσnio Guterres, και με τη σύμφωνη γνώμη της συντριπτικής πλειοψηφίας των Πορτογάλων, καταφθάνει στην ίδια την καρδιά της ευρωπαϊκής οικοδόμησης.
<P>
Αλλά η ιστορία δεν σταματά εδώ. Βιώνουμε σήμερα την πρώτη μέρα ενός παλαιού ονείρου, του ονείρου μιας ενωμένης Ευρώπης. Με την ίδια αποφασιστικότητα με την οποία επέλεξε την ένταξή της στην Ευρώπη, με αυστηρότητα παρόμοια με αυτήν που της επέτρεψε να πληροί τα κριτήρια σύγκλισης, η Πορτογαλία θα συνεχίσει να αποτελεί, χάρη στη σταθερότητα των πολιτικών της, έναν παράγοντα αξιοπιστίας για το ευρώ. Οι Πορτογάλοι, κύριε Πρόεδρε, συνεχίζουν να έχουν ανάγκη την Ευρώπη. Αλλά και η Ευρώπη, από τώρα και στο εξής και περισσότερο παρά ποτέ, θα μπορεί να στηρίζεται στον ενθουσιασμό, στην πεποίθηση και στο έργο των Πορτογάλων.

<SPEAKER ID=41 LANGUAGE="FR" NAME="Berθs">
Κύριε Πρόεδρε, ο καθένας θα καταλάβει γιατί αυτή τη στιγμή θέλω να αποτίνω φόρο τιμής στον Jacques Delors και τον Franηois Mitterrand, ο ευρωπαϊκός σχεδιασμός των οποίων συνέβαλε πολύ στο στάδιο το οποίο η Ένωση ετοιμάζεται να ολοκληρώσει. Όμωςτο ευρώ κατέστη σήμερα δυνατό για την Ευρώπη διότι οι ευρωπαϊκοί λαοί αποδέχθηκαν τις απαραίτητες προσπάθειες ώστε οι χώρες τους να επανακτήσουν και να μοιραστούν μια κυριαρχία, μια νέα ελευθερία.
<P>
Αυτή η νεοαποκτηθείσα κυριαρχία δεν έχει νόημα παρά μόνο αν χρησιμοποιηθεί. Για το λόγο αυτό χρειαζόμαστε μια συλλογική πολιτική βούληση. Δεν πρέπει να "κλέψουμε» όσον αφορά τους στόχους της Οικονομικής και Νομισματικής Ένωσης και να την υπάγουμε στη αποκλειστική λογκή της αγοράς. Έχουμε ανάγκη να προχωρήσουμε στο δρόμο του συντονισμού των οικονομικών πολιτικών. Για το λογο αυτό χρειαζόμαστε μια δημοκρατικά ελεγχόμενη οικονομική κυβέρνηση στην οποία το Κοινοβούλιό μας πρέπει να είναι ο κύριος λίθος. Δεν πρέπει να αγνοηθεί τούτο στην επόμενη μεταρρύθμιση των θεσμικών μας οργάνων.
<P>
Η μετάβαση στο ευρώ καταδεικνύει τη βιωσιμότητα της κοινοτικής μεθόδου. Οφείλουμε να επιδείξουμε την ίδια αποφασιστικότητα αύριο για τη δημιουργία μιας πολιτικής ένωσης, μιας κοινωνικής Ευρώπης, μιας Ευρώπης της αλληλεγγύης. Το ευρώ προσφέρει στην Ευρώπη την ευκαιρία για μια νέα αρχή. Εναπόκειται εφεξής στους πολιτικούς υπευθύνους να αξιοποιήσουν αυτήν την νεοαποκτηθείσα κυριαρχία.
<P>
(Χειροκροτήματα)

<SPEAKER ID=42 LANGUAGE="IT" NAME="Castagnetti">
Κύριε Πρόεδρε, σήμερα παραδίδουμε στις μεταπολεμικές γενιές, που βίωσαν τους διχασμούς της ηπείρου, τον καρπό μιας ουτοπίας που έγινε πραγματικότητα, και στις νέες γενιές μια αφορμή δέσμευσης και ελπίδας για το μέλλον, έναν συγκεκριμένο μύθο, όπως έλεγε ο Alcide De Gasperi. Γεννιέται ένα νόμισμα που αλλάζει το παγκόσμιο πανόραμα, που τώρα πια κατευθύνεται προς έναν νομισματικό διπολισμό. Τίθενται οι βάσεις, στα πλαίσια της σχέσης ανάμεσα στην Ευρωπαϊκή Κεντρική Τράπεζα και τις εθνικές τράπεζες, ενός νέου ευρωπαϊκού ομοσπονδιακού συστήματος. Ανοικοδομείται ένας ηθικός ιστός, μέσα στην ευρωπαϊκή κοινωνία, γύρω από τις ισχυρές αξίες της ευθύνης και των αρετών του πολίτη, που απαιτούνται από τις υποχρεώσεις του νέου νομίσματος, και μπροστά μας τα ίχνη μιας απώτερης πορείας: έπειτα από την νομισματική ένωση, η οικονομική. Το να συζητάμε μαζί, κάθε χρόνο, τις επιλογές της οικονομικής πολιτικής σημαίνει ότι κάνουμε πολιτική. Χρειάζονται λοιπόν νέα Ευρωπαϊκά Όργανα, πιο αποτελεσματικά, πιο διαφανή, πιο ικανά στη λήψη αποφάσεων.
<P>
Μόλις πριν τρία χρόνια, κύριε Πρόεδρε, πιστεύαμε ότι η νομισματική ένωση θα αφορούσε πέντε κράτη. Σήμερα εμπλέκονται έντεκα, χάρη στις εξαιρετικές τους επιδόσεις, χωρίς να έρχονται τελευταίες αυτές της χώρας μου, η οποία έχοντας καταφέρει να αποκτήσει εμπιστοσύνη στον εαυτό της και ευρωπαϊκή φιλοδοξία, συνέβαλε στην διεύρυνση του πεδίου του νέου νομίσματος και έδωσε σε αυτήν την ημέρα την ιστορική σημασία που της αρμόζει.
<P>
(Χειροκροτήματα)

<SPEAKER ID=43 LANGUAGE="NL" NAME="Metten">
Κύριε Πρόεδρε, πόσοι Ευρωπαίοι συνειδητοποιούν άραγε τον ιστορικό χαρακτήρα του σημερινού μας βήματος; Διότι η απόφαση που λαμβάνουμε τώρα να προχωρήσουμε με ένδεκα κράτη μέλη στον σχηματισμό μιας Οικονομικης και Νομισματικής Ένωσης, θα επηρεάσει την Ευρώπη πιο βαθιά από οποιαδήποτε απόφαση μετά από την ίδρυση της ΕΟΚ, το έτος 1957. Ας μην τρέφουμε όμως αυταππάτες: το ενιαίο νόμισμα και μια ενιαία νομισματική πολιτική δεν επαρκούν. Η ΟΝΕ θα μπορέσει να σημειώσει επιτυχίες μόνον εφόσον βελτιωθεί ουσιαστικά η οικονομική συνεργασία. Θα γίνει αποδεκτή και αγαπητή στους κατοίκους μας μόνον αν δεν προσφέρει απλώς σταθερότητα αλλά επίσης ανάπτυξη και απασχόληση. Το ευρώ δεν είναι μόνο η κατάληξη ενός μεγάλου έργου, αλλά και αφετηρία ενός μεγαλύτερου έργου: Όλοι μαζί να αγωνιστούμε για τη μείωση της ανεργίας στην Ευρώπη. Και ας ξεκινήσουμε σήμερα κιόλας αυτό το νέο οικονομικό και κοινωνικό έργο.
<P>
(Χειροκροτήματα)

<SPEAKER ID=44 LANGUAGE="PT" NAME="Porto">
Κύριε Πρόεδρε, σήμερα είναι μια πάρα πολύ σημαντική ημέρα για την Ευρώπη και για όλο τον κόσμο, εφόσον ελήφθη μια απόφαση η οποία θα αποτελέσει καθοριστικό παράγοντα προόδου και προσέγγισης ανάμεσα στους ανθρώπους και ανάμεσα στους λαούς.
<P>
Από τη στιγμή που πληρούνται οι αναγκαίοι όροι, το ευρώ εμφανίζεται ενισχυμένο και αποκτά αξιοπιστία, αφού ήδη εξαρχής υιοθετήθηκε από τις περισσότερες χώρες της Ένωσης, τόσο του Βορρά όσο και του Νότου. Ο χρόνος θα δείξει πόσο αβάσιμοι ήταν οι φόβοι ορισμένων που επιθυμούσαν καταρχάς να περιορίσουν τη χρήση του σε έναν χώρο που περιστρέφεται γύρω από τη ζώνη του μάρκου, μιας και η απουσία κερδοσκοπικών κινήσεων σε βάρος των νομισμάτων μας στη διάρκεια των τελευταίων μηνών - ενώ θα μπορούσαν ακόμη να εκδηλωθούν - αποτελεί αδιαμφισβήτητη μαρτυρία της αμοιβαίας εμπιστοσύνης που ήδη έχει εδραιωθεί. Και ένα νόμισμα το οποίο δεν διχάζει αλλά, αντιθέτως, συσπειρώνει το σύνολο των Ευρωπαίων που βαδίζουν ενωμένοι στην ίδια πορεία, παρουσιάζει όντως μια διαφορετική εικόνα ισχύος.
<P>
Όσον αφορά την Πορτογαλία, η προσχώρηση στο ευρώ, κατόπιν σαφούς συμμορφώσεως προς τα κριτήρια του Μάαστριχτ, αποτελεί επίσης μια αδιαμφισβήτητη μαρτυρία των ικανοτήτων μας και της ενότητάς μας μέσα σε μια διαδρομή την οποία ξεκίνησε η προηγούμενη κυβέρνηση και συνεχίζει η σημερινή, μια διαδρομή που υποστηρίζεται από μεγάλο τμήμα του πληθυσμού, εφόσον διατηρήθηκαν αξιόλογοι ρυθμοί οικονομικής ανόδου και επίπεδα ανεργίας που είναι από τα χαμηλότερα της ηπείρου μας. Σήμερα, ωστόσο, επιβάλλεται όλο και πιο πιεστικά η προώθηση διαρθρωτικών μεταρρυθμίσεων που δεν μπορούν πλέον να αναβληθούν.
<P>
Τη στιγμή που παρακολουθούμε μια ανεπίστρεπτη και επιθυμητή πορεία ανοίγματος προς το εξωτερικό, σε έναν κόσμο όπου κάποιες πορτογαλόφωνες χώρες, με τις οποίες διατηρούμε τόσο στενούς δεσμούς, αποκτούν όλο και μεγαλύτερη σημασία, εκφράζουμε επιπλέον την ευχαρίστησή μας για το ότι συμμετέχουμε από την αρχή σε ένα νόμισμα το οποίο όχι μόνο δεν απειλεί κανέναν, αλλά αντιθέτως, τόσο στην Ευρώπη όσο και εκτός αυτής, θα αναχθεί σε έναν σημαντικό παράγοντα σταθερότητας και προόδου.

<SPEAKER ID=45 LANGUAGE="SV" NAME="Lφφw">
Κύριε Πρόεδρε, γνωρίζουμε όλοι ότι η διστακτικότητα προς την νομισματική ένωση είναι μεγάλη στην χώρα μου, την Σουηδία. Πιστεύω όμως ότι όλοι, τόσο εμείς που πιστεύουμε στο ευρώ ως ένα λογικό επακόλουθο μιας κοινής αγοράς, και ως έναν τρόπο ενίσχυσης της οικονομικής πολιτικής στην Ευρώπη, όσο και αυτοί που είναι διστακτικοί ή και αντίθετοι ακόμη σ' ολόκληρη την ιδέα, συμφωνούμε παρ' όλα αυτά ότι σήμερα αυτή είναι μια ιστορική απόφαση. Μπορούμε επίσης να είμαστε σύμφωνοι ότι είναι μια σημαντική απόφαση, όχι μόνο για τις χώρες για την ένταξη των οποίων σύντομα θα ψηφίσουμε, αλλά είναι επίσης μια απόφαση η οποία αφορά σε μέγιστο βαθμό όλους εμάς που για διάφορους λόγους βρισκόμαστε εκτός.
<P>
Θέλω να πω σήμερα εδώ ότι και για εμάς, που δεν συμμετέχουμε εξ αρχής, είναι σημαντικό να έχει το ευρώ επιτυχία τώρα, να γίνει πραγματικά ένα υπόβαθρο ανάπτυξης και απασχόλησης. Ελπίζω ότι η χώρα μου, παρ' όλα αυτά, θα μπορέσει να συμβάλει σ' αυτήν την πολιτική της ανάπτυξης και της απασχόλησης, ακόμη και αν επιλέγουμε να μείνουμε τώρα εκτός ΟΝΕ.

<SPEAKER ID=46 LANGUAGE="DE" NAME="Stenzel">
Kύριε Πρόεδρε, ποτέ στην αναμονή ενός τοκετού δεν εμπλέκονταν τόσο αναμεμιγμένα αισθήματα όπως στην περίπτωση του ευρώ. Δεν πρόκειται όμως ούτε για πρόωρο τοκετό ούτε για αποβολή. Για μία χώρα όπως η Αυστρία, η οποία εδώ και δύο δεκαετίες συνδέεται με το γερμανικό μάρκο, είναι τώρα πολύ εύλογο, να προχωρήσει μαζί του στην νομισματική ένωση. Ανακουφιστήκαμε επίσης που είναι και η Ιταλία μαζί, της οποίας οι συναλλαγματικές διακυμάνσεις μας χάρισαν τα τελευταία χρόνια μεγάλες απώλειες. Μία μεγάλη ενιαία αγορά μπορεί να λειτουργήσει μόνο με ένα κοινό νόμισμα. Το ευρώ από μόνο του όμως δεν αποτελεί καμία εγγύηση. Η αξία του πρέπει να διασφαλιστεί μόνιμα. Το ευρωπαϊκό νόμισμα υποχρεώνει σε ευρωπαϊκή καλλιέργεια της σταθερότητας, κυρίως προς το συμφέρον της κοινωνικής ασφάλειας και της εργασίας στην Ευρώπη. Το ευρώ πρέπει να κερδίσει την εμπιστοσύνη μας. Η σύγκρουση για το ποιος θα βρίσκεται στην κορυφή της Ευρωπαϊκής Κεντρικής Τράπεζας έχει ήδη βλάψει αυτή την εμπιστοσύνη.
<P>
Οι γονείς δεν πρέπει να τσακώνονται ήδη πριν από τη γέννηση του παιδιού. Μόνο αν το ευρώ είναι η πολιτική γερή σύνδεση τότε αξίζει αυτό το Σαββατοκύριακο στις Βρυξέλλες να περάσει στην ιστορία ως ιστορικό Σαββατοκύριακο!
<P>
(Χειροκροτήματα)

<SPEAKER ID=47 LANGUAGE="DE" NAME="Swoboda">
Κύριε Πρόεδρε, κύριε Πρόεδρε του Συμβουλίου, κύριε Επίτροπε, κυρίες και κύριοι, το ευρώ είναι ο μέχρι τώρα ισχυρότερος σύνδεσμος, ο οποίος κρατάει και συνδέει μεταξύ τους τα ευρωπαϊκά κράτη. Ως αυστριακός είμαι περήφανος που η χώρα μας παίρνει εξ αρχής μέρος στη νομισματική ένωση, και χαίρομαι που οι κύριοι εμπορικοί μας εταίροι, ιδιαίτερα η Γερμανία και η Ιταλία, είναι και αυτοί από την αρχή μαζί. Παρ' όλα αυτά θα χρειαστεί μεγάλη αισθαντικότητα για να μπορέσουμε να δείξουμε στον λαό μας ότι μία ενιαία Ευρώπη είναι μία Ευρώπη των πολιτών, την οποία εμείς με την καθιέρωση του ευρώ θέλουμε να εδραιώσουμε. Εδώ ανήκει κυρίως η σταθεροποίηση και η μέριμνα για θέσεις εργασίας. Πρέπει να δείξουμε ότι 20 εκατομμύρια άνεργοι πραγματικά δεν είναι για εμάς αποδεκτοί. Πρέπει μέρα με τη μέρα να αποδείξουμε, ότι κάναμε οικονομία, για να έχουμε ένα πιο υγιές και πιο αποδοτικό κρατικό σύστημα, το οποίο μπορεί να προωθήσει μία στοχοθετημένη πολιτική στον τομέα της απασχόλησης.
<P>
Οι επιχειρηματίες της ηπείρου μας πρέπει να παροτρυνθούν μέσα από μία αναδιοργάνωση του φορολογικού συστήματος, να δημιουργήσουν θέσεις εργασίας. Έχουμε το ευρώ και τη νομισματική ένωση ήδη στο μυαλό μας. Αλλά πολλοί από τους πολίτες μας δεν το έχουν ακόμα στην καρδιά τους. Αυτό είναι το καθήκον μας, το οποίο πρέπει να εκπληρώσουμε τα επόμενα χρόνια.
<P>
(Χειροκροτήματα)

<SPEAKER ID=48 LANGUAGE="FI" NAME="Ilaskivi">
Αξιότιμε κύριε Πρόεδρε, σήμερα οι πολίτες των έντεκα κρατών μελών της Ευρωπαϊκής Ένωσης συνδέονται μεταξύ τους ακόμα περισσότερο. Το κοινό νόμισμα δεν σηματοδοτεί μόνο μια νέα διάσταση στην οικονομική συνεργασία, αλλά εμπεριέχει και πολιτικές πτυχές καθώς και πτυχές στον τομέα της αμυντικής πολιτικής.
<P>
Είμαι υπερήφανος για το ότι η Φινλανδία, παρ' όλο που έχει εγγραφεί τελευταία στον κατάλογο των χωρών που συμμετέχουν, είναι μια από τις τρεις χώρες η οποία πληροί όλα τα αρχικά κριτήρια σύγκλισης. Αυτό το επίτευγμα είναι αποτέλεσμα άσκησης μιας αποφασιστικής και υποδειγματικής οικονομικής πολιτικής στη Φινλανδία.
<P>
Το επόμενο βήμα είναι η εκλογή του Διοικητικού Συμβουλίου της Ευρωπαϊκής Κεντρικής Τράπεζας. Εύχομαι να εκπροσωπήσει μια ευρεία αντίληψη στον τομέα της οικονομικής πολιτικής. Εύχομαι να ληφθεί υπόψη και το θέμα της ισότητας. Η Φινλανδία έχει να προτείνει για το Διοικητικό Συμβούλιο μια εξαιρετική υποψήφια, η οποία πληροί πολύ καλά και τις δύο αυτές προϋποθέσεις: τη σημερινή Διοικητή της Κεντρικής Τράπεζας της Φινλανδίας, δόκτορα οικονομικών επιστήμων, κυρία Sirkka Hamalainen.

<SPEAKER ID=49 LANGUAGE="NL" NAME="Willockx">
Κύριε Πρόεδρε, αξιότιμοι συνάδελφοι, αυτό το Σαββατοκύριακο είναι ιστορικό για την ευρωπαϊκή ενοποίηση. Η καθιέρωση του ευρώ αποτελεί το επιστέγασμα μιας μακράς διαδικασίας, και συγχρόνως μια νέα αρχή. Ο ερχομός του ευρώ προσφέρει μεγάλες ευκαιρίες, όχι μόνο για την οικονομία αλλά και για την απασχόληση. Τα επακόλουθα του ευρώ, η μείωση του κόστους συναλλάγματος, οι σταθερές τιμές και η εξέλιξη των επιτοκίων, θα προάγουν την ανάπτυξη. Τώρα πρέπει να συνοδευθεί το ευρώ από δυναμικά μέτρα, όχι μόνο μέσω ενός συντονισμού της οικονομικής πολιτικής των κρατών μελών, αλλά και με μια εκούσια οικονομική πολιτική της ίδιας της Ευρώπης.
<P>
Είμαστε ικανοποιημένοι διότι μετά από τις αλλαγές κυβερνήσεων στη Γαλλία και στο Ηνωμένο Βασιλείο, σημειώθηκαν τώρα τελευταία εξελίξεις προς τη σωστή κατεύθυνση. Έρχονται κάποιες ενδείξεις μιας οικονομικής κυβέρνησης. Τώρα πρόκειται να εμμείνουμε σε αυτό το δρόμο. Η απασχόληση πρέπει να γίνει ο κύριος στόχος της Ευρώπης. Το ευρώ να γίνει όπλο μας, ένα όπλο για καλύτερο φορολογικό, κοινωνικό και περιβαλλοντικό συντονισμό. Επιβάλλεται, ώστε τα πλεονεκτήματα του ευρώ να συμβάλουν όσο γίνεται περισσότερο σε μια πιο βιώσιμη Ευρώπη για όλους τους κατοίκους της.

<SPEAKER ID=50 LANGUAGE="EN" NAME="McCartin">
Κύριε Πρόεδρε, χαίρομαι που μου δόθηκε η ευκαιρία να μιλήσω στα πλαίσια αυτής της ιστορικής συζήτησης. Η Ευρωπαϊκή Ένωση έκανε σήμερα ένα μεγάλο βήμα προς την πολιτική και οικονομική ενοποίηση. Ελπίζουμε ότι το ευρώ θα σηματοδοτήσει την ανεξαρτησία μας και θα παρέχει στα κράτη της Ευρωπαϊκής Ένωσης ένα κίνητρο για στενότερη συνεργασία. Επιθυμώ να αναγνωρίσω τις προσπάθειες του κ. Karl von Wogau, της επιτροπής του και κυρίως αυτού του Κοινοβουλίου για τη μακρόχρονη αφοσίωσή τους σε αυτό το έργο. Οφείλουμε επίσης να αναγνωρίσουμε την ηγεσία του Καγκελάριου κ. Kohl. Χωρίς τη δύναμη και τη διορατικότητά του δεν θα μπορούσαμε ποτέ να φθάσουμε στα σημερινά αποτελέσματα.
<P>
Σε αυτό το ιστορικό συμβάν, επιθυμώ να πω ότι ελπίζω ότι όλα τα κράτη μέλη θα συμμετάσχουν σύντομα στο σύστημα του ενιαίου νομίσματος. Θέλω να εκφράσω την ιδιαίτερη εκτίμησή μου προς το ιρλανδικό κοινοβούλιο για τη ρεαλιστική και λογική προσέγγισή του σε ό, τι αφορά το συγκεκριμένο έργο. Όταν η Ιρλανδία έγινε μέλος της Ευρωπαϊκής Ένωσης, είχε το 59 % του μέσου όρου της Κοινότητας. Σήμερα είμαστε σε κοινοτικό επίπεδο. Το ευρωπαϊκό πλαίσιο ευνόησε την Ιρλανδία. Θα είναι ακόμη καλύτερο με το ενιαίο νόμισμα και θα είναι καλό για όλα τα μικρά κράτη μέλη. Το χρειαζόμαστε περισσότερο από ό, τι τα μεγαλύτερα κράτη.
<P>
(Χειροκροτήματα)

<SPEAKER ID=51 LANGUAGE="DA" NAME="Sindal">
Κύριε Πρόεδρε, η Δανία έχει δείξει ότι είναι εφικτό να συνδυαστούν οι προσπάθειες για εξασφάλιση μιας γερής οικονομίας με τη μείωση της ανεργίας. Αυτός πρέπει να είναι και ο στόχος της ΕΕ. Μια μέρα σαν τη σημερινή πρέπει να υπενθυμίσουμε ο ένας στον άλλον ότι η Οικονομική και Νομισματική Ένωση πρέπει να είναι έργο των πολιτών. Η απασχόληση δεν αφορά μόνο τα οικονομικά κίνητρα αλλά και την καλύτερη κατάρτιση του εργατικού δυναμικού. Δεν υπάρχει καμία αμφιβολία ότι το ευρώ θα έχει πολύ μεγάλη επιρροή όχι μόνο στις 11 συμμετέχουσες χώρες αλλά και στις χώρες που θα παρατηρούν από τα παρασκήνια. Η Δανία αναμφισβήτητα θα χαρεί ιδιαίτερα αν η έναρξη της τρίτης φάσης της ΟΝΕ στεφθεί με επιτυχία. Σύντομα θα διεξαχθεί δημοψήφισμα στη Δανία για τη Συνθήκη του Αμστερνταμ. Επιτρέψτε μου να τονίσω ότι οι δανέζικες επιφυλάξεις όσον αφορά την ΟΝΕ παραμένουν 100 % αμετακίνητες. Αυτή είναι η εντολή των Δανών. Εντούτοις, εκ μέρως των Δανών σοσιαλδημοκρατών θα ήθελα να ευχηθώ στις 11 χώρες καλή τύχη με το ευρώ. Ψηφίζουμε υπέρ. Οι δανέζικες επιφυλάξεις δεν εμποδίζουν τους άλλους να συμμετάσχουν.

<SPEAKER ID=52 LANGUAGE="FR" NAME="Reding">
Κύριε Πρόεδρε, η διαμάχη γύρω από την προεδρία της Ευρωπαϊκής Κεντρικής Τράπεζας δεν είναι βεβαίως ουσιαστική. Αυτήν την ιστορική ημέρα όπου οι Ευρωπαίοι θεμελιώνουν την κοινή μοίρα τους, μόνο η θέσπιση του ευρώ πρέπει να μας ενδιαφέρει.
<P>
Οι Λουξεμβούργιοι αισθάνονται υπερήφανοι που συνέβαλαν όλες αυτές τις δεκαετίες στη γένεση του ενιαίου νομίσματος. Μάλιστα, βρίσκονταν στον πυρήνα αυτής της προσπάθειας. Σας παραπέμπω στην έκθεση Werner των αρχών της δεκαετίας του '70, στην οποία ο πρώην πρωθυπουργός του Λουξεμβούργου είχε εφεύρει τα συστατικά στοιχεία του μελλοντικού ενιαίου νομίσματος, στοιχεία που τελικά αξιοποιήθηκαν για τηδημιουργία του ευρώ.
<P>
Το ενιαίο νόμισμα αντιπροσωπεύει για εμάς την οικονομική λογική, ένα αποτελεσματικό μέσο για την ενίσχυση της θέσης της Ευρώπης σε έναν παγκοσμιοποιημένο πλανήτη, και πρωτίστως ένα μέσο για να καταστεί η Ένωση μη αντιστρέψιμη, για να εδραιώσουμε την ειρήνη για τις μελλοντικές γενιές. Κύριε Πρόεδρε, μαζί με το λαό του Λουξεμβούργου, είμαι συγκινημένος και υπερήφανος που συμμετέχω σήμερα σε αυτή τη συζήτηση η οποία είναι μοναδική για τους ευρωπαϊκούς λαούς.
<P>
(Χειροκροτήματα)

<SPEAKER ID=53 LANGUAGE="FI" NAME="Myller">
Αξιότιμε κύριε Πρόεδρε, καθώς προχωρούμε στη λήψη αποφάσεων σχετικά με το μέλλον της Ευρώπης και των Ευρωπαίων, είμαστε μέσα στη ροή των γεγονότων, όπως στην περίπτωση του Ρώσου συγραφέα Λέοντα Τολστόι στο βιβλίο του "Πόλεμος και Ειρήνη». Κατανοούμε την ιστορικότητα της στιγμής, αλλά πρέπει να αναγνωρίσουμε πως δεν βλέπουμε ακόμα την κατάσταση στο σύνολό της. Ακόμη και τα γεγονότα που θα αποδειχθούν ιστορικά, εξελίσσονται βήμα προς βήμα, το ενα γενονός μετά το άλλο, από στιγμή σε στιγμή. Τα γεγονότα θα θεωρηθούν ως σύνολα μόνο όταν έχουν ολοκληρωθεί και θα ανήκουν στο παρελθόν. Η Φινλανδία, ως νέο κράτος μέλος και αφού πέρασε από μεγάλη οικονομική ύφεση στην αρχή της δεκαετίας του '90, συμμετέχει ουσιαστικά στη διαμόρφωση του μέλλοντος της Ευρώπης, χάρη σε αποφασιστικές πολιτικές ενέργειες. Οι αποφάσεις υπήρξαν συνειδητές και λήφθηκαν βάσει των δεδομένων και των κατά το δυνατόν καλύτερων προβλέψεων.

<SPEAKER ID=54 LANGUAGE="FR" NAME="Fayot">
Κύριε Πρόεδρε, αισθάνομαι μεγάλη χαρά για τη γέννηση της νομισματικής Ευρώπης. Η Νομισματική Ένωση, η οποία αποτελεί μια παραπέρα εμβάθυνση της ευρωπαϊκής ολοκλήρωσης, είναι μια επιπλέον εγγύηση κατά των επιθετικών εθνικισμών που προκάλεσαν τόση δυστυχία στη χώρα μου, όπως και σε όλη την Ευρώπη, κατά τη διάρκεια αυτού του αιώνα, ενώ υπάρχει κίνδυνος να επιστρέψουν στο προσκήνιο. Ο καλύτερος τρόπος καταπολέμησης αυτών των επιθετικών εθνικισμών είναι να διασφαλίσουμε από κοινού την οικονομική και κοινωνική ευημερία. Το ευρώ θα συμβάλλει σε αυτό εάν έχουμε την πολιτική βούληση.
<P>
Ως πολίτης μικρής χώρας, είμαι πεπεισμένος ότι το ευρώ θα μας επιτρέψει να συμμετάσχουμε σε μια ισχυρότερη κοινή νομισματική κυριαρχία από ότι αν μέναμε ο καθένας στη γωνιά του. Για το λόγο αυτό πρέπει να απευθύνουμε έκκληση στα κράτη που δυσφορούν, να ενωθούν μαζί μας στην νομισματική Ευρώπη. Απέχοντας από αυτήν, αποδυναμώνονται και μας αποδυναμώνουν. Βρετανοί, Σουηδοί, Δανοί, Έλληνες φίλοι, ενωθείτε μαζί μας γρήγορα. Είναι καλό για εσάς, είναι καλό για εμάς, είναι καλό για όλους!
<P>
(Χειροκροτήματα)

<SPEAKER ID=55 NAME="Malone">
Κύριε Πρόεδρε, οι Ιρλανδοί σοσιαλιστές είναι επίσης πολύ ευχαριστημένοι που φτάσαμε σε αυτό το σημείο. Όπως έχουν πει άλλοι ομιλητές, αυτή είναι ίσως η πιο ιστορική στιγμή στην Ευρώπη τα τελευταία 40 χρόνια. Πιστεύω ότι το ευρώ θα σημειώσει επιτυχία. Ωστόσο, στα πλαίσια της παρέμβασής μου θα ήθελα να επιστήσω την προσοχή σε ένα σημείο με το οποίο πιστεύω ότι δεν έχουμε ασχοληθεί όσο θα έπρεπε. Αναφέρομαι στο άρθρο 109m της Συνθήκης του Μάαστριχτ που ορίζει ότι η διαχείριση των συναλλαγματικών ισοτιμιών θα πρέπει να εξυπηρετεί το κοινό συμφέρον. Κατά τη γνώμη μου, η Επιτροπή και το Συμβούλιο δεν έχουν ασχοληθεί επαρκώς με αυτό το ζήτημα.
<P>
Όλα τα κράτη μέλη φέρουν ένα μερίδιο ευθύνης, ειδικότερα όμως εκείνα που έχουν αποφασίσει να μη συμμετάσχουν στην ΟΝΕ από την αρχή. Προφανώς, αναφέρομαι στο Ηνωμένο βασίλειο, τη Σουηδία και τη Δανία. Πρέπει να ρυθμίσουν τα νομίσματά τους βάσει του κοινού συμφέροντος. Αυτό απασχολεί ιδιαίτερα τη χώρα μου, την Ιρλανδία, και τη Φινλανδία. Θα ήθελα να ελπίζω ότι δεν θα επιτραπεί να γίνουν στη Βρετανία ξαφνικές υποτιμήσεις της στερλίνας. Ίσως να μπορούσε να μας διαβεβαιώσει για αυτό ο Προεδρεύων.

<SPEAKER ID=56 LANGUAGE="EN" NAME="David">
Κύριε Πρόεδρε, εκ μέρους της αντιπροσωπείας του Βρετανικού Εργατικού Κόμματος, χαιρετίζω ένθερμα αυτή την ιστορική απόφαση. Η Ευρώπη έχει διανύσει μία πορεία 40 χρόνων, αλλά η σημερινή απόφαση είναι αναμφίβολα μία από τις πιο αξιόλογες που έχουν ληφθεί ποτέ. Η Ευρώπη βρίσκεται στη διαδικασία έναρξης μίας νέας φάσης ανάπτυξης. Σήμερα παρατηρούμε τη δημιουργία μίας Ευρώπης όπου υπάρχει στενότερη συνεργασία από ό, τι ποτέ άλλοτε, μίας Ευρώπης όπου επικρατεί πραγματική ειρήνη, σταθερότητα και μεγαλύτερη οικονομική ευημερία. Είμαι υπερήφανος για το γεγονός ότι αυτή η απόφαση ελήφθη κατά τη θητεία της βρετανικής Προεδρίας. Είμαι εξίσου υπερήφανος που η κυβέρνηση των Εργατικών είναι η πρώτη βρετανική κυβέρνηση που έχει δεσμευθεί ηθικά για συμμετοχή του Ηνωμένου Βασιλείου στο ενιαίο νόμισμα.
<P>
Είμαι σίγουρος ότι το ευρώ θα είναι ένα ισχυρό και επιτυχημένο νόμισμα και απόλυτα βέβαιος ότι θα επιτευχθεί ολοένα αυξανόμενη συνεργασία ανάμεσα στη βρετανική και την ευρωπαϊκή οικονομία, δημιουργώντας έτσι τις κατάλληλες συνθήκες για συμμετοχή της Βρετανίας σε αυτό το σημαντικό ευρωπαϊκό εγχείρημα. Σήμερα, επιτρέψτε μας να προχωρήσουμε μαζί, ενωμένοι ως προς την κοινή μας δέσμευση να φροντίσουμε ώστε το ευρώ να είναι προς όφελος όλων των λαών.
<P>
(Χειροκροτήματα)

<SPEAKER ID=57 NAME="Brown">
Κύριε Πρόεδρε, αποτελεί προνόμιό μου, όχι απλώς ως ενός εκ των 15 υπουργών Οικονομικών, αλλά ως πολίτη της Ευρώπης, το γεγονός ότι παρευρίσκομαι σήμερα σε αυτό το Κοινοβούλιο για να ακούσω σχεδόν 50 παρεμβάσεις υπέρ των συστάσεων των υπουργών Οικονομικών. Επιθυμώ κατ' αρχήν να αναγνωρίσω την ευγλωττία, το πάθος, τη δέσμευση και το ιστορικό αίσθημα που διέκριναν τους ομιλητές σήμερα το πρωί. Θέλω να σας διαβεβαιώσω ότι τα δικαιώματα και οι ευθύνες του Κοινοβουλίου δεν θα αναγνωρίζονται μόνο σήμερα αλλά και σε όλες τις μελλοντικές μας ενέργειες.
<P>
(Χειροκροτήματα) Θέλω και εγώ, όπως και τόσοι άλλοι που έχουν ευχαριστήσει την Επιτροπή και το Ευρωπαϊκό Νομισματικό Ίδρυμα, να ευχαριστήσω τα μέλη του Κοινοβουλίου για τον ταχύ και μεθοδικό τρόπο με τον οποίο φτάσαμε στο σημείο να λάβουμε σήμερα αυτή την ιστορική απόφαση. Επιθυμώ επίσης να ευχαριστήσω όλους εκείνους που εδώ και 50 χρόνια, καθώς η τελωνειακή ένωση μετατράπηκε σε κοινή αγορά, καθώς η κοινή αγορά έγινε ενιαία αγορά και τώρα καθώς η ενιαία αγορά γίνεται αγορά ενιαίου νομίσματος, έχουν συμβάλει με τη διορατικότητά τους σε ένα επίτευγμα που αναγνωρίζεται σε όλο τον κόσμο.
<P>
(Χειροκροτήματα) Ως απάντηση σε όσα έχουν αναφερθεί σε αυτή τη συζήτηση, μπορώ να πω στο Κοινοβούλιο ότι όχι μόνο ήταν ομόφωνη η απόφαση των υπουργών οικονομικών που συστήνουμε σήμερα, αλλά ότι έχουμε εκπληρώσει και θα συνεχίσουμε να εκπληρώνουμε πνευματικά και κατά γράμμα τις υποχρεώσεις που απορρέουν από τη Συνθήκη. Μπορώ επίσης να δηλώσω ότι κατά τη δημιουργία του συστήματος του Ευρώ, ο συντονιστικός ρόλος του Συμβολίου Ecofin - των υπουργών Οικονομικών των 15 κρατών μελών - δεν έχει απλώς αναγνωριστεί αλλά ενισχύεται με τον τρόπο που θα επιβλέπουμε και θα παρακολουθούμε την οικονομική πολιτική στους κόλπους της Κοινότητας.
<P>
Ερωτήθηκα για την Ευρωπαϊκή Κεντρική Τράπεζα. Μπορώ να αναφέρω στο Κοινοβούλιο ότι παρατηρείται πρόοδος και πιστεύω ότι θα είμαστε σύντομα σε θέση να σας αναφέρουμε την πρόοδο που έχει επιτευχθεί. Επιτρέψτε μου επίσης να πω, όπως έχει κάνει σχεδόν κάθε ομιλητής, ότι οι αποφάσεις που συστήνουμε σήμερα δεν σημαίνουν απλά την κατάληξη μίας πορείας διαπραγματεύσεων και συμφωνίας, αλλά και τη δημιουργία μίας νέας πρόκλησης για την ήπειρό μας. Θα συμφωνούσα σχεδόν με όλους όσους έχουν πει ότι η υιοθέτηση του ενιαίου νομίσματος εξυπηρετεί κάποιο σκοπό, την επίτευξη δηλαδή υψηλοτέρων επιπέδων ανάπτυξης, απασχόλησης και ευημερίας σε όλη την ήπειρο.
<P>
(Χειροκροτήματα) Για αυτόν ακριβώς το λόγο τα προγράμματα ενεργειών και οι νέες κατευθυντήριες γραμμές για την αναμόρφωση που σας παρουσιάζω σήμερα θεωρούνται εξαιρετικής σημασίας από τους υπουργούς οικονομικών. Επιτρέψτε μου να προσθέσω κάτι ακόμη. Οι αποφάσεις που παίρνουμε αποτελούν ένδειξη μίας Ευρώπης που δεν είναι απλά περισσότερο ενωμένη αλλά και διατεθειμένη να κοιτάξει προς τα έξω, να ενδιαφερθεί για το υπερεθνικό συμφέρον των λαών και να ανταποκριθεί γενναιόδωρα στις ανάγκες των φτωχών σε όλο τον κόσμο.
<P>
Τέλος, έχουμε συνείδηση των αμοιβαίων συμφερόντων μας και της κοινής μας μοίρας. Είμαστε από κοινού αποφασισμένοι να προωθήσουμε τους κοινούς μας στόχους μέσω της πειθαρχίας και της αναμόρφωσης. Υποστηρίζουμε ακλόνητα την ανάπτυξη και απασχόλησηπροκειμένου να επιτευχθεί παγκόσμια ευημερία. Δίνουμε ιδιαίτερη σημασία στις ανάγκες των ανέργων και όσων έχουν κοινωνικά αποκλειστεί. Βάσει αυτών επιτρέψτε μας να προχωρήσουμε μαζί, αποφασιστικά και με αυτοπεποίθηση στο μέλλον. Επιτρέψτε μας σήμερα, με την ίδια διορατικότητα που επέδειξαν κατά τα περασμένα 50 χρόνια εκείνοι που ίδρυσαν την Ευρωπαϊκή Ένωση, να προσεγγίσουμε τις μεγάλες προκλήσεις στις οποίες συνεργαζόμενοι θα ανταποκριθούμε με επιτυχία.
<P>
(Ζωηρά και παρατεταμένα χειροκροτήματα)
<SPEAKER ID=58 NAME="Πρόεδρος">
Η συζήτηση έληξε.
<P>
Προτού προχωρήσουμε στην ψηφοφορία, θα επιθυμούσα να ευχαριστήσω όλους τους υπαλλήλους του Κοινοβουλίου μας και άλλων κοινοτικών θεσμικών οργάνων, που με την εργασία τους κατά τη διάρκεια αυτών των αργιών, μας έδωσαν τη δυνατότητα να εγκρίνουμε με τον ενδεδειγμένο τρόπο την παρούσα απόφαση.
<P>
(Χειροκροτήματα) Η ψηφοφορία μας επί της συστάσεως του Συμβουλίου σχετικά με τα κράτη μέλη που πληρούν τις αναγκαίες προϋποθέσεις για τη θέσπιση ενιαίου νομίσματος δυνάμει του άρθρου 109-Ι, παράγραφοι 2 και 4 της Συνθήκης ΕΚ (7884/98 - C4-0250/98-98/0812(CNS)) και επί της πρότασης γνωμοδότησης της Επιτροπής Οικονομικής, Νομισματικής και Βιομηχανικής Πολιτικής, σύμφωνα με το άρθρο 79α του Κανονισμού του Ευρωπαϊκού Κοινοβουλίου, στηρίζεται στις ακόλουθες βάσεις:
<P>
τη σύσταση του Συμβουλίου της 1ης Μαΐου 1998, αποτελούμενου από τους υπουργούς που είναι αρμόδιοι για την Οικονομία και τα Οικονομικά, όσον αφορά τα κράτη μέλη που πληρούν τις αναγκαίες προϋποθέσεις για τη θέσπιση ενιαίου νομίσματος·-τη διαβούλευση από το Συμβούλιο, αποτελούμενου από τους αρχηγούς κρατών και κυβερνήσεων, σύμφωνα με το άρθρο 109-Ι, παράγραφοι 2 και 4, της Συνθήκης της Ευρωπαϊκής Κοινότητας·-το άρθρο 79α του Κανονισμού μας·-και την πρόταση που υπεβλήθη προφορικώς από την Επιτροπή Οικονομικής, Νομισματικής και Βιομηχανικής Πολιτικής.Το λόγο έχει ο κ. Gollnisch επί θέματος διαδικασίας.

<SPEAKER ID=59 LANGUAGE="FR" NAME="Gollnisch">
Κύριε Πρόεδρε, θα είμαι πολύ σύντομος. Ακούσαμε το πολύ συγκινητικό κάλεσμα του κ. Προέδρου του Συμβουλίου, ο οποίος νομίζω ότι είναι Βρετανός υπουργός, και ακούγοντας τον ιδιαιτέρα συγκινητικό λόγο του, μόνο έκπληξη μας προκαλεί το γεγονός ότι η κυβέρνηση...

<SPEAKER ID=60 NAME="Πρόεδρος">
Κύριε Gollnisch, δεν είναι αίτηση επί της διαδικασίας. Λυπάμαι, αλλά συνεχίζετε τη συζήτηση που έχει ήδη λήξει.
<P>
(Χειροκροτήματα) Προχωράμε τώρα στην ψηφοφορία.
<P>
(Το Σώμα εγκρίνει τη σύσταση και με τον τρόπο αυτό εκφράζει σύμφωνη γνώμη για το κείμενο)
<P>
(Το Σώμα χαιρετίζει το αποτέλεσμα της ψηφοφορίας με ζωηρά και παρατεταμένα χειροκροτήματα)
<SPEAKER ID=61 NAME="Πρόεδρος">
Θα διαβιβάσω τη σύμφωνη γνώμη του Κοινοβουλίου στο Συμβούλιο, που συνεδρίασε σε επίπεδο αρχηγών κρατών και κυβερνήσεων, καθώς και στην Επιτροπή.
<P>
(Στη συνέχεια, παρουσία του κ. Brown, ασκούντος την Προεδρία του Συμβουλίου, του κ. Santer, Προέδρου της Επιτροπής, του κ. von Wogau, Προέδρου της Επιτροπής Οικονομικής, Νομισματικής και Βιομηχανικής Πολιτικής και εισηγητού, καθώς και της κ. Randzio-Plath, Προέδρου της Υποεπιτροπής Νομισματικών Θεμάτων, ο κ. Πρόεδρος προβαίνει στην υπογραφή της επιστολής διαβιβάσεως της σύμφωνης γνώμης)

<SPEAKER ID=62 LANGUAGE="IT" NAME="Garosci">
Κυρία Πρόεδρε, αξιότιμοι συνάδελφοι, καταφέραμε σήμερα να οδηγήσουμε στο λιμάνι το πλοίο που περιείχε όλα τα προϊόντα που ήταν απαραίτητα για την υλοποίηση του ενιαίου ευρωπαϊκού νομίσματος: εμπιστοσύνη, μεγαλύτερη σταθερότητα, κοινή δέσμευση και συλλογική λογική που υπερισχύει της ατομικής. Όπως σε όλα τα πλοία που έχουν κάνει ένα μακρύ ταξίδι, έτσι και εδώ έχει εισχωρήσει και μεταφερθεί και κάποιο μικρόβιο ασθένειας, όπως η αβεβαιότητα και ο σκεπτικισμός, αλλά το οποίο καταπολεμούμε αυτήν την στιγμή με το σπουδαίο αυτό φάρμακο που είναι η ελπίδα. Για πρώτη φορά από την εποχή της Ρωμαϊκής Αυτοκρατορίας οι Ευρωπαίοι θα χρησιμοποιήσουν το ίδιο νόμισμα από την Ιρλανδία μέχρι την Μεσόγειο. Ο έπαινος για όλα αυτά, αν και είναι ακόμα πολλά που πρέπει να γίνουν, δεν ανήκει μόνο σε μας ή σε μια συγκυριακή πολιτική κάποιας κυβέρνησης ενός κράτους μέλους, αλλά και στις θυσίες των εργαζομένων και των οικονομικών επαγγελματικών κλάδων, καθώς και όλων των πολιτών.
<P>
Η Ομάδα μας υποστηρίζει αυτή την δέσμευση ψηφίζοντας υπέρ, εκτός από κάποιον βουλευτή ο οποίος, ενεργώντας ατομικά, διαφοροποίησε την ψήφο του. Εμείς είδαμε στο σημερινό έγγραφο ακριβώς την σύνθεση του έργου που επιτελέστηκε όλα αυτά τα χρόνια από το Κοινοβούλιο και από όλα τα ευρωπαϊκά θεσμικά όργανα. Έπειτα από το ευρώ, πρέπει τώρα να δημιουργήσουμε την Ευρώπη. Πρέπει να κάνουμε ό, τι είναι δυνατόν για να αντιμετωπίσουμε τα μεγάλα προβλήματα της Κοινότητας: ανεργία, αδικία, βία, διαφύλαξη του περιβάλλοντος, προαγωγή του πολιτισμού και των προσωπικών ελευθεριών. Πρέπει να δώσουμε σε όλους τους πολίτες να καταλάβουν ότι η Ευρώπη σήμερα είναι το ενιαίο νόμισμα, αλλά από αύριο θα είναι πολιτική ένωση, και αυτό χάρη στο νόμισμα.
<P>
Σήμερα υλοποιήσαμε το ενιαίο νόμισμα: αυτό σημαίνει πολλά, πάρα πολλά, αλλά δεν είναι το παν. Μεγάλα και επείγοντα πράγματα περιμένουν τώρα από εμάς οι Ευρωπαίοι πολίτες. Μας ζητούν να αγωνιστούμε για να επιτύχουμε και στον κοινωνικό τομέα αυτές τις νίκες που πετυχαίνουμε σήμερα στον οικονομικό, έτσι ώστε να βοηθήσουμε να επιλυθούν τα μεγάλα καθημερινά προβλήματα. Αλλά εν τω μεταξύ μπορούμε σήμερα με ηρεμία να επαναλαμβάνουμε ότι είχε πει ο Γκάντι: "Ένα βήμα τη φορά μού είναι αρκετό».

<SPEAKER ID=63 LANGUAGE="FI" NAME="Hautala">
Αξιότιμε κύριε Πρόεδρε, η μεγάλη πλειοψηφία της Ομάδας των Πρασίνων έχει φηφίσει υπέρ του να ενταχθούν οι έντεκα χώρες στη ζώνη του ευρώ στην αρχή του επομένου έτους. Στην ουσία, μια ευρεία βάση της ζώνης του ευρώ είναι σημαντική, επειδή η εν λόγω ζώνη δεν πρέπει να διαιρέσει την Ευρωπαϊκή Ένωση.
<P>
Η μεγαλύτερη πρόκληση σε παγκόσμιο επίπεδο είναι η επίτευξη σταθερότητας, εφόσον τα κεφάλαια διακινούνται ελεύθερα και σε παγκόσμια κλίμακα. Το ευρώ επιβάλλεται να χρησιμοποιηθεί σε συνεργασία με άλλα μεγάλα νομίσματα, προκειμένου να επιτευχθεί μια διεθνής σταθερότητα, αλλα ταυτόχρονα είναι σημαντικό να ενισχυθεί η δημοκρατία στην Ευρωπαϊκή Ένωση. Προκειμένου να μην αυξηθεί ακόμη περισσότερο το χάσμα μεταξύ των πολιτών και των κυβερνώντων, θα πρέπει οι πολίτες να μπορέσουν να επηρεάζουν αισθητά τις αποφάσεις της Ένωσης, σε μεγαλύτερο βαθμό απ' ότι γίνεται σήμερα.
<P>
Όμως, αυτές οι πολιτικές δυνατότητες δεν πρέπει να μας εμποδίζουν να αντιληφθούμε πως οι οικονομικές επιπτώσεις του ευρώ είναι σε μεγάλο βαθμό απρόβλεπτες. Η συνειδητοποίηση της επικινδυνότητας και η κοινή υπευθυνότητα είναι αναγκαίες. Ακόμα και σήμερα, οι διάφορες εθνικές οικονομίες διαφέρουν σε μεγάλο βαθμό μεταξύ τους και η οικονομική τους ανάπτυξη γίνεται με ασύμμετρο τρόπο. Αυτοί οι κλονισμοί και οι κρίσεις που ενδεχομένως αντιμετωπίζουν κάποια κράτη μέλη, θα πρέπει να εξισορροπηθούν στο μέλλον με ενέργειες και στο επίπεδο της Ένωσης. Η διαδικασία εξυγίανσης των δημοσίων οικονομικών δεν πρέπει πλέον να επιταχύνεται με μεγαλύτερους ρυθμούς, επειδή αυτή θα δυσχεραίνει σε μεγάλο βαθμό την κοινωνική ειρήνη και τον τομέα της απασχόλησης.
<P>
Η νομισματική πολιτική επιβάλλεται να ασκηθεί κατά τρόπο ανοιχτό και αιτιολογημένο. Η μεγάλη αποστολή του Ευρωπαϊκού Κοινοβουλίου έγκειται στο να ασκήσει πιέσεις ώστε η Ευρωπαϊκή Κεντρική Τράπεζα να αιτιολογεί ανοιχτά τις αποφάσεις της και στο να τις αιτιολογεί εν γένει. Το ευρώ πρέπει να χρησιμοποιηθεί για την οικοδόμηση μιας κοινωνικής Ευρώπης, και επιβάλλεται η Ένωση να αποστασιοποιηθεί από τέτοιες νεοφιλελεύθερες τάσεις, οι οποίες θα δυσχεραίνουν το έργο της οικοδόμησης της κοινωνικής Ευρώπης.

<SPEAKER ID=64 LANGUAGE="DA" NAME="Bonde">
Κυρία Πρόεδρε, αυτή τη στιγμή νιώθω σαν εκείνους που στέκονταν στην προκυμαία και έγνεφαν αντίο στο εξαίσιο υπερωκεάνιο Τιτανικό, το οποίο, εγγυημένα, δεν μπορούσε να βουλιάξει. Ελπίζω να μην τσακωθούν τόσο πολύ στη γέφυρα του πλοίου ώστε να το βουλιάξουν. Αλλά αν τύχει και βουλιάξει, τότε καλύτερα να συμβεί τώρα που οι επιβάτες μπορούν ακόμη να κολυμπήσουν ώς τη στεριά και να χρησιμοποιήσουν τα εθνικά νομίσματα για σωσίβιο. Το πραγματικά ριψοκίνδυνο ταξίδι ξεκινά το έτος 2002, όταν τα σωσίβια θα έχουν πεταχτεί στη θάλασσα. Και τότε μπορούν να συμβούν επικίνδυνες ανταρσίες, με τσακωμούς και πράγματα ακόμη χειρότερα, όπως μεταξύ της Γαλλίας και της Γερμανίας για παράδειγμα. Το ευρώ είναι ένα παρακινδυνευμένο πείραμα που ίσως καταλήξει στη μετατροπή της απαραίτητης διεθνούς συνεργασίας σε μίσος, και η Ομάδα μου σήμερα ψηφίζει όχι.
<P>
Θα ήθελα πάντως να συγχαρώ τις 11 χώρες του ευρώ για την ικανότητά τους να παραβλέπουν κάθε οικονομική θεωρία. Ποιο εγχειρίδιο γράφει ότι μια νομισματική ένωση λειτουργεί καλύτερα όταν η πολιτική περιορίζεται αποκλειστικά στα νομισματικά και συναλλαγματικά θέματα; Πού στο καλό γράφει ότι οι συναλλαγματικές ισοτιμίες πρέπει να είναι σταθερές, όταν η ανταγωνιστικότητα μειώνεται ή βελτιώνεται; Ελπίζω για το καλό των 11 χωρών το πείραμα να πετύχει. Έχει, βεβαίως, μεγαλύτερες πιθανότητες να πετύχει απ' ό, τι η κινεζική πολιτιστική επανάσταση, όταν και τότε παρέβησαν τους νόμους της οικονομίας. Η σύνεση όμως λέει ότι η ΟΝΕ με την παρούσα μορφή της είτε θα ναυαγήσει όταν βρεθεί αντιμέτωπη με τις δυνάμεις της αγοράς, είτε πρέπει να συνοδευθεί από μια πολιτική ένωση με μια κοινή κυβέρνηση που θα καθοδηγεί την εισοδηματική, τη δημοσιονομική και όλες τις άλλες οικονομικές πολιτικές με τη σωστή δοσολογία προς όφελος των λαών της Ευρώπης. Θυμηθείτε: Ένα κοινό νόμισμα δεν είναι σκοπός ζωής, αλλά το πολύ ένα μέσο ώστε να γίνουν οι άνθρωποι πιο ευτυχισμένοι. Όταν εγκρίθηκε η νομισματική ένωση είχαμε 12 εκατομμύρια ανέργους. Τώρα έχουμε πάνω από 18 εκατομμύρια ανθρώπους χωρίς δουλειά, οπότε αν αποκαλέσουμε τη νομισματική ένωση επιτυχία, τότε κάτι δεν πάει καλά με τα μέτρα και τα σταθμά μας.

<SPEAKER ID=65 LANGUAGE="NL" NAME="Van Bladel">
Κυρία Πρόεδρε, οι Ολλανδοί στην Ομάδα Ένωση για την Ευρώπη τάσσονται υπέρ του ευρώ, αλλά ψήφισαν κατά. Είμαστε υπέρ του ευρώ διότι η ιστορική αναγκαιότητά του μας φαίνεται σαφής. Ψηφίσαμε κατά του ευρώ, διότι βραχυπρόθεσμα δεν εκπληρώθηκαν όπως έπρεπε οι προϋποθέσεις για ένα σταθερό ευρώ· δεν προβλέπονται δεσμευτικές κυρώσεις για να τηρηθούν τα κριτήρια. Το καλύτερο θα ήταν να αναβληθεί το ευρώ. Στη χώρα μας θέλουμε να διεξαχθεί δημοψήφισμα, διότι αλλιώς οι πιο ηλικιωμένοι, εκείνοι που θεμελίωσαν την Ευρώπη, θα πέσουν θύμα της και απειλείται να εκλείψει η υποστήριξη του λαού για την περαιτέρω ενοποίηση της Ευρώπης. Για τις προσεχείς εκλογές στις Κάτω Χώρες, την Τετάρτη που μας έρχεται, κανένα από τα παραδοσιακά πολιτικά κόμματα δεν προέβαλε το ευρώ ως σημαντικό θέμα. Αυτό είναι πολύ κακός οιωνός για τη δημοκρατική Ευρώπη. Δεν θέλουμε να συμμετάσχουμε σε κάτι τέτοιο.

<SPEAKER ID=66 LANGUAGE="IT" NAME="Ripa di Meana">
Κυρία Πρόεδρε, η Συνθήκη του Αμστερνταμ άφησε τα ευρωπαϊκά θεσμικά όργανα στο προϊστορικό τους στάδιο, με πρώτο το Κοινοβούλιο που δεν έχει αποφασιστικές και οριστικές εξουσίες. Οι οπαδοί του νομισματικού ολοκληρωτισμού μάς λένε ότι το ενιαίο νόμισμα είναι η μόνη οδός για να προετοιμάσουμε την ευρωπαϊκή πολιτική ένωση. Αυτή η κατευθυντήρια ορθοδοξία καλλιεργεί την αφελή ελπίδα της διάλυσης, εκ των έσω, των εθνικών κρατών. Αλλά η Ιστορία μάς θυμίζει ότι ήταν πάντα οι πολιτικές οντότητες που καθόριζαν το νόμισμα, και όχι το αντίθετο. Σήμερα προβάλλεται ότι το νόμισμα δημιούργησε το ευρωπαϊκό κράτος και όχι ότι το ευρωπαϊκό κράτος δημιούργησε το νόμισμα.
<P>
Η Ευρωπαϊκή Ένωση πορεύεται με μια υπερεθνική Κεντρική Τράπεζα, ελλείψει μιας πολιτικής ένωσης, χωρίς κοινή φορολογία. Η μονεταριστική ολοκλήρωση έχει δείξει εδώ και καιρό τα όριά της: υψηλή ανεργία των νέων, καμία κοινή οικονομική πολιτική, κρίση του κοινωνικού κράτους παντού, στασιμότητα των πολιτικών για το περιβάλλον, νέες μορφές φτώχειας, περιθωριοποίηση των ασθενέστερων.
<P>
Λέγεται ότι το ενιαίο νόμισμα εντάσσσεται στην επιταγή για παγκοσμιοποίηση. Μήπως όμως ανταποκρίνεται περισσότερο στον στόχο να δημιουργηθεί ένα περιφερειακό μπλοκ που θα ανταγωνιστεί δυναμικά τις Ηνωμένες Πολιτείες και την Ιαπωνία;
<P>
Ανατράπηκε, με λίγα λόγια, η ευρωπαϊστική συνέχεια: αντί να απαλλαγούμε από την λογική των συνθηκών μεταξύ κρατών, για να κινηθούμε προς τη λογική της Ευρωπαϊκής Συντακτικής Συνέλευσης, επιλέγεται το ενιαίο νόμισμα, το οποίο πετιέται στο κενό. Είναι ένα τυχερό παιχνίδι που εμπεριέχει πολύ μεγάλους κινδύνους χωρίς να προσφέρει εγγυήσεις ή αντισταθμίσεις.
<P>
Επί χρόνια εργάστηκα για μια διαφορετική Ευρώπη και δεν μπορώ να δώσω την ψήφο μου σε κάτι που θεωρώ μια αυταρχική και παράλογη περιπέτεια.

<SPEAKER ID=67 LANGUAGE="IT" NAME="Farassino">
Κυρία Πρόεδρε, αξιότιμοι συνάδελφοι, η ψήφος μου είναι διαφορετική από αυτήν που παρουσίασε η Ομάδα μου διότι προσωπικά πιστεύω ότι κανένα από τα προβλήματα του ενιαίου νομίσματος δεν ανάγεται, στην τρέχουσα ιστορική φάση, σε ένα πραγματικό ζήτημα συνείδησης και συνεπώς, με την ιδιότητά μου ως ευρωβουλευτής ο οποίος είχε πάντα για λαβαρό του την Ευρώπη των λαών και την Ευρώπη των περιφερειών, δεν μπορώ παρά να αντιμετωπίσω θετικά την έλευση του ενιαίου νομίσματος, που είναι η πρώτη μεγάλη και αληθινή ένδειξη αδιαφορίας για την κυριαρχία των εθνικών κρατών που υποστηρίζουν τον συγκεντρωτισμό και αντιμετωπίζουν εχθρικά την κάθε αυτονομία.
<P>
Βλέπω έτσι να εκπληρώνεται μια δέσμευση που είχα αναλάβει επισήμως ενώπιον εκείνων των ψηφοφόρων του Πιεμόντε, της Κοιλάδας της Αόστα, της Λιγουρίας και της Λομβαρδίας που πιστεύουν αναμφισβήτητα στα δίκαια του πολιτικού και πολιτιστικού αυτονομισμού.
<P>
Τα ανέφερα όλα αυτά για να αιτιολογήσω την προσωπική θετική μου ψήφο, σε αντίθεση με την δήλωση του εκπροσώπου της Ομάδας μου.

<SPEAKER ID=68 LANGUAGE="EN" NAME="Macartney">
Κυρία Πρόεδρε, όπως η πλειοψηφία των συναδέλφων σε αυτό το Σώμα, θα ήθελα να συμμετάσχω κι εγώ στους πανηγυρισμούς για αυτή τη σημαντική ιστορική ημέρα. Η χαρά μου όμως συνοδεύεται από ένα αίσθημα λύπης επειδή η χώρα μου, η Σκοτία, δεν θα λάβει μέρος σε αυτή την ιστορική κίνηση προς την Ευρώπη. Ως Σκοτσέζος, θα ήθελα να καταγραφεί ότι, όπως πιστεύω, οι περισσότεροι στη Σκοτία θα είχαν υποστηρίξει μία κίνηση προς το ενιαίο ευρωπαϊκό νόμισμα αν τους είχε δοθεί μια τέτοια ευκαιρία με ένα δημοψήφισμα.
<P>
Μπορεί να ρωτήσετε γιατί δεν κάνει την κίνηση η Σκοτία; Ο κ. Bonde έκανε έναν παραλληλισμό με τον Τιτανικό. Είμαστε σαν μία σωσίβια λέμβος που είναι προσκολλημένη στον Τιτανικό. Δυστυχώς, η κυβέρνηση του Λονδίνου μάς οδηγεί σε εντελώς λανθασμένη κατεύθυνση, ενώ θεωρώ αρκετά ειρωνικό το γεγονός ότι ένα χρόνο μετά την ημέρα που ο κ. Brown και ο κ. Blair μπήκαν στην Downing Street, πανηγυρίζουν που απώλεσαν για μία ακόμη φορά την ευκαιρία να ενταχθούν στο σύστημα του ευρώ. Ωστόσο, πρόκειται για μία προσωρινή παρέκκλιση και προβλέπω με σιγουριά ότι πολύ σύντομα το Κοινοβούλιο της Σκοτίας θα ψηφίσει υπέρ της προσχώρησης στο σύστημα του ευρωπαϊκού νομίσματος και η Σκοτία, μαζί με την υπόλοιπη Ευρώπη, θα πορευθεί προς την κοινή μας μοίρα.

<SPEAKER ID=69 LANGUAGE="DE" NAME="Mann, Thomas">
Κυρία Πρόεδρε, ένα όραμα γίνεται σήμερα πραγματικότητα! Το ευρώ θα αποτελεί ένα νέο σύμβολο για την ενότητα της Ευρώπης. Δημιουργεί τις αναγκαίες προϋποθέσεις για περισσότερες επενδύσεις, σταθερή ανάπτυξη και σταθερές θέσεις εργασίας. Οι εργαζόμενοι, δηλαδή η μεγάλη πλειοψηφία του πληθυσμού, θα ωφεληθεί από το χαμηλό επίπεδο των ποσοστών του πληθωρισμού, από την περαιτέρω μείωση του δημόσιου χρέους, από τη μείωση τον μακροπρόθεσμων επιτοκίων και την εξάλειψη των διακυμάνσεων στις συναλλαγματικές ισοτιμίες. Η Ευρωπαϊκή Επιτροπή ανακοίνωσε πρώτα σε μας, στο Ευρωπαϊκό Κοινοβούλιο, τη σύστασή της για τα 11 κράτη μέλη που θα συμπεριληφθούν στη ζώνη του ευρώ. Προχθές, όπως και σήμερα, γνωμοδοτήσαμε πάνω στο θέμα αυτό. Σήμερα επιθυμώ να ευχαριστήσω, εδώ και τώρα, τον Γερμανό καγκελάριο, Helmut Kohl, για την εμμονή του και για την ικανότητά του να μας δείξει ήδη από πολύ νωρίς, σε πολιτικό επίπεδο, τον δρόμο για το ευρώ. Διατήρησε την αντοχή του, δίχως ποτέ να ταλαντευτεί από δισταγμούς ή ανεδαφικές κριτικές που πολλοί είχαν εκφράσει στο διάστημα αυτό. Αυτή η στάση αποτελεί τη βάση, ώστε να έχουμε δικαιολογημένα εμπιστοσύνη στο ευρώ και σε ένα σταθερό μέλλον της Ευρώπης.

<SPEAKER ID=70 LANGUAGE="FR" NAME="Nordmann">
Κυρία Πρόεδρε, σας ευχαριστώ που επιτρέψατε σε μια φιλελεύθερη φωνή να τονίσει την ιστορική σημασία της ψηφοφορίας και αυτής της ένταξης στο ευρώ που, χάρη στην επιλογή ενός σταθερού νομίσματος, αντιπροσωπεύει μια επιλογή κοινωνίας και ένα είδος μεγαλειώδους αντίο στον 20ό αιώνα, στο τέλος αυτής της μεγάλης και ολέθριας παρένθεσης που άνοιξε ο Δεύτερος Παγκόσμιος Πόλεμος, κατά τη διάρκεια του οποίου νομισματικές διακυμάνσεις και απώλειες σημείων αναφοράς προχώρησαν παράλληλα και απέβησαν εις βάρος μιας συνοχής που βασίζεται στην εμπιστοσύνη στο κοινωνικό συμβόλαιο το οποίο απηχεί το νόμισμα.
<P>
Επίσης, είναι μια επιλογή ισχύος, με την ικανότητα παρέμβασης στις παγκόσμιες υποθέσεις, ικανότητα την οποία οι παγκόσμιοι πόλεμοι είχαν διαβρώσει, και η οποία αντιστοιχεί στην επιλογή την οποία ο Στρατηγός Ντε Γκώλ ήθελε να κάνει με την επιστροφή του κανόνα του χρυσού. Βεβαίως, πρόκειται για ένα διαφορετικό μέσο. Αντί για έναν υλικό κανόνα, θα έχουμε ένα συμβατικό σύνολο, καθορισμένο από τους κανόνες διαχείρισης, όμως ο σκοπός είναι ο ίδιος: να αφαιρέσουμε αυθαίρετα από έναν προνομιούχο παράγοντα το μονοπώλιο μιας ουσιαστικής λειτουργίας για το γενικό συμφέρον.
<P>
Ας χαιρετίσουμε λοιπόν, κυρία Πρόεδρε, όπως της αξίζει, αυτή την κοινή, παράδοξη νίκη που συντελείται μετά το θάνατο του στρατηγού Ντε Γκώλ και του Raymond Poincarι.

<SPEAKER ID=71 LANGUAGE="FR" NAME="Fabre-Aubrespy">
Κυρία Πρόεδρε, κατ' εξαίρεση, σεβόμενος το πρόσωπό σας και τους συναδέλφους μου, καθώς και τους υπαλλήλους που βρίσκονται εδώ και περιμένουν, σήμερα που τους ζήτησαν πολλά, θα σας ζητήσω την άδεια να αιτιολογήσω την ψήφο μου γραπτώς.

<SPEAKER ID=72 LANGUAGE="SV" NAME="Sjφstedt">
Κυρία Πρόεδρε, ως Σουηδός αισθάνομαι ανακούφιση που παραμένω στην προβλήτα όταν ο Τιτανικός, όπως ανέφερε ο κ. Βonde, αποπλέει. Ως Ευρωπαίος όμως εκφράζω την λύπη μου που εργάτες, γυναίκες και κοινωνικά αποκλεισμένοι από έντεκα χώρες εξαναγκάζονται να ακολουθήσουν ως επιβάτες τρίτης θέσης σ' αυτό το ριψοκίνδυνο ταξίδι.
<P>
Όταν τώρα το πλοίο της ΟΝΕ αποπλέει, το πηδάλιο είναι κλειδωμένο· ο καπετάνιος δεν επιτρέπεται να δεχθεί συμβουλές, ούτε από το πλήρωμα ούτε από τους επιβάτες. Η ΟΝΕ μάς κλειδώνει σε έναν δογματικό μονεταρισμό, μία διά νόμου καθορισμένη δεξιά πολιτική. Το τίμημα αυτής της πολιτικής πληρώνεται ήδη τώρα από τους άνεργους και τις διευρυνόμενες ταξικές διαφορές.
<P>
Η ΟΝΕ είναι οικονομικά παρακινδυνευμένη, δημοκρατικά ανεπαρκής και υλοποιείται από πολιτικά κίνητρα: το όνειρο ενός ευρωπαϊκού υπερκράτους, ένα όνειρο που δεν το συμμερίζονται μεγάλα τμήματα του πληθυσμού της Ένωσης.

<SPEAKER ID=73 LANGUAGE="SV" NAME="Eriksson">
Κυρία Πρόεδρε, μετά από όλα τα μεγάλα λόγια και τις υποσχέσεις για την υπεροχή της ΟΝΕ που ειπώθηκαν σήμερα εδώ, λαμβάνω τώρα τον λόγο εγώ για να εκφράσω τις απόψεις των πολλών εκατομμυρίων πολιτών που δεν έχουν καν ρωτηθεί, και ούτε πρόκειται να ερωτηθούν, από τους εκπροσώπους είτε της πολιτικής είτε των μέσων ενημέρωσης.
<P>
Εκ μέρους εμού της ιδίας, του κόμματός μου και των ψηφοφόρων μας ψήφισα σήμερα όχι, έστω και αν η Σουηδία επέλεξε να μείνει συγκεκριμένα τώρα εκτός ΟΝΕ. Πιστεύω ότι ψήφισα έτσι στο όνομα πολλών εκατομμυρίων γυναικών, ανέργων και φτωχών στην Ευρώπη που πιέστηκαν έντονα από την σήμερα ασκούμενη οικονομική πολιτική, την πολιτική η οποία τώρα καθορίζεται ως η μόνη για την Ευρώπη: τον νεοφιλελευθερισμό. Εκφράζω την λύπη μου γι' αυτό το ιστορικό συμβάν.

<SPEAKER ID=74 LANGUAGE="IT" NAME="Fassa">
Κυρία Πρόεδρε, δηλώνοντας την θετική μου ψήφο στην σύσταση του Συμβουλίου δεν μπορώ να μην αναφέρω τρεις λόγους: πιστεύω, πρώτον, ότι το ενιαίο νόμισμα αντιπροσωπεύει το πρώτο σημαντικό θετικό βήμα προς την δημιουργία μιας γνήσιας ευρωπαϊκής κυριαρχίας, πέρα από αυτήν που κάποτε εκφραζόταν μόνο από τα κράτη· δεύτερον, πιστεύω ότι η Ευρώπη του ευρώ αποτελεί ένα απαραίτητο όργανο για την οικοδόμηση της ομοσπονδιακής Ευρώπης - της Ευρώπης που επιθυμούσε εξάλλου και ο Altiero Spinelli - που είναι ανοιχτή και στην ενεργή συμβολή των λαών και των περιφερειών· τρίτον, το ενιαίο νόμισμα αντιπροσωπεύει την πιο σημαντική απάντηση ενάντια σε όλες τις προσπάθειες που γίνονται ήδη σήμερα, και στην χώρα μου, για να καταστραφεί η Ευρώπη. Η αναβίωση των κρατικισμών και των εθνικισμών δεν θα χάσει, πράγματι, καμία ευκαιρία για να επωφεληθεί από την οποιαδήποτε δυσκολία, ειδικά οικονομική, που θα εκδηλωνόταν μέσα στο ευρωπαϊκό οικοδόμημα. Ας βάλουμε λοιπόν στην άκρη κάθε νεοκρατικιστικό εγωισμό, όχι μόνο για ένα νέο νόμισμα αλλά και για μια νέα πολιτική, και κυρίως για μια νέα ευρωπαϊκή κοινωνία.

<SPEAKER ID=75 LANGUAGE="FI" NAME="Ojala">
Αξιότιμε κύριε Πρόεδρε, ψήφισα "ναι» στην ψηφοφορία που μόλις περατώθηκε. Είναι όμως σημαντικό να μην προστεθούν πλέον νέοι οικονομικοί όροι στο Σύμφωνο Ανάπτυξης και Σταθερότητας που σχετίζεται με την ΟΝΕ, αλλά, αντιθέτως, θα πρέπει να διαμορφωθούν τα οικονομικά περιθώρια στάσης προκειμένου να βελτιωθεί η κατάσταση στον τομέα της απασχόλησης και να οικοδομηθεί μια κοινωνική Ευρώπη. Οι στόχοι που αφορούν την απασχόληση, στους οποίους δεσμεύτηκαν τα κράτη μέλη στη Διάσκεψη του Λουξεμβούργου, επιβάλλεται να γίνουν κριτήρια εξίσου ισχυρά με τα κρίτηρια της ΟΝΕ. Εάν θέλουμε η ΟΝΕ να γίνει αποδεκτή από τους πολίτες της Ευρώπης, απαιτείται να μειωθεί η τεράστια ανεργία. Το εγχείρημα της ΟΝΕ πρέπει να προάγει την ευημερία των πολιτών και να αντιμετωπίσει το πρόβλημα της απασχόλησης. Η εξέλιξη της εσωτερικής αγοράς δεν θα πρέπει να αφεθεί στο έλεος της ελεύθερης αγοράς. Είναι σημαντικό η ευημερία και η απασχόληση να κατανεμηθούν με δίκαιο τρόπο ανάμεσα στους πολίτες.

<SPEAKER ID=76 LANGUAGE="FR" NAME="Seillier">
Κυρία Πρόεδρε, η κόλαση σφίζει από καλές προθέσεις. Δεν υπάρχει θέμα αμφισβήτησης των προθέσεων των συναδέλφων μας σήμερα, όμως παρά την κομμουνιστική εμπειρία, με λύπη διαπιστώνω ότι ο μαρξισμός θριαμβεύει στην Ευρώπη. Δεν πιστεύω, δεν αποδέχομαι, ότι η υποδομή νομισματικής, οικονομικής φύσης είναι αποφασιστικής σημασίας για αυτό που ο Μάρξ ονόμαζε πολιτικό εποικοδόμημα και άλλα τινά. Επίσης, σήμερα γινόμαστε μάρτυρες ενός ημίμετρου και όχι μιας πραγματικής αναζήτησης λύσεων για την καταστροφική κατάσταση σε όλα τα επίπεδα που υφίστανται οι διάφορες χώρες της Ευρώπης.
<P>
Διότι, τι νόημα έχει μια νομισματική σταθερότητα όταν η κοινωνική σταθερότητα δεν υπάρχει, όταν παρατηρούμε μια πραγματική αποσύνθεση των κοινωνιών μας; Επίσης, απευθύνω έκκληση, αποκαθιστώντας την επαφή με τη σημαντικότατη πνευματική και ανθρωπιστική κληρονομιά της Ευρώπης, για μια εκ βάθρων αναθεώρηση της οικονομικής επιστήμης, η οποία δεν είναι μια επιστήμη σαν τις άλλες αλλά μια ανθρωπιστική επιστήμη. Σήμερα, παρατηρήσαμε μια ήττα της σκέψης, της οικονομικής σκέψης, της πολιτικής σκέψης.

<SPEAKER ID=77 NAME="Εφραιμίδης">
Κυρία Πρόεδρε, οι δύο ευρωβουλευτές του Κομμουνιστικού Κόμματος της Ελλάδας καταψηφίσαμε γιατί πιστεύουμε βάσιμα, και από όσα ακούσαμε ακόμα εδώ ότι το Ευρώ, η Οικονομική και Νομισματική 'Ενωση, απλώς θα βαθύνει, θα οξύνει την εκμετάλλευση των εργαζομένων στην Ευρώπη, έξω από αυτήν, σε βάρος και ορισμένων περιφερειών της Ευρώπης. Δεν πρόκειται να μειώσει ούτε κατά ένα τα 25 εκατομμύρια άνεργους, ούτε τα 50 εκατομμύρια πεινασμένους. Γιατί εάν αυτοί υπάρχουν τόσο χρόνια, δεν είναι γιατί έλειπε το Ευρώ ή η Οικονομική και Νομισματική 'Ενωση. Είναι άλλα τα αίτια και αυτά θα υπάρχουν και θα επιδεινωθούν με αυτό το εργαλείο της Οικονομικής και Νομισματικής 'Ενωσης και το Ευρώ.
<P>
Δεύτερον, κυρία Πρόεδρε, καταψηφίσαμε, γιατί υπάρχει διπλή αντιδημοκρατική πρόκληση. Λέτε όλοι ότι αφορά αυτό που ψηφίσατε το παρόν, το μέλλον της Ευρώπης και των λαών της Ευρώπης. Και όμως αυτό έγινε ερήμην τους, δεν έχουν πει την γνώμη τους. Αποφύγατε, σαν ο διάβολος το λιβάνι, να πάτε σε δημοψήφισμα για να πουν οι λαοί την γνώμη τους. Και επειδή, κυρία Πρόεδρε, πολύς λόγος έγινε περί ιστορίας και ιστορικών βημάτων, να μου επιτρέψετε, για αυτό το αποτέλεσμα που είχατε, να μεταχειρισθώ αυτό που έμεινε στην ιστορία, του Cambronne. Αυτή είναι η νίκη σας. Και για αυτήν την νίκη εσείς, οι νικητές αυτής της ψηφοφορίας, όταν θα βρεθείτε μπροστά στην θύελλα των λαοκών εξεγέρσεων, θα λέτε: »ουαί τοις νικηταίς».

<SPEAKER ID=78 LANGUAGE="IT" NAME="Dell'Alba">
Κυρία Πρόεδρε, αυτήν την ιστορική στιγμή, και λόγω της προσχώρησης της χώρας μου στο ενιαίο νόμισμα, δεν μπορώ να αφήσω να περάσει η μέρα χωρίς να προειδοποιήσω και να θυμίσω ότι στην Ιταλία υπάρχει και παραμένει αυτό που εμείς ονομάζουμε ιταλική "πανώλη». Ο Γραμματέας του Δημοκρατικού Κόμματος της Αριστεράς, Massimo D'Alema, είπε πριν λίγες μέρες: "Στην Ιταλία δεν υπάρχει ελευθερία του Τύπου». Και όμως, το κόμμα του, κυρία Πρόεδρε, κυρίως το κόμμα του, καταπνίγει την ελευθερία πληροφόρησης στην Ιταλία, καταπνίγει την δυνατότητα που έχει για παράδειγμα ένας ραδιοφωνικός σταθμός, όπως το Radio Radicale, να μπορεί να συνεχίζει να εκτελεί το συνταγματικό του καθήκον, που είναι να εξασφαλίζει τις απευθείας μεταδόσεις από το κοινοβούλιο, απευθείας μεταδόσεις του δημοκρατικού βίου της χώρας μας: μιας χώρας που εισέρχεται, μάλιστα, στο ευρώ, αλλά στην οποία ο Marco Pannella, ο πρώην συνάδελφός μας, και χιλιάδες άλλα άτομα ζουν αυτήν την στιγμή μέσα σε στερήσεις για να εξασφαλίσουν αυτήν την ελευθερία πληροφόρησης την οποία μας αρνούνται σήμερα, την αρνούνται στην χώρα - γεγονός που πραγματικά μας ανησυχεί - και για το οποίο θέλουμε να προειδοποιήσουμε τους συναδέλφους του Ευρωπαϊκού Κοινοβουλίου: η Ιταλία είναι στο ευρώ, αλλά η ιταλική "πανώλη», τουλάχιστον από αυτήν την άποψη, κινδυνεύει να επιστρέψει και πάλι στην ευρωπαϊκή σκηνή.

<SPEAKER ID=79 LANGUAGE="PT" NAME="Ribeiro">
Κυρία Πρόεδρε, εμείς οι βουλευτές που πρόσκεινται στο Πορτογαλικό Κομμουνιστικό Κόμμα, με όλη την επισημότητα που επιβάλλει η περίσταση, αλλά που δεν επιτρέπεται να εκδηλωθεί χάρη στην ευφορία για εντυπωσιασμό της κοινής γνώμης, δηλώνουμε ότι:
<P>
η ψήφος μας αντικατοπτρίζει τη συνεπή έκφραση της αντίθεσής μας σε αυτό το σχέδιο, στον τρόπο με τον οποίο μεθοδεύθηκε και στα συμφέροντα που αυτό εξυπηρετεί. Δεν είναι μια ψήφος ενάντια στη σταθερότητα των τιμών, στη δημοσιονομική ισορροπία ή στον έλεγχο του χρέους, των μηχανισμών και των μέσων. Στην πραγματικότητα πρόκειται για μια ψήφο που αντιτίθεται στη χρησιμοποίηση του συγκεκριμένου σχεδίου για την επιβολή στρατηγικών που οδηγούν στη συγκέντρωση πλούτου και στην επιδείνωση της ανεργίας, που αυξάνουν τις ασυμμετρίες και τις ανισότητες, που συνεπάγονται περισσότερη και νέας μορφής φτώχεια και κοινωνικό αποκλεισμό, που μειώνουν την εθνική κυριαρχία και επιδεινώνουν τα δημοκρατικά ελλείμματα·-είναι επίσης μια ψήφος που εκφράζει την αντίθεσή μας στη δημιουργία του σκληρού πυρήνα στους κόλπους της Εκτελεστικής Επιτροπής της ΕΚΤ, ευνοώντας συγκεκριμένες γεωγραφικές και νομισματικές ζώνες και κατανέμοντας την επιρροή των μεγάλων κομματικών ρευμάτων, προς την κατεύθυνση μιας προφανούς πόλωσης της εξουσίας στο θεσμικό όργανο που θα καθορίζει το σύνολο των πολιτικών των κρατών μελών·-μετά το πρώτο αυτό βήμα, θα συνεχίσουμε να αντιμαχόμαστε τις ήδη υπαρκτές και προβλεπόμενες οδυνηρές επιπτώσεις που συνεπάγονται των μηχανισμών και των μέσων που συστάθηκαν. Ταυτόχρονα, θα επιδιώξουμε να συμβάλουμε ώστε να ενισχυθούν οι δυνατότητές τους·-εκφράζουμε, τέλος, τη λύπη μας για το γεγονός ότι το Κοινοβούλιο έχασε την ευκαιρία να αποκτήσει αξιοπιστία ως δημοκρατικός θεσμός, εφόσον παρασύρθηκε σε μια πομπώδη και περιστασιακή τελετουργία έγκρισης ή επικύρωσης μιας έτοιμης θέσης που του υποβλήθηκε.
<SPEAKER ID=80 NAME="Ahlqvist και Theorin">
Επιλέξαμε να ψηφίσουμε όχι σ' αυτήν την ψηφοφορία. Οι λόγοι γι' αυτό είναι οι εξής:
<P>
Δεν είναι δική μας δουλειά να αποφασίζουμε για το ποιές χώρες θα συμμετέχουν στην ΟΝΕ. Αυτό πρέπει να το αποφασίσουν οι ίδιες οι χώρες που θα ενταχθούν.
<P>
Η ΟΝΕ συνεπάγεται αυξημένη υπερεθνικότητα και περιορίζει την ελευθερία των επιμέρους χωρών να ασκήσουν την οικονομική πολιτική που αυτές επιθυμούν. Έτσι, η ΟΝΕ συνεπάγεται de facto τον περιορισμό της δημοκρατίας. Η μετάθεση της εξουσίας επί της λήψης αποφάσεων για την νομισματική πολιτική σε μια συγκεντρωτική ΕΚΤ συνεπάγεται ότι ένα σημαντικό οικονομικό - πολιτικό μέσο αφαιρείται από τα εθνικά κοινοβούλια. Ωστόσο, αυτό σημαίνει στην πραγματικότητα ότι τα εθνικά κοινοβούλια αποποιούνται επίσης του δικαιώματος να αποφασίζουν επί της δημοσιονομικής και φορολογικής πολιτικής, καθώς δεν είναι ενδεδειγμένο να είναι αυτές αντιφατικές.
<P>
Η ΟΝΕ αποτελεί ένα μεγάλης κλίμακας παρακινδυνευμένο εγχείρημα, τις συνέπειες του οποίου δεν μπορούμε μετά βεβαιότητος να διαβλέψουμε, που συνεπάγεται όμως ότι οι κοινωνικά ασθενέστεροι θα χάσουν περισσότερα αν δεν επιτύχει.
<P>
Ένας περαιτέρω ισχυρός λόγος για τη στάση μας είναι ότι στα περισσότερα κράτη μέλη της ΕΕ υπάρχει μεγάλος σκεπτικισμός ως προς την ΟΝΕ. Οι δημοσκοπήσεις δείχνουν ότι μεγάλα τμήματα του πληθυσμού είναι εναντίον της ΟΝΕ, ιδιαίτερα στην Σουηδία. Οι πολιτικοί έχουν ευθύνη να καθοδηγούν και να πείθουν τον κόσμο, αλλά και να ακούν επίσης τους πολίτες. Είναι μια υπερβολικά σημαντική απόφαση για να ληφθεί βιαστικά.
<P>
Θεωρούμε ότι ο στόχος των κριτηρίων σύγκλισης δεν θα πρέπει να εστιαστεί μονόπλευρα στην σταθερότητα των τιμών και την ανάπτυξη, αλλά πρέπει επίσης να ληφθεί μέριμνα για τον μεμονωμένο πολίτη υπό την μορφή ενός κριτηρίου ανεργίας καθώς και κοινωνικών κριτηρίων.

<SPEAKER ID=81 NAME="Amadeo">
Η αντιπροσωπεία της Ριζοσπαστικής Συμμαχίας εκφράζει ικανοποίηση για την γέννηση του ευρώ και για την συμμετοχή της Ιταλίας σε αυτό, και συγχρόνως επαναλαμβάνει ότι οι Ιταλοί επιθυμούν, βέβαια, να μπουν και να παραμείνουν στην οικογένεια του ευρώ αλλά χωρίς κανενός είδους υποταγές και δίχως να υποκλίνονται σε κανέναν.
<P>
Σήμερα, δεν είναι μόνο η κυβέρνησή μας και οι δυνάμεις οι οποίες την στηρίζουν που χαίρονται και πανηγυρίζουν, αλλά ολόκληρη η χώρα, και συνεπώς και τα κόμματα της αντιπολίτευσης: μια αντιπολίτευση που, παρά τις διαφορετικές εκτιμήσεις για τις στρατηγικές που αποβλέπουν στην επίτευξη της συμμετοχής στην νομισματική ένωση και παρ' ότι θεωρούσε απαραίτητο πριν από αυτήν να ενισχυόταν η πολιτική και θεσμική ένωση της Ευρώπης, δεν έθεσε ποτέ εμπόδιο στην διαδικασία εξυγίανσης της ιταλικής οικονομίας - παρ' ότι προτιμούσε να προωθηθεί αυτή μέσω διαρθρωτικών μεταρρυθμίσεων και διαρκών περικοπών στις περιττές δαπάνες - δεν μεθοδεύσαμε ποτέ διαδικασίες κωλυσιεργίας στις εργασίες του κοινοβουλίου και ουδέποτε, κυρίως, δεν χρησιμοποίησε την αυξημένη φορολογική πίεση ως επιχείρημα για να ενσταλάξει στην χώρα εχθρότητα και δυσπιστία απέναντι στην ευρωπαϊκή οικοδόμηση.
<P>
Είναι η Ιταλία ως χώρα, στο σύνολό της, που σήμερα λοιπόν εισέρχεται στο ευρώ, χωρίς εκείνες τις διαιρέσεις και τις ανοιχτές εχθρότητες που, αντιθέτως, αναπτύσσονται επικίνδυνα σε διάφορα κράτη της Ένωσης. Η Γαλλία έχει πράγματι χωριστεί στη μέση, με την Ακρα Αριστερά και την Ακρα Δεξιά ενωμένες να απορρίπτουν το ενιαίο νόμισμα, και την ίδια την Κεντροδεξιά να εμφανίζει σημάδια αβεβαιότητας.
<P>
Στην Γερμανία, το Κομμουνιστικό Κόμμα και η Ακρα Δεξιά αρνούνται το ευρώ, και κριτική στάση τηρούν επίσης οι σοσιαλδημοκράτες. Εχθρικές είναι η αυστριακή Δεξιά, η ισπανική και η πορτογαλική Ακροαριστερά. Εξίσου δύσπιστο είναι ένα τμήμα της πολιτικής τάξης και της αγγλικής κοινής γνώμης, για να μην μιλήσουμε για την καταιγίδα ευρωσκεπτικισμού που συνταράσσει τη Δανία.
<P>
Το ευρωπαϊκό σχέδιο - κυρίως όταν αυτό αναπόφευκτα θα πρέπει να συμπληρωθεί με την πολιτική ένωση και συνεπώς με μια κοινή εξωτερική πολιτική και πολιτική ασφαλείας - δεν μπορεί να στερηθεί τον ενθουσιασμό και την ιταλική συναίνεση.
<P>
Και για αυτούς τους λόγους η Ιταλία εισέρχεται στο ευρώ όχι από την πόρτα υπηρεσίας αλλά από την κεντρική είδοδο. Και υπάρχουν και άλλοι λόγοι για τους οποίους πρέπει να χαίρονται οι ειλικρινείς Ευρωπαίοι ευρωπαϊστές για την συμμετοχή της Ιταλίας στο ενιαίο νόμισμα ήδη από το ξεκίνημά του.

<SPEAKER ID=82 NAME="Anttila και Ryynδnen">
Ψηφίσαμε στην Ολομέλεια του Ευρωπαϊκού Κοινοβουλίου κατά της σύστασης των υπουργών Οικονομικών σχετικά με την ΟΝΕ. Σύμφωνα με τις απόψεις του Φινλανδικού Κεντρώου Κόμματος, τασσόμαστε κατά της ΟΝΕ στην σημερινή της μορφή, καθώς και κατά της ένταξης της Φινλανδίας σ' αυτήν, σε πρώτη φάση. Ως αιτιολογία επιθυμούμε να δηλώσουμε τα εξής:
<P>
1.Η διάρθρωση της οικονομίας της Φινλανδίας διαφέρει πολύ σε σύγκριση με άλλες χώρες, και οι συνθήκες της οικονομικής ζωής της είναι πιο ευάλωτες σε διακυμάνσεις από τα άλλα κράτη μέλη. Όταν η Φινλανδία θα χάσει με την ΟΝΕ τη δυνατότητα άσκησης ανεξάρτητης νομισματικής πολιτικής και οι δυνατότητες άσκησης της οικονομικής πολιτικής θα είναι περιορισμένες, θα προκύψει η ανάγκη νέων μέσων, προκειμένου να αντιμετωπιστούν οι τυχόν διακυμάνσεις στους οικονομικούς δείκτες στην οικονομία της χώρας. Η ΟΝΕ ενισχύει μια τέτοια εξέλιξη της παγκόσμιας οικονομίας, η οποία συγκεντρώνει την παραγωγή και την τεχνογνωσία σε πυκνοκατοικημένα πληθυσμιακά κέντρα. Τα διαμερίσματα της Φινλανδίας, της πιο απομονωμένης από γεωγραφικής άποψης χώρας της ΕΕ, έχουν ήδη υποστεί μονόπλευρη ανάπτυξη στην οικονομική διάρθρωσή τους, γεγονός το οποίο, σε περίπτωση διακυμάνσεων σε οικονομικούς δείκτες, θα προκαλέσει προβλήματα στην περιφερειακή οικονομία. Ως αντίβαρο στη συγκεντρωτική ανάπτυξη, η εθνική περιφερειακή πολιτική θα έπρεπε να ενισχυθεί.2.Η Φινλανδία δεν έχει προετοιμαστεί αρκετά προκειμένου να αντιμετωπίσει της επιπτώσεις της ΟΝΕ, όπως την αυξανόμενη ανταγωνιστικότητα και τις διαρθρωτικές αλλαγές. Επομένως, η ένταξη στην ΟΝΕ αποτελεί για την Φινλανδία εναν τέτοιο κίνδυνο, ο οποίος δεν θα έπρεπε να αναληφθεί, δεδομένων της μεγάλης κλίμακας ανεργίας και του μεγάλου χρέους στη δημόσια οικονομία που υφίσταται η χώρα. Η ανάληψη του κινδύνου θα προϋπέθετε την αναδιάρθρωση των οικονομικών διαρθρώσεων ώστε να προωθηθεί το επιχειρηματικό πνεύμα και η απασχόληση.3.Το προτεινόμενο σχήμα της νομισματικής ένωσης των έντεκα χωρών δεν ευνοεί τη Φινλανδία. Το γεγονός ότι γίνονται παραχωρήσεις σχετικά με τα κριτήρια του Μάαστριχτ δεν αποτελεί μια καλή βάση για τη δημιουργία μιας σταθερής ΟΝΕ. Εφόσον η Σουηδία, η Δανία και η Μεγάλη Βρετανία απέχουν από την Οικονομική και Νομισματική Ένωση, η νομισματική ζώνη που διαμορφώνεται δεν ευνοεί τη Φινλανδία. Γι' αυτόν τον λόγο, οι κίνδυνοι ενδέχεται να υπερβούν τα οφέλη.4.Η κατάσταση της ευημερίας και της απασχόλησης των πολιτών θα έπρεπε να είχαν ληφθεί καλύτερα υπόψη στο πλαίσιο της ΟΝΕ. Η ΟΝΕ στη σημερινή της μορφή θα αποτελούσε μια απειλή για την σκανδιναβική κοινωνία της ευημερίας, για τον εξισορροπητικό ρόλο του δημόσιου τομέα, καθώς και για την περιφερειακή και κοινωνική ισότητα.
<SPEAKER ID=83 NAME="Marinho, Torres Couto, Apolinαrio, Barros Moura, Campos, Candal, Correia, Torres Marques, Lage, Moniz">
Το ευρώ θα τεθεί σε κυκλοφορία την 1η Ιανουαρίου 1999. Είναι ένα βέβαιο γεγονός, που έρχεται να διαψεύσει κατηγορηματικά τις αρνητικές προβλέψεις στις οποίες πολλοί προέβαιναν.
<P>
Διαψεύδοντας τις προβλέψεις όσων δεν στοιχημάτιζαν ούτε μια δεκάρα στις δυνατότητές της, η Πορτογαλία πέρασε με άριστα όλες τις εξετάσεις και θα βρεθεί στην πρώτη γραμμή των ιδρυτικών χωρών, συμμετέχοντας με υπερηφάνεια σε αυτή την εξέλιξη, που συνιστά πράγματι μια καμπή και έναν σταθμό στην ιστορία της Ευρώπης, η οποία δείχνει με τον τρόπο αυτό ότι δεν θέλει να γεράσει και να παρακμάσει. Διαψεύδοντας ακόμη όλους εκείνους που φιλούσαν σταυρό και ισχυρίζονταν κυνικά ότι η πορεία προς το ευρώ προϋποθέτει τη θυσία των άμεσων συμφερόντων των πολιτών, ενώ ταυτόχρονα προέβλεπαν μια κρίση της εθνικής παραγωγής, η Πορτογαλία κατέρριψε, στην τελική αυτή ευθεία προς το ευρώ, όλες τις ακαδημαϊκές βυζαντινολογίες και τις κεκτημένες αντιλήψεις: οι ρυθμοί οικονομικής ανόδου της χώρας επιταχύνθηκαν, το βιοτικό επίπεδο των Πορτογάλων σημείωσε αύξηση, όπως επίσης και η εξαγωγική ικανότητα της χώρας.
<P>
Όλα τα παραπάνω επιτεύχθηκαν επειδή η μεγάλη πλειοψηφία των Πορτογάλων αισθάνεται ότι ταυτίζεται με αυτό το μεγάλο σχέδιο, επειδή εργαζόμενοι και επιχειρηματίες κατάφεραν να αξιοποιήσουν την ευνοϊκή συγκυρία και διότι - καλό είναι να λέγεται - η σοσιαλιστική κυβέρνηση μπόρεσε με έξυπνο τρόπο να συγκεράσει την επέκταση της εσωτερικής ζήτησης και τις δημόσιες επενδύσεις, ποντάροντας συγχρόνως στην ιδιωτική πρωτοβουλία, η οποία ενθαρρύνθηκε από την πτώση των επιτοκίων. Όλα αυτά επιτεύχθηκαν μέσα σε ένα κλίμα κοινωνικής γαλήνης και αλληλεγγύης, του οποίου το μέγιστο σύμβολο αποτέλεσε η καθιέρωση του εγγυημένου ελάχιστου εισοδήματος.
<P>
Από τώρα και στο εξής, οι πολέμιοι της ολοκλήρωσης και οι σκεπτικιστές δεν θα λένε πια τα ίδια. Τα γεγονότα είναι γεγονότα. Ήδη άρχισαν να προβάλλουν αμφιβολίες όσο για την ικανότητα της πορτογαλικής οικονομίας να αντεπεξέλθει στον ανταγωνισμό μέσα στο χώρο της Νομισματικής Ένωσης και της ενιαίας αγοράς. Προβλέπουν ή προφητεύουν κρίσεις που θα επισκιάσουν τον ορίζοντα του εθνικού βίου.
<P>
Κανείς δεν μπορεί να πει ότι δεν θα υπάρξουν προβλήματα ή δυσκολίες. Εντούτοις, με παρόμοιο τρόπο όπως η χώρα στάθηκε ικανή να επιτύχει τις απρόσμενες επιδόσεις που έχει να παρουσιάσει σήμερα, επίσης θα καταφέρει, με το ίδιο πνεύμα και τον ίδιο δυναμισμό, να αξιοποιήσει τις ευκαιρίες που της παρέχονται και να πλησιάσει ακόμη πιο γρήγορα στο μέσο επίπεδο πλούτου και στις προδιαγραφές ανταγωνιστικότητας που χαρακτηρίζουν τους εταίρους μας της ζώνης του ευρώ, μαζί με τους οποίους ξεκινάμε μια πρωτόγνωρη στα δεδομένα της σύχρονης ιστορίας διαδρομή. Μια διαδρομή που δεν μας απαλλάσσει αλλά, αντιθέτως, μας επιβάλλει να ενισχύσουμε την πολιτική και κοινωνική διάσταση της ευρωπαϊκής ολοκλήρωσης. Τώρα πλέον το λόγο έχει η πολιτική Ευρώπη, σε πρώτη προτεραιότητα τίθενται στο εξής η δημοκρατική λειτουργία της Ευρωπαϊκής Ένωσης και η συμμετοχή των πολιτών.
<P>
Εμείς, που ανέκαθεν αγωνιζόμασταν και οραματιζόμασταν αυτή τη στιγμή, εκφράζοντας συχνά σιωπηλούς φόβους ότι δεν θα νοιώθαμε τη χαρά του τερματισμού, είμαστε σε θέση να αναγνωρίσουμε αυτούς που μας έδειξαν το δρόμο και κατέστησαν αυτή την εξέλιξη εφικτή. Ζούμε ένα μοναδικό συμβάν στην Ιστορία της Ευρώπης, ένα συμβάν που σηματοδοτεί μια αφετηρία και όχι το τέρμα, και συνειδητοποιούμε ότι στο νέο αυτό στάδιο του ευρωπαϊκού σχεδίου, το θεσμικό μας όργανο θα κληθεί να παρέμβει πιο εντατικά στο πεπρωμένο της Ευρώπης.

<SPEAKER ID=84 NAME="Banotti">
Τρέφω πολλές ελπίδες για την επιτυχία του ευρώ. Αυτή είναι η πιο ιστορική μέρα της μεταπολεμικής περιόδου. Το ενιαίο νόμισμα θα έχει σημαντικές οικονομικές συνέπειες, μερικές από τις οποίες θα προκαλέσουν αναμφίβολα δυσκολίες - αλλά πάνω από όλα θα έχει μεγάλη συμβολική σημασία για όλους τους Ευρωπαίους, τόσο για εκείνους που θα συμμετάσουν στη διαδικασία όσο και για αυτούς που θα είναι εκτός.
<P>
Καταλήξαμε εδώ ύστερα από μία μακρά πορεία αλλά σε όλο αυτό το διάστημα μάθαμε να γνωρίζουμε και να σεβόμαστε ο ένας τον άλλον και έχουμε έρθει πιο κοντά - είμαι πολύ υπερήφανος που η χώρα μου διαδραματίζει πρωταγωνιστικό ρόλο.
<P>
Αυτό οφείλεται σε συνετούς χειρισμούς διαδοχικών κυβερνήσεων της Ιρλανδίας - αποτελεί έναν καλό οιωνό για το μέλλον των νέων της Ευρώπης.
<P>
Πρέπει να εξασφαλίσουμε ώστε αυτοί οι νέοι να συνεχίσουν να εκτιμούν τη διορατικότητα και τα σημαντικά επιτεύγματα των παλαιοτέρων ηγεμόνων της Ευρώπης.
<P>
Εμείς από την πλευρά μας πρέπει να επανατοποθετούμαστε με επιχειρήματα υπέρ της Ευρώπης σε κάθε γενιά.
<P>
Η έλευση του ευρώ αποτελεί το φωτεινό σημείο της νέας χιλιετίας.

<SPEAKER ID=85 NAME="Barros Moura">
Για λόγους διαφάνειας και πολιτικής υπευθυνότητας, προτίθεμαι τη στιγμή αυτή να διατρανώσω και να τεκμηριώσω ρητώς τη θέση μου αναφορικά με το θέμα της καθιέρωσης του ενιαίου νομίσματος.
<P>
Ήδη εξαρχής είχα υποστηρίξει τη Συνθήκη του Μάαστριχτ, υιοθετώντας το σύνθημα: "Δέχομαι και επαυξάνω» ! Υποστήριξα το ενιαίο νόμισμα και τη συμμετοχή της Πορτογαλίας, υπό τους προβλεπόμενους όρους και εντός των προθεσμιών που καθορίσθηκαν. Με χαροποιεί η πολιτική καθοδήγηση της κυβέρνησης του Antσnio Guterres, η οποία διαμόρφωσε ευνοϊκούς όρους ούτως ώστε η προσπάθεια όλης της πορτογαλικής κοινωνίας να έχει επιτυχή έκβαση. Με ικανοποιεί το γεγονός ότι μπόρεσα να συμμετάσχω ενεργά σε αυτή την ιστορικής σημασίας αλλαγή, από την οποία, παρά τις όποιες δυσκολίες, μπορούμε να αναμένουμε περισσότερα ανοίγματα και μια ώθηση του εκσυγχρονισμού και της ανάπτυξης της Πορτογαλίας.
<P>
Κατανοώ ότι η ποιοτική αλλαγή που συντελείται στους κόλπους της ΕΕ επιβάλλει την ενίσχυση της πολιτικής και κοινωνικής ολοκλήρωσης, προς μια ομοσπονδιακή κατεύθυνση που θα εγγυάται τη δημοκρατία και το συντονισμό των οικονομικών πολιτικών, προς την εγκαθίδρυση μιας "οικονομικής κυβέρνησης» η οποία θα επιτρέψει την εξάλειψη των ολέθριων επιπτώσεων του νεοφιλελευθερισμού, που θα συμβάλει στην πάλη κατά της ανεργίας και στη διαφύλαξη του ευρωπαϊκού κοινωνικού προτύπου, μέσω της αναμόρφωσής του. Απαιτείται, επομένως, μια φορολογική πολιτική σε ευρωπαϊκή κλίμακα και ένας προϋπολογισμός της ΕΕ που θα είναι σε θέση να εξασφαλίσει την οικονομική και κοινωνική συνοχή. Επιβάλλεται, τέλος, μια εξωτερική πολιτική και πολιτική ασφαλείας η οποία θα εγγυάται την αυτονομία της Ευρώπης, θα στηρίζει την ανάπτυξη και θα διαφυλάσσει τα ανθρώπινα δικαιώματα και την ειρήνη.
<P>
Η παραπάνω πολιτική διάσταση δεν θα προκύψει ως άμεση συνέπεια του ευρώ. Απαιτεί πολιτική βούληση και θα είναι το αποτέλεσμα του αγώνα των δημοκρατών και των προοδευτικών δυνάμεων της Ευρώπης.

<SPEAKER ID=86 NAME="Berthu">
Στις διάφορες οικονομικές υποθέσεις, υπάρχει ένας πάγιος νόμος: εμφανίζουμε προς επικύρωση καλές αρχές, τα πλεονεκτήματα των οποίων τονίζουμε. Οι πολίτες πολύ αργά πια ανακαλύπτουν τα μειονεκτήματα και ανάμεσά τους, την "ταμπακιέρα».
<P>
Το ενιαίο νόμισμα θα συμμορφωθεί αυστηρά προς αυτόν το νόμο. Πριν από λίγο, κατά τη διάρκεια αυτής της συζήτησης, ο Πρόεδρος της Επιτροπής Jacques Santer διακήρυξε ότι "με το ευρώ, δεν υπάρχει πλέον επιστροφή». Ο Πρόεδρος του Ευρωπαϊκού Κοινοβουλίου, Josι Maria Gil Robles δήλωσε από τη πλευρά του ότι το ευρώ μάς δεσμεύει σε "ένα δρόμο προς την ολοκλήρωση, χωρίς επιστροφή». Ακόμα και σήμερα όλοι οι ομιλητές που τάσσονται υπέρ του ευρώ - δηλαδή η πλειοψηφία - προέβαλαν καινούριες απαιτήσεις επί του θέματος: "για να αποκομίσουμε τα πλήρη οφέλη της νομισματικής ένωσης, είναι αναγκαίο να προχωρήσουμε πολύ πιο μακριά από τη σύγκλιση των αποφάσεων». Ο ευρωβουλευτής Karl von Wogau, πρόεδρος της Επιτροπής Οικονομικής, Νομισματικής και Βιομηχανικής Πολιτικής, μόλις δήλωσε ότι με το ευρώ, θα πρέπει να περάσουμε από την "ενιαία» στην "εγχώρια αγορά», δηλαδή στην μετατροπή των χωρών μελών σε απλές περιφέρειες ενός ευρωπαϊκού κράτους.
<P>
Κατά τον τρόπο αυτό, βλέπουμε να διαγράφεται το πλήρες τίμημα του ευρώ. Στο μέλλον, θα αρνούμαστε περισσότερο την κυριαρχία, προσθέτοντας κάθε χρόνο νέα μεταβίβαση, η οποία θα θεωρηθεί απαραίτητη για την καλή λειτουργία των μεταβιβάσεων που έχουν ήδη παραχωρηθεί. Ποτέ δεν θα σταματήσουν. Θεωρητικά, το τέλος αυτού του κύκλου θα ήταν το τέλος των εθνών.
<P>
Εκείνη τη στιγμή, θα δούμε ότι το συνολικό τίμημα του ευρώ έχει πάρει γιγαντιαίες διαστάσεις: οι λαοί θα έχουν απαρνηθεί την αυτόνομη δυνατότητα να επιλέξουν την τύχη τους, προς όφελος κάποιων μακρινών διεθνών οργάνων, τα οποία αδιαφορούν για τις συγκεκριμένες ανάγκες των πολιτών και δεν μπορούν να ανατραπούν μέσω της δημοκρατικής οδού. Σε αντάλλαγμα, αυτοί οι ίδιοι λαοί θα αντιληφθούν ότι τους έδωσαν ευτελή ψίχουλα, εξοικονόμηση κάποιων δεκάδων της μονάδας στο ΑΕΠ από το κόστος των συναλλαγών και άλλα υποτιθέμενα πλεονεκτήματα τα οποία, στην πράξη, αποδεικνύονται μικρά ή παραπλανητικά.
<P>
Εξάλλου, πολλές υποσχέσεις αρχίζουν ήδη να ξεθωριάζουν. Θα αναφερθώ σε ένα μόνο αλλά σημαντικό παράδειγμα: Πόσες επίσημες επιχειρηματολογίες δεν δημοσιεύτηκαν πριν από λίγα χρόνια, διαβεβαιώνοντας ότι το ευρώ θα ευνούσε την ανάπτυξη και την απασχόληση! Καθώς όμως πλησιάζουμε την ημερομηνία της τελικής εφαρμογής του ευρώ, και όσοι το προωθούν έχουν την αίσθηση ότι οι λαοί έχουν οριστικά καθηλωθεί, μας λένε ότι τελικά δεν θα έπρεπε να περιμένουμε με υπερβολική σιγουριά νέες θέσεις. Αυτό ήταν το νόημα πρόσφατης ομιλίας του καγκελάριου Χέλμουτ Κόλ, και σήμερα όλοι οι Ευρωπαίοι που τάσσονται υπέρ του ομοσπονδιακού χαρακτήρα, αναδιπλώθηκαν σε αυτή τη γραμμή. Οι αιτίες αυτής της αλλαγής πορείας είναι σαφείς: αρχίζουν να φοβούνται τις αντιδράσεις απόρριψης που θα ακολουθήσουν τις ψεύτικες ελπίδες που έδωσαν.
<P>
Δικαίως δυσπιστούν. Σήμερα το ευρώ θα εκτοξευθεί, κατά των λαών ή χωρίς αυτούς, ή ακόμα στηριζόμενο σε μία συναίνεση που αποσπάστηκε με απάτη. Όταν οι λαοί θα συνειδητοποιήσουν το πόσο τεράστιο είναι το τίμημα, η απογοήτευση θα είναι μεγάλη.

<SPEAKER ID=87 NAME="Buffetaut">
Έντεκα κράτη μέλη θα συμμετάσχουν στο ευρώ. Δεν υπήρχε εντούτοις καμία αγωνία, οι εν λόγω κυβερνήσεις είχαν φροντίσει να αποκλείσουν κάθε διαβούλευση με τους λαούς για το τελικό στάδιο του ενιαίου νομίσματος. Ο καθένας γνώριζε τον κατάλογο των χωρών που θα αποδεχόταν το Συμβούλιο, και η ψήφος του Κοινοβουλίου είχε εξασφαλιστεί εκ των προτέρων.
<P>
Επιβάλλονται ορισμένες παρατηρήσεις για να τοποθετηθούμε χρονικά.. Τα κριτήρια σύγκλισης "μαγειρεύθηκαν» κατά τέτοιο τρόπο ώστε να συμμετάσχουν έντεκα χώρες στο ενιαίο νόμισμα, διότι επτά θα είχαν αποκλειστεί αν μέναμε πιστοί στα αρχικά κριτήρια. Το Συμβούλιο βασίστηκε σε ιδιαιτέρα τυπικά κριτήρια σύγκλισης, τα οποία είναι επίσης "στημένα», αγνοώντας σκοπίμως τα κριτήρια απόκλισης, τα οποία είναι πολύ βαθιά και αντιστοιχούν στην οικονομική, κοινωνική και ψυχολογική πραγματικότητα των εθνών.
<P>
Η Επιτροπή, αυτό το νόθο θεσμικό όργανο χωρίς πραγματική πολιτική αρμοδιότητα, θα ασκήσει εξ ονόματος του Συμφώνου Σταθερότητας μια αυστηρή κηδεμονία στις οικονομικές πολιτικές των κρατών που συμμετέχουν στο ευρώ και ίσως φτάσει στην επιβολή προστίμων.
<P>
Τέλος, όπως ομολόγησαν το Συμβούλιο και το Ευρωπαϊκό Κοινοβούλιο, Η Ευρωπαϊκή Κεντρική Τράπεζα θα απολαμβάνει νομισματικής κυριαρχίας, δίχως έλεγχο ούτε ευθύνες. Μια κυρίαρχη Τράπεζα με απόλυτη εξουσία, ιδού μια εκπληκτική καινοτομία στην ιστορία της διακυβέρνησης των λαών!
<P>
Τα γεγονότα αυτά σφραγίζουν με ανησυχία την καθιέρωση του ευρώ και οι κυβερνήσεις, και οι συνάδελφοι θα έπρεπε ίσως να επιδείξουν πιο συγκρατημένη αισιοδοξία. Όμως η πολιτική είναι η τέχνη του πραγματικού. Πρέπει λοιπόν να στραφούμε προς το μέλλον. Η σύγκρουση του αύριο θα αφορά τον δημοκρατικό έλεγχο της Ευρωπαϊκής Ένωσης. Είναι περισσότερο από ποτέ αναγκαίο να σημάνουμε συναγερμό, ένα "SOS για τη δημοκρατία».
<P>
Η Ευρώπη που οικοδομούν για εμάς, κρυφά από τα βλέμματα των λαών, υπάρχει κίνδυνος να σκοτώσει την ευρωπαϊκή ιδέα. Πρέπει να αρχίσουμε τη συζήτηση για τη θεσμική μεταρρύθμιση ζητώντας το τέλος της ηγεμονικής εξουσίας της Επιτροπής, και να της προσδώσουμε με έναν αμιγώς διοικητικό ρόλο.
<P>
Το Συμβούλιο πρέπει να επιληφθεί της πρωτοβουλίας για σύνταξη των ευρωπαϊκών κειμένων και να ασκήσει την εκτελεστική εξουσία. Τα εθνικά κοινοβούλια πρέπει να είναι ενωμένα κατά μέτωπο και να συνεργάζονται για το νομοθετικό έργο από κοινού με το Ευρωπαϊκό Κοινοβούλιο. Οφείλουμε να τερματίσουμε την συγκεντρωτική κρατικιστική αντίληψη που είναι πολύ περισσότερο από ομοσπονδιακή και η οποία διαπνέει την ευρωπαϊκή οικοδόμηση. Οφείλουμε επιτακτικά να ασχοληθούμε με τη διασφάλιση μιας διαφανούς και δημοκρατικής ευρωπαϊκής συνεργασίας, υπό τον έλεγχο της κοινής γνώμης.
<P>
Η Ευρώπη δεν θα οικοδομηθεί εις βάρος των εθνών, αλλά μαζί με αυτά, με στόχο την ευτυχία και την ειρήνη των λαών μας.

<SPEAKER ID=88 NAME="Burenstam Linder, Carlsson, Cederschiφld, Stenmarck και Virgin">
Η σουηδική αντιπροσωπεία του ΕΛΚ έχει εργαστεί στο Ευρωπαϊκό Κοινοβούλιο για την προώθηση του προγράμματος της ΟΝΕ, και σήμερα στήριξε τις αποφάσεις σχετικά με τις χώρες που θα προσχωρήσουν στην ομάδα των πρώτων μελών της νομισματικής ένωσης.
<P>
Εκφράζουμε την λύπη μας για το ότι η σουηδική σοσιαλδημοκρατική κυβέρνηση, παρά τις από την Συνθήκη απορρέουσες δεσμεύσεις της, δεν εργάστηκε ώστε να μπορέσει η Σουηδία να ενταχθεί σ' αυτήν την ομάδα.
<P>
Εργαζόμαστε για να δημιουργηθεί εντός της Σουηδίας αυξημένη κατανόηση για την μεγάλη σημασία που θα αποκτήσει η ΟΝΕ για το μέλλον της Ευρώπης. Η σουηδική κοινή γνώμη επίσης έχει έναν θετικό προσανατολισμό. Ευελπιστούμε ότι η Σουηδία θα γίνει σύντομα μέλος της ΟΝΕ.

<SPEAKER ID=89 NAME="Chichester">
Ψηφίζοντας κατά της πρότασης ότι έντεκα χώρες πληρούν τα απαραίτητα κριτήρια για το τρίτο στάδιο της οικονομικής και νομισματικής ένωσης, καθώς επίσης ότι το ενιαίο νόμισμα θα πρέπει να τεθεί σε ισχύ από 1ης Ιανουαρίου 1999, δεν αντιτίθεμαι στο δικαίωμα των έντεκα χωρών να προχωρήσουν. Αυτό είναι φυσικά προνόμιο και επιλογή τους.
<P>
Ο κύριος λόγος που καταψήφισα την πρόταση είναι το γεγονός ότι πιστεύω ότι δεν πληρούνται τα κριτήρια που ορίστηκαν στη Συνθήκη και ότι οι έντεκα χώρες θα προχωρήσουν στηριγμένες σε ατελή και ανακριβή κριτήρια σύγκλισης, κάτι που έχει δηλωθεί έμμεσα στην έκθεση της Επιτροπής Οικονομικών και Νομισματικών Υποθέσεων σε ό, τι αφορά την εισαγωγή του ενιαίου νομίσματος. Συγκεκριμένα, αναφέρομαι στις παραγράφους της έκθεσης που έχουν διαγραφεί και ως εκ τούτου καλυφτεί από την ψήφο της πλειοψηφίας του Κοινοβουλίου.
<P>
Με την ψήφο μου εκδηλώνω επίσης την αντίθεσή μου προς την τακτική των γαλλικών αρχών που προσπαθούν να υπονομεύσουν τις αρχές που ορίστηκαν στη Συνθήκη σχετικά με την ανεξαρτησία και την ακεραιότητα της προτεινόμενης Ευρωπαϊκής Κεντρικής Τράπεζας, τόσο επειδή επιδιώκουν να τη θέσουν υπό εκτεταμένης πολιτικής παρέμβασης όσο και επειδή την τελευταία στιγμή προωθούν το δικό τους υποψήφιο ως διοικητή της Τράπεζας παρά τη συναίνεση των άλλων κρατών μελών. Αυτή η ενέργεια σε συνδυασμό με τις φήμες για μία ιδιωτική συμφωνία να περιοριστεί η θητεία του πρώτου προέδρου της ΕΚΤ θα πρέπει να υπονομεύει σημαντικά την εμπιστοσύνη στις αγορές και τον ευρύτερο κόσμο.
<P>
Έχω πολλές ακόμη επιφυλάξεις για το ενιαίο νόμισμα και την πιθανή μελλοντική συμμετοχή του Ηνωμένου Βασιλείου, τις οποίες πιστεύω ότι συμμερίζονται πολλοί από τους ψηφοφόρους μου, ειδικότερα οι μικρές επιχειρήσεις και οι ελεύθεροι επαγγελματίες στο Devon, οι οποίοι ως επί το πλείστον βλέπουν μόνο έξοδα και μειονεκτήματα σε αυτό το έργο, αλλά δεν προτίθεμαι να κάνω τώρα έναν κατάλογο, επειδή το θέμα της συμμετοχής του Ηνωμένου Βασιλείου δεν είναι υπό εξέταση σε αυτή τη φάση.
<P>
Υπάρχει, ωστόσο, ένα σεβαστό επιχείρημα ότι, επειδή δεν τίθεται θέμα να αποτελέσει το Ηνωμένο Βασίλειο ένα από τα αρχικά μέλη της ΟΝΕ δυνάμει της απόφασής μας για αποφυγή συμμετοχής, οι ευρωβουλευτές του Ηνωμένου Βασιλείου θα πρέπει είτε να απέχουν είτε να παραιτηθούν από αυτή την ψηφοφορία. Κατά την άποψή μου, σε αυτή την περίπτωση, εφόσον πρόκειται για μία τόσο σημαντική ψηφοφορία, είναι πολύ πιο σημαντικό να ασκήσουμε εμείς οι βρετανοί ευρωβουλευτές το δίκαιωμα να ψηφίσουμε στο Κοινοβούλιο και να εκφράσουμε όσα κρίνουμε ότι πιστεύουν οι ψηφοφόροι μας.
<P>
Τέλος, αναγνωρίζω ότι η αρνητική μου ψήφος μπορεί κάλλιστα να αποτελεί έκφραση μίας εκ των λίγων απόψεων που έρχονται σε αντίθεση με την πλειοψηφία. Στην πολιτική της κοινής ομολογίας και συναίνεσης που δημιουργεί το αναλογικό εκλογικό σύστημα - το οποίο κυριαρχεί στο Ευρωπαϊκό Κοινοβούλιο - παρατηρείται η τάση να αντιμετωπίζεται με μισαλλοδοξία κάθε άποψη που είναι κατά της πλειοψηφίας, επειδή όσα υποστηρίζει η πλειοψηφία είναι σίγουρα σωστά, οπότε πώς θα μπορούσε οποιοσδήποτε να διαφωνήσει. Αυτό, κατά τη γνώμη μου, δεν είναι καλό για τη δημοκρατία και αυτός είναι ένας ακόμη λόγος που ψηφίζω όχι, έτσι ώστε να υπάρχει και κάποιος που έχει τα "κότσια» να φέρει κάποιες αντιρρήσεις.

<SPEAKER ID=90 NAME="Cassidy">
Το Ηνωμένο Βασίλειο θα επωφεληθεί των πλεονεκτημάτων και των δύο εκδοχών. Εκείνοι εκ των πολιτών του που επιθυμούν να χρησιμοποιούν το ευρώ, θα είναι σε θέση να το κάνουν. Αυτοί που δεν το επιθυμούν, δε θα είναι υποχρεωμένοι να χρησιμοποιούν το ευρώ. Μπορούν να εξακολουθήσουν να χρησιμοποιούν το εθνικό μας νόμισμα.
<P>
Το Σίτυ του Λονδίνου, ειδικά οι τράπεζες και όσοι επενδύουν σε συμβάσεις προθεσμιακών αγοραπωλησιών και δικαιωμάτων επιλογής, θα διεξάγουν επικερδείς συναλλαγές χρησιμοποιώντας το ευρώ, όπως και τώρα με το Ecu. Οι πελάτες μερικών βρετανικών εταιρειών ζητούν τον καθορισμό των τιμών σε ευρώ. Κάτι ανάλογο ζητούν επίμονα άλλες εταιρείες από τους προμηθευτές τους. Το ευρώ θα χρησιμοποιείται επίσης από Βρετανούς που κάνουν διακοπές στη ζώνη του ευρώ.
<P>
Για εκείνους όμως που δεν ασχολούνται με επιχειρήσεις ή δεν κάνουν διακοπές στο εξωτερικό (η πλειοψηφία των συμπολιτών μου ανήκουν σε αυτή τη δεύτερη κατηγορία) τίποτα δεν θα αλλάξει.
<P>
Δεν θα μπορούσα να ψηφίσω υπέρ των προτάσεων των υπουργών Οικονομικών επειδή επιτρέπουν τη δημιουργία μίας ανακριβούς εικόνας του δημοσίου χρέους της Ιταλίας και του Βελγίου και αδιαφορούν πλήρως για τις προειδοποιήσεις του Ευρωπαϊκού Νομισματικού Ιδρύματος όσον αφορά την επικείμενη κρίση των συντάξεων, ειδικά στη Γαλλία, στη Γερμανία, στην Ιταλία και στην Ισπανία.
<P>
Η καταψήφιση των προτάσεων θα ήταν ένδειξη θρασύτητας προς τα έντεκα κυρίαρχα κράτη που έχουν αποφασίσει να συμμετάσχουν στο σύστημα του ενιαίου νομίσματος.
<P>
Έτσι, εφόσον το Ηνωμένο Βασίλειο θα επιτρέψει τη χρήση και του εθνικού νομίσματος και του ευρώ, εγώ απέχω.

<SPEAKER ID=91 NAME="Caudron">
Σήμερα, 2 Μαΐου 1998, με ενθουσιασμό και συγκίνηση υπερψηφίζω το ευρώ!
<P>
Υπέρμαχος της ευρωπαϊκής ομοσπονδίας από τα παιδικά μου χρόνια, υπερψηφίζω χωρίς δεύτερη σκέψη και χωρίς δισταγμό αυτό το σημαντικό ομοσπονδιακό εργαλείο, το ενιαίο νόμισμα, το δικό μας ενιαίο νόμισμα: το ευρώ. Όμως για μένα, δεν είναι παρά μόνο ένα στάδιο και όχι αυτόσκοπός. Πολύ γρήγορα, πίσω από το ενιαίο νόμισμα, θα πρέπει να οικοδομήσουμε την πολιτική Ευρώπη, την κοινωνική Ευρώπη, την Ευρώπη των πολιτών, την Ευρώπη κατά της ανεργίας. Αυτά τα θέματα θα μας απασχολήσουν τα επόμενα πέντε χρόνια. Τίποτα δεν πρέπει να σταματήσει, όλα πρέπει να επιταχυνθούν.
<P>
Ως σοσιαλιστής πιστεύω ότι το πλαίσιο υπάρχει για να οδεύσουμε προς αυτή την κατεύθυνση, υπό την προϋπόθεση ότι το επιθυμούμε κατά πρώτον, και κατά δεύτερον ότι θα κάνουμε ό, τι είναι δυνατόν για να το πετύχουμε. Είναι ένας σημαντικός πολιτικός αγώνας και είμαι αισιόδοξος ως προς τις πιθανότητες επιτυχίας.
<P>
Για το λόγο αυτό επαναλαμβάνω ότι η ψηφοφορία για το ευρώ σήμερα είναι μια σπάνια στιγμή. Είναι το αποτέλεσμα της δράσης των ευρωπαίων μαχητών τους οποίους πρέπει να ευχαριστήσουμε.
<P>
Είναι κυρίως μια καινούρια βάση εκκίνησης.

<SPEAKER ID=92 NAME="Crowley">
Επιθυμώ να καταγραφεί η πλήρης υποστήριξή μου προς την υιοθέτηση του ευρώ και να χαιρετίσω τις αποφάσεις του Συμβουλίου των Υπουργών Οικονομικών για τη συμμετοχή έντεκα χωρών.
<P>
Έχουμε τώρα την ευκαιρία να φροντίσουμε ώστε η οικονομική αστάθεια να είναι παρελθόν. Ωστόσο, αυτό δε σημαίνει ότι δε θα υπάρχουν προβλήματα. Εξακολουθεί να υπάρχει τεράστια έλλειψη πληροφόρησης του καταναλωτή, παρά το γεγονός ότι δαπανώνται υπέρογκα χρηματικά ποσά για την προώθηση του ευρώ. Δεν είναι δυνατόν να επιτρέψουμε να συνεχιστεί αυτή η κατάσταση. Η πληροφόρηση και η κατανόηση είναι ουσιώδεις παράγοντες, προκειμένου να εξασφαλιστεί η δημόσια υποστήριξη του νομίσματος που είναι απαραίτητη. Αυτό δεν μπορεί να αφεθεί στην τύχη.
<P>
Υπάρχουν άλλα προβλήματα που θα επηρεάσουν ιδιαίτερα τον τομέα λιανικής πώλησης, ειδικά τις μικρομεσαίες επιχειρήσεις. Οι απαιτούμενες τροποποιήσεις από τεχνολογικής άποψης δε θα πρέπει να επιβάλλουν δυσβάσταχτο διοικητικό ή οικονομικό βάρος σε αυτό τον τομέα, οι κυβερνήσεις πρέπει να παρέχουν ενισχύσεις, είτε μέσω φορολογικών ελαφρύνσεων είτε από οικονομικής άποψης.
<P>
Τέλος, η υπάρχουσα διαφωνία για την προεδρία της Ευρωπαϊκής Κεντρικής Τράπεζας δεν θα πρέπει να μειώνει την ισχύ των απαραίτητων λειτουργικών όρων για αυτή την τράπεζα. Θα υπάρχουν περιφερειακές ανισότητες στη συνολική ευρωπαϊκή οικονομία, ενώ δεν θα πρέπει να παρεμποδιστεί η παρέμβαση σε αρχικό στάδιο.
<P>
Αυτή η ημέρα θα σημάνει μία νέα αρχή στα πλαίσια της οποίας θα παρατηρηθεί οικονομική σταθερότητα, περαιτέρω οικονομική ανάπτυξη και θα υπάρχουν λαμπρές προοπτικές για τις μελλοντικές γενιές.

<SPEAKER ID=93 NAME="Cushnahan">
Θεωρώ ότι είναι τιμή μου που παρευρίσκομαι σήμερα εδώ και συμμετέχω σε αυτή την ιστορική απόφαση. Η καθιέρωση του ενιαίου νομίσματος θα ωφελήσει σημαντικά τη χώρα που αντιπροσωπεύω και την Ευρώπη στο σύνολό της. Μπορούμε να διαβλέπουμε το μέλλον με περισσότερη αυτοπεποίθηση. Αυτό είναι εξαιρετικά σημαντικό καθώς εξάγουμε πάνω από 70 % των προϊόντων που κατασκευάζουμε και παράγουμε. Στο μέλλον οι εξαγωγές θα λαμβάνουν χώρα σε ένα πλαίσιο οικονομικής, χρηματοοικονομικής και νομισματικής σταθερότητας. Οι Ιρλανδοί και οι Ευρωπαίοι θα επωφεληθούν επίσης επειδή η θέσπιση του ενιαίου νομίσματος θα οδηγήσει τελικώς σε χαμηλότερο πληθωρισμό, χαμηλότερα επιτόκια, χαμηλότερους τόκους αποπληρωμής του ενυπόθηκου χρέους, φθηνότερα καταναλωτικά αγαθά και ούτω καθ' εξής. Επιπλέον, στη ζώνη του ευρώ είναι μετρημένες οι μέρες των δυσχερειών και των υπερβολικών εξόδων σε ό, τι αφορά τις νομισματικές συναλλαγές.
<P>
Είμαι υπερήφανος που η χώρα μου πληροί τα κριτήρια και βρίσκεται μεταξύ των χωρών που θα προσχωρήσουν εξ' αρχής στο σύστημα του ενιαίου νομίσματος. Ωστόσο, η χαρά μου μετριάζεται από το γεγονός ότι δεν θα συμμετάσχει το Ηνωμένο Βασίλειο. Αυτό θα μπορούσε να προκαλέσει προβλήματα στην οικονομία μας, αλλά έχει επίσης σημαντικές επιπτώσεις στις σχέσεις ανάμεσα και στα δύο τμήματα της Ιρλανδίας.
<P>
Πολλοί από εμάς είχαν εκφράσει ελπίδες ότι η Ευρώπη θα δημιουργούσε τις κατάλληλες συνθήκης συμφιλίωσης ανάμεσα στα δύο τμήματα της Ιρλανδίας. Η απόφαση για αποφυγή της βρετανικής συμμετοχής θέτει, δυστυχώς, ενισχυμένους οικονομικούς φραγμούς στο νησί μας. Ελπίζω ειλικρινά ότι το θάρρος που επέδειξε η σημερινή βρετανική κυβέρνηση στο θέμα της Ευρώπης, και κυρίως στο θέμα της Βορείου Ιρλανδίας, θα κορυφωθεί με την απόφαση συμμετοχής στο σύστημα του ενιαίου νομίσματος, καθώς επίσης ότι αυτή η απόφαση θα ληφθεί το συντομότερο δυνατόν.

<SPEAKER ID=94 NAME="Δασκαλάκη">
Εψήφισα "ναι» στο Ευρώ, γιατί πιστεύω ότι αυτή είναι μία ιστορική στιγμή της ευρωπαοκής οικοδόμησης και, όπως έχουν διαμορφωθεί τα πράγματα, "ναι» στο Ευρώ σημαίνει ναι στην Ευρώπη. Ακόμα κι αν τα κριτήρια του Μάαστριχτ δεν υπήρξαν αυτό που πραγματικά θα ανταποκρινόταν στις επιδιώξεις των λαών της Ευρώπης, ένα "όχι» αυτήν την στιγμή σημαίνει άρνηση όλων των θυσιών στις οποίες υποβλήθηκαν οι λαοί της Ευρώπης για να φθάσουν στην σημερινή ημέρα. Θα σημαίνει επίσης άρνηση των μεγάλων θυσιών στις οποίες ειδικότερα υποβάλλεται ο ελληνικός λαός, ο οποίος προσβλέπει στον Ιανουάριο του 2001, όπως συμφωνήθηκε, προκειμένου να συναντηθεί και στο ενιαίο νόμισμα με τους άλλους εταίρους, όπως οι τελευταίοι αυτοί έχουν ήδη δεσμευθεί. Θα σημαίνει και ενός είδους επικίνδυνη απομόνωσή του.
<P>
Τέλος, "ναι» στο Ευρώ σημαίνει και "όχι» στις αντιευρωπαοκές φωνές που ακούγονται στην Ευρώπη από την 'Ακρα Δεξιά και από ένα μέρος της Αριστεράς, σε μία Ευρώπη που οικοδομήθηκε και για να βάλει στο περιθώριο ακραίες ιδεολογίες.

<SPEAKER ID=95 NAME="Delcroix">
Το ευρώ είναι ένα εργαλείο. Είναι ένα σημαντικό εργαλείο για να μη συνεχιστούν οι αρνητικές συνέπειες που συνόδευσαν τη γέννηση της μεγάλης ευρωπαϊκής αγοράς.
<P>
Ο αθέμιτος ανταγωνισμός, μέσω των ανταγωνιστικών υποτιμήσεων, οι μετεγκαταστάσεις των επιχειρήσεων που επιζητούν ζώνες με μικρότερη φορολογία, ή με μειωμένους μισθούς και κοινωνικές επιβαρύνσεις, η μαζική ανεργία κλόνισαν την εμπιστοσύνη των πολιτών στην ευρωπαϊκή οικοδόμηση.
<P>
Το ευρώ θα συμβάλει στη μείωση των αποκλίσεων που εμφανίστηκαν από τον καιρό της έγκρισης της Ενιαίας Πράξης. Όμως αυτό δεν θα αρκεί. Θα πρέπει να ακολουθήσουν σύντομα και άλλα διαβήματα, διότι αλλιώς ο αθέμιτος ανταγωνισμός θα επιζητήσει άλλες μορφές που θα προξενήσουν νέες ζημιές επειδή δεν θα μπορεί να τροφοδοτείται πια με τις διακυμάνσεις των ισοτιμιών.
<P>
Πρέπει ακατάπαυστα να συνεχίσουμε το έργο ώστε να επέλθει ακόμη μεγαλύτερη ισορροπία στην Ευρώπη, προκειμένου να αποκατασταθεί η λαϊκή νομιμοποίηση της Ευρώπης.
<P>
Αισθάνομαι χαρά διότι με την πρώτη μου ψήφο αυτής της έκτακτης συνόδου, είμαι σε θέση να εγκρίνω την προσχώρηση της χώρας μου στο ευρώ.

<SPEAKER ID=96 NAME="Dνez de Rivera Icaza">
Δεν χωρά καμία αμφιβολία ότι μετά την παρούσα ψηφοφορία η Ευρωπαϊκή Ένωση εγκαινιάζει μια ενιαία νομισματική πολιτική. Πρόκειται για μια εξέλιξη υπερβατικής σημασίας. Η καθιέρωση του ενιαίου νομίσματος σε έντεκα κράτη μέλη συνιστά ένα ιστορικό γεγονός, που ωστόσο επισκιάζεται από την υψηλή και παρατεταμένης διάρκειας διαρθρωτική ανεργία που σημειώνουν ορισμένα κράτη μέλη, καθώς επίσης και από το σημαντικό ύψος του δημοσίου χρέους, που παρατηρείται σε άλλα.
<P>
Σήμερα είναι μια ημέρα όπου προσγειωνόμαστε από την ευρωπαϊκή ονειροπόληση στο επίπεδο της πραγματικότητας των πολιτών και όπου, αν και εκφράζουμε την ικανοποίησή μας γι' αυτό το γιγαντιαίο βήμα, προβάλλουμε επίσης την απαίτηση να χαράζονται και να υλοποιούνται με καλύτερο τρόπο άλλες πολιτικές - κοινωνική, περιβαλλοντική, στον πολιτικό τομέα, φορολογική κ.λπ. -, ούτως ώστε το ενιαίο νόμισμα πράγματι να αποτελέσει έναν παράγοντα σταθερότητας, οικονομικής ανόδου και ειρήνης.

<SPEAKER ID=97 NAME="Fabre-Aubrespy">
Χωρίς φόβο να βρεθώ απομονωμένος από τη "συγχορδία» των υπέρμαχων της λεγόμενης ιστορικής ημέρας που μοιάζει να αποτελεί τούτη η συνάντηση, ψήφισα κατά των συστάσεων του Συμβουλίου Ecofin προς το Ευρωπαϊκό Συμβούλιο, το οποίο κλήθηκε να αποφανθεί για την καθιέρωση του ενιαίου νομίσματος με την συμμετοχή έντεκα από τα δεκαπέντε κράτη μέλη.
<P>
Το έπραξα χωρίς δισταγμό διότι συνεχίζω να πιστεύω ότι το ενιαίο νόμισμα ενέχει μεγάλους κινδύνους για το μέλλον της ευρωπαϊκής οικοδόμησης και ότι δεν ανταποκρίνεται στις οικονομικές και κοινωνικές συνθήκες των κρατών μελών.
<P>
Εγκαθιδρύοντας μια Ευρωπαϊκή Κεντρική Τράπεζα, τονίζοντας την επιθυμία να έχει αυτή ανεξάρτητο χαρακτήρα και κυριαρχία, η οποία θα λειτουργεί χωρίς τον έλεγχο οποιουδήποτε δημοκρατικού οργάνου, και επιβάλλοντας στους έντεκα ένα Σύμφωνο Σταθερότητας και Ανάπτυξης που θα τους στερήσει οριστικά κάθε ελευθερία όσον αφορά τον οικονομικό, τον δημοσιονομικό, τον χρηματοπιστωτικό αλλά και τον ίδιο τον κοινωνικό τομέα, το ευρώ καταφέρνει ένα μοιραίο πλήγμα στην κυριαρχία των ευρωπαϊκών εθνών.
<P>
Αυτή η δολοφονική επίθεση διαπράττεται χωρίς καμία δημοκρατική διαβούλευση, στο τέλος ενός διαβήματος το οποίο πρέπει να χαρακτηρίσουμε ολοκληρωτικό: η συζήτηση για τα πλεονεκτήματα και τα μειονεκτήματα του ενιαίου νομίσματος στην πραγματικότητα δεν έγινε ποτέ, οι λαοί των κρατών μελών της Ευρωπαϊκής Ένωσης δεν ερωτήθηκαν ποτέ στ' αλήθεια, ενώ για το μέλλον, τους αφαιρείται το δικαίωμα να αποφανθούν για το μεγαλύτερο μέρος των πολιτικών που τους αφορούν άμεσα. Η αφύπνιση είναι πολύ πιθανόν να είναι δύσκολη, όταν οι πληθυσμοί θα βιώσουν το πραγματικό τραύμα που τους επιβάλλουν οι ηγέτες τους με την κατάργηση των αντίστοιχων εθνικών τους νομισμάτων.
<P>
Επιπλέον, το ενιαίο νόμισμα έχει θεσπιστεί σε ένα πλαίσιο στο οποίο υπάρχει σημαντικό ποσοστό ανεργίας, που θα απαιτούσε κινητοποίηση από όλους του οικονομικούς παράγοντες, ενώ αντίθετα αυτοί θα πληγούν από τις συγκεκριμένες συνέπειες της εσπευσμένης μετάβασης στο ευρώ. Ήδη, η ξέφρενη κούρσα για την τήρηση των κριτηρίων του Μάαστριχτ, η οποία έγινε προσφεύγοντας σε λογιστικά και δημοσιονομικά τεχνάσματα, αποδείχθηκε πολυδάπανη όσον αφορά την απασχόληση. Αλίμονο όμως, στοιχηματίζουμε στο ότι αύριο οι επιταγές του Συμφώνου Σταθερότητας θα έχουν ακόμη πιο αρνητικές επιπτώσεις.
<P>
Τα βασικά στάδια της ευρωπαϊκής οικοδόμησης, αγαπητοί συνάδελφοι, διανύθηκαν με προσοχή, με δημοκρατικό τρόπο και με σεβασμό προς την επιθυμία των λαών των μεγάλων και αρχαίων εθνών μας. Δεν θα συμβεί το ίδιο στον νομισματικό τομέα. Στην πραγματικότητα, έπρεπε να συνεχίσουμε να πορευόμαστε στο δρόμο του ευρωπαϊκού νομισματικού συστήματος, θεσπίζοντας ένα κοινό νόμισμα το οποίο δεν θα αντικαθιστούσε τα εθνικά νομίσματα, και θα επέτρεπε, επειδή μια τέτοια επιλογή δεν θα ήταν μη αντιστρέψιμη, να κάνουμε τον απολογισμό μετά από μερικά χρόνια πριν εξετάσουμε, εάν υπήρχε ανάγκη, και με την έγκριση των πολιτών, το πέρασμα σε ένα μεταγενέστερο στάδιο.
<P>
Η σημερινή επιλογή είναι κατά πρώτον ιδεολογική: είναι η επιλογή η οποία επιβλήθηκε σιωπηρά, η επιλογή του ομόσπονδου κράτους, απαλλαγμένου από κάθε δημοκρατική και πολιτική υποχρέωση και περιορισμό. Δεν λαμβάνει πραγματικά υπόψη το δικό μας οικονομικό περιβάλλον. Εν πλήρη συνειδήσει, λοιπόν, δεν μπορώ να την εγκρίνω.

<SPEAKER ID=98 NAME="Ferrer">
Η αιτιολόγηση της θετικής μου ψήφου επί της συστάσεως του Συμβουλίου δεν έχει άλλο σκοπό από το να συμμετάσχω στην τόσο υπερβατικής σημασίας συζήτηση που μόλις ολοκληρώσαμε, μια συζήτηση που μας κατέστησε προνομιούχους συμπρωταγωνιστές του κεφαλαίου της Ιστορίας της Ευρώπης που γράφουμε σήμερα.
<P>
Μια συζήτηση που ανοίγει τις πύλες για την καθιέρωση, από 1ης Ιανουαρίου 1999, ενός ενιαίου νομίσματος από μεριάς 11 χωρών της Ευρωπαϊκής Ένωσης και, συνεπώς, για την εγκαθίδρυση ενός πλαισίου οικονομικής σταθερότητας χάρη στο οποίο θα επιτύχουμε την οικονομική άνοδο που θα επιτρέψει τη δημιουργία θέσεων εργασίας και, με τον τρόπο αυτό, θα κάνει πραγματικότητα έναν από τους θεμελιώδεις στόχους της πορείας προς την ευρωπαϊκή ολοκλήρωση: την οικονομική και κοινωνική ευμάρεια των πολιτών της Ένωσης. Εξ ου και η σημασία του Συμφώνου Σταθερότητας, δεομένου ότι τα οφέλη του ευρώ θα μεταφραστούν σε δημιουργία θέσεων απασχόλησης μόνον εφόσον κατοχυρώσουμε μια υγιή και σταθερή οικονομία.
<P>
Όμως το ευρώ, άρα και η ίδια η Νομισματική Ένωση, προβάλλουν επίσης, πρώτα και κύρια, σαν σύμβολα της ευρωπαϊκής ενότητας. Αυτό καταδεικνύει και τον ιστορικό χαρακτήρα της σημερινής συνεδρίασης. Διότι το ενιαίο νόμισμα θα μας επιτρέψει να διανύσουμε ένα ποιοτικό άλμα προς μια ενότητα των λαών της Ευρώπης που συνιστά τη βάση και το υπόβαθρο της ευρωπαϊκής οικοδόμησης, στο βαθμό που, πέρα από τα αδιαμφισβήτητα οικονομικά πλεονεκτήματα αυτού του νομίσματος, πέρα από τη συμβολή του στη δημιουργία θέσεων απασχόλησης, πέρα από τις αναπόφευκτες μακροπρόθεσμες προόδους που θα επιφέρει, είτε σε ό, τι αφορά τη φορολογία είτε τον κοινωνικό τομέα, είτε ακόμη στην καθοριστικής σημασίας υπόθεση της πολιτικής ενοποίησης, πέρα απ' όλα αυτά, η ύπαρξη ενός ενιαίου νομίσματος οπωσδήποτε θα συμβάλει ώστε να αφυπνιστεί στη συνείδηση των Ευρωπαίων πολιτών το αίσθημα ότι ανήκουν στην ίδια και αυτή κοινότητα, απαραίτητη προϋπόθεση για να περατωθεί το έργο ειρήνης και αλληλεγγύης που σχεδίασαν οι οραματιστές αρχιτέκτονες της ευρωπαϊκής οικοδόμησης.

<SPEAKER ID=99 NAME="Gallagher">
Χαιρετίζω το γεγονός ότι η Ιρλανδία πρόκειται να προσχωρήσει στο σύστημα του νέου ενιαίου νομίσματος που θα τεθεί σε ισχύ την 1η Ιανουαρίου 1999. Τα οφέλη του ευρωπαϊκού ενιαίου νομίσματος για την ιρλανδική οικονομία είναι τα ακόλουθα:
<P>
Χαμηλότερα επιτόκια, ένα καλό νέο για τις μικρομεσαίες επιχειρήσεις.-Σημαντική μείωση των εξόδων συναλλαγών, ένα καλό νέο για τους εξαγωγείς μας, που είναι σαφές ότι θα έχει ως αποτέλεσμα την αύξηση του αριθμού των τουριστών που θα επισκέπτονται την Ιρλανδία.Το Οικονομικό, Ερευνητικό και Κοινωνικό Ίδρυμα της Ιρλανδίας έχει υποβάλει μία έκθεση, όπου υπογραμμίζεται ότι είναι σαφώς προς όφελος της Ιρλανδίας η συμμετοχή της στο πρώτο στάδιο της Οικονομικής και Νομισματικής Ένωσης στους κόλπους της ΕΕ. Το εν λόγω Ίδρυμα ανέφερε επιπλέον ότι είναι προς όφελος της ιρλανδικής οικονομίας το να υπογράψει την προσχώρησή της στο σύστημα του ευρωπαϊκού ενιαίου νομίσματος, ακόμη και αν η Βρετανία αποφασίσει να μη συμμετάσχει στο πρώτο στάδιο.
<P>
Είναι επιτακτική ανάγκη να πραγματοποιηθούν εκτεταμένες και καλά χρηματοδοτούμενες εκστρατείες διπλής αναγραφής τιμών των προϊόντων σε όλα τα σούπερ μάρκετ και τα καταστήματα πριν από την καθιέρωση του ενιαίου ευρωπαϊκού νομίσματος, έτσι ώστε να είναι ενήμεροι οι καταναλωτές και οι διαχειριστές του νομίσματος για την πραγματική αξία των χαρτονομισμάτων και κερμάτων του ευρώ σε σχέση με την αξία της ιρλανδικής λίρας, και να εξασφαλιστεί ότι δεν θα υπάρξει σύγχυση. Η έλλειψη πληροφόρησης σχετικά με το ενιαίο ευρωπαϊκό νόμισμα είναι ένα υπαρκτό ζήτημα, με το οποίο πρέπει να ασχοληθούμε διεξοδικά.
<P>
Η θέσπιση του ενιαίου ευρωπαϊκού νομίσματος αποτελεί μία πραγματική πρόκληση. Δεν είναι δυνατόν και δεν πρέπει να ξαναγίνουν τα λάθη που παρατηρήθηκαν όταν πρωτοέγινε η μετατροπή σε δεκαδικό σύστημα, το 1972.
<P>
Το ενιαίο ευρωπαϊκό νόμισμα αποτελεί λογικό επακόλουθο της εσωτερικής αγοράς που έχει πρόσφατα ολοκληρωθεί στην Ευρωπαϊκή Ένωση και που οδήγησε σε ελεύθερη κυκλοφορία των πολιτών και σε ελεύθερη ανταλλαγή υπηρεσιών, κεφαλαίου και αγαθών στους κόλπους της ΕΕ. Οι Ιρλανδοί θα πρέπει να χαιρετίζουν αυτό το γεγονός. Πρόκειται για καλά νέα για την οικονομία μας και το μέλλον μας.

<SPEAKER ID=100 NAME="Girγo Pereira, Rosado Fernandes, Cardona">
Σάββατο, 2 Μαΐου 1998. Η σημερινή ημέρα θεωρείται ιστορική. Και έτσι είναι. Είναι μια ιστορική ημέρα για τους ευρωπαϊκούς λαούς, για την Ευρωπαϊκή Ένωση, για τον κόσμο. Το ενιαίο ευρωπαϊκό νόμισμα τής προσδίδει τον ιστορικό της χαρακτήρα, η βούληση των κρατών που προσδοκούσαν να προσχωρήσουν στο ευρώ υπήρξε η πρωταρχική αιτία. Όπως συμβαίνει με όλες τις ιστορικές ημέρες, έτσι και η σημερινή θα μνημονεύεται. Με θετικό ή με αρνητικό τρόπο.
<P>
Έχοντας ανέκαθεν παραδεχθεί ότι η Πορτογαλία δεν θα μπορούσε να αντεπεξέλθει μόνη της σε έναν νομισματικό ανταγωνισμό, πολύ συχνά αθέμιτο, είχαμε ασκήσει υπεύθυνη κριτική, τόσο παλαιότερα όσο και πρόσφατα, στη μέθοδο που επιλέχθηκε για την καθιέρωση του ενιαίου νομίσματος. Εάν η υπόθεση αυτή εξαρτιόταν από μας, θα την είχαμε προσανατολίσει προς την πραγματική σύγκλιση των λαών, θα είχαμε ενδεχομένως αναμείνει λίγο ακόμη και σίγουρα θα είχαμε επιδιώξει τη συμμετοχή των ευρωπαϊκών λαών στη λήψη των σχετικών αποφάσεων.
<P>
Ηττημένοι, είχαμε καταψηφίσει τη Συνθήκη του Μάαστριχτ στην Εθνοσυνέλευση της χώρας μας. Προσηλωμένοι όμως στους κανόνες της δημοκρατίας, φρονούμε ότι μια απόφαση που λαμβάνεται στο Κοινοβούλιό μας, έστω και αν μας βρίσκει αντίθετους, αποτελεί νόμο. Και εφόσον είναι νόμος, οφείλουμε να τον σεβαστούμε.
<P>
Αυτό που ζητείται σήμερα από το Ευρωπαϊκό Κοινοβούλιο είναι να εκφέρει γνώμη για μια ειλημμένη απόφαση, όχι βεβαίως από το ίδιο το Κοινοβούλιο: αυτή που αφορά τον κατάλογο των χωρών που δύνανται να προσχωρήσουν στην τρίτη φάση της ΟΝΕ. Επειδή, κατά τη γνώμη μας, δεν μπορεί κανείς να πει "όχι» σε μια διαπίστωση, εμείς οι Πορτογάλοι βουλευτές προτιμούμε σήμερα να υπογραμμίσουμε το γεγονός ότι προερχόμαστε από μια χώρα της οποίας ο λαός κατάφερε, με αμέτρητες θυσίες, να ξεπεράσει πάμπολλες δυσκολίες ώστε να μπορούμε, τη σημερινή ημέρα εδώ στο Ευρωπαϊκό Κοινοβούλιο, να καταγράψουμε το αποτέλεσμα μέρους των προσπαθειών του. Ευελπιστούμε τώρα ότι η αλληλεγγύη, που επίσης εκφράζεται στην οικονομική και κοινωνική συνοχή και που άλλωστε διατρανώνεται στις Συνθήκες, πράγματι θα εκδηλωθεί. Από σήμερα και στο εξής, Σάββατο, 2 Μαΐου 1998.

<SPEAKER ID=101 NAME="Gutiιrrez Dνaz">
Ορισμένα μέλη της Ομάδας μας, μεταξύ των οποίων η κ. βουλευτής και οι βουλευτές που πρόσκεινται στη Νέα Αριστερά και στην Πρωτοβουλία για την Καταλωνία, θα ψηφίσουμε υπέρ της πρότασης σχετικά με τα κράτη που θα προσχωρήσουν στο ενιαίο νόμισμα.
<P>
Φρονούμε ότι αυτή η διαδικασία ξεκινά με μη ολοκληρωμένο τρόπο.
<P>
Για να υπάρχει η δυνατότητα προώθησης της οικονομικής πολιτικής με ελάχιστους όρους σταθερότητας, εκτός από την καθιέρωση του ενιαίου νομίσματος επιβάλλεται και η φορολογική εναρμόνιση.
<P>
Πέραν τούτου όμως, για την οικοδόμηση μιας δίκαιης Ένωσης είναι απαραίτητη ανάγκη, μαζί με την οικονομική πολιτική, να υπάρχει επίσης μια κοινωνική πολιτική και να επιτευχθεί εξ ολοκλήρου η δημοκρατική λειτουργία των θεσμικών οργάνων.
<P>
Τίποτα από όλα αυτά δεν έχει προβλεφθεί στον απαραίτητο βαθμό.
<P>
Παρά ταύτα, ωστόσο, θα υπερψηφίσουμε την πρόταση δεδομένου ότι πιστεύουμε ότι, για να καταφέρουμε να περπατήσουμε σωστά δεν ωφελεί να κόβουμε το καλό μας πόδι, αλλά πρέπει να προσπαθήσουμε να βρούμε επειγόντως τα πόδια που μας λείπουν.
<P>
Επίσης φρονούμε ότι, υιοθετώντας μια εποικοδομητική στάση, νομιμοποιούμαστε περισσότερο ώστε να απαιτήσουμε την άμεση κάλυψη των ελλείψεων.
<P>
Η πολιτική, οικονομική και κοινωνική σημασία της επαναστατικής απόφασης που λαμβάνεται σήμερα, και την οποία επικυρώνουμε με την ψήφο μας, ενδέχεται να αναδειχθεί απλώς και μόνο ένα παραπέτασμα καπνού, να οδηγηθούμε δηλαδή στην αποτυχία, εάν όλοι μαζί δεν συμβάλουμε με υπεύθυνο τρόπο ώστε να κατοχυρώσουμε στους κόλπους της Ευρωπαϊκής Ένωσης τη φορολογική δικαιοσύνη, την κοινωνική δικαιοσύνη και την πλήρη δημοκρατική νομιμότητα.

<SPEAKER ID=102 NAME="Hindley">
Δεν είμαι υπέρ της πρότασης ψηφίσματος στην οποία αναφέρεται ότι εκείνες οι χώρες που επιθυμούν να ενταχθούν στο σύστημα του ενιαίου νομίσματος την 1η Ιανουρίου του επόμενου χρόνου είναι ουσιαστικά σε θέση για κάτι τέτοιο. Ούτε υποστηρίζω την πρόταση ότι ένα ενιαίο νόμισμα βάσει αυτών των κριτηρίων και του προγράμματος είναι επιθυμητό ή εφαρμόσιμο. Δεν αμφιβάλλω για την ειλικρίνεια εκείνων που ψηφίζουν υπέρ. Μερικοί είναι πιο σίγουροι από άλλους, όλοι γνωρίζουν ότι υπάρχει ρίσκο, αλλά παρ' όλα αυτά δεν έχουν στηριχτεί σε συνετή χρηματοοικονομική προνοητικότητα, πιστεύοντας ότι μέσω μίας ενέργειας πολιτικής θέλησης μπορεί να επιτευχθεί η επιθυμητή ευρωπαϊκή ενοποίηση, επιβάλλοντας την οικονομική σύγκλιση μέσω νομισματικής πειθαρχίας. Πιστεύω ότι αυτή η πορεία είναι αναπόφευκτα ατελής. Εκείνοι που είναι πραγματικά υπεύθυνοι για το έργο, οι οποίοι δεν ανήκουν σε αυτό το Σώμα, έχουν την απατηλή αυτοπεποίθηση του καπετάνιου ενός πλοίου που έχει πλέον δεσμευθεί αμετάκλητα να πλεύσει, παρά τις συνετές προειδοποιήσεις ότι αυτό το πλοίο έχει σχεδιαστικά και κατασκευαστικά ελαττώματα, και πιστεύοντας ότι καλή καρδιά και ούριος άνεμος θα βοηθήσουν στην αποπεράτωση του σχεδίου. Όσοι είναι εδώ απλά επανατακτοποιούν τις σεζλόνγκ και τηρούν τα προσχήματα, προσποιούμενοι ότι έχουν μεγαλύτερη επιρροή από ό, τι πραγματικά έχουν, ενώ, αν μου επιτρέπετε να συνεχίσω τη μεταφορά, το ευρύτερο κοινό έχει με σύνεση αρνηθεί μέχρι τώρα την πρόσκληση να συμμεριστεί τον ενθουσιασμό για το ταξίδι - αυτό και μόνο θα πρέπει να θεωρηθεί μία προειδοποίηση, επειδή σε τελική ανάλυση ως δημοκράτες οφείλουμε να ακολουθούμε αλλά και να καθοδηγούμε.
<P>
Εφόσον κάποιες χώρες που όντως πληρούν τα κριτήρια θεωρούν ότι είναι συνετό να μείνουν εκτός, ενώ άλλες που αν και ολοφάνερα δεν πληρούν τις προϋποθέσεις συμμετέχουν στο σύστημα του ενιαίου νομίσματος, βρισκόμαστε στη σφαίρα της φαντασίας, όπου αυτό που μετράει είναι τα πολιτικά προσχήματα, ενώ η οικονομική πραγματικότητα δεν έχει καμία σημασία.
<P>
Επιτρέψτε μου να πω κατηγορηματικά ότι δεν είμαι κατά του ενιαίου νομίσματος. Είναι αναπόφευκτο, εφόσον λειτουργεί η ενιαία αγορά.
<P>
Ούτε όμως είναι το ενιαίο νόμισμα απαραίτητο για την ενιαία αγορά. Ο λόγος καθιέρωσής του είναι η προώθηση της πολιτικής ενοποίησης και είναι παράλογο να προσπαθούμε να εξαναγκάσουμε άνισες μέχρι στιγμής οικονομίες να καθιερώσουν ένα ενιαίο νόμισμα. Δεν είμαι φυσικά κατά της οικονομικής ενοποίησης, κάτι στο οποίο μπορεί να οδηγήσει η ενιαία αγορά. Ωστόσο, δεν θα είναι μία δίκαιη κοινωνία που προέρχεται από οικονομίες καθοδηγούμενες από την αγορά. Παραμένω δε ένας σοσιαλιστής που πιστεύει ότι ο μοναδικός συνετός και ανθρωπιστικός σκοπός του οικονομικού σχεδιασμού είναι η δημιουργία μίας δίκαιης και αμερόληπτης και ισότιμης κοινωνίας. Πιστεύω ότι αυτό μπορεί να επιτευχθεί, με ρεαλιστικό και εφαρμόσιμο τρόπο, από τα υπάρχοντα κράτη με συνένωση των συσσωρευμένων και έμπιστων δυνάμεών τους, και όχι από μία "ένωση» που καθοδηγείται ακόμη από μία μή αιρετή Επιτροπή και - στα πλαίσια του ενιαίου νομίσματος -από μη αιρετούς τραπεζίτες.
<P>
Η υιοθέτηση του προτεινόμενου ενιαίου νομίσματος δεν μπορεί να επιτευχθεί χωρίς περαιτέρω περικοπές των κοινωνικών δαπανών που μπορούν μόνο να βλάψουν περαιτέρω την κοινωνική δομή της ηπείρου μας - μπορούν μόνο να βλάψουν περισσότερο την ίδια τη δομή της κοινωνικής πρόνοιας για την εδραίωση της οποίας δημιουργήθηκε η ομάδα μου.
<P>
Στην καλύτερη περίπτωση, με την υιοθέτηση του ενιαίου νομίσματος θα παγιδευτούμε στην ακαμψία των συναλλαγματικών ισοτιμιών που έχει οδηγήσει τις δυτικοευρωπαϊκές οικονομίες σε χαμηλή οικονομική ανάπτυξη και υψηλά ποσοστά ανεργίας.
<P>
Είναι παράλογο να μην εκμεταλλευτούμε το οικονομικό μέσο διακύμανσης των τιμών συναλλάγματος για να ανταποκριθούμε στις αναπόφευκτες μεταβαλλόμενες ανισότητες της οικονομικής απόδοσης ανάμεσα σε χώρες και περιοχές, όπως επίσης σε διάφορους τομείς της οικονομίας. Στη χειρότερη περίπτωση, αυτό το ενιαίο νόμισμα θα μας παγιδέψει σε μία πορεία συγκρούσεων με τους κερδοσκόπους που θα ανυπομονούν να δοκιμάσουν πόσο ισχυρός είναι πραγματικά ο κρίκος ανάμεσα στην πλαστή ευρωπαϊκή οικονομία και σε ένα εμπορεύσιμο ευρωπαϊκό νόμισμα. Υπάρχουν ακόμη πολλές ευρωπαϊκές οικονομίες, οπότε είναι συνετό για την ώρα να διατηρήσουμε πολλά ευρωπαϊκά νομίσματα.
<P>
Υπάρχει όμως ένας επιπλέον και ουσιαστικός λόγος που αντιτίθεμαι στο ενιαίο νόμισμα και αυτός είναι η μη δημοκρατική του φύση. Αν ήθελα πραγματικά να επηρεάσω τη μοίρα της Ευρώπης, δε θα είχα κάνει το ανόητο βήμα να εκδηλώσω ανοιχτά τις πολιτικές μου απόψεις, ζητώντας δημόσια την έγκριση ενός πολιτικού κόμματος και δοκιμάζοντας στη συνέχεια αυτές τις ιδέες σε ελεύθερα προκηρυσσόμενες δημοκρατικές εκλογές.
<P>
Θα είχα γίνει ένας επιφυλακτικός και γραφειοκράτης τραπεζίτης, θα είχα καταχωνιαστεί στον περίπλοκο κόσμο των δολοπλοκιών για τις επιτροπές, θα είχα κρυφτεί οικειοθελώς πίσω από σωρούς στατιστικών, θα ασκούσα επιρροή στους μεγάλους και φυσικά ούτε που θα φανταζόμουν ποτέ να υποβάλλω υποψηφιότητα στο Κοινοβούλιο. Ένα πρόσωπο, ούτε όμως και πολλά, δε μπορεί σε καμία περίπτωση να ελέγχει μία τράπεζα, ή μία εταιρεία χρηματοδότησης, εκτός αν αυτή η τράπεζα υπόκειται σε δημοκρατικό έλεγχο. Αυτή η Κεντρική Τράπεζα που ιδρύουμε έρχεται σε πλήρη αντίθεση με αιώνες επικράτησης της δημοκρατίας στην Ευρώπη - υποτίθεται ότι εγώ, ως αιρετό μέλος, πρέπει να πάρω το μέρος της τράπεζας ως δεσμευτικής για τον προϋπολογισμό μου, ενώ η τράπεζα είναι υποχρεωμένη να μη δώσει σημασία στη δημοκρατική μου εντολή.
<P>
Κάθε Κοινοβούλιο που ψηφίζει "υπέρ» απαρνιέται χρόνια, δεκαετίες προσπαθειών, φιλοδοξιών και αποφασιστικότητας να καταστεί υπόλογη η οικονομική δύναμη. Εγώ δεν πρόκειται να κάνω κάτι τέτοιο. Θα ψηφίσω "όχι», όχι αρνητικά, αλλά για να έχω μία ηθική βάση στην οποία θα στηριχτώ έπειτα για να αναπτύξω τα επιχειρήματά μου για μία διαφορετική Ευρώπη, μία Ευρώπη που θα δίνει προτεραιότητα στη σταθερή κοινωνική ευημερία έναντι της προσωρινής και ασύνετης νομισματικής ορθότητας.

<SPEAKER ID=103 NAME="Hyland">
Ως Ιρλανδός ευρωβουλευτής, χαιρετίζω την υιοθέτηση του ενιαίου νομίσματος, που αποτελεί ένα επιπλέον θετικό βήμα στην πορεία προς την ευρωπαϊκή ενοποίηση.
<P>
Είμαι εξαιρετικά υπερήφανος για την επιτυχία της χώρας μου ως προς την ικανοποίηση όλων των πτυχών των κριτηρίων σύγκλισης.
<P>
Η Ιρλανδία έχει αποδείξει τί μπορεί να επιτευχθεί μέσω του καθορισμού οικονομικών στόχων και της ανάληψης δέσμευσης για την πραγματοποίησή τους.
<P>
Η σκληρή δημοσιονομική πολιτική της ΟΝΕ παρέχει μία μακροπρόθεσμη οικονομική βάση για συνεχή ανάπτυξη και θα αποτρέψει το βραχυπρόθεσμο πολιτικό πειρασμό για λήψη ανέντιμων αποφάσεων λόγω πολιτικής δημοτικότητας.
<P>
Μακροπρόθεσμα, οι αποφάσεις του Κοινοβουλίου σήμερα θα αποτελέσουν έναν κύριο παράγοντα για την αντιμετώπιση της ανεργίας και ενισχύουν την οικονομική βάση της ΕΕ προκειμένου να ανταποκριθεί αυτή στην πρόκληση του παγκοσμίου εμπορίου.

<SPEAKER ID=104 NAME="Imaz San Miguel">
Το Εθνικιστικό Κόμμα των Βάσκων ψηφίζει υπέρ του ευρώ. Για οικονομικούς λόγους, αλλά επίσης λόγω των πολιτικών του επιπτώσεων.
<P>
Το ευρώ θα συμβάλει στην εδραίωση της εσωτερικής αγοράς, εκμηδενίζει το κόστος μετατροπής ανάμεσα στα ευρωπαϊκά νομίσματα, βοηθά στην αύξηση της ανταγωνιστικότητας των επιχειρήσεών μας και θα ανεβάσει το βαθμό σταθερότητας, ευνοώντας έτσι τις επενδύσεις και τη δημιουργία θέσεων απασχόλησης.
<P>
Αλλά και για τους καταναλωτές συνεπάγεται βελτίωση της προσφοράς, περισσότερη διαφάνεια όσον αφορά τις τιμές και λιγότερα έξοδα όταν αυτοί ταξιδεύουν μέσα στην Ευρώπη.
<P>
Το ευρώ μάς κάνει να εισέλθουμε σε ένα θετικό κλίμα ανταγωνιστικότητας, το οποίο όμως μας υποχρεώνει να μεριμνούμε για εκείνους που ενδέχεται να αντιμετωπίσουν τις μεγαλύτερες δυσκολίες. Αυτό επιβάλλει ενίσχυση της αλληλεγγύης μεταξύ των περιφερειών της Ευρωπαϊκής Ένωσης, όπως επίσης ενίσχυση της κοινωνικής συνοχής στους κόλπους των κοινωνιών μας.
<P>
Όμως αυτό που εγκαινιάζει πρώτα και κύρια το ευρώ είναι μια πολιτική διαδικασία. Η άσκηση της νομισματικής εξουσίας στην Ευρώπη απαιτεί μεγαλύτερο συντονισμό των οικονομικών πολιτικών και προϋποθέτει γοργότερους ρυθμούς προς την ευρωπαϊκή ολοκλήρωση. Πρόκειται για ένα καλό νέο για όσους από μας ποντάρουμε σε μια ομοσπονδιακή Ευρώπη.
<P>
Επιπλέον, η εν λόγω πορεία προς την ολοκλήρωση μειώνει το ρόλο των κρατών, προσφέροντας έτσι μια ιστορική ευκαιρία σε λαούς και έθνη όπως είναι οι Βάσκοι ώστε να επιτύχουν την άμεση συμμετοχή τους σε μια ενωμένη Ευρώπη η οποία σέβεται την πολυμορφία των λαών που την απαρτίζουν.

<SPEAKER ID=105 NAME="Κακλαμάνης">
Πέρασαν περίπου 50 χρόνια από την ημέρα που οι Ιδρυτικοί Πατέρες της Ευρώπης ξεκινούσαν το μεγάλο ταξίδι της Ενωμένης Ευρώπης.
<P>
'Ολα αυτά τα χρόνια πολλοί πολιτικοί και εκατομμύρια ανθρώπων πίστεψαν και δούλεψαν για να κτίσουν την Ευρώπη της αλληλεγγύης, της εργασίας, της ποιότητας και όχι της ποσότητας, της πολυγλωσσίας, του Ευρωπαοκού πνεύματος.
<P>
Και σήμερα, 2 Μαΐου, μία μόλις μέρα μετά την «Εργατική» Πρωτομαγιά, το Ευρωπαοκό Συμβούλιο με τις ευλογίες, δυστυχώς, και του Ευρωπαοκού Κοινοβουλίου, ενταφίασε την Ευρώπη των οραμάτων μας και παρέδωσε τους Λαούς της στα χέρια των τραπεζιτών. Με λογιστικές αλχημείες παραβίασαν ακόμη και αυτά τα Κριτήρια του Μάαστριχτ που οι ίδιοι έθεσαν.
<P>
Κανείς δεν μας εξήγησε εν ονόματι ποιών Κριτηρίων χώρες, όπως η Ιταλία και το Βέλγιο, μπήκαν στο πρώτο κύμα της ΟΝΕ.
<P>
Κανείς δεν μας εξήγησε πότε θα φανεί «φως στην άκρη του τούνελ» της ανεργίας και της φτώχειας που έχει μετατρέψει την Ευρώπη σε «κοινωνία των δύο τρίτων».
<P>
Κανείς δεν μας είπε γιατί θυσιάσθηκε η Πολιτική 'Ενωση της Ευρώπης στους αριθμούς και στις βουλές των τραπεζιτών, όπως π.χ. του Γάλλου κ. Trichet, που είναι υποψήφιος για πρώτος Διοικητής της Ευρωπαοκής Κεντρικής Τράπεζας και του οποίου το όνομα (κατά σύμπτωση...) σημαίνει»χαρτοκλέφτης» στην γλώσσα του...
<P>
'Οσοι σήμερα με την ψήφο τους στο Ευρωπαοκό Κοινοβούλιο (έμμεσα), και στο Ευρωπαοκό Συμβούλιο (άμεσα), συμβάλλουν στην τερατόμορφη κλωνοποίηση της «Ενωμένης Ευρώπης», σύντομα θα κληθούν να εξηγήσουν στους Λαούς της αυτήν την απόφασή τους.
<P>
Ελπίζω ότι θα έχουν το πολιτικό θάρρος, λίγο πριν τις ερχόμενες Ευρωεκλογές, να παραμείνουν συνεπείς στις σημερινές θέσεις και απόψεις τους.
<P>
'Οσοι είμαστε πράγματι Ευρωπαοστές και όχι «ευρωπαοστές», λέμε ΝΑΙ στην πολιτική - πραγματική οικονομική σύγκλιση και ΟΧΙ στην ψευδεπίγραφη, ονομαστική, »σύγκλιση» της Ευρώπης. Για αυτό και η θέση μου στο Ευρωπαοκό Κοινοβούλιο ήταν αρνητική, κάτι που εκφράσθηκε με ψήφο αποχής κατά την ψηφοφορία.

<SPEAKER ID=106 NAME="Kreissl-Dφrfler">
Είναι αναμφισβήτητο το γεγονός ότι το ευρώ θα υιοθετηθεί την 1.1.1999 σε έντεκα κράτη της Ευρωπαϊκή Ένωση. Tο γεγονός αυτό, το χαιρετίζω ρητά. Θα ήμουν ωστόσο αναγκασμένος να αρνηθώ την ψήφο μου σε μία υιοθέτηση του ευρώ από μόνο 6-7 κράτη - πυρήνες της Ευρωπαϊκής Ένωσης, όπως ήταν και η επιθυμία του προέδρου της βαυαρικής κυβέρνησης Edmund Stoiber, του ευρωβουλευτή Ingo Friedrich και του Theo Waigel, του ομοσπονδιακού υπουργού Οικονομικών (όλοι μέλη του Χριστιανοσοσιαλιστικού Κόμματος CSU) Και τούτο, διότι ένας τέτοιος περιορισμός θα οδηγούσε ασφαλώς σε μία διάσπαση της Ευρωπαϊκής Ένωσης και θα διέλυε την αλληλεγγύη του πληθυσμού και των κρατών μελών της ΕΕ.
<P>
Τώρα όμως, δεν πρέπει, όντας ευχαριστημένοι από τα αποτελέσματα, να καθίσουμε αναπαυτικά και να εναποθέσουμε τη χάραξη της πολιτικής στην Ευρωπαϊκή Κεντρική Τράπεζα. Η υπερβολικά υψηλή ανεργία στα κράτη μέλη η οποία εκτιμάται από τους εμπειρογνώμονες ότι έχει φθάσει στο επίπεδο των 34 εκατ. ανέργων, απαιτεί το συντονισμό της οικονομικής πολιτικής και τις πολιτικής για την αγορά εργασίας στην ΕΕ. Η καθαρή εμμονή στη σταθερότητα των τιμών θα αυξήσει την ανεργία και θα οδηγήσει σε κοινωνικές εντάσεις που δεν μπορούμε να φαντασθούμε. Τα αποτελέσματα θα ήταν μία για εμάς τους πράσινους μία μη επιθυμητή επαναεθνικοποίηση στα κράτη μέλη και μια πολιτική μετατόπιση προς τα δεξιά. Για το λόγο αυτό, είναι απαραίτητο, η Ευρωπαϊκή Κεντρική Τράπεζα να αποκτήσει μία δημοκρατικά αποτελεσματική υπόσταση στο πλαίσιο της ΕΕ, ώστε να μην αισθάνεται υποχρεωμένη να ακολουθεί αποκλειστικά μία πολιτική σταθερότητας τιμών, όσο σημαντική και αν είναι αυτή, ανεξάρτητα από μία κοινή ευρωπαϊκή οικονομική, κοινωνική πολιτική και πολιτική για την αγορά εργασίας. Συνεπώς πρέπει να θέσουμε στο πλευρό της ΕΚΤ ένα οικονομικό συμβούλιο που θα την υποχρεώνει να ακολουθεί με την πολιτική της τους ίδιους πολιτικούς στόχους όπως και η συνολική ευρωπαϊκή πολιτική.
<P>
Θα πρέπει να απορριφθεί το αίτημα του γερμανού ομοσπονδιακού υπουργού οικονομικών Waigel, να μπορούν να αλλάζουν οι κανόνες του παιχνιδιού στη διάρκεια της όλης διαδικασίας και να επιβληθούν ειδικές ρυθμίσεις για μερικά κράτη, όπως την Ιταλία και το Βέλγιο. Δεν θα πρέπει να έχει προτεραιότητα το σύμφωνο Ανάπτυξης και Σταθερότητας και δεν είναι δυνατόν να προκαθορισθεί ότι η αύξηση των εσόδων του κρατικού προϋπολογισμού θα πρέπει να χρησιμοποιείται αποκλειστικά για την εξόφληση του δημοσιονομικού ελλείμματος. Τούτο θα περιόριζε σημαντικά τις δυνατότητες μίας κυβέρνησης να επιβάλει ένα πρόγραμμα για την απασχόληση και θα πρέπει να αξιολογηθεί ως ανεπίτρεπτη επέμβαση στην εθνική αυτονομία. Η πολιτική πρέπει να δεσμευθεί για την ευημερία όλων των πολιτών και όχι μόνο εκείνων που διαθέτουν χρηματικά περιουσιακά στοιχεία. Ακόμα πιο πιεστικά χρειαζόμαστε έναν αποδοτικό συντονισμό μιας κακροοικονομικής πολιτική που θα ανάγει την καταπολέμηση της ανεργίας σε ένα από τα σημαντικότερα και πιεστικότερα καθήκοντά της. Κατά συνέπεια, η ΕΚΤ δεν πρέπει να υποχρεωθεί να ακολουθήσει μια αυστηρή νομισματική πολιτική, όπως απαιτεί η έκθεση του κ. Wogau. Αυτός ήταν και ένας από τους λόγους που καταψήφισα την έκθεση η οποία απλά αποσκοπεί στην υποταγή της ευημερίας των ανθρώπων στην Ε.Ε. σε μία μονεταριστική νεοφιλελεύθερη πολιτική.
<P>
Η οικοδόμηση μιας ευρωπαϊκής ηγεμονίας μέσω του ευρώ δεν ανήκει στους στόχους μου. Η Ευρωπαϊκή Ένωση θα πρέπει να χρησιμοποιήσει τις αρμοδιότητες και τη ισχύ της - την οποία ασφαλώς θα αυξήσει με την υιοθέτηση του ευρώ - για τη δημιουργία μίας κοινωνικής, οικολογικής και αλληλέγγυας παγκόσμια οικονομικής τάξης. Δεν θα πρέπει να γίνει μία κατάχρηση του ευρώ, ώστε να γίνουν ακόμη πιο υψηλά και ακόμη πιο σταθερά τα τείχη γύρω από την Ευρώπη. Ενόψει μίας "παγκοσμιοποίησης της διεθνούς οικονομίας» στην οποία αναφερόμαστε με μεγάλη ευχαρίστηση, αυτός θα ήταν ο λάθος δρόμος που θα οδηγούσε όχι μόνο σε επιπλέον εντάσεις και απορρίψεις στο πλαίσιο των κρατών μελών της ΕΕ, αλλά και σε παγκόσμιο επίπεδο. Θα πρέπει να πούμε σαφώς όχι σε μία νομισματική πολιτική όπως εκείνη που προτείνουν οι ιθύνοντες του χριστιανοσοσιαλιστικού κόμματος. Με τη συνεργασία της Γαλλίας και άλλων κρατών μελών της ΕΕ καθώς και με την άσκηση μίας διαφορετικής γερμανικής πολιτικής μετά από τις γενικές εκλογές στις 27 Σεπτεμβρίου, η οποία ασφαλώς θα συγκεντρωθεί και πάλι περισσότερο στα αιτήματα των ανθρώπων που είναι περισσότερο από δικαιολογημένα, το ευρώ μπορεί να χρησιμοποιηθεί ως μέσο για την εμβάθυνση, αλλά και για ένα άνοιγμα της Ευρωπαϊκής Ένωσης. Η επιτυχία και η σταθερότητα του ευρώ, αλλά σε πρώτο λόγο και η αποδοχή του από τους πολίτες της ΕΕ, θα εξαρτηθεί από μία κοινωνικά και οικολογικά προσανατολιζόμενη οικονομική πολιτική. Χαιρετίζω ρητά την υιοθέτηση του ευρώ, ειδικά μάλιστα ενόψει της πολιτικής ένταξης της Γερμανίας στην Ευρωπαϊκή Ένωση. Πρέπει μόνο να εισαχθούν οι απαιτούμενοι διορθωτικοί μηχανισμοί.

<SPEAKER ID=107 NAME="Lienemann">
Σε αυτό το στάδιο, η ψήφος του Ευρωπαϊκού Κοινοβουλίου, η οποία εκφράζεται χωρίς σχολιασμούς, ούτε τροπολογίες, δεν μπορεί πλέον να επηρεάσει τη ροή των πραγμάτων και τις συνθήκες της καθιέρωσης του ευρώ.
<P>
Θα απόσχω σήμερα. Θα ήθελα να μπορούσα να ψήφιζα ναι σε αυτήν την ιστορική στιγμή, διότι είμαι υπέρ του ενιαίου νομίσματος. Όμως το πλαίσιο που μας προτείνεται σήμερα εμπεριέχει πολλούς κινδύνους για την δημοκρατία μας και για το κοινωνικό πρότυπο και ως εκ τούτου δεν μπορώ να εγκρίνω αυτήν την κίνηση.
<P>
Το ευρώ θα μπορούσε να αποτελούσε ένα εκπληκτικό πλεονέκτημα για τους λαούς μας, αν επέτρεπε την επιτάχυνση της πολιτικής ένωσης και τη δημοκρατική ενίσχυση της Ευρώπης, αν παρείχε περιθώρια οικονομικών ελιγμών που επιτρέπουν την εξάλειψη της ανεργίας και το άνοιγμα μιας νέας εποχής κοινωνικής προόδου, αν επέτρεπε στην ήπειρό μας να προβάλλει, απέναντι στον αμερικανικό ηγεμονισμό, μια άλλη αντίληψη για το γίγνεσθαι του πλανήτη μας.
<P>
Όμως δεν συμβαίνει αυτό σήμερα.Το πλαίσιο της εισαγωγής του ευρώ δεν σχεδιάζει μια μεταβίβαση της κυριαρχίας των κρατών-εθνών προς άλλα ευρωπαϊκά δημοκρατικά όργανα -αυτό θα ήταν θετικό- αλλά σαφώς την εγκατάληψη της κυριαρχίας των λαών
<P>
Η Ευρωπαϊκή Κεντρική Τράπεζα η οποία θα είναι η πιο ανεξάρτητη Τράπεζα στον κόσμο, σαφώς πιο ισχυρή από την ομοσπονδιακή Τράπεζα της Αμερικής ή τη σημερινή Bundesbank, θα έχει μια απόλυτη εξουσία χωρίς κοινοβουλευτικό έλεγχο, χωρίς να οφείλει να εφαρμόζει την πολιτική μιας ευρωπαϊκής κυβέρνησης, διότι, λόγω ελλείψεως οικονομικής κυβέρνησης, η Ευρωπαϊκή Ένωση στερήθηκε αυτό το απαραίτητο εργαλείο.
<P>
Κατά τον τρόπο αυτόν, οι ευρωπαϊκοί λαοί δεν έχουν κανέναν έλεγχο στις νομισματικές επιλογές. Με το Σύμφωνο Σταθερότητας του Δουβλίνου, το ίδιο συμβαίνει με τις μακροοικονομικές επιλογές, αν και αποφασιστικής σημασίας για τη ζωή και το μέλλον τους.
<P>
Όχι μόνο το σύμφωνο σταθερότητας συσφίγγει τις οικονομίες μας σε ένα νομισματικό κλοιό, αλλά ακόμα χειρότερα, θεσπίζει ένα αληθινό οικονομικό σύνταγμα, στερώντας από τις κυβερνήσεις ή τα κοινοβούλια κάθε μακροοικονομική επίβλεψη, φτάνοντας μάλιστα στο σημείο να επιβάλει κυρώσεις στα κράτη παραβάτες.
<P>
Σε τι θα χρησιμεύσουν οι εκλογές αν αυτές οι τόσο σημαντικές αποφάσεις δεν μπορούν πια να τροποποιηθούν; Αρνούμαι να παραδώσω την κοινή τύχη μας στις δυνάμεις του χρήματος και στους οπαδούς μονεταριστικών δογμάτων.
<P>
Μερικοί θεωρούν ότι το ευρώ είναι ένα στάδιο που θα οδηγήσει σε μια ενισχυμένη πολιτική ολοκλήρωση της Ευρώπης. Τίποτα δεν μας επιτρέπει να τεκμηριώσουμε αυτήν την ελπίδα. Η μεγάλη αγορά, η ζώνη ελευθέρων συναλλαγών που χρησιμεύει ως ευρωπαϊκό σχέδιο αυτήν την περίοδο, δεν χρειάζεται μια ισχυρή πολιτική Ευρώπη. Μάλιστα, το αντίθετο συμβαίνει, διότι θα παρατηρήσουμε ότι η αυτονομία της οικονομικής και χρηματοπιστωτικής σφαίρας, απαλλαγμένη από κάθε συλλογική και δημοκρατική ρύθμιση, τείνει να αφήνει την πολιτική στο περιθώριο. Εξάλλου, η συνθήκη του Μάαστριχτ προέβλεπε τη σύγκλιση της Διακυβερνητικής Διάσκεψης για την ενίσχυση της πολιτικής ολοκλήρωσης και τη βελτίωση των θεσμών. Συνεπώς, η πρόοδος της πολιτικής Ευρώπης έπρεπε να συμβαδίζει παράλληλα με την ΟΝΕ.
<P>
Είμαστε αναγκασμένοι να διαπιστώσουμε ότι το Αμστερνταμ δεν σημείωσε καμμία σημαντική πρόοδο. Η πολιτική Ευρώπη είναι ανίσχυρη και η ισορροπία ανάμεσα στο νομισματικό, οικονομικό και πολιτικό τομέα που ανακοινώθηκε στο Μάαστριχτ, δεν επετεύχθη.
<P>
Για να απαντήσουνε στην ανησυχία των Ευρωπαίων απέναντι στην άνοδο της ανεργίας, οι ευρωπαϊκοί θεσμοί ανακοίνωναν την δημιουργία εκατομμυρίων θέσεων αποσχόλησης και την έκδοση της λευκής Βίβλου. Εφεξής, ούτε τα μεγάλα έργα ούτε μια καλύτερη φορολόγηση του κεφαλαίου σχετικά με τη μείωση των κρατήσεων για την εργασία δεν συγκεκριμενοποιήθηκαν.
<P>
Η ανεργία αυξήθηκε στη ζώνη ευρώ και είναι ακόμη υψηλότερη αν θέλουμε να θεωρήσουμε ότι τα επίσημα στοιχεία του δείκτη ανεργίας δεν λαμβάνουν υπόψην όλους τους αιτώντες εργασίας, ούτε αυτούς τους φτωχούς μισθωτούς που όλο και πληθαίνουν.
<P>
Έτσι, οι υποσχέσεις του Μάαστριχτ, ιδιαίτερα για την πολιτική και δημοκρατική ενίσχυση της Ευρώπης και την απασχόληση δεν τηρήθηκαν. Ακόμα χειρότερο είναι το γεγονός ότι το σύμφωνο σταθερότητας δεν αφήνει πια στις χώρες παρά ένα περιθώριο ελιγμών, το φορολογικό και κοινωνικό ντάμπινγκ, για την αντιμετώπιση του αχαλίνωτου ανταγωνισμού. Το σύγχρονο πλαίσιο για το πέρασμα στο ευρώ ίσως επιταχύνει τη φιλελεύθερη παρέκκλιση της Ευρώπης και την ευθυγράμμιση με το αμερικανικό πρότυπο. Οι λαοί μας δεν έχουν τίποτα να κερδίσουν και έχουν πολλά να χάσουν.
<P>
Εκφράζω την ευχή να υπάρξει στο μέλλον η ώθηση, που δεν μπόρεσε να συμβεί πριν το πέρασμα στο ευρώ ώστε να επιβάλει μια πολιτική και κοινωνική Ευρώπη άξια του χαρακτηρισμού.
<P>
Ως ευρωαπαιτητική, θα το θέσω ως προτεραιότητά μου.
<P>
Lindqvist (ELDR), Gahrton, Holm, Lindholm και Schφrling (V), γραπτώς. (SV) Η ΟΝΕ είναι ένα συγκεντρωτικό πρόγραμμα υψηλού κινδύνου με ισχνό λαϊκό έρεισμα. Η ΟΝΕ δίνει προτεραιότητα στην σταθερότητα των τιμών και τον χαμηλό πληθωρισμό. Η ΟΝΕ δεν είναι ένας βελτιστοποιημένος νομισματικός χώρος και οι οικονομίες των διαφόρων κρατών μελών είναι υπερβολικά διαφορετικές για να επιτύχει η υλοποίηση του κοινού νομίσματος. Ο κίνδυνος είναι μεγάλος να οδηγήσει η ΟΝΕ, με τον μονόπλευρο προσανατολισμό της όσον αφορά την καταπολέμηση του πληθωρισμού, σε αυξημένη ανεργία. Ενδέχεται εκτός αυτού να ενισχυθούν οι περιφερειακές διαφορές μεταξύ περιοχών με μεγάλη ανάπτυξη και περιοχών φτωχών σε πληθυσμό, με αυξημένες περιφερειακές ανισορροπίες ως επακόλουθο.
<P>
Η ΟΝΕ οδηγεί σε μια ισχυρή συγκεντροποίηση και εξασθένηση της δημοκρατίας στην οικονομική, συναλλαγματική και νομισματική πολιτική, η οποία στην προέκτασή της μπορεί να συμπεριλάβει επίσης την φορολογική και δημοσιονομική πολιτική. Αυτό προκύπτει από την έκθεση στην οποία γίνεται λόγος περί "ενός ενισχυμένου συντονισμού των φορολογικών συστημάτων και συντελεστών».
<P>
Η ΟΝΕ αναφέρεται στην οικονομία, αλλά είναι, σε μεγάλο βαθμό, ένα πολιτικό πρόγραμμα που τείνει προς αυξημένη υπερεθνικότητα και συγκεντρωποίηση. Η ΟΝΕ αυξάνει τα ομοσπονδοποιητικά στοιχεία στην ΕΕ προς την κατεύθυνση της δημιουργίας κράτους - του κοινοτικού κράτους.
<P>
Η ΟΝΕ και το νέο νόμισμα, το Ευρώ, θα διοικούνται από την Ευρωπαϊκή Κεντρική Τράπεζα, (ΕΚΤ). Η ΕΚΤ θα αποκτήσει μεγαλύτερη ανεξαρτησία και εξουσία από οποιαδήποτε άλλη τράπεζα στον κόσμο. Τα μέλη του διοικητικού συμβουλίου της ΕΚΤ, που εκλέγονται για 8 έτη και δεν μπορούν να καθαιρεθούν, θα αποκτήσουν υπερβολική επιρροή επί της νομισματικής πολιτικής, της πολιτικής των επιτοκίων και της υπόλοιπης οικονομικής πολιτικής που επηρεάζουν άμεσα ανθρώπους, περιφέρειες και έθνη. Ο δημοκρατικός έλεγχος είναι ισχνός.
<P>
Η Επιτροπή έχει υποβάλει μία σύσταση για την εισαγωγή του κοινού νομίσματος σε 11 κράτη μέλη την 1η Ιανουαρίου 1999&#x02D9; το Συμβούλιο Ecofin στηρίζει αυτή τη σύσταση. Αυτή είναι η επιλογή των συγκεκριμένων κρατών. Το Κοινοβούλιο της Σουηδίας αποφάσισε να μην συμμετέχει στην τρίτη φάση της ΟΝΕ από την 1η Ιανουαρίου 1999. Αυτή είναι μία συνετή απόφαση. Η ΟΝΕ πάσχει από τις ίδιες οικονομικές και δημοκρατικές ελλείψεις ανεξάρτητα από το πόσες χώρες είναι μέλη της νομισματικής ένωσης. Με υπόβαθρο τα προαναφερθέντα, καταψηφίσαμε την σύσταση.
<P>
Αυτή δεν είναι μία τοποθέτηση κατά της απόφασης ή της οικονομίας μεμονωμένων χωρών αλλά εδράζεται στην άποψη για το ίδιο το πρόγραμμα της ΟΝΕ.

<SPEAKER ID=108 NAME="Lucas Pires">
Ψήφισα υπέρ της απόφασης του Συμβουλίου με την οποία ορίζονται τα ιδρυτικά μέλη της Ευρώπης των Έντεκα, ανάμεσα στα οποία συγκαταλέγεται και η χώρα μου.
<P>
Για την Ευρώπη, η παρούσα εξέλιξη σηματοδοτεί τη δημιουργία ενός σημαντικότατου συμβόλου ταυτότητας, που συνιστά μοχλό άσκησης εξουσίας στον πλανήτη και μέσο για την επίτευξη οικονομικής ανάπτυξης, ενδοευρωπαϊκής συνοχής και αλληλεγγύης ανάμεσα στους πολίτες. θα είναι το ιερό και το όσιο για 300 εκατομμύρια ανθρώπους που ομιλούν διαφορετικές γλώσσες.
<P>
Ωστόσο, είναι αναγκαίο να προχωρήσουμε προς μεγαλύτερη εναρμόνιση των φορολογικών πολιτικών, προς μια ανώτερου επιπέδου δημοκρατική νομιμοποίηση, προς την άσκηση μιας τουλάχιστον επαρκούς κοινωνικής πολιτικής, προς μεγαλύτερη κινητικότητα στους κόλπους της Ευρώπης, προς έναν περισσότερο κοινοτικό προϋπολογισμό και προς την εγκαθίδρυση της αλληλεγγύης ώστε να προλάβουμε ενδεχόμενους ασύμμετρους κλονισμούς.
<P>
Για τη χώρα μου, η εξέλιξη αυτή σημαίνει ότι μπαίνουμε στον κατάλογο των ιδρυτών της Ευρώπης του μέλλοντος και ότι επιτύχαμε την αναπτέρωση της ελπίδας μετά από δεκαετίες απομόνωσης και καθυστέρησης. Σήμερα, συνεπώς, επωμιζόμαστε αυξημένες ευθύνες, αλλά θα σταθούμε στο ύψος της συντελούμενης αυτής επανάστασης στην ευρωπαϊκή Ιστορία, της σπουδαιότερης από την έναρξη της ευρωπαϊκής οικοδόμησης και που συνιστά τη σοβαρότερη εγγύηση ότι η παρούσα πορεία δεν είναι αντιστρέψιμη.

<SPEAKER ID=109 NAME="Lulling">
Ως μέλος της Επιτροπής Οικονομικής, Νομισματικής και Βιομηχανικής Πολιτικής, η οποία αφιέρωσε πολύ χρόνο και ενέργεια τα τελευταία χρόνια στη θέσπιση του ενιαίου νομίσματος, η οποία όμως δεν είχε χρόνο ομιλίας στην συζήτηση, θέλω να διευκρινήσω ότι ψήφισα ναι παρά το γεγονός ότι, στη σύσταση και διαίτερα στο τμήμα 1, το Συμβουλίο διέγραψε απλά το κριτήριο που αφορούσε το χρέος μακροπρόθεσμα, το οποίο δεν έπρεπε να ξεπερνά το 60 % του ΑΕΠ.
<P>
Εφόσον τα πράγματα έχουν ως έχουν σε αυτόν τον τομέα, είναι βέβαια παροιμιώδες, διότι το σχετικό κριτήριο για την συμμετοχή στο μηχανισμό ισοτιμιών, λιγότερο σημαντικό κατά τη γνώμη μου, έχει ληφθεί υπόψην για να διαπιστώσουμε ότι η Σουηδία δεν πληρεί τις προϋποθέσεις. Είναι αλήθεια ότι δεν θέλει να συμμετάσχει ακόμα στη ζώνη ευρώ.
<P>
Ευτυχώς υπάρχει η δήλωση του Συμβουλίου Ecofin, το οποίο είναι κατά τα άλλα πιο σταθερό, για ένα συγκεκριμένο αριθμό θεμάτων τα οποία με ενδιέφεραν πολύ και στα οποία, στο ψήφισμα που υιοθετήθηκε στο πλαίσιο της έκθεσής μας για τη σύγκλιση, βρέθηκαν ελαττώματα από τη σοσιαλιστική ομάδα. Χαίρομαι για το γεγονός ότι το σύμφωνο σταθερότητας θα τεθεί σε ισχύ την 1η Ιουλίου, γεγονός που η πλειοψηφία του Κοινοβουλίου δεν τόλμησε να γράψει, ότι το Συμβούλιο αναγνωρίζει ότι καθόμαστε σε βόμβα όσον αφορά τη χρηματοδότηση των συνταξιοδοτικών συστημάτων λόγω της δημογραφικής κατάστασης, ότι όσον αφορά την φορολογία, η κύρια μέριμνα δεν είναι η κατάργηση του φορολογικού ανταγωνισμού αλλά η αποφυγή του αθέμιτου και επιζήμιου ανταγωνισμού, δηλαδή ούτε λίγο ούτε πολύ αυτό που αποφάσισε το Συμβούλιο Ecofin την 1η Δεκεμβρίου 1997.
<P>
Λόγω αυτών των διευκρινήσεων ψήφισα ναι, από καρδιάς μάλιστα.

<SPEAKER ID=110 NAME="Marin">
Στους συναδέλφους βουλευτές, εκπροσώπους δεκαπέντε κρατών και πάνω από εκατό ιστορικών περιφερειών και εθνών, κοινοτήτων και λαών, θέλω να δώσω μαρτυρία και ψήφο από ένα ιστορικό έθνος, το Βένετο - la Vιnιtie , the Veneto , das Venetland - το οποίο συνέβαλε και αυτό στην πρόοδο της οικονομίας και του ευρωπαϊκού πολιτισμού, και του οποίου οι ιστορικοί κύκλοι προμήνυαν διαρκώς το μεγάλο γεγονός του οποίου είμαστε σήμερα συμμέτοχοι: της υλοποίησης του ευρωπαϊκού ενιαίου νομίσματος.
<P>
Σήμερα το Βένετο, ολαός της και η διοικητική περιφέρεια, μαζί με τις άλλες περιφέρειες και λαούς της ευρωπαϊκής εκλογικής περιφέρειας του βορειοανατολικού τμήματος της Ιταλικής Δημοκρατίας, αποτελεί έναν από τους πιο πλούσιους και δυναμικούς οικονομικούς και παραγωγικούς πυρήνες της Ευρώπης.
<P>
Ακριβώς όπως και επί εκατόν τρία χρόνια - έχοντας για περισσότερο από το ήμισυ εκ των οποίων στερηθεί την δημοκρατία - η εργατικότητα και το πνεύμα του Βένετο συνέβαλαν στην ενδυνάμωση του ιταλικού νομίσματος, από δω και πέρα, έχοντας γκρεμίσει επιτέλους τα τεχνητά και καταπιεστικά φράγματα που είχε υψώσει η δυναστεία της Σαβοΐας και οι εθνικισμοί, το Βένετο θα μπορέσει να παίξει ακόμα περισσότερο έναν καθοριστικό ρόλο για την σταθερότητα, τις τύχες και την δύναμη ενός νομίσματος στο οποίο μπορεί ξανά επιτέλους, όπως κατά τις χιλιετίες της ανεξαρτησίας, να αναγνωρίζεται πλήρως.
<P>
Στην προρωμαϊκή εποχή οι Βενετοί ήταν παρόντες και ενεργοί σε πολλές εμπορικές οδούς και σταυροδρόμια - χερσαία, ποτάμια και θαλάσσια - της ηπείρου μας, εκτός από την Κυρηναϊκή και την Μικρά Ασία, στην Βαλτική και στην Κεντρική Ευρώπη, κατά μήκος των οδών του κεχριμπαριού και του κασσίτερου, στο σημερινό Βένετο, στο Λάτσιο, στην Βρετάνη και στις Βρετανικές Νήσους, στα Βαλκάνια και στην Ιβηρική χερσόνησο, στην λίμνη της Κωνσταντίας, όπως και στην Μαύρη Θάλασσα, χαρακτηριζόμενοι πάντα από την προτίμησή τους για τις τέχνες της εργασίας, του εμπορίου και της πολιτισμένης συμβίωσης αντί για αυτές του πολέμου, της καταπίεσης και της λεηλασίας.
<P>
Οι Βενετοί προτάσσουν, όπως θυμίζει ο Εβραίος Αβραάμ στον "Βίο του Αγίου Girolamo Manni» της Suzanne Chantal, το συλλογικό στο προσωπικό συμφέρον. Για αυτό προσπάθησαν πάντα να οικοδομήσουν, κατά την διάρκεια τριών χιλιετιών, δημοκρατικούς θεσμούς και ισορροπημένες και κατά συνέπεια ακμάζουσες κοινωνίες, συμβάλλοντας στην ενίσχυση διπλωματικών λύσεων παρά συγκρούσεων, ομοσπονδιακών συνταγμάτων αντί φεουδαρχικών, στην ελεύθερη κυκλοφορία των εμπορευμάτων, των ανθρώπων και των ιδεών αντί για αυταρχικά και στάσιμα συστήματα. Την εποχή του Τρωικού Πολέμου οι Βενετοί υπήρξαν στο πλευρό ενός αμυνόμενου λαού, για να υπερασπίσουν, μαζί με τις ελευθερίες τους, και την ελευθερία των εμπορικών συναλλαγών μεταξύ ολόκληρης της Ευρώπης και της Ασιας.
<P>
Εξίσου διδακτική είναι και η βενετική νομισματική εμπειρία που προηγήθηκε της οικοδόμησης της πρώτης μεγάλης ευρωπαϊκής αυτοκρατορίας: ενώ οι γειτονικοί κελτικοί πληθυσμοί, ελληνικοί ή εξελληνισμένοι και ιταλικοί, παρήγαγαν πάρα πολλά νομίσματα - ένα για κάθε φυλή ή φατρία ή καταυλισμό - τα οποία κυκλοφορούσαν σε μικρή ακτίνα, οι Βενετοί έκοβαν για αιώνες, μέσω διάφορων νομισματοκοπείων ομόσπονδων πόλεων ή κοινοτήτων, ένα και μόνο ασημένιο νόμισμα με σταθερή και μόνιμη αξία, διαδεδομένο, πολύ πέρα από την Venetia et Histria , σε μεγάλο μέρος της ηπειρωτικής Ευρώπης: εύλογο σημάδι της κλίσης και της ικανότητας των Βενετών σε ένα υπερεθνικό οικονομικό και νομισματικό σύστημα, και μάλιστα σε ένα σύστημα που έχει ηπειρωτική και υπερηπειρωτική τάση.
<P>
Στην Ρωμαϊκή Αυτοκρατορία οι Βενετοί προσχώρησαν ειρηνικά και ισόνομα, όπως η Ισπανία, η Ιρλανδία, η Αυστρία και η Φινλανδία προσχώρησαν στην διευρυνόμενη ΕυρωπαϊκήΈνωση και σήμερα στο ευρώ, διατηρώντας καθ' όλη την διάρκεια της αυτοκρατορίας την αυτονομία τους, τις εμπορικές τους σχέσεις και την ευημερία τους, την οποία μοιράζονταν με έναν όλο και μεγαλύτερο αριθμό πληθυσμών.
<P>
Εκείνες οι εμπορικές σχέσεις δεν διακόπηκαν ποτέ οριστικά, ούτε και την εποχή των Ούνων και των Γότθων, και μάλιστα αναπτύχθηκαν σιγά σιγά σε ένταση, όγκο και ποιότητα χάρη στην νέα τους πρωτεύουσα, την Βενετία, όπου είχαν συγκεντρωθεί οι βενετικοί δημοκρατικοί και ομοσπονδιακοί θεσμοί.
<P>
Η σύγχρονη Βενετική Δημοκρατία, που εκτείνετο από την Ελβετία έως την Μαύρη Θάλασσα, παρουσιάζεται στα μάτια μας όχι μόνο ως πολυεθνικό και πολυπολιτισμικό ομοσπονδιακό κράτος, πατρίδα για πάνω από μία χιλιετία των πολιτικών και θρησκευτικών ελευθεριών και της σωστής διακυβέρνησης, αλλά και ως το πιο σταθερό και σταθεροποιητικό οικονομικό και δημοσιονομικό σύστημα ολόκληρης της Ευρώπης - δεν έχει ξεπεραστεί ακόμα η διάρκεια, στον χρόνο και στον χώρο, των αξιών του βενετικού νομίσματος - από τον Ατλαντικό των αδελφών Zen στην Μεσόγειο, από τις ακμάζουσες χώρες και τις αγορές κατά μήκος του δρόμου του μεταξιού και του Marco Polo, έως την Περσία και πέρα ακόμα.
<P>
Σήμερα που στην Ευρωπαϊκή Ένωση αναβιώνουν πολλά από τα καλύτερα χαρακτηριστικά των βενετικών θεσμών, έχω την μεγάλη τιμή να συμβάλλω και εγώ, ώς Βενετή και Ευρωπαία, με την ψήφο μου, στην συγκεκριμένη υλοποίηση του ενιαίου νομίσματος με το οποίο μπορούμε όλοι να ταυτιστούμε με δημοκρατικό τρόπο, διότι αυτό δεν είναι μόνο καθαρά οικονομικό μέσο αλλά και παράγοντας ανεκτικότητας, διαλόγου, πραγματικής αλληλεγγύης και πολιτισμού.

<SPEAKER ID=111 NAME="Marset Campos">
Η Ενωμένη Αριστερά έχει εκφράσει σε επαρκή βαθμό τις κριτικές της στο σημερινό οικονομικό και κοινωνικό πρότυπο, που προωθείται τα τελευταία χρόνια στην ΕΕ βάσει της μονεταριστικής πειθαρχίας που απορρέει από τα κριτήρια του Μάαστριχτ.
<P>
Όπως επίσης, έχουμε ασκήσει εκ βάθρων κριτική στο περιεχόμενο του Συμφώνου Σταθερότητας, που οδηγεί σε επιδείνωση της ανεργίας και στην υποβάθμιση του κράτους πρόνοιας.
<P>
Αυτό που λείπει είναι ακριβώς μια άλλη οικονομική πολιτική, η οποία θα επικεντρώνεται στην επίτευξη της πλήρους απασχόλησης και της κοινωνικής ευημερίας.
<P>
Το σημερινό πρότυπο, στο οποίο θεμελιώνεται το ευρώ, συνεπάγεται ηγεμονική θέση της αγοράς σε βάρος της δημοκρατίας και της πολιτικής ενοποίησης.
<P>
Την παρούσα στιγμή, όπου το μόνο που γίνεται είναι η αξιολόγηση των χωρών που πληρούν τις προϋποθέσεις για να συμμετάσχουν στο ευρώ, δεν μπορούμε παρά να απέχουμε από την ψηφοφορία, δεδομένου ότι η άποψή μας είναι ακριβώς πως το ευρώ, το ενιαίο νόμισμα, με τον συγκεκριμένο τρόπο που καθιερώθηκε, οδηγεί τους εργαζόμενους σε αβεβαιότητα και επισφαλείς όρους απασχόλησης, ενώ το σωστό θα ήταν να επινοηθεί το ενιαίο νόμισμα βάσει άλλων κριτηρίων που θα απέρρεαν από την αλληλεγγύη και θα επεδίωκαν την πλήρη απασχόληση και την κοινωνική ευμάρεια.

<SPEAKER ID=112 NAME="Martinez">
Ορίστε, είναι πλέον γεγονός! Με 467 ψήφους υπέρ και 65 κατά, η σέχτα του ευρωμονεταριστικού ναού μόλις πήρε την απόφαση για την αυτοκτονία 11 εθνών.
<P>
Η λιρέτα της Ιταλίας των αρχαίων πόλεων, η πεσέτα της Ισπανίας της οποίας η αυτοκρατορία επεκτείνετο μέχρι εδώ στις Βρυξέλλες, η λίρα της Ιρλανδίας των άγριων πόνεϊ, το εσκούδο της μεγάλης Πορτογαλίας του Vasco de Gama, όλα αυτά τα νομίσματα, που αποτελούν τη σύνοψη, το σύμβολο και την ταυτότητα των εθνών, μόλις καταργήθηκαν.
<P>
Αγαπητοί μου συνάδελφοι, ακούστε τί γίνεται έξω, μπροστά στο ημικύκλιο. Δεν μπορεί να μην ακούτε τι γίνεται. Παίζει μια ορχήστρα του γερμανικού στρατού. Τους ακούτε με τα ταμπούρλα τους, τις τρομπέτες τους, τα κινέζικα καπέλα τους. Και τί παίζουνε; Το Preussen Gloria. Ούτε λίγο ούτε πολύ παίζουν αυτό, ένα εμβατήριο με βηματισμό χήνας, ένα εμβατήριο της Πρωσίας του Φρειδερίκου του Β·, και αυτό ακριβώς εδώ, μπροστά σε ένα Κοινοβούλιο, στις 2 Μαΐου 1998, για να γιορτάσουμε το θάνατο των εθνικών νομισμάτων και τη γέννηση του ευρώ.
<P>
Τί άλλο θέλουμε; Η Κεντρική Τράπεζα στη Φρανκφούρτη, ο βηματισμός της χήνας και η μουσική του γερμανικού στρατού, το σύμφωνο δημοσιονομικών περικοπών που επεβλήθη από τον Theo Waigel, το ευρώ: ιδού το νομισματικό Anschluss 10 νομισμάτων, μεταξύ των οποίων και το φράγκο, από το γερμανικό μάρκο.
<P>
Εδώ μέσα τα ξεχάσαμε όλα. Τα νομίσματά μας δημιουργήθηκαν με τη θυσία χιλιάδων και χιλιάδων εργατών στα χαλυβουργεία, στα ανθρακορυχεία και στα υφαντουργεία, από το Pas-de-Calais ή τη Λωραίνη μέχρι τις Αστουρίες, με τη θυσία των ψαράδων, από τη Βρετάνη μέχρι την ισπανική Γαλικία, με το μόχθο των αγροτών της Ευρώπης. Όλα αυτά εκπροσωπεί ένα νόμισμα. Εκπροσωπεί το αίμα και την καρδιά των λαών.
<P>
Το να καταργήσουμε ένα νόμισμα ισοδυναμεί με το να καταργήσουμε, να απαρνηθούμε ολόκληρη αυτή την εποχή, ποτισμένη με ιδρώτα και με θυσίες. Νά γιατί δεν μπορούσατε να το κάνετε. Ιδού ο λόγος γιατί, εφόσον το κάνατε, γίνατε σφετεριστές. Προχωρήσατε σε υπέρβαση των εξουσιών μας. Οι λαοί έχουν το δικαίωμα να επιβιώσουν νομισματικά με τις ίδιες τους τις δυνάμεις, ό, τι κι αν νομίζει και ό, τι κι αν πράττει το Ευρωπαϊκό Κοινοβούλιο.

<SPEAKER ID=113 NAME="Megahy">
Καταψηφίζω αυτή την πρόταση για να εκδηλώσω την αντίθεσή μου σε αυτό το κακοσχεδιασμένο, μη δημοκρατικό και οικονομικά καταστροφικό σχέδιο για το ενιαίο νόμισμα.
<P>
Ξέρω ότι πολλοί εργάζονται επί σειρά ετών για να επιτύχουν αυτή τη νομισματική ένωση, οπότε και είναι κατανοητή η ευφορία που νιώθουν. Ωστόσο, πιστεύω ότι στο εγγύτατο μέλλον θα αναπολούν μετανιωμένοι αυτό το συναίσθημα, όπως έκαναν οι επιβάτες του Τιτανικού καθώς το πλοίο βυθιζόταν στον αρκτικό ωκεανό.
<P>
Έχει ειπωθεί πολλές φορές σε εμάς, τους Βρετανούς, ότι θα έπρεπε να συμμετάσχουμε στην πρώτη φάση του ευρώ, ότι διαφορετικά υπήρχε κίνδυνος να χάσουμε την ευκαιρία. Η περίπτωση του Τιτανικού, ωστόσο, δείχνει ότι μερικές φορές είναι καλύτερα να μην επωφελούμαστε κάποιων ευκαιριών. Δεν πιστεύω ότι το ταξίδι με αυτό το πλοίο αξίζει τον κόπο και είμαι σίγουρος ότι θα βρεθούν παγόβουνα στο δρόμο. Όπως και με τον Τιτανικό, εκείνοι που θα υποφέρουν θα είναι οι πολίτες των κατώτερων στρωμάτων. Οι περισσότεροι από εκείνους που έχουν πιέσει για την πραγματοποίηση αυτού του σχεδίου, χωρίς πραγματικά να σκεφτούν ή να δώσουν την ευκαιρία για γνήσιο δημοκρατικό διάλογο, θα είναι ασφαλείς σε σωσίβιες λέμβους όταν το πλοίο του ευρώ θα βυθίζεται. Οι εργαζόμενοι, οι άνεργοι και οι πιο ευάλωτες κοινωνικές ομάδες είναι εκείνοι που, όπως πάντα, θα υποφέρουν όταν αυτό το πλοίο που έχει διαρροές θα εξαφανιστεί κάτω από τα παγωμένα ύδατα της οικονομικής πραγματικότητας.

<SPEAKER ID=114 NAME="Moreau">
Η ψήφος που μόλις πραγματοποίησε το Σώμα μας έβαλε ενέχυρο το μέλλον των χωρών μας. Δεν ανοίγει ένα δρόμο σπαρμένο με ρόδα, αλλά με εμπόδια και θυσίες για τους λαούς.
<P>
Η θέσπιση του ευρώ πράγματι θα σηματοδοτήσει μια νέα εποχή της υπερφιλελεύθερης Ευρώπης, η οποία ήδη αριθμεί -στο παθητικό της - σχεδόν 18 εκατομμύρια ανέργους και 57 εκατομμύρια φτωχούς. Δραστικά μέτρα θα επιβληθούν και έχουν ήδη επιβληθεί στους εθνικούς προϋπολογισμούς από τα κριτήρια σύγκλισης και τις απειλές των προβλεπόμενων κυρώσεων από το σύμφωνο σταθερότητας, η εφαρμογή του οποίου αναμένεται. Οι ενιαίες ισοτιμίες θα οδηγήσουν σε τεράστια πίεση στους μισθούς και στην υπερεκμετάλλευση των εργαζομένων, με την απελευθέρωση και την ευελιξία.
<P>
Κυρίαρχη στις χρηματοπιστωτικές αγορές, παραμένει όλο και πιο ισχυρή η Ευρώπη του οικονομικού πολέμου, η οποία αντιτάσσεται σε μια προοδευτική πολιτική. Αυτήν την Ευρώπη επικρίνουμε ενώ παράλληλα δρούμε υπέρ μιας άλλης Ευρώπης. Επιθυμούμε να συμβάλουμε στον επαναπροσανατολισμό του ευρωπαϊκού οικοδομήματος προς του κοινωνικο·ς τομείς, τη συνεργασία και την παράλληλη ανάπτυξη των ίσων κυρίαρχων εθνών, σε μια Ευρώπη καταμερισμού του κόστους και των γνώσεων, μια ανοιχτή Ευρώπη προς τον κόσμο που βασίζει τις σχέσεις της στην αλληλεγγύη και τα αμοιβαία συμφέροντα.
<P>
Εν συντομία, μια Ευρώπη ικανή να ανταποκριθεί στις προκλήσεις του 21ου αιώνα. Ικανή να κινητοποιεί πόρους για την καταπολέμηση της ανεργίας και του αποκλεισμού, η οποία ενδιαφέρεται να εναρμονίσει προς τα άνω την κοινωνική νομοθεσία, και είναι σε θέση να προλάβει τις συγκρούσεις και να διασφαλίσει την ασφάλεια κάθε χώρας.
<P>
Υπό αυτό το πρίσμα, είμαστε αποφασισμένοι να συσπειρωθούμε ευρέως, για παράδειγμα: για να θέσουμε υπό αμφισβήτηση το σύμφωνο σταθερότητας, και να το αντικαταστήσουμε με ένα σύμφωνο ανάπτυξης και απασχόλησης, ή ακόμα για να αναθεωρηθεί το καθεστώς και η αποστολή της Κεντρικής Τράπεζας, για μια αληθινή νομισματική συνεργασία, με ένα κοινό και όχι ενιαίο νόμισμα, βασισμένο στα εθνικά νομίσματα, το οποίο θα μπορούσε να επιτρέψει την ανάπτυξη πιστώσεων υπέρ της απασχόλησης, για να έχουν τα μέσα να εξυπηρετούν το γενικό συμφέρον οι δημόσιες υπηρεσίες που συμβάλλουν στην κοινωνική συνοχή.
<P>
Για να υπάρξει, αυτή η Ευρώπη χρειάζεται την παρέμβαση των λαών. Οι πρώτες μεγάλες ευρωδιαδηλώσεις έχουν ήδη λάβει χώρα τα δύο τελευταία χρόνια και δείχνουν την δυνατότητα διεύρυνσης των συγκλίσεων του αγώνα για την άρνηση της ύφεσης, τη χαλάρωση του κλοιού των χρηματοπιστωτικών αγορών, την προώθηση των εναλλακτικών λύσεων που ανταποκρίνονται στα τεράστια πλεονεκτήματα των λαών. Με μία λέξη, για τον εκδημοκρατισμό επιτέλους της ευρωπαϊκής οικοδόμησης.
<P>
Είμαστε διατεθιμένοι να αφιερώσουμε όλες μας τις προσπάθειες για αυτόν το σκοπό και η καταψήφιση σήμερα γίνεται υπέρ της οικοδόμησης μιας άλλης Ευρώπης.

<SPEAKER ID=115 NAME="Mόller">
Ψήφισα υπέρ τηςκαθιέρωσης του ευρώ, επειδή είμαι βαθύτατα πεπεισμένος ότι αυτό το ενιαίο νόμισμα θα φέρει τις Ευρωπαίες και τους Ευρωπαίους πιο κοντά, και μάλιστα πιο γρήγορα και με πιο έντονο τρόπο απ' ό, τι θα μπορούσε ποτέ να επιτύχει μία Διακυβερνητική Διάσκεψη.
<P>
Ωστόσο, ως Γερμανός βουλευτής, καταγγέλλω το γεγονός ότι η θέσπιση του ευρώ, αυτό το επαναστατικό εγχείρημα, αποφασίσθηκε μόνο σε μία Διακυβερνητική Διάσκεψη και στη χώρα μου δεν υπήρξε το αντίστοιχο δημοψήφισμα.
<P>
Αυτό το δημοκρατικό έλλειμμα οδήγησε στο ότι πολλοί άνθρωποι στην πατρίδα μου ενημερώθηκαν πολύ λίγο για τα πλεονεκτήματα του ευρώ. Θα έπρεπε να έχουμε και στη Γερμανία το θάρρος να διοργανώσουμε τη λήψη μίας ευρείας, βέβαιης, και συνειδητής απόφασης για αυτή τη διαδικασία ολοκλήρωσης..
<P>
Οι πολίτες της Ευρώπης μεγαλώνουν μαζί με την Ευρώπη, όταν μπορούν να βιώσουν το ότι αποτελούν ένα ενεργό κομμάτι της απόφασης αυτής.
<P>
Δεύτερο: επιθυμώ να τονίσω ότι για το επόμενο διάστημα δεν θα υπάρξει εμπιστοσύνη στο νέο νόμισμα, εάν αυτή η κοινή, και μελλοντικά διευρυμένη Ευρώπη δεν κρατηθεί σε ισορροπία. Ισορροπία σημαίνει όμως στο συγκεκριμένο πλαίσιο, προπάντων, να μην προσανατολίζεται η σταθερότητα μονόπλευρα μόνο προς τη σταθερότητα των τιμών, αλλά με τον ίδιο ζήλο να διεξάγεται και ο αγώνας για την κοινωνική σταθερότητα
<P>
Για το λόγο αυτό, η υιοθέτηση του ευρώ δεν είναι το σημείο τερματισμού ενός πολιτικού οράματος για την Ευρώπη, αλλά αντίθετα είναι το σημείο εκκίνησης για περισσότερη Ευρώπη, για περισσότερη ολοκλήρωση, για αποδοτικότερο συντονισμό των οικονομικών πολιτικών και για μία ενδυνάμωση των κοινωνικών βασικών δικαιωμάτων των πολιτών στην Ευρώπη.

<SPEAKER ID=116 NAME="Nicholson">
Η απόφαση να προχωρήσουμε στην θέσπιση του ενιαίου νομίσματος είναι εσπευσμένη και έχει ληφθεί βάσει πολιτικών κριτηρίων και όχι από ενδιαφέρον για οικονομική ανάπτυξη και χαμηλότερα ποσοστά ανεργίας στην ΕΕ.
<P>
Ανησυχώ για τις συνέπειες αυτής της βιαστικής απόφασης για το λαό της Βορείου Ιρλανδίας που εκπροσωπώ. Καθώς τα κριτήρια της Συνθήκης του Μάαστριχτ δεν έχουν ληφθεί υπόψη στην περίπτωση κάποιων από τις έντεκα χώρες, ειδικότερα του Βελγίου και της Ιταλίας, το ίδιο το σχέδιο για το ευρώ ξεκινά στηριγμένο σε επισφαλείς βάσεις. Η καθιέρωση του ευρώ θα έχει τις ίδιες συνέπειες για εκείνες τις χώρες που παραμένουν εκτός του συστήματος του ενιαίου νομίσματος, όπως και για εκείνες που θα ενταχθούν στην πρώτη φαση του. Η εκλογική μου περιφέρεια είναι το μόνο τμήμα του Ηνωμένου Βασιλείου που θα έχει κοινά εδαφικά σύνορα με μία συμμετέχουσα χώρα. Συνεπώς, ανησυχώ ιδιαίτερα γιατί φοβάμαι ότι ο αρνητικός αντίκτυπος που μοιραία θα έχει το Βέλγιο και η Ιταλία στο εν λόγω σχέδιο, θα επηρεάσει αρνητικά την οικονομία στην περιοχή μου.
<P>
Είμαι ικανοποιημένος που η κυβέρνηση του Ηνωμένου Βασιλείου έχει υιοθετήσει την υπεύθυνη θέση μη συμμετοχής στο ευρώ κατά το πρώτο στάδιο. Η καθιέρωση του ευρώ ενδέχεται να καταστρέψει την επιτυχία της ΕΕ. Ήταν φρόνιμο εκ μέρους της κυβέρνησης του ΗΒ που αποφάσισε να μη φέρει τους Βρετανούς αντιμέτωπους με το άγνωστο.

<SPEAKER ID=117 NAME="Newens">
Είμαι υπέρ ενός ενιαίου ευρωπαϊκού νομίσματος προκειμένου να καταστεί δυνατή η αγορά αγαθών στην ίδια τιμή σε όλη την Ευρωπαϊκή Ένωση, να απαλλαγούν οι πολίτες από το κόστος μετατροπής των χρημάτων για τη διεξαγωγή συναλλαγών σε κάθε κράτος μέλος και να ενισχυθεί το εμπόριο. Ένα ενιαίο νόμισμα θα απέκλειε την πιθανότητα να θέσουν ως στόχο τους οι κερδοσκόποι τα εθνικά νομίσματα και να έχουν τεράστια κέρδη εις βάρος των απλών πολιτών, όπως συνέβη στο παρελθόν.
<P>
Ωστόσο, οι όροι προστασίας των πιο ευάλωτων τμημάτων του πληθυσμού έχουν παραμεληθεί σοβαρά στις τωρινές προτάσεις.
<P>
Οι θέσεις εργασίας είναι, κατά τη γνώμη μου, τόσο σημαντικές όσο και η σταθερότητα των τιμών. Ωστόσο, οι περιορισμοί των δημοσίων δαπανών και το υψηλό ανώτατο όριο τιμών που επιβάλλεται στον προϋπολογισμό θα στερήσουν τα κράτη μέλη από τα νομισματικά μέσα για την ενίσχυση λιγότερο ανταγωνιστικών περιοχών που χάνουν θέσεις εργασίας και επενδύσεις.
<P>
Μπορούμε να δούμε πώς έχει αυξηθεί η ανεργία στη Γερμανία, ειδικά σε λιγότερο ανταγωνιστικές περιοχές ύστερα από την επανένωση και την καθιέρωση ενός ενιαίου γερμανικού νομίσματος.
<P>
Χρειάζεται να γίνουν πολύ περισσότερα για την καταπολέμηση της αυξανόμενης ανεργίας και φτώχειας, ενώ εγώ απέφυγα να εκδηλώσω τη βαθιά μου δυσαρέσκεια για αυτά τα ποσοστά.

<SPEAKER ID=118 NAME="Olsson">
Η σταδιακά ολοένα και πιο σταθερή σύσφιγξη των χωρών της Ευρώπης ήταν ο κύριος στόχος της ευρωπαϊκής ενοποίησης από την δεκαετία του 1950 και έκτοτε.
<P>
Μία από τις μεγαλύτερες και σημαντικότερες αποφάσεις σ' αυτήν την διαδικασία είναι το ότι τώρα αποφασίζουμε για ένα κοινό νόμισμα και μία οικονομική και νομισματική ένωση. Έτσι, η ΟΝΕ είναι μία σημαντική συμβολή στο ειρηνευτικό πρόγραμμα και ενισχύει την Ευρωπαϊκή Ένωση στο έργο της διεύρυνσης προς την Κεντρική- και Ανατολική Ευρώπη. Η απόφαση δίνει έμφαση στην Ευρώπη ως έναν ενιαίο, συγκροτημένο και ισχυρό παίκτη στην παγκόσμια οικονομία.
<P>
Κατά την διάρκεια του διαλόγου για την ΟΝΕ στην Σουηδία και στο κόμμα μου, υποστήριζα με εμμονή την άποψη ότι η Σουηδία έπρεπε να μοιραστεί την ευθύνη και τα πλεονεκτήματα αυτής της συνεργασίας. Η πεποίθηση μου είναι δε ότι η Σουηδία, αφού το σκεφθεί για κάποιο χρονικό διάστημα, θα ενταχθεί σ' αυτό το ιστορικό πρόγραμμα.
<P>
Γι' αυτούς κυρίως τους λόγους το βλέπω ως καίριο να ψηφίσω "ναι» και να δείξω έτσι την πίστη μου στην ευρωπαϊκή συνεργασία.

<SPEAKER ID=119 NAME="Orlando">
Το να γίνει το ευρώ ένα κοινό μεγάλο σπίτι και όχι ένας ημιτελής πύργος όπως εκείνος της Βαβέλ εξαρτάται από εμάς, από λαούς και κράτη, από το Ευρωπαϊκό Κοινοβούλιο. Και το ευρώ έχει, σίγουρα, τις καλές και τις κακές του πλευρές: το ίδιο συμβαίνει και για τα πράγματα που έχουν κακή κατάληξη, αλλά και για αυτά που τελικά τελειώνουν καλά, για τα φιλόδοξα σχέδια. Νομισματική ολοκλήρωση, ναι, αλλά αμέσως μετά νομική και δικαστική, ολοκλήρωση του συστήματος άμυνας, της οικονομικής ανάπτυξης και του περιβάλλοντος και - επίσης και περισσότερο από τις άλλες - κοινωνική και της απασχόλησης.
<P>
Δύο θετικές παρατηρήσεις: η άμεση συμμετοχή της Πορτογαλίας, της Ισπανίας, της Ιταλίας και της Γαλλίας δίνει μια ομοιογενή και συγκεκριμένη συνέχεια στην απαίτηση για οικοδόμηση μίας Ευρώπης: τόσο κεντροευρωπαϊκής όσο και μεσογειακής. Η άμεση συμμετοχή της Ιταλίας εμπόδισε αποσκιρτικές διαρροές, αφαιρώντας την δυνατότητα ενός πλούσιου Βορρά να μπορέσει να επιλέξει αποσκιρτικές τάσεις εις βάρος ενός Νότου που θα θεωρείτο "ένοχος» ότι εμπόδισε αυτήν την ολοκλήρωση.
<P>
Σήμερα που η μία και ολόκληρη Ιταλία βρίσκεται μέσα στο ευρωπαϊκό σύστημα, κάθε τοπική πραγματικότητα μπορεί με ασφάλεια - και πρέπει με φαντασία - να διανύσει πρωτότυπες διαδρομές: είναι αυτό που, ελπίζω, θα κάνει η Σικελία, η Σαρδηνία, και αυτό που ελπίζω ότι θα καταλάβουμε στις περιφέρειες και στα νησιά που έχω την τικμή να εκπροσωπώ σε αυτό το Ευρωπαϊκό Κοινοβούλιο.
<P>
Το Παλέρμο θα φιλοξενήσει τον Ιούνιο την Ευρωμεσογειακή Διάσκεψη των 27 υπουργών των Εξωτερικών των ευρωπαϊκών χωρών και των παράκτιων αφρικανικών και ασιατικών κρατών, με όλη την δύναμη, όλες τις ευκαιρίες και όλη την σιγουριά που συνδέονται με την συμμετοχή της Ιταλίας στην νομισματική ένωση.

<SPEAKER ID=120 NAME="Pailler">
Εδώ και καιρό επέλεξα την Ευρώπη, μια Ευρώπη της απασχόλησης, της κοινωνικής προόδου, μια δημοκρατική Ευρώπη, που βρίσκεται κοντά στους λαούς και σέβεται τους εθνικούς πολιτισμούς, μια Ευρώπη ικανή να αντιστέκεται στον ηγεμονικό έλεγχο της Αμερικής.
<P>
Ο λόγος που αντιτίθεμαι στη Συνθήκη του Μάαστριχτ η καρδιά του οποίου ήταν το ενιαίο νόμισμα, είναι επειδή πιστεύω ότι δεν μπορούσε να ανταποκριθεί σε αυτήν την έννοια της Ευρώπης. Η Ευρώπη που οικοδομείται έκτοτε επιβεβαιώνει τους φόβους μου.
<P>
Αν και δεν στερούνται ενδιαφέροντος, οι δηλώσεις και τα ψηφίσματα για τον κοινωνικό τομέα δεν διόρθωσαν τις βαριές υπερφιλελεύθερες τάσεις της ευρωπαϊκής οικοδόμησης.
<P>
Το ενιαίο νόμισμα αποτελεί τόσο ένα τέρμα όσο και ένα νέο σημείο εκκίνησης μιας σκληρότερης Ευρωπαϊκής Ένωσης απέναντι στους αδύνατους και ιδιατέρως ευνοϊκή προς τους ισχυρούς.
<P>
Αντί να ευνοεί τη συνεργασία, οξύνει τον ανταγωνισμό ανάμεσα στις χώρες, τις περιφέρειες, τους λαούς. Αφήνω τον κ.Tietmayer, πρόεδρο της Ομοσπονδιακής Τράπεζας της Γερμανίας ενός από τους κύριους αρχιτέκτονες του ευρώ να μιλήσει: "ο στόχος σήμερα είναι να δημιουργηθούν οι ευνοϊκές συνθήκες για μια διαρκή ανάπτυξη και για την εμπιστοσύνη των επενδυτών. Πρέπει λοιπόν να ελέγχουμε τους δημόσιους προϋπολογισμούς, να μειώσουμε το επίπεδο των φόρων και των τελών έως ένα ανεκτό επίπεδο μακροπρόθεσμα, να μεταρρυθμίσουμε τα συτήματα κοινωνικής προστασίας, να εξαλείψουμε την αυστηρότητα από την αγορά εργασίας ώστε θα επιτευχθεί μία νέα ανάπτυξη και πάλι, μόνο αν καταβάλουμε μια προσπάθεια ευελιξίας στις αγορές εργασίας»
<P>
Το ευρώ θα εγκλωβίσει τις οικονομικές και κοινωνικές των κρατών μελών σε έναν κλοιό - τον οποίο η Γερμανία ήθελε να καταστήσει πιο περιορισμένο μέσω της λεγόμενης δήλωσης Waigel στο χθεσινό Συμβούλιο "Εcofin» -χωρίς πραγματικό δημοκρατικό έλεγχο, ούτε εθνικά κοινοβούλια, ούτε Ευρωπαϊκό Κοινοβούλιο.
<P>
Αυτή η Ευρώπη, που βασίζεται στο ενιαίο νόμισμα και το σύμφωνο σταθερότητας, θα αποτελέσει σημαντικό εμπόδιο για τα νέα στάδια των αλλαγών που θέλουν οι Γάλλοι, οι οποίοι ψήφισαν για μια αριστερή κυβέρνηση και θα σταθεί εμπόδιο σε κάθε καθαρά μεταρρυθμιστική βούληση.
<P>
Για όλους αυτούς του λόγους καταψηφίζω το ευρώ.
<P>
Όπως υπογράμμισε πρόσφατα ο κοινωνιολόγος Pierre Bourdieu: "ανάμεσα στην εμπιστοσύνη των αγορών και την εμπιστοσύνη του λαού, πρέπει να επιλέξει κάποιος. Η πολτική που στοχέύει στη διαφύλαξη της εμπιστοσύνης των αγορών χάνει την εμπιστοσύνη του λαού». Προσωπικά, προτιμώ την εμπιστοσύνη του λαού και την εμπιστοσύνη προς το λαό, διότι πιστεύω ότι η μάχη δεν έχει τελειώσει. Η όξυνση των αντιφάσεων που συνδέονται με τη θέσπιση του ευρώ ίσως οδηγήσει τους λαούς στην επιβολή άλλων απαιτήσεων, άλλων προσανατολισμών για την ευρωπαϊκή οικοδόμηση.
<P>
Υπολογίζω να συνεχίσω το έργο πληροφόρησης και επεξήγησης προκειμένου να συμβάλλω στη ανάπτυξη και το συντονισμό των αγώνων σε ευρωπαϊκό επίπεδο, έχοντας ως στόχο να θέσω την απασχόληση, την κοινωνική πρόοδο και τη δημοκρατία στο επίκεντρο της ευρωπαϊκής οικοδόμησης.

<SPEAKER ID=121 NAME="Παπαγιαννάκης">
Με την σημερινή έκτακτη διαδικασία κλείνει ένα κεφάλαιο που άνοιξε με την Συνθήκη του Μάαστριχτ. Δεν ολοκληρώνεται ακόμη η νομισματική ενοποίηση, η οποία θα είναι πλήρης μόνον όταν όλες οι χώρες μέλη της Ευρωπαοκής 'Ενωσης θα είναι και μέλη της ΟΝΕ, και θέλω να προσθέσω ότι χαίρομαι που το ECOFIN δηλώνει την πεποίθηση και την ελπίδα του ότι και η δική μου χώρα θα μπορέσει να εισέλθει στην ΟΝΕ ώς την 01.01.2001 με τους ίδιους όρους με τις 11 χώρες που ήδη πέτυχαν την σύγκλισή τους και την υιοθέτηση του Ευρώ.
<P>
Πάντως, ήδη η δημιουργία του Ευρώ έχει ιστορική σημασία. Σημαίνει την τελείωση της ενιαίας εσωτερικής αγοράς την οποία υπηρετεί και προωθεί. Ανοίγει σημαντικότατες δυνατότητες για ένα διακριτό και αποφασιστικό ρόλο της Ευρώπης στον κόσμο, και όχι μόνον στην οικονομία και τις αγορές. Κι ακόμα πιο σημαντικό, το Ευρώ σημαίνει την επικράτηση μιας σαφούς και συγκεκριμένης πολιτικής θέλησης πάνω στην «φυσική ροή των πραγμάτων» της οικονομίας και των αγορών! Αποδεικνύει πόση μπορεί να είναι η εμβέλεια μιας ευρωπαοκής πολιτικής θέλησης όταν αυτή υπάρχει και υπηρετείται με συναίνεση και πείσμα.
<P>
Ελπίζω μία τέτοια θέληση να εκφρασθεί και στον αγώνα κατά της ανεργίας και του κοινωνικού αποκλεισμού, στην προώθηση της αειφόρου ανάπτυξης και, φυσικά, στην πορεία προς την θεσμική και πολιτική ολοκλήρωση, σε ομοσπονδιακή βάση, της Ευρωπαοκής 'Ενωσης.
<P>
'Εχουμε τώρα ένα βασικό εργαλείο, που είναι το Ευρώ. Ας αποφασίσουμε να το χρησιμοποιήσουμε με τέτοιους στόχους. Με αυτήν την ανάλυση, αυτήν την ελπίδα και αυτές τις διεκδικήσεις, που είναι πάντοτε διεκδικήσεις της ευρωπαοκής και ευρωπαοστικής, ριζοσπαστικής και οικολογικής αριστεράς, θα ψηφίσω «ναι» στην πρόταση που μας γίνεται για το ξεκίνημα του Ευρώ.

<SPEAKER ID=122 NAME="Pinel">
Οι πιο ένθερμοι υποστηρικτές της ομοσπονδιακής Ευρώπης προβάλλουν ως θαυμαστό αντίδοτο την Οικονομική και Nομισματική Ένωση, εγκωμιάζοντας τις ευεργετικές αρετές κάθε στιγμή και σε λάθος στιγμές, δηλώνοντας ευχαρίστως ότι το ευρώ θα ευνοήσει μια μεγαλύτερη οικονομική και κοινωνική συνοχή, ή ότι θα συμβάλει στην καταπολέμηση της ανεργίας, ενώ ο καγκελάριος Κολ δήλωσε σαφώς ότι " το ευρώ δεν θα δημιουργήσει περισσότερες θέσεις απασχόλησης».
<P>
Στην πραγματικότητα, η ΟΝΕ θα επιδεινώσει την ανισότητα ανάμεσα στις ευημερούσες περιφέρειες του κέντρου της Ευρώπης (Βέλγιο, Ολλανδία, Λουξεμβούργο, περιοχή του Παρισιού, πεδιάδες του Ρήνου και του Ροδανού, Βόρεια Ιταλία), και τις απομακρυσμένες περιφέρειες, οι οποίες βρίσκονται σε μειονεκτική θέση λόγω της γεωγραφικής απόστασης (Φιλανδία, Mezzogiorno, Νότια Ιταλία και Ισπανία), αλλά και τις λιγότερο κατοικημένες αγροτικές περιφέρειες.
<P>
Όταν μια αγορά μεγαλώνει, η κάθε περιφέρεια και πόλη εξειδικεύεται βιομηχανικά. Κάθε περιφέρεια, κάθε πόλη, θα προσπαθήσει να βγάλει την ουρά της απ' έξω. Όσο μπορούν να ελπίζουν ότι θα τα καταφέρουν οι περιοχές με σύγχρονη υποδομή, τόσο οι απομακρυσμένες από το οικονομικό κέντρο της Ευρώπης περιφέρειες, οι αγροτικές περιφέρειες, έχουν λόγους να φοβούνται την Οικονομική και Νομισματική Ένωση. Μάλιστα, οι τελευταίες, πολύ πιο αραιοκατοικημένες, αποτελούν λιγότερο ενδιαφέρουσες αγορές τις οποίες οι μεγάλες βιομηχανίες θα παραμελήσουν, εφόσον το κόστος της μεταφοράς θα είναι επιπλέον πιο υψηλό. Υπάρχει φόβος το περιβάλλον να πληγεί από αυτήν την ανισότητα.
<P>
Βεβαίως, οι πόροι των διαρθρωτικών ταμείων διατίθενται για την επούλωση των πληγών, η κοινοτική μάννα θα κατευνάσει τη δυσαρέσκεια. Παρ' όλα αυτά, σύμφωνα με εξέχοντες οικονομολόγους, όπως ο Δρ. Rosa, ακόμα και αν τα διαρθρωτικά κονδύλια χρησιμοποιηθούν με αποτελεσματικότητα, και σήμερα πόρρω απέχουμε από αυτό, δεν θα μπορούν να αμβλύνουν τις τοπικές διαφορές περισσότερο από ότι έλυσαν τα προβλήματα του Μezzogiorno οι ενισχύσεις του Μιλάνου.
<P>
Για άλλη μια φορά, καταδεικνύεται ότι η Ευρώπη του ενιαίου νομίσματος είναι μια εγωιστική Ευρώπη που καταδικάζει τους πιο αδύναμους προς όφελος μόνο μιας χούφτας χωρών.

<SPEAKER ID=123 NAME="des Places">
Εδώ, όπως και αλλού, συνηθίζεται να χαιρόμαστε για τη δημιουργία του ευρώ. Όμως, στην πραγματικότητα, παραμένουν πολλά προβλήματα και όσοι προωθούν το ενιαίο νόμισμα σκοπίμως αποκρύπτουν τις αρνητικές συνέπειες του ευρώ, ιδιαίτερα για την ευρωπαϊκή γεωργία.
<P>
Πρώτο ψευδές επιχείρημα υπέρ του ευρώ: η σταθερότητα των τιμών. Κατά πρώτον, θέλω να υπενθυμίσω, όπως το είχα πεί και γράψει στην έκθεσή μου για τις τιμές των γεωργικών προϊόντων, η οποία θα παρουσιαστεί στην ολομέλεια τον Ιούνιο, ότι οι τιμές και οι αγροτικές αμοιβές εμφανίζονται σε πράσινο εκιού.Μας εξηγούν όμως ότι ένα ευρώ θα ισοδυναμεί με ένα Ecu. Θα υπάρχει πράσινο ευρώ; Η Επιτροπή δεν απαντά. Αν όχι, θα υπάρχει συντελεστής της αμοιβής; Η Επιτροπή δεν απαντά, και λέει μόνο ότι αυτό θα κόστιζε στον κοινοτικό προϋπολογισμό 400 εκατομμύρια εκιού ανά ποσοστιαία μονάδα απόκλισης ανάμεσα στο πράσινο Ecu και το ευρώ. Όμως ο σημερινός μέσος όρος απόκλισης ανάμεσα στην ισοτιμία πράσινου εκιού και ευρώ είναι της τάξης του 2, 5 %. Ένας απλός πολλαπλασιασμός δείχνει ότι το κόστος της θέσπισης του ευρώ για την ευρωπαϊκή γεωργία αναμένεται να είναι της τάξης του ενός δισεκατομμυρίου Ecu, δηλαδή πάνω από 6 δισεκατομμύρια γαλλικά φράγκα. Κανείς δεν μιλάει για αυτό. Ούτε οι πολιτικοί υπεύθυνοι για την γεωργία, ούτε οι επαγγελματικές αγροτικές οργανώσεις. Το ευρώ θα είναι δυσμενές για τις τιμές και τα εισοδήματα των αγροτών.
<P>
Δεύτερο ψευδές επιχείρημα υπέρ του ευρώ: η κατάργηση των αγροτονομισματικών μέτρων. Κατά το τελευταίο Συμβούλιο Υπουργών Γεωργίας, από τις 20 έως τις 21 Απριλίου 1998, εγκρίθηκε με ειδική πλειοψηφία μια τροποποίηση του Κανονισμού αριθ. 724/97 θεσπίζοντας μέτρα και αντισταθμίσεις απέναντι στις νομισματικές διακυμάνσεις που θα έπλητταν το εισόδημα των γεωργών και αυτό βεβαίως για τα κράτη μέλη που θα έμεναν εκτός ευρώ. Τα αγροτονομισματικά μέτρα θα ισχύσουν για τις χώρες "out» όπως λέγονται. Οι Βρετανοί γεωργοί θα έχουν ένα δίχτυ ασφαλείας ενώ η κυβέρνησή τους και πολλοί ευρωβουλευτές του Ηνωμένου Βασιλείου συνεχίζουν να ανθίστανται με σθένος στην ΚΓΠ και δεν επιδιώκουν να καταργήσουν πλήρως την κοινοτική προτίμηση, προς όφελος της παγκοσμιοποίησης των ανταλλαγών. Κατά συνέπεια, αντίθετα με ό, τι μας είπαν οι μεγάλοι στοχαστές του ευρώ τα αγροτονομισματικά μέτρα θα συνεχιστούν.
<P>
Τρίτον ψευδές επιχείρημα υπέρ του ευρώ: το αντίβαρο του δολαρίου. Όπως μας δείχνει η τελευταία έκθεση του ΟΟΣΑ για τις παγκόσμιες γεωργικές προοπτικές, το μερίδιο της Ευρωπαϊκής Ένωσης στις παγκόσμιες εξαγωγές δημητριακών, γαλακτοκομικών προϊόντων και προϊόντων κρέατος μειώνεται και θα συνεχίσει να μειώνεται. Γνωρίζουμε όλοι ότι οι παγκόσμιες τιμές εμφανίζονται σε δολάρια. Η προθεσμιακή αγορά του Σικάγο παραμένει και θα παραμείνει. Το Ecu ήταν ένα καλάθι νομισμάτων που δεν αντιδρούσαν όλα με τον ίδιο τρόπο σε σχέση με τις διακυμάνσεις του δολαρίου. Το Ecu είχε λοιπόν μια σχετική σταθερότητα. Όσον αφορά το ευρώ, η διακύμανσή του θα είναι πολύ πιο σημαντική.Υπενθυμίζω ότι η αξία των επιστροφών καθορίζεται για δύο εβδομάδες. Οι Ευρωπαίοι εξαγωγείς θα αναγκαστούν, προκειμένου να συνεχίσουν τη δραστηριότητά τους, να παίξουν πόκερ και να είναι στην πραγματικότητα κερδοσκόποι. Οι υπεύθυνοι της Επιτροπής δεν θα αναλάβουν αυτό το ρίσκο. Μας το απέδειξαν πρόσφατα όσον αφορά τα πιστοποιητικά εξαγωγών. Αυτό θα είναι το μεγαλύτερο φρένο των ευρωπαϊκών εξαγωγών. Ορισμένοι διαβλέπουν σε αυτές τις δυσκολίες την δυνατότητα να καταργήσουν εντός προθεσμίας την ίδια την αρχή των επιστροφών και των κρατήσεων. Οι ευρωπαϊκές τιμές θα ευθυγραμμιστούν με τις παγκόσμιες τιμές και η κοινοτική προτίμηση θα καταργηθεί πλήρως.
<P>
Τέταρτο ψευδές επιχείρημα υπέρ του ευρώ: ο περιορισμός της στρέβλωσης του ανταγωνισμού ανάμεσα στα κράτη μέλη. Στην ομιλία της 30ής Απριλίου ενώπιον της επιτροπής του Ευρωπαϊκού Κοινοβουλίου αρμόδιας για τα οικονομικά, χρηματοπιστωτικά και νομισματικά θέματα, ο Επίτροπος de Silguy διευκρίνισε: "Σαν παράδειγμα, τα κράτη που συμμετέχουν στο ευρώ και στα οποία οι μισθοί είναι χαμηλότεροι από το μέσο όρο, δεν μπορούν να ελπίζουν ότι θα ευθυγραμμιστούν αμέσως στα επίπεδα αποδοχών που ισχύουν στα πλουσιότερα κράτη, εκτός και αν προκαλέσουν σημαντική ανεργία. Χρειάζεται εκ προοιμίου μια άνοδος της παραγωγικότητας της εργασίας». Οι Γάλλοι παραγωγοί φρούτων και λαχανικών θα το κρίνουν. Οι ισπανικές φράουλες θα μπορούν να συνεχίσουν να παίρνουν τη θέση της γαλλικής παραγωγής. Όπως και να έχει, η εξειδικευμένη γεωργία που χρησιμοποιεί εργατικά χέρια θα μετεγκατασταθεί όλο και περισσότερο προς τα κράτη μέλη που έχουν τα χαμηλότερα επίπεδα αποδοχών. Πράγματι, ο Επίτροπος de Silguy ξεχνά ότι η παραγωγικότητα της εργασίας, όσον αφορά την μακροοικονομία, δεν έχει την ίδια αξία με την ανάλυση της κλαδικής παραγωγικότητας της εργασίας.
<P>
Πέρα από αυτά τα ψευδή επιχειρήματα, συντάσσομαι, όπως είναι φυσικό με το σύνολο των ομιλιών των συναδέλφων της ομάδας μου και ψηφίζω όχι στη θέσπιση του ευρώ.Σύντομα, οι ευρωπαίοι και γάλλοι γεωργοί θα συνειδητοποιήσουν ότι το ευρώ είναι στην πραγματικότητα το εργαλείο της καταστροφής της Κοινής Γεωργικής Πολιτικής, η οποία είναι η μοναδική κοινή πολιτική που έχει αποτελέσματα.

<SPEAKER ID=124 NAME="Reding">
Η Ευρώπη της Νομισματικής Ένωσης πρέπει να είναι και η Ευρώπη των Πολιτών!
<P>
Μολονότι σήμερα γίνεται κατάχρηση του χαρακτηρισμού "ιστορική», τον θεωρώ παρ' όλα αυτά κατάλληλο για την περιγραφή των γεγονότων αυτής της συνόδου. Μετά από είκοσι ανήσυχα χρόνια δόθηκε επιτέλους οριστικά το σήμα εκκίνησης για το ενιαίο νόμισμα, για το ευρώ. Αυτό που συχνά είχε διασυρθεί ως φαντασιοκόπημα και αυταπάτη, γίνεται πια πραγματικότητα.
<P>
Το μικρό κράτος του Λουξεμβούργου από πάντα συνηγορούσε υπέρ του κοινού νομίσματος και το προωθούσε. Είχε ήδη νωρίς αναγνωρίσει τα οικονομοτεχνικά και οικονομικοπολιτικά πλεονεκτήματα της συμμετοχής σε ένα μεγάλο, κοινό ευρωπαϊκό νόμισμα. Ο πρώην πρόεδρος της κυβέρνησης του Λουξεμβούργου Pierre Werner είχε επεξεργασθεί ήδη το έτος 1969 (στην ονομαζόμενη "έκθεση Werner») εκείνα τα ουσιαστικά σημεία που σήμερα αποτελούν τη βάση του ενιαίου νομίσματος.
<P>
Η οικονομία του Λουξεμβούργου θα ωφεληθεί από το ευρώ. Για τις επιχειρήσεις μας που έχουν επί το πλείστον εξαγωγικό χαρακτήρα, η νέα σταθερότητα των ισοτιμιών σημαίνει μελλοντικά μειωμένους χρηματοπιστωτικούς κινδύνους και συνεπώς και αποταμιεύσεις που θα αυξήσουν την ανταγωνιστικότητα. Μακροπρόθεσμα, η εξέλιξη αυτή θα έχει θετική επίδραση στην απασχόληση.
<P>
Δεδομένου ότι το Λουξεμβούργο είναι σχετικά μικρό, οι καταναλωτές αντιμετωπίζουν συνεχώς τα προβλήματα που συνεπάγονται τα ξένα νομίσματα και κατά συνέπεια και τα κόστη των συναλλαγών καθώς και τις συγκρίσεις των τιμών. Με την υιοθέτηση του ευρώ τα προβλήματα αυτά εξαφανίζονται. Δεν θα υπάρχουν πια τα επιβαρυντικά κόστη για τη μετατροπή του συναλλάγματος, θα έχουμε περισσότερη διαφάνεια στη σύγκριση των τιμών. Κατά τα άλλα, μπορούμε να είμαστε περήφανοι, επειδή πετύχαμε, ως μοναδικό κράτος, μία συμφωνία μεταξύ εμπορίου και προστασίας καταναλωτών η οποία διασφαλίζει μία εύληπτη και άμεμπτη μεταβατική περίοδο. Δεν θα υπάρξουν καλυμμένες αυξήσεις τιμών και οι τιμές θα αναγράφονται τόσο σε τιμές ευρώ όσο και σε τιμές φράγκων του Λουξεμβούργου.
<P>
Παράλληλα με αυτές τις πρακτικές πτυχές της υιοθέτησης του ευρώ, δεν θα πρέπει να αποσύρουμε την προσοχή μας από τους πολιτικούς στόχους και τις επιπτώσεις. Το ευρώ αποτελεί ένα μεγάλο βήμα προς "μία όλο και στενότερη συνένωση των ευρωπαϊκών λαών». Το κοινό νόμισμα είναι ένα ισχυρό σύμβολο για την εμβάθυνση τους αισθήματος ότι ανήκουμε από κοινού στην Ευρώπη. Αυτή η εμβάθυνση των σχέσεων θα επεκταθεί και στα κράτη μέλη. Η Νομισματική Ένωση θα επιβάλει κανονικότατα την ανάγκη να λαμβάνονται από κοινού οι πολιτικές αποφάσεις.
<P>
Για το λόγο αυτό, είναι επίσης επιθυμητό να προσχωρήσουν νωρίτερα ή αργότερα όλα τα κράτη μέλη της ΕΕ στην ΟΝΕ, ώστε να μπορέσουν να συμμετάσχουν σε αυτήν τη διαδικασία σύμφυσης. Το ευρώ κάνει εξάλλου την Ευρώπη μη αντιστρέψιμη και αποτελεί με τον τρόπο αυτό εγγύηση για την ασφάλεια των μελλοντικών γενεών.
<P>
Τέλος, θα πρέπει να ευχόμαστε ότι η δημοσιονομική και οικονομική συνεργασία θα έχει και την κοινωνικοπολιτική αντιστοιχία της, ώστε να γίνει η Ευρώπη της Οικονομικής και Νομισματικής Ένωσης και Ευρώπη των Πολιτών.

<SPEAKER ID=125 NAME="de Rose">
Ας ευχηθούμε ότι αυτή η ημέρα θα καταγραφεί στην Ιστορία ως "ιστορική»!
<P>
Συμβούλιο, Επιτροπή και Ευρωπαϊκό Κοινοβούλιο συμφωνούν να εφαρμόσουν με παράξενο τρόπο περίεργα κριτήρια, αποκρύπτοντας μερικά από αυτά, και αυτό κάνει πολύ μελάνι να χυθεί.
<P>
Απολογισμός:
<P>
11 κράτη αντί για 15, είναι κατά το ήμισυ μια αποτυχία. Η νομισματική ένωση δεν απολαμβάνει ομοφωνία...-εχθρική ή καρτερική κοινή γνώμη σε διάφορες χώρες..Δεν μπορώ λοιπόν παρά να αντιταχθώ σε αυτήν την πρόωρη απόφαση, η οποία μέχρι την τελευταία στιγμή δεν ελήφθη ως αποτέλεσμα μιας πράγματι δημοκρατικής διαδικασίας.
<P>
Μια προπαγανδιστική θύελλα επέτρεψε να γίνει πιστευτό ότι, για το ευρώ όπως και για "την πουτίνγκα, η απόδειξη είναι ότι την τρώνε».
<P>
Τώρα πρέπει να προσέξουμε η νομισματική διαδικασία να μην συμπαρασύρει τα πάντα στο πέρασμά της, αφαιρώντας κατ' αυτόν τον τρόπο από τα κράτη τα περιθώρια οικονομικών ελιγμών, κάτι που δεν θα μπορούν πλέον να δικαιολογήσουν στους πολίτες που συναίνεσαν σε πολλές προσπάθειες για να απολαύσουν υποτιθέμενα οφέλη, τα οποία συνεχώς αναβάλλονται για την επαύριο.
<P>
Το βασικότερο πρόβλημα της Ευρώπης σήμερα είναι η ανεργία - 20 εκατομμύρια πολίτες αναμένουν μια θέση εργασίας. Δεν είναι τραγικό, την ίδια στιγμή που οι Ηνωμένες Πολιτείες ανακοινώνουν ένα ποσοστό ανεργίας κατώτερο του 5 %; Είναι άραγε λογικό η απασχόληση να μην περιλαμβάνεται ανάμεσα στα κριτήρια;
<P>
Οι πολιτικοί έπρεπε να ικανοποιούνται μόνον όταν είναι ικανοποιημένοι οι λαοί.

<SPEAKER ID=126 NAME="Seppδnen">
Το ευρώ αποτελεί ενα πολιτικό νόμισμα με κακές οικονομικές βάσεις.Αποτελεί ένα σημαντικό και, όπως έχει ειπωθεί, αμετάκλητο βήμα προς την ομοσπονδιοποιήση της ΕΕ. Εφόσον η ΟΝΕ έχει ως επακόλουθο μεγαλύτερα βήματα προς την εγκαθίδρυση της πολιτικής ένωσης, θα επιφέρει την ενδυνάμωση των ομοσπονδιακών δομών της ΕΕ. Η ΟΝΕ θα έχει αναπόφευκτα ως επακόλουθο την αναδιάρθρωση των οργανωτικών δομών, (την κατάργηση του δικαιώματος αρνησικυρίας για τα κράτη μέλη και την ενίσχυση της μεθόδου λήψης αποφάσεων κατά πλειοψηφία), καθώς και την χάραξη κοινής εξωτερικής πολιτικής και πολιτικής ασφαλείας, η οποία θα οδηγήσει ενδεχομένως σε δυσβάστακτες πιέσεις στις αδέσμευτες αμυντικώς χώρες για ένταξη στο ΝΑΤΟ.
<P>
Οι περισσότερες χώρες που θα προσχωρήσουν στην ΟΝΕ δεν πληρούν εξ ολοκλήρου τα κριτήρια σύγκλισης της Συνθήκης του Μάαστριχτ. Ασκείται πολιτικός εξαναγκασμός στα κριτήρια που έχουν κυρωθεί από τα κοινοβούλια των διαφόρων χωρών, εφόσον το ευρώ θεσπίζεται με ενα αφύσικα εσπευσμένο χρονοδιάγραμμα, πριν υπάρξουν οι ανάλογες οικονομικές προϋποθέσεις.
<P>
Σύμφωνα με τη Συνθήκη του Μάαστριχτ, η νομισματική πολιτική θα μεταφερθεί στη δικαιοδοσία της Κοινότητας, αλλά και το Σύμφωνο Σταθερότητας, δηλαδή το σύμφωνο πειθαρχίας, αποτελεί ενα σημαντικό τμήμα στη σχετική με την ΟΝΕ διαδικασία. Το εν λόγω Σύμφωνο θα περιορίσει την οικονομική ανεξαρτησία των διαφόρων χωρών, και θα τις αποστερήσει τα εργαλεία για την άσκηση δικής τους οικονομικής πολιτικής. Τα προβλήματα διακυμάνσεων στους οικονομικούς δείκτες των μεγάλων κρατών μελών θα κυριαρχήσουν στην οικονομική πολιτική της ΕΕ.
<P>
Προκειμένου να αιτιολογηθεί η καθιέρωση ενός ενιαίου νομίσματος σε διαφορετικές χώρες, επιβάλλεται αυτές οι χώρες να υποστούν ομογενοποίηση και να εξομοιωθούν. Αυτό θα προκαλέσει αναπόφευκτα αντιπληθωριστικές τάσεις στην Ευρώπη, και κατ' αυτόν τον τρόπο την συνέχιση της ανεργίας μεγάλης κλίμακας. Ακόμη και αν οι αμετάκλητες ισοτιμίες των νομισμάτων θα ήταν οι σωστές και τα νομίσματα σταθερά κατά τη στιγμή της υλοποίησης της ΟΝΕ, η καθιέρωση του ευρώ ενδέχεται να προκαλέσει μεγάλα προβλήματα, λόγω της διαφορετικής ιστορίας και των διαφορετικών διαρθρώσεων των σχετικών χωρών. Ακριβώς λόγω των διαφορών μεταξύ των χωρών, τα πλεονεκτήματα και τα μειονεκτήματα της ΟΝΕ θα κατανεμηθούν με άνισο τρόπο.
<P>
Η διαχείριση της ΟΝΕ γίνεται από την Ευρωπαϊκή Κεντρική Τράπεζα, η οποία διοικείται κατά τρόπο αντιδημοκρατικό και αντικοινοβουλευτικό. Η ΕΚΤ αντιπροσωπεύει μια μεγάλη οπισθοδρόμηση στην ανάπτυξη της δημοκρατίας. Αυτό σχετίζεται με την καθαγίαση των αγορών και με την αμετάκλητη μεταφορά της εξουσίας από τους πολιτικούς στις λεγόμενες δυνάμεις της αγοράς.
<P>
Για τη λειτουργία της ΟΝΕ δεν υπάρχουν επαρκείς επιστημονικές βάσεις οικονομικής φύσεως. Ποτέ πριν στην ιστορία δεν έχει ληφθεί μια πολιτική απόφαση, σύμφωνα με την οποία να υιοτεθείται ενα πολιτικό νόμισμα χωρίς τη συμβολή αντίστοιχων αρμόδιων οργάνων λήψης αποφάσεων και οργάνων ελέγχου και ευθύνης.
<P>
Αυτό που οικοδομείται τώρα δεν είναι μια ένωση των κρατών, δηλαδή μια Ευρώπη των ανεξάρτητων κρατών, αλλά μια ομοσπονδία: μια πολιτική ένωση με υπερεθνικά όργανα λήψης αποφάσεων. Με αυτό τον τρόπο, τα επιμέρους κράτη μέλη θα εξαναγκαστούν, κατόπιν αποφάσεων άλλων, να υιοθετήσουν παρόμοιες νέες μεθόδους ευελιξίας στον οικονομικο-πολιτικό τομέα, οι οποίες θα αποδειχθούν πολύ πιθανώς αφόρητες από την άποψη του κινήματος των εργατικών συνδικάτων και του προτύπου του σκανδιναβικού κράτους πρόνοιας.
<P>
Για τις σκανδιναβικές χώρες, η ΟΝΕ θα σημάνει την πρόσθετη αύξηση της κοινωνικής ανισότητας, καθώς και την επιδείνωση της ανισότητας μεταξύ των δύο φύλων.

<SPEAKER ID=127 NAME="Sornosa Martνnez">
Η ψήφος μου, ευθυγραμμιζόμενη με τις θέσεις του Κόμματος της Νέας Αριστεράς, εκφράζει τη συμφωνία μου με την πρόταση σχετικά με τα κράτη που θα συμμετάσχουν στο ενιαίο νόμισμα.
<P>
Φρονώ ότι η θέσπιση του ενιαίου νομίσματος ανοίγει νέες προοπτικές στην πορεία της ευρωπαϊκής οικοδόμησης, που θα οδηγήσουν στην εδραίωση μιας ενιαίας αγοράς, αλλά που προϋποθέτουν επίσης την προώθηση οικονομικών πρακτικών οι οποίες θα εμπεριέχουν πολιτικές για την απασχόληση και με στόχο τη φορολογική εναρμόνιση, έχοντας πάντα κατά νου ότι στόχος μας είναι μια Ευρώπη αλληλέγγυα και πολύμορφη.
<P>
Ψηφίζω υπέρ της πρότασης διότι πιστεύω πως, επωμιζόμενη κοινές ευθύνες στη λήψη της συγκεκριμένης απόφασης, νομιμοποιούμαι ώστε να συνεχίσω να απαιτώ μια δίκαιη φορολογική πολιτική η οποία θα διαφυλάττει το κοινοτικό κεκτημένο στο σύνολό του, και ειδικότερα το κράτος πρόνοιας, και να συνεχίσω, από τώρα και στο εξής, να παλεύω για την Πολιτική Ένωση.

<SPEAKER ID=128 NAME="Souchet">
Βρισκόμαστε εδώ για σηματοδοτήσουμε μια ημερομηνία.
<P>
Απέναντι στην ευφορία της καθοδηγητικής γραμμής και στον καταιγισμό προπαγάνδας που περιβάλλουν τη μεταπήδηση στο ευρώ, μερικοί από εμάς, μια μειοψηφία, δεν θέλουμε να επιτρέψουμε να επιτευχθεί σε κλίμα γενικής ευφορίας αυτό που θεωρούμε και το οποίο οι λαοί μας αισθάνονται ως μεγάλο πολιτικό σφάλμα σε βάρος των εθνών μας και της Ευρώπης.
<P>
Όσον αφορά το ενιαίο νόμισμα, ακούμε να επικαλούνται ένα ακαταμάχητο και μη αντιστρέψιμο "ιστορικό νόημα», στο οποίο είναι μάταιο να αντιστεκόμαστε. Ας είμαστε προσεκτικοί απέναντι στην ουτοπία: δεν έχουμε καμία δικαιολογία, ξέρουμε πού μας οδηγεί.
<P>
Όταν έχουμε να κάνουμε, όπως συμβαίνει σήμερα στην Ευρώπη των Έντεκα, ή των Δεκαπέντε, και πολύ περισσότερο αύριο στην μεγάλη πανηπειρωτική Ευρώπη, με ένα σύνολο διαφορετικών κοινωνιών και ετερόμορφων οικονομιών, η επιβολή ενός ενιαίου νομίσματος, το οποίο είναι σκοπίμως επιχρυσωμένο, συνιστά έναν παράγοντα έντασης και συγκρούσεων, ενώ η διακύμανση των ισοτιμιών ανάμεσα στα διάφορα νομίσματα συνιστά έναν παράγοντα ειρήνης.
<P>
Μήπως η πρόσφατη ιστορία δεν μας διδάσκει ότι η μοίρα των τεχνητών οικοδομημάτων είναι η κατάρρευση;
<P>
Ακόμα και αυτοί, η διπλωματική εμπειρία των οποίων είναι περιορισμένη, γνωρίζουν ότι η διακύμανση των ισοτιμιών χρησιμεύει ως δείκτης ουδέτερης και απρόσωπης διαχείρισης, που συμβάλλει στον κατευνασμό των εντάσεων, ενώ οι επιλογές, οι προσταγές και οι διακρίσεις μιας κεντρικής αρχής τις καταδεικνύει και τις ενισχύει.
<P>
Πώς θα αντιδράσουν μπροστά στους μηχανισμούς των προβλεπόμενων κυρώσεων από το Σύμφωνο Σταθερότητας, έθνη και λαοί που παραμένουν τόσο διαφορετικοί και προσκολημμένοι στο σεβασμό της ταυτότητάς τους όπως είναι οι δικοί μας, ιδιαίτερα στα μεσαία και λαϊκά στρώματα; Πώς θα αντιδράσουν οι λαοί μας στις δίκες, στις καταδίκες, στις κυρώσεις, στους αποκλεισμούς που θα είναι εξατομικευμένοι και θα αμφισβητήσουν άμεσα τη διαχείριση των κυβερνήσεων που εξέλεξαν με σκοπό να κάνουν πραγματικότητα τη βούλησή τους; Πώς θα αντιδράσουν σε αυτές τις προσταγές που θα προκύψουν από συγκεντρωτικά και συγκεκριμένα όργανα, που όμως στο πρόσωπο των οποίων δεν αναγνωρίζουν τον εαυτό τους, δηλαδή το Συμβούλιο Ecofin και πάνω απ' όλα την "κυρίαρχη» Ευρωπαϊκή Κεντρική Τράπεζα; Δεν θα αντιμετωπίσουν άραγε αυτά τα όργανα σαν μια ανυπόφορη επέμβαση;
<P>
Όταν η οικονομική, κοινωνική, πολιτιστική συμπεριφορά δεν είναι ομοιογενής, η ισοτιμία συναλλάγματος εμφανίζεται ως αναντικατάστατη δικλείδα ασφαλείας για την αποφυγή της διάδοσης μιας τοπικής κρίσης στο σύνολο μιας γεωγραφικής περιοχής. Η δυσκαμψία του ενιαίου νομίσματος, δεν θα διευκολύνει αντίθετα τη διάδοση των τοπικών κρίσεων μέχρι το σημείο να απειλεί άμεσα τη σταθερότητα όλης της Ευρώπης σε περίπτωση σημαντικής έντασης;
<P>
Σε κάθε περίπτωση, δεν βλέπουμε πώς τέτοιες εντάσεις μπορούν να ξεπεραστούν εν τη απουσία ενός άρτια συμπαγούς ευρωπαϊκού έθνους το οποίο δεν υπάρχει στο ελάχιστο. Αντίθετα είναι πολύ σαφής ο τρόπος που αυτές οι εντάσεις μπορεί να υποκινήσουν τη διάσπαση της ενότητας της Ευρώπης, την οποία μετά βίας μόλις θα έχει ξαναβρεί, και την αναβίωση ξεχασμένου ανταγωνισμού ιδιαίτερα ανάμεσα στην Γαλλία και τη Γερμανία. Δεν θα δηλητηριάσει το ευρώ τις γαλλογερμανικές σχέσεις τα επόμενα χρόνια;
<P>
Δεν είναι καλός οιωνός το γεγονός ότι η ιστορία της Ευρωπαϊκής Κεντρικής Τράπεζας αρχίζει με μια οξεία διαμάχη σχετικά με την προεδρία της. Τι θα συμβεί όταν οι αποκλίσεις δεν θα αφορούν πια τα άτομα που έχουν την ίδια φιλοσοφία, αλλά τον καθορισμό των επιτοκίων που θα αποτελούν την προϋπόθεση για την βιωσιμότητα συγκεκριμένων οικονομιών με ιδιαιτερότητες;
<P>
Τη στιγμή που τα έθνη μόλις απελευθερώθηκαν επιτέλους από τα μπλόκ που είχαν επιχειρήσει να τα διαλύσουν, γιατί να θέλουμε να δημιουργήσουμε πάση θυσία, με τη ζώνη ευρώ, μια αυτοκρατορία νέου τύπου, σύμφωνα με την έκφραση του κ.Moscovici στο Ααχεν, ένας νέος συνασπισμός, δηλαδή έναν νέο παράγοντα διαίρεσης, διχασμού και συγκρούσεων στην Ευρώπη; Ο κύκλος του ενιαίου νομίσματος άρχισε να διαγράφεται άμεσα από την έκθεση Delors, πριν από την πτώση του Τείχους του Βερολίνου, σε ένα πλαίσιο όπου ίσχυαν ακόμα οι συνασπισμοί. Το ευρώ δεν είναι καθόλου το στίγμα της μετασοβιετικής Ευρώπης, αντίθετα είναι το ανώτατο σύμβολο μιας ευρωπαϊκής οικοδόμησης που γεννήθηκε στον και από τον Ψυχρό Πόλεμο και που δεν κατάφερε να αναθεωρήσει τα υπόβαθρά της και τους στόχους της υπό το φως των νέων γεωπολιτικών δεδομένων.
<P>
Η θέσπιση του ευρώ σήμερα, ισοδυναμεί με την ανάληψη όλων των κινδύνων. Η περιπέτεια ενέχει πολλές απειλές και γι'αυτό δεν πρέπει να την αντιμετωπίσουμε ελαφρά τη καρδία. Η απόπειρα τύπου προμηθέα, να ομογενοποιήσουμε με τη μαιευτική λαβίδα και μέσω του ενιαίου νομίσματος τις σύγχρονες οικονομίες και κοινωνίες των ευρωπαϊκών εθνών, ισοδυναμεί με τη τελευταία σταγόνα που ξεχειλίζει το ποτήρι και που οδηγεί σε βύθιση το πλοίο της Ευρώπης που έχει συμφιλιωθεί και καθιστά αδύνατο να ξαναβρούμε την μεγάλη Ευρώπη η οποία είχε κληθεί να διαδεχθεί την ακρωτηριασμένη Ευρώπη της Γιάλτας.
<P>
Η ισχύς της Ευρώπης συνίσταται στην κοινή δράση των δραστήριων εθνών που την αποτελούν, και όχι στην κατάργηση της κυριαρχίας τους προς όφελος μιας συγκεντρωτικής εξουσίας. Μόνο από αγάπη για το παρελθόν μιλάμε για ευρωπαϊκή οικοδόμηση, όταν μέσω της νομισματικής ένωσης καταπιανόμαστε με τον πνιγμό της ορμής του ευρωπαϊκού δυναμισμού. Ας λέμε καλύτερα ότι μπαίνουμε σε μια αυτοκαταστροφική περιπέτεια.
<P>
Αύριο θα αναρωτηθούμε για την περίεργη γένεση του ενιαίου νομίσματος. Διότι ποιός επιζητούσε το τέλος των εθνικών νομισμάτων και τη δημιουργία αυτού του ενιαίου νομίσματος; Ποιοί λαοί; Πού είναι η δημοκρατία; Ποιά οικονομική αναγκαιότητα την επέβαλε; Πού είναι η μέριμνα για το κοινό καλό;
<P>
Στην πραγματικότητα, βρισκόμαστε μπροστά σε ένα τεχνοκρατικό ουκάζι το οποίο εκπόνησε ένας μικρός κύκλος συγκάλυψης και τυφλά μετέφεραν τη σκυτάλη οι αρχηγοί κρατών και κυβερνήσεων οι οποίοι τους επιτράπηκε να στερηθούν τις ευθύνες που τους είχαν εμπιστευθεί οι λαοί τους. Όλοι υποκλίθηκαν στην αλαζονία των εμπειρογνώμων οι οποίοι εμπνεύστηκαν από ένα όνειρο ισχύος, στο οποίο η επιμονή των λαών στάθηκε εμπόδιο και για αυτό αποφάσισαν να την υποβαθμίσουν. Λόγω αυτής της ανεπάρκειας του Συμβουλίου, οι μεγάλοι απόντες αυτής της συζήτησης, είναι οι λαοί και η βουλησή τους.
<P>
Οι εφευρέτες του ενιαίου νομίσματος βρήκαν σε αυτό ένα καθαρόόργανο της υπερεθνικότητας, χωρίς πια ίχνος διακυβέρνητικού χαρακτήρα, του αποφασιστικού οργάνου που θα επιτρέψει να εμπνεύσει με τη σειρά του τις αποφασιστικές εθνικές ικανότητες που συνεχίζουν να υπάρχουν. Ήδη, το σύμφωνο σταθερότητας μόλις έγινε αστηρότερο από το Συμβούλιο "Ecofin» και οι υπέρμαχοι της ομοσπονδίαςδιακηρύσουν ότι το ενιαίο νόμισμα δεν θα μπορέσει να έχει αποτελέσματα παρά μόνο αν κινηθούμε με μεγάλη ταχύτητα προς μεγαλύτερη συνεργασία και περισσότερη σύγκλιση.Ο μηχανισμός που καταγγέλουμε λειτουργεί περίφημα.
<P>
Όμως αυτή η πολιτική δεν αντιστοιχεί στην βούληση των λαών. Δεν θέλουν μια ευρωπαϊκή οικοδόμηση η οποία στηρίζεται στη σύγχιση.Δεν επιθυμούν και τα παρακάτω: Ο υπουργός Οικονομικών μόλις μας παρουσίασε τις προτάσεις τις οποίες δεν εγκρίνει η κυβέρνησή του και οι ευρωπαίοι βουλευτές των χωρών μη μελών της ΟΝΕ ψηφίζουν για τη δημιουργία μιας ζώνης ευρώ στην οποία οι χώρες τους δεν συμμετέχουν
<P>
Οι λαοί δεν θέλουν, και αυτό θα το καταλάβουμε σύντομα, μια ασαφή Ευρώπη που στηρίζεται σε μια συνεχή διαφυγή προς τα εμπρός.Υπάρχουν κατώτα όρια τα οποία δεν πρέπει να ξεπεράσουμε. Η υιοθέτηση του ενιαίου νομίσματος δημιουργεί έναν κύκλο ο οποίος ίσως οδηγήσει τους λαούς στο να απορρίψουν μια μέρα συνολικά την ίδια την ιδέα της ευρωπαϊκής οικοδόμησης. Τότε θα αποκαλυφθεί πλήρως η βαριά ευθύνη εκείνων που εξαπέλυσαν και υποστηρίζουν ένα τέτοιο σχέδιο.
<P>
Για να μπορέσουν τα έθνη να συνεχίσουν να υπηρετούν το κοινό καλό προς όφελος των λαών που εκπροσωπούν, εξ ονόματος της διατήρησης της ενότητας και της σταθερότητας στην Ευρώπη, εξ ονόματος του αειφόρου μέλλοντος της γαλλογερμανικής φιλίας στην οποία δώσαμε νέα ώθηση ύστερα από σύσταση του Συμβουλίου "Ecofin»: Αυτό που πιστεύουμε ότι είναι απαραίτητο να διατηρήσουμε, σε αντιδιαστολή με την αναπότρεπτη διαδικασία του ενιαίου νομίσματος που μας προτείνεται, είναι το δικαίωμα των λαών στην αυτοδιάθεση.

<SPEAKER ID=129 NAME="Spiers">
Απείχα από την ψηφοφορία επί της προτάσεως του Συμβουλίου.
<P>
Αναγνωρίζω το έργο της Προεδρίας του Ηνωμένου Βασιλείου, σε δύσκολες περιστάσεις, για να εξασφαλιστεί η ομαλή μετάβαση στο τρίτο στάδιο της ΟΝΕ. Είναι σαφές ότι οι έντεκα χώρες που έχουν επιλεγεί θέλουν να κινηθούν προς την καθιέρωση ενός ενιαίου νομίσματος από την 1η Ιανουαρίου 1999 και ήταν απαραίτητο να κάνει η Προεδρία ό, τι μπορούσε για τη διευκόλυνση της πραγματοποίησης των επιθυμιών τους.
<P>
Παρ' όλα αυτά, λυπάμαι για το όλο σχέδιο της Οικονομικής και Νομισματικής Ένωσης, που έχει ήδη οδηγήσει σε μεγάλες οικονομικές δυσκολίες και θα προκαλέσει αναπόφευκτα μεγαλύτερη αναταραχή στο μέλλον. Το ενιαίο νόμισμα, όπως παραδέχονται οι περισσότεροι από τους υποστηριχτές του, είναι ένα πολιτικό εγχείρημα. Είναι ένα μέσο προς την πολιτική ένωση.
<P>
Δυστυχώς, αυτό δεν έχει γίνει σαφές στους πολίτες της Ευρώπης. Δεν έχουν συναινέσει ως προς την αύξηση της εξουσίας της Ευρωπαϊκής Ένωσης που θα προκύψει αναπόφευκτα από την ΟΝΕ. Ούτε είναι η δημοκρατική δομή της ΕΕ τέτοια ώστε να είναι δυνατό να ελέγχεται επαρκώς αυτή η εξουσία.
<P>
Το σχέδιο για το ενιαίο νόμισμα κατευθύνεται από πίστη, όχι λογική. Δεν έχουν εκφραστεί επιχειρήματα κατά του νομίσματος από τη Συνθήκη του Μάαστριχτ. Πρόκειται για μία σύγχρονη "εκστρατεία τρέλλας».
<P>
Τώρα που έχει ληφθεί η απόφαση, πρέπει όλοι να ελπίζουμε ότι το ενιαίο νόμισμα θα έχει επιτυχία. Φοβάμαι, ωστόσο, ότι θα οδηγήσει είτε σε οικονομική ύφεση και ανεργία στα λιγότερα ανταγωνιστικά κράτη μέλη είτε σε τεράστια αύξηση της εξουσίας και του προϋπολογισμού της ΕΕ, παρά τις επιθυμίες των πολιτών μας. Δε θα χαιρέτιζα κανένα τέτοιο αποτέλεσμα.

<SPEAKER ID=130 NAME="Striby">
Προσωπικά, επέλεξα να απόσχω από τη σημερινή ιστορική ψηφοφορία.
<P>
Κατανοώ τη σημασία της απόφασης που μόλις πήραμε. Η ιδέα ενός ενιαίου νομίσματος είναι ενδεχομένως γοητευτική, όμως πάντα εξέφραζα μεγάλες επιφυλάξεις όσον αφορά την εφαρμογή της από έναν περιορισμένο αριθμό κρατών μελών. Πάντα εξέφραζα την πεποίθησή μου ότι το ενιαίο νόμισμα έπρεπε να είναι το επιστέγασμα της Ευρωπαϊκής Ένωσης και όχι ένα μέσο μεταξύ άλλων για την επίτευξή της.
<P>
Μόλις θεσπίσαμε το ευρώ με μόνο έντεκα από τις δεκαπέντε χώρες, και λυπούμαι πολύ για αυτό.
<P>
Ο πρόωρος χαρακτήρας της θέσπισης του ευρώ θα έχει αποσταθεροποιητικές οικονομικές, πολιτικές και κοινωνικές συνέπειες, το μέγεθος των οποίων δεν μπορούμε ακόμη να υπολογίσουμε σήμερα.
<P>
Για το λόγο αυτό, δεν θα μπορέσω να αναθεωρήσω τη θέση μου για το ευρώ παρά μόνο την ημέρα που το σύνολο των δεκαπέντε κρατών μελών θα συμμετάσχει στην Οικονομική και Νομισματική Ένωση.

<SPEAKER ID=131 NAME="Θεωνάς">
Η γέννηση του Ευρώ σηματοδοτεί την πορεία για την ολοκλήρωση της σύλληψης της Ευρώπης των κεφαλαίων, των πολυεθνικών, του αυταρχισμού και της καταστολής. Ο Γολγοθάς των εργαζομένων γίνεται ακόμα πιο ανηφορικός και δύσβατος.
<P>
Η Ευρώπη χωρίς σύνορα και χωρίς διακρίσεις, η Ευρώπη των λαών της, των εργαζομένων, της συνεργασίας, της ειρήνης και της Δημοκρατίας παραμένει το όνειρο των εκατομμυρίων ευρωπαίων πολιτών, των εργαζομένων που συνεχίζουν να αγωνίζονται επίμονα για την δική τους κοινωνία της δικαιοσύνης και της ισότητας, της αρμονικής ανάπτυξης που θα έχει στο κέντρο της τον άνθρωπο και τις πανανθρώπινες αξίες και όχι το κέρδος και το χρήμα.
<P>
Το Ευρώ δυσχεραίνει αυτόν τον αγώνα, βάζει ακόμα ένα θεμέλιο στην κοινωνία της εκμετάλλευσης και της κοινωνικής αδικίας. Το κοινό αίσθημα όμως προκαλείται βάναυσα από την ανάλγητη πολιτική των σημερινών ιθυνόντων της ΕΕ και των κρατών μελών. Και οι λαοκές αντιδράσεις στα σχέδια του πολυεθνικού κεφαλαίου θα γίνουν ακόμα πιο έντονες και δεν θα επιτρέψουν την ευόδωση των σχεδίων του.
<P>
Η εισαγωγή του ενιαίου νομίσματος συνοδεύεται από τα συντρίμμια του λεγόμενου ευρωπαοκού κοινωνικού κράτους και με δραματικές συνέπειες στα εργασιακά, κοινωνικά και ασφαλιστικά δικαιώματα των εργαζομένων.
<P>
Η στάση του Ευρωπαοκού Κοινοβουλίου όχι μόνον δεν ανέδειξε τις ευθύνες όσων συνέβαλαν με τις αποφάσεις και την πολιτική τους στην καταστροφική αυτή πραγματικότητα, αλλά αντίθετα έδωσε το πράσινο φως στους αρχηγούς κρατών και κυβερνήσεων και στο περιβόητο ECOFIN να συνεχίσουν την αντιδραστική και αντιλαοκή πολιτική τους.
<P>
Τα σύμφωνα σταθερότητας, δημοσιονομικής πειθαρχίας, »κλειδώματος» των συναλλαγματικών ισοτιμιών, αποτελούν το μέσο εφαρμογής μιας άκρατης μονεταριστικής πολιτικής που φροντίζει να διασφαλίσει τα συμφέροντα του κεφαλαίου και να επιβάλει στα κράτη μέλη την άσκηση οικονομικής πολιτικής που θα εκφράζει τα συμφέροντά του. Η λεγόμενη ανεξαρτησία τής υπό ίδρυση Ευρωπαοκής Κεντρικής Τράπεζας προσπαθεί να εξασφαλίσει την περιθωριοποίηση των λαών και να επιτρέψει στο μεγάλο κεφάλαιο να αποφασίζει όχι μόνον χωρίς την ενοχλητική παρέμβαση των λαοκών κινημάτων, αλλά ακόμη και των ιδίων των κυβερνήσεων.
<P>
Η εκμετάλλευση, η λιτότητα, οι προσπάθειες για την ανατροπή του κοινωνικοασφαλιστικού συστήματος, η αποδιάρθρωση των εργασιακών σχέσεων, θα γίνουν ακόμα πιο έντονες μέσα από τις δρακόντειες διατάξεις όλων των Συμφώνων και διατάξεων για την προώθηση του Ευρώ και των ενισχυμένων μηχανισμών πολυμερούς εποπτείας.
<P>
'Οταν καταλαγιάσουν οι οργανωμένες φιέστες, η κίβδηλη εικόνα της ευρωπαοκής ενότητας και τα ψεύτικα οράματα, θα αντικατασταθούν σύντομα από την πραγματική εικόνα της ανθρώπινης δυστυχίας που θα κατακλύσει την Ευρώπη, τους εργαζομένους, τους λαούς. Τα ονομαστικά κριτήρια σύγλισης θα έλθουν σε σύγκρουση με την πραγματική απόκλιση ανάμεσα στις οικονομίες των κρατών, θα αναδείξουν τις κοινωνικές αντιθέσεις και την σχετική και απόλυτη εξαθλίωση στην οποία οδηγούνται οι εργαζόμενοι σε ολόκληρη την Ευρώπη. Θα κάνουν ακόμα πιο εμφανείς τις συνέπειες της Ευρώπης των πολλαπλών ταχυτήτων και των ομόκεντρων κύκλων.
<P>
'Ο, τι και αν γίνει, όσο και αν θωρακίζονται η εξουσία και τα συμφέροντα του κεφαλαίου, οι κοινωνικές αντιδράσεις θα διογκώνονται. Οι εργαζόμενοι, με την πάλη τους, θα ανατρέψουν αυτό το σταθερό οικοδόμημα. Θα κτίσουν την δική τους Ευρώπη. Την Ευρώπη που θα έχει στο κέντρο της τον άνθρωπο. Την Ευρώπη της ειρήνης, της αμοιβαίας επωφελούς συνεργασίας, της προόδου και της κοινωνικής προκοπής. Την Ευρώπη του Σοσιαλισμού.

<SPEAKER ID=132 NAME="Torres Marques">
Ως μοναδική Πορτογαλίδα βουλευτής που, από την αρχή της κοινοβουλευτικής περιόδου, είμαι ενεργό μέλος της Επιτροπής Οικονομικής, Νομισματικής και Βιομηχανικής Πολιτικής, εκτός του ότι μπόρεσα να συμμετάσχω σε καθημερινή βάση σε αυτό το θεσπέσιο έργο που συνίσταται στη δημιουργία του ευρώ, όπως και στη θέσπιση όλων των αναγκαίων για την καθιέρωσή του νομοθετικών και πολιτικών μέτρων, είχα επίσης την ευκαιρία, ήδη από το 1995, να είμαι ένα μέλος του Κοινοβουλίου που συνέταξα μία από τις 14 εκθέσεις που αυτό το Σώμα ενέκρινε επί του θέματος τούτου.
<P>
Υπήρξε ένα γιγαντιαίο έργο, που όμως μας προσέφερε εξαιρετική ικανοποίηση. Από την πρώτη κιόλας στιγμή είχα υποστηρίξει τη θέση ότι το ευρώ θα έπρεπε να τεθεί σε ισχύ την 1η Ιανουαρίου 1999, με τη συμμετοχή όσο το δυνατόν περισσότερων χωρών, και ότι οι πολιτικές και οικονομικές συνέπειες της αναβολής μιας τέτοιας απόφασης θα ήταν εξαιρετικά σοβαρές για το πρότυπο της ΕΕ που υποστηρίζω, αλλά επίσης για την ίδια τη μελλοντική πορεία της Ευρώπης.
<P>
Το ευρώ θα οδηγήσει σε μεγαλύτερο βαθμό ολοκλήρωσης των οικονομικών και φορολογικών πολιτικών, καθώς και των πολιτικών για την απασχόληση, και θα αναδείξει την αναγκαιότητα ενδυνάμωσης της οικονομικής, κοινωνικής και περιφερειακής συνοχής, όπως επίσης και μιας σαφώς αυξημένης στήριξης της εκπαίδευσης, της επιστημονικής και τεχνολογικής καινοτομίας και της επαγγελματικής κατάρτισης των Ευρωπαίων.
<P>
Η πρόκληση που ορθώνεται μπροστά μας δεν είναι εύκολη, παρουσιάζει πολλά εμπόδια. Αλλά με τον ίδιο τρόπο που η Πορτογαλία στάθηκε ικανή να την αντιμετωπίσει επιτυχώς και για πρώτη φορά να συγκαταλεχθεί στην ομάδα των χωρών που εισέρχονται στην ιστορική καμπή που βιώνουμε σήμερα, έτσι και η ΕΕ απέδειξε ότι, με αποφασιστικότητα και πολιτική βούληση, είναι δυνατόν να υπερνικηθούν οι εσωτερικές και έξωθεν αντιστάσεις στις αλλαγές, προχωρώντας στη δημιουργία ενός πολιτικού χώρου ο οποίος θα έχει καθοριστική σημασία για όλο τον πλανήτη.
<P>
Για το λόγο αυτό, ψήφισα υπέρ της απόφασης σχετικά με τις έντεκα χώρες που, από 1ης Ιανουαρίου 1999, θα προσχωρήσουν στο τρίτο στάδιο της ΟΝΕ.

<SPEAKER ID=133 NAME="Ullmann">
Ψήφισα υπέρ της καθιέρωσης του ευρώ την 1η Ιανουαρλιου 1999. Το έκανα με την πεποίθηση ότι η απόφαση αυτή είναι προς όφελος των πολιτών που μου έδωσαν την ψήφο τους.
<P>
Αν οι ίδιοι οι πολίτες συμμερίζονται την πεποίθησή μου, αυτό είναι ένα ζήτημα που αμφισβητείται, τουλάχιστον για την περίπτωση της Γερμανίας. Το δημοκρατικό έλλειμμα στην Ευρωπαϊκή Ένωση οδήγησε σε ένα πολύ σημαντικό έλλειμμα ενημέρωσης. Το έλλειμμα δεν μπόρεσε να αντισταθμισθεί με την ευρύτατη διανομή πολυτελέστατων ενημερωτικών δελτίων. Η δημοκρατική διαμόρφωση της κοινής γνώμης δεν μπορεί να αντικατασταθεί από τη διαφήμιση.
<P>
Στους πολίτες όλων των κρατών μελών της ΕΕ δεν πέρασε το μήνυμα ότι ο νέος νομισματικός χώρος είναι ένας πολιτικός χώρος, που μελλοντικά θα εξαναγκάσει τις κυβερνήσεις τους να εκφράζονται ομόφωνα στις νομισματικές και οικονομικές διαπραγματεύσεις σε διεθνές επίπεδο.
<P>
Για το λόγο αυτό, θα συνεχίσω τις προσπάθειές μου, ώστε μελλοντικά, στις απαραίτητες προϋποθέσεις δημοκρατικότητας για τη συμμετοχή στην Ευρωπαϊκή Ένωση, θα πρέπει να ανήκει η δυνατότητα διεξαγωγής δημοψηφίσματος σε θέματα που αφορούν το σύνολο των πολιτών της Ευρώπης. Έτσι, η δυνατότητα αυτή θα πρέπει να υιοθετηθεί και από τη Γερμανία.

<SPEAKER ID=134 NAME="Van Dam">
Πολλοί μιλούν σήμερα για ιστορική στιγμή, και έχουν δίκιο. Το αξιοσημείωτο όμως είναι ότι σπανίως διαμορφώθηκε μια τόση σημαντική απόφαση κατά τρόπο τόσο πρόχειρο.
<P>
Το Συμβούλιο, η Επιτροπή και το Κοινοβούλιο έκαναν τόσες παραχωρήσεις σχετικά με τα κριτήρια σύγκλισης, ώστε η ΟΝΕ ξεκινά με μια πάρα πολύ μεγάλη ομάδα ετεροκλήτων χωρών. Τα δομικά δημοσιονομικά ελλείμματα δύο χωρών είναι πιο μεγάλα από το 3 % του ΑΕΠ, παρά τις κολακείες μιας οικονομικής αναζωογόνησης. Οι αντιλήψεις για οικονομική πολιτική και τον ρόλο του κράτους σε αυτήν, είναι αντιφατικές. Έχοντας υπόψη όλα αυτά, είναι ανεύθυνο να παραχωρήσουν τα κράτη μέλη σημαντικές αρμοδιότητες και να παραδοθούν στα καπρίτσια ευκαιριακών συνασπισμών στα Συμβούλια ECOFIN και στα Ευρωπαϊκά Συμβούλια των Έντεκα.
<P>
Οι μεγάλες Ομάδες στο Κοινοβούλιο γυρίζουν σαν σβούρες γύρω από το ζήτημα των συντάξων. Είναι αυτονόητη η σημασία να μειωθούν τα δημόσια χρέη, έχοντας υπόψη τη μελλοντική γήρανση των κατοίκων. Ενώ διαγράφηκε μια παράγραφος για το θέμα από το δικό μας ψήφισμα, προέκυψε ότι όλοι υποστηρίζουν τα όσα αναφέρει σχετικά η Δήλωση του Συμβουλίου. Προχειρότητες; Πάντως δεν εμπνέει εμπιστοσύνη.
<P>
Για πολιτικούς λόγους είμαι έτσι κι αλλιώς κατά του σχηματισμού της ΟΝΕ και της καθιέρωσης του ευρώ. Αλλά η καταπληκτική προχειρότητα των προετοιμασιών αποτελεί έναν λόγο παραπάνω να ψηφίσω κατά.

<SPEAKER ID=135 NAME="Vδyrynen και Virrankoski">
Εμείς οι υπογράφοντες εκπρόσωποι του Κενρώου Κόμματος της Φινλανδίας στο Ευρωπαϊκό Κοινοβούλιο, βασιζόμαστε στις θέσεις του δικού μας κόμματος, οι οποίες αντιτίθενται στην υλοποίηση της νομισματικής ένωσης, και στη συμμετοχή της Φινλανδίας ανάμεσα στις πρώτες χώρες, στο τρίτο στάδιό της.
<P>
Τασσόμαστε κατά της απόφασης να προχωρήσουμε στο τρίτο στάδιο της Οικονομικής και Νομισματικής Ένωσης, καθώς και στη συμμετοχή της Φινλανδίας σ' αυτό, για λόγους πολιτικούς και οικονομικούς.
<P>
Η Οικονομική και Νομισματική Ένωση θα έχει ως επακόλουθο την εξέλιξη της Ευρωπαϊκής Ένωσης σε ενα ομοσπονδιακό κράτος. Σε αυτό τασσόμαστε εναντίον, θεωρούμε, πως η Ένωση θα έπρεπε να είχε αναπτυχθεί ως μια ένωση κρατών αποτελούμενη από ανεξάρτητα κράτη.
<P>
Η Ευρωπαϊκή Ένωση δεν αποτελεί μια λεγόμενη ιδανική νομισματική ζώνη, μέσα στην οποία θα μπορούσε να λειτουργήσει με επιτυχία ενα σύστημα ενιαίου νομίσματος.
<P>
Οι προηγούμενες προσπάθειες δημιουργίας μιας τελείως ενιαίας πολιτικής σε σχέση με τις συναλλαγματικές τιμές έχουν αποτύχει. Η τελευταία νομισματική αναταραχή έλαβε χώρα στην αρχή της τρέχουσας δεκαετίας, οπότε και οι νομισματικές τιμές πολλών κεντρικών κρατών μελών μετατράπηκαν. Δεν είναι ρεαλιστικό να υποθέσουμε πως, μετά από αυτά τα γεγονότα, οι οικονομίες των κρατών μελών της ΕΕ θα είχαν ενοποιηθεί σε τέτοιο βαθμό που να επιτρέπει την επιτυχή λειτουργία ενός κοινού νομίσματος.
<P>
Εφόσον, παρ' όλα αυτά, η νομισματική ένωση πραγματοποιηθεί, θα δημιουργηθούν προστιθέμενες ανάγκες για ενέργειες οι οποίες να εξισοροποιήσουν τις αυξανόμενες περιφερειακές αναπτυξιακές διαφορές, και να στηρίζουν τα κράτη μέλη όταν θα αντιμετωπίζουν ιδιαίτερες οικονομικές δυσκολίες, λόγω των διακυμάνσεων στους οικονομικούς δείκτες ή για διαρθρωτικούς λόγους.
<P>
Τασσόμαστε κατά της πρότασης απόφασης για το Κοινοβούλιο και διότι, ή είδικά επειδή θεωρούμε πως η Φινλανδία θα έπρεπε να είχε μείνει έξω από το τρίτο στάδιο της Νομισματικής Ένωσης, μαζί με τη Μεγάλη Βρετανία, τη Δανία και τη Σουηδία.
<P>
Η θέσπιση του ενιαίου νομίσματος αποτελεί ενα τεράσιο πολιτικό εγχείρημα. Οι χώρες που θα συμμετάσχουν στο ενιαίο νόμισμα θα χάσουν το δικό τους εθνικό νόμισμα, γεγονός το οποίο θα περιορίσει κατά τρόπο σημαντικό την οικονομικο-πολιτική ανεξαρτησία τους. Με αυτόν τον τρόπο και η Φινλανδία θα αποκτήσει ενα νόμισμα, για την τύχη του οποίου δεν θα ασκούμε καμμία πραγματική επιρροή, όσον αφορά το επίπεδο των επιτοκίων και την παγκόσμια συναλλαγματική αξία του. Αντιθέτως, η οικονομική πολιτική και η οικονομική ανάπτυξη άλλων χωρών θα επηρρεάζουν κατά τρόπο αποφασιστικό την οικονομία και την κοινωνία μας.
<P>
Γεωγραφικά η Φινλανδία είναι μια απομονωμένη χώρα: είμαστε μακριά από τις κύριες αγορές της ΕΕ. Η δομή της κοινωνίας και της οικονομίας μας διαφέρουν κατά τρόπο αποφασιστικό από τις αντίστοιχες συνθήκες του ευρωπαϊκού πυρήνα Η Φινλανδία θα υποστεί αρνητικές επιπτώσεις από την υιοθέτηση του ενιαίου νομίσματος για λόγους διαρθρωτικούς και για λόγους διακυμάνσεων των οικονομικών δεικτών. Στην πραγματοποιήση της Νομισματικής Ένωσης, δεν έχει ληφθεί καμμία μέριμνα, προκειμένου να αντιμετωπιστούν τα εν λόγω θέματα.

<SPEAKER ID=136 NAME="Voggenhuber">
Ένα κοινό νόμισμα στην Ευρωπαϊκή Ένωση σημαίνει μία τεράστια πρόοδο προς την ευρωπαϊκή ολοκλήρωση. Κάνει τη συνένωση της Ευρώπης πραγματικότητα, μία πραγματικότητα που μπορούν να βιώσουν όλοι άνθρωποι, και θέτει τα θεμέλια μιας νέας ευθύνης του ενός απέναντι στον άλλον, για όλα τα κράτη και όλες τις κοινωνίες της Ένωσης. Ένα κοινό νόμισμα μπορεί να αποτελεί και ένα σημαντικό βήμα για την εξάλειψη του εθνικισμού. Το ευρώ αποφέρει μία σειρά οικονομικών πλεονεκτημάτων και θα μπορούσε μακροπρόθεσμα να γίνει το αντίβαρο στην παγκόσμια δύναμη του αμερικανικού δολαρίου. Για τους λόγους αυτούς, ψήφισα σήμερα υπέρ της έκθεσης von Wogau που αφορά τη σύσταση του Συμβουλίου.
<P>
Ωστόσο, δεν υπάρχει κανένας λόγος για το Κοινοβούλιο να πανηγυρίζει σε σχέση με το σημερινό σημείο εξέλιξης της Νομισματικής Ένωσης. Είναι υπερβολικά σοβαρές οι λανθασμένες αποφάσεις υπέρ μιας μονόπλευρης μονεταριστικής νομισματικής πολιτικής, υπερβολικά τρομακτική εμφανίζεται σε αυτό το πλαίσιο η αποτυχία της διάσκεψης κορυφής του Αμστερνταμ να προωθήσει την πολιτική ένωση που θα ήταν αναγκαία για μία νομισματική ένωση και θα έδινε επιτέλους στην ευρωπαϊκή ολοκλήρωση μία κοινωνική διάσταση και μία διάσταση ενεργητικής πολιτικής για την απασχόληση. Υπερβολικά σκανδαλώδες είναι στο πλαίσιο της συγκεκριμένης εξέλιξης της νομισματικής ένωσης το πόσο αγνοείται η μαζική ανεργία, η νέα φτώχια και η όλο και πιο άδικη κατανομή της ευημερίας και του εισοδήματος.
<P>
Αυτές οι λανθασμένες αποφάσεις επιβαρύνουν τη δυνατότητα αποδοχής του συγκεκριμένου προγράμματος ολοκλήρωσης από τους πολίτες και δημιούργησαν μεγάλους κοινωνικούς κινδύνους. Οι πράσινοι προέβαλαν αποφασιστικά αντίσταση κατά της κατάχρησης της μεγάλης ιδέας ενός κοινού νομίσματος από την επικρατούσα και όλο και πιο επιθετική νεοφιλελεύθερη ιδεολογία και από την υπερβολική επιρροή των χρηματοοικονομικών αγορών.
<P>
Παρά τους εν λόγω όρους-πλαίσιο που προκαλούν τεράστιους ενδοιασμούς, λαμβάνω υπόψη την πραγματικότητα που δημιουργήθηκε από τις κατεστημένες πολιτικές δυνάμεις, μία πραγματικότητα που σε αυτό το προχωρημένο στάδιο δεν επιτρέπει να αναπληρωθούν χωρίς μεγάλο κίνδυνο τα αποτυχημένα πολιτικά και κοινωνικά διαβήματα προς την ολοκλήρωση, ήδη πριν αρχίσει να ισχύει η νομισματική ένωση.
<P>
Δεν θέλω όμως να αποκρύψω ότι τους τελευταίους μήνες σημειώθηκαν και θετικές εξελίξεις με την βοήθεια των οποίων μπόρεσαν να μειωθούν σαφώς αρκετοί κίνδυνοι. Σε αυτές ανήκει προπάντων και η απόφαση να αρχίσει η νομισματική ένωση με 11 μέλη και να αποσοβηθεί έτσι ο κίνδυνος της διάσπασης της Ένωσης μέσω της "πυρηνικής Ευρώπης». Επίσης θετικά θα πρέπει να αξιολογηθεί και η εκμετάλλευση των πολιτικών περιθωρίων εκτίμησης κατά τον υπολογισμό των κριτηρίων σύγκλησης. Θετικά θα πρέπει να αξιολογηθούν, παρόλο που είναι εντελώς ανεπαρκή, και τα πρώτα, βήματα για μια συντονισμένη οικονομική πολιτική, για τον τερματισμό του καταστροφικού φορολογικού ντάμπινγκ και για ενεργές πολιτικές για την αγορά εργασίας
<P>
Η οικοδόμηση μιας πολιτικής ένωσης, η συγκρότηση μίας ευρωπαϊκής δημοκρατίας και η δημιουργία μιας κοινωνικής ένωσης είναι ωστόσο απαραίτητες και παρά τις χαμένες ευκαιρίες στις τελευταίες εξελίξεις παραμένουν ως η πρόκληση της ευρωπαϊκής ολοκλήρωσης για τα επόμενα τέσσερα χρόνια, μια πρόκληση που θα παίξει αποφασιστικό ρόλο για τα πάντα.

<SPEAKER ID=137 NAME="Wolf">
Σήμερα ψηφίζουμε σχετικά με το ερώτημα εάν την 1.1.1999 θα καθιερωθεί το κοινό νόμισμα σε 11 κράτη μέλη.
<P>
Σε αυτό το ερώτημα μπορώ ανεπιφύλακτα να απαντήσω καταφατικά.
<P>
Με τη συμμετοχή όλων των κρατών μελών που επιθυμούν να συμμετάσχουν και πληρούν τους ελάχιστους όρους, είναι ακόμα δυνατόν να επιβληθεί μία κοινωνική και περιβαλλοντική διαμόρφωση των πραγμάτων ώστε, με μεγαλύτερη σαφήνεια, να γίνει εφικτή μία αλλαγή πορείας σε σχέση με την μέχρι σήμερα επικρατούσα νεοφιλελεύθερη και μονεταριστική αντίληψη για το ευρώ.
<P>
Η αντίληψη για μία συρρικνωμένη πυρηνική Ευρώπη που θα έθετε την υλική βάση για την επικυριαρχία των ισχυρότερων κρατών απέτυχε κατά την αντιπαράθεσή της με την πραγματικότητα, προπάντων λόγω της σταθερής θέλησης των λαών της Νοτίου Ευρώπης να μην επιτρέψουν τη διάσπασή τους, αλλά επίσης και λόγω της ανικανότητας της Γερμανίας να εκπληρώσει πραγματικά αξιόπιστα τον ρόλο αυταρχικού παιδαγωγού με την πολιτική σημασία του όρου.
<P>
Εκτός από αυτά, η γαλλική μεταρρυθμιστική κυβέρνηση που ανταποκρίθηκε στις προσπάθειες των κοινωνικών κινημάτων, άλλαξε τους όρους της πολιτικής αντιμαχίας στο ευρωπαϊκό επίπεδο και έκανε τουλάχιστον τα πρώτα ανοίγματα για να μπορέσει να διορθωθεί το αρχικό πρόγραμμα του ευρώ που διατυπώθηκε στο Μάαστριχ.
<P>
Για το λόγο, αυτό πρέπει τώρα μέχρι την 1η Ιανουαρίου 1999 και στα πρώτα χρόνια της νομισματικής ένωσης να ενεργοποιήσουμε τις συγκεκριμένες διορθωτικές επεμβάσεις. Δεν δημιουργούμε ούτε στον εαυτό μας ούτε σε άλλους την αυταπάτη ότι το εν λόγω εγχείρημα θα είναι εύκολο. Αντίθετα. Αποδοτικές πολιτικές για την αγορά εργασίας, ένας ορθολογικός συντονισμός των μακροοικονομικων πολιτικών, ένας επαρκής συντονισμός των φορολογικών συστημάτων, ώστε να αποκλεισθεί μελλοντικά το φορολογικό ντάμπινγκ, μία πραγματικά δημοκρατική εφαρμογή του απολογιστικού καθήκοντος της Ευρωπαϊκής Κεντρικής Τράπεζας και του Ευρωπαϊκού Συστήματος Κεντρικών Τραπεζών, καθώς και η μετρημένη αμυντική χρήση του ευρώ για την παγκόσμια σταθεροποίηση του νομισματικού συστήματος - όλα αυτά θα απαιτήσουν πολύ δύσκολες αντιπαραθέσεις στην πορεία προς μία οικολογική, δημοκρατική και κοινωνική Ευρώπη.
<P>
Την πορεία αυτή δεν την έχουμε ακολουθήσει ακόμα. Αν κάνουμε όμως κάποιες προσπάθειες θα έχουμε την ευκαιρία να ανοίξουμε το δρόμο και να τον πορευθούμε και στην πραγματικότητα. Από τώρα και στο εξής αυτό είναι το ζητούμενο.

<CHAPTER ID=5>
Διακοπή της συνόδου
<SPEAKER ID=138 NAME="Πρόεδρος">
Το Σώμα εξάντλησε την ημερήσια διάταξή του.
<P>
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 13.06)

