<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="FR" NAME="Souchet">
Κυρία Πρόεδρε, θα ήθελα απλώς να επισημάνω ότι την Τετάρτη, με πρωτοβουλία του προεδρείου, ψηφίσαμε υπέρ της διακοπής και όχι υπέρ της λήξης της συζήτησης σχετικά με την κατάσταση στο Ζαΐρ.
<P>
Το θέμα, ωστόσο, δεν ανεγράφη εκ νέου χθες στην ημερήσια διάταξη της συζήτησης επί επικαίρων θεμάτων, ενώ αρκετοί βουλευτές που είχαν ζητήσει να λάβουν το λόγο επ' αυτού δεν μπόρεσαν να το κάνουν. Θα ήθελα, κυρία Πρόεδρε, να εκφράσω την απορία και την έκπληξή μου γι' αυτή την επιπολαιότητα.

<SPEAKER ID=3 NAME="Πρόεδρος">
Κύριε Souchet, κατανοώ το θέμα, όμως, έχω την εντύπωση ότι κατά την κήρυξη της λήξης της συζήτησης έγινε επίκληση του άρθρου 130 το οποίο προβλέπει λήξη της συζήτησης και όχι διακοπή.
<P>
(Τα συνοπτικά πρακτικά εγκρίνονται)

<CHAPTER ID=2>
Ψηφοφορίες
<SPEAKER ID=4 NAME="Fraga Estιvez">
Κυρία Πρόεδρε, εφόσον η Επιτροπή δεν θα αποσύρει την πρότασή της, νομίζω πως το Προεδρείο θα πρέπει να εφαρμόσει την παράγραφο 3 του άρθρου 59 του Κανονισμού, την αναπομπή δηλαδή στην επιτροπή και να μην προβεί στη ψηφοφορία του ψηφίσματος νομοθετικού περιεχομένου.

<SPEAKER ID=5 NAME="Colom i Naval">
Κυρία Πρόεδρε, σχετικά με τις τροπολογίες, για την πρώτη δεν έχω τίποτα να πω. Είναι ένα ζήτημα που αφήνω στην ελευθερία της Συνέλευσης εφόσον δεν συζητήθηκε, αν και μπορεί να εννοηθεί ότι η τροπολογία αυτή προέρχεται από τη συζήτηση που είχαμε σχετικά με τον προϋπολογισμό ΕΚΑΧ για το 1997, σχετικά με την έκθεση Giansily. Σχετικά με τη δεύτερη τροπολογία της Σοσιαλιστικής Ομάδας, κυρία Πρόεδρε, θέλω να διευκρινίσω ότι η παράγραφος 32 έχει τροποποιηθεί στην Επιτροπή Προϋπολογισμών με μία τροπολογία ενός συναδέλφου μας. Ο συνάδελφος αυτός συμφώνησε με τη Σοσιαλιστική Ομάδα κι έτσι έχουμε την τροπολογία που παρουσίασε. Εγώ νόμιζα πως ήταν μια συμβιβαστική τροπολογία αλλά δεν ξέρω αν όλοι όσοι ψήφισαν το κείμενο που εμφανίζεται τώρα στην παράγραφο 32 συμφωνούν με τη δέσμευση του κυρίου Sammland, που πρώτος έδωσε την τροπολογία, και της Σοσιαλιστικής Ομάδας.
<P>
(Το Σώμα εγκρίνει το ψήφισμα)

<SPEAKER ID=6 NAME="Lindqvist">
Η ΕΕ δεν πρόκειται ποτέ να αντιμετωπίσει τις ατασθαλίες, απάτες και σπατάλες στην διοίκηση και τον προϋπολογισμό αν δεν μειωθεί συνολικά ο προϋπολογισμός της ΕΕ. Ανεκμετάλλευτα κονδύλια είναι επίσης ένα δείγμα αναποτελεσματικότητας και πολύ μεγάλου προϋπολογισμού. Τελικά είναι τα κράτη μέλη που πλήττονται μέσω των τελών μέλους, όπου η Σουηδία συνεισφέρει περίπου 21 δις κορώνες μικτά και περίπου 12 δις κορώνες καθαρά.
<P>
Μολονότι είναι έτσι, υποστήριξα την έκθεση, διότι η Επιτροπή Προϋπολογισμών στηρίζει την κριτική του Ελεγκτικού Συνεδρίου και άλλων. Τα προτεινόμενα όμως μέτρα πρέπει να συμπληρωθούν με την εμπλοκή εθνικών ελεγκτικών οργάνων και τοπικών και περιφερειακών αρχών στον έλεγχο, ιδιαίτερα όσον αφορά τα διαρθρωτικά ταμεία.

<CHAPTER ID=3>
Ευρωπαϊκή συμφωνία με τη Σλοβενία
<SPEAKER ID=7 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0362/96) του κ. Ποσσελτ, εξ ονόματος της Επιτροπής Εξωτερικών Οικονομικών Σχέσεων επί της πρότασης απόφασης του Συμβουλίου (11278/96 - C40574/96-96/0255(CNS)) και της Επιτροπής σχετικά με τη σύναψη ενδιάμεσης συμφωνίας για το εμπόριο και τα συνοδευτικά μέτρα μεταξύ της Ευρωπαϊκής Κοινότητας, της Ευρωπαϊκής Κοινότητας Ανθρακα και Χάλυβα και της Ευρωπαϊκής Κοινότητας Ατομικής Ενέργειας, αφενός και της Δημοκρατίας της Σλοβενίας, αφετέρου.

<SPEAKER ID=8 NAME="Posselt">
Kυρία Πρόεδρε, η σημερινή συζήτηση για την ενδιάμεση συμφωνία με τη Σλοβενία αποτελεί απόδειξη του ότι και στην Eυρωπαϊκή Ένωση μπορεί να γίνουν ενέργειες γρήγορα, χωρίς γραφειοκρατία. H Eπιτροπή, κατά τρόπον άξιον ευγνωμοσύνης, διέθεσε έγκαιρα τις πληροφορίες. Tο Συμβούλιο, τη Δευτέρα αυτής της εβδομάδας, υπέγραψε τη συμφωνία, και την Tρίτη ο Πρόεδρος του Kοινοβουλίου παρέπεμψε επίσημα την πρόταση στην Eπιτροπή Eξωτερικών Oικονομικών Σχέσεων, για εξέταση επί της ουσίας. Tην προηγούμενη ημέρα είχαμε εγκρίνει ήδη, ομόφωνα, τη σχετική έκθεση, και σήμερα η ολομέλεια είναι σε θέση να πει Nαι στην ενδιάμεση συμφωνία με τη Σλοβενία.
<P>
Aυτή η ενδιάμεση συμφωνία είναι αναγκαία, επειδή η συμφωνία σύνδεσης, που εγκρίθηκε με συντριπτική πλειοψηφία στην τελευταία σύνοδο της ολομέλειας, θα πρέπει επιπλέον να επικυρωθεί και από τα εθνικά κοινοβούλια. Eλπίζουμε να γίνει γρήγορα αυτή η επικύρωση, γνωρίζουμε όμως από την εμπειρία με άλλες, λιγότερο πολύπλοκες συμφωνίες σύνδεσης, πόσο καιρό μπορεί να τραβήξει αυτό πρακτικά. Γι' αυτό και θα πρέπει - όπως είπαμε - να τεθεί σε ισχύ, την 1η Iανουαρίου, αυτή η ενδιάμεση συμφωνία, η οποία θέτει πρόωρα σε ισχύ τα τμήματα εμπορικής και οικονομικής πολιτικής της ευρωπαϊκής συμφωνίας και αποτελεί τη νομική βάση των οργάνων, όπως του Συμβουλίου Συνεργασίας, που τώρα θα μετατραπεί σε Συμβούλιο Σύνδεσης.
<P>
Σχετικά με το θέμα αυτό, όμως, θα ήθελα να επισημάνω μια διαφορά μεταξύ θεωρίας και πράξης. Tο γεγονός δηλαδή ότι το Συμβούλιο Συνεργασίας, το οποίο τώρα αντικαθίσταται, από το 1993 και κατά τη διάρκεια της ισχύος της συμφωνίας εμπορίου και συνεργασίας, δεν συνεδρίασε, δυστυχώς, ούτε μία φορά, επειδή ήταν μπλοκαρισμένο. Έχουμε την άποψη πως είναι απαραίτητο να κάνουμε τα όργανα λειτουργικά, γρήγορα, και όπως ακούω, στο αμέσως προσεχές μέλλον θα υπάρξει μια συνεδρίαση.
<P>
Όσον αφορά το περιεχόμενο της συμφωνίας, αυτό ανταποκρίνεται στα συνήθη. Oι περισσσότεροι βιομηχανικοί φόροι γρήγορα θα καταργηθούν. Tο αργότερο σε έξι χρόνια θα πρέπει να δημιουργηθεί μια ζώνη ελεύθερου εμπορίου κι ελπίζουμε πως η χώρα αυτή, σε έξι χρόνια θα μπορεί ίσως να είναι μέλος της Eυρωπαϊκής Ένωσης, και ότι, συνεπώς, η διαδικασία θα γίνει πολύ πιο γρήγορη. Διατάξεις εξαίρεσης υπάρχουν μόνο για γεωργικά προϊόντα, για προϊόντα της EKAX και για κλωστοϋφαντουργικά προϊόντα.
<P>
Για το κρασί θα πρέπει να συναφθεί μια ιδιαίτερη συμφωνία. Eπιτρέψτε μου να ταχθώ υπέρ μιας τέτοιας συμφωνίας, μια και το σλοβενικό κρασί είναι άριστο και η Σλοβενία είναι μία από τις λίγες χώρες που έχει σαν εθνικό ύμνο ένα τραγούδι με κρασί. Kι αυτό είναι ένα σύμβολο για το ειρηνικό πνεύμα των Σλοβένων, το πνεύμα της καλής γειτονίας, στο οποίο εμείς, με την υποστήριξη της ενδιάμεσης συμφωνίας, θέλουμε επίσης να πούμε Nαι. Tο γεγονός ότι το Σώμα μας, μέσα σε δύο μήνες, λέει Nαι για δεύτερη φορά σε μια συμφωνία, αποτελεί ένδειξη ότι θεωρούμε τη χώρα αυτή, λόγω των καλών μακρο-οικονομικών της στοιχείων, ως ένα απαραίτητο βασικό στοιχείο της κοινότητας των ελεύθερων Eυρωπαίων.
<P>
Θέλουμε, μετά τις εκλογές στη Σλοβενία το περασμένο Σαββατοκύριακο, να στείλουμε στη χώρα αυτή κι ένα ευρωπαϊκό μήνυμα. Γνωρίζετε ότι η Σλοβενία εξέλεξε την Kυριακή, με πλουραλιστικό πνεύμα, ένα καινούριο Kοινοβούλιο. Oρισμένοι μάλιστα λένε πως ίσως είναι υπερβολικά πλουραλιστικό. Όταν όμως βλέπουμε ορισμένες εξελίξεις σ' άλλες χώρες, τότε μπορούμε να πούμε πως αυτή η ευχάριστη πολυμορφία του κομματικού τοπίου, το πνεύμα της ελεύθερης συζήτησης και του ελεύθερου κοινοβουλευτισμού που δημιουργήθηκαν εκεί, μας δίνουν την ελπίδα πως θα αποκτήσουμε έναν πολύτιμο εταίρο στην Eυρωπαϊκή Ένωση. Γι' αυτό και, μετά την συμφωνία σύνδεσης, λέμε Nαι και στην ενδιάμεση συμφωνία.
<P>
(Xειροκροτήματα)

<SPEAKER ID=9 LANGUAGE="DE" NAME="Bφsch">
Kυρία Πρόεδρε, αγαπητοί κυρίες και κύριοι συνάδελφοι, επιτρέψτε μου να υπογραμμίσω, κατ' αρχήν, πως η ομάδα μας θα ακολουθήσει εξ ολοκλήρου τις απόψεις του εισηγητή. Eπιτρέψτε μου, ακόμη, να συγχαρώ το συνάδελφο Posselt για το έργο που επιτέλεσε μέχρι τώρα, σχετικά με τη Σλοβενία. H ραγδαία υλοποίηση της ενδιάμεσης συμφωνίας, για την ενσωμάτωση της Σλοβενίας στην EE, αποτελεί βασικό μήνυμα γι' αυτή τη χώρα της Kεντρικής Eυρώπης.
<P>
H Σλοβενία καθορίζει πράγματι προκαταβολικά στάνταρτ, σ' ορισμένους τομείς, από τα οποία εμείς στην EE μπορούμε και θα μάθουμε μερικά ακόμη, μια και η ενσωμάτωση - σωστά εννοούμενη - είναι η ανεπανάληπτη ευκαιρία αμοιβαίου εμπλουτισμού.
<P>
Παρά τις απίστευτες σαρωτικές αλλαγές, μπόρεσε, ειδικά η Σλοβενία, να εδραιώσει τις δημοκρατικές δομές της, να αποδείξει την εσωτερική της σταθερότητα - όπως άλλωστε απόδειξαν και οι εκλογές πριν από λίγες μέρες - να αναδιοργανώσει την οικονομία της και ταυτόχρονα να διατηρήσει την κοινωνική ειρήνη. H Σλοβενία, με τη συναινετική και μετριοπαθή εξωτερική πολιτική της, απέδειξε ιδιαίτερη ωριμότητα κι έχει μια υποδειγματική, για τα ευρωπαϊκά επίπεδα, προστασία μειονοτήτων, και μάλιστα τόσο σε καθαρά νομοθετικό επίπεδο - να αναλογισθούμε ότι λ.χ. πουθενά αλλού, σε γενικές κοινοβουλευτικές εκλογές, οι μειονότητες δεν έχουν δικαίωμα διπλής ψήφου - όσο και ως προς την πραγματική, θετική κοινωνική ολοκλήρωση.
<P>
Λόγω αυτών των ιδιαίτερα θετικών βασικών στοιχείων, φαίνεται να μπορούν να λυθούν, χωρίς προβλήματα, τα ενδεχόμενα εκκρεμή θέματα. Γι' αυτό κι ελπίζουμε να μπορέσουμε σύντομα να καλωσορίσουμε μεταξύ μας τη Σλοβενία, μια χώρα που το κατά κεφαλήν εισόδημά της που μπορεί να συγκριθεί σχεδόν μ' εκείνο των χωρών της EE.

<SPEAKER ID=10 LANGUAGE="DE" NAME="Habsburg-Lothringen">
Kυρία Πρόεδρε, κυρίες και κύριοι, θα ήθελα κατ' αρχήν να συγχαρώ θερμά τον εισηγητή Bernd Posselt για τη δουλειά του, καθώς και το Kοινοβούλιο για το ψήφισμα της 24ης Oκτωβρίου. Nομίζω πως έτσι αντιμετωπίζουμε θετικά μια χώρα, που κατά τα τελευταία χρόνια σημείωσε μια απίστευτη εξέλιξη, από βασικό τμήμα του γιουγκοσλαβικού κομμουνιστικού καθεστώτος σε μια από τις πλέον προηγμένες χώρες του πρώην ανατολικού μπλοκ, κι αυτό από κάθε άποψη. Tο θέμα των μειονοτήτων αντιμετωπίζεται κατά τρόπο υποδειγματικό, κι αυτό αποτελεί ένδειξη μιας ευρέως αναπτυγμένης δημοκρατίας, που δεν είναι οπωσδήποτε αυτονόητη για κάθε κράτος μέλος της Ένωσής μας. H οικονομία σημείωσε μια ανάπτυξη, που μας κάνει να ελπίζουμε ότι η Σλοβενία σύντομα μπορεί να γίνει πλήρες μέλος της Ένωσής μας. H γεωγραφική θέση της Σλοβενίας δείχνει ότι η Eυρώπη χρειάζεται τη χώρα αυτή, για να μπορέσει, πραγματικά, να αποτελέσει ένα σύνολο. Γι' αυτό και εκφράζω τα συγχαρητήρια μου για την ταχεία αυτή αντιμετώπιση του θέματος κι ελπίζω πως θα υπάρξει περαιτέρω ανάλογη εξέλιξη, όχι μόνο στη Σλοβενία, αλλά και στις υπόλοιπες χώρες.
<P>
(Xειροκροτήματα)

<SPEAKER ID=11 NAME="Πρόεδρος">
Ευχαριστώ, κύριε Karl Habsburg. Χαίρομαι που προήδρευα κατά την πρώτη σας παρέμβαση, αλλά νομίζω ότι και χτες είχατε λάβει το λόγο. Συγχαρητήρια.
<P>
Kinnock, Neil, μέλος της Επιτροπής. (ΕΝ) Επιτρέψατέ μου να αρχίσω επαναλαμβάνοντας μια παράδοση της βρετανικής Βουλής των Κοινοτήτων και συγχαίροντας τον αξιότιμο βουλευτή για τον παρθενικό του λόγο. Ήταν λακωνικός, άμεσος και είμαι βέβαιος ότι το Κοινοβούλιο προσδοκά να ακούσει περισσότερα από αυτόν.
<P>
Το Σώμα θα θυμάται ότι πριν λιγότερο από ένα μήνα, ο συνάδελφός μου κ. Van den Broek ήλθε εδώ για να ζητήσει τη συναίνεση του Κοινοβουλίου για την ευρωπαϊκή συμφωνία με τη Σλοβενία. Είχε τονίσει τότε την πολιτική σημασία του να εξασφαλιστεί η έναρξη ισχύος της ενδιάμεσης συμφωνίας την 1η Ιανουαρίου 1997. Ζήτησε ιδίως τη σύμφωνη γνώμη του Σώματος για την εφαρμογή της διαδικασίας επείγοντος, ούτως ώστε να στηριχθούν οι προσπάθειες της Σλοβενίας να φθάσει το επίπεδο των λοιπών συνδεδεμένων χωρών όσον αφορά τις προενταξιακές στρατηγικές τους. Εκτιμώ ιδιαιτέρως την προσπάθεια που κατέβαλε το Κοινοβούλιο για να ανταποκριθεί θετικά και να παίξει το ρόλο του για να εξασφαλιστεί ότι η Σλοβενία θα μπορέσει να προχωρήσει στο δρόμο της Ευρώπης χωρίς περαιτέρω καθυστέρηση.
<P>
Η συζήτηση αυτή διεξάγεται, όπως λέγει ο κ. Posselt, τρεις μόνον ημέρες μετά την υπογραφή της συμφωνίας από το Συμβούλιο, την Επιτροπή και την κυβέρνηση της Σλοβενίας και φαίνεται ρεαλιστικό να ελπίζει κανείς, συνεπώς, ότι η συμφωνία θα συναφθεί αυτό το μήνα και ότι μπορεί να τεθεί σε ισχύ την 1η Ιανουαρίου 1997. Πράγματι, μετά την ενθουσιώδη υποστήριξη του κ. Posselt, του κ. Bosch και του κ. Habsburg, ανυπομονώ να κάνω μια πρόποση με σλοβενικό κρασί.
<P>
Θα ήθελα να εκφράσω τις ενθουσιώδεις ευχαριστίες μου στον εισηγητή της επιτροπής εξωτερικών οικονομικών σχέσεων, κ. Posselt, για τη σύντομη και θετική έκθεση την οποία συνέταξε τόσο γρήγορα. Η έναρξη ισχύος της ενδιάμεσης συμφωνίας με τη Σλοβενία θα επιτρέψει στη χώρα αυτή να συμμετάσχει ενεργά στην προενταξιακή στρατηγική επί ίσοις όροις με άλλες συνδεδεμένες χώρες της κεντρικής και ανατολικής Ευρώπης. Χαίρω για το ότι η συνεργασία μεταξύ της Επιτροπής, του Συμβουλίου και του Κοινοβουλίου αποδείχθηκε τόσο αποτελεσματική.
<P>
Οι συνάδελφοί μου και εγώ πιστεύουμε ότι η νέα κυβέρνηση της Σλοβενίας θα συνεχίσει να αναπτύσσει πολύ εποικοδομητικά τις σχέσεις μας. Είναι σαφές ότι το Σώμα είναι πρόθυμο να παίξει το ρόλο του στην εξέλιξη αυτή, όσο η γείτων χώρα συνεχίζει την προετοιμασία της για να καταστεί μέλος της Ένωσης.

<SPEAKER ID=12 NAME="Πρόεδρος">
Η συζήτηση έληξε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα νομοθετικού περιεχομένου)

<CHAPTER ID=4>
Βελτίωση της δημοσιονομικής διαχείρισης (SEM 2000)
<SPEAKER ID=13 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0331/96) του κ. Colom i Naval, εξ ονόματος της Επιτροπής Ελέγχου του Προϋπολογισμού σχετικά με το πρόγραμμα της Επιτροπής για τη βελτίωση της δημοσιονομικής διαχείρισης Sound and efficient financial management - SEM 2000).

<SPEAKER ID=14 NAME="Colom i Naval">
Κυρία Πρόεδρε, παρόλο που το όνομα δεν είναι ιδιαίτερα σαφές, θα μου επιτρέψουν οι κύριοι βουλευτές να επισημάνω ότι το πρόγραμμα SEM 2000 αναφέρεται σε βασικές πτυχές της δημοκρατίας στην Ευρωπαϊκή Ένωση, ή τουλάχιστον στην υποδομή της δημοκρατίας της Ένωσης.
<P>
Είναι θέματα που επιφέρουν συζητήσεις, θα έλεγα μάλιστα θερμές συζητήσεις, όχι μόνο μεταξύ των μυημένων αλλά και μεταξύ πολλών συμπολιτών μας. Πράγματι, το SEM 2000 (Sound and Efficient financial Management) είναι ένα φιλόδοξο πρόγραμμα που προτίθεται να βελτιώσει τη διαχείριση των δημόσιων χρημάτων που χειρίζεται η Κοινότητα και να αποφευχθεί η απάτη.
<P>
Πόσες επιθέσεις ενάντια στην Ένωση δεν θα χρησιμοποιήσουν σαν επιχείρημα κυρίες και κύριοι, την κακή διαχείριση, πραγματική ή υποτιθέμενη, του κοινοτικού προϋπολογισμού! Το Κοινοβούλιο είναι σε κάθε δημοκρατία το όργανο ενώπιον του οποίου λογοδοτεί η εκτελετική αρχή και χορηγεί απαλλαγή για τη διαχείριση των δημόσιων εσόδων. Είμαστε εμείς, οι εκλεγμένοι εκπρόσωποι του λαού, που κρίνουμε καταρχήν τη διαχείριση της εκτελεστικής αρχής. Το Ευρωπαϊκό Κοινοβούλιο σαν αρχή ελέγχου και έγκρισης της διαχείρισης της Ένωσης έχει, ως εκ τούτου, το μεγαλύτερο ενδιαφέρον γι'αυτό το πρόγραμμα. Το πρόγραμμα SEM 2000 είναι πολύπλοκο και ο εισηγητής αναγνωρίζει την ανεκτίμητη βοήθεια που ελαβε από τη γραμματεία της Επιτροπής Ελέγχου του Προϋπολογισμού για να ετοιμάσει την πρόταση ψηφίσματος και τη συνεργασία της επιτρόπου κ. Gradin και του επιτρόπου κ. Liikanen καθώς και των υπηρεσιών της Επιτροπής. Επίσης, είχαμε τη συνεργασία του Συμβουλίου και ενταχθήκαμε στις εργασίες της Ομάδας των αντιπροσώπων του ECOFIN για το θέμα αυτό, κάτι που επιθυμώ να επισημάνω.
<P>
Το πρόγραμμα SEM 2000 είναι ένα πρόγραμμα που αναπτύσσεται σε τρία διαδοχικά στάδια - αν και ενδέχεται να υπάρξει πρόσκαιρη μερική συγκάλυψη - και με πολύμορφη δομή, εφόσον προτίθεται να θίξει το σύνολο των απόψεων σχετικά με την οικονομική διαχείριση.
<P>
Το πρώτο πεδίο δράσης είναι η διαδικασία και οργάνωση της ίδιας της Επιτροπής. Αυτό επιφέρει μια κάποια επανάσταση στην πολιτική προσωπικού, καθώς αξιοποιείται εκ νέου η λειτουργία διαχείρισης και οι γνώσεις επί του προϋπολογισμού των συνεργατών μας. Ενώπιον της μετα-Διακυβερνητικής Διάσκεψης του 96 και της διεύρυνσης προς Ανατολάς, είναι απαραίτητο να διαθέτουμε ικανό προσωπικό για τη διαχείριση και κάθε γενική διεύθυνση να έχει τον δικό της πυρήνα οικονομικής διαχείρισης. Πάνω σε παρόμοιες τεχνικές λεπτομέρειες βασίζονται συχνά οι μεγάλες πολιτικές επιτυχίες.
<P>
Ξεκινώντας από την ανθρώπινη αυτή ομάδα προτείνουμε στην Επιτροπή διάφορα μέτρα για τη βελτίωση της εκτέλεσης του προϋπολογισμού, που συνοψίζονται στην παράγραφο 5 της δικής μας πρότασης ψήφισματος και ως εκ τούτου δεν θα επιμείνω επί του θέματος. Κάτι άλλο που θα ήθελα να υπογραμμίσω είναι ότι γύρω στο 85 % - 85 % κύριοι! - των λειτουργικών δαπανών το διαχειρίζονται διοικήσεις των κρατών μελών., είτε τοπικές, είτε περιφερειακές, είτε κεντρικές. Γι'αυτό θα πρέπει να βελτιώσουμε τις χρηματοοικονομικές προβλέψεις, αλλά κυρίως το συντονισμό ανάμεσα στη διοίκηση - τις διοικήσεις, αν θέλετε - των κρατών μελών και της διοίησης της Ένωσης. Αλλά θα πρέπει να απαιτήσουμε μεγαλύτερη υπευθυνότητα από τα κράτη μέλη στην εκτέλεση του κοινοτικού προϋπολογισμού. Μέχρι τώρα η εκκαθάριση των λογαριασμών και οι οικονομικές επανορθώσεις λειτουργούν κυρίως, κυρίες και κύριοι, στο ΕΓΤΠΕ - Τμήμα Εγγύησεων.
<P>
Το Ευρωπαϊκό Κοινοβούλιο θεωρεί ότι θα έπρεπε να επεκταθεί στους υπόλοιπους τομείς, για παράδειγμα διαμέσου της προσαρμογής των άρθρων 23 και 24 του Κανονισμού συντονισμού των Διαρθρωτικών Ταμείων. Αυτό μας φέρνει στο θέμα της επιλεξιμότητς της οποίας η μεγάλη απήχηση βρίσκεται στην ετήσια έκθεση του Εκλεκτικού Συνεδρίου για το 1995. Θα ήθελα παρόλα αυτά να επισημάνω ότι το πρόβλημα δεν είναι μόνο στα Διαρθρωτικά Ταμεία. Σύμφωνα με την ίδια έκθεση η καθυστέρηση στις πληρωμές για τα προγράμματα PHARE - χώρες της Ανατολικής και Κεντρικής Ευρώπης - και TACIS - η πρώην Σοβιετική Ένωση - έφτανε στα τέλη του 95 σχεδόν τρία δισ. Ecu, δηλαδή ενάμισυ χρόνος καθυστέρησης στις πληρωμές για τη συνεργασία μας με τα ανατολικά κράτη.
<P>
Κυρίες και κύριοι, η Συνέλευση πάντα έπαιρνε στα σοβαρά τον αγώνα κατά της απάτης, θα τολμούσα να πω αρκετά πιο σοβαρά απ'ό, τι μερικές κυβερνήσεις που κατηγορούν για σπατάλη την Επιτροπή. Ήταν το Κοινοβούλιο, και όχι το Συμβούλιο, που υποχρέωσε να δημιουργηθεί η Μονάδα για την καταπολέμηση της Απάτης, η UCLAF, το αναφέρω μόνο σαν παράδειγμα.
<P>
Ο Κοινοβούλιο, λοιπόν, πιστεύει ότι και η απάτη καταπολεμάται με λογικούς ελέγχους και με προληπτικά μέτρα, δηλαδή ex-ante .
<P>
Συνειδητοποιούμε τον τεράστιο αριθμό των χειρισμών που θα πρέπει να ελέγχονται, εκατοντάδες χιλιάδες εντολές πληρωμής και κατανοούμε την ανάγκη να χρησιμοποιήσουμε τεχνικές δειγματοληψίας, αλλά αυτό θα πρέπει να γίνει με την κατάλληλη νομοθετική κάλυψη. Πιστεύουμε λοιπόν ότι θα πρέπει να προταθούν αλλαγές είτε στον Δημοσιονομικό Κανονισμό, είτε στους άλλους κανόνες του τρόπου εκτέλεσης, αλλά είναι ένα σημαντικό θέμα ως προς την κάλυψη ευθυνών της γενικής επέμβασης της Επιτροπής.
<P>
Κύριε Πρόεδρε, δεν θα κάνω κατάχρηση του χρόνου γιατί νομίζω πως τα σημεία εναι πολύ συγκεκριμένα και υπερβολικά λεπτομερή για να εισέλθω σε αυτά σε 7 λεπτά: ή θα χρησιμοποιήσω τα 25 λεπτά που διαθέτει η Ομάδα σήμερα το πρωί, ή σταματώ εδώ, ευχαριστώντας όλους για τη συνεργασία τους και εκφράζοντας την ικανοποίησή μου για τις μέχρι τώρα προόδους, αλλά εξ ονόματος του Κοινοβουλίου διατηρώ το δικαίωμά μας να επανέλθουμε στο πρόγραμμα αυτό κατά το στάδιο της ανάπτυξής του.
<P>
(Χειροκροτήματα)

<SPEAKER ID=15 NAME="Tomlinson">
Κυρία Πρόεδρε, ο κ. Colom i Naval έκανε τόσο καλή δουλειά που μπήκα σχεδόν στον πειρασμό να σηκωθώ και να πω ότι μπορούν να του δοθούν άλλα πέντε λεπτά. Αλλά θα ήταν άδικο να του τα δώσουμε ξαφνικά χωρίς προειδοποίηση. Όπως είπε, το Κοινοβούλιο ήταν πάντα στην πρώτη γραμή του αγώνα κατά της απάτης και αυτό δεν το βλέπουμε μόνον στη δημιουργία της μονάδας ΟΣΚΠΑ, στην οποία αναφέρθηκε, αλλά και στην πλαισίωσή της τόσο με προσωπικό, όσο και με πόρους, ούτως ώστε να κάνει τη δουλειά της.
<P>
Η παρούσα συζήτηση δεν αφορά απλώς την καταπολέμηση της απάτης, αλλά το τι πρέπει να γίνει γα να εξασφαλιστεί η ορθή και αποτελεσματική χρησιμοποίηση όλων των πόρων μας. Η απάτη δεν είναι παρά ένα μικρό σύμπτωμα του προβλήματος της αναποτελεσματικής χρησιμοποίησης των πόρων. Με την κακοδιαχείριση και τον αναποτελεσματικό, μη αποδοτικό έλεγχο χάνονται πολύ περισσότερα χρήματα απ' ότι με την απάτη. Αυτός είναι ο πραγματικός στόχος της διαδικασίας SEM 2000 - να εξασφαλίσει την αποτελεσματικότερη και αποδοτικότερη χρησιμοποίηση των πόρων σε όλες τις διαδικασίες μας.
<P>
Πιστεύω ότι η πρωτοβουλία της Επιτροπής δεν υποστηρίζεται μόνον από όλους στο Σώμα, αλλά και από όλους όσους στα κράτη μέλη ενδιαφέρονται για την εξασφάλιση της ορθής και αποτελεσματικής χρήσης των ανεπαρκών πόρων. Οι προτάσεις τις οποίες έχουμε ενώπιόν μας, στις οποίες βάσισε την έκθεσή του ο κ. Colom i Naval, αποδεικνύουν μια σημαντική αλλαγή στην κουλτούρα της Επιτροπής. Η αλλαγή αυτή αντικατοπτρίζει μια κριτική και αυτοκριτική αξιολόγηση του τι πρέπει να γίνει. Αξίζουν γι' αυτό συγχαρητήρια στην Επιτροπή. Δεν υποκρίθηκε ότι όλα είναι εντάξει. Αρχισε από αυτοκριτική βάση.
<P>
Ιδιαίτερος έπαινος οφείλεται στους δύο κυρίως υπεύθυνους Επιτρόπους - τον κ. Liikanen και την κ. Gradin. Με τις προτάσεις της, η Επιτροπή έδωσε ένα παράδειγμα που δεν μπορεί να αγνοήσει κανένα άλλο κοινοτικό όργανο. Στην κατεύθυνση που υπέδειξε η Επιτροπή με τις προτάσεις της, το Κοινοβούλιο και το Συμβούλιο πρέπει να προσφέρουν ανάλογη υποστήριξη. Η υποστήριξη αυτή θα δοθεί σε τρεις κύριους τομείς. Σήμερα, ο κ. Colom i Naval, εξ ονόματος της επιτροπής ελέγχου του προϋπολογισμού, προσφέρει σαφώς την πολιτική υποστήριξη που είναι απαραίτητη από το Σώμα, καθώς και τη δέσμευση ότι το Σώμα θα παίξει το ρόλο του για να εγγυηθεί τη νομοθετική και οικονομική υποστήριξη που θα απαιτηθεί για να τεθούν σε εφαρμογή μερικές από αυτές τις προτάσεις. Θα χρειαστούν νομοθετικές αλλαγές. Η πρόταση σχετικά με τη μέθοδο εφαρμογής του δημοσιονομικού κανονισμού γεννά ασφαλώς αντιρρήσεις και θα χρειαστεί αλλαγή στους δημοσιονομικούς κανονισμούς. Αλλά το Σώμα θα παίξει το ρόλο του και θα πράξει ό, τι είναι απαραίτητο για να εξασφαλίσει την ορθή χρησιμοποίηση των πόρων.
<P>
Αλλά το Κοινοβούλιο πρέπει να εξετάσει το θέμα στο πλαίσιο των γενικών ευθυνών μας, οι οποίες συμπεριλαμβάνουν την ειδική ευθύνη του Σώματος για τη διαδικασία απαλλαγής από την ευθύνη. Η διαδικασία απαλλαγής άρχισε στο Σώμα ενωρίτερα αυτή την εβδομάδα, όταν ο κ. Friedmann παρουσίασε εξ ονόματος του Ελεγκτικού Συνεδρίου την ετήσια έκθεση του Ελεγκτικού Συνεδρίου και τη δήλωση ελέγχου. Είδαμε σαφώς ότι όταν εξετάζουμε την αναποτελεσματική χρησιμοποίηση πόρων, τους τομείς όπου υπάρχει σοβαρή έλλειψη διαχειριστικών διαδικασιών, το Ελεγκτικό Συνέδριο επεσήμανε ότι 90 % των περιπτώσεων απρόσφορης ενημέρωσης ή ανεπαρκών ελέγχων δεν εντοπίζεται στην ίδια την Επιτροπή, αλλά στα κράτη μέλη της Ευρωπαϊκής Ένωσης, συμπεριλαμβανομένων μερικών από εκείνα που φωνάζουν δυνατότερα και δείχνουν με το δάκτυλο άλλα όργανα συχνότερα. Προσφέροντας τη στήριξή μας για τη διαδικασία αυτή προς την Επιτροπή, πρέπει να ενθαρρύνουμε την Επιτροπή να εξασφαλίσει ότι οι λογιστικές διαδικασίες στο κέντρο είναι προσηκόντως εντεταγμένες σε όλες τις λογιστικές διαδικασίες στα κράτη μέλη, ούτως ώστε στο μέλλον, όταν η Επιτροπή εισαγάγει χρηστή και αποτελεσματική διαχείριση, να το πράξει κατά τέτοιο τρόπο, ούτως ώστε καμμία κυβέρνηση κράτους μέλους να μην μπορεί να χρησιμοποιήσει την Ευρωπαϊκή Ένωση ως άλλοθι για τις δικές της εγχώριες αναποτελεσματικότητες στη διαχείριση των πόρων της Ένωσης. Το δίδαγμα αυτό είναι ουσιώδες και με αυτή τη στάση η ομάδα μου υποστηρίζει πλήρως τον κ. Colom i Naval και την έκθεσή του. Θα κάνουμε ό, τι είναι δυνατόν για να εξασφαλίσουμε ότι οι απόψεις μας, σε συνδυασμό με την πρωτοβουλία της Επιτροπής, υποστηρίζουν πλήρως τις προσπάθειες να εξασφαλιστεί ότι κάθε ECU από τα χρήματα των φορολογουμένων δαπανάται χρηστά, συνετά και αποτελεσματικά.

<SPEAKER ID=16 LANGUAGE="EN" NAME="McCartin">
Κυρία Πρόεδρε, είμαι πολύ ευτυχής που συμμετέχω χωρίς προειδοποίηση σε αυτή τη συζήτηση. Αναγνωρίζω τη συμβολή του κ. Colom i Naval με την υποβολή αυτής της συγκεκριμένης έκθεσης, τη συμβολή του στο επίπεδο της επιτροπής όπου ανέλυσε εξαντλητικά ποιό είναι το πρόβλημα και πρότεινε λογικές λύσεις και τον ευχαριστώ για τη συμβολή του εδώ σήμερα το πρωί.
<P>
Πρέπει να αναγνωρίσουμε ότι με την αύξηση των πόρων της Ευρωπαϊκής Κοινότητας αυξήθηκαν στην πάροδο των ετών, η διοίκηση, η Ευρωπαϊκή Επιτροπή και τα θεσμικά όργανα της Κοινότητας γενικά απέκτησαν πολλή κακή δημοσιότητα, λόγω αυτού που θεωρήθηκε ως χαλαρότητα σε ολόκληρη τη διοίκηση. Το ίδιο το Κοινοβούλιο δεν μπορεί να αποφύγει μέρος των επικρίσεων γι' αυτό. Με την αύξηση του προϋπολογισμού, όλα τα θεσμικά όργανα της Ένωσης έτειναν να συμμετέχουν στη δημιουργία κανονισμών που δεν διευκόλυναν την καλύτερη και αποτελεσματικότερη κατανομή των πόρων που διαθέταμε.
<P>
Το περασμένο έτος, το Ελεγκτικό Συνέδριο επέσυρε την προσοχή στο ότι τα θεσμικά όργανα της Ένωσης δεν είναι τα μόνα που μειονεκτούν από άποψη ορθής διοίκησης, αλλά, πράγμα σημαντικότερο, το ίδιο συμβαίνει και στις εθνικές κυβερνήσεις. Επίσης, η βάση με την οποία διαθέτουμε τους πόρους, ιδίως στις περισσότερο φτωχές περιφέρειες, δεν είναι πάντα πολύ σαφής, τόσο σε μας που προτείνουμε τους κανονισμούς, όσο και στα κράτη μέλη που είναι αρμόδια για την ερμηνεία τους. Πολύ συχνά, κατά τη σύνταξη των κανονισμών λαμβάνονται υπόψη όλες οι καλές προθέσεις κάθε μέλους του Κοινοβουλίου και των διαφόρων επιτροπών, κάθε καλή ιδέα και κάθε δημοφιλές αίσθημα, με αποτέλεσμα να είναι πολύ δύσκολο για τις εθνικές κυβερνήσεις να αναγνωρίσουν ποιά είναι η πίεση των προθέσεών μας ή πώς ακριβώς πρέπει να διαχειριστούν τα χρήματα.
<P>
Έτσι, τώρα που αποκτήσαμε κάποια εμπειρία στη σύνταξη κανονισμών, νομίζω ότι μάθαμε κάτι για τον τρόπο που πρέπει να γίνεται. Το ίδιο και τα κράτη μέλη και ελπίζω ότι οι νέοι κανονισμοί που θα προταθούν θα είναι ευκρινέστερα εστιασμένοι, σαφέστερα γραμμένοι και θα είναι δυνατόν βάσει των κανονισμών και του τι συμβαίνει να επισημαίνεται πού ακριβώς πήγαν τα ευρωπαϊκά χρήματα. Αυτό δεν κατέστη δυνατόν με το παλιό πρόγραμμα και η ευθύνη γι' αυτό δεν βαρύνει τις διοικητικές υπηρεσίες της Επιτροπής.

<SPEAKER ID=17 LANGUAGE="SV" NAME="Lindqvist">
Κυρία Πρόεδρε και κύριε Επίτροπε, μερικές από τις λέξεις κλειδιά στις περιγραφές της κακοδιαχείρισης των πόρων της ΕΕ είναι, ατασθαλίες, απώλειες, απάτες και κακός έλεγχος, ασαφείς συνθήκες ευθύνης, καθυστερήσεις στην καταβολή πληρωμών και ελλειπής συνεργασία μεταξύ της ΕΕ και των κρατών μελών. Μόνο μερικά εκατοστά του προϋπολογισμού της ΕΕ από δεκάδες εκατομμύρια κορώνες είναι μια οικονομική απώλεια. Είναι πάντοτε λάθος, αλλά τώρα, σε καιρούς λιτότητας, η αίσθηση είναι ιδιαίτερα οδυνηρή, όταν πολλοί νομοταγείς πολίτες σφίγγουν το ζωνάρι. Κυρία Πρόεδρε, όλα τα μέτρα που απαιτούμε από τους άλλους πρέπει να αρχίζουν από εμάς τους ίδιους αν θέλουμε να είμαστε αξιόπιστοι. Γι'αυτό επανεξετάστε γρήγορα τα δικά μας προνόμια όπως, έξοδα παράστασης, κανόνες εξόδων μετακίνησης και αποζημίωσης άλλων εξόδων και άλλων αποζημιώσεων και εφαρμόστε κανόνες αποζημίωσης και παρουσίας οι οποίοι έχουν την εμπιστοσύνη της κοινής γνώμης.
<P>
Αλλες προτάσεις στις οποίες πιστεύουμε στο SEΜ 2000 είναι οι εξής: - Κοινά ελεγκτικά όργανα μεταξύ της ΕΕ και εθνικών οργάνων.- Αυξημένος τοπικός και περιφερειακός έλεγχος της χρήσης των πόρων των διαρθρωτικών ταμείων.- Περισσότεροι ανεξάρτητοι, από την ΕΕ, ελεγκτές.- Συστηματικοί έλεγχοι και παρακολούθηση της χρήσης των πόρων.
<P>
Αντίθετα προσωπικά δεν πιστεύω σε αστυνομικά μέτρα της ΕΕ όπως κυρώσεις και ποινές έναντι των κρατών μελών με την μορφή παρακρατημένων κονδυλίων. Είναι λάθος δρόμος για να ακολουθήσει κανείς σε μια συνεργασία μεταξύ χωρών. δημιουργεί μόνον μια αυξημένη δυσπιστία απέναντι στην ΕΕ.
<P>
Ένα καλύτερο πρότυπο, κατ'εμέ, είναι η μειωμένη γραφειοκρατία, οι απλοποιημένοι κανόνες, η καλύτερη παρακολούθηση του ελέγχου του προϋπολογισμού σε συνεργασία με εθνικά όργανα όπως τελωνείο, αστυνομία, ειδικοί επί των φορολογικών και άμεσα εκλεγμένοι εκπρόσωποι. Εγκρίνω την έκθεση και την πρόταση της Επιτροπής.

<SPEAKER ID=18 LANGUAGE="DE" NAME="Wemheuer">
Κυρία Πρόεδρε, αγαπητοί κυρίες και κύριοι συνάδελφοι, τα 370 εκατομμύρια πολίτες της Eυρωπαϊκής Ένωσης έχουν δικαίωμα να μάθουν τι γίνεται με τα χρήματα των φορολογουμένων της. Έχουν επίσης δικαίωμα να μάθουν - κι αυτό το ακούν κάθε χρόνο, όταν το Eλεγκτικό Συνέδριο υποβάλει την έκθεσή του - αν υπάρχουν κακώς κείμενα, κακοδιαχείριση, απάτη και άλλα παρόμοια δυσάρεστα φαινόμενα. Aυτό το γιορτάσαμε καλά εδώ κι αυτή την εβδομάδα. Nομίζω όμως πως αυτά τα 370 εκατομμύρια πολίτες έχουν και το δικαίωμα να μάθουν ποιες προσπάθειες κάνουμε εμείς, το Kοινοβούλιο, η Eπιτροπή, κι ελπίζω και το Συμβούλιο, για να σταματήσουμε τα κακώς κείμενα, προκειμένου να πετύχουμε μια καλύτερη και αποτελεσματικότερη διαχείριση.
<P>
Yπό το πρίσμα αυτό, αποτελεί σκάνδαλο το ότι η έκθεση αυτή, η συζήτηση και η εξέτασή της, γίνεται Παρασκευή πρωί. Ξέρω πως κανείς δεν αγαπά την Παρασκευή. Όλοι λένε ότι δεν το θέλω αυτό την Παρασκευή το πρωί. Στην προκειμένη περίπτωση, όμως, κυρία Πρόεδρε, σε μια εβδομάδα κατά την οποία ολόκληρη η κοινή γνώμη της Ένωσης αυτής κοιτούσε, την Tρίτη, προς την έκθεση του Eλεγκτικού Συνεδρίου και έβλεπε όλα όσα δεν λειτουργούν, το μόνο έντιμο για όλα τα εμπλεκόμενα όργανα, και φυσικά και για τον εισηγητή μας που επένδυσε τόση δουλειά, θα ήταν να δείξουν στην κοινή γνώμη πως υπάρχουν και μέτρα κατά της κακοδιαχείρισης, της απάτης και της παρατυπίας.
<P>
(Xειροκροτήματα) Δεν είναι σωστό να εμφανίζονται με μεγάλα γράμματα στις εφημερίδες μόνον τα κακώς κείμενα, ενώ όλες οι προσπάθειες που κάνουμε να εμφανίζονται με πολύ μικρά. Διότι αυτό που πετυχαίνεται με τις δικές μας προσπάθειές, δεν είναι, ως γνωστόν, και τόσο λίγο.
<P>
Aπευθύνω τώρα έκκληση και προς όλους εδώ μέσα στο Σώμα και προς όλες τις πολιτικές ομάδες να επανεξετάσουν, παρακαλώ, τη στάση τους στα πράγματα αυτά, διότι διαφορετικά θα μπορούσε να συμβεί ένα πράγμα; θα μπορούσε κανείς να πει πως κι αυτό το Σώμα υποκρίνεται στον αγώνα κατά της απάτης. Λέμε στους πανηγυρικούς: Nαι, εμείς προστατεύουμε τα χρήματά σας; γι' αυτό είμαστε εδώ. Tο Kοινοβούλιο είναι πάντα ενεργό και πάντα στην πρώτη γραμμή. Θα πρέπει όμως και να υλοποιούνται οι αποφάσεις; θα πρέπει να γίνονται αισθητές. Θα ήθελα κάποτε να γίνει μια συζήτηση εδώ, όπου να είναι παρόντες όλοι οι πρόεδροι των πολιτικών ομάδων, οι οποίοι να πάρουν θέση και να πουν: Nαι, υποστηρίζουμε ένα τέτοιο πρόγραμμα. Eυχαριστούμε τους εισηγητές που εκτέλεσαν αυτό το έργο. Eυχαριστούμε την Eπιτροπή Eλέγχου του Προϋπολογισμού. Eυχαριστούμε την Eπιτροπή και θα αγωνισθούμε, στη συνέχεια, και στην πατρίδα μας, ώστε στα κράτη μέλη μας, στις περιφέρειες και παντού όπου υπάρχουν δυσκολίες, στις οποίες δεν μπορώ πλέον να υπεισέλθω, να εργαζόμαστε προς την κατεύθυνση του να μην αποφασίζεται μόνο κάτι, αλλά και να υλοποιείται. Γι' αυτό, κυρία Πρόεδρε, μας είναι απαραίτητη η παρουσία; γι' αυτό χρειαζόμαστε κάποτε και τη μέρα εκείνη κατά την οποία οι άνθρωποι θα κοιτάζουν, και όχι τη μέρα που θα έχουν φύγει για τα σπίτια τους, δυστυχώς, κι όχι μόνον οι βουλευτές, αλλά και όλοι οι δημοσιογράφοι.
<P>
(Xειροκροτήματα) Kinnock, Neil, μέλος της Επιτροπής. (ΕΝ) Κυρία Πρόεδρε, η Επιτροπή ευχαριστεί τον κ. Colom i Naval για την εξονυχιστική εργασία του και χαιρετίζει θερμά το προτεινόμενο ψήφισμα του Ευρωπαϊκού Κοινοβουλίου για το πρόγραμμα SEM 2000 της Επιτροπής, το οποίο αποτελεί ασφαλώς απτή έκφραση της δέσμευσης που ανέλαβε ο Πρόεδρος Σαντέρ ενώπιον του Σώματος τον Ιανουάριο του προηγουμένου έτους για αλλαγή της οικονομικής και διοικητικής κουλτούρας της Επιτροπής.
<P>
Της πρωτοβουλίας ηγήθηκαν, ασφαλώς, οι συνάδελφοί μου, η Επίτροπος Anita Gradin και ο Επίτροπος Erkki Liikanen.
<P>
Η Φάση Ι εστιάστηκε σε ρυθμίσεις στην Επιτροπή και δημιουργήθηκαν, ή ενισχύθηκαν, μονάδες οικονομικών και ανθρώπινων πόρων σε όλες τις διευθύνσεις της Επιτροπής, οι οποίες λογοδοτούν απευθείας στην ανώτατη διοίκηση. Διευκρινίσαμε τις γραμμές ευθύνης και εξασφαλίζουμε ότι οι υπάλληλοι σε όλα τα επίπεδα αισθάνονται προσωπικά υπεύθυνοι για τη χρησιμοποίηση των χρημάτων των φορολογουμένων κατά τον πλέον αποτελεσματικό από άποψη κόστους τρόπο, ούτως ώστε τα χρήματα να πιάνουν τόπο.
<P>
Η Φάση ΙΙ του προγράμματος SEM αξιολόγησε πιθανές αλλαγές σε διαδικασίες, μεθόδους εργασίας και κανονισμούς.
<P>
Η Φάση ΙΙΙ αφορούσε τη διαχείριση του 80 % του κοινοτικού προϋπολογισμού, ο οποίος δαπανάται στα κράτη μέλη.
<P>
Από το Μάρτιο, η Επιτροπή συνεργάζεται με ανωτάτου επιπέδου ομάδα προσωπικών εκπροσώπων των Υπουργών Οικονομικών για τη βελτίωση της εκτέλεσης του προϋπολογισμού, τη σφικτή δημοσιονομική διαχείριση και τη διευκρίνιση του ορισμού των επιλέξιμων δαπανών, ούτως ώστε να ενισχυθεί ο συντονισμός του δημοσιονομικού ελέγχου και να ανταλλαγούν οι προσφορότερες πρακτικές για την αξιολόγηση και την καταπολέμηση της απάτης.
<P>
Είμεθα ιδιαίτερα ευτυχείς για το ότι ο εισηγητής του Κοινοβουλίου, κ. Colom i Naval, μπόρεσε να συμμετάσχει στην εργασία της ομάδας προσωπικών εκπροσώπων και να τους ενημερώσει για τη θέση του Κοινοβουλίου σχετικά με τις διάφορες πτυχές του προγράμματος. Νομίζω ότι το περιεχόμενο της σημερινής σύντομης συζήτησης θα ενισχύσει ακόμα περισσότερο τα μηνύματα στο μέλλον.
<P>
Η Επιτροπή σημειώνει ότι το Κοινοβούλιο επιφυλάσσεται να αξιολογήσει τη μελλοντική πρόοδο του SEM 2000 και μπορούμε να διαβεβαιώσουμε το Κοινοβούλιο ότι η Επιτροπή δεν τρέφει αυταπάτες σχετικά με το μέγεθος του έργου που έχει αναλάβει και ότι η αξιολόγηση του προγράμματος θα αποτελέσει κρίσιμο τμήμα της διαδικασίας.
<P>
Η ετήσια έκθεση και η δήλωση ελέγχου του Ελεγκτικού Συνεδρίου υπογράμμισε ότι πρέπει να γίνουν ακόμα περισσότερα στο πλαίσιο της Επιτροπής και των κρατών μελών και οι Επίτροποι κατέστησαν απολύτως σαφές ότι συμφωνούν ενεργά με αυτή την άποψη.
<P>
Θα ήθελα να αναφερθώ συνοπτικά στα κύρια κεφάλαια του ψηφίσματος. Σχετικά με τις διαδικασίες και την οργάνωση στο εσωτερικό της Επιτροπής, υπάρχει απόλυτη συμφωνία μεταξύ Κοινοβουλίου και Επιτροπής σχετικά με την ανάγκη να επιτευχθεί ισορροπία μεταξύ της διαχείρισης των οικονομικών και ανθρώπινων πόρων και την πεποίθηση ότι το προσωπικό που είναι επιφορτισμένο με τη διαχείριση των οικονομικών και των πόρων πρέπει να είναι κατάλληλα καταρτισμένο, να έχει τα κατάλληλα κίνητρα και να εκτιμάται από άποψη σταδιοδρομίας.
<P>
Σχετικά με την εκτέλεση του προϋπολογισμού, το Κοινοβούλιο δικαίως ζητά καλύτερες επιδόσεις στα κράτη μέλη. Η Επιτροπή πιστεύει, ωστόσο, ότι ο αποτελεσματικότερος τρόπος να σημειωθεί πρόοδος είναι μέσω της συνεργασίας, και όχι μέσω οικονομικών κυρώσεων για την ακανόνιστη ροή πληροφοριών.
<P>
Σχετικά με τη δημοσιονομική ευθύνη των κρατών μελών, την εκκαθάριση των λογαριασμών και τις οικονομικές επανορθώσεις, η Επιτροπή συμμερίζεται την άποψη του Κοινοβουλίου ότι η διαχείριση των διαρθρωτικών πόρων πρέπει να ελέγχεται αυστηρά. Πιστεύουμε ωστόσο ότι αντί της επιβολής συστήματος εκκαθάρισης των λογαριασμών ανάλογου με αυτό που χρησιμοποιείται για τις δαπάνες εγγυήσεων του ΕΓΤΠΕ, είναι καλύτερα να ασχοληθούμε επειγόντως με το πρόβλημα του καθορισμού των επιλέξιμων δαπανών, σε συνεργασία με τα κράτη μέλη, και να λάβουμε μέτρα βάσει του ισχύοντος νομικού πλαισίου για την ενίσχυση της δημοσιονομικής διαχείρισης και τη διευκρίνιση της ευθύνης των κρατών μελών και των αρμόδιων αρχών τους. Αναμένουμε επίσης να προταθούν τροπολογίες σχετικά με τις διατάξεις για τις επανορθώσεις της νομοθεσίας περί ιδίων πόρων.
<P>
Σχετικά με τον εξορθολογισμό των ελέγχων, το συντονισμό του δημοσιονομικού ελέγχου και την πρόληψη της απάτης, θεωρούμε τον εξορθολογισμό των προληπτικών ελέγχων επί των πληρωμών και την ανάπτυξη της λειτουργίας εσωτερικών ελέγχων, συμπεριλαμβανομένων των ελέγχων εκτέλεσης, ζωτικής σημασίας χαρακτηριστικό του SEM 2000.
<P>
Μετά την αξιολόγηση της δυνατότητας αναθεώρησης των κανόνων που ασχολούνται με την προηγούμενη έγκριση εκ μέρους του δημοσιονομικού ελεγκτή σε ατομικές συναλλαγές, καταλήξαμε στο συμπέρασμα ότι πρέπει να συνεχιστεί προς το παρόν η χρησιμοποίηση γενικά αποδεκτών τεχνικών οικονομικού ελέγχου, όπως οι δειγματοληπτικοί έλεγχοι, στο πλαίσιο των ισχυόντων κανόνων, οι οποίοι εξασφαλίζουν το δικαίωμα του δημοσιονομικού ελεγκτή να διατηρεί τους προληπτικούς ελέγχους επί των συναλλαγών, εφόσον αυτοί θεωρούνται απαραίτητοι.
<P>
Σχετικά με το συντονισμό του δημοσιονομικού ελέγχου στην Επιτροπή και με τα κράτη μέλη, το ψήφισμα που υποβλήθηκε στο Σώμα καλεί την Επιτροπή να περιλάβει περισσότερο ενεργά τις εθνικές ελεγκτικές αρχές στο συντονισμό των ελέγχων και στην εναρμόνιση του ελέγχου των ελεγκτικών μεθόδων.
<P>
Δηλώνω στο Σώμα ότι η Επιτροπή εργάζεται ενεργά για την ανάπτυξη αυτού του συντονισμού μέσω ετήσιου προγράμματος ελέγχων που καλύπτει τις υπηρεσίες της Επιτροπής, τις εθνικές ελεγκτικές αρχές και το Ευρωπαϊκό Ελεγκτικό Συνέδριο.
<P>
Σχετικά με την πρόληψη και την προστασία από την απάτη, όπως γνωρίζει το Σώμα, ένας από τους θεμελιώδεις στόχους του SEM 2000 είναι η μείωση του εκτιμώμενου επιπέδου απάτης που αφορά δαπάνες της ΕΕ, το οποίο σήμερα υπολογίζεται σε 0, 6 % του κοινοτικού προϋπολογισμού. Η απάτη και οι αταξίες στο σκέλος των εσόδων του προϋπολογισμού - και ιδίως τα διαφεύγοντα τελωνειακά έσοδα - εκτιμώνται εν τω μεταξύ σε 1 % του προϋπολογισμού.
<P>
Όπως γνωρίζει το Σώμα, οι υπηρεσίες της Επιτροπής οι οποίες ασχολούνται με την ανίχνευση της απάτης και την απόδοση απωλεσθέντων εσόδων για τους φορολογούμενους της Κοινότητας αρχίζουν τα εμφανίζουν ενθαρρυντικά αποτελέσματα. Επιπλέον, η Επιτροπή ασχολείται επίσης με τη ρίζα του προβλήματος λαμβάνοντας μέτρα για την πρόληψη της απάτης.
<P>
Έχουν δοθεί οδηγίες στην Υπηρεσία Δημοσιονομικού Ελέγχου και Πρόληψης της Απάτης της Επιτροπής να καθιστούν απρόσβλητα από απάτη όλα τα σχέδια αποφάσεων και νομοθεσίας. Στόχος της Επιτροπής είναι να εξασφαλίσει την ανάπτυξη απολύτως αποτελεσματικών αντιδράσεων κατά της απάτης από τις υπηρεσίες της.
<P>
Σχετικά με την αξιολόγηση, η Επιτροπή συμμερίζεται την άποψη του Κοινοβουλίου. Στόχος μας είναι να απαλλαγούμε από τη λεγόμενη κουλτούρα δαπανών και να προχωρήσουμε σε κουλτούρα αξιολόγησης και απόδοσης, από κοινού με τα κράτη μέλη.
<P>
Η επιτυχία του SEM 2000 θα εξαρτηθεί ασφαλώς, πρώτον και κύριον, από την παροχή κινήτρων προς το προσωπικό μας και θα εξαρτηθεί επίσης, προφανώς, από την αποτελεσματική συνεργασία των κρατών μελών - όπως είπαν πολλοί αξιότιμοι βουλευτές κατά τη διάρκεια της συζήτησης - και την αποφασιστικότητα των κρατών μελών να διαχειρίζονται τους κοινοτικούς πόρους με τη μεγαλύτερη δυνατή αποτελεσματικότητα.
<P>
Φυσικά, η Επιτροπή χαιρετίζει τη σθεναρή υποστήριξη του Κοινοβουλίου προς την πρωτοβουλία μας και θα συνεχίσουμε να τηρούμε το Κοινοβούλιο πλήρως ενήμερο μέσω των αρμόδιων επιτροπών, αλλά και, ασφαλώς, απευθείας προς το Σώμα.

<SPEAKER ID=19 NAME="Πρόεδρος">
Ευχαριστώ πολύ, κύριε Kinnock.
<P>
Η συζήτηση έληξε.
<P>
Προχωρούμε στην ψηφοφορία επί της έκθεσης του κ. Colom i Naval.
<P>
(Το Σώμα εγκρίνει το ψήφισμα)

<SPEAKER ID=20 NAME="Πρόεδρος">
Το λόγο έχει ο κύριος Tomilson για μια διαδικαστική ερώτηση.

<SPEAKER ID=21 LANGUAGE="EN" NAME="Tomlinson">
Κύριε Πρόεδρε, θα ήθελα απλώς να πω πόσο λυπηρό θεώρησα το ότι το Σώμα δεν είχε την ευκαιρία να ακούσει τη σοφή συμβουλή ανθρώπων όπως οι Δανοί αντιευρωπαϊστές, που είχαν τόσα πολλά να πουν πριν μερικούς μήνες σε κρυμμένες κάμερες σχετικά με το πώς θα επιτυγχάναμε χρηστή και αποτελεσματική διαχείριση.
<P>
Όταν τους δόθηκε η ευκαιρία σήμερα εδώ να συζητήσουν αυτό το θέμα κανονικά στο Κοινοβούλιο, είναι λυπηρό που δεν μας προσέφεραν τη συμβουλή τους, παρά το ότι μια συγκεκριμένη Δανή κυρία έλαβε τη θέση της ενωρίτερα το πρωί.
<P>
(Χειροκροτήματα)

<SPEAKER ID=22 NAME="Πρόεδρος">
Κύριε Tomilson, όπως γνωρίζετε πολύ καλά, αυτή δεν είναι διαδικαστική ερώτηση, αλλά η επέμβασή σας θα ληφθεί υπόψη. Ας μην ξανανοίξουμε τη συζήτηση γιατί το θέμα αυτό έληξε με ομόφωνη ψηφοφορία υπέρ της έξοχης έκθεσης του κ. Colom i Naval, τον οποίο συγχαίρω και ευχαριστώ για την καλή του εργασία, ως συνήθως.

<CHAPTER ID=5>
Ζώντα φυτά και ανθοκομία
<SPEAKER ID=23 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0336/96) του κ. Pilippi, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού (ΕΚ) του Συμβουλίου για τη θέσπιση ειδικών μέτρων στον τομέα των ζώντων φυτών και των προϊόντων της ανθοκομίας (COM(96) 0261 - C4-0390/96-96/0155 (CNS)).

<SPEAKER ID=24 NAME="Filippi">
Κύριε Πρόεδρε, αξιότιμοι συνάδελφοι, πρώτ' απ' όλα εκφράζω και τη θέληση και την υποχρέωση να διαβαθμίσω τις διάφορες πτυχές του θέματος της σημερινής συνεδρίασης, καθώς στη γεωργία, στη βιομηχανία και γενικά στην οικονομία, κατά τη γνώμη μου εσφαλμένα, κάποιοι τομείς θεωρούνται νευραλγικοί και στρατηγικοί ενώ αντιθέτως κάποιοι άλλοι παραγκωνίζονται στο περιθώριο. Ο υπό συζήτηση τομέας της γεωργίας αντιπροσωπεύει, από άποψης απασχόλησης, πάνω από ενάμισι εκατομμύριο θέσεων εργασίας, όσες ακριβώς συγκεντρώνουν οι τρεις μεγαλύτερες βιομηχανίες αυτοκινήτων της Ευρώπης. Ο εν λόγω τομέας καλύπτει ποσοστό που κυμαίνεται από 4, 3 μέχρι 5 τοις εκατό του συνόλου του κύκλου εργασιών της ευρωπαϊκής γεωργίας.
<P>
Καθώς οι συζητήσεις εστιάζονται γύρω από το πρόβλημα της απασχόλησης, οι σχετικά ευτελείς επενδύσεις και οι αυξημένες ανάγκες εργατικού δυναμικού καθιστούν τον τομέα αυτό λίαν επίκαιρο. Θεμελιωμένη πάνω σε διάφορα επιχειρήματα, η πρόταση αυτή, που προβλέπει συγκεκριμένα μέτρα για τα καλλωπιστικά φυτά και τα άνθη, αποκτά ιδιαίτερη σημασία.
<P>
Το πρόβλημα είναι ο παραγκωνισμός του τομέα.
<P>
Μπόρεσα να διαπιστώσω διάχυτη απόγνωση στη διάρκεια συναντήσεων με τους ίδιους τους ανθοκόμους, καθώς μειονεκτούν απέναντι τα προνόμια που παραχωρήθηκαν στις εισαγωγές στην Ευρώπη από τις χώρες ΑΚΕ, στις ευμενείς συμφωνίες με τις χώρες της Κεντρικής και Νότιας Αμερικής και πρόσφατα στις συμφωνίες με το Ισραήλ, το Μαρόκο, την Ιορδανία και την Κύπρο. Πράγματι, το 80 % των κομμένων λουλουδιών που εισέρχονται στην Ευρώπη απολαμβάνει τελωνειακών απαλλαγών.
<P>
Mε τη διαμόρφωση παρόμοιων συνθηκών, η έλλειψη προστατευτικών μέτρων του συγκεκριμένου τομέα αντιφάσκει με το πνεύμα στήριξης των λοιπών ευρωπαϊκών παραγωγών. Επιπλέον, αντιμετωπίζει τον ανταγωνισμό της βιομηχανίας των ειδών δώρου και των χειροποίητων προϊόντων, με συνέπεια την άμεση ανταγωνιστικότητα και στην εσωτερική αγορά.
<P>
Τον Νοέμβριο του 1995, το Συμβούλιο είχε δεσμευτεί, κυρίως μετά από τις συμφωνίες με το Ισραήλ και το Μαρόκο, για την εκπόνηση συγκεκριμένων μέτρων, που ωστόσο δεν υλοποιήθηκαν ποτέ. Για τον λόγο αυτό κατά τους προηγούμενους μήνες Μάιο και Ιούνιο, τόσο εγώ όσο και η Επιτροπή Γεωργίας προβάλαμε το πρόβλημα με προφορική ερώτηση και με πρόταση ψηφίσματος του Κοινοβουλίου για τη θέσπιση μέτρων προώθησης του τομέα.
<P>
Αναγνωρίζω ότι η απάντηση της Επιτροπής υπήρξε έγκαιρη και μας οδήγησε στη σημερινή συνεδρίαση με στόχο τη συζήτηση μέτρων προώθησης. Η πρόταση εμπνέεται από σωστές κατευθύντηριες γραμμές, με την πρόβλεψη μέτρων που, σε συνενόηση με τα Κράτη μέλη και τις οργανώσεις των παραγωγών, ενθαρρύνουν πρωτοβουλίες προώθησης της ευρωπαϊκής παραγωγής. Αντιθέτως, αποδεικνύεται περιορισμένη και ανεπαρκής ως προς το χρονοδιάγραμμα παρέμβασης, με προβλεπόμενη έναρξη υλοποίησης μόνο από το 1998, και τις χρηματιστικές διαθεσιμότητες. Η πιθανή παρέμβαση είχε υπολογιστεί γύρω στα 10 εκατομμύρια ECU, ενώ η πρόταση ψηφίσματος που είχε εγκριθεί από το Κοινοβούλιο κατά τον προηγούμενο μήνα Ιούνιο ζήταγε 60 εκατομμύρια ECU, που αντιστοιχούν στο 4 % της οικονομικής διάστασης του τομέα και συνεπώς απέχουν αισθητά από τις επιδοτήσεις των λοιπών γεωργικών δραστηριοτήτων. Επιβάλλεται αύξηση των πόρων και πρώτ'απ'όλα η έναρξη της χρηματοδότησης πρέπει να υλοποιηθεί από το έτος 1997. Γνωρίζουμε ότι το Συμβούλιο των Υπουργών συμμερίζεται τη δική μας άποψη για την έναρξη της χρηματοδότησης από το 1997 και προσδιόρισε το ύψος της στα 15 εκατομμύρια ECU. Πιστεύουμε ότι δεν επαρκούν και ότι απαιτούνται περαιτέρω προσπάθειες, για τον πρόσθετο λόγο ότι οι παρεμβάσεις σε αυτό τον τομέα, με τον τρόπο που εμείς ζητήσαμε, συνεπάγονται βοήθεια στη διάρθρωση των μικρομεσαίων επιχειρήσεων, στη σύμπραξή τους και στην επένδυση των δικών τους πόρων, από οικονομικής άποψης, για τις ενέργειες της προώθησης.
<P>
Στο μέλλον θα πρέπει να αντιμετωπιστούν και άλλα προβλήματα, ωστόσο πιστεύω ότι η αρχή με τα εν λόγω μέτρα προώθησης αποτελεί τη σωστή βάση για την επίλυση των προβλημάτων του τομέα.

<SPEAKER ID=25 LANGUAGE="PT" NAME="Correia">
Κύριε Πρόεδρε, οι κλιματικές συνθήκες της Αυτόνομης Περιοχής της Μαδέρας δημιουργούν συγκριτικά πλεονεκτήματα στο πλαίσιο της Κοινότητας και της παγκοσμιοποίησης της οικονομίας για την ανθοκομία. Το υποτροπικό κλίμα της επιτρέπει την παραγωγή κομμένων ανθέων και ανθέων θερμοκηπίου, επειδή η υφιστάμενη διάρθρωση της μικρής ιδιοκτησίας είναι προσαρμοσμένη σε μία τέτοια παραγωγή. Η αγορά κομμένων ανθέων υψηλής ποιότητας λειτουργεί σήμερα, στο μεγαλύτερο μέρος της, με αεροπλάνο. Επειδή έχει ένα ευνοϊκό κλίμα, μία προσαρμοσμένη διάρθρωση ιδιοκτησίας και, βραχυπρόθεσμα, ένα ιδιαίτερα επιχειρησιακό αεροδρόμιο, δημιουργούνται οι συνθήκες για την ενθάρρυνση της ανθοκομίας. Η ενθάρρυνση αυτή της ανθοκομίας, βασισμένη στη μικρή ιδιοκτησία, απαιτεί, ωστόσο, ένα εμπορικό οικοδόμημα με υποδομές ικανές να συνενώσουν την ανθοκομική παραγωγή της Μαδέρας.
<P>
Προικισμένοι από τη φύση και έχοντας εξασφαλισμένη τη σύνδεση με τον εξωτερικό κόσμο, χρειαζόμαστε επειγόντως μία αγορά προέλευσης ή μία ζώνη συγκέντρωσης παραγωγής και χρηματοδότησης. Χωρίς την ύπαρξη αυτής της αγοράς προέλευσης, ή μίας ζώνης συγκέντρωσης που θα συνδέεται με τους μικροπαραγωγούς και θα τους εξασφαλίζει την εμπορία, θα τους επιβάλλει την ποιότητα και θα τους προάγει στην παραγωγή τους, τα υφιστάμενα συγκριτικά πλεονεκτήματα θα παραμείνουν ανεκμετάλλευτα. Για μας, ως περιφερειακή περιοχή, η έκθεση του Κοινοβουλίου θα έπρεπε να περιλαμβάνει, για τις περιοχές αυτές, τη χρηματοδότηση εμπορικών υποδομών οι οποίες θα επιτρέψουν να εκμεταλλευτούμε τις δυνατότητες και να συνενώσουμε τους μικροπαραγωγούς έτσι ώστε να οργανώσουμε ένα τομέα με μεγάλο μέλλον για μία περιοχή που βρίσκεται σε οικονομικό μαρασμό.

<SPEAKER ID=26 LANGUAGE="DE" NAME="von Habsburg">
Seρor Presidente , θα ήθελα κατ' αρχήν να πω κάτι τελείως διαφορετικό. H κ. Wemheuer είπε, κατά την προηγούμενη συζήτηση, ότι κανείς δεν αγαπά την Παρασκευή. Θα ήθελα εδώ να πω ότι τουλάχιστον ο βουλευτής αυτός αγαπά την Παρασκευή, μια και είναι υποχρέωσή μας να αναγνωρίσουμε επιτέλους ότι το χρωστάμε αυτό στους ψηφοφόρους μας, να δουλεύουμε, δηλαδή, κατά τις ημέρες που είμαστε εδώ.
<P>
Θα ήθελα επίσης να πω περαιτέρω ότι η αγορά των ανθέων, για την οποία ο κ. Filippi εκπόνησε μια θαυμάσια έκθεση και για την οποία θα ήθελα να τον ευχαριστήσω θερμά, είναι εξαιρετικής σημασίας για μας, και μάλιστα σημαντικότερη απ' ότι νομίζουν οι περισσότεροι. Mόνο σ' ένα σημείο έχω κάπως διαφορετική γνώμη από τον κ. Filippi. Πιστεύω πως τα μελετηθέντα μέτρα ενίσχυσης είναι πέρα για πέρα ανεπαρκή. Δεν αρκεί να προσπαθούμε εδώ - δυστυχώς, αυτό είναι φυσικά το κύριο σημείο των μέτρων ενίσχυσης - να διευρύνουμε την αγορά απλώς με προπαγάνδα. Eυχαριστώ το συνάδελφο από τη Mαδέρα, ο οποίος επεσήμανε τη σημασία των νησιών, διότι και για τις Aζόρες και για τα Kανάρια Nησιά ισχύει το ίδιο ακριβώς που ισχύει και για τη Mαδέρα. Eνδιαφέρομαι για τα Kανάρια Nησιά, αυτό το παραδέχομαι ανοικτά, επειδή πολλοί παραγωγοί σ' αυτά, που έχουν σαν δεύτερη απασχόληση την καλλιέργεια ανθέων, είναι Bαυαροί. Aπ' αυτούς γνωρίζω τι προβλήματα προκύπτουν, επειδή δεν προστατεύεται επαρκώς η αγορά των ανθέων μας, ώστε να επιτρέπονται και να προωθούνται εισαγωγές από το εξωτερικό, ειδικά από τη Nότια Aμερική, όπως λένε. Δεν έχω απολύτως τίποτα κατά της Nότιας Aμερικής, πραγματικά. Oι γεωργοί εκεί έχουν το δικαίωμα της υποστήριξής μας. Όταν βλέπω ποιος στέλνει λουλούδια σε μας από τη Nότια Aμερική, θυμάμαι το μυστήριο στην τότε συζήτησή μας για τις μπανάνες, όταν ανέκαθεν λεγόταν ότι οι μπανάνες εισάγονταν εξ ονόματος των γεωργών, ενώ στην πραγματικότητα ήταν οι μεγάλες καπιταλιστικές εταιρίες που πλημμύριζαν τις αγορές μας με μπανάνες.
<P>
Mε ενθουσιασμό θα υπερψηφίσω την έκθεση Filippi.

<SPEAKER ID=27 NAME="Πρόεδρος">
Ευχαριστώ πολύ κύριε Von Habsburg. Γνωρίζετε πως η Προεδρία οφείλει να είναι, θεσμικά, πολύ ισορροπημένη και δεν μπορεί σε καμία περίπτωση να εκφράσει τις προσωπικές της απόψεις. Επιτρέψτε μου όμως να υποστηρίξω τα πρώτα σας λόγια και να πω ότι εγώ προσωπικά θεωρώ πολύ τιμητικό που προεδρεύω την Παρασκευή.
<P>
Το λόγο τώρα έχει ο κ. Santini εξ ονόματος της Ομάδας Ένωση για την Ευρώπη, για τέσσερα λεπτά.

<SPEAKER ID=28 LANGUAGE="IT" NAME="Santini">
Κύριε Πρόεδρε, είμαστε υπερήφανοι για την τόσο εγκάρδια ατμόσφαιρα της σημερινής συνάντησης, που το υπό συζήτηση θέμα της ανθοκομίας εξευγενίζει ακόμη περισσότερο. Αλληγορικά, μπορούμε να πούμε ότι δεν είναι όλα τριαντάφυλλα, υπάρχουν και πολλά αγκάθια. Πράγματι, μολονότι για τα άνθη υφίσταται τακτική οργάνωση της αγοράς ήδη από το 1968, ωστόσο είναι ανεξήγητη η άνιση εκτίμηση και αντιμετώπιση αυτού του σημαντικού προϊόντος της γης σε σχέση με άλλα περισσότερο δημοφιλή, που συγκαταλέγονται στα γεωργικά προϊόντα με την κυριολεκτική τους έννοια.
<P>
Δεν προβλέπονται παρεμβάσεις και επιδοτήσεις υπέρ των παραγωγών, δεν επινοήθηκαν κίνητρα για την προώθηση και την εξαγωγή τους, παρ'όλο που άνθη, φυτά και βολβοί διακινούν όλο και περισσότερο ενεργητικό ευρωπαϊκό εμπορικό ισοζύγιο και πλημμυρίζουν με τα χρώματά τους όλο και μεγαλύτερες εδαφικές εκτάσεις. Στην Ευρωπαϊκή Ένωση σήμερα καλύπτονται 42.000 εκτάρια εκτός θερμοκηπίου, 23.000 εκτάρια εντός θερμοκηπίου και 68.000 σε φυτώρια. Παρ'όλο που τα στοιχεί ααυτά αναφέρθηκαν εκ μέρους του εισηγητή κ. Filippi, πρέπει να υπογραμμιστεί το γεγονός ότι δεν πρόκειται για την εργασία του μικρού υπαίθριου ανθοπωλείου στη γωνία του δρόμου αλλά για ένα ζωτικής σημασίας τομέα που διασφαλίζει σήμερα πάνω από 510.000 θέσεις εργασίαςκαι ο κύκλος παραγωγής της ξεπερνά σήμερα τα 11 δισεκατομμύρια ECU.
<P>
To συνειδητοποίησαν κυρίως οι Κάτω Χώρες, που δημιούργησαν αυθεντική εθνική ανθοκομική βιομηχανία και αναδείχτηκαν αφ'ενός μεν δραστήριους παραγωγούς αφ'ετέρου δε και ένθερμους καταναλωτές λουλουδιών. Τα άνθη καταλαμβάνουν πρωταρχική θέση με τη μορφή και της πνευματικής καλλιέργειας και της αγροτικής καλλιέργειας, όπως εκφράζεται με ένα λογοπαίγνιο της ιταλικής γλώσσας που δεν γνωρίζω πως θα αποδοθεί στη μετάφραση.
<P>
Οι Ευρωπαίοι πολίτες φαίνεται ότι επενδύουν ετησίως στην αγορά λουλουδιών 19 δισεκατομμύρια ECU, που αντιστοιχούν κατά μέσο όρο σε 51 ECU κατά κεφαλήν. Παρ'όλο που φημιζόμαστε για τον ρομαντισμό μας, εμείς οι Ιταλοί είμαστε μακριά από τις πρώτες θέσεις κατανάλωσης, μάλιστα κατατασσόμεθα στα μετόπισθεν, μαζί με Σουηδούς και Αυστριακούς. Προπορεύονται πάλι οι Ολλανδοί.
<P>
Το αγκάθι είναι η έλλειψη προστασίας της κοινοτικής παραγωγής. Υπάρχουν οι κανόνες του GATT, που από την 1η Ιουλίου 1995 μείωσαν τις τιμές, υπάρχουν επίσης προνομιούχες σχέσεις με κάποιες χώρες και ιδίως με τις αναπτυσσόμενες χώρες και με εκείνες που αναλαμβάνουν δεσμεύσεις στην καταπολέμηση των ναρκωτικών. Επιπλέον, υπάρχουν και οι σχέσεις με τις αναπτυσσόμενες χώρες και τις χώρες της συμφωνίας Lomι.
<P>
Από τα όσα προαναφέρθηκαν συμπεραίνεται ότι οι Ευρωπαίοι ανθοκόμοι αντιμετωπίζουν καλά αρματωμένο και προνομιούχο ανταγωνισμό και εκφράζουν την ανησυχία τους για όλες αυτές τις μορφές προνομιών. Υπολογίζεται πλέον ότι περίπου το 80 % των εισαγόμενων λουλουδιών απαλλάσσεται από δασμούς.
<P>
Το πακέτο τιμών για τα έτη 1996-1997, για το οποίο αναφέρω με υπερηφάνεια ότι ήμουν εισηγητής στην Ολομέλεια, ενέκρινε κάποια δειλά μέτρα που αποτελούν, αν και ακόμη ανεπαρκή, κίνητρο και ενθάρρυνση για τον τομέα.
<P>
Προτάθηκαν 15 εκατομμύρια ECU για το πρώτο έτος, 60 εκατομμύρια ECU σαν συνολική δαπάνη για τα επόμενα έτη, ενώ οι οργανώσεις της κατηγορίας εκτίμησαν σε 50 εκατομμύρια ECU ετησίως την απώλεια εισοδημάτων λόγω των διατιμητικών προτιμήσεων.
<P>
Πραγματικά, οι κοινοτικοί παραγωγοί αναγκάζονται να εμπορεύονται τα άνθη και τα φυτά που εισάγουν, για να θεωρηθούν ανταγωνιστικοί. Για τον λόγο αυτό, ζητείται υποστήριξη για την προώθηση, για την εξαγωγή, για την άνοδο του τομέα τους. Κύριε Πρόεδρε, η αιτούμενη επιδότηση δικαιολογείται ακόμη πιο πειστικά, αν ληφτεί υπόψη ότι στη βιομηχανία αυτή δεν δρουν μεγάλα πολυεθνικά συγκροτήματα, αντιθέτως στηρίζεται στις μικρομεσαίες επιχειρήσεις, που στην πλειοψηφία τους είναι οικογενειακές επιχειρήσεις.

<SPEAKER ID=29 NAME="Πρόεδρος">
Ευχαριστώ πολύ κύριε Santini. Οφείλω να υπενθυμίσω στους κυρίους και τις κυρίες που βρίσκονται στα έδρανα ότι ο Κανονισμός του Κοινοβουλίου δεν επιτρέπει να γίνονται εκδηλώσεις οποιασδήποτε μορφής στους επισκέπτες, γι'αυτό θα σας παρακαλούσα να σιωπήσετε. Αν όχι, θα αναγκαστώ, δυστυχώς να σας συστήσω να εξέλθετε.
<P>
Στη συνέχεια, κυρίες και κύριοι, έχει το λόγο ο κ. Mulder για δύο λεπτά, εξ ονόματος της Ομάδας του Ευρωπαϊκού Κόμματος Φιλελεύθερων Δημοκρατών και Μεταρρυθμιστών.

<SPEAKER ID=30 LANGUAGE="NL" NAME="Mulder">
Κύριε Πρόεδρε, συμμεριζόμενος την άποψη πολλών άλλων θα ήθελα κατ'αρχάς να συγχαρώ τον κ. Filippi για την έξοχη έκθεση που εκπόνησε. Πολλοί θα διερωτηθούν για ποιο λόγο είναι απαραίτητο να αρχίσουμε την εξέταση της γεωργικής πολιτικής με την ενσωμάτωση μίας νέας θέσης για έναν κλάδο της γεωργίας που μέχρι στιγμής δεν ελάμβανε ενισχύσεις. Όντως, η ανθοκομία στην Ευρώπη δεν ενισχυόταν σχεδόν καθόλου. Πρόκειται για μία εντελώς ελεύθερη αγορά. Παρ'όλα αυτά, πιστεύω ότι κάτω από τις σημερινές συνθήκες είναι απαραίτητο να αρχίσουμε να χορηγούμε έστω και πολύ περιορισμένες ενισχύσεις σ'αυτόν τον κλάδο της γεωργίας. Για ποιο λόγο; Επειδή η Ευρωπαϊκή Ένωση τα τελευταία χρόνια συνάπτει ολοένα και περισσότερες συμβάσεις ελευθέρου εμπορίου με άλλες χώρες, οι οποίες σε πολλές περιπτώσεις αποσκοπούν στην επίτευξη ιδεατών στόχων. Συμφωνώ με τον κ. Habsburg ότι είναι πολύ αμφίβολο κατά πόσο οι στόχοι αυτοί θα επιτευχθούν κάποτε, η συνέπεια όλων αυτών είναι όμως ότι η Ευρωπαϊκή Ένωση εισάγει σε μαζική κλίμακα άνθη και μάλιστα χωρίς οποιαδήποτε μορφή προστασίας. Το αποτέλεσμα είναι οι Ευρωπαίοι παραγωγοί να αντιμετωπίζουν έναν έντονο ανταγωνισμό.
<P>
Το ερώτημα είναι συνεπώς ποιο πρέπει να είναι το ύψος του ποσού που θα διαθέσουμε. Το ποσό που προτείνεται από την Επιτροπή αντιστοιχεί σε ποσοστό 0, 1 % του συνολικού κύκλου εργασιών στην Ευρωπαϊκή Ένωση. Το ποσό αυτό πρέπει να θεωρηθεί αμελητέο. Συνεπώς, είμαι της γνώμης ότι μπορούμε να χορηγήσουμε περισσότερες ενισχύσεις, όπως κάναμε και τον Ιούνιο, νομίζω, του τρέχοντος έτους στο Κοινοβούλιο. Συμφωνώ με την πρόταση του εισηγητή για τη διάθεση ποσού 60 εκατομμυρίων. Το αντίστοιχο ποσοστό είναι 0, 5 %. Ορισμένοι να διερωτηθούν γιατί δεν ακολουθούμε μία εντελώς φιλελεύθερη πολιτική. Για ποιο λόγο δεν εφαρμόζουμε μία εντελώς ελεύθερη πολιτική; Όχι, αυτό που χρειαζόμαστε είναι ο θεμιτός ανταγωνισμός. Στην Ευρώπη ισχύει μία αυστηρή νομοθεσία για το περιβάλλον. Αυτό δυστυχώς δεν συμβαίνει στον υπόλοιπο κόσμο. Το γεγονός αυτό καθιστά απαραίτητη τη χορήγηση ενισχύσεων.

<SPEAKER ID=31 LANGUAGE="DE" NAME="Graefe zu Baringdorf">
Kύριε Πρόεδρε, κι εγώ παραδέχομαι πως έχουμε να κάνουμε εδώ με μια πολύ σημαντική αγορά - πολλές θέσεις εργασίας, μεγάλος κύκλος εργασιών, καλές δουλειές. Γνωρίζετε όμως γιατί έχουν έτσι τα πράγματα; Γιατί μέχρι τώρα δεν οργανώσαμε την αγορά στον τομέα αυτό. Kαι τώρα έρχονται οι προτάσεις ρύθμισης, ακόμη κι από τους Φιλελεύθερους. Kύριε Mulder, φυσικά και εκπλήσσομαι που ζητάτε να θεσπίσουμε επιδοτήσεις σ' αυτή την ανθίζουσα αγορά, τη στιγμή που όλος ο κόσμος λέει πως θα πρέπει να τις καταργήσουμε.
<P>
Tο πρόβλημα της αγοράς αυτής έγκειται στο ότι λειτουργούσε τόσο καλά; προχώρησε λοιπόν στην παραγωγή, και τώρα υπάρχουν προβλήματα διάθεσης. Tώρα λοιπόν ο δημόσιος τομέας θα θεσπίσει μέτρα ενίσχυσης σε μια αγορά και σε μια δουλειά που έχει τόσο μεγάλο κύκλο εργασιών, ώστε, όπως αναγράφεται εδώ, να αγοράζουν οι άνθρωποι όλο το χρόνο άνθη, όχι μόνον αραιά και που, αλλά ολόκληρο το χρόνο. Aν υπάρχει επιθυμία να γίνει κάτι τέτοιο, τότε οφείλει να το κάνει η ίδια η βιομηχανία; η αγορά θα πρέπει να το ρυθμίσει αυτό. Aν αρχίσουμε με κάτι τέτοιο, τότε θα ανοίξει η πόρτα για να χρηματοδοτούμε όχι μόνον μέτρα ενίσχυσης, αλλά - όπως λέει και ο κ. Santini - και για να επιδοτούμε και να στηρίζουμε εξαγωγές.; αυτό δηλαδή θα είναι το επόμενο βήμα.
<P>
Mετά έρχεται ο κύριος από τη Mαδέρα και λέει: Θα ήθελα, όμως, επειδή βρισκόμαστε στην περιφέρεια, να έχω και κάτι ακόμη απ' αυτό το κονδύλιο, μια κι εμείς στην περιφέρεια, ως γνωστόν, βρισκόμαστε σε μειονεκτική θέση. Παράλληλα έχετε τόσο καλές συνθήκες για τα άνθη, όσο πουθενά αλλού. Oι Oλλανδοί, ως γνωστόν, θα πρέπει να ξοδεύουν πετρέλαιο και πολλή ενέργεια, ενώ σε σας μεγαλώνουν έτσι. H περιφέρεια, όμως, δικαιολογεί και πάλι, φυσικά, επιδοτήσεις.
<P>
Aυτό που ξεκινάμε εδώ είναι ένας αγώνας δρόμου για τα δημόσια χρήματα και οι επόμενες φάσεις έχουν ήδη προγραμματιστεί εκ των προτέρων. Kαι θα πρέπει να πω και πάλι, κύριε Mulder, πως εσείς, ως Φιλελεύθερος, θέλετε και να λαδώσετε αυτή την ανθίζουσα αγορά.
<P>
Mια άλλη σκέψη είναι η εξής: Στις εισαγωγές με το Iσραήλ υπάρχουν λ.χ. συμφωνίες για ελάχιστες εγγυημένες τιμές, διαφορετικά επιβάλλονται δασμοί. Aυτό, δηλαδή, θα μπορούσε να το κάνει κανείς και με άλλες τρίτες χώρες; θα ήταν μια οργάνωση αγοράς. Για άλλα μέτρα μπορούμε να συζητήσουμε, ωστόσο δεν μπορούμε να υπερψηφίσουμε έτσι την παρούσα έκθεση. Eίμαι βέβαια η μοναδική φωνή που μιλάει κατά, αλλά μου φαίνεται πως θα ήταν καθαρή ανοησία, το να προχωρείτε όλοι εδώ προς αυτή τη λανθασμένη κατεύθυνση.

<SPEAKER ID=32 LANGUAGE="PT" NAME="Vieira">
Κύριε Πρόεδρε, τα πρώτα μας λόγια εκφράζουν την απόρριψή μας για τα λόγια του προαλαλήσαντος βουλευτή, εφόσον αυτός δεν εξετάζει την πραγματική σημασία των ιδιαίτερα απομακρυσμένων περιοχών και της αντίστοιχης ανθοκομικής δραστηριότητας (και άλλων αγροτικών δραστηριοτήτων) που πρέπει να προστατευθούν διότι πρόκειται για μία αγορά η οποία έχει πληγεί ιδιαίτερα λόγω του κόστους του νησιωτικού χαρακτήρα το οποίο πρέπει να αντιμετωπιστεί και να εξεταστεί σε αυτά τα κοινοτικά θεσμικά όργανα.
<P>
Η ευρωπαϊκή ανθοκομία δεν διέρχεται στις μέρες μας μία ευημερούσα και εύκολη περίοδο εμπορίας λόγω, κυρίως, του ανταγωνισμού ο οποίος αυξάνεται και τον οποία η ίδια η 'Ενωση ενθάρρυνε. Εξού και η πρόταση κανονισμού του Συμβουλίου και η εξαίρετη έκθεση του βουλευτή κ. Filippi, που αφορούν τη θέσπιση κατάλληλων ειδικών μέτρων με σκοπό την προαγωγή των παραγωγών ανθέων για το εμπόριο, φυλλωμάτων και ζωντανών φυτών. Συμφωνούμε πλήρως με την πρόταση αυτή, η οποία θα αυξήσει σημαντικά την κατανάλωση των παραγωγών εκείνων που πραγματοποιούνται σε κοινοτικό έδαφος. Τα κράτη μέλη δεν δείχνουν πάντα προσοχή, όπως θα έπρεπε, για τα προβλήματα της εμπορίας, αφήνοντας στους παραγωγούς την επίλυση των δυσκολιών που εμφανίζονται. Αλλά έχουν τώρα την ευκαιρία να ενδιαφερθούν περισσότερο και να συμμετάσχουν σε αυτό τον τομέα εμπορίας.
<P>
Θέλουμε ασφαλώς να εκφράσουμε την υποστήριξή μας προς την έκθεση Filippi, η οποία βελτιώνει αρκετά την πρόταση κανονισμού, όχι μόνο διότι εισηγείται μία μεγαλύτερη συμβολή της Ευρωπαϊκής 'Ενωσης από το 1997 και έπειτα με σκοπό την υποστήριξη των δράσεων σχετικά με την αύξηση της κατανάλωσης κοινοτικών ζωντανών φυτών και προϊόντων ανθοκομίας, αλλά επίσης διότι επιτρέπει σε ένα μόνο κράτος μέλος να υποβάλει και να εκτελεί μέτρα και δράσεις με σκοπό την ανάπτυξη αυτής της κατανάλωσης και, για αυτές, να λαμβάνει τη συμμετοχή της Κοινότητας.
<P>
Και επειδή προέρχομαι από μία απομακρυσμένη περιοχή με βέλτιστες προϋποθέσεις για την εξωτική ανθοκομία, η οποία μπορεί ακόμη να αυξηθεί πάρα πολύ αν προσεχθεί δεόντως από τη χώρα μου και από την Ευρωπαϊκή 'Ενωση, δεν μπορώ να μην υποστηρίξω εκείνο το οποίο πιστεύω ότι θα έπρεπε να είχε γίνει εδώ και καιρό: την προστασία πολλών περιφερειακών παραγωγών ποιότητας με την εφαρμογή της αρχής της κοινοτικής προτίμησης, κυρίως στις περιοχές και στα κράτη μέλη όπου είναι ανεπαρκείς οι φυσικοί πόροι και η παραγωγική δραστηριότητα δεν είναι ακόμη ιδιαίτερα διαφοροποιημένη και αναπτυγμένη.
<P>
Kinnock, Neil, μέλος της Επιτροπής. (ΕΝ) Κύριε Πρόεδρε, θα ήθελα να ευχαριστήσω την επιτροπή γεωργίας και ανάπτυξης της υπαίθρου και τον εισηγητή κ. Filippi για την ολοκληρωμένη και θετική έκθεσή του. Όπως γνωρίζει το Σώμα, ο στόχος της πρότασης κανονισμού της Επιτροπής είναι να στηρίξει την προώθηση των ζώντων φυτών και των ανθοκομικών προϊόντων σύμφωνα με τη δέσμευση που ανέλαβε στο Συμβούλιο Γενικών Υποθέσεων του Νοεμβρίου του προηγουμένου έτους. Στόχος της πρότασης είναι η ανάπτυξη εθνικών προγραμμάτων σε ένα ή περισσότερα κράτη μέλη για την τόνωση της ζήτησης ζώντων φυτών και ανθέων παραγομένων στην Κοινότητα τόσο στην Κοινότητα, όσο και αλλού.
<P>
Ο κοινοτικός προϋπολογισμός θα καλύψει το 60 % του συνολικού κόστους των προγραμμάτων και η Επιτροπή προσδοκά ότι τα προγράμματα αυτά θα έχουν θετικές επιπτώσεις στα αγροτικά εισοδήματα και σε ολόκληρο τον κλάδο διάθεσης στην αγορά. Δεδομένου ότι είναι σημαντικό να χρησιμοποιηθούν αποτελεσματικά όλοι οι διαθέσιμοι πόροι το 1997 και να αρχίσουν τα προγράμματα χωρίς καθυστέρηση, είναι προφανώς επιθυμητό να ληφθεί απόφαση του Συμβουλίου το τρέχον έτος.
<P>
Όσον αφορά τις τροπολογίες, οι Τροπολογίες 1, 2 και 3 αφορούν την πρώτη αιτιολογική σκέψη και η Επιτροπή θεωρεί ότι η πρότασή της είναι ήδη αρκετά σαφής. Επίσης, η Τροπολογία 4 καλύπτεται ήδη από το δημοσιονομικό δελτίο της πρότασης, ενώ οι λεπτομερείς ρυθμίσεις θα περιληφθούν στα εκτελεστικά μέτρα. Όσον αφορά την Τροπολογία αριθ. 5, η Επιτροπή βρίσκεται στην ευχάριστη θέση να δηλώσει ότι το Συμβούλιο είναι πρόθυμο να αυξήσει τους πόρους του προϋπολογισμού σε 15 εκατ. ECU το 1997, από τα 10 εκατ. ECU που είχαν προταθεί αρχικά. Ελπίζω ότι το Σώμα θα υποστηρίξει ένα τέτοιο μέτρο.

<SPEAKER ID=33 NAME="Πρόεδρος">
Ευχαριστώ πολύ κύριε Επίτροπε.
<P>
Η συζήτηση έληξε.
<P>
Προχωρούμε στην ψηφοφορία της έκθεσης του κ. Filippi.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=34 LANGUAGE="DE" NAME="Graefe zu Baringdorf">
Kύριε Πρόεδρε, ψηφίσαμε κατά της έκθεσης αυτής, επειδή ακριβώς θεωρούμε τον τομέα αυτό σημαντικό. Eίναι βέβαια ένας τομέας που δεν μας χορταίνει άμεσα, αλλά που μας δίνει χαρά. Aυτό όμως δεν είναι λιγότερο σημαντικό; γι' αυτό και, κατά τα τελευταία χρόνια, είχε μια πολύ καλή εξέλιξη, επειδή ακριβώς δεν υπήρχε καμιά οργάνωση της αγοράς. Έχουμε ακόμη ένα παρόμοιο τομέα, και συγκεκριμένα τις πατάτες. Eγώ δεν καλλιεργώ λουλούδια αλλά πατάτες, και ως παραγωγός θα αμυνόμουν σθεναρά, αν επρόκειτο να υπάρξει μια οργάνωση της αγοράς για τις πατάτες, επειδή κάτι τέτοιο, δηλαδή, θα περιέκοπτε τις δυνατότητες ανάπτυξής μας στον τομέα αυτό. Aυτό μπορεί κανείς να το δει σ' όλους τους υπόλοιπους τομείς στους οποίους έγινε οργάνωση της αγοράς. Aυτοί είναι οι άρρωστοι τομείς της γεωργίας, ενώ οι άλλοι επιπλέουν, κατά κάποιο τρόπο. Tο ίδιο ακριβώς συμβαίνει και με την αγορά των ανθέων. Tώρα θα αρχίσουμε - βέβαια πρώτα με τη διστακτική πρόταση για την προώθηση της διάθεσης - να μπαίνουμε σ' ένα σύστημα παρέμβασης και, φυσικά τ' ακούσατε από τους συναδέλφους εδώ: Aυτό δεν θα σταματήσει στην ενίσχυση, αλλά τελικά θα οδηγήσει σε παρεμβάσεις κι ενισχύσεις εξαγωγών, τις οποίες, ως γνωστόν, επειγόντως θα πρέπει να καταργήσουμε από τους άλλους τομείς.
<P>
Όταν τώρα λέχθηκε από μερικούς ομιλητές ότι δεν θέλαμε την προώθηση των περιφερειακών περιοχών, αυτό δεν είναι σωστό. Eιδικά όταν αυτές συμπεριλαμβάνονται στην προώθηση αυτή - αυτό μπορούμε να το δούμε και στους υπόλοιπους τομείς - δεν οδηγούμαστε σε προώθηση, αλλά σε συγκέντρωση της παραγωγής στα καλύτερα εδάφη; κι εδώ είναι που την παθαίνουν οι περιφερειακές περιφέρειες. Aυτό είναι το αποτέλεσμα της οργάνωσης της αγοράς. Aυτό δεν το θέλουμε. Συνεπώς, δεν είμαστε κατά της ανάπτυξης των περιφερειακών περιοχών αλλά υπέρ, κι αυτό το εκφράσαμε με τη συμπεριφορά μας κατά την ψηφοφορία.

<SPEAKER ID=35 LANGUAGE="NL" NAME="Van Dijk">
Πρόεδρε, οφείλω να ομολογήσω ότι παρακολουθώ με αυξανόμενη έκπληξη τη συζήτηση που αφορά τον κανονισμό για την ανθοκομία και για το γεγονός ότι άκουσα ακόμη και από την πλευρά των Φιλελευθέρων ότι ο κανονισμός αυτός είναι απαραίτητος και όχι μόνο αυτό, αλλά και ότι πρέπει να διατεθεί υπέρ του κλάδου ένα πολύ σημαντικό ποσό. Αυτό είναι πραγματικά ντροπή! Γνωρίζουμε όλοι, και οπωσδήποτε στην Ολλανδία, ότι η ανθοκομία είναι ο κλάδος της γεωργίας που επιφέρει τη σημαντικότερη ρύπανση, γιατί χρησιμοποιεί τεράστιες ποσότητες ζιζανιοκτόνων, γιατί μπορεί μεν να μην χρησιμοποιεί πετρέλαιο, αλλά σπαταλά φυσικό αέριο και, σαν να μην έφταναν αυτά, προτείνεται σήμερα να ενισχυθεί και οικονομικά για να προαχθεί κάπως αυτή η κατάσταση! Ακουσα ακόμη και ότι πρέπει να επιδοτηθούν οι εξαγωγές, τη στιγμή που - σημειωτέον - ορισμένες φτωχές χώρες της Αφρικής καταβάλλουν προσπάθειες να διαθέσουν την παραγωγή τους στην αγορά μας.
<P>
Ψήφισα λοιπόν κατά, επειδή είμαι της άποψης ότι πρέπει να ακολουθήσουμε κάπως τη γραμμή που απορρέει από όσα δηλώνουμε συχνά εκτός Σώματος, που είναι συγκεκριμένα ότι κατά την άποψή μας πρέπει να ανοίξουν περισσότερο οι αγορές μας. Ομολογώ ότι δεν καταλαβαίνω τίποτα από όλα αυτά που συμβαίνουν.

<SPEAKER ID=36 NAME="Αhlqvist, Theorin, Waidelich και Wibe">
Επιλέξαμε να απόσχουμε από την ψηφοφοφρία επί της έκθεσης, καθώς μια πρόταση που επιδιώκει την ενίσχυση του κλάδου της κηπουρικής με 60 εκατομμύρια ECU μας φαίνεται παράλογη.
<P>
Κατ'αρχάς δεν μπορεί κάθε ξεχωριστός τομέας της γεωργίας να λαβαίνει ενίσχυση κάθε φορά που ο τομέας έχει πρόβλημα. Αυτό δεν ισχύει για άλλους κλάδους, π.χ. τον τομέα της βιομηχανίας και των υπηρεσιών. Εκτός αυτού η πρόταση αποπνέει πολύ προστατευτισμό, καθώς αδικούνται φυτά και ανθοκομικά προϊόντα από τον Τρίτο Κόσμο.

<SPEAKER ID=37 LANGUAGE="NL" NAME="Mulder">
Κύριε Πρόεδρε, επιτρέψτε μου να απαντήσω σύντομα στην παρατήρηση της κ. Van Dijk. Το θέμα αφορά την προαγωγή των πωλήσεων στην ίδια την Ευρωπαϊκή Ένωση. Αυτή είναι απαραίτητη δεδομένου ότι συνάπτονται ολοένα και περισσότερες συμβάσεις ελεύθερων συναλλαγών για διάφορους λόγους - με τη Νότια Αφρική για τη μείωση της παραγωγής ναρκωτικών, και με άλλες περιοχές για άλλους λόγους. Το ερώτημα είναι κατά πόσο επιτυγχάνεται ο στόχος που έχει τεθεί αλλά και κατά πόσο μπορεί να γίνεται λόγος για θεμιτό ανταγωνισμό. Μπορεί μεν να αληθεύει ότι στην Ευρωπαϊκή Ένωση χρησιμοποιούνται πολλά ζιζανιοκτόνα, ωστόσο, εκτός αυτής, χρησιμοποιούνται πολύ περισσότερα βλαβερά ζιζανιοκτόνα. Οι εισαγωγές ανθών είναι ελεύθερες χωρίς καμία προστασία. Δεν πιστεύω ότι αυτό μπορεί να αποκαλεσθεί θεμιτός ανταγωνισμός και έχω την εντύπωση ότι την άποψη αυτή συμμερίζονται ακόμη και οι Πράσινοι. Εγώ πάντως οπωσδήποτε.

<SPEAKER ID=38 NAME="Πρόεδρος">
Κύριε Mulder, όπως πολύ καλά ξέρετε, αυτή δεν είναι διαδικαστική ερώτηση. Δεν σας διέκοψα - ούτε ποτέ θα το κάνω - ούτε εσάς ούτε κανέναν άλλο βουλευτή, αλλά θα ήθελα να προσπαθήσουμε όλοι να κάνουμε χρήση του Κανονισμού με ορθό τρόπο, γιατί τώρα τα λόγια σας ανοίγουν εκ νέου μια συζήτηση ενώ έχουμε ήδη υποβάλει την έκθεση σε ψηφοφορία.
<P>
Στο μέλλον λοιπόν, αυτό που ζητώ από εσάς και από όλους τους βουλευτές, είναι να με βοηθήσετε να διευθύνω όσο το δυνατόν καλύτερα τις συζητήσεις και κάθε φορά να χρησιμοποιούμε τον χρόνο που διαθέτουμε για το κάθε θέμα. Σας ευχαριστώ, γιατί είμαι βέβαιος ότι στο μέλλον θα με βοηθήσετε κι εσείς.

<CHAPTER ID=6>
Ισότητα ευκαιριών ανδρών και γυναικών στο δημόσιο τομέα
<SPEAKER ID=39 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0283/96) της κ. Larive, εξ ονόματος της Επιτροπής για τα Δικαιώματα της Γυναίκας, σχετικά με την εφαρμογή πολιτικής ίσων ευκαιριών μεταξύ ανδρών και γυναικών στον δημόσιο τομέα.

<SPEAKER ID=40 NAME="Larive">
Πρόεδρε, αφ'ης στιγμής ολοένα και περισσότερες γυναίκες διαθέτουν ένα ικανοποιητικό επίπεδο μόρφωσης και συμμετέχουν στην αγορά εργασίας, είναι καιρός να αρχίσουν να καταλαμβάνουν θέσεις που τους επιτρέπουν να συμμετέχουν στη διαδικασία λήψης αποφάσεων. Στην πράξη, πολλές γυναίκες προσκρούουν στην αποκαλούμενη γυάλινη οροφή. Ένα μεγάλο μέρος του δημοσιοϋπαλληλικού Σώματος είναι γυναίκες, που σε ορισμένες περιπτώσεις αντιστοιχούν σε ποσοστό υψηλότερο του 50 %. Ο μέσος όρος στην Ευρωπαϊκή Ένωση είναι 44 %. Όμως, στα κέντρα λήψης αποφάσεων οι γυναίκες είτε έχουν ελάχιστη συμμετοχή, είτε λάμπουν με την απουσία τους. Η κατάσταση αυτή παρατηρείται τόσο σε εθνικό όσο και σε ευρωπαϊκό επίπεδο.
<P>
Οι γυναίκες αποτελούν περισσότερο από το ήμισυ του συνολικού πληθυσμού και πρέπει να έχουν τη δυνατότητα να συναποφασίζουν για τη μορφή της κοινωνίας μας. Η ίση εκπροσώπηση αποτελεί ουσιαστικό στοιχείο της δημοκρατίας για την αντανάκλαση της κοινωνικής πραγματικότητας στο Δημόσιο και για την υλοποίηση του αποκαλούμενου mainstreaming δηλαδή μίας πολιτικής στα πλαίσια της οποίας η ισότητα ευκαιριών είναι ενσωματωμένη στη γενικότερη πολιτική και που δεν μας υποχρεώνει να επινοούμε εκ των υστέρων διάφορα τεχνάσματα για να διορθώσουμε την κατάσταση. Αυτοί είναι και οι λόγοι για τους οποίους η Επιτροπή για τα Δικαιώματα της Γυναίκας καλεί τα κράτη μέλη να λάβουν ορισμένα μέτρα ή, σε περίπτωση που τα έχουν ήδη λάβει, να τα εντατικοποιήσουν. Αναφέρομαι για παράδειγμα στην κατάρτιση ετήσιων προγραμμάτων και τον καθορισμό των σωστών-στόχων για την ισότητα ευκαιριών. Είναι απαραίτητο να ασκείται έλεγχος στα προγράμματα αυτά. Είναι επίσης απαραίτητο να αξιολογούνται τα προγράμματα και μάλιστα από άτομα που έχουν ορισθεί ειδικά γι'αυτό το σκοπό, κατά προτίμηση γυναίκες, με βάση δείκτες που είναι δυνατό να ελεγχθούν.
<P>
Ζητούμε επίσης να επιβάλλονται κυρώσεις σε Υπουργεία και δημόσιους οργανισμούς που δεν τηρούν τις συμφωνίες που έχουν γίνει. Καλούμε την Επιτροπή να καταρτίσει κοινοτικούς κανόνες οι οποίοι θα υποχρεώνουν τα κράτη μέλη, σε περίπτωση που δεν το έχουν ήδη κάνει, να θεσπίσουν νομοθεσία για την ισότητα ευκαιριών στο δημόσιο τομέα.
<P>
Η προσπάθεια αυτή πρέπει οπωσδήποτε να περιλαμβάνει τα ακόλουθα: προγράμματα για την προαγωγή της επαγγελματικής εξέλιξης των γυναικών, προσδιορισμό οργάνων που θα αναλάβουν να ελέγχουν την ασκούμενη πολιτική - πράγμα πολύ σημαντικό; επανεξέταση των καθηκόντων και αντικατάσταση της αρχής της προϋπηρεσίας με την αρχή της απόδοσης στην περίπτωση προαγωγών. Σημαντικό είναι επίσης να υπάρξει μέριμνα για την ισομερή σύσταση επιτροπών επιλογής, προαγωγής και διορισμού.
<P>
Τα ευρωπαϊκά όργανα και πρώτα πρώτα το Ευρωπαϊκό Κοινοβούλιο πρέπει να δώσουν το καλό παράδειγμα. Τα προαναφερθέντα μέτρα πρέπει να εφαρμοστούν σε όλα τα ευρωπαϊκά όργανα. Σας υπόσχομαι ότι θα παρακολουθήσουμε από κοντά την εφαρμογή του συστήματος που αποδέχθηκε το Κοινοβούλιο για την προτιμησιακή μεταχείριση των γυναικών σε περίπτωση που το ποσοστό συμμετοχής τους σε ένα συγκεκριμένο τομέα ή σε ορισμένους βαθμούς είναι χαμηλό. Είναι επίσης απολύτως απαραίτητο να εξετασθούν όλες οι πτυχές των συγκριτικών μελετών που διεξάγονται σε ευρωπαϊκό επίπεδο. Πώς γίνεται, για παράδειγμα, το 46 % των υποψηφίων για ένα διαγωνισμό Α8 που πραγματοποίησαν οι Αυστριακοί να είναι γυναίκες και να μη συμπεριληφθεί ούτε μία στον κατάλογο των επιτυχόντων; Καλούμε τις εθνικές και τις ευρωπαϊκές αρχές να εφαρμόσουν με απόλυτη συνέπεια το σύστημα των ποσοστώσεων. Σε περίπτωση που οι στόχοι αυτοί δεν έχουν υλοποιηθεί έως το έτος 2000, επιθυμούμε να επιβληθεί ένα σύστημα ποσοστώσεων που θα περιλαμβάνει ένα κατώτατο ποσοστό συμμετοχής και για τα δύο φύλα, δηλαδή και για τους άνδρες.
<P>
Η παρατήρηση αυτή με φέρνει στην απόφαση Kalanke του Οκτωβρίου 1995. Η απόφαση αυτή δεν μας ικανοποίησε, δεδομένου ότι ενισχύσει την άποψη αυτών που αμφισβητούν την κανονικότητα ορισμένων θετικών δράσεων. Δεν θα επιτρέψουμε όμως να μας παραγκωνίσουν. Θα ήθελα να πω κυρίως στους άνδρες συναδέλφους ότι η ειδική θετική μεταχείριση δεν αποτελεί διάκριση σε βάρος ενός φύλου, αλλά ένα μέτρο για την άρση των υφιστάμενων διακρίσεων. Πρόκειται λοιπόν σαφώς για μία δράση η οποία αποσκοπεί στην καταπολέμηση των διακρίσεων που υφίστανται ήδη οι γυναίκες εφόσον δεν συμμετέχουν επαρκώς σε ορισμένους τομείς ή σε ορισμένα ιεραρχικά κλιμάκια. Πρόκειται λοιπόν για μέτρα τα οποία θα έχουν προσωρινό χαρακτήρα, όπως ελπίζω.
<P>
Η Επιτροπή για τα Δικαιώματα της Γυναίκας θεωρεί, λόγω των προαναφερθέντων, ότι είναι απολύτως απαραίτητο να τροποποιηθεί η οδηγία του 1976, που χρησιμοποιήθηκε για την αρνητική απόφαση Kalanke, κατά τέτοιο τρόπο ώστε να επιτρέπεται ρητώς η ανάληψη θετικής δράσης. Παράλληλα, στα πλαίσια της αναθεώρησης της Συνθήκης που θα είναι αποτέλεσμα της Διακυβερνητικής Διάσκεψης, τα κράτη μέλη οφείλουν να εγκρίνουν τη νέα νομική βάση για την ίση μεταχείριση και τα ίσα δικαιώματα, με την οποία θα ανοίξει ο δρόμος για την ανάληψη θετικής δράσης.
<P>
Συνάδελφοι, οι εμπειρίες που έχουν συναχθεί κυρίως στα νέα κράτη μέλη δείχνουν ότι η θετική δράση και τα προγράμματα για την προώθηση της ισότητας ευκαιριών στο δημόσιο τομέα ασκούν καταλυτικές επιδράσεις. Φαίνεται ότι προξενούν μία αλυσιδωτή αντίδραση στον ιδιωτικό τομέα και στο υπόλοιπο τμήμα της κοινωνίας. Φαίνεται ως λειτουργούν ως παράδειγμα.
<P>
Παρεμπιπτόντως, κατά τη γνώμη μας η μέριμνα για τα παιδιά, οι ευέλικτες εργασιακές ρυθμίσεις και η γονική άδεια δεν πρέπει να θεωρούνται ότι αποτελούν θετική δράση υπέρ των γυναικών, επειδή πρόκειται για μία κατάσταση η οποία επωφελεί τόσο τις γυναίκες όσο και τους άνδρες.
<P>
Ολοκληρώνοντας θα ήθελα να αναφερθώ στην αρχή της επικουρικότητας η οποία πιστεύω ότι έχει ιδιαίτερη σημασία στην περίπτωση της θετικής δράσης, παρ'ότι υπάρχουν ορισμένοι που την επικαλούνται ανά πάσα στιγμή και ώρα. Είμαι της γνώμης ότι τα κράτη μέλη πρέπει να έχουν και να διατηρήσουν τη δυνατότητα να λαμβάνουν τις δικές τους αποφάσεις όσον αφορά την ειδική θετική μεταχείριση των γυναικών. Οι πράξεις αυτές αποτελούν έκφραση του εθνικού πολιτισμού και της εθνικής ταυτότητας. Χαίρομαι για την ευρεία συμφωνία που επικρατεί στο Σώμα όσον αφορά την παρούσα έκθεση. Έχει κατατεθεί μόνο μία τροπολογία την οποία θα υποστηρίξω με θέρμη. Πρόεδρε, ας μην ακολουθήσει τυφλά η Επιτροπή μία απόφαση του Δικαστηρίου των Ευρωπαϊκών Κοινοτήτων, όπως αυτή στην περίπτωση Kalanke, αλλά ας ενταχθεί στις γραμμές μας, ας αναλάβει η ίδια δράση και ας καλέσει μαζί με εμάς τα κράτη μέλη να μεριμνήσουν για την προώθηση της συμμετοχής των γυναικών στη διαδικασία λήψης αποφάσεων που αφορά την κοινωνία του εικοστού πρώτου αιώνα.

<SPEAKER ID=41 NAME="Zimmermann">
Kύριε Πρόεδρε, θα ήθελα, ως πρώτη ομιλήτρια, να ευχαριστήσω την κ. Larive για τη θαυμάσια έκθεσή της, που παρουσιάσθηκε σήμερα εδώ. Έχω την άποψη ότι - όπως ήδη λέχθηκε άλλωστε - υπήρξε ευρεία συναίνεση, εδώ στο Σώμα, για την έκθεσή της, και όλοι είμαστε σύμφωνοι μ' αυτή, έτσι όπως είναι, καθώς και με την τροπολογία.
<P>
Θα ήθελα βεβαίως να υπεισέλθω σε δύο σημεία. Πρώτον, θα ήθελα να πω ότι σαφέστατα συμβαίνει αυτό που συνέβαινε πάντα, ότι δηλαδή όλα αυτά που προέρχονται από την Eπιτροπή για τα Δικαιώματα της Γυναίκας, πραγματεύονται την τελευταία μέρα και την τελευταία ώρα σχεδόν, ή το βράδυ, στη νυχτερινή συνεδρίαση, όταν κανείς σχεδόν δεν είναι πια μέσα στο Σεβαστό Σώμα. Nομίζω πως και απ' αυτό βλέπει κανείς πώς αντιμετωπίζονται τα θέματα των γυναικών, πώς αντιμετωπιζόμαστε εμείς οι γυναίκες, κι εδώ στο Σώμα μας, οι οποίες, ωστόσο, αποτελούμε ουσιαστικά το ήμισυ της κοινωνίας. Eλπίζω πως στο μέλλον και τα δικά μας θέματα θα έρχονται ισότιμα στην ημερήσια διάταξη, σε καλύτερη ώρα. Παρόλα αυτά θα ήθελα να προσθέσω και μερικά ακόμη: Θεωρώ πολύ σημαντικό το ότι και η κ. Larive απαρίθμησε τα αιτήματα που έχουμε για να προωθηθούν πράγματι οι γυναίκες θετικά, και κυρίως στις δημόσιες υπηρεσίες.
<P>
Kι εγώ προέρχομαι από μια δημόσια υπηρεσία και γνωρίζω πού έχουν οι γυναίκες τις περισσότερες δυνατότητες να πιάσουν μια θέση, στις χαμηλότερα, δηλαδή, αμειβόμενες μισθολογικά ομάδες, που σημαίνει στους τομείς ουσιαστικά όπου ο μισθός μπορεί να θεωρηθεί ως συμπλήρωμα του μισθού του άνδρα. Θα πρέπει να κάνουμε το παν για να αλλάξει αυτό. Γι' αυτό και θεωρώ σημαντικό το να θεσπισθούν θετικές ποσοστώσεις, ειδικά για τις υψηλότερες θέσεις, για να τις χρησιμοποιήσουν, κατά κάποιο τρόπο, ως δεκανίκια, μέχρις ότου οι γυναίκες αντιμετωπιστούν ισότιμα, μέχρις ότου οι γυναίκες έχουν τις ίδιες ευκαιρίες και τις ίδιες θέσεις. Kατά την άποψή μου, θα 'πρεπε να δοθεί πολλή περισσότερη προσοχή, ώστε τα προσόντα που αποκτούν οι γυναίκες στο σπίτι, όταν διακόπτουν τη δουλειά τους για μεγάλο χρονικό διάστημα, για να αφοσιωθούν στην οικογένεια, να λαμβάνονται υπόψη κατά την πρόσληψη και σε υψηλότερες θέσεις.

<SPEAKER ID=42 LANGUAGE="NL" NAME="Van Lancker">
Πρόεδρε, συνάδελφοι, θα ήθελα κατ'αρχάς να συγχαρώ την Jessica Larive για την έξοχη έκθεση που κατάρτισε. Η έκθεση δεν είναι μόνο πολύ καλή, αλλά και διαβάζεται ευχάριστα. Τα επιχειρήματα που περιλαμβάνει είναι ισχυρά και πιστεύω ότι αποτελεί ενδιαφέρουσα βιβλιογραφία για αυτούς που δεν έχουν πειστεί ακόμη ότι η ειδική θετική μεταχείριση των γυναικών είναι απαραίτητη.
<P>
Η πολιτική μας ομάδα υποστηρίζει απόλυτα τις προτάσεις που περιλαμβάνονται στην έκθεση Larive. Είναι απαραίτητο να καταρτισθούν προγράμματα ειδικών θετικών δράσεων με βάση κατάλληλες αναλύσεις που θα συνοδεύονται από ελέγχους και αξιολογήσεις, με ιδιαίτερη μέριμνα για την οργάνωση της εργασίας, για τα παιδιά και τις ρυθμίσεις αδειών και κυρίως για τα κριτήρια που εφαρμόζονται στην περίπτωση πρόσληψης και προαγωγής. Γνωρίζουμε εν τω μεταξύ ότι ο κανόνας της προϋπηρεσίας αποβαίνει σε βάρος των γυναικών, ότι το ίδιο συμβαίνει σε πολλές περιπτώσεις και με τις γραπτές εξετάσεις και είμαι βέβαιη ότι γι'αυτό ευθύνεται περισσότερο το περιεχόμενο των εξετάσεων παρά οι ίδιες οι γυναίκες. Εξετάσεις επιλογής, για παράδειγμα για την αστυνομία, στα πλαίσια των οποίων καλούνται οι γυναίκες να τρέξουν τα εκατό μέτρα σε δέκα δευτερόλεπτα - κατά τη γνώμη μου αυτό μπορεί να γίνει μόνο στην περίπτωση που η Marylin Otty είχε τη φιλοδοξία να γίνει αστυνομικός.
<P>
Είμαστε επίσης υπέρ του προσδιορισμού σαφών στόχων σε όλα τα τμήματα και σε όλα τα ιεραρχικά επίπεδα, συμπεριλαμβανομένων ποσοστώσεων και ρυθμίσεων για προτιμησιακή μεταχείριση. Θα ήθελα συνεπώς να επαναλάβω για άλλη μία φορά ότι η πολιτική μου ομάδα καλεί επιτακτικά την Επιτροπή, με αφορμή τη φρικτή απόφαση Kalanke, να υποβάλει πρόταση με βάση την οποία η ειδική θετική μεταχείριση θα θεωρείται ως ένα μέσο για την προαγωγή της ισότητας ευκαιριών προς όφελος των γυναικών.
<P>
Συνάδελφοι, για να είμαστε αξιόπιστοι πρέπει να δώσουμε το καλό παράδειγμα εκ μέρους των ευρωπαϊκών οργάνων. Θέλω να αξιοποιήσω την ευκαιρία που μου προσφέρεται για να συγχαρώ τόσο το Κοινοβούλιο όσο και την Επιτροπή για τα σχέδια ειδικής θετικής μεταχείρισης που έχουν υποβληθεί, στα οποία συμπεριλαμβάνονται ποσοστά στόχοι σε όλα τα επίπεδα, ακόμη και στα ανώτατα κλιμάκια, είναι όμως σαφές ότι, εάν ληφθούν υπόψη τα ποσοστά συμμετοχής των γυναικών στα ανώτατα κλιμάκια που ανέρχονται σε 16 % και 18 %, απέχουν ακόμα πολύ από την ισότητα.
<P>
Χαίρομαι επίσης για το γεγονός ότι είμαι σε θέση να ανακοινώσω στο Σώμα ότι η σοσιαλιστική παράταξη άρχισε μία σχετική εκστρατεία και, ακόμη και αν το ποσοστό συμμετοχής γυναικών σε θέσεις Α είναι σήμερα 20 %, εμείς θα επιμείνουμε στην ίση εκπροσώπηση. Πιστεύω ότι το ποσοστό στόχος μας πρέπει να είναι 50 %.
<P>
Θα ήθελα, τέλος, να προειδοποιήσω τους συναδέλφους για ένα συλλογισμό ο οποίος εμφανίζεται ολοένα και περισσότερο τον τελευταίο καιρό. Έχω την εντύπωση ότι χρησιμοποιήθηκε και από την κ. Larive. Πρόκειται συγκεκριμένα για τον ισχυρισμό ότι η ισότητα ευκαιριών ανδρών και γυναικών στις δημόσιες υπηρεσίες πρέπει να συνοδευθεί και με τη λήψη ειδικών μέτρων για την ανάθεση εκτελεστικών καθηκόντων σε άνδρες. Θα μου άρεσε να δω περισσότερους άνδρες να εργάζονται ως τηλεφωνητές, ως κλητήρες και ως γραμματείς, πιστεύω όμως ότι ο συλλογισμός αυτός είναι λανθασμένος. Η ειδική θετική μεταχείριση έχει ως στόχο την άρση των κοινωνικών διακρίσεων σε βάρος των γυναικών, την άρση των διακρίσεων στον κοινωνικό και στον εργασιακό χώρο. Αυτό λοιπόν που χρειαζόμαστε είναι ποσοστώσεις και σχέδια για την ειδική θετική μεταχείριση των γυναικών και όχι των ανδρών. Αυτός είναι και ο συλλογισμός στον οποίο στηρίζεται η παράγραφος 3 της τροπολογίας 10 που κατατέθηκε από τη σοσιαλιστική παράταξη. Ελπίζω λοιπόν ότι όλα τα μέλη του Σώματος θα υποστηρίξουν την τροπολογία αυτή.

<SPEAKER ID=43 LANGUAGE="DE" NAME="Mann, Tomas">
Seρor Presidente , στo δημόσιo τομέα το 44 % των απασχολουμένων είναι γυναίκες, και σε ορισμένες χώρες μάλιστα περισσότερο από το ήμισυ. Ωστόσο, όταν πρόκειται για διευθυντικές θέσεις και για τομείς αυξημένης ευθύνης, εξακολουθούν, όπως και παλιά, να υποεκπροσωπούνται, παρά τις θαυμάσιες επαγγελματικές και θεωρητικές τους επιδόσεις. Όταν οι εταιρίες, οι επιχειρήσεις και οι αρχές περικόπτουν τις δαπάνες τους, τότε συνιστάται θερμά στις γυναίκες, ως επί το πλείστον, να παραιτηθούν από τη δουλειά τους. Προφασίζονται το επιχείρημα ότι η οικογένεια είναι το μοναδικό καταφύγιο εκπλήρωσης των σκέψεών τους. Για μας στην Ομάδα του Ευρωπαϊκού Λαϊκού Κόμματος, η σημασία της οικογένειας δεν αμφισβητείται. Είναι το επίκεντρο της κοινωνικοπολιτικής μας συνολικής ιδέας. Οι γυναίκες εξακολουθούν, όπως και παλιά, να φέρουν το κύριο βάρος της οικογένειας. Είναι ψυχολόγοι ικανοί να μπαίνουν στη θέση του άλλου, να αντιμετωπίζουν το στρες, είναι τέλειες οργανώτριες, ειδικές στα οικονομικά. Mε λίγα λόγια, διαχειρίζονται θαρραλέα την καθημερινή ζωή και επιπλέον είναι πηγές ενέργειας.
<P>
Το να περιορίζουμε τις αρμοδιότητες αυτές στο ιδιωτικό νοικοκυριό, αντίκειται στην ελευθερία επιλογής του ατόμου και στην εταιρική σχέση μεταξύ γυναίκας και άνδρα, στην ελευθερία του να αποφασίζει κανείς κατά την αντίληψή του για το επάγγελμα και την οικογένεια, ή καλύτερα για το επάγγελμα ή την οικογένεια. Οι επιτυχίες των γυναικών, λ.χ. στον τομέα της επικοινωνίας, στην ιατρική και στα δημιουργικά επαγγέλματα, είναι σημαντικές, ωστόσο αγνοούνται από τους έχοντες την εξουσία και από τους τελευταίους οπαδούς της απαρχαιωμένης κατανομής ρόλων.
<P>
Τον μικρό αριθμό των γυναικών στη διοίκηση προσπαθεί κανείς να τον εξηγήσει με το ότι οι ίδιες δεν ήθελαν να προχωρήσουν περισσότερο, πράγμα που φαίνεται από τις ελάχιστες γυναίκες υποψηφίους στα σεμινάρια και τις εκπαιδεύσεις διευθυντικών στελεχών. Το σωστό είναι μάλλον ότι οι γυναίκες συχνά υποτιμούν τις ικανότητές τους και εμφανίζονται επιφυλακτικές. Θα πρέπει λοιπόν να προωθήσουμε μέτρα, τα οποία θα αλλάζουν θετικά τη συνείδησή τους. Θα πρέπει, παράλληλα, να ασχοληθούμε με την ενίσχυση της αυτοπεποίθησής τους και με την ευαισθητοποίηση των ανδρών για την ισότητα των ευκαιριών.
<P>
Τη Jessica Larive, από την Eπιτροπή για τα Δικαιώματα της Γυναίκας, θα πρέπει να τη συγχαρούμε. Η έκθεσή της ερευνά και αναλύει με ακρίβεια. Επισημαίνει επίσης και τις επιπτώσεις της απόφασης Kalanke, η οποία συχνά θεωρείται σαν άρνηση της ισότητας των ευκαιριών.
<P>
Όποιος διαβάσει επακριβώς την απόφαση, θα διαπιστώσει ότι το Ευρωπαϊκό Δικαστήριο αποφάσισε μόνο μια μεμονωμένη περίπτωση όπου οι ρυθμίσεις προχώρησαν υπερβολικά, κατά την άποψή μου; δέχεται όμως σαφώς θετικά μέτρα, με τα οποία εξαλείφονται και μειώνονται οι πραγματικές ανισότητες. Σ' αυτά τα θετικά μέτρα - δηλαδή τις συγκεκριμένες δράσεις κατά των ανισοτήτων - συγκαταλέγεται, στον πολιτικό τομέα, και το ποσοστό ή, όπως στο κόμμα μου, η ποσόστωση. Το να προορίζεται κάθε τρίτη θέση για μια γυναίκα στα κομματικά προεδρεία και στα κοινοβούλια είναι αναγκαίο, εκεί όπου οι γυναίκες δεν εκπροσωπούνται επαρκώς.
<P>
Γνωρίζω ότι πολλές γυναίκες που έχουν αυτοπεποίθηση, δεν δέχονται τις ρυθμίσεις αυτές. Δεν είναι γυναίκεςάλλοθι, Δόξα τω Θεώ, και θα ήθελαν να γίνουν δεκτές και να επιλεγούν με βάση τις ικανότητές τους. Οι ρυθμίσεις ποσοστώσεων, όμως, ειδικά για νεαρές και εργαζόμενες γυναίκες, είναι μια ενθάρρυνση για να ασχοληθούν με τα πολιτικά.
<P>
Στις δημόσιες υπηρεσίες, η ανεπαρκής συμμετοχή των γυναικών μπορεί να αντισταθμιστεί με προγράμματα προαγωγών. Θα πρέπει να εφαρμόζονται, να κρίνονται τακτικά και να ενημερώνονται, ώστε να προκύπτουν εκθέσεις προόδου. Μόνο με πράξεις μπορούν να αλλάξουν οι προκαταλήψεις. Στοιχεία-μαρτυρίες αποτελούν τη βάση για προγράμματα επιμόρφωσης, για ενισχύσεις ανόδου και για προκηρύξεις θέσεων, στις οποίες θα πρέπει να προτιμηθούν γυναίκες, εφόσον δουλεύουν σε υποεκπροσωπούμενους τομείς. Έτσι ο δημόσιος τομέας θα μπορούσε να εξελιχθεί σ' ένα μοντέλο για την περαιτέρω εξέλιξη της ισότητας των ευκαιριών και στον ιδιωτικό τομέα.
<P>
Η έλλειψη ή μη εφαρμογή οργανογραμμάτων, στα οποία δεν θα λαμβάνεται υπόψη η ισότητα των ευκαιριών, θα πρέπει να συνεπάγεται κυρώσεις σ' όλες τις υπηρεσίες σε ευρωπαϊκό, εθνικό, περιφερειακό και τοπικό επίπεδο. Ο δημόσιος τομέας χρειάζεται νόμους για την ισότητα των ευκαιριών, μεσολαβητές και όργανα ίσης εκπροσώπησης, τα οποία θα είναι αρμόδια για τις προσλήψεις και τις προαγωγές.
<P>
Προκειμένου να υπάρξουν εγγυήσεις για την εφαρμογή των νόμων αυτών και στο επίπεδο των κρατών μελών, θα πρέπει να αναπτυχθεί ένα κοινοτικό πλαίσιο. Εδώ, κύριε Επίτροπε, καλείται η Επιτροπή να υποβάλει σχέδιο νομοθετικής πράξης.
<P>
Το τελευταίο μου σημείο είναι η Διακυβερνητική Διάσκεψη. Η προώθηση της ισότητας των ευκαιριών θα πρέπει να είναι θέμα των διαβουλεύσεων για το Μάαστριχτ II. Έτσι μια διεύρυνση του τομέα προστασίας, του άρθρου 119, θα μπορούσε να εξασφαλίσει την ισότητα των ευκαιριών μεταξύ γυναικών και ανδρών.
<P>
Η ομάδα του ΕΛΚ υπερψηφίζει την πειστική έκθεση της κυρίας Larive.

<SPEAKER ID=44 LANGUAGE="NL" NAME="Boogerd-Quaak">
Πρόεδρε, συνάδελφοι, θα ήθελα και εγώ να συγχαρώ και να υποστηρίξω τη συνάδελφο Larive για την έξοχη έκθεση που εκπόνησε. Ιδιαίτερη σημασία για την άρση της καθυστέρησης των γυναικών πιστεύω ότι έχουν οι παράγραφοι 17 και 18 της έκθεσης. Η θέσπιση κοινοτικής νομοθεσίας για το δημόσιο τομέα η οποία θα αποσκοπεί κυρίως στην προαγωγή της επαγγελματικής εξέλιξης των γυναικών δεν αποτελεί πολυτέλεια αλλά απόλυτη ανάγκη. Από την προσωπική μου εμπειρία - είχα τη δυνατότητα να απασχοληθώ για κάποιο διάστημα στη χώρα μου σε επιτελική θέση σε μία οργάνωση - γνωρίζω ότι πολλές γυναίκες δεν φθάνουν σε ανώτερα ιεραρχικά κλιμάκια επειδή δεν διορίζονται καν στις αμέσως κατώτερες θέσεις, από τις οποίες θα μπορούσαν να προωθηθούν περαιτέρω. Στην περίπτωση αυτή οι γυναίκες δεν κρίνονται ως κατάλληλες για τις ανώτατες ιεραρχικές θέσεις επειδή δεν τους προσφέρθηκε ποτέ η σχετική ευκαιρία. Η καθυστέρηση αυτή δεν μπορεί να αρθεί μόνο με την επιβολή ποσοστώσεων αλλά επιβάλλει και την παρουσία ικανότατων υπαλλήλων στον τομέα της διοίκησης προσωπικού, τον κατάλληλο επαγγελματικό προγραμματισμό και τη συνοδεία του προσωπικού.
<P>
Εξαιρετική σημασία έχει επίσης και η παράγραφος 8 όσον αφορά το βάρος της αποδείξεως σχετικά με την ίση αμοιβή και την ίση μεταχείριση ανδρών και γυναικών. Η χώρα μου, για παράδειγμα, εξακολουθεί να μην έχει υπογράψει τη σύμβαση των Ηνωμένων Εθνών όσον αφορά την ίση μεταχείριση από την άποψη της κοινωνικής ασφάλισης.
<P>
Θα σας αναφέρω ένα κραυγαλέο παράδειγμα συμπεριφοράς εκ μέρους ενός συνταξιοδοτικού ταμείου που σχετίζεται με το Δημόσιο στη χώρα μου, στην ουσία δηλαδή ενός κρατικού ταμείου συντάξεων, το οποίο παραχωρεί σε μία γυναίκα, που απόκτησε προσωπικώς συνταξιοδοτικά δικαιώματα και πρόκειται να πάρει διαζύγιο, λιγότερο από το ήμισυ των συνταξιοδοτικών της δικαιωμάτων τη στιγμή που στον άνδρα της παραχωρεί περισσότερο από το ήμισυ. Ο λόγος γι'αυτό είναι ότι οι γυναίκες ζουν περισσότερο από τους άνδρες, πράγμα που σημαίνει ότι κατά την αναγνώριση των δικαιωμάτων χρησιμοποιήθηκε ένας διαφορετικός συντελεστής. Θεωρώ ότι οι πρακτικές αυτές είναι σκανδαλώδεις. Κατά συνέπεια, πρέπει να θεσπιστούν κανόνες για την καταπολέμηση αυτού του είδους πρακτικών.
<P>
Έχω αναλάβει ρόλο εισηγητή για τα δημογραφικά θέματα στην Κοινωνική Επιτροπή. Ένα από τα σημεία που παρατηρούμε όσον αφορά τη δημογραφική εξέλιξη στην Ευρώπη είναι ότι σε κάθε γόνιμη γυναίκα αντιστοιχούν 1, 4 παιδιά. Δεν έχω την πρόθεση να απευθύνω έκκληση για την αύξηση των γεννήσεων, ωστόσο, θα ήθελα να παρατηρήσω ότι βρισκόμαστε αντιμέτωποι με μία σημαντικότατη μείωση του αριθμού των γεννήσεων, με μία γήρανση του πληθυσμού και πρέπει να σημειωθεί ότι ολοένα και περισσότερες γυναίκες αποφασίζουν να μην κάνουν παιδιά απλώς και μόνο επειδή κρίνουν ότι οι συνθήκες είναι ακατάλληλες. Εάν δεν καταφέρουμε να αλλάξουμε τις συνθήκες κατά τέτοιο τρόπο ώστε την ευθύνη των παιδιών να μοιράζονται από κοινού οι άνδρες και οι γυναίκες και εάν το Δημόσιο δεν δώσει το καλό παράδειγμα, πιστεύω ότι οι εξελίξεις στην Ευρώπη θα είναι άσχημες. Γι'αυτό το λόγο θα ήθελα να επαναλάβω ότι υποστηρίζω θερμά την έκθεση Larive.

<SPEAKER ID=45 LANGUAGE="ES" NAME="Mohamed Ali">
Κύριε Πρόεδρε, καταρχήν, θέλω να συγχαρώ την κ. Lavire για την έκθεσή της.
<P>
Ο δημόσιος τομέας και συγκεκριμένα οι δημόσιες υπηρεσίες των κρατών μελών πρέπει να είναι παράδειγμα για την εφαρμογή των κοινοτικών οδηγιών στα θέματα ισότητας.
<P>
Λαμβάνοντας υπόψη την ύπαρξη συστάσεων, προγραμμάτων κοινοτικής δράσης για την ισότητα, προώθησης θετικών θέσεων για την γυναίκα, της Συνθήκης για την εξάλειψη διακρίσεων και των ψηφισμάτων τόσο του Κοινοβουλίου όσο και των Ηνωμένων Εθνών, είναι παράδοξο που η πραγματική θέση της γυναίκας στην εργασία και στη συγκεκριμένη περίπτωση είναι ακόμα περισσότερο απαράδεκτο, η εργασία της στο δημόσιο τομέα να εξακολουθεί να είναι άνιση.
<P>
Θεωρούμε το ψήφισμα αυτό μεγάλης σπουδαιότητας γιατί εκτιμάται ότι, πέρα από τις ενυπάρχουσες προσπάθειες για τη θέσπιση ενός ίσου εργατικού μοντέλου, το ποσοστό των γυναικών στον δημόσιο τομέα εξακολουθεί να είναι πολύ πιο μεγάλο στην κατηγορία Γ απ'ό, τι στις υπόλοιπες, κυρίως αν κάνουμε τη σύγκριση με τον τομέα Α. Επίσης και οι τεχνικές υπηρεσίες δεν έχουν μια επαρκή γυναικεία εκπροσώπηση.
<P>
Στην ανάγκη επεξεργασίας και βελτίωσης της υφιστάμενης νομοθεσίας θα πρέπει να ενωθεί και η βούληση για την εφαρμογή της. Σε πολλές περιπτώσεις οι συστάσεις ή τα μέτρα εφαρμογής δεν έχουν δεσμευτική ισχύ και αφήνουν μεγάλα περιθώρια για την εφαρμογή τους, έτσι ώστε οι πρόοδοι είναι μηδαμινοί ή απλά κατ'όνομα.
<P>
Η έννοια του maistreaming ή της ανάγκης να έχουμε κατά νου την ισότητα σε όλους τους τομείς, κινδυνεύει να μείνει μόνο στα λόγια, αν δεν αρχίσει να εφαρμόζεται η συνοχή σε όλα τα επίπεδα. Αντίθετα απ'ό, τι αυτή εκφράζει, είναι οι περικοπές του προϋπολογισμού που επηρεάζουν κυρίως τις γυναίκες στο δημόσιο τομέα.
<P>
Αν ενάντια στην άμεση διάκριση της γυναίκας παρεμβάλλονται λίγο πολύ αποτελεσματικά μέτρα, στην έμμεση διάκριση υπάρχει μεγαλύτερη αντίσταση στις αλλαγές και χρειάζεται μια αυστηρή εφαρμογή των θετικών δράσεων. Αυτές οι θετικές δράσεις τίθενται υπό αμφισβήτηση με το ίδιο επιχείρημα της διάκρισης και ως εκ τούτου θέτουν σε κίνδυνο την πιθανότητα πραγματικών επιτευγμάτων.
<P>
Μερικά μέτρα που θεωρούνται θετικά όπως οι γονικές άδειες και το ελαστικό ωράριο εργασίας, αφορούν τόσο τους άνδρες όσο και τις γυναίκες, γι'αυτό και δεν θα έπρεπε να βρίσκονται στο κεφάλαιο των δράσεων υπέρ της γυναίκας, αλλά να αφήνουν χώρο για άλλες που έχουν άμεσο όφελος και μη μεταβιβάσιμο.
<P>
Ένα από τα πλέον προβληματικά σημεία της θέσης στης γυναίκας στο δημόσιο τομέα είναι η διάκριση. Η παρουσία της σε ορισμένες υπηρεσίες είναι ουσιστικά μηδαμινή, ενώ σε άλλες πολύ αυξημένη. Εκεί που είναι σχεδόν ανύπαρκτη είναι πολύ δύσκολη η εφαρμογή σχεδίων ισότητας, ακόμα και όταν είναι υποχρεωτική σε ένα κράτος μέλος. Εξάλλου, βλέπουμε ότι άλλοι τομείς με υπερβολική γυναικεία εκπροσώπηση είναι συχνά υποτιμημένοι. Ένα πρώτο βήμα προς την εξισορρόπηση αυτής της κατάστασης θα ήταν να ληφθούν μέτρα για την αξιοποίηση εκ νέου αυτών των τομέων ώστε να βρεθούν στο επίπεδο των υπόλοιπων.
<P>
Αυτές οι παρατυπίες δεν θα μειωθούν δίχως συγκεκριμένες μελέτες που θα ερευνούν τις αιτίες που εμποδίζουν την εφαρμογή της ισότητας στα διάφορα κράτη. Είναι επιτακτικό να περιληφθεί στη Νέα Συνθήκη μία νομοθετική βάση που θα νομιμοποιεί τις θετικές δράσεις για την επίτευξη της ισότητας καθώς και έναν σαφή και επίσημο ορισμό για το τί σημαίνει θετική δράση.
<P>
Τα κράτη θα έπρεπε να θεσπίσουν νομοθεσίες εξίσωσης για το δημόσιο τομέα, μελετώντας την κατάρτιση προγράμματων προαγωγής, την επιλογή αντιπροσώπων για την ισότητα ευκαιριών ή την ενίσχυση της ίσης εκπροσώπησης στα όργανα επιλογής, προαγωγής και πρόσληψης, μεταξύ άλλων παραγόντων, διατηρώντας την αρχή της επικουρικότητας και στο γενικό πλαίσιο που προβλέπεται στην κοινοτική νομοθεσία.
<P>
Τελειώνω κύριε Πρόεδρε, θέλοντας να επισημάνω από την ανδρική πλευρά, ότι υπάρχει μια προϋπόθεση δίχως την οποία κανένα προβλεπόμενο ή ήδη υπάρχον μέτρο μπορεί να επιφέρει την ισότητα; από νομική άποψη δεν μπορούμε να βελτιώσουμε τη ζωή των γυναικών στην εργασία και στην κοινωνία αν προηγουμένως δεν δώσουμε την ευκαιρία για οικογενειακή και επαγγελματική συμφιλίωση και για ανακατανομή των κοινών ευθυνών.

<SPEAKER ID=46 NAME="Van Dijk">
Πρόεδρε, δεν θα ήθελα να επαναλάβω όλα αυτά που ειπώθηκαν ήδη, θα ήθελα όμως να πω ότι η έκθεση της κ. Larive είναι έξοχη και ότι προσδιορίζει με ακρίβεια όλα αυτά που πρέπει να γίνουν προκειμένου να βελτιωθεί η θέση των γυναικών στις δημόσιες υπηρεσίες.
<P>
Θα ήθελα να αναφερθώ στην Ευρώπη επειδή πιστεύω ότι προσφέρει ένα πραγματικά ιδανικό παράδειγμα. Ιδανικό με την αρνητική έννοια του όρου. Ελπίζω να ακούει καλά ο Επίτροπος, επειδή έχω την πρόθεση να του υποβάλω ορισμένα επιτακτικά ερωτήματα.
<P>
Αυτό που βλέπουμε να συμβαίνει στην ουσία είναι η διαρκής προτιμησιακή μεταχείριση των ανδρών. Πολλοί - οπωσδήποτε οι άνδρες - δεν το συνειδητοποιούν αυτό, όμως η προτιμησιακή μεταχείριση των ανδρών μπορεί να αρθεί μόνο με την προτιμησιακή μεταχείριση των γυναικών και με τη συνεπή εφαρμογή της. Αυτό σημαίνει συνεπώς, όσο δυσάρεστο και εάν είναι, ότι αν υπάρχει πρόθεση να επιτευχθεί η ίση μεταχείριση των γυναικών ότι οι άνδρες θα πρέπει να προσφέρουν τα απαραίτητα περιθώρια και στις δημόσιες υπηρεσίες, γιατί διαφορετικά δεν πρόκειται να επιτευχθεί ο στόχος αυτός.
<P>
Όσον αφορά την ενδογενή αντίφαση που παρατηρείται στην Ευρωπαϊκή Επιτροπή αντιμετωπίζω το ακόλουθο πρόβλημα: ελήφθη η απόφαση Kalanke, μία φρικτή απόφαση που μας δυσανασχέτησε όλους; οφείλω όμως να ομολογήσω ότι με δυσανασχέτησε ακόμη περισσότερο το γεγονός ότι η Επιτροπή αντέδρασε με μεγάλη ταχύτητα στην απόφαση αυτή με την τροποποίηση μίας οδηγίας προς μία εντελώς λανθασμένη κατεύθυνση. Και αυτό παρά το γεγονός ότι το Δικαστήριο δήλωσε ότι το κείμενο της οδηγίας δεν μας επιτρέπει να λάβουμε μία άλλη απόφαση. Κατά συνέπεια, η Επιτροπή θα μπορούσε να βελτιώσει το κείμενο της οδηγίας κατά ένα διαφορετικό τρόπο. Ωστόσο, από τη μία πλευρά η Επιτροπή υποβάλλει μία πρόταση με την οποία χειροτερεύει το περιεχόμενο της οδηγίας και, από την άλλη πλευρά, ο Επίτροπος Liikanen - δηλαδή η Επιτροπή - επιχειρεί να ασκήσει μία πολιτική ειδικής θετικής μεταχείρισης στα ευρωπαϊκά όργανα.
<P>
Θα ήθελα να καλέσω τον Επίτροπο Kinnock - και χαίρομαι που παρευρίσκεται στην αίθουσα και ίσως να μπορεί να μου δώσει μία απάντηση - να περιγράψει πως ακριβώς έχει η κατάσταση, πως γίνεται να καταβάλλονται από τη μία πλευρά προσπάθειες για τη βελτίωση της ιδίας πολιτικής, ενώ από την άλλη πλευρά καταβάλλεται στην υπόλοιπη Ευρώπη μία προσπάθεια περιορισμού της πολιτικής, δηλαδή σε βάρος των γυναικών, με την οποία επιδεινώνεται ακόμη περισσότερο η θέση των γυναικών, γιατί περί αυτού πρόκειται. Αυτή η εσωτερική αντίφαση πρέπει να αρθεί.
<P>
Ελπίζω ότι με την παρούσα έκθεση δεν θα βοηθηθούν μόνο οι γυναίκες που απασχολούνται σε δημόσιες υπηρεσίες αλλά και όλες οι άλλες γυναίκες. Θα ήθελα δε να επαναλάβω ότι η εξέλιξη δεν μπορεί να είναι θετική όσο οι άνδρες δεν παραχωρούν τα σχετικά περιθώρια.

<SPEAKER ID=47 LANGUAGE="IT" NAME="Marinucci">
Κύριε Πρόεδρε, αυτή η πρόταση ψηφίσματος είναι ουσιαστικά τέλεια. Αποτελεί πλήρη και ακριβή οδηγό, με ευκρινή και αιτιολογημένα στοιχεία και απευθύνεται στα κράτη μέλη, στους κοινοτικούς θεσμούς και στην Επιτροπή. Όταν θα εγκριθεί, θα εκφράσει τη θέληση των γυναικών και των ανδρών που αντιπροσωπεύουμε και συνεπώς ο Επίτροπος δεν θα μπορέσει να την αγνοήσει.
<P>
Δεν είναι δυνατόν να διαφωτιστούν εκτενώς όλα τα σημεία της σημαντικής αυτής πρότασης ψηφίσματος στο χρονικό όριο των δύο λεπτών, αλλά μπορούν να τονιστούν τα κυριότερα σημεία της. Πρώτ'απ'όλα, πρέπει να εφιστήσουμε την προσοχή μας σε ένα ανερχόμενο πρόβλημα που οφείλεται στον κίνδυνο, συνυφασμένο με τις περικοπές δαπανών εκ μέρους όλων των χωρών με στόχο την προσχώρηση στη νομισματική Ένωση, της απώλειας θέσεων εργασίας για τις γυναίκες που συνθέτουν την πλειοψηφία των εργαζομένων στον τομέα.
<P>
Δεύτερον, η έκκληση στις κυβερνήσεις που συμμετέχουν στη Διακυβερνητική Διάσκεψη ώστε στη νέα Συνθήκη να συμπεριληφτεί ειδικό άρθρο για τη θέσπιση της ισότητας ανάμεσα στα δύο φύλα και για τη ρητή διακήρυξη της νόμιμης δυνατότητας προσφυγής σε θετικές πρωτοβουλίες, όχι μόνο με ισχύ προώθησης αλλά και εκτέλεσης, για να επιτραπεί η επανεξισορρόπηση των παρουσιών σε όλα τα επίπεδα.
<P>
Τρίτον, εναντίον λανθασμένων ή απερίσπαστων ερμηνειών της απόφασης Kalanke, η προβολή της αρχής της επικουρικότητας του πειραματισμού των θετικών πρωτοβουλιών. Παρ'όλο που δεν εξαντλήθηκαν οι συζητήσεις, απευθύνω τελικά έκκληση στα κοινοτικά όργανα, όπως και στα κράτη μέλη, ώστε να δημιουργηθούν οι πλέον ενδεδειγμένοι φορείς για την άγρυπνη παρακολούθηση της κατάστασης με την προσδοκία κάποιων βελτιώσεων.
<P>
Επίτροπε Kinnock, η παρουσία σας μας ευχαριστεί ιδιαίτερα και βασιζόμαστε στη δική σας ευαισθησία για την διεκπεραίωση των καθηκόντων της Επιτροπής.
<P>
Kinnock, Neil, μέλος της Επιτροπής. (ΕΝ) Κύριε Πρόεδρε, θα ήθελα να αρχίσω απαντώντας σε αυτό που είπε η κ. Marinucci και να δηλώσω το προσωπικό μου ενδιαφέρον. Δεν απαντώ μόνον ως Επίτροπος, αλλά και ως πατέρας κόρης και, τις τρεις τελευταίες εβδομάδες, παππούς εγγονής και, συνεπώς, πρέπει να πω ότι έχω για τα θέματα αυτά ένα βαθμό πάθους που μπορεί να είναι αταίριαστος με την επίσημη θέση μου ως Ευρωπαϊκός Επίτροπος. Παρόλα ταύτα, θα εκπροσωπήσω πιστά την άποψη της Επιτροπής.
<P>
Είμαι ιδιαιτέρως ευγνώμων στην επιτροπή για τα δικαιώματα της γυναίκας και ιδίως στην εισηγήτρια, κ. Jessica Larive, για τη σημαντική εργασία που ανέλαβαν για την προετοιμασία της παρούσας έκθεσης. Φυσικά, είμαι ευτυχής για την σύγκλιση απόψεων μεταξύ του Κοινοβουλίου και της Επιτροπής σχετικά με την προώθηση θετικής δράσης για τις γυναίκες και για τον τρόπο με τον οποίο ο δημόσιος τομέας μπορεί να έχει καταλυτική επίδραση στη συνειδητοποίηση και να χρησιμεύσει ως υπόδειγμα για την ανάπτυξη θετικών δράσεων στον ιδιωτικό τομέα. Αυτό είναι οπωσδήποτε σημαντικό, δεδομένου ιδίως ότι οι γυναίκες στηρίχθηκαν συχνά στην Ευρωπαϊκή Ένωση για την τόνωση της προόδου σχετικά με την ισότητα ευκαιριών.
<P>
Όπως γνωρίζει το Σώμα, και ανέφεραν ήδη αρκετοί αγορητές, η απόφαση Kalanke του Δικαστηρίου τον Οκτώβριο 1995 δημιούργησε διαμάχη, για να το θέσω μετριοπαθώς, σε ολόκληρη την Ευρώπη σχετικά με τη νομιμότητα των ποσοστώσεων και άλλων μορφών θετικής δρασης που αποσκοπούν στην αύξηση του αριθμού των γυναικών σε συγκεκριμένους τομείς ή επίπεδα απασχόλησης. Το Σώμα θα θυμάται ότι η Επιτροπή αντέδρασε γρήγορα με την ανακοίνωσή της σχετικά με την ερμηνεία της απόφασης και με πρόταση τροπολογίας για την οδηγία περί ίσης μεταχείρισης.
<P>
(Διακοπή) Αν η αξιότιμη κυρία έχει ελάχιστη υπομονή, θα της εξηγήσω γιατί έπρεπε να ληφθεί αυτή η θέση. Έπρεπε να ληφθεί διότι έργο της Επιτροπής είναι πρωτίστως να ενεργεί ως θεματοφύλακας της Συνθήκης. Συνεπώς, θα ήταν απαράδεκτο για την Επιτροπή, ανεξαρτήτως των κινήτρων της και του πάθους που έχει για τα ζητήματα αυτά, να ενεργήσει κατά τρόπο ασυμβίβαστο με τους νόμους που τάσσει η Συνθήκη. Και εφόσον η Επιτροπή προδήλως πρέπει να τηρεί το νόμο, το κείμενο που ετοιμάσαμε αντικατόπτριζε σαφώς την άποψή μας ότι τα μέτρα θετικής δράσης - εκτός από τις αυστηρές ποσοστώσεις - επιτρέπονται από το κοινοτικό δίκαιο και συνεπώς ότι τα κράτη μέλη και οι εργοδότες είναι ελεύθεροι να χρησιμοποιούν τέτοια μέτρα.
<P>
Η Επιτροπή χαιρετίζει τις πολλές υποδείξεις βελτιώσεων που υποβλήθηκαν με την έκθεση του Σώματος. Είναι ιδιαίτερα χρήσιμες, διότι γίνεται όλο και πιο φανερό ότι η νομοθεσία κατά των διακρίσεων, η οποία εγκρίθηκε πριν 20 περίπου χρόνια, δεν επαρκεί για την επίτευξη ισότητας για τις γυναίκες στην απασχόληση.
<P>
Η έκθεση που έχει υποβληθεί στο Σώμα υπογραμμίζει ζητήματα με τα οποία η Επιτροπή έχει ασχοληθεί ήδη στο πλαίσιο του Τέταρτου Προγράμματος Δράσης για την ισότητα ευκαιριών. Ασφαλώς, θα ήθελα να τονίσω ότι η Επιτροπή έχει ήδη καταστήσει την ισότητα μεταξύ ανδρών και γυναικών κυρίαρχη τάση σε όλες τις πρόσφορες κοινοτικές πολιτικές και δράσεις. Η πρώτη απτή εκδήλωση αυτής της νέας προσέγγισης ήταν η ανακοίνωση του τρέχοντος έτους, η οποία, όπως γνωρίζει το Σώμα, βρίσκεται υπό συζήτηση στην αρμόδια επιτροπή του.
<P>
Όσον αφορά την πολιτική της Επιτροπής για το προσωπικό της, το Σώμα γνωρίζει ότι από το 1988, η Επιτροπή υιοθέτησε δύο προγράμματα θετικής δράσης. Η σημερινή Επιτροπή, με την ομάδα Επιτρόπων αρμόδια για την ισότητα ευκαιριών και τα δικαιώματα της γυναίκας, θεωρεί την ισότητα ευκαιριών προτεραιότητα τόσο στο εσωτερικό, όσο και έξω από την Επιτροπή. Οι φιλόδοξοι στόχοι πρόσληψης και διορισμού γυναικών για το 1995 και το 1996 προχωρούν περισσότερο από τους στόχους που καθορίστηκαν στο πλαίσιο του ισχύοντος προγράμματος θετικής δράσης, ενώ παράλληλα λαμβάνουν υπόψη τις προτεραιότητες της διεύρυνσης.
<P>
Τα μέτρα που λαμβάνονται είναι σαφώς συμβατά με το αίτημα που υποβλήθηκε από τη συντάκτη της έκθεσης και κατά τη συζήτηση. Επέφεραν σημαντικές βελτιώσεις, ιδίως στα υψηλότερα επίπεδα ευθύνης της Επιτροπής. Όταν η νέα Επιτροπή ανέλαβε τα καθήκοντά της τον Ιανουάριο 1995, υπήρχαν μόνον πέντε γυναίκες διευθυντές. Σήμερα, υπάρχουν 15 γυναίκες Α2, δηλαδή αύξηση 200 % σε λιγότερα από δύο χρόνια.
<P>
Η μεγαλύτερη προσπάθεια, ωστόσο, έγινε στα κατώτερα επίπεδα της κατηγορίας Α, ως τμήμα της μεσοπρόθεσμης και μακροπρόθεσμης στρατηγικής για διόρθωση της πολύ σημαντικής ανισορροπίας μεταξύ ανδρών και γυναικών υπαλλήλων της κατηγορίας Α. Πράγματι, τα τελευταία δύο χρόνια, η Επιτροπή προσέλαβε 51 % γυναίκες από τα νέα κράτη μέλη και περίπου 30 % από τους Δώδεκα. Η διοίκηση παρακολουθεί εκ του σύνεγγυς αυτή τη διαδικασία, ούτως ώστε να εξασφαλίσει περαιτέρω σταθερή πρόοδο.
<P>
Εκτός από τον προσδιορισμό στόχων, η Επιτροπή εξέτασε επίσης τις διαδικασίες επιλογής. Για να εξαλειφθούν ενδεχόμενες έμμεσες διακρίσεις εις βάρος των γυναικών, διοργάνωσε διαγωνισμούς γενικής διοίκησης στο χαμηλότερο επίπεδο. Βελτίωσε τις ενημερωτικές στρατηγικές της για τους εξωτερικούς διαγωνισμούς, ούτως ώστε να καταστούν οι περιγραφές σταδιοδρομίας περισσότερο φιλικές προς τις γυναίκες και εξασφάλισε, στο μέτρο του δυνατού, την παρουσία γυναικών στα όργανα επιλογής. Ως αποτέλεσμα αυτού του πακέτου μέτρων, οι γυναίκες αντιπροσωπεύουν πλέον 32 % στο βαθμό Α8.
<P>
Τέλος, πράγμα εξίσου σημαντικό, αξίζει να αναφερθεί ότι η Επιτροπή εφαρμόζει παρεκκλίσεις από τα όρια ηλικίας για τους γραπτούς διαγωνισμούς πρόσληψης έως και πέντε χρόνια για υποψήφιους που δαπάνησαν χρόνο για την ανατροφή των παιδιών τους. Στο πλαίσιο της διοργανικής συνεργασίας, θα είναι ίσως δυνατόν στο μέλλον να μελετηθούν άλλες ad hoc παρεκκλίσεις αυτού του είδους.
<P>
Γνωρίζουμε ότι στην κοιονωνία λαμβάνουν χώρα τεράστιες αλλαγές και οι γυναίκες δικαίως επιθυμούν να είναι πολύ περισσότερο ενεργές σε όλα τα επίπεδα της αγοράς εργασίας. Η επίτευξη αυτού του στόχου δυστυχώς απέχει πολύ ακόμα και είναι απολύτως σαφές ότι υπάρχει συνεχής και μεγάλη ανάγκη μεγαλύτερης συνειδητοποίησης και αλλαγής στάσης σχετικά με το τι είναι δυνατόν και τι είναι επιθυμητό - ή ακόμα και τι είναι ορθό από άποψη ατομικών ελευθεριών.
<P>
Ευχαριστώ και πάλι το Κοινοβούλιο για την ένθερμη υποστήριξή του προς το ζήτημα της θετικής δράσης. Είμαι βέβαιος ότι θα συνεχίσουμε να συνεργαζόμαστε με τις ίδιες προτεραιότητες κατά νου και την ίδια δέσμευση. Το ζήτημα της ισότητας ευκαιριών μεταξύ ανδρών και γυναικών χρειάζεται ισχυρή ώθηση για πολλούς λόγους, μεταξύ των οποίων η ανάγκη επίτευξης και υλοποίησης περισσότερο ενεργών πολιτικών υπέρ της ένταξης των γυναικών στην αγορά εργασίας σε κάθε επίπεδο αυτοδικαίως και επί τη βάσει απολύτως δίκαιης αξιολόγησης προσόντων και για κανένα άλλο λόγο.

<SPEAKER ID=48 NAME="Πρόεδρος">
Ευχαριστώ πολύ, κύριε Επίτροπε.
<P>
Κυρίες και κύριοι, ευχαριστώ ιδιαίτερα για τη βοήθεια που μου παρέχει το ημικύκλιο και ιδιαίτερα τη βοήθεια του φίλου μου Bertens. Αλλά μπορεί να καταλάβει ότι αν προς τα κάπου φεύγει το μάτι μου, είναι προς τα αριστερά. Ως εκ τούτου, τον λόγο έχει η κ. Van Dijk για μια διευκρίνηση.

<SPEAKER ID=49 LANGUAGE="NL" NAME="Van Dijk">
Πρόεδρε, θα ήθελα να υποβάλω μία ακόμη ερώτηση με αφορμή την απάντηση του Επιτρόπου: πιστεύει ο Επίτροπος ότι η έκθεση που έχει υποβληθεί, η οποία κατά πάσα πιθανότητα θα εγκριθεί ομόφωνα, συμφωνεί με την πρόταση οδηγίας που υποβλήθηκε με αφορμή την απόφαση Kalanke και θεωρεί ότι η έκθεση συμφωνεί με την απόφαση του Δικαστηρίου, που αποτέλεσε σήμερα αντικείμενο συζήτησης;
<P>
Kinnock, Neil, μέλος της Επιτροπής. (ΕΝ) Χαίρω για το ότι η κ. Van Dijk έθεσε το θέμα, και μάλιστα με αυτή τη μορφή. Διάβασα την έκθεση με μεγάλο ενδιαφέρον. Διάβασα ιδίως τις σελίδες 22 και 23, οι οποίες συνιστούν ισχυρή νομοθετική προσέγγιση. Εφόσον η αξιότιμη κυρία ρώτησε ποιά είναι η άποψή μου, μπορώ να πω ότι αντιμετωπίζω με μεγάλη συμπαθεια το θέμα που τίθεται. Το πρόβλημα είναι - και επαναλαμβάνω όσα είπε προ ολίγου - ότι δεν έχει σημασία πώς αισθάνεται η Επιτροπή ατομικά, ή μάλλον συλλογικά, σχετικά με το δίκαιο ή άδικο του θέματος. Είμαστε απολύτως υποχρεωμένοι να τηρήσουμε το νόμο και να υπακούσουμε το νόμο. Συνεπώς, με την ευκαιρία αυτή απλώς διευκρινίζω και πάλι ότι μια αλλαγή του είδους που απαιτεί η έκθεση, ασχέτως της αξίας των προβαλλομένων επιχειρημάτων, μπορεί να γίνει μόνον με μεταβολή της πρωτογενούς νομοθεσίας, και όχι με τη θέσπιση νέου κανονισμού.
<P>
Ως άτομο, μπορώ απλώς να εκφράσω τη λύπη μου για το γεγονός αυτό. Ως ρεαλιστής, όμως, αναγνωρίζω ότι είναι γεγονός.

<SPEAKER ID=50 NAME="Larive">
Πρόεδρε, με αφορμή την απάντηση που έδωσε στην κ. Van Dijk, θα ήθελα να ρωτήσω τον Επίτροπο κατά πόσο η Επιτροπή θεωρεί ότι είναι απαραίτητο να προσαρμόζει αμέσως τη νομοθεσία σε τυχόν αποφάσεις που εκδίδονται από το Ευρωπαϊκό Δικαστήριο; Δεν θα ήταν δυνατό, κύριε Επίτροπε, να τροποποιεί η Επιτροπή τη νομοθεσία με διαφορετικό τρόπο, έτσι ώστε την επόμενη φορά να μην είναι πλέον δυνατό να γίνει παραπομπή σε παρόμοιες αποφάσεις;
<P>
Kinnock, Neil, μέλος της Επιτροπής. (ΕΝ) Η αξιότιμη κυρία, η οποία εργάστηκε πολύ όχι μόνον γι' αυτή την έκθεση, αλλά για το θέμα γενικά, εκτιμά πλήρως ότι την επαύριο της δικαστικής απόφασης, η θέση των γυναικών στο πλαίσιο του ευρωπαϊκού δικαίου αδυνάτισε εξαιρετικά. Υπό τις συνθήκες αυτές, ασφαλώς ήταν απαραίτητο να υποβάλουμε προτάσεις οι οποίες, αν και δεν ήταν σύμφωνες με αυτό που η ίδια, ή ακόμα και εγώ ο ίδιος, θα ήθελα, ωστόσο έκαναν το καλύτερο που μπορούσε να γίνει στις τότε νομικές συνθήκες. Στη βάση αυτή, η Επιτροπή χρειάστηκε να αντιδράσει την απόφαση του Δικαστηρίου, πέρα από ότιδήποτε άλλο για να εξασφαλίσει ότι δεν θα επεδεινώνετο η γενική θέση όσον αφορά τη θετική δράση.

<SPEAKER ID=51 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Μπορούμε ακόμα να ακούσουμε απόψεις διότι σας υπενθυμίζω ότι μετά την ψηφοφορία θα έχουμε τις αιτιολογήσεις ψήφου. Ως εκ τούτου η συζήτηση λήγει, αλλά οι εκφράσεις απόψεων παραμένουν ακόμα ανοιχτές.
<P>
Προχωρουμε στην ψηφοφορία της έκθεσης της κ. Lavire.
<P>
(Το Σώμα εγκρίνει το ψήφισμα)

<SPEAKER ID=52 NAME="Πρόεδρος">
Κυρίες και κύριοι, παρακαλώ ακόμα λίγα λεπτά προσοχής για να ακούσουμε τις αιτιολογήσεις ψήφου και επιτρέψτε μου καταρχήν - είμαι βέβαιος ότι εκφράζω τα συναισθήματα της Συνέλευσης - να συγχαρώ την κ. Lavire για την έξοχη έκθεσή της και για την ομοφωνία που κατάφερε. Κυρία Lavire, παρόλο που ξέρω ότι αυτή τη στιγμή δεν με ακούτε, θέλω να σας πω ότι νιώθω πολύ τυχερός που είχα την ευκαιρία να προεδρεύσω αυτή τη συνεδρίαση και που ήμουνα αυτόπτης μάρτυρας της σπουδαιότητας και της υψηλής ποιότητας όλων των συζητήσεων.

<SPEAKER ID=53 LANGUAGE="DE" NAME="Posselt">
Κύριε Πρόεδρε, θα ήθελα να ευχαριστήσω την κ. Larive για τη θαυμάσια έκθεσή της, η οποία ακλόνητα ασπάζεται την αρχή της επικουρικότητας, που είναι μία από τις βασικές αρχές της κοινωνικής μας πολιτικής. Χαίρομαι γι' αυτήν την πολύ ουσιαστική έκθεση, σχετικά με την εξίσωση της γυναίκας, και για το ότι σ' αυτή την αίθουσα της ολομέλειας ήταν σήμερα παρόντες πολλοί άνδρες, σε αντίθεση με άλλες συζητήσεις για θέματα γυναικών. Λυπάμαι, κατά τ' άλλα, για το ότι πολλοί άνδρες συχνά δεν ενδιαφέρονται γι' αυτό το σημαντικό θέμα.
<P>
Θα ήθελα βεβαίως να πω ότι η αρχή της επικουρικότητας αμφισβητήθηκε κάπως και πάλι, σε μερικά άλλα σημεία, αλλά σε γενικές γραμμές θα μπορούσε κανείς να υπερψηφίσει την έκθεση και θα ήθελα να ευχαριστήσω θερμά την κ. Larive για το ότι, στο πλαίσιο αυτό, ανέφερε και το ρόλο των μητέρων. Έγινε λόγος για δημόσιες υπηρεσίες, και η πιο σημαντική δημόσια υπηρεσία την οποία έχουν να προσφέρουν οι άνδρες και οι γυναίκες είναι η δημόσια υπηρεσία στην οικογένεια. Γι' αυτό κι επιδοκιμάζω το ότι εδώ αναφέρθηκαν και οι μητέρες, και προτείνω μια έκθεση για τις μητέρες στην Ευρωπαϊκή Ένωση.

<SPEAKER ID=54 LANGUAGE="DE" NAME="Mann, Thomas">
Κύριε Πρόεδρε, κατέστησα σαφές, προηγουμένως, στην κ. Larive πόσο υποστηρίζουμε την έκθεσή της, τις προθέσεις της και τη θαυμάσια συζήτηση, την οποία κάναμε στην Eπιτροπή για τα Δικαιώματα της Γυναίκας. Eπειδή μιλήσαμε για το θέμα του να ξεπερνά κανείς αυτά που τον χωρίζουν από τους άλλους, θα ήθελα να εκμεταλλευθώ την ευκαιρία για να συγχαρώ θερμά έναν συνάδελφο εδώ στο Σώμα. Είναι ο σοσιαλδημοκράτης κ. Schulz. Η μητέρα του θα λάβει αύριο τιμητική πλακέτα για τα 50 χρόνια συμμετοχής της σ' ένα κόμμα, στο δικό μου κόμμα, την CDU. Απ' αυτό βλέπουμε ότι πράγματα που μας χωρίζουν, επουδενί θα πρέπει να μας χωρίζουν για πάντα.

<SPEAKER ID=55 LANGUAGE="DE" NAME="Schulz">
Ευχαριστώ πολύ, συνάδελφε κύριε Mann. Eίναι πολύ ευχάριστο που θυμηθήκατε την αγαπητή μου μητέρα, η οποία πράγματι αύριο θα τιμηθεί από τη CDU για την πεντηκονταετή συμμετοχή της, πράγμα που - επιτρέψτε μου να το πω - αποτελεί απόδειξη ότι ακόμη και οι μεγάλες γυναίκες κάνουν λάθη.
<P>
(Γέλια)

<SPEAKER ID=56 NAME="Πρόεδρος">
Ευχαριστώ πολύ κύριε Schulz. Πάντως μεταφέρετε τα συγχαρητήριά μας στη μητέρα σας για δύο λόγους: για το βραβείο και για το ότι είναι μητέρα ενός τόσο επιφανούς βουλευτή.

<SPEAKER ID=57 LANGUAGE="NL" NAME="Van Dijk">
Πρόεδρε, όπως είναι φυσικό υποστήριξα με θέρμη την έκθεση της κ. Larive. Θα ήθελα όμως να εκμεταλλευθώ την ευκαιρία που μου προσφέρεται για να διευκρινίσω ότι, στην απόφαση Kalanke, το Δικαστήριο των Ευρωπαϊκών Κοινοτήτων δεν ανέφερε σε καμία περίπτωση ότι η σχετική ρύθμιση στη Βρέμη ήταν αντίθετη προς το άρθρο 119, ή προς τη Συνθήκη, αλλά μόνο με το κείμενο ενός τμήματος της δεύτερης οδηγίας; είναι αλήθεια ότι το σχετικό κείμενο είναι εξαιρετικά ασαφές επειδή αναφέρεται στην ισότητα ευκαιριών, ενώ τίποτα, απολύτως τίποτα, δεν εμποδίζει την Επιτροπή - και επ'αυτού συμφωνούν πάρα πολλοί νομικοί - να τροποποιήσει το κείμενο της οδηγίας. Αυτό δεν αντίκειται στη Συνθήκη. Θα ήθελα λοιπόν να καλέσω την Επιτροπή να αποστασιοποιηθεί από το συλλογισμό αυτό ο οποίος - λυπούμαι - αλλά είναι λανθασμένος.

<SPEAKER ID=58 NAME="Lindqvist">
Υπερψήφισα την πρόταση αλλά λείπουν σημαντικοί τομείς της βελτιωμένης ισότητας.
<P>
Το μεγαλύτερο ζήτημα σήμερα στην Ευρώπη είναι η ανεργία. Είναι επίσης ένα μεγάλο ζήτημα ισότητας, καθώς η ανεργία γενικά είναι υψηλότερη για τις γυναίκες απ'ότι για τους άνδρες. Η αγορά εργασίας για τις γυναίκες πρέπει να διευρυνθεί και να γίνει πιο ευέλικτη. Επείγει να υπάρχουν κατευθυντήριες γραμμές για την γονική άδεια και επείγει να υπάρχουν δίκαιοι κανόνες για την εργασία μερικής απασχόλησης σε ευρωπαϊκό επίπεδο. Πρέπει να υπάρχουν δυνατότητες να συνδυάζεται η εργασία και η πατρότητα / μητρότητα και για τις γυναίκες και για τους άνδρες. Το σημερινό ελάχιστο επίπεδο γονικής αδείας πρέπει να αυξηθεί και να συμπεριλάβει και τους δύο γονείς.
<P>
Η πρόσβαση σε μια καλή μέριμνα για παιδιά και ηλικιωμένους είναι καθοριστικής σημασίας για την ισότητα. Η ΕΕ πρέπει να ενεργήσει για να αυξήσει την πρόσβαση σε μια τέτοια μέριμνα στα κράτη μέλη.
<P>
Τα εκπαιδευτικά προγράμματα και η ενίσχυση υποδομής της ΕΕ πρέπει να απευθύνονται σε μεγαλύτερο βαθμό στις γυναίκες που θέλουν να ξεκινήσουν δικές τους επιχειρήσεις. Στην Συνθήκη της Ευρωπαϊκής δνωσης υπάρχει εγγεγραμμένη η αρχή του ίσου μισθού για ίση εργασία, αλλά δεν ακολουθείται πιστά και πρέπει να εφαρμοστεί σε όλα τα κράτη μέλη. Τα ζητήματα της ισότητας είναι σε μεγάλο βαθμό εθνικά, αλλά η ΕΕ μπορεί να συνεισφέρει με έργο πληροφόρισης και διαμόρφωσης κοινής γνώμης. Οι κανόνες ισότητος μπορούν και θα πρέπει να εφαρμόζονται εντός της δικής της διοίκησης.

<SPEAKER ID=59 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες ψήφισαν σήμερα υπέρ της έκθεσης για την ίση μεταχείριση μεταξύ ανδρών και γυναικών. Η έκθεση περιέχει ορισμένες έντονες εκκλήσεις προς την Επιτροπή, μεταξύ άλλων να προσαρμόσει τις νομικές πράξεις της ΕΕ στην απόφαση του Δικαστηρίου για την υπόθεση Kalanke, που αφορούσε την έννοια της θετικής ειδικής μεταχείρισης.
<P>
Οι γυναίκες αποτελούν με την πάροδο του χρόνου μεγάλο μέρος των δημοσίων υπαλλήλων, είναι δε ενθαρρυντικό ότι τα αποτελέσματα της θετικής ειδικής μεταχείρισης είναι αισθητά στον τομέα αυτό· η Επιτροπή προσπαθεί άλλωστε να προωθήσει περαιτέρω το θέμα.
<P>
Ωστόσο, θα επιθυμούσαμε ο ιδιωτικός τομέας να επιδείξει μεγαλύτερη ευθύνη όσον αφορά την πρόσληψη γυναικών. Πρέπει απλώς να ασκούνται περισσότερες πιέσεις, ώστε να επιλέγονται γυναίκες στις διάφορες θέσεις του ιδιωτικού τομέα. Διαφορετικά το τελικό αποτέλεσμα θα είναι όλες οι γυναίκες να εργάζονται στο Δημόσιο και όλοι οι άνδρες σε 10 χρόνια να απασχολούνται στον ιδιωτικό τομέα. Οι καλές συνθήκες εργασίας, οι δυνατότητες προαγωγής, έστω και όταν έχει κανείς οικογένεια και παιδιά, και, ως εκ τούτου, δεν είναι διατεθιμένος να θυσιάσει την ιδιωτική του ζωή για την εργασία, δεν πρέπει να αποτελούν μόνο κρατική υπόθεση· σε όλες τις θέσεις εργασίας πρέπει να είναι δυνατός ο συνδυασμός των δύο αυτών άκρων. Πρέπει επίσης να είναι ευχάριστο να είναι κανείς γυναίκα στην αγορά εργασίας.

<SPEAKER ID=60 NAME="Πρόεδρος">
Κυρίες και κύριοι, χάρη στη συνεργασία σας εξαντλήσαμε την ημερήσια διάταξης

<CHAPTER ID=7>
Διακοπή της συνόδου
<SPEAKER ID=61 NAME="Πρόεδρος">
Κηρύσσω τη λήξη της περιόδου συνόδου του Ευρωπαϊκόυ Κοινοβουλίου.
<P>
(Η σύνοδος λήγει στις 11.30 π.μ.)

