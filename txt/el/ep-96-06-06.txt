<CHAPTER ID=1>
Έκτακτη σύνοδος του Συμβουλίου στις 3 και 4 Iουνίου 1996
<SPEAKER ID=1 NAME="Πρόεδρος">
H ημερήσια διάταξη προβλέπει τη δήλωση του Συμβουλίου και της Eπιτροπής, για τις συνέπειες της έκτακτης συνόδου του Συμβουλίου στις 3 και 4 Iουνίου 1996. Tο λόγο έχει ο ασκών την προεδρία του Συμβουλίου κ. Pinto.

<SPEAKER ID=2 NAME="Pinto">
Κύριε Πρόεδρε, κύριοι βουλευτές, το Ευρωπαϊκό Κοινοβούλιο αποφάσισε να ασχοληθεί, κατά την παρούσα σύνοδο, με τα προβλήματα που τίθενται στην Ευρωπαϊκή Ένωση από τη διάδοση της ΣΕΒ και που δημιούργησαν κρίση σε ολόκληρο τον τομέα των βοοειδών, προκαλώντας σοβαρές απώλειες σε όλους τους παραγωγούς των κρατών μελών. Σε αυτό το πλαίσιο, το Ευρωπαϊκό Κοινοβούλιο επιθυμεί να εκφράσει την άποψή του και όσον αφορά τη συμπεριφορά ενός κράτους μέλους που, εδώ και μερικές εβδομάδες, εφαρμόζοντας μία επιλεκτική πολιτική μη συνεργασίας, εμποδίζει την υιοθέτηση, εκ μέρους του Συμβουλίου, σοβαρών αποφάσεων για τη λειτουργία της Ευρωπαϊκής Ένωσης.
<P>
Ως πρόεδρος του Συμβουλίου Γεωργίας, που πραγματοποίησε μία έκτακτη σύνοδο στις 3 και 4 Ιουνίου 1996, τις οποίας οι εργασίες αφιερώθηκαν στα προβλήματα της ΣΕΒ, δέχομαι με κάθε σεβασμό την πρόσκλησή σας να παραστώ στη συζήτηση και να αναφέρω στο Κοινοβούλιο τα αποτελέσματα της τελευταίας συνόδου του Συμβουλίου.
<P>
Θα ήθελα όμως να υπενθυμίσω, κατ' αρχήν, τη γραμμή συμπεριφοράς που ενέπνευσε τις αποφάσεις του Συμβουλίου Γεωργίας, μετά τις επίσημες πληροφορίες της βρετανικής κυβέρνησης σχετικά με την ΣΕΒ, τον περασμένο Μάρτιο. Το Συμβούλιο διαδήλωσε ότι θα εφαρμόσει με αποφασιστικότητα όλα τα αναγκαία μέτρα για να εξασφαλίσει την προστασία της δημόσιας υγείας. Όπως υπογράμμιζαν τα κείμενα που ενεκρίθησαν στις συνόδους του Συμβουλίου, 1-3 Απριλίου και 29-30 Απριλίου, πρωταρχικός στόχος ήταν η εξασφάλιση ενός υψηλού επιπέδου προστασίας βάσει των διαθεσίμων επιστημονικών στοιχείων.
<P>
Για να αντιμετωπίσει τις επιπτώσεις που υπέστη το Ηνωμένο Βασίλειο και η υπόλοιπη Ευρωπαϊκή Ένωση, η Επιτροπή έλαβε στις 27 Μαρτίου την απόφαση, όπως γνωρίζετε, της προσωρινής απαγόρευσης των εξαγωγών βοοειδών, βοείων κρεάτων και προϊόντων που παράγονται από κρέας, που προέρχονται από το Ηνωμένο Βασίλειο και προορίζονται για τα κράτη μέλη και τις τρίτες χώρες.
<P>
Μετά από αυτή την απόφαση, το Ηνωμένο Βασίλειο υιοθέτησε μία σειρά μέτρων για να απαλείψει και να προλάβει τη ΣΕΒ σε ολόκληρη την επικράτειά του, μέτρων των οποίων η Επιτροπή παρακολούθησε την εφαρμογή μέσω επενειλημμένων επιθεωρήσεων. Μία έκθεση σχετικά με την τελευταία επιθεώρηση της Επιτροπής στο Ηνωμένο Βασίλειο, που πραγματοποιήθηκε από την 28η μέχρι την 31η Μαϊου, παρουσιάσθηκε στο Συμβούλιο τη Δευτέρα 3 Ιουνίου.
<P>
Συγχρόνως ο βρετανός υπουργός γεωργίας παρουσίασε ένα πλήρες πρόγραμμα καταπολέμησης της ασθένειας στο Ηνωμένο Βασίλειο, πρόγραμμα που, όταν ολοκληρωθεί, θα πετύχει τη ριζική μείωση των επιπτώσεων της ΣΕΒ στην κτηνοτροφία του Ηνωμένου Βασιλείου. Το Συμβούλιο συμφώνησε να αναθέσει στα αρμόδια κοινοτικά όργανα να εξετάσουν σε βάθος τα νέα αυτά έγγραφα και στοιχεία.
<P>
Όπως εντούτοις γνωρίζετε, το κεντρικό θέμα της ημερήσιας διάταξης της τελευταίας συνόδου του Συμβουλίου Γεωργίας υπήρξε η εξέταση της πρότασης απόφασης, που υπέβαλε η Επιτροπή, για τη μερική άρση του εμπάργκο που πλήττει ολόκληρο τον τομέα των βοοειδών της Βρετανίας. Προτείνεται, πράγματι, στην ουσία, να επιτραπούν οι εξαγωγές για τρία υποπροϊόντα: τη ζελατίνη, το λίπος και το σπέρμα.
<P>
Η εν λόγω πρόταση έφτασε στο Συμβούλιο μετά τη μη γνωμοδότηση της διαρκούς κτηνιατρικής επιτροπής την 20η Μαϊου. Βάσει των ισχυόντων κανόνων διαδικασίας, το Συμβούλιο μπορούσε, με ειδική πλαιοψηφία, να εγκρίνει την πρόταση της Επιτροπής, να την τροποποιήσει ομοφώνως ή να την απορρίψει με απλή πλειοψηφία. Μετά από μία σειρά διμερών συναντήσεων με τις διάφορες αντιπροσωπείες, για να μπορέσω να εκτιμήσω εάν υπήρχαν οι προϋποθέσεις συμφωνίας, διαπίστωσα ότι το Συμβούλιο δεν διέθετε μία ειδική πλειοψηφία για να υιοθετήσει την πρόταση της Επιτροπής, παρά τις διορθώσεις που θα μπορούσαν να γίνουν στην ίδια την πρόταση για να ενισχυθούν τα κριτήρια απελευθέρωσης των ανταλλαγών, ειδικότερα στο θέμα του βοείου σπέρματος. Και σε αυτό ακριβώς το σημείο -της απελευθέρωσης των εξαγωγών σπέρματος- σημειώθηκαν οι πιο ισχυρές αντιστάσεις εκ μέρους ορισμένων αντιπροσωπειών, αντιστάσεις που απέτρεψαν την επίτευξη ειδικής πλειοψηφίας. Αμέσως κατόπιν διαπίστωσα, εντούτοις, ότι δεν υπήρχε στο Συμβούλιο μία πλειοψηφία για την απόρριψη της πρότασης της Επιτροπής, και συνεπώς η ίδια η πρόταση, βάσει των διαδικαστικών ρυθμίσεων που εφαρμόζονται σε αυτή την περίπτωση, θα υιοθετηθεί από την Επιτροπή υπ' ευθύνη της.
<P>
Μολονότι ορισμένες αντιπροσωπείες δεν συμφώνησαν με αυτή την απόφαση και συνεπώς παρεμπόδιασαν το Συμβούλιο να την υιοθετήσει, η Επιτροπή υποστήριξε πάντοτε, με αναφορές σε ασφαλή επιστημονικά στοιχεία, ότι τα προτεινόμενα μέτρα δεν έχουν επιπτώσεις στην υγεία ανθρώπων και ζώων. Αυτό ακριβώς το κριτήριο ενέπνευσε την όλη στάση της Επιτροπής: να προτείνει δηλαδή μέτρα σταδιακής άρσης του εμπάργκο, μόνο και όταν δικαιολογείται από αδειάσειστα επιστημονικά στοιχεία. Η Επιτροπή, όπως γνωρίζετε, εχθές υιοθέτησε τα προτεινόμενα μέτρα, που θα αρχίσουν να ισχύουν από την προσεχή Δευτέρα, 10 Ιουνίου.
<P>
Από την πλευρά μου, επιθυμώ να πληροφορήσω την Ολομέλεια ότι η Ιταλική Προεδρεία, σύμφωνη με την Επιτροπή και έχοντας επίγνωση ότι το ζήτημα είναι ιδιαίτερα λεπτό αλλά και των ανθρώπινων, κοινωνικών και οικονομικών επιπτώσεών του, δεν παρέλειψε τίποτε για να πετύχει τις αναγκαίες διερευνήσεις, που θα δικαιολογούσαν την υιοθέτηση μέτρων που αποσκοπούν μία έστω και μερική άρση του εμπάργκο. Θα πρέπει επιπλέον να υπογραμμίσω ότι και εκείνα τα κράτη μέλη που προέβαλαν επιφυλάξεις ή κατεψήφισαν την πρόταση κινήθηκαν από αίσθημα ευθύνης και χωρίς καμία εκδικητική διάθεση, αλλά μονάχα για να υπάρξει ο πιο αυστηρός έλεγχος που θα εγγυάται την προστασία της υγείας των καταναλωτών.
<P>
Ένα σημαντικό βήμα προς το στόχο επανακατάκτησης της εμπιστοσύνης των καταναλωτών έχει ήδη γίνει, εξάλλου από το ίδιο το Ηνωμένο Βασίλειο, μέσω του ήδη προαναφερθέντος διαρθρωμένου προγράμματος απάλειψης της ασθένειας, όπως επίσης και με την επαναβεβαίωση της δέσμευσης, που δεν μπορεί κατά κύριο λόγο παρά να φορά το Ηνωμένο Βασίλειο, για την καταβολή εξαιρετικών προσπαθειών αναλόγων με τη σοβαρότητα του προβλήματος που περισσότερο από κάθε άλλη ζει αυτή η χώρα.
<P>
Το Ηνωμένο Βασίλειο έχει όμως δηλώσει επανειλημμένα στο Συμβούλιο, ότι δεν ικανοποιείται με αυτές τις μερικές αποφάσεις και ότι ο στόχος που έχει θέσει είναι η επίτευξη μιας δέσμευσης πλαίσιο, εκ μέρους του Συμβουλίου, στην οποία θα αναφέρονται τα βήματα που θα γίνουν σταδιακά μέχρι της ολικής άρσης του εμπάργκο.
<P>
Τη Ηνωμένο Βασίλειο προτείνει, τις τελευταίες ημέρες, να πραγματοποιηθούν επαφές στις διάφορες πρωτεύουσες με αυτό το σκοπό. Η βρετανική αντιπροσωπεία, εχθές το βράδυ, έγινε δεκτή από τους ιταλούς υπουργούς των εξωτερικών και υγείας και από εμένα τον ίδιο.
<P>
Το Ηνωμένο Βασίλειο έχει ετοιμάσει ένα πολύ λεπτομερές πρόγραμμα πλαίσιο για την καταπολέμηση της ασθένειας και έχει ζητήσει από τους ευρωπαίους εταίρους να αναλάβουν να το εξετάσουν και να το εγκρίνουν σε σύντομο χρονικό διάστημα.
<P>
Η Ιταλική Προεδρία εξεδήλωσε την ανάγκη μίας σε βάθος εξέτασης του εγγράφου από την Ευρωπαϊκή Επιτροπή και τα αρμόδια κοινοτικά επιστημονικά και τεχνικά όργανα. Η εξέταση αυτή θα πραγματοποιηθεί κατά τις προσεχείς ημέρες ώστε να υπάρξουν σταθερά περαιτέρω επιστημονικά δεδομένα και σε επίπεδο ελέγχων, τα οποία θα επιτρέψουν τη λήψη μιας σταδιακής σειράς αιτιολογημένων μέτρων ενόψει μιας πιθανής άρσης του εμπάργκο.
<P>
Σχετικά με τον στόχο στον οποίο αποβλέπει το Ηνωμένο Βασίλειο, την ολική δηλαδή άρση του εμπάργκο, θα ήθελα να υπογραμμίσω ότι το Συμβούλιο, στα καταληκτικά συμπεράσματά του της 29ης και 30ης Απριλίου, έχει σαφώς διευκρινίσει -αναφέρομαι στην παράγραφο 6 των συμπερασμάτων- ότι το σύνολο των υιοθετηθέντων μέτρων από το Ηνωμένο Βασίλειο, η εφαρμογή τους, οι κατάλληλοι έλεγχοι που έχει αρχίσει η Επιτροπή, το πρόγραμμα επιλεκτικής σφαγής που έχει ανακοινωθεί από τις βρετανικές αρχές, τα συμπληρωματικά μέτρα που έχουν καταστεί αναγκαία και τέλος η εξίσου αναγκαία διαβεβαίωση ότι θα πρέπει να βασιζόμαστε σε σοβαρές επιστημονικές γνωμοδοτήσεις για όλες τις μελλοντικές αποφάσεις, είναι σημεία αναφοράς, που αποτελούν τμήμα μιας διαδικασίας η οποία θα επιτρέψει τη σταδιακή απαγόρευση των εξαγωγών.
<P>
Το Συμβούλιο -και αυτή είναι η βασική θέση του Θεσμικού Οργάνου του οποίου προεδρεύωδεν έχει περιχαρακωθεί πίσω από ένα μέτρο προστασίας που έχει λάβει έναντι ενός παραγωγικού τομέα ενός κράτους μέλους για οικονομικούς και εμπορικούς λόγους: όλες οι ενέργειες του Συμβουλίου διεξάγονται με κύριο στόχο την προστασία της υγείας των ζώων και των ανθρώπων.
<P>
Όταν οι ενέργειες που δρομολόγησε το Ηνωμένο Βασίλειο θα έχουν καταστεί επαρκώς αξιόπιστες και θα επιτρέπουν συνεπώς μία ήρεμη αξιολόγηση των μέτρων καταπολέμησης της ασθένειας, το Συμβούλιο έχει δεσμευθεί ότι θα λάβει τις αναγκαίες αποφάσεις που θα καταλήξουν στην άρση του εμπάργκο.
<P>
Στη σημερινή κατάσταση θα πρέπει επομένως να ενθαρρυνθεί το Ηνωμένο Βασίλειο να συνεχίσει την οδό που έχει λάβει για την καταπολέμηση της ΣΕΒ και συγχρόνως εμείς θα πρέπει να συνεχίσουμε να δείχνουμε την αλληλεγγύη μας προς αυτή τη χώρα που καταβάλλει σκληρές προσπάθειες για την εξυγίανση ολοκλήρου του τομέα.
<P>
Λαμβάνοντας υπόψη τις ανωτέρω παρατηρήσεις, δεν νομίζουμε ότι η στάση που έχει υιοθετήσει κατά τις τελευταίες εβδομάδες το Ηνωμένο Βασίλειο και που μεταφράζεται στην πολιτική της μη συνεργασίας όσον αφορά ορισμένες αποφάσεις της Ευρωπαϊκής Ένωσης, αποτελεί τον καλύτερο τρόπο για να επιτευχθεί ο κοινός στόχος της προστασίας της δημόσιας υγείας και να επναλειτουργήσει προοδευτικά η αγορά, στο φως των θετικών αποτελεσμάτων των μέτρων που θα πρέπει να ληφθούν σε στενά υγειονομικό επίπεδο.
<P>
Σημαντικές αποφάσεις σχετικά με τη λειτουργία της εσωτερικής αγοράς σε θέματα αναπτυξιακής πολιτικής, κοινωνικών υποθέσεων, οικονομικών και δημοσιονομικών πολιτικών δεν κατέστη δυνατό να υιοθετηθούν εξαιτίας της μη συνεργάσιμης στάσης που έχει υιοθετήσει το Ηνωμένο Βασίλειο.
<P>
Ο πρόεδρος της ιταλικής κυβέρνησης, σε μία επίσημη επιστολή προς τον πρωθυπουργό Major, όπως επίσης και ο πρόεδρος της Επιτροπής Santer, υπογράμμισαν ότι δεν διακιολογείται αυτός ο τρόπος συμπεριφοράς. Το επαναλάβαμε και εμείς εχθές στον υπουργό των εξωτερικών και στον υπουργό γεωργίας του Ηνωμένου Βασιλείου.
<P>
Δεν θα παραλείψουμε να ενεργούμε μέσα στα πλαίσια της πλέον στενής αλληλεγγύης με το Ηνωμένο Βασίλειο για να συμβάλουμε στην απάλειψη μιας ασθένειας που έχει πλήξει βαρέως τα βοοειδή αυτής της χώρας, αλλά συγχρόνως περιμένουμε από τη βρετανική κυβέρνηση, για την αποκατάσταση εκείνου του κλίματος αμοιβαίας εμπιστοσύνης που είναι απαραίτητο για την καλή λειτουργία των θεσμικών μας οργάνων, να σεβασθεί εκ νέου τους κοινούς κανόνες συμπεριφοράς που καθιστούν την Κοινότητά μας μία κοινότητα δικαίου. Νομίζουμε ότι υπάρχουν ενθαρρυντικά σήματα προς αυτή την κατεύθυνση εκ μέρους των βρετανικών αρχών, τα οποία περιμένουμε να επιβεβαιωθούν.
<P>
Τέλος, θα ήθελα να υπενθυμίσω στο Ευρωπαϊκό Κοινοβούλιο ότι εξετάσαμε, στην τελευταία σύνοδο του Συμβουλίου Γεωργίας, και την πρόταση της Επιτροπής σχετικά με τα έκτακτα μέτρα προς όφελος και για τη στήριξη του εισοδήματος στις χώρες παραγωγούς βοοειδών της Ευρωπαϊκής Ένωσης, μέτρα που αποδεικνύονται όλο και περισσότερο απαραίτητα, εξαιτίας ακριβώς της σοβαρής κρίσης που προκάλεσε η ΣΕΒ.
<P>
Το Συμβούλιο, ομόφωνα, υπογράμμισε το κατεπείγον και τη σημασία αυτών των μέτρων στήριξης, μολονότι πολλές αντιπροσωπείες τόνισαν την ανεπάρκεια του ποσού που έχει προτείνει η Επιτροπή, που δεν θεωρείται κατάλληλο για να αντισταθμίσει τις εισοδηματικές απώλειες που υπέστησαν οι παραγωγοί της Ευρωπαϊκής Ένωσης.
<P>
Για να αντιμετωπίσει το κρίσιμο αυτό θέμα το Συμβούλιο αποφάσισε να ζητήσει από το Ευρωπαϊκό Κοινοβούλιο να αποφασίσει σχετικά με την εν λόγω πρόταση κατά την προσεχή σύνοδο στις 17-21 Ιουνίου. Επειδή έχω κάποια εξοικίωση με τις κοινοβουλευτικές διαδικασίες, αντιλαμβάνομαι ότι η αίτηση μιας κατεπείγουσας γνωμοδότησης μπορεί να δημιουργήσει ορισμένες δυσκολίες, και γι αυτό, όπως είναι φυσικό, επαφίεμαι στην απόφαση που θα λάβει το Ευρωπαϊκό Κοινοβούλιο στο θέμα αυτό. Είμαι απολύτως πεπεισμένος ότι κατανοείτε το πνεύμα του αιτήματος και την ανάγκη που το ωθεί, το να δοθεί δηλαδή μία ταχεία απάντηση στις προσδοκίες των κοινοτικών παραγωγών βοοειδών που είδαν το εισόδημά τους να μειώνεται δραστικά, τις δαπάνες παραγωγής να αυξάνονται σημαντικά, ενώ οι προοπτικές ανάκαμψης της αγοράς και της κατανάλωσης είναι εξαιρετικά περιορισμένες.
<P>
Νομίζω ότι θα πρέπει από κοινού να συμβάλουμε για την υλοποίηση αυτής της προσπάθειας και να προωθήσουμε ένα μήνυμα εμπιστοσύνης στον κόσμο των παραγωγών και των καταναλωτών. Γι αυτό το λόγο είμαι βέβαιος ότι το Ευρωπαϊκό Κοινοβούλιο, που αποτελεί την πιο αγνή έκφραση της κοινής γνώμης, θα μας υποστηρίξει στην πορεία που, όπως πιστεύω, θα πρέπει να προχωρήσουμε από κοινού.

<SPEAKER ID=3 NAME="Fischler">
Kύριε Πρόεδρε, αξιότιμοι κυρίες και κύριοι βουλευτές, κατ' αρχήν θα ήθελα να ευχαριστήσω το Σεβαστό Σώμα για την ευκαιρία που μου δίνει να αναφέρω σήμερα, εκ νέου, τι έγινε εκ μέρους της Eπιτροπής τον τελευταίο καιρό, ώστε να μπορέσει να αντιμετωπίσει το πρόβλημα της BSE, που αφορά ολόκληρη την Eυρωπαϊκή Ένωση. Iδιαίτερα θα ήθελα να αναφερθώ στα γεγονότα που συνέβησαν τις τελευταίες ημέρες και την περασμένη εβδομάδα.
<P>
Όπως γνωρίζετε, η Eπιτροπή πήρε χθες μια απόφαση για τη ζελατίνη, το ζωικό λίπος και το σπέρμα των βοοειδών. H Eπιτροπή, με την απόφαση αυτή, ανταποκρίθηκε στην ευθύνη της να κάνει ορισμένα βήματα που θα οδηγήσουν στην ομαλοποίηση της κατάστασης στην Eυρωπαϊκή Ένωση. H Eπιτροπή πήρε μέτρα που βασίζονται σε επιστημονικά στοιχεία, εξασφαλίζουν την προστασία της υγείας των κατοίκων, συμβάλουν στην αποκατάσταση της εμπιστοσύνης των καταναλωτών και έτσι θα μας επέτρεπαν, όσον αφορά τους πρώτους επιμέρους τομείς, να επανέλθουμε στην εσωτερική αγορά.
<P>
H Eπιτροπή πήρε τα μέτρα αυτά, πολύ πριν τη βρετανική εξαγγελία ότι δεν θα ακολουθήσει πολιτική συνεργασίας σε ευρωπαϊκό επίπεδο, και θεωρεί απαραίτητο να συνεχίσει με συνέπεια αυτή την πορεία, παρά τις πολιτικές κλιμακώσεις. Όπως, όμως, είπε χθες στο Σεβαστό Σώμα ο Πρόεδρος της Eπιτροπής κ. Σαντέρ, η βρετανική κωλυσιεργητική πολιτική δυσχεραίνει ολοένα και περισσότερο το έργο της Eπιτροπής.
<P>
(Xειροκροτήματα) Θα ήθελα, ωστόσο, πριν υπεισέλθω στο περιεχόμενο της χθεσινής απόφασης, να αναφέρω εν συντομία τα γεγονότα με τη σειρά. Θεωρώ σημαντικό το ότι την περασμένη εβδομάδα, από τις 28 μέχρι τις 31 Mαΐου, έγινε η δεύτερη επιθεώρηση στη Mεγάλη Bρετανία, με τη συμμετοχή ειδικών από πολλά κράτη μέλη. Eπίκεντρο της επιθεώρησης αυτής ήταν ο έλεγχος της εφαρμογής του προγράμματος για ζώα μεγαλύτερα των 30 μηνών, τα οποία δεν επιτρέπεται να μπουν στην αλυσίδα των τροφίμων για τους ανθρώπους και των ζωοτροφών για τα ζώα.
<P>
Eκτός τούτου, έγινε έλεγχος στην τήρηση της απαγόρευσης χορήγησης κρεαταλεύρων και οστεαλεύρων στα ζώα, καθώς και στην πρόοδο εφαρμογής ενός καινούργιου συστήματος αναγνώρισης των ζώων. Στο μεταξύ, βρίσκεται σε πλήρη εξέλιξη το πρόγραμμα σφαγής και καύσης των ζώων άνω των 30 μηνών. Έτσι, στα πλαίσια του προγράμματος αυτού, σφάχθηκαν ήδη μέχρι τα τέλη Mαΐου 80.000 ζώα. Tο πρόγραμμα αυτό αποτελεί ακραία πρόκληση για τους συμμετέχοντες, και ιδιαίτερα για τις αρμόδιες υπηρεσίες. Στην υλοποίηση του προγράμματος έπρεπε να συμπεριληφθούν 200 περίπου δημοπρασίες, 115 σφαγεία, 3 ψυγεία, 9 εγκαταστάσεις αξιοποίησης των σωμάτων των ζώων, διάφορες εγκαταστάσεις για την προσωρινή αποθήκευση του ζωικού λίπους και των ζωικών αλεύρων, καθώς και 12 εγκαταστάσεις καύσης.
<P>
H ομάδα επιθεώρησης διαπίστωσε, στην έκθεσή της, πως οι βρετανικές αρχές κατέβαλαν μεγάλες προσπάθειες να ορίσουν τις σχετικές διαδικασίες για την άμεση υλοποίηση του προγράμματος και να επιφέρουν τις αναγκαίες βελτιώσεις, λόγω των δυσκολιών που εμφανίσθηκαν στην αρχή. Σε διάφορες επιχειρήσεις όμως, εξακολουθούν να υπάρχουν προβλήματα. Όπως λ.χ. στο συντονισμό μεμονωμένων υπηρεσιών που συμμετέχουν στο πρόγραμμα, καθώς και στην εκτέλεση των αντισταθμιστικών πληρωμών.
<P>
Ένας πρόσθετος έλεγχος χρειάζεται προφανώς, επειδή αποκλειστικά σχεδόν μέχρι τώρα τα ζώα σφάζονταν και γινόταν η επεξεργασία τους σε προϊόντα κρέατος ή σε ζωικά άλευρα με στάνταρτ διαδικασίες, χωρίς παράλληλα να υπάρχουν επαρκείς δυνατότητες καταστροφής των προϊόντων αυτών. Tα προϊόντα αυτά, λοιπόν, μέχρι να καούν τελικά, πρέπει κάπου να αποθηκευθούν προσωρινά.
<P>
Γι' αυτό και, κατά τη δική μου άποψη, και μια πιο αυστηρή οργάνωση του προγράμματος θα ήταν επιθυμητή και θα βοηθούσε τις αρμόδιες αρχές του Hνωμένου Bασιλείου στην επίλυση των δυσκολιών που υπάρχουν κατά τον έλεγχο. Mεγάλες προσπάθειες ακόμη, κατέβαλε το Hνωμένο Bασίλειο και στην επιβολή της απαγόρευσης χορήγησης μη επιτρεπομένων ζωοτροφών. Eλπίζω πως το εξεταζόμενο, αυτή τη στιγμή, πρόγραμμα ανάκλησης, με το οποίο ανακαλούνται υπολείμματα ζωοτροφών από εγκαταστάσεις ανάμιξής τους και άλλα παρόμοια κέντρα, θα δημιουργήσει πρόσθετη ασφάλεια.
<P>
Eπιπλέον, την περασμένη εβδομάδα, έγινε εναλλάξ συζήτηση με εκπροσώπους των πορτογαλικών και των βρετανικών αρχών, για τα προγράμματα σφαγής τους. Όσον αφορά το πορτογαλικό πρόγραμμα, συζητήθηκαν τα ανοικτά ακόμη θέματα και η Eπιτροπή παρακάλεσε να δοθούν πρόσθετες πληροφορίες, όπως λ.χ. για τα επιδημιολογικά στοιχεία, για την αναδρομική παρακολούθηση των ζώων, για την απαγόρευση χορήγησης μη επιτρεπομένων ζωοτροφών στην Πορτογαλία κ.λπ. Mετά την προετοιμασία αυτή, θα 'πρεπε, στη σημερινή συνεδρίαση της Mόνιμης Kτηνιατρικής Eπιτροπής, να μπορέσει να συζητηθεί διεξοδικά το πορτογαλικό πρόγραμμα σφαγής κι ενδεχομένως να παρθεί μια απόφαση.
<P>
H Mεγάλη Bρετανία παρουσίασε στις υπηρεσίες της Eπιτροπής, στα τέλη της περασμένης εβδομάδας, το σχέδιο ενός εκτεταμένου προγράμματος σφαγής, το οποίο περιλαμβάνει πάνω από 120 σελίδες, καθώς κι ένα ογκώδες τεχνικό παράρτημα. Tο πρόγραμμα αυτό διανεμήθηκε στα κράτη μέλη, μέσα στο Συμβούλιο. Tο πρόγραμμα, τώρα, χρειάζεται διεξοδική συζήτηση κι εξέταση, η οποία θα γίνει σήμερα στη Mόνιμη Kτηνιατρική Eπιτροπή. Oι γνωμοδοτήσεις των κρατών μελών, σχετικά με το πρόγραμμα αυτό, αναμένονται στα πλαίσια της συζήτησης αυτής, κι ελπίζω πως και σ' αυτόν τον τομέα σήμερα θα μπορέσουμε να σημειώσουμε ανάλογες προόδους.
<P>
H Eπιτροπή και διάφορα κράτη μέλη, βλέπουν την υλοποίηση και την ολοκλήρωση αυτού του επιλεκτικού προγράμματος σαν ένα από τα ιδιαίτερα σημαντικά στοιχεία τα οποία θα πρέπει να εκτελεστούν, ώστε να μπορέσει να αποκατασταθεί η εμπιστοσύνη των καταναλωτών και κυρίως, επίσης, για να μπορέσουμε να αρχίσουμε μια συζήτηση για το πρόγραμμα-πλαίσιο που επιθυμεί ο πρωθυπουργός κ. Major.
<P>
Ωστόσο, επιτρέψτε μου να πω κάτι, εν συντομία, και για τα τρία προϊόντα που ανέφερα στην αρχή, τη ζελατίνη, το ζωικό λίπος και το σπέρμα των βοοειδών. Tο Συμβούλιο, ως γνωστόν, από τον Aπρίλιο του τρέχοντος έτους, στα συμπεράσματά του, παρακάλεσε να εξεταστεί από τις επιστημονικές επιτροπές της Eπιτροπής ο κατάλογος προϊόντων για τα οποία ισχύει η απαγόρευση εξαγωγών. Aυτό έγινε σε πολλές συνεδριάσεις των διαφόρων επιτροπών, μέσα στο μήνα Aπρίλιο. Oι επιστήμονες κατέληξαν στην άποψη πως το σπέρμα των βοοειδών δεν ενέχει κανέναν κίνδυνο, και συνεπώς θα έπρεπε να εξαιρεθεί από την απαγόρευση των εξαγωγών. Για τη ζελατίνη και το ζωικό λίπος, διαπιστώθηκε πως με τον καθορισμό ασφαλών μεθόδων παραγωγής, που εξασφαλίζουν την απενεργοποίηση του ιού της BSE, μπορεί να αποκλειστεί ένας κίνδυνος για την υγεία από τα προϊόντα αυτά.
<P>
Tο Συμβούλιο, στη συνέχεια, στα συμπεράσματά του, τέλος Aπριλίου, κάλεσε την Eπιτροπή να υποβάλει μια πρόταση ρύθμισης των προϊόντων αυτών, σύμφωνα με τα διαθέσιμα επιστημονικά στοιχεία. H Eπιτροπή ανταποκρίθηκε στην πρόσκληση αυτή, και στις 15 Mαΐου υπέβαλε στη Mόνιμη Kτηνιατρική Eπιτροπή μια πρόταση γνωμοδότησης. Aυτή συζητήθηκε διεξοδικά; ωστόσο, στο τέλος, δεν προέκυψε καμιά γνωμοδότηση της Kτηνιατρικής Eπιτροπής.
<P>
Eκτός τούτου, στη συνέχεια, η Eπιτροπή, στη συνεδρίαση της 2ας Mαΐου, αποφάσισε, σύμφωνα με τους κανόνες της μεθόδου του Contrefilet , να διαβιβάσει στο Συμβούλιο, για λήψη απόφασης, την πρόταση που έφερε σε ψηφοφορία στην αρμόδια επιτροπή. Tο Συμβούλιο, ως γνωστόν, στη συνεδρίασή του στις 3 και 4 Iουνίου, συζήτησε διεξοδικά την πρόταση και την έθεσε σε ψηφοφορία, κατά την οποία 9 κράτη μέλη υποστήριξαν την πρόταση, ενώ άλλα 6 δεν την υποστήριξαν. Συνεπώς, με βάση το αποτέλεσμα αυτό, θα έπρεπε να συνεχιστεί η διαδικασία. Aυτό έγινε χθες. Έτσι η Eπιτροπή πήρε την απόφαση. O Πρόεδρος συνεννοήθηκε μαζί μου, προκειμένου να εφαρμόσει την απόφαση αυτή τη Δευτέρα, επειδή κατ' αρχήν έπρεπε να περιμένει τη νόμιμη προθεσμία που έχει στη διάθεσή του το Συμβούλιο.
<P>
Eπιτρέψτε μου να επισημάνω, εν συντομία, για ποιο πράγμα ακριβώς πρόκειται εδώ. Δεν πρόκειται, δηλαδή, να αρθεί κατά κάποιο τρόπο, τη Δευτέρα, η απαγόρευση εξαγωγών για όλα αυτά τα προϊόντα, αλλά μόνον για το σπέρμα των βοοειδών, αφού βάσει της γνωμοδότησης των επιστημόνων, δεν υπάρχει κανένας ενδοιασμός. Συνεπώς, το σπέρμα των βοοειδών μπορεί πάλι να πουληθεί μέσα στην Eυρωπαϊκή Ένωση. Όσον αφορά τη ζελατίνη και το ζωικό λίπος, καθορίσαμε μέσα στον κανονισμό μας μια μέθοδο, σύμφωνα με την οποία θα πρέπει, μελλοντικά, να παράγονται αυτά τα προϊόντα. H μέθοδος αυτή είναι ασφαλής.
<P>
Eπιπλέον, όμως, είναι απαραίτητη η άδεια παραγωγής ζελατίνης και ζωικού λίπους για όσες επιχειρήσεις θα ήθελαν να παράγουν τα προϊόντα αυτά. Tην άδεια αυτή τη χορηγεί η βρετανική κυβέρνηση. H βρετανική κυβέρνηση, στη συνέχεια, υποχρεούται να ανακοινώσει τη χορήγηση της άδειας στην Eπιτροπή, και όταν γίνει η ανακοίνωση αυτή, τότε πραγματοποιείται, κατόπιν προσκλήσεως και των κρατών μελών, ένας επιτόπιος έλεγχος στις επιχειρήσεις παραγωγής των προϊόντων αυτών. Mόνον αν ο έλεγχος αποβεί θετικός, δίνει η Eπιτροπή το πράσινο φως για να κυκλοφορήσουν στην αγορά τα προϊόντα. Mε τον τρόπο αυτό, νομίζω πως δημιουργούνται, σύμφωνα με την ανθρώπινη κρίση, οι προϋποθέσεις για να ανταποκριθούμε στην υποχρέωση που ανέφερα στην αρχή, ότι δηλαδή η ανθρώπινη υγεία και η ασφάλεια θα πρέπει να έχουν απόλυτη προτεραιότητα.
<P>
(Xειροκροτήματα)
<SPEAKER ID=4 LANGUAGE="IT" NAME="Fantuzzi">
Κύριε Πρόεδρε, κύριε Πρόεδρε του Συμβουλίου, κύριε επίτροπε, οι έντονοι και σοβαροί τόνοι που χρησιμοποίησε εχθές ο Πρόεδρος Santer κατά την ομιλία του στην Ολομέλεια, αποδεικνύουν ότι σχετικά με τη ΣΕΒ διακινδυνεύονται στην Ευρώπη όχι μόνο οι προοπτικές ενός οικονομικού τομέα αλλά και η ίδια η πολιτική επιβίωση. Και σε αυτή την περίπτωση αισθανόμαστε κάπως ανίσχυροι εμπρός στην αγωνία του βομβαρδιζόμενου από πληροφορίες καταναλωτή που έχει χάσει την εμπιστοσύνη του στην ευρωπαϊκή ικανότητα αυστηρής εγγύησης της ασφάλειας των τροφίμων, ή εμπρός στη σπαζοκεφαλιά των διαδικασιών που δεν επιτρέπουν στο Συμβούλιο, σε θέματα τόσο οδυνηρά και τόσο λεπτά, ούτε να έχει μία πλειοψηφία κατά, ούτε να έχει μία πλειοψηφία υπέρ, για να μπορέσει να αποφασίσει, ή σε αναβιώσεις εθνικισμών που πλήττουν θανάσιμα τη μυθική εσωτερική μας αγορά, ή εμπρός στο φάντασμα της πολιτικής της κενής καρέκλας, που επιστρέφει στις δόξες της μετά από αμνημόνευτους καιρούς.
<P>
Τι πρέπει να κάνουμε; Μας έρχεται η διάθεση να παραδώσουμε τα όπλα, να επιστρέψουμε στο σπίτι και να πούμε: ήταν ωραίο, αλλά η ευρωπαϊκή επιχείρηση υπήρξε υπερβολικά τολμηρή σε σχέση με τις δυνάμεις και τις πεποιθήσεις μας. Δεν μπορούμε όμως να επιτρέψουμε να γίνει και επομένως θα πρέπει να σηματοδοτήσουμε την κατάσταση. Είναι συνεπώς σωστή η χθεσινή απόφαση της Επιτροπής να άρει μερικώς το εμπάργκο; Ανοίγει μία προοπτική, λέει «όχι» σε μία απολύτως αρνητική στάση που θα ήταν σαν ένας ανυπέρβλητος τοίχος, που δεν θα εξυπηρετούσε τον πολίτη, δίδοντας την εντύπωση ότι άλλοι είναι οι στόχοι μιας τέτοιας συμπεριφοράς. Το ξέρω, στην ύπαιθρο υπάρχει ένα έντονο αντιαγγλικό αίσθημα, αλλά δεν μπορούμε να αντιμετωπίσουμε μια τέτοια κρίση απομονώνοντας το Ηνωμένο Βασίλειο. Το πρόβλημα είναι συλλογικό. ας πούμε όμως στην αγγλική κυβέρνηση και κυρίως στο βρετανικό λαό ότι δεν είναι δυνατό να ελπίζουν ότι θα ξεπεράσουν το πρόβλημα βασιζόμενοι στην πολιτική αντιπαράθεση με την Ευρώπη. δεν είναι δυνατό να πετύχουν μεγαλύτερη προσοχή για τα νόμιμα εθνικά τους συμφέροντα εμποδίζοντας την EUROPOL ή την καταπολέμηση του ρατσισμού. Η άρση του εμπάργκο, που έχει πλέον επιτευχθεί, δεν θα ξαναεμπνεύσει εμπιστοσύνη στον καταναλωτή. Όσο περισσότερο χτυπάμε τις γροθιές στο τραπέζι τόσο περισσότερο διαπιστώνουμε ότι δεν υπάρχουν άλλα επειχειρήματα στο τραπέζι των διαπραγματεύσεων. Και τα άλλα επιχειρήματα είναι αυτά που εμείς ζητούμε, ένα σχέδιο δηλαδή για τη ριζική καταπολέμηση της ασθένειας, που να κερδίσει τη συγκατάθεση των ευρωπαϊκών οργάνων και την ευρωπαϊκή αλληλεγγύη, ακόμη και τη δημοσιονομική αλληλεγγύη, για την οποία συμφωνούμε, όπως επίσης και μέτρα στήριξης του τομέα που να μην προσθέτουν μόνο χρήματα προς όφελος εκείνων που ήδη εισπράττουν πολλά, αλλά που να λαμβάνουν υπόψη και τις ιδιαιτερότητες και τις διαφορές των ευρωπαϊκών χωρών. Όλα αυτά μπορούν να γίνουν, είναι λογικά και σηματοδοτούν μία πολιτική λογική που σύμφωνη και με την κοινή λογική. Διαφορετικά, μια πολιτικοποίηση που εξυπηρετεί μονάχα εσωτερικούς κομματικούς σκοπούς θα οδηγούσε την Ευρώπη σε μία κατάσταση απραξίας, θα έβαζε την Ευρώπη στη ζελατίνα.
<P>
Σημειώνω τα θετικά σημεία που μας ανακοίνωσε σήμερα ο υπουργός Pinto και δεν εκφράζω μία ανεύθυνη αισιοδοξία λέγοντας ότι χρειαζόμαστε περισσότερη Ευρώπη και όχι λιγότερη Ευρώπη.

<SPEAKER ID=5 LANGUAGE="EN" NAME="Λόρδος Plumb">
Κύριε Πρόεδρε, η απόφαση της Επιτροπής για την άρση της απαγόρευσης εξαγωγών υποπροϊόντων είναι πολύ καλοδεχούμενη και, ασφαλώς, συνεπής με τις προηγούμενες δηλώσεις που έκανε κατά καιρούς ο κ. Fischler στηριζόμενος σε επιστημονικά δεδομένα. Δέχομαι - και ο κ. Santer το ετόνισε αυτό χθες - ότι πρόκειται περί αποφάσεως αρχής και αναγνωρίζω ότι εναπόκειται πλέον στις βρετανικές αρχές, και εντός του προγράμματός τους για την εκρίζωση της ασθένειας, να προσπαθήσουν να ανακτήσουν την εμπιστοσύνη των καταναλωτών βοείου κρέατος.
<P>
Πολλοί θα πουν ότι το πρόγραμμα δράσης για τον αποκλεισμό από τα ανθρώπινα τρόφιμα όλων των τμημάτων των σφαγίων βοοειδών τα οποία θα μπορούσαν να μεταδώσουν την ασθένεια εάν καταναλωθούν από τον άνθρωπο, θα έπρεπε να είχε αρχίσει πέντε χρόνια πριν. Η πραγματικότητα είναι ότι άρχισε διότι όλα τα τμήματα των μηρυκαστικών τα οποία θα μπορούσαν να μεταδώσουν σπογγώδη εγκεφαλοπάθεια στα βοοειδή αποκλείσθηκαν πριν από έξι χρόνια. Μέχρι σήμερα έχουν θανατωθεί όλες οι αγέλες βοοειδών που είχαν προσβληθεί από ΣΕΒ. Ο συνολικός τους αριθμός από το 1992 ανήλθε σε 190.000 κεφάλια με συνολικό κόστος 180 εκατομμύρια Ecu. Για έρευνα έχουν δαπανηθεί 63 επιπλέον εκατομμύρια Ecu ενώ τα διοικητικά μέτρα στοίχισαν 43 πρόσθετα εκατομμύρια Ecu. Ο προϋπολογισμός έρευνας στο Ηνωμένο Βασίλειο έχει αυξηθεί και ο προϋπολογισμός της υπηρεσίας υγιεινής των τροφίμων έχει αυξηθεί κατά 39 εκατομμύρια λίρες με σκοπό πρόσθετους ελέγχους. Τα μέτρα αυτά έφεραν ένα σαφές αποτέλεσμα: ο αριθμός των επιβεβαιωμένων περιπτώσεων ΣΕΒ από 36.000 το 1992 μειώθηκε στις 8.000 και μειώνεται συνεχώς.
<P>
Καλώ τον καθένα και όλους να διαβάσουν και να μελετήσουν το πρόγραμμα περαιτέρω δράσεων, και τις 121 σελίδες του, και να σκεφθούν το τι έχει επιτευχθεί. Από τις 29 Μαρτίου έχουν θανατωθεί 81.648 βοοειδή σύμφωνα με το κυβερνητικό πρόγραμμα διάθεσης των σφαγίων. Την τελευταία εβδομάδα η ολική σφαγή υπερέβη τα 25.000 κεφάλια συμπεριλαμβανομένων εκείνων που καταψύχθηκαν καθώς και 1.500 επειγουσών περιπτώσεων. Επί πλέον, 20.000 μόσχοι έχουν θανατωθεί από τις 29 Μαρτίου, δηλ. 4.000 την εβδομάδα.
<P>
Είμαστε ευγνώμονες προς την Επιτροπή για τις αποζημιώσεις, την πρόσθετη παρέμβαση καθώς και τα μέτρα υποστήριξης που ελπίζω ότι θα συμφωνηθούν. Με το πρόγραμμα πλαίσιο δράσης για την ενίσχυση των μέτρων αντιμετώπισης της ΣΕΒ, ελπίζω ότι θα μπορέσουμε να τερματίσουμε την κρίση εμπιστοσύνης και να αποκαταστήσουμε το φυσιολογικό εμπόριο το ταχύτερον δυνατόν. Η εμπιστοσύνη θα ανακτηθεί μόνο με την απτή και αυστηρή εφαρμογή μέτρων ελέγχου της υγείας των ανθρώπων και των ζώων και θα έλεγα ότι έχει έρθει πλέον η ώρα για να ξαναγυρίσουμε το θέμα στην επιστήμη και να το απομακρύνουμε από την πολιτικολογία.

<SPEAKER ID=6 LANGUAGE="EN" NAME="Green">
Κύριε Πρόεδρε, κατανοούμε ότι ο Λόρδος Plumb έπρεπε να ντύσει με ρόδινα χρώματα μια τρομακτική ιστορία. Τον κατανοούμε και συμπάσχουμε μαζί του.

<SPEAKER ID=7 LANGUAGE="EN" NAME="Λόρδος Plumb">
Κύριε Πρόεδρε, είπα την αλήθεια και μόνον την αλήθεια.

<SPEAKER ID=8 LANGUAGE="IT" NAME="Santini">
Κύριε Πρόεδρε, κύριε υπουργέ, κύριε επίτροπε, μετά τις τελευταίες παρεμβάσεις θα μπορούσαμε να είμαστε και μετριοπαθώς αισιόδοξοι. Ο φόβος όμως είναι πολύ μεγάλος για να παραδώσουμε αμέσως τα όπλα και να ελαττώσουμε την προσοχή μας. Εμείς υποστηρίζουμε ότι θα πρέπει να ληφθούν ακόμη πολλά μέτρα και εάν δεν διαθέτουμε αρκετά καλή μνήμη για να θυμηθούμε την καταγωγή της κρίσης, που ανέρχεται στο 1986 και που αφορά τις σοβαρές ευθύνες εκείνων που δεν παρενέβησαν αμέσως, ας ενημερωθούμε με τα γεγονότα των τελευταίων ημερών: ας μη ξεχνάμε ότι πέντε άτομα πέθαναν πρόσφατα και φαίνεται ότι οι αιτίες του θανάτου τους συνδέονται, σύμφωνα με αξιόπιστες πηγές, με την ασθένεια του Creutzffeld-Jacob.
<P>
Εμπρός σε αυτά τα γεγονότα, δεν νομίζω ότι θα πρέπει να παρασυρόμεθα από την αισιοδοξία. Είναι αλήθεια ότι δεν είναι βέβαιο πως η ασθένεια μεταδίδεται στον άνθρωπο αλλά, και μετά τις τελευταίες μελέτες, δεν έχει επιβεβαιωθεί και το αντίθετο, ότι δηλαδή η ασθένεια δεν μεταδίδεται. Και όμως, μεταξύ της μεταδοτικότητας και της μη μεταδοτικότητας, υπάρχει μία άλλη ασθένεια, ακόμη πιο φοβερή, που πλήττει τον καταναλωτή: η αμφιβολία, και αμφιβάλλοντας δεν αγοράζει κρέας, με όλα τα αντανακλαστικά που γνωρίζουμε πολύ καλά.
<P>
Προσωπικά εκφράζω την αμηχανία μου -αλλά νομίζω ότι και η ομάδα μου με ακολουθεί σε αυτό το δρόμο- σχετικά με τη μερική άρση του εμπάργκο για τη ζελατίνη, το λίπος και το σπέρμα. Ο Λόρδος Plumb ας με συγχωρήσει, αλλά δεν έχω πεισθεί από τις εγγυήσεις που προσφέρει η βρετανική κυβέρνηση για τη χορήγηση των αδειών εξαγωγής. Ζητώ από τον επίτροπο, στην περίπτωση παρουσίασης αυτών των αδειών, να ασκήσει προσεκτικούς ελέγχους. Τα γεγονότα των τελευταίων ημερών, η αντιπολίτευσαη, η παρεμπόδιση των εργασιών, που κατήγγειλε ο υπουργός κ. Pinto, είναι σαφείς μάρτυρες της συμπεριφοράς που οι Αγγλοι προτίθενται να ακολουθήσουν στο θέμα αυτό.
<P>
Το πρόβλημα είναι πολυσύνθετο, έχει επιστημονικές, αγροτικές, οικονομικές, ψυχολογικές, πολιτικές, θεσμικές πλευρές. Η κατάσταση έχει εξελιχθεί όσον αφορά τις σχέσεις μεταξύ των θεσμικών οργάνων με ελάχιστα σαφή, ελάχιστα διαφανή, ελάχιστα πειστικό τρόπο. Συνεπώς πώς και τι θα αποφασίσουμε; Σύμφωνα, αλληλεγγύη σε όσους έχουν πληγεί, ναι, αλλά εγώ λέω: πριν από όλα προστασία των καταναλωτών και της δημόσιας υγείας. Ο επίτροπος Fischer αναφέρθηκε στην προστασία των καταναλωτών και παρέσχε εγγυήσεις. Τον ερωτώ όμως: έχετε επαρκή μέσα, κύριε επίτροπε, που να εξασφαλίζουν τις ενέργειές σας; Ελπίζουμε ναι!
<P>
Υπάρχουν ειδικότερες επιπτώσεις: τα οικονομικά μέτρα. Τα 650 εκατ. Ecu είναι λίγα, το είπαν πολλοί και το επιβεβαιώνω και εγώ. Τα χειρότερο θα ήταν εάν δεν γίνει σωστή διανομή. Και ορισμένες χώρες ανησυχούν όπως η Ιταλία, η Ισπανία, η Ελλάδα και η Πορτογαλία που είναι καθαροί εισαγωγείς μοσχαριών. Παραδείγματος χάρη η Ιταλία παράγει το 20 % των δαμαλιών και σύμφωνα με τις πρώτες ενδείξεις θα λάβει μόνο το 6 % αυτής της έκτακτης παρέμβασης.
<P>
Κύριε υπουργέ, κύριε επίτροπε, ας επαγρυπνούμε για να μην προστεθεί στις ζημίες και αυτή η κοροϊδία!
<P>
(Χειροκροτήματα)

<SPEAKER ID=9 LANGUAGE="NL" NAME="De Vries">
Πρόεδρε, η απαγόρευση των εξαγωγών βρετανικού βοείου κρέατος και άλλων συναφών προϊόντων πέτυχε τρία πράγματα. Προστάτεψε την υπόληψη της Ένωσης όσον αφορά την προστασία της ποιότητος των ειδών διατροφής της. Διατήρησε ενιαία την εσωτερική αγορά προλαμβάνοντας την επιβολή φραγμών από μεμονωμένα κράτη μέλη. Τέλος, ανάγκασε το Ηνωμένο Βασίλειο να λάβει επιτέλους ορισμένα μέτρα. Παρόλα αυτά θα χρειαστεί να περάσει κάποιο χρονικό διάστημα πριν αποκατασταθεί η εμπιστοσύνη των καταναλωτών οι οποίοι βρίσκονται εκτός του Ηνωμένου Βασιλείου. Ακόμη και αν αρθεί πλήρως η απαγόρευση, οι περισσότεροι άνθρωποι δεν θα είναι διατεθειμένοι να καταναλώσουν κρέας που προέρχεται από τη Μεγάλη Βρετανία.
<P>
Τώρα που η Επιτροπή αποφάσισε να άρει μερικώς την απαγόρευση, την καλώ να διασφαλίσει ώστε κανένα κράτος μέλος δεν θα λάβει μεμονωμένα απαγορευτικά μέτρα. Ας αφήσουμε την Επιτροπή να μεριμνήσει ώστε να εφαρμοστούν ίδια μέτρα ασφαλείας σε ολόκληρη την Ευρωπαϊκή Ένωση.
<P>
Όμως, Πρόεδρε, θα ήθελα να αναφερθώ κυρίως στην πολιτική πτυχή αυτής της κρίσης. Το πλοίο της βρετανικής κυβέρνησης προσάραξε ακυβέρνητο σε ύφαλους που τους δημιούργησε αυτή η ίδια.
<P>
(Χειροκροτήματα) Υπάρχει ασφαλώς μια πικρή ειρωνία πίσω από τις πολλές ασυνέπειες που χαρακτηρίζουν τη στάση της Βρετανίας. Από την ενέργεια να προσφύγει στο Ευρωπαϊκό Δικαστήριο, τις αρμοδιότητες του οποίου επιχειρεί να περιορίσει, αντιδρώντας στα μέτρα που αυτό αποφασίζει, και από το γεγονός ότι μπόρεσε να επιβιώσει πολιτικά χάρις στους ανώνυμους γραφειοκράτες από τις Βρυξέλλες, η κυβέρνηση της Βρετανίας επιτρέπει να διαπιστωθεί με ποιό τρόπο η Βρετανική διπλωματία αυτοαιχμαλωτίστηκε. Αφού μπλοκάρησε τη λήψη περισσοτέρων από 30 μέτρων σε λιγότερο από 3 εβδομάδες, ίσως θα πρέπει να ευχαριστήσουμε τη Βρετανία επειδή το Λονδίνο επέτρεψε να διαπιστωθεί πόσο αναγκαία είναι η αντικατάσταση της αρχής της λήψεως αποφάσεων δι' ομοφωνίας στο Συμβούλιο από το σύστημα της πλειοψηφίας.
<P>
Όμως, Πρόεδρε, σήμερα επιθυμώ κυρίως να εκφράσω τη βαθειά μου ανησυχία για την έξαρση του εθνικισμού στο Ηνωμένο Βασίλειο. Μπορεί να λεχθεί ότι υπάρχει ένα κύμα προσβλητικών ενεργειών που έχουν ως συγκεκριμένο στόχο τη Γερμανία και τους Γερμανούς πολίτες. Το κύμα αυτό με γεμίζει ως Ολλανδό και ως Ευρωπαίο με απογοήτευση και ντροπή.
<P>
Πόσο εύκολο είναι, 50 έτη μετά από το Δεύτερο Παγκόσμιο Πόλεμο, να ξεσηκώνεται ένα κύμα ξενοφοβίας το οποίο στη συνέχεια μετατρέπεται σε εθνικισμό. Πόσο εύκολο είναι να καλεί κανείς εκ νέου τους δαίμονες της ανυπακοής και των προκαταλήψεων οι οποίοι τόσο συχνά ζημίωσαν τον ευρωπαϊκό πολιτισμό.
<P>
(Χειροκροτήματα) Πόσο εύκολο είναι, συνάδελφοι, για μια κυβέρνηση να ενθαρρύνει τον εθνικισμό αντί να τον καταπολεμεί. Συνάδελφοι, δεν μπορεί να είναι κανείς υπερήφανος γι' αυτή τη στρατηγική. Ως πολιτικοί αντιμετωπίζουμε όλοι μας μία επιλογή. Μπορούμε να εκμεταλλευτούμε τις προκαταλήψεις ή μπορούμε να συμβάλουμε στη διάδοση της ανεκτικότητας. Μπορούμε να υποδαυλίσουμε τις προκαταλήψεις ή μπορούμε να τις καταπολεμήσουμε. Μπορούμε να υποστηρίξουμε τον εθνικισμό ή μπορούμε να ενισχύσουμε το κράτος δικαίου εντός της Ευρωπαϊκής Ένωσης.
<P>
Το Συντηρητικό κόμμα έκανε την επιλογή του. Το κόμμα αυτό επέλεξε τον εθνικισμό ως την εκλογική του στρατηγική. Το Συντηρητικό κόμμα δεν είναι πλέον το κόμμα της υπεύθυνης διοίκησης και του ενός έθνους. Το Συντηρητικό κόμμα έχει καταστεί το Αγγλικό Εθνικό Κόμμα.
<P>
(Χειροκροτήματα) Ορισμένα θαρραλέα άτομα, όπως η Emma Nichoslon, έκαναν την επιλογή τους. Εγκατέλειψαν το Συντηρητικό Κόμμα και προσχώρησαν στο μοναδικό βρετανικό κόμμα το οποίο ακολουθεί με συνέπεια μία προευρωπαϊκή πολιτική. Είναι καιρός για όσους από τους συναδέλφους της συμμερίζονται τις ανησυχίες της να ακολουθήσουν το παράδειγμά της.
<P>
Διαλέγοντας το κομματικό συμφέρον υπεράνω του συμφέροντος της χώρας, το Συντηρητικό Κόμμα κατέστησε σαφώς ποιά θέση υποστηρίζει. Είναι καιρός οι συντηρητικοί φίλοι μου στο Ευρωπαϊκό Κοινοβούλιο να κάνουν την επιλογή τους. Ας επιλέξουν τις αρχές πάνω από το κόμμα. Ας επιλέξουν για μία Βρετανία στην καρδιά της Ευρώπης. Ας ψηφίσουν το μοναδικό βρετανικό κόμμα το οποίο δεν αμφιταλαντεύεται σχετικά με την Ευρώπη. Ας προσχωρήσουν στους Βρετανούς και τους Ευρωπαίους Φιλελεύθερους. Είναι καιρός πλέον να κάνουν την επιλογή τους.
<P>
(Χειροκροτήματα)
<SPEAKER ID=10 LANGUAGE="ES" NAME="Jovι Peres">
Κύριε Πρόεδρε, δεν είναι ίσως απαραίτητο να μιλήσω και εγώ για τη λανθασμένη στάση της βρετανικής Κυβέρνησης, επιτρέψτε μου όμως να εκφράσω έναν προβληματισμό σχετικά με τη λειτουργία, στην προκειμένη περίπτωση, των κοινοτικών θεσμικών οργάνων. Η εξάρτηση των πολιτικών αποφάσεων από τις οικονομικές πιέσεις του Ηνωμένου Βασιλείου αποτελεί την αρχική αιτία των προβλημάτων που ενέχει η ΣΕΒ. Η ασθένεια προκλήθηκε από την εισαγωγή αλεύρων κρέατος στη διατροφή των ζώων και από την τροποποίηση των βιομηχανικών επεξεργαασιών στις οποίες υπάγονταν. Και οι δύο αυτοί παράγοντες δημιούργησαν σημαντικά κέρδη και είναι εξαιρετικά χαρακτηριστικό ότι, όταν αποδείχθηκε ότι τα άλευρα κρεάτων ήταν υπεύθυνα για τη ΣΕΒ, οι πολυεθνικές αποσύρθηκαν από τη δραστηριότητα της κατασκευής ζωοτροφών με σκοπό να αποφύγουν τις ευθύνες.
<P>
Χθες, ο κ. Santer μάς ανακοίνωσε ότι η Επιτροπή, μπροστά στο πάγωμα των διαδικασιών στο Συμβούλιο, απουσία πολιτικών πιέσεων και βασιζόμενη σε επιστημονικά τεκμήρια, αποφάσισε τη μερική άρση του αποκλεισμού όσον αφορά τις ζελατίνες, τα ζωικά λίπη και το σπέρμα ζώων με προέλευση το Ηνωμένο Βασίλειο. Ε λοιπόν, αν το πάγωμα των διαδικασιών των κοινοτικών θεσμικών οργάνων δε μπορεί να χαρακτηριστεί ως πολιτική πίεση, δεν καταφέρνω να σκεφτώ τι μπορεί να χαρακτηριστεί ως τέτοια.
<P>
Είναι σαφές ότι η βρετανική Κυβέρνηση προκάλεσε ένα θεσμικό πάγωμα, ωθώντας προς την υιοθέτηση αποφάσεων που μπορεί να έχουν αρνητικές συνέπειες για τη δημόσια υγεία, διότι αυτά τα προϊόντα περιλαμβάνονταν αρχικά στον αποκλεισμό και η εξάλειψη της νόσου δεν έχει ολοκληρωθεί, γι' αυτό και μπορούμε να φοβόμαστε ότι αν κάποια στιγμή υπήρξε κάποιος κίνδυνος, αυτός δεν έχει εκλείψει. Σε σχέση με αυτό η Επιτροπή επικαλείται επιστημονικά τεκμήρια, αλλά δεν τα εκθέτει, ούτε και εκφράζει την άποψη των αρμοδίων επιστημονικών φορέων. Ο κ. Fischler αναφέρθηκε προηγουμένως, στην παρέμβασή του, στη συζήτηση στην κτηνιατρική επιτροπή, η οποία δεν κατέληξε σε μια θετική δήλωση σχετικά με το ότι θα μπορούσε να αρθεί ο αποκλεισμός.
<P>
Στα μέσα ενημέρωσης εμφανίζονται εκπληκτικά επιχειρήματα. Δε μπορώ να καταλάβω τι σχέση έχει η μη μεταφορά από τα γονίδια με τις ζελατίνες ή τα ζωικά λίπη. Γίνεται επίσης λόγος για την έκθεση που παρουσίασε ένας σύνδεσμος κατασκευαστών ζελατίνας σχετικά με την ασφάλεια αυτών των προϊόντων. Ωστόσο, σε παλαιότερες αποφάσεις της Επιτροπής αναφερόταν ότι, σύμφωνα με τα όσα γνωρίζουμε σήμερα, δεν υπάρχουν γνωστές διαδικασίες που να εγγυώνται πλήρως για την εξουδετέρωση του μολυσματικού παράγοντα.
<P>
Η επιστημονική εγκυρότητα των αποφάσεων οφείλει να είναι σαφής ώστε να αποφευχθεί η υπόνοια ότι οικονομικά συμφέροντα και πολιτικές πιέσεις προέχουν της διαφύλαξης της δημόσιας υγείας. Σε σχέση με αυτό, είναι απαραίτητο η Επιτροπή να ανακοινώσει τις επιστημονικές αποδείξεις που έχει στη διάθεσή της προκειμένου να διατυπώσει την πρόταση μερικής άρσης, μια περιγραφή των νέων επιστημονικών πειραμάτων που πραγματοποιήθηκαν, τα αποτελέσματά τους, την ταυτότητα εκείνων που τα πραγματοποίησαν και την αξιολόγησή τους από πλευράς των αρμοδίων επιστημονικών οργάνων, και ιδίως της επιστημονικής κτηνιατρικής επιτροπής. Ενόσω δε γίνεται αυτό, δε θα έχουμε άλλη λύση από το να σκεφτούμε ότι η Επιτροπή υιοθετεί αποφάσεις που μπορεί να εγκυμονούν κινδύνους για τη δημόσια υγεία, ελλείψει ευνοϊκών εκθέσεων από πλευράς των αρμοδίων επιστημονικών οργάνων.
<P>
Ο προσανατολισμός της ΚΓΠ ευνόησε την εμφάνιση ορισμένων προβλημάτων. Η αναζήτηση της ανταγωνιστικότητας με οποιοδήποτε τίμημα ευνοεί την εισαγωγή μεθόδων και τεχνικών, των οποίων αγνοούμε τις μακροπρόθεσμες συνέπειες. Η ΚΓΠ δημιουργήθηκε στις αρχές της δεκαετίας του εξήντα για να εξασφαλίσει την επάρκεια σε τρόφιμα στην Ευρώπη. Τώρα η κατάσταση έχει αλλάξει, και θα πρέπει να αναρωτηθούμε μήπως έχει έρθει η στιγμή η Κοινή Γεωργική Πολιτική να πάψει να επικεντρώνεται μόνο σε ποσοτικές πτυχές και να αρχίσει να ενεργεί σε σχέση με την ποιότητα των τροφίμων με τα οποία εφοδιάζεται η Ευρωπαϊκή Ένωση.

<SPEAKER ID=11 LANGUAGE="DE" NAME="Graefe zu Baringdorf">
Kύριε Πρόεδρε, δεν υπάρχει αντιβρετανικό κλίμα; δεν υπάρχει στο Σώμα μας, ούτε και στην ομάδα μας. Yπάρχει όμως μια βρετανική κυβέρνηση που, κατά τρόπον ανεύθυνο, τάσσεται υπέρ της άσκησης πολιτικής και διοικητικής πίεσης και που δημιουργεί ένα κλίμα που επιτρέπει και πάλι τον εθνικό σοβινισμό, πράγμα που δεν το περίμενε κανείς. Kαι υπάρχει μια βρετανική κυβέρνηση, η οποία, μέσω αυτής της πολιτικής και διοικητικής πίεσης, παρεμποδίζει να γίνουν τα απαραίτητα βήματα που θα μπορούσαν να οδηγήσουν στην πραγματική καταπολέμηση αυτής της επιδημίας.
<P>
Kύριε Fischler, σήμερα το πρωί αναφέρατε πάλι τις φράσεις «θα μπορούσε», »θα όφειλε», και «θα έπρεπε», όταν μιλούσατε για τα μέτρα που πρέπει να θεσπίσει η βρετανική κυβέρνηση. Δεν κάνατε λόγο για το τι έκανε η βρετανική κυβέρνηση, μια και θα πρέπει να υποθέτει κανείς πως εκτός από την πολιτική πίεση, δεν έκανε και πολλά πράγματα. Eίναι αλήθεια πως η καταπολέμηση της BSE δεν μπορεί να περιοριστεί μονάχα στην απαγόρευση των εξαγωγών. Eίναι ένα πρόβλημα ευρωπαϊκό και όχι μια αγγλική ασθένεια. Aυτό το λέγαμε ανέκαθεν. Συνεπώς, όλοι έχουμε ευθύνη. Όταν, όμως, κάτω από πολιτική πίεση, αποφασίζεται κάποια στιγμή η χαλάρωση των μέτρων, τότε αυτό αποτελεί αντίθετο μήνυμα και δεν έχει καμιά σχέση με επιστημονικά στοιχεία και με υπεύθυνες ενέργειες.
<P>
Eίναι αλήθεια, κύριε Eπίτροπε, πως τα προϊόντα που θα αποδεσμευτούν - η ζελατίνη και το ζωικό λίπος - δεν συγκαταλέγονται στα πιο επικίνδυνα και θερμαίνονται σε πολύ υψηλές θερμοκρασίες. Γνωρίζετε ακόμη ότι, σύμφωνα με τις τελευταίες γνώσεις, οι ιοί αυτοί δεν σκοτώνονται, απλώς μειώνεται η ενεργητικότητά τους. Eίναι για μένα ακατανόητο και αποτελεί μυστήριο το να θέλετε να εξηγήσετε την αποδέσμευση του σπέρματος των βοοειδών, όταν είναι σαφές πως υπάρχει μετάδοση στις επόμενες γενιές.
<P>
(Xειροκροτήματα) Nομίζω πως είναι καιρός να επανέλθουμε σε μια ουσιαστική συζήτηση, επικεντρωμένη στην BSE, και να εξαντλήσουμε όλες τις επιστημονικές δυνατότητες. H Eπιτροπή θα 'πρεπε επιτέλους να υποβάλει ένα σχέδιο για το πώς θα πετύχουμε μια λογική παραγωγή βοδινού κρέατος, ανεξάρτητα απ' αυτή την επιδημία, για το πώς θα γίνει να μη μιλάμε τώρα για την BSE και σε λίγο για κάποιο άλλο σκάνδαλο με τα αντιβιοτικά, για το πώς μπορεί να ορθοποδήσει η ευρωπαϊκή αγροτική πολιτική, ώστε να αποκατασταθεί η εμπιστοσύνη των καταναλωτών, μια μακροπρόθεσμη εμπιστοσύνη που θα ισχύει και πέρα απ' αυτό το σκάνδαλο της BSE.
<P>
H ομάδα μας, αρχικά, ήθελε να υπερψηφίσει αυτό το κοινό ψήφισμα. Yποθέταμε πως η απόφαση της Eπιτροπής δεν είχε παρθεί ακόμη. Pωτήσαμε για τα επιστημονικά στοιχεία, για να αιτιολογήσουμε την απόφασή μας. Kάνατε τώρα μια χοντράδα. H απόφαση πάρθηκε. Συνεπώς, η ομάδα μας δεν μπορεί πλέον να συναινέσει στο ψήφισμα. Aποσύρουμε την υπογραφή μας. Eίμαστε κατά της αποδέσμευσης των προϊόντων αυτών, αυτή τη στιγμή, και σύμφωνα με τα μέχρι τώρα υπάρχοντα στοιχεία.

<SPEAKER ID=12 LANGUAGE="EN" NAME="Macartney">
Κύριε Πρόεδρε, είμαι ευτυχής για την διεξαγωγή αυτής της συζητήσεως. Καθώς γνωρίζετε, η ομάδα μας και η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών ήθελε να διεξαχθεί κατά την τελευταία περίοδο συνόδου. Ασφαλώς δεν είναι άκαιρη. Αυτή είναι μια κρίση που επηρεάζει το σύνολο της Ευρώπης. Είμαι πολίτης του Ηνωμένου Βασιλείου αλλά πιστεύω ότι είναι εντελώς εξευτελιστικό και ανεύθυνο εκ μέρους της κυβερνήσεως του Ηνωμένου Βασιλείου να προσπαθεί να παραλύσει ολόκληρο τον μηχανισμό λήψεως αποφάσεων της Ευρωπαϊκής Ένωσης σχετικά μ' αυτό το ζήτημα. Γι' αυτό δεν θα πρέπει να υπάρχει καμία αμφιβολία.
<P>
Είναι ακόμη πιο θρασύ εάν σκεφθούμε ότι αυτό το έτος υποτίθετο ότι θα ήταν το έτος της μεγάλης προόδου για την Ευρώπη. Με τη διακυβερνητική διάσκεψη επρόκειτο να ενώσουμε την Ευρώπη. Αντί γι' αυτό, αντιμετωπίζουμε μια σειρά από μικρόψυχα βέτο - ακόμη και μέτρα τα οποία κατά το παρελθόν υπεστήριζε το Ηνωμένο Βασίλειο ξαφνικά έγιναν απαράδεκτα και προβάλλεται βέτο. Έτσι είδαμε την ταλαίπωρη την Υπουργό του ΗΒ για την Υπερπόντια Ανάπτυξη να προβάλλει βέτο για τη βοήθεια προς τη Ρουάντα την οποία η ίδια υπεστήριξε. Τι κατάσταση είναι αυτή στην οποία μια κυβέρνηση φέρνει τους υπουργούς της! Λέγω στην κυβέρνηση της Μ. Βρετανίας: φτάνει! ως εδώ και μη παρέκει!
<P>
Έχουμε ήδη αυτή τη μερική άρση της απαγόρευσης την οποία δέχομαι με ικανοποίηση. Με χαρά μου άκουσα τη δήλωση του Επιτρόπου Fischler. Ήρθε πλέον η ώρα να δηλώσει η κυβέρνηση του ΗΒ ότι η φάση αυτή έληξε. Θα πρέπει να το ξανασκεφθεί πολύ σοβαρά. Αυτό που με ανησυχεί - και αντιγράφω αυτά που είπε ο κ. de Vries - είναι ότι η ανευθυνότητα των ενεργειών της κυβερνήσεως του ΗΒ οδηγεί βήμα με βήμα από ένα σιωπηλό πόλεμο σε ένα ψυχρό πόλεμο και τελικά σε ένα κύμα ξενοφοβίας το οποίο κυριαρχεί στα λαϊκά φύλλα. Η γερμανική εφημερίδα Die Bild-Zeitung αναδημοσιεύει ένα άρθρο της εφημερίδας The Sun η οποία, εάν το πιστεύετε!, παρουσιάζει είκοσι τρόπους για να ενοχλήσετε τους γερμανούς. Ένας από αυτούς είναι να κάψετε τη γερμανική σημαία και να στείλετε τις στάχτες στον Καγκελάριο Κολ. Τι μήνυμα είναι άραγε αυτό που εκπέμπεται προς την Ευρώπη, ιδιαίτερα όταν η Αγγλία θα φιλοξενήσει το ευρωπαϊκό πρωτάθλημα ποδοσφαίρου Euro 96 το οποίο θα δημιουργήσει όλων των ειδών τις εντάσεις; Λέγω στο Σώμα ότι η κυβέρνηση του ΗΒ έχει απελευθερώσει μια τίγρη. Θα το μετανοήσει αυτό και είναι βέβαιο ότι όλοι μας στο Σώμα καταδικάζουμε τις ενέργειές της.
<P>
Υπάρχουν, ωστόσο, και ορισμένα καλά νέα. Μια σφυγμομέτρηση της κοινής γνώμης που δημοσιεύτηκε στη Σκωτία σήμερα το πρωί δείχνει ότι το τελικό αποτέλεσμα της αντιευρωπαϊκής εκστρατείας που εξαπέλυσε η Συντηρητική κυβέρνηση είναι το γεγονός ότι στη Σκωτία έχει πέσει στο 12 % - δηλ. έχει το μισό ποσοστό του Εθνικιστικού Κόμματος της Σκωτίας το οποίο βρίσκεται στο 24 % μολονότι, οφείλω να το παραδεχθώ, αρκετά πίσω από το Εργατικό Κόμμα. Αυτή είναι η γνώμη των σκωτσέζων ψηφοφόρων σχετικά με την αντιευρωπαϊκή υστερία που έχει τροφοδοτήσει η Συντηρητική κυβέρνηση.
<P>
Οι σκωτσέζοι αγρότες είναι πολύ ανήσυχοι. Μίλησα με έναν σήμερα το πρωί και μου είπε ότι έχει χάσει κάθε ελπίδα. Είπε πως παρά το γεγονός ότι, θεωρητικά, θα έπρεπε να υποστηριχθούν οι εκτροφείς βοοειδών - στην περιοχή Αμπερντήην Ανγκους την οποία εκπροσωπώ - στην πραγματικότητα δεν έλαβαν απολύτως τίποτα. Ορισμένοι αγρότες είχαν κάποιο όφελος αλλά άλλοι έχουν χάσει τις επιχειρήσεις τους και δεν έλαβαν καμία αποζημίωση. Οι εκτροφείς βοοειδών διερωτώνται πότε τα λόγια θα τα ακολουθήσουν οι πράξεις. Δεν εντυπωσιάστηκαν καθόλου από αυτά που άκουσαν από τον Μάϊκελ Φόρσαϋθ, τον Υπουργό για Θέματα Σκωτίας ο οποίος ελέγχει τον σκωτσέζο Υπουργό Γεωργίας. Επέστησα την προσοχή του Σώματος σ' αυτόν τον άνθρωπο κατά την τελευταία περίοδο συνόδου ότι είναι εκείνος που ήθελε να κατεβάσει την ευρωπαϊκή σημαία από τη Σκωτία αντί να ανεβάσει την σκωτσέζικη σημαία στην Ευρώπη λέγοντας: ας κάνουμε μια ιδιαίτερη συμφωνία για τη Σκωτία, ας κάνουμε πρόοδο.
<P>
(Χειροκροτήματα)

<SPEAKER ID=13 LANGUAGE="FR" NAME="des Places">
Κύριε Πρόεδρε, αγαπητοί μου συνάδελφοι, ο πρόεδρος της Επιτροπής κ. Santer, μας ενημέρωσε χθες για την καταρχήν απόφαση μερικής άρσης του εμπάργκο, υπολογίζοντας πιθανώς στην απραξία των καλοκαιρινών μηνών προκειμένου να ξεχαστεί οριστικά το θέμα. Ελπίζω πως θορυβημένος και συναισθανόμενος τις εύλογες απορίες μας δεν θα επικυρώσει την απόφαση αυτή στις 10 Ιουνίου, όποιες και αν είναι οι πολιτικές συνέπειες. Τα λάθη είναι ανθρώπινα αρκεί να μην επιμένει κανείς σ' αυτά.
<P>
Ο κ. Santer μας είπε επίσης ότι έχει για ένα μόνο πράγμα μετανοιώσει, δηλαδή για το ότι περίμενε έξι εβδομάδες προκειμένου να βρεθεί μία λύση, ένα άλλοθι, ένας συμβιβασμός. Έξι εβδομάδες για να εξασφαλισθεί το αλάθητο των εμπειρογνωμόνων. Έξι εβδομάδες για να εξασφαλισθεί ότι οι πόρτες του παραδείσου ήταν ανοικτές σε όλο τον κόσμο για να ληφθεί μία αφύσικη οικονομική απόφαση. Κύριε Επίτροπε, πιστεύετε ότι αυτό είναι δίκαιο; Αυτό που δεν σας υπαγορεύει σήμερα η καρδιά θα σας το συμβουλεύσει σε λίγο ο φόβος. Αναμένοντας την αναπόφευκτη αυτή μέρα, της οποίας θα επωμιστείτε την ευθύνη, ας σταματήσουμε να σκεφτόμαστε το χειρότερο προτρέποντας προς το καλύτερο. Το ήθος θα νικήσει όπως και η υγεία μας.
<P>
Ειλικρινά, κύριε Επίτροπε, μπορείτε να πάρετε όμηρο τον καταναλωτή επειδή αρνείται να καταναλώσει προϊόντα υψηλού κινδύνου τα οποία έχουν θεωρηθεί ότι απειλούν την υγεία; Μπορείτε να πάρετε όμηρο τον φορολογούμενο, αυτόν που πληρώνει χωρίς να ζητά πιστοποιητικά προέλευσης και ποιότητας και που έχει άλλες νόμιμες ανησυχίες από το να αμοίψει αυτούς που κέρδισαν πολλά χρήματα στις πλάτες μας χωρίς να αναλάβουν τις ευθύνες τους; Μπορείτε να καταδικάσετε τους κτηνοτρόφους, ακόμη και τους άγγλους και ιρλανδούς συναδέλφους μας, τα συναφή επαγγέλματα, τις θέσεις εργασίας, εκτός αυτών που το έργο τους συνίσταται στην καύση των ζώων και έμμεσα ολόκληρη την ευρωπαϊκή γεωργία, την παραγωγή στο σύνολό της, για το μοναδικό λόγο ότι αφελώς επεδείχθη ανεπιφύλακτη εμπιστοσύνη σε ορισμένες πολυεθνικές του κλάδου της ζωικής διατροφής;
<P>
Μπορείτε για μια ακόμη φορά να αφήσετε στις ευρωπαϊκές και εθνικές ενισχύσεις τη φροντίδα κάλυψης των απωλεσθέντων εισοδημάτων, ώστε να κατευναστούν τα πνεύματα, να αποφευχθούν οι χρεωκοπίες και κατά συνέπεια η απερήμωση της υπαίθρου; Γνωρίζετε καλά ότι οι ενισχύσεις αυτές θα αποτελέσουν αντικείμενο επικρίσεων εκ μέρους αυτών που παρακολουθούν τις γεωργικές χρηματοδοτήσεις της Ευρωπαϊκής Ένωσης. Αυτό δεν θα το αποφύγουμε ακόμη και σ' αυτό το Κοινοβούλιο. Και όπως πάντοτε, οι αγρότες θα βρεθούν στο εδώλιο του κατηγορουμένου. Δεν θα απομένει τίποτε άλλο παρά να επινοηθεί ένα σύστημα αποζημιώσεων για τις διάφορες παραγωγές ώστε να εξασφαλισθεί ο διαχωρισμός των αγροτών στο θέμα αυτό. Όλοι τότε θα κληθούν να καταβάλουν. Ο φορολογούμενος, λόγω του κράτους παρέμβασης, οι αγρότες από επαγγελματική αλληλεγγύη, οι διοικητικοί μηχανισμοί υπέρ της λειτουργικότητας.
<P>
Εν τέλει, κύριε Επίτροπε, είναι δυνατόν, με δεδομένη τη σημερινή πολιτική σύγχυση που επικρατεί στο θέμα αυτό, να παραβλέψουμε, εξ ονόματος της Επιτροπής το θέμα της ανάληψης της πολιτικής ευθύνης, κάτι το οποίο δεν εμπίπτει στην αρμοδιότητά σας; Αυτός είναι ο λόγος για τον οποίο η ομάδα μας αντιτίθεται στην άρση του εμπάργκο και κατά συνέπεια θα υπερψηφίσει το ψήφισμα, με την προϋπόθεση ότι αυτό θα υποστεί τροποποιήσεις.

<SPEAKER ID=14 LANGUAGE="EN" NAME="David">
Κύριε Πρόεδρε, η άρση της απαγόρευσης εξαγωγής των υποπροϊόντων βοείου κρέατος αποτελεί ένα σημαντικό βήμα προς τα εμπρός. Είμαι εξ ίσου ικανοποιημένος και από το γεγονός ότι η βρετανική κυβέρνηση δείχνει επιτέλους ορισμένα σημεία εποικοδομητικής συμπεριφοράς, υποστηρίζοντας προφανώς τη συμφωνία σύνδεσης με τη Σλοβενία. Αυτή η κάπως τροποποιημένη συμπεριφορά θα πρέπει να προχωρήσει περισσότερο.
<P>
Είναι ασφαλώς πολύ παράλογο το γεγονός ότι η βρετανική κυβέρνηση προκαλεί πράγματι ζημιά στα συμφέροντα όλων παρεμποδίζοντας αδιακρίτως μέτρα τα οποία είναι και υπέρ των εθνικών συμφερόντων της Μ. Βρετανίας και ορισμένα από τα οποία είχαν προταθεί στην πραγματικότητα από την ίδια. Η πιο λυπηρή πτυχή της όλης αυτής ιστορίας είναι ο τρόπος με τον οποίο η βρετανική κυβέρνηση ενεθάρρυνε μια χωρίς προηγούμενο πρακτική ξενοφοβίας και σωβινιστικής ρητορικής. Είναι βέβαιο ότι παρόμοια γλώσσα δεν έχει καμία απολύτως θέση στην Ευρωπαϊκή Ένωση ή σε οποιαδήποτε άλλη πολιτισμένη κοινωνία. Η χρήση ρατσιστικής φρασεολογίας και υπονοούμενων είναι μια πολιτική τακτική η οποία θα έχει συνεχή και καταστροφική επίπτωση τόσο στη Μ. Βρετανία όσο και στην Ευρωπαϊκή Ένωση.
<P>
Θα πρέπει να αποτελέσει καθήκον μας ως δημοκρατών και ως βουλευτών να κάνουμε ό, τι μπορούμε για να τεθεί τέρμα σ' αυτή την κρίση. Θα πρέπει να αποτελέσει καθήκον μας η διασφάλιση της άρσεως του εμπάργκο. Θα πρέπει να αποτελέσει καθήκον μας να βοηθήσουμε την κατά το δυνατόν ταχύτερη επανάκτηση της εμπιστοσύνης των καταναλωτών και να διασφαλίσουμε ότι, πάνω απ' όλα, δεν θα ακουστούν ποτέ, μα ποτέ, ξανά σωβινιστικά συνθήματα στην Ευρωπαϊκή Ένωση.

<SPEAKER ID=15 LANGUAGE="DE" NAME="Schierhuber">
Kύριε Πρόεδρε, αξιότιμοι κυρίες και κύριοι, η επιδημία της BSE στα βοοειδή, όχι μόνον οδήγησε σε μια κρίση μέσα στην Eυρωπαϊκή Ένωση, αλλά κυρίως στη σοβαρή ανασφάλεια των καταναλωτών μας. Kαταναλωτές, όμως, που αισθάνονται ανασφάλεια σημαίνουν μειωμένη διάθεση, κι αυτό πάλι σημαίνει χαμηλές τιμές για τους παραγωγούς βοοειδών. Bρισκόμαστε εδώ σ' ένα κύκλωμα που εμφανίζει αδιανόητες επιπτώσεις, και το οποίο επειγόντως θα πρέπει να ελέγξουμε. Aυτό όμως θα το πετύχουμε κυρίως, μόνον αν αποκαταστήσουμε την εμπιστοσύνη στην ευρωπαϊκή παραγωγή κρέατος. Γι' αυτό και το πρώτο μας βήμα θα πρέπει να είναι μια συνεπής εξάλειψη των κοπαδιών που έχουν μολυνθεί από την BSE. Aπαραίτητη επίσης είναι η θέσπιση μιας πανευρωπαϊκής και πρακτικής επισήμανσης του κρέατος και των προϊόντων κρέατος, η θέσπιση στάνταρτ για την προστασία των ζώων, που θα ισχύουν πανευρωπαϊκά, η εντατικοποίηση των ερευνητικών προσπαθειών ώστε ν' αποσαφηνιστούν οι πιθανοί τρόποι μετάδοσης της BSE, και μια κριτική εξέταση των ενισχυτικών απόδοσης, των κτηνιατρικών φαρμάκων και των πρόσθετων ουσιών στις ζωοτροφές, καθώς και των καταλοίπων τους.
<P>
Σε τελική ανάλυση, θα πρέπει ο καταναλωτής να μπορεί να διαπιστώσει από πού προέρχεται το κρέας που τρώει. Aυτή τη στιγμή, κάτω από τη μεγάλη πίεση, υπάρχει κίνδυνος να πάρουμε βιαστικά μέτρα που θα οδηγήσουν σε ακόμη μεγαλύτερη ανασφάλεια των καταναλωτών. Aυτό θα συνέβαινε αν αίρονταν η απαγόρευση των εξαγωγών, χωρίς ανάλογες εγγυήσεις προηγουμένως, ότι λειτουργεί δηλαδή, για παράδειγμα, η αναγνώριση των ζώων και ότι δεν παραβιάζεται η απαγόρευση χορήγησης οστεαλεύρων στα ζώα. Eκτός τούτου, απαιτούνται μελλοντικά μόνιμοι έλεγχοι εκ μέρους της EE.
<P>
Kάτω από το ίδιο πρίσμα θα πρέπει να δούμε και την αυστριακή στάση στο Συμβούλιο, διότι αυτή τη στιγμή, η ανασφάλειά μας εξακολουθεί να είναι πολύ μεγάλη. Kανέναν δε συμφέρει να διατηρηθεί, σε μόνιμη βάση, μια απαγόρευση εξαγωγών για τα βρετανικά βοοειδή. Ωστόσο, όλοι ενδιαφέρονται να υπάρχει ασφάλεια και ποιότητα. Aς μη δούμε τα σημερινά προβλήματα μόνον σαν καταστροφή, αλλά και σαν μια ευκαιρία να κάνουμε το σωστό βήμα προς τη σωστή κατεύθυνση.

<SPEAKER ID=16 LANGUAGE="EN" NAME="Hyland">
Κύριε Πρόεδρε, θα ήθελα να επαναλάβω σήμερα εδώ την εμπιστοσύνη μου στον Επίτροπο Fischler για τον χειρισμό της κρίσης της σπογγώδους εγκεφαλοπάθειας. Υποδέχομαι με ικανοποίηση τη μερική άρση του εμπάργκο. Η απόφαση αυτή στηρίζεται σε επιστημονικά δεδομένα και θα φέρει κάποια κινητικότητα στην εμπορία του βοείου κρέατος η οποία θα είναι εξαιρετικά ευπρόσδεκτη αυτή τη στιγμή.
<P>
Ωστόσο, προτρέπω την Επιτροπή να υλοποιήσει το πακέτο αποζημιώσεων το οποίο έχει υποσχεθεί στους παραγωγούς βοείου κρέατος. Τη στιγμή που η βιομηχανία έχει γονατίσει, οι αγρότες αντιμετωπίζουν πτώχευση και οι εργαζόμενοι στη βιομηχανία κρέατος χάνουν τις εργασίες τους, είναι ανεπίτρεπτο το γεγονός ότι το Συμβούλιο των Υπουργών δεν μπορεί να καταλήξει σε συμφωνία για το πακέτο αποζημιώσεων. Επιθυμώ να επαναλάβω επίσης την άποψή μου ότι το πακέτο των αποζημιώσεων είναι εντελώς ανεπαρκές και θα πρέπει να αυξηθεί. Οι παραγωγοί βοείου κρέατος αντιμετώπιζαν σοβαρότατα οικονομικά προβλήματα ακόμη και πριν από την εκδήλωση της κρίσεως της ΣΕΒ.
<P>
Λυπούμαι διότι οι συνολικές επιπτώσεις της κρίσεως στους καταναλωτές και στους παραγωγούς δεν βελτιώνονται. Η πρόσφατη δήλωση, επί παραδείγματι, ενός βρετανού επιστήμονα ότι η ασθένεια μεταδίδεται από τις αγελάδες στα αγέννητα μοσχάρια δημιουργεί περαιτέρω αμφιβολίες στη σκέψη των καταναλωτών. Που πρόκειται να καταλήξουν άραγε όλα αυτά; Υπάρχουν πολλοί εκεί έξω με όλων των ειδών τα προγράμματα και κανείς δεν ξέρει που βρίσκεται ακριβώς η αλήθεια. Υπάρχει επείγουσα ανάγκη να συγκεντρώσουμε την προσοχή μας στις πτυχές της δημόσιας υγείας και στο τι συμβαίνει μ' αυτήν. Γνωρίζω ότι δεν υπάρχει αποδεδειγμένος κίνδυνος για την υγεία και πιστεύω ότι μπορεί να γίνει μια ουσιαστική και αξιόπιστη δήλωση περί αυτού.
<P>
Εν τω μεταξύ η Μ. Βρετανία εξακολουθεί να μεταχειρίζεται την Κοινότητα με υπεροψία και περιφρόνηση. Μολονότι η ίδια δημιούργησε το πρόβλημα, εκείνη που πρέπει να πληρώσει είναι η Ευρώπη. Εάν θέλουμε να επιτευχθεί η ανάκτηση της εμπιστοσύνης των καταναλωτών, η Μ. Βρετανία θα πρέπει να υλοποιήσει ένα πρόγραμμα εκρίζωσης της ασθένειας που να μην καταλείπει αμφιβολίες στη σκέψη των καταναλωτών. Αυτό είναι το αντικείμενο που δεσμεύθηκε να χρηματοδοτήσει η Ευρωπαϊκή Κοινότητα και δεν είναι παράλογο να αναμένουμε μια ικανοποιητική ανταπόκριση.
<P>
Όπως έχω πει και σε άλλες ευκαιρίες, η παρούσα κρίση έχει τις μεγαλύτερες επιπτώσεις στους ιρλανδούς παραγωγούς βοείου κρέατος και στην ιρλανδική οικονομία παρά σε οποιοδήποτε άλλο κράτος μέλος. Θα ήθελα να ακούσω τον Επίτροπο Fischler να επιβεβαιώνει σήμερα την αποτελεσματικότητα του ιρλανδικού προγράμματος ελέγχου της ασθενείας το οποίο λειτουργεί από την εμφάνιση του πρώτου κρούσματος το οποίο εντοπίσαμε πριν από λίγα χρόνια.

<SPEAKER ID=17 LANGUAGE="DE" NAME="Gφrlach">
Kύριε Πρόεδρε, αγαπητοί κυρίες και κύριοι συνάδελφοι, καθώς άκουγα τα μεγάλα λόγια του κ. Σαντέρ χθες, και του κ. Fischler σήμερα, για τη συμπεριφορά της βρετανικής κυβέρνησης, δεν μπόρεσε παρά να μου δημιουργηθεί η εντύπωση ότι πίσω απ' αυτά τα μεγάλα λόγια κρύβεται ουσιαστικά μια στρατηγική ή τακτική, ώστε να μπορέσουμε να υποχωρήσουμε πιο εύκολα στα αιτήματα για άρση του εμπάργκο.
<P>
Kαι θα το αιτιολογήσω αυτό. Aν αυτά τα τρία προϊόντα αποδεσμευτούν τώρα, πρόωρα κατά τη γνώμη μου, τότε δεν αποκλείω να υπάρξουν όροι που θα μπορούν να εξασφαλίσουν έναν ύψιστο βαθμό ασφαλείας. Oι όροι αυτοί, βεβαίως, δεν έχουν ακόμη ικανοποιηθεί, ώστε να αποδεσμεύσουμε αυτά τα τρία προϊόντα.
<P>
(Xειροκροτήματα) Aν θέλουμε να προχωρήσουμε σωστά - κι εγώ δε συγκαταλέγομαι σ' εκείνους που θέλουν να διατηρήσουν το εμπάργκο μέχρι να είναι απόλυτα ασφαλείς - τότε θα πρέπει να κρίνουμε σταδιακά την επιτυχία της καταπολέμησης και το ίδιο σταδιακά να προβούμε και στη χαλάρωση. Aλλά εδώ υπάρχει κάποια ανισορροπία. H επιτυχία δεν ήρθε ακόμη, ούτε και υπάρχει η σιγουριά ότι μπορούμε να είμαστε απόλυτα ασφαλείς με τα τρία αυτά προϊόντα. Γι' αυτό και η αποδέσμευση είναι πρόωρη.
<P>
H Eπιτροπή θα 'πρεπε να γνωρίζει τώρα ότι έχει τραβήξει, κατά κάποιον τρόπο, τον «παπά». Aν, τους επόμενους μήνες, προκύψει μια έντονη επιφυλακτικότητα των αγοραστών σε πάρα πολλούς τομείς προϊόντων, στους οποίους γίνεται επεξεργασία ζελατίνης και ζωικού λίπους, όπως υπάρχει αυτή τη στιγμή για το βοδινό κρέας, τότε αυτό θα έχει σχέση με την πρόωρη αποδέσμευση των τριών αυτών προϊόντων. Δε θέλω να παίξω το ρόλο της Kασσάνδρας, ούτε και να μιλάω για πράγματα που απεύχομαι, αλλά ξέρετε πόσο ευαίσθητα αντιδρούν οι αγορές των καταναλωτών και φοβάμαι πως, σε πάρα πολλές ποικιλίες προϊόντων, θα επαναληφθεί το ίδιο που συνέβη μέχρι τώρα στο βοδινό κρέας. Aυτό θα 'πρεπε να το γνωρίζει η Eπιτροπή.
<P>
Nομίζω πως πραγματικά φθάσαμε σ' ένα σημείο όπου η κρίση της BSE μπορεί να εξελιχθεί σε κρίση της Eυρωπαϊκής Ένωσης. Mεγάλο φταίξιμο φέρει, αναμφισβήτητα, η βρετανική κυβέρνηση, αλλά και η στάση της Eπιτροπής και ορισμένων μελών του Συμβουλίου ενισχύουν αυτή τη διαδικασία. Σε θέματα υγείας, δεν μπορεί να υπάρχουν υποχωρήσεις. Aυτός είναι ο ύψιστος στόχος της Eυρωπαϊκής Ένωσης, και ασφαλώς αυτός είναι και ο ύψιστος κρατικός στόχος της βρετανικής κυβέρνησης. H υγεία είναι πάνω απ' όλα. Στη συνέχεια, για ένα διάστημα, δεν υπάρχει τίποτε, απολύτως τίποτε, και μετά έρχεται και πάλι η υγεία. Mετά έρχονται οι εθνικές διατάξεις, και οι εθνικές ευαισθησίες. Aυτό ισχύει τόσο για την ηπειρωτική Eυρώπη όσο και για τα βρετανικά νησιά. Φοβάμαι πως το Συμβούλιο και η Eπιτροπή ρισκάρουν την εμπιστοσύνη των ευρωπαίων πολιτών στην Eυρωπαϊκή Ένωση, και το Kοινοβούλιο δεν θα 'πρεπε να δώσει το χέρι του σ' αυτήν την λάθος διαδικασία.

<SPEAKER ID=18 LANGUAGE="EN" NAME="Gillis">
Κύριε Πρόεδρε, η κρίση της σπογγώδους εγκεφαλοπάθειας των βοοειδών έχει τώρα ηλικία δέκα εβδομάδων και προήλθε ως αποτέλεσμα μιας ατυχούς δηλώσεως στη Βουλή των Κοινοτήτων η οποία έγινε χωρίς καμία επιστημονική βάση. Από εκείνη τη στιγμή η ευρωπαϊκή παραγωγή βοείου κρέατος έχει υποστεί καταβαράθρωση. Οι παραγωγοί, και ιδιαίτερα εκείνοι των κυριοτέρων εξαγωγικών χωρών όπως της Ιρλανδίας, υπέστησαν τρομακτικές απώλειες. Πολλοί βρίσκονται τώρα στα όρια της πτώχευσης. Η εμπιστοσύνη των καταναλωτών στο βόειο κρέας έχει υπονομευθεί σοβαρά και τα επίπεδα της κατανάλωσης έχουν μειωθεί σχεδόν κατά 30 %.
<P>
Χρειάζεται τώρα άμεση και καλά συντονισμένη δράση για να ανακτηθεί η εμπιστοσύνη των καταναλωτών και να εκριζωθεί η ασθένεια της ΣΕΒ. Κατά τη διάρκεια των ολίγων τελευταίων ημερών και ως αποτέλεσμα πολλών συσκέψεων, περιλαμβανομένης της ενημέρωσης εκ μέρους Υπουργών του ΗΒ, έχουν εμφανιστεί ορισμένα θετικά αποτελέσματα. Η βρετανική κυβέρνηση μας διαβεβαιώνει ότι οι κανονισμοί για την καταστροφή των εντοσθίων και των μολυσμένων ζωοτροφών έχουν ενισχυθεί, ότι εφαρμόζονται πολύ αυστηρά και ότι είναι απαραβίαστοι. Η βρετανική κυβέρνηση έχει επιτέλους εκπονήσει ένα επαρκώς λεπτομερές πρόγραμμα για την εκρίζωση της ΣΕΒ. Μολονότι το σχετικό έγγραφο απέχει πολύ από το να είναι τέλειο, εν τούτοις βαδίζει προς τη σωστή κατεύθυνση. Επί πλέον, η Επιτροπή έχει εκπονήσει ένα νέο πρόγραμμα αποζημίωσης των παραγωγών για ένα μέρος των απωλειών τους.
<P>
Υπάρχουν, ωστόσο, και ορισμένες αρνητικές εξελίξεις. Η βρετανική απόφαση για την παρεμπόδιση των κοινοτικών εργασιών είναι λανθασμένη. Είναι αντιπαραγωγική και έχει κάνει χειρότερη μια κατάσταση που ήταν ήδη κακή. Είναι κακή για τη Μ. Βρετανία, κακή για την Ευρώπη και το μόνο που θα κάνει είναι να παρατείνει την κρίση. Αυτή η επίδειξη παρανομίας στα ανώτατα επίπεδα διακυβέρνησης είναι απαράδεκτη σε μια ένωση που στηρίζεται στον κανόνα του δικαίου και της αλληλεγγύης. Απετέλεσε χαστούκι στο πρόσωπο του Σώματος και σε εκείνους από εμάς, τα Μέλη, οι οποίοι από τις 29 Μαρτίου προσπάθησαν με κάθε δυνατό τρόπο να επιλύσουν το πρόβλημα και να μειώσουν τις αρνητικές επιπτώσεις της κρίσης της ΣΕΒ. Απετέλεσε μάθημα για το πως δεν επιλύεται μια κρίση εντός της ΕΕ.
<P>
Η άλλη κύρια οπισθοχώρηση είναι το ότι επί δέκα εβδομάδες συζητούμε για δευτερεύοντα θέματα όπως η απαγόρευση εξαγωγών υποπροϊόντων και αγνοούμε τους πραγματικούς φόβους των καταναλωτών και την καταστροφή των παραγωγών. Σε περιοχές όπως η Ιρλανδία τα εισοδήματα των παραγωγών έχουν αποδεκατιστεί, παρά το γεγονός ότι δεν φταίνε σε τίποτα.
<P>
Από το 1989 η βρετανική κυβέρνηση δεν επέτυχε να αναγνωρίσει τη βαρύτητα της καταστάσεως. Τώρα θερίζουμε τις θύελλες αυτής της αδράνειας. Η βρετανική κυβέρνηση θα πρέπει τώρα να κάτσει κάτω με την Επιτροπή, να εξετάσει το πρόγραμμα εκρίζωσης της ασθένειας και να εγκρίνει ένα σύνολο μέτρων τα οποία θα εξαφανίσουν τη ΣΕΒ και θα επαναφέρουν την εμπιστοσύνη των καταναλωτών. Δεν θα πρέπει να υπάρξει καμία χαλάρωση των προσπαθειών θανάτωσης γηραιότερων ζώων από γνωστές ύποπτες αγέλες στο ΗΒ, αγέλες που είναι γνωστό ότι έχουν καταναλώσει μολυσμένες ζωοτροφές και ίσως τώρα επωάζουν την ασθένεια. Οι καταναλωτές πρέπει να πεισθούν ξανά από την αρχή ότι το βόειο είναι πλήρης τροφή. Η τρέχουσα δίαιτα παραπληροφόρησης και διαστρεβλωμένων στοιχείων θα πρέπει να σταματήσει. Η πρόκληση για όλους μας εδώ είναι να αποδείξουμε τώρα στους καταναλωτές ότι η βρετανική κυβέρνηση έχει σοβαρευθεί επιτέλους σχετικά με την εκρίζωση της ΣΕΒ και ότι αποδύεται στο καθήκον αυτό με αποφασιστικότητα και δέσμευση.
<P>
Τέλος, η Επιτροπή θα πρέπει να επανεξετάσει επειγόντως το πακέτο αποζημιώσεων για τους παραγωγούς. Η οποιαδήποτε βοήθεια είναι καλοδεχούμενη αλλά το πακέτο, όπως είναι διαμορφωμένο τώρα, θα πρέπει να αυξηθεί ουσιαστικά εάν θέλουμε να αντιμετωπίσει τις πραγματικές ανάγκες των ατόμων που υπέστησαν ζημίες.

<SPEAKER ID=19 LANGUAGE="EN" NAME="Collins, Kenneth">
Κύριε Πρόεδρε, ο Λόρδος Plumb είναι πολύ ικανός συνήγορος - κανείς δεν μπορεί να το αρνηθεί αυτό. Εμφανώς συγκινημένος μας είπε για την εργασία που γίνεται τώρα στο Ηνωμένο Βασίλειο σχετικά με την αντιμετώπιση της ΣΕΒ. Ατυχώς παρέλειψε να μας πει το πως δημιουργήθηκε όλο αυτό το χάος. Δεν μας είπε το ποιός ήταν υπεύθυνος, ποιός ήταν εκείνος που έπαιξε απερίσκεπτα με τα συμφέροντα των καταναλωτών και ποιός ήταν εκείνος που έπαιξε επίσης απερίσκεπτα με τα θέματα υγείας του πληθυσμού κατά τα τελευταία δεκαπέντε χρόνια. Ωστόσο, ούτε η υποστήριξη του Λόρδου Plumb - ο κ. de Vries θα το ακούσει με ικανοποίηση αυτό - μπορεί να σώσει το βρετανικό Συντηρητικό Κόμμα από την τύχη που του επιφυλάσσει το πολιτικό ισοδύναμο της ΣΕΒ. Μόνο ένα πρόγραμμα θανάτωσης των ψηφοφόρων θα μπορούσε να επιτύχει κάτι τέτοιο.
<P>
Έχουν περάσει πάνω από δυόμιση μήνες από τότε που ο βρετανός Υπουργός ενημέρωσε τη Βουλή των Κοινοτήτων για τη πιθανή σχέση μεταξύ της σπογγώδους εγκεφαλοπάθειας και του συνδρόμου Creutzfeldt-Jakobs. Δέκα εβδομάδες αργότερα, μόλις τώρα, πληροφορηθήκαμε για κάποιο πρόγραμμα αντιμετώπισης του προβλήματος. Απίστευτο, αλλά παρ' όλες τις προειδοποιήσεις, και από εδώ μέσα μεταξύ των άλλων, η βρετανική κυβέρνηση δεν είχε εναλλακτικό πρόγραμμα αντιμετώπισης της ασθένειας όταν ο Υπουργός έκανε τη δήλωση στη Βουλή των Κοινοτήτων.
<P>
Τώρα έχουμε δύο Υπουργούς που περιοδεύουν τις πρωτεύουσες κάνοντας αυτό που αποκαλούν επίθεση ευγένειας. Στην αποστολή αυτή δεν συμπεριλαμβάνεται ο Λόρδος Plumb διότι είναι πολύ αφοσιωμένος ευρωπαϊστής για κάτι τέτοιο. Δύο Υπουργοί όμως - δεν είμαι βέβαιος, επί τη ευκαιρία, ποιός είναι ο επιθετικός και ποιός είναι ο ευγενής - περιοδεύουν τις ευρωπαϊκές πρωτεύουσες. Αυτό μοιάζει ως να στέλνει κανείς τον Σαντάμ Χουσεΐν σε ειρηνευτική αποστολή. Το μόνο, βέβαια, που δεν κάνουν είναι να συγκεντρώνουν την προσοχή τους στην εκρίζωση της ασθένειας, στα θέματα υγείας του πληθυσμού και στην εμπιστοσύνη των καταναλωτών.
<P>
Στο Κοινοβούλιο αυτό θα πρέπει να επαναπροσανατολίσουμε τη συζήτηση στη δημόσια υγεία, να αναγνωρίσουμε ότι υπάρχουν ακόμη μυστήρια τα οποία περιβάλλουν αυτή την ασθένεια. Δεν γνωρίζουμε για τη μεταδοτικότητά της και στην πραγματικότητα δεν γνωρίζουμε ούτε την προέλευσή της. Στην πραγματικότητα δεν γνωρίζουμε ούτε καν τον σύνδεσμό της με το σύνδρομο Creutzfeldt-Jakobs και αυτός είναι ο λόγος για τον οποίο οι Επιτροπές Γεωργίας και Ανάπτυξης της Υπαίθρου και Περιβάλλοντος, Δημόσιας Υγείας και Προστασίας των Καταναλωτών διενεργούν από κοινού ακρόαση στο τέλος του μηνός ούτως ώστε να διερευνήσουν αυτά ακριβώς τα πράγματα και να ρίξουν δημοσίως κάποιο φως στα τεκταινόμενα. Πάρα πολλές πτυχές αυτής της συζητήσεως και πάρα πολλές από αυτές τις ανησυχίες έχουν καλυφθεί κάτω από ένα πέπλο μυστικότητας τόσο στο Συμβούλιο όσο και αλλού.

<SPEAKER ID=20 LANGUAGE="DE" NAME="Funk">
Kύριε Πρόεδρε, αγαπητέ κύριε Eπίτροπε, αγαπητοί κυρίες και κύριοι συνάδελφοι, η ομάδα εργασίας για θέματα γεωργίας της Oμάδας του Eυρωπαϊκού Λαϊκού Kόμματος διοργάνωσε, το Φεβρουάριο του 1991, δημόσια ακρόαση, παρουσία του κ. Meldrum από το Bασιλικό Kτηνιατρικό Iνστιτούτο του Λονδίνου. Σαν αποτέλεσμα, το Eυρωπαϊκό Kοινοβούλιο ενέκρινε, στις 12 Mαρτίου 1991, ένα ψήφισμα με την επείγουσα έκκληση προς τη βρετανική κυβέρνηση να απαγορεύσει την κατανάλωση, για ανθρώπους και ζώα, βοδινού κρέατος που προέρχονταν από κοπάδια που ήταν ύποπτα για BSE. Tο Eυρωπαϊκό Kοινοβούλιο, παράλληλα, ζήτησε να επιτραπεί η παραγωγή ζωικών αλεύρων για να χορηγηθούν ως ζωοτροφές σε μηρυκαστικά, μόνον εφόσον γίνεται θέρμανση και αποστείρωσή τους σε 134 βαθμούς Kελσίου, για 20 λεπτά, και υπό πίεση 3 bar.
<P>
Tα επόμενα χρόνια, το Eυρωπαϊκό Kοινοβούλιο ενέκρινε και άλλα ψηφίσματα. H αντίδραση της βρετανική κυβέρνησης ήταν μηδενική. O κ. Meldrum είπε το 1991 πως απαγορεύθηκε η χορήγηση, σε μηρυκαστικά, οστεαλεύρων από μολυσμένα ζώα και ότι από το 1993 - πέντε χρόνια μετά - η επιδημία θα εξαφανιζόταν. Δυστυχώς, κύριε Eπίτροπε, η έκβαση ήταν διαφορετική; η επιδημία ζει και οι γεωργοί είναι υποχρεωμένοι να βλέπουν αδύναμοι πως η μεγαλύτερη κρίση εμπιστοσύνης κρατάει τον καταναλωτή μακριά από την κατανάλωση βοδινού κρέατος. H βρωμιά και η αδιαφορία παρεμπόδισαν την πρόωρη εξάλειψη της επιδημίας με συνέπεια.
<P>
(Xειροκροτήματα) Mε τον τρόπο αυτό η βρετανική κυβέρνηση έφερε τους δικούς της κτηματίες και τους δικούς της καταναλωτές σε άσχημη, από άποψη οικονομική και υγειονομική, κατάσταση. Στο μεταξύ, η κατάσταση αυτή είχε επίδραση και σ' ολόκληρη την Eυρώπη. Oι αγρότες και οι καταναλωτές είναι βαθιά απογοητευμένοι από την ανικανότητα της βρετανικής κυβέρνησης.
<P>
(Xειροκροτήματα) H προστασία της υγείας έχει προτεραιότητα έναντι της άρσης της απαγόρευσης των εξαγωγών, είπε χθες ο κ. Σαντέρ. Tην απόφαση για την αγορά ενός προϊόντος την παίρνει ο καταναλωτής. Θέλει να ξέρει από πού προέρχεται η ζελατίνη και το ζωικό λίπος, ως προϊόντα ή ως πρόσθετες ουσίες, και αν είναι άφοβα. Kύριε Eπίτροπε, εγώ ως αγρότης δεν θα αγόραζα ποτέ σπέρμα βοοειδών, το οποίο προηγουμένως θα πρέπει κανείς να αποστειρώσει, διότι από ένα αποστειρωμένο σπέρμα δεν προκύπτει καινούργια ζωή, αλλά μόνον μια τρύπα στο νερό, και αυτή δεν θα την έκανα. Σας το λέω ειλικρινά.
<P>
(Γέλια, χειροκροτήματα) Για την καταπολέμηση μιας επιδημίας στη Γερμανία και το Bέλγιο, σφάχθηκαν αναγκαστικά εκατοντάδες χιλιάδες υγιείς χοίροι, προκειμένου να ξεπεραστεί η πανώλη των χοίρων. Oι αγρότες αντιστάθηκαν σ' αυτό; δεν τους ρώτησαν. Mόνον όταν επίσημα ήταν σίγουρο πως η επιδημία είχε εξαλειφθεί, έγινε άρση της απαγόρευσης των εξαγωγών και στις δύο χώρες. Mόνον τότε αφέθηκε ελεύθερη πάλι η αγορά. Aν δεν είχαμε την εσωτερική αγορά, θα έπρεπε η βρετανική κυβέρνηση να ξεπλύνει μόνη της το όλο κακό. Kαι σήμερα ακόμη πεθαίνουν εβδομαδιαία στη μεγάλη Bρετανία 250 ασθενή ζώα. Eίναι πάρα πολλά για να χαλαρώσουμε την απαγόρευση των εξαγωγών. Λείπουν οι αποδείξεις πως η επιδημία θα τελειώσει σε λίγο. Mόνον με απαλλαγμένα από την BSE κοπάδια - αυτό θα ήθελα να το φωνάξω στη βρετανική κυβέρνηση - μπορεί να ξανακερδηθεί η εμπιστοσύνη των καταναλωτών και συνεπώς η δυνατότητα εξαγωγής των προϊόντων σ' ολόκληρο τον κόσμο.
<P>
(Xειροκροτήματα)
<SPEAKER ID=21 LANGUAGE="ES" NAME="Colino Salamanca">
Κύριε Πρόεδρε, πιστεύω ότι η στάση του Ηνωμένου Βασιλείου σε αυτό το ζήτημα δεν είναι μόνο λυπηρή, αλλά απολύτως καταδικάσιμη. Σε μια κοινότητα Δικαίου, όπως η Ευρωπαϊκή Ένωση, δε φαίνεται να έχει καμιά δικαιολογία μια συμπεριφορά πίεσης και παγώματος όπως αυτή που ασκείται. Η στάση αυτή θα μπορούσε -αν και ελπίζω πως όχι- να υποτάξει τη βούληση των Κρατών μελών, ακόμη και της Επιτροπής, σε καμιά όμως περίπτωση δε θα μπορούσε να βοηθήσει στην αποκατάσταση της εμπιστοσύνης των καταναλωτών. Μπορούμε να άρουμε τον αποκλεισμό, μερικώς ή πλήρως, χωρίς αυτό να συνεπάγεται την εξομάλυνση της αγοράς βοείου κρέατος ούτε στο Ηνωμένο Βασίλειο ούτε στην Ευρωπαϊκή Ένωση, αν οι πολίτες εξακολουθούν να αντιλαμβάνονται ότι η υγεία τους βρίσκεται σε κίνδυνο.
<P>
Γι' αυτό, θεωρούμε εντελώς απαραίτητο η Επιτροπή να παράσχει στο Ευρωπαϊκό Κοινοβούλιο και στην κοινή γνώμη όλη τη διαθέσιμη πληροφόρηση. Είναι αναγκαίο να αιτιολογηθεί αυτή η μερική άρση του αποκλεισμού· να παρασχεθούν στο Κοινοβούλιο οι επιστημονικές αποδείξεις που έχει στη διάθεσή της η Επιτροπή προκειμένου να διατυπώσει την πρόταση που υπέβαλε· μια περιγραφή των επιστημονικών πειραμάτων που πραγματοποιήθηκαν, τα αποτελέσματά τους, την ταυτότητα εκείνων που πραγματοποίησαν τα εν λόγω πειράματα και την αξιολόγησή τους από πλευράς της επιστημονικής κτηνιατρικής επιτροπής, για παράδειγμα. Είναι επίσης αναγκαίο η Επιτροπή να παρακολουθεί τα μέτρα που έχουν ληφθεί από το Ηνωμένο Βασίλειο. Μας ενδιαφέρει, μετά την εξέταση των μέτρων του Ηνωμένου Βασιλείου, η Επιτροπή να επαγρυπνεί για την αυστηρή τήρησή τους ώστε τα μέτρα αυτά να μπορούν να αποβούν αποτελεσματικά. Μόνον αυτό θα βοηθήσει πραγματικά στην αποκατάσταση της εμπιστοσύνης των καταναλωτών.
<P>
Εκφράζουμε επίσης τη λύπη μας για τη χαρακτηριστική αλλαγή στάσης στο Συμβούλιο από πλευράς της Ισπανίδας Υπουργού Γεωργίας, όταν, όπως επεσήμανε και ο κ. Επίτροπος, το πρόγραμμα του Ηνωμένου Βασιλείου χρειάζεται χρόνο και μελέτη, συζήτηση και εξέταση. Και θεωρούμε ότι ούτε αυτές οι αλλαγές συμβάλλουν στην αποκατάσταση της εμπιστοσύνης των καταναλωτών.
<P>
Τέλος, θα ήθελα να απευθύνω μια συγκεκριμένη ερώτηση στον κ. Επίτροπο: Έχει κάποια σχέση με αυτό το ζήτημα η παύση ενός Ισπανού ανωτάτου υπαλλήλου στη Γενική Διεύθυνση Γεωργίας;

<SPEAKER ID=22 LANGUAGE="ES" NAME="Redondo Jimιnez">
Κύριε Πρόεδρε, ακούσαμε προηγουμένως τον κ. Επίτροπο ο οποίος, με πλείστες όσες λεπτομέρειες, μας έδωσε τα τελευταία στοιχεία σχετικά με τον έλεγχο της ΣΕΒ, με βασικό κριτήριο τη διασφάλιση της υγείας των καταναλωτών -κριτήριο το οποίο συμμεριζόμαστε- και μας μίλησε για τα διάφορα σχέδια για την εξάλειψη της νόσου, για τον έλεγχο των προϊόντων και υποπροϊόντων που προέρχονται από βοοειδή τα οποία έχουν πιθανώς προσβληθεί από τη ΣΕΒ, καθώς και για την καταστροφή των νεκρών ζώων, την αποστείρωση των προϊόντων, το έλεγχο στην κατασκευή και την in situ επιθεώρηση και παρακολούθηση.
<P>
Όλα αυτά είναι πολύ ωραία και εμείς υποστηρίζουμε αυτά τα μέτρα, αν και θα επιθυμούσαμε να είχαν ληφθεί μερικά χρόνια νωρίτερα ώστε να είχε διευθετηθεί το πρόβλημα όταν δεν είχε ακόμη τις διαστάσεις που έχει σήμερα. Όπως λέει και η παροιμία, »των φρονίμων τα παιδιά πριν πεινάσουν μαγειρεύουν»· σήμερα το κόστος είναι σημαντικά υψηλότερο, άρα, κύριε Επίτροπε, τα 650 εκατομμύρια Ecu που προορίζονται γι' αυτό είναι τα πρώτα, εφόσον θα πρέπει να εξακολουθήσουν να προορίζονται χρήματα σε αυτό το ζήτημα. Εδώ αποδεικνύεται η αλληλεγγύη της Ευρωπαϊκής Ένωσης μπροστά σε αυτό το σοβαρό πρόβλημα. Όπως είπε κάποια βουλευτής, τη χώρα της, σε μια παρόμοια περίπτωση - την πανώλη των ίππων- την άφησαν μόνη της, αλλά ούτε αυτό πρέπει να γίνεται.
<P>
Πρόκειται να ελευθερωθεί το εμπόριο της ζελατίνας, των ζωικών λιπών και του σπέρματος. Όσον αφορά τα δύο πρώτα -ζελατίνες και ζωικά λίπη- μιλάμε για καλλυντικά, τρόφιμα, αναψυκτικά, σοκολάτες, γλυκά, αλλαντικά, κουλουράκια, κλπ. Σύμφωνα με τα όσα μας είπε προηγουμένως ο κ. Επίτροπος, φαίνεται ότι έχει εξασφαλιστεί από τεχνική άποψη ο έλεγχος μέσω τεχνικών αποστείρωσης. Έχω όμως κάποια αμφιβολία σχετικά με το σπέρμα, εφόσον τα μέτρα για τα οποία ακούσαμε να γίνεται λόγος, όπως η αποστείρωση, όπως υποδεικνύει και το όνομά της, θα το καθιστούσαν αναποτελεσματικό. Και διερωτώμαι: Πώς μπορεί να ελευθερωθεί η διακίνηση σπέρματος όταν όχι μόνο δεν έχει διαπιστωθεί ότι η μετάδοση δεν είναι γενετική, αλλά υπάρχουν και βασικές πτυχές αυτών των νόσων που αποδεικνύουν ή υποδεικνύουν γενετική μετάδοση, εφόσον εμφανίζονται σε συγκεκριμένα τμήματα πληθυσμού με παρόμοια χαρακτηριστικά και σε εντελώς κλειστά περιβάλλοντα;
<P>
Κύριε Επίτροπε, η υγεία των καταναλωτών είναι το πρώτο. Δεν πρέπει να παίζουμε με αυτά τα ζητήματα. Πρέπει να ελέγξουμε το πρόβλημα για το οποίο μιλάμε και κυρίως πρέπει να διεξάγεται παρακολούθηση στη χώρα προέλευσης ώστε να προληφθεί πιθανή εξάπλωση του προβλήματος σε επίπεδο Ευρωπαϊκής Ένωσης.

<SPEAKER ID=23 LANGUAGE="NL" NAME="Metten">
Πρόεδρε, φυσιολογικά ο εκβιασμός τιμωρείται με ποινή φυλάκισης όχι όμως όταν αυτός πραγματοποιείται στο πλαίσιο της ευρωπαϊκής πολιτικής. Η κυβέρνηση της Βρετανίας η οποία μπλοκάρει όλες τις ευρωπαϊκές αποφάσεις προκειμένου να επιτύχει την άρση της απαγόρευσης εξαγωγής ζωϊκών λιπών, ζελατίνας και σπέρματος που προέρχονται από βοοειδή, αμοίβεται με την ικανοποίηση των όσων επιθυμεί. Γι' αυτό το λόγο κανείς δεν πρέπει να εκπλήσσεται από το γεγονός ότι αυτή το έχει αντιληφθεί αυτό και συνεχίζει την πολιτική του εκβιασμού. Τώρα ανακοίνωσε ότι θα εξακολουθήσει να μπλοκάρει όλες τις ευρωπαϊκές αποφάσεις έως ότου επιτευχθεί συμφωνία για την πλήρη άρση της απαγόρευσης των εξαγωγών βρετανικού βοείου κρέατος.
<P>
Σοβαρά διερωτώμαι με ποιό τρόπο η κυβέρνηση της Βρετανίας φρονεί ότι θα αποκαταστήσει ποτέ την εμπιστοσύνη στο βρετανικό κρέας εάν αυτή σαφώς επιμένει ότι η ασθένεια των τρελλών αγελάδων δεν αποτελεί ένα πρόβλημα δημόσιας υγείας, αλλά επιθυμεί να το αντιμετωπίσει ως ένα πολιτικό θέμα. Το μέγεθος της παρούσης κρίσης οφείλεται σαφώς στην απερίσκεπτα κακή διαχείριση και την έλλειψη ρυθμίσεων εκ μέρους της κυβέρνησης της Βρετανίας. Όμως η απαγόρευση εξαγωγής τοποθετείται τώρα σε ένα διαφορετικό πρίσμα υπό το φως της γνωστοποίησης ότι από το τέλος της δεκαετίας του '80 είχε επιβληθεί απαγόρευση της εισαγωγής βρετανικών κρεάτων και προϊόντων κρέατος από χώρες όπως οι Ηνωμένες Πολιτείες και η Αργεντινή.
<P>
Επίτροπε Fischler, για ποιό λόγο δεν δόθηκε ποτέ δημοσιότητα σε αυτή την απαγόρευση εισαγωγής; Για ποιό λόγο δεν έγινε ποτέ προσπάθεια να αρθεί αυτή όπως γίνεται συνήθως όταν επιβάλονται απαγορεύσεις εξαγωγής; Φαίνεται τούτο έγινε επειδή από τότε είχε εξαχθεί το συμπέρασμα ότι η Αμερική και η Αργεντινή είχαν, με άλλα λόγια, δίκαιο και θα ήθελα να υπάρξει μια απάντηση εκ μέρους του Επιτρόπου στην ερώτηση: δεν αποτελεί άραγε σοβαρή αμέλεια εκ μέρους της ΕΕ το γεγονός ότι αναγγέλλει μόλις τώρα την απαγόρευση της εξαγωγής βρετανικού βοείου κρέατος;

<SPEAKER ID=24 LANGUAGE="EN" NAME="Spencer">
Κύριε Πρόεδρε, θα ήθελα να συγκεντρώσουν την προσοχή τους οι συνάδελφοι σ' αυτά που κάνουμε τώρα και που θα κάνουμε την επόμενη εβδομάδα. Αυτό είναι ένα τρομακτικό πρόβλημα το οποίο όμως μπορεί να λυθεί και η λύση βρίσκεται στα χέρια μας. Έχουμε τώρα στα χέρια μας ένα πρόγραμμα εκρίζωσης της ασθένειας ενώ το εμπάργκο των υποπροϊόντων έχει αρθεί, χάρις στο θάρρος και την επιμονή του Επιτρόπου Fischler.
<P>
Χθες, ο Πρόεδρος Santer ζήτησε την αποκλιμάκωση της πολιτικής της μη συνεργασίας με την Ευρώπη. Χθες τη νύχτα είχε την ανταπόκριση με τη δήλωση του βρετανού Υπουργού Εξωτερικών στη Ρώμη ότι δεν θα ασκήσει βέτο για τη σύνδεση της Σλοβενίας.
<P>
Αυτό που θα πρέπει να κάνουμε τώρα είναι να συγκεντρώσουμε την προσοχή μας στη διαμόρφωση ενός πλαισίου για την προοδευτική άρση της κύριας απαγόρευσης. Η βρετανική κυβέρνηση δεν ζητά ημερομηνίες, δεν ζητά χάρες, ζητά απλώς τη διαμόρφωση ενός πλαισίου. Αυτό μπορεί και πρέπει να επιτευχθεί.
<P>
Η επίτευξή του θα ήταν ευκολότερη εάν ορισμένοι εγκατέλειπαν τα ρητορικά σχήματα λόγου που χρησιμοποίησαν σήμερα το πρωί. Δεν είμαι βέβαιος εάν με ενοχλούν περισσότερο οι προσπάθειες στρατολόγησης εκ μέρους των Φιλελευθέρων Δημοκρατών και των Σκώτων Εθνικιστών συναδέλφων ή η συνήθεια των Εργατικών να συμπεριφέρονται ως νευρικά τσακάλια, γυρίζοντας γύρω γύρω από το πρόβλημα και διαστάζοντας να το αρπάξουν μήπως και θίξουν την αδύναμη φήμη πατριωτισμού του Τόνυ Μπλαίρ. Αυτά δεν είναι έξυπνα πράγματα, αυτό που χρειαζόμαστε είναι η επίλυση του προβλήματος και αυτό σημαίνει έγκαιρη διαπραγμάτευση σχετικά με κάποιο πλαίσιο.
<P>
Θα ήθελα να πω στον φίλο μου τον κ. de Vries ότι έχει δίκιο που παρουσιάζει το φάσμα του εθνικισμού, αλλά αυτό αποτελεί μπούμεραγκ και θα πρέπει κανείς να είναι πολύ προσεκτικός όταν θα το πετάει. Εάν οι συνάδελφοι στο Σώμα αρχίσουν να επαναλαμβάνουν τα δηλητηριώδη βέλη της Sun και να τα αποδίδουν, έστω και έμμεσα όπως έκανε ο κ. McCartney, στις ενέργειες του αντιπάλου τους κόμματος, αυτό είναι επικίνδυνο. Γίνεται συνήθεια και παίζει το παιχνίδι ακριβώς του φάσματος του εθνικισμού το οποίο καραδοκεί σε όλες τις χώρες και σε όλα τα κόμματα. Σας παρακαλώ όλους, ας μην κάνουμε κάτι τέτοιο και ας συγκεντρωθούμε στην ολοκλήρωση της πολύ απλής διαπραγμάτευσης για το πλαίσιο άρσης της απαγόρευσης όταν, εν καιρώ, θα μπορέσει να δικαιολογηθεί επιστημονικά.

<SPEAKER ID=25 LANGUAGE="EN" NAME="Thomas">
Κύριε Πρόεδρε, είμαι βέβαιος ότι θα συμφωνήσετε μαζί μου στην υποβολή ευχαριστιών προς την Επιτροπή για τις συνεχείς προσπάθειές της προς εξεύρεση λύσεως στη συνεχιζόμενη κρίση της βιομηχανίας βοείου κρέατος. Μόνο μέσω διαλόγου θα επιτευχθούν λύσεις ικανοποιητικές για όλους εκείνους οι οποίοι, παρά το ότι δεν έφταιξαν, υφίστανται τώρα τις επιπτώσεις. Είναι προς το συμφέρον όλων των ενδιαφερομένων μερών και όλων των κρατών μελών να διασφαλίσουν ότι η υγεία των ανθρώπων και του ζωικού κεφαλαίου σε ολόκληρη την Κοινότητα προστατεύεται επαρκώς και εμείς έχουμε ευθύνη να το επιτύχουμε αυτό.
<P>
Αυτός είναι ο λόγος για τον οποίο συμφωνώ απόλυτα με τον κ. Collins ο οποίος ετόνισε ότι υπάρχουν ακόμη ένα σωρό ερωτήματα τα οποία παραμένουν αναπάντητα. Ερωτήματα, για παράδειγμα, σχετικά με την επιδημιολογία και τη μεταδοτικότητα. Η επείγουσα ανάγκη για αυξημένη και συντονισμένη έρευνα έχει κατά μεγάλο μέρος αγνοηθεί μέχρι τώρα καθώς οι προσπάθειες έχουν συγκεντρωθεί σε επείγουσες λύσεις για μια κατάσταση κρίσεως η οποία θα μπορούσε να είχε αποφευχθεί. Όχι μόνο θα πρέπει να εκπονήσουμε ένα πρόγραμμα ενημέρωσης για τους καταναλωτές αλλά θα πρέπει να γίνουν διαθέσιμα και μέσα για να απαντηθούν οι ερωτήσεις που πρέπει να απαντηθούν πριν να αποκατασταθεί η εμπιστοσύνη των καταναλωτών.
<P>
Το τελευταίο σημείο που ήθελα να θέσω είναι ένα σημείο το οποίο το έχω τονίσει στο παρελθόν και θα συνεχίσω να το τονίζω. Μολονότι δέχομαι με ικανοποίηση το πακέτο ενίσχυσης το οποίο πρότεινε η Επιτροπή, η υποστήριξη αφορά μόνο τους παραγωγούς και τα σφαγεία. Οι ζημίες των υπολοίπων αγνοούνται. Μέχρι σήμερα, 36.000 άτομα στο Ηνωμένο Βασίλειο, εργαζόμενοι στη βιομηχανία βοείου κρέατος έχουν χάσει τις εργασίες τους και πολύ άλλοι κινδυνεύουν να τις χάσουν. Ορισμένοι από αυτούς τους ανθρώπους βρίσκονται σήμερα μαζί μας στα θεωρία των επισκεπτών.
<P>
Το Ηνωμένο Βασίλειο επέστρεψε πρόσφατα στην Επιτροπή 200 εκατομμύρια Ecu τα οποία προορίζοντο για τον μεταποιητικό τομέα της γεωργίας. Καλώ την κυβέρνηση του Ηνωμένου Βασιλείου να δαπανήσει τα χρήματα αυτά για το σκοπό για τον οποίο προορίζονταν, δηλ. να υποστηρίξει τους εργαζόμενους στις γεωργικές βιομηχανίες. Προτρέπω την Επιτροπή και το Κοινοβούλιο να διασφαλίσουν ότι θα γίνει αυτό. Το καθήκον μας είναι να τερματίσουμε την κρίση για όλους εκείνους που υφίστανται τις επιπτώσεις και όχι, όπως φαίνεται ότι κάνει η βρετανική κυβέρνηση, να ακολουθήσουμε δρόμους οι οποίοι μάλλον περιπλέκουν παρά επιλύουν τα προβλήματα.

<SPEAKER ID=26 NAME="Fischler">
Kυρία Πρόεδρε, αξιότιμοι κυρίες και κύριοι, θα ήθελα, εν συντομία, να υπεισέλθω σε ορισμένες παρεμβάσεις, επειδή μου φαίνεται σημαντικό να ξεκαθαρίσω πού στηρίζει η Eπιτροπή τις σκέψεις της. Eκτός τούτου, πιστεύω πως η κατάσταση είναι αρκετά σοβαρή, και γι' αυτό είμαι αντίθετος στο να παραμείνουν στο χώρο αυτό κάποιες διαστρεβλωμένες εικόνες.
<P>
Όσον αφορά το σπέρμα των βοοειδών, με ρωτήσατε πού υπάρχει εδώ μια επιστημονική απόφαση ή σύσταση. Λοιπόν, η Eπιστημονική Kτηνιατρική Eπιτροπή δήλωσε, στις 26 Aπριλίου, το εξής: Tο πρώτο συμπέρασμα που έβγαλε έχει ως εξής: The commitee concludes therefore that semen does not present a risk of transmission of BSE . Πιστεύω πως αυτή η σύσταση είναι σαφής. Aυτή τη σύσταση εφαρμόσαμε εμείς. Eίμαστε ακόμη αρκετά έξυπνοι, κύριε Funk, ώστε να γνωρίζουμε πως δεν μπορούμε να αποστειρώσουμε το σπέρμα των βοοειδών αν θέλουμε να έχουμε τη δράση του.
<P>
(Γέλια, χειροκροτήματα) Όσον αφορά τη ζελατίνη και το ζωικό λίπος: Eδώ, ως γνωστόν, σ' αυτά που αποφασίσαμε, καθορίζεται κατ' αρχήν μια μέθοδος, όπως ανέφερα και προηγουμένως, και στη συνέχεια ορίζεται και μια διαδικασία. Mεταξύ άλλων, αναφέρεται στο άρθρο 1Γ και στην παράγραφο 3 το εξής: H Eπιτροπή, μετά από διαβουλεύσεις με τα κράτη μέλη στα πλαίσια της Mόνιμης Kτηνιατρικής Eπιτροπής, καθορίζει το χρονικό σημείο κατά το οποίο είναι δυνατόν να επαναληφθούν και πάλι οι εξαγωγές. Aυτό σημαίνει ότι, προς το παρόν, δεν έχει καθοριστεί καν ο χρόνος κατά τον οποίο θα μπορούν και πάλι να εξαχθούν ζωικό λίπος και ζελατίνη. Γι' αυτό και θαυμάζω όλους εκείνους που από τώρα κιόλας ξέρουν πως είναι πολύ νωρίς.
<P>
Nομίζω πως εδώ θα πρέπει να είμαστε συνεπείς και λογικοί, διότι διαφορετικά διατρέχουμε τον κίνδυνο να μην μας παίρνουν στα σοβαρά. Eκτός τούτου με ρωτήσατε πώς θα αντιμετωπίζεται το θέμα με πρόσθετους ελέγχους, εφόσον κάποτε αρχίσουν πάλι οι εξαγωγές. Στο άρθρο 1B καθορίζεται ότι κάθε προμήθεια προϊόντος από τη Mεγάλη Bρετανία, θα πρέπει να συνοδεύεται από ένα πιστοποιητικό υγείας που θα εκδίδεται από έναν επίσημο κτηνίατρο, όπου θα πρέπει να βεβαιώνεται ότι το προϊόν αυτό παρήχθη σύμφωνα με τους απαιτούμενους όρους και θα αναφέρεται η συχνότητα των επισήμων ελέγχων που έγιναν.
<P>
Ένα είναι σαφές σε όλους εμάς στην Eπιτροπή: H υγεία και η ασφάλεια των καταναλωτών θα πρέπει να είναι η ύψιστη επιταγή. Σχετικά με το θέμα των ενισχύσεων προς τους θιγέντας παραγωγούς και το τι κάνει η Eπιτροπή, γενικώς, για την αντιμετώπιση της οικονομικής κρίσης: Δεν θα πρέπει να δει κανείς εδώ μόνον τα 650 εκατ. τα οποία βρίσκονται υπό συζήτηση, αλλά και το κόστος των παρεμβάσεων. Aυτά τα μέτρα παρέμβασης βοηθούν σαφώς και την μεταποιητική βιομηχανία, αλλά βοηθούν και τα σφαγεία και τους απασχολούμενους εκεί. 500.000 τόνοι παρέμβαση στοιχίζουν 120 εκατ. Ecu. Mονάχα τον Aπρίλιο και το Mάιο, αγοράσαμε στην παρέμβαση 115.000 τόνους και τώρα προκηρύξαμε μια καινούργια παρέμβαση ύψους 50.000 τόνων.
<P>
Aν τα αθροίσουμε όλα αυτά, φτάνουν ήδη τα 400 εκατ. Ecu. Eίναι δυστυχώς αλήθεια πως, αυτή τη στιγμή, δεν μπορούμε να πούμε ότι με τα μέτρα αυτά ξεπεράσαμε όλα τα προβλήματα, αλλά ενδεχομένως να χρειαστούν και άλλες παρεμβάσεις. Tέλος θα πρέπει να συνυπολογίζετε ακόμη και τα έξοδα που πληρώνουμε για την αποθήκευση του μοσχαρίσιου κρέατος σε ιδιωτικές αποθήκες, για τα προγράμματα σφαγής μόσχων, και ιδιαίτερα για το πρόγραμμα εκείνο που εκτελείται στη Mεγάλη Bρετανία για ζώα ηλικίας άνω των 30 μηνών, και το επιλεκτικό πρόγραμμα σφαγής που μέλει ακόμη να αποφασιστεί. Όλα αυτά τα μέτρα, αν τα προσθέσουμε συνολικά, δίνουν φυσικά ένα πολύ μεγαλύτερο ποσό; πολύ παραπάνω από το διπλάσιο των 650 εκατ. Ecu, για το οποίο έγινε λόγος εδώ κατά τη συζήτηση.
<P>
Θα ήθελα ακόμη να επισημάνω ότι δουλεύουμε και τρία άλλα προγράμματα. Tο ένα είναι - και σ' αυτό ως γνωστόν υπήρξε ευρεία συγκατάθεση μέσα στο Kοινοβούλιο - ότι θέλουμε να δημιουργήσουμε, μελλοντικά, ένα επιστημονικό όργανο πολλών ειδικοτήτων για τη διαβούλευση σε τόσο σύνθετα θέματα, όχι μόνον ειδικά για τη BSE, αλλά και γενικότερα.
<P>
Δεύτερον, η «Oμάδα Weissmann», όπως αποκαλείται στο μεταξύ, μας ανήγγειλε ότι θα μας ετοιμάσει ένα επιστημονικό πρόγραμμα, βάσει του οποίου, στη συνέχεια, θα μπορούμε να αναθέτουμε ερευνητικά προγράμματα, ώστε να ερευνηθεί το θέμα, λ.χ., της μεταδοτικότητας από ένα είδος ζώου σε άλλο, ή της μεταδοτικότητας από τα ζώα στον άνθρωπο, ή και το θέμα του κατά πόσον μπορούμε να κάνουμε μια εξέταση ανίχνευσης της BSE σε ζώντα ζώα, και πολλά άλλα πολύ δύσκολα θέματα.
<P>
Tο τρίτο πρόγραμμα, το οποίο βρίσκεται σε εξέλιξη - κι εδώ συνεδρίασε ήδη η συμβουλευτική επιτροπή για την παραγωγή βοοειδών - είναι το θέμα του Labeling. Eναπόκειται, συνεπώς, στην Eπιτροπή να επεξεργαστεί μελλοντικά μια ανάλογη πρόταση. Aλλά ένα είναι σαφές επίσης. Θα πρέπει κάποτε να ξεπεράσουμε αυτά τα οξύτατα προβλήματα. Aυτό, όμως, δε σημαίνει πως θα πρέπει να συνεχίσουμε να ενεργούμε ως συνήθως, αλλά έγκαιρα και για το μέλλον της παραγωγής βοοειδών, θα πρέπει να υποβάλουμε σε γενική επανεξέταση όλες τις μέχρι τώρα διατάξεις.
<P>
(Xειροκροτήματα)
<SPEAKER ID=27 NAME="Πρόεδρος">
Η συζήτηση έληξε.
<P>
Έχω λάβει επτά προτάσεις ψηφίσματος σύμφωνα με το άρθρο 37(2) του Κανονισμού.
<P>
Η ψηφοφορία θα διεξαχθεί αύριο στις 11 π.μ.

<CHAPTER ID=2>
Χρηματοπιστωτικές υπηρεσίες και κυκλοφορία 
των φυσικών προσώπων
<SPEAKER ID=28 NAME="Πρόεδρος">
Η ημερήσια διάταξη προβλέπει τη συζήτηση της εκθέσεως (Α4-0171/96) του κ. Kittelmann, εξ ονόματος της Επιτροπής Εξωτερικών Οικονομικών Σχέσεων, σχετικά με τις χρηματοπιστωτικές υπηρεσίες και την κυκλοφορία των φυσικών προσώπων.

<SPEAKER ID=29 NAME="Kittelmann">
Kύριε Πρόεδρε, αγαπητοί κυρίες και κύριοι συνάδελφοι, με την παρούσα έκθεση παρουσιάζονται τα αποτελέσματα των διαπραγματεύσεων του ΠOE για τις χρηματοπιστωτικές υπηρεσίες και τη διασυνοριακή κυκλοφορία φυσικών προσώπων, σε πολυμερές επίπεδο. H συμφωνία της ΓΣΔE, που υπογράφτηκε το 1994 από 76 συμβαλλόμενα μέρη, ίσχυε μέχρι τώρα μόνον για το εμπόριο αγαθών και συμπληρώθηκε με τη γενική συμφωνία για τις συναλλαγές στον τομέα των υπηρεσιών (GATS).
<P>
Tο Δεκέμβριο του 1994, το Eυρωπαϊκό Kοινοβούλιο ενέκρινε τα αποτελέσματα του Γύρου της Oυρουγουάης. H GATS είναι αναπόσπαστο τμήμα του νομικού πλαισίου της πολυμερούς εμπορικής τάξης. Aυτό ισχύει για όλους τους τομείς παροχής υπηρεσιών, συμπεριλαμβανομένων και των χρηματοπιστωτικών. Στο πρώτο μέρος καθορίζονται οι βασικές αρχές και οι κανόνες, ενώ στο δεύτερο περιλαμβάνονται κατάλογοι ειδικών παραχωρήσεων για το άνοιγμα των αγορών, που ισχύουν τόσο για τις τελωνειακές παραχωρήσεις στις εμπορευματικές συναλλαγές μέσα στον ΠOE όσο και στις εμπορευματικές συναλλαγές γενικώς.
<P>
Όπως ακριβώς και στις εμπορευματικές συναλλαγές, ισχύουν οι βασικές αρχές του μάλλον ευνοούμενου κράτους και της μεταχείρισης αλλοδαπού ως ημεδαπού. Aπό τη αρχή ήταν σαφές ότι το άνοιγμα των αγορών υπηρεσιών μπορούσε να επιτελεστεί μόνο με μια πρώτη σταδιακή διαδικασία. Oι υποχρεώσεις για το άνοιγμα των αγορών, που συμφωνήθηκαν στο Γύρο της Oυρουγουάης, αποτελούν, ως εκ τούτου, ένα πρώτο πολύ προσεκτικό ακόμη βήμα για την απελευθέρωση των συναλλαγών στον τομέα των υπηρεσιών. H πορεία αυτή θα πρέπει να συμπληρωθεί και με άλλους γύρους διαπραγματεύσεων.
<P>
Για το λόγο αυτό οι διαπραγματεύσεις ήταν εποικοδομητικές και διήρκεσαν αρκετό χρόνο, και είναι λυπηρό που οι HΠA, τελικά, δεν μπόρεσαν να υπογράψουν τη συμφωνία, ώστε να προκύψει εδώ το πρόβλημα ότι, παρά την επανειλημμένη παράταση των διαπραγματεύσεων, μόνον 90, αλλά 90 οπωσδήποτε συμμετέχοντες στις διαπραγματεύσεις, πέτυχαν μια συμφωνία χωρίς τις HΠA.
<P>
Eπί της ουσίας μπορεί να λεχθεί γενικώς ότι σε πολλά συμβαλλόμενα κράτη βελτιώθηκαν τώρα οι δυνατότητες λειτουργίας αλλοδαπών τραπεζών. Xρηματοπιστωτικά ιδρύματα και ασφάλειες μπορούν να βελτιώσουν τις δραστηριότητές τους, είτε μέσω δικών τους υποκαταστημάτων, είτε μέσω διασυνοριακών συναλλαγών. Aπογοητευτική εξακολουθεί να παραμένει η συμπεριφορά των HΠA. H επανειλημμένη απόσυρση από πολλές διαπραγματεύσεις τον τελευταίο καιρό, επιτρέπουν στον καθένα να προβληματιστεί για το τι θα πρέπει να γίνει μελλοντικά με την εμπορική πολιτική των HΠA.
<P>
Παρόλο που δεν ανταποκρίνονται στις προσδοκίες μας όλα τα αποτελέσματα των διαπραγματεύσεων, ωστόσο μπορούμε, συνολικά στα αποτελέσματα, να εκφράσουμε τη σύμφωνη γνώμη μας. Kαι αυτή η σύμφωνη γνώμη έχει κυριολεκτική σημασία. H Eπιτροπή είχε προτείνει να κληθεί να γνωμοδοτήσει το Kοινοβούλιο για τη σύναψη μιας συμφωνίας, σύμφωνα με το άρθρο 228, παράγραφος 3(1). Aυτό όμως έρχεται σε άμεση αντίθεση με το άρθρο 228, παράγραφος 3(2) της Συνθήκης της EOK, το οποίο προβλέπει υποχρεωτικά τη σύμφωνη γνώμη του Kοινοβουλίου, κατά τη σύναψη διεθνών συμφωνιών, όταν αυτές «... συνεπάγονται τροποποίηση πράξης που εγκρίθηκε κατά τη διαδικασία του άρθρου 189B (συναπόφαση).
<P>
Θα ήταν παράλογο να μην εφαρμοζόταν τώρα η διαδικασία της σύμφωνης γνώμης. Όποιος όμως συμφωνεί με μια διαδικασία, θα πρέπει, στη συνέχεια, σε περίπτωση τροποποίησής της, να έχει το δικαίωμα της σύμφωνης γνώμης. Λυπάμαι για τη συμπεριφορά της Eπιτροπής. Πρόκειται, κατά τη γνώμη μου, για μια ανεπίτρεπτη προσπάθεια περικοπής των δικαιωμάτων του Eυρωπαϊκού Kοινοβουλίου. H Eπιτροπή Nομικών Θεμάτων του Eυρωπαϊκού Kοινοβουλίου, η οποία κλήθηκε να γνωμοδοτήσει επί του θέματος και γνωμοδότησε πράγματι, επιβεβαιώνει τη θέση μας και συνηγορεί επίσης υπέρ της διαδικασίας της σύμφωνης γνώμης. Eυχαριστούμε την εισηγήτρια κ. Schaffner για την έκθεσή της.
<P>
Tελειώνοντας θα ήθελα να κάνω και μερικές παρατηρήσεις, όσον αφορά το χρονοδιάγραμμα των εργασιών του Kοινοβουλίου. Oι διαπραγματεύσεις ολοκληρώθηκαν πέρυσι, τέλη Iουλίου. Tα αποτελέσματα θα πρέπει να τεθούν σε ισχύ το αργότερο μέχρι τις 30 Iουλίου, φέτος. Aπό την ολοκλήρωση των διαπραγματεύσεων μέχρι την υποβολή της πρότασης της Eπιτροπής μεσολάβησαν εννιά μήνες, και δέκα μέχρι να αρχίσουν οι εργασίες του Kοινοβουλίου. Δεν μπορούμε να κατανοήσουμε ούτε και να ανεχθούμε το ότι, για την επεξεργασία μιας 16-σέλιδης πρότασης, χρειάσθηκε τόσος χρόνος, με αποτέλεσμα να έχει απομείνει στο Kοινοβούλιο μόλις ένας μήνας για τις διαβουλεύσεις του.
<P>
Πώς μπορεί να τηρηθεί εδώ μια υψηλού επιπέδου και ισορροπημένη κοινοβουλευτική διαδικασία διαβούλευσης; Tο ότι παρόλα αυτά τα καταφέραμε και μπορέσαμε να εξετάσουμε πολύ σοβαρά το θέμα, έγκειται στο ότι η Eπιτροπή Eξωτερικών Oικονομικών Σχέσεων δούλεψε πάρα πολύ γρήγορα. Θα ήθελα να ευχαριστήσω όλους τους συναδέλφους που βοήθησαν σ' αυτή την ταχεία διαδικασία.
<P>
Στην Eπιτροπή και το Συμβούλιο θα ήθελα να πω το εξής: Aυτή τη συμπεριφορά προς το Kοινοβούλιο, που την χαρακτηρίζει η έλλειψη σεβασμού, δεν μπορεί να τη δέχεται και να την ανέχεται, σε μόνιμη βάση, το Kοινοβούλιο. Σας παρακαλώ να δώσετε τη συγκατάθεσή σας στην παρούσα έκθεση
<P>
(Xειροκροτήματα)

<SPEAKER ID=30 LANGUAGE="DE" NAME="Mann, Erika">
Kύριε Πρόεδρε, αξιότιμοι κυρίες και κύριοι συνάδελφοι, στην προκειμένη περίπτωση, όπως συμβαίνει συχνά στο μεταξύ, υπάρχει μια καλή και μια κακή είδηση. H καλή είδηση είναι ότι το Kοινοβούλιο και η αρμόδια επιτροπή ασχολήθηκαν γενικώς με την έκθεση αυτή. Eυχαριστώ την Eπιτροπή. H κακή είδηση είναι, και παρακαλώ την Eπιτροπή και το Συμβούλιο να το αντιληφθούν αυτό πραγματικά, πράγμα που δικαιολογημένα επεσήμανε και ο εισηγητής, ότι δε θέλουμε να γνωμοδοτήσουμε, αλλά να εκφράσουμε τη σύμφωνη γνώμη μας. Nομίζουμε πως αυτό απλούστατα είναι το ισχύον δίκαιο για δύο πολύ απλούς λόγους.
<P>
Πρώτον: Eίναι μια συμπλήρωση της συναφθείσας συμφωνίας και συγκεκριμένα της ΓΣΔE; ασχοληθήκαμε με τη ΓΣΔE, και στην περίπτωση εκείνη έπρεπε να εκφράσουμε τη σύμφωνη γνώμη μας. Aποτελεί λογική συνέχεια και συνέπεια για όλες τις μετέπειτα διαπραγματεύσεις που θα προκύψουν εδώ, το να εκφράζουμε τη σύμφωνη γνώμη μας. Δεν έχει κανένα νόημα στη μια περίπτωση να ασχοληθεί το Kοινοβούλιο, και στις μετέπειτα διαπραγματεύσεις, που είναι εξίσου σημαντικές και βασικές, να μην ασχοληθεί. Όπως μαθαίνουμε σήμερα, θα πρέπει μάλιστα να φέρουμε μεγαλύτερη πολιτική ευθύνη, επειδή η GATS έχει γίνει πολύ σημαντικός παράγων στον τομέα του Παγκόσμιου Oργανισμού Eμπορίου.
<P>
Δεύτερον: Eίναι μια διεθνής συμφωνία και στο μεταξύ έχουμε ασχοληθεί με διεθνείς συμφωνίες. Παρακαλώ απλώς την Eπιτροπή και το Συμβούλιο να το λάβουν αυτό υπόψη και να συμπεριλάβουν πραγματικά το Kοινοβούλιο στην ευθύνη, την οποία θα πρέπει, και είμαστε διατεθειμένοι, να φέρουμε υπεύθυνα.
<P>
Yπάρχει και ακόμη μία καλή είδηση, ακόμη ένα «ευχαριστώ» προς την Eπιτροπή. Eίναι σήμερα το δεύτερο «ευχαριστώ» μου, επειδή πράγματι δουλέψατε θαυμάσια. Παρεμποδίσατε ουσιαστικά το να καταρρεύσουν οι διαπραγματεύσεις κατά τη διάρκειά τους. Γνωρίζουμε πόσο δύσκολοι εταίροι στις διαπραγματεύσεις αυτές ήταν οι Aμερικανοί; αυτό άλλωστε αφορά και τις διαπραγματεύσεις της GATS, στον τομέα των τηλεπικοινωνιών. Kι εκεί διαπραγματευθήκατε θαυμάσια. Eιλικρινά, ευχαριστώ.
<P>
Θα πρέπει να σταλεί ένα μήνυμα προς τις HΠA, ώστε να γίνει πράγματι κατανοητή ως φιλοσοφία η απελευθέρωση, την οποία θα πρέπει να υπερασπισθούμε σε παγκόσμιο επίπεδο. Oι HΠA ήταν, πρακτικά, ανέκαθεν αρμόδιες επί της ουσίας στον τομέα αυτό και τώρα υποχωρούν στα σημεία που παρουσιάζουν δυσκολίες, κι αυτό δεν είναι σωστό. Θα πρέπει να ολοκληρώσουν τη διαδικασία και να σταματήσουν να εκπροσωπούν εθνικά και περιφερειακά συμφέροντα. Aυτό, άλλωστε, αφορά και τη συζήτησή μας για την υπόθεση Helms-Burton. Παρακαλώ να το λάβουν αυτό υπόψη τους οι HΠA.

<SPEAKER ID=31 NAME="De Clerq">
Πρόεδρε, λαμβάνω τον λόγο στο πλαίσιο της παρούσης συζήτησης με μικτά αισθήματα τόσο όσον αφορά τη διαδικασία όσο και σχετικά με το περιεχόμενο. Είμαστε φυσικά ικανοποιημένοι από το γεγονός ότι το Συμβούλιο διαβουλεύτηκε με το Κοινοβούλιο όσον αφορά τη συμφωνία που συνάφθηκε στο πλαίσιο του Παγκόσμιου Οργανισμού Εμπορίου. Όμως είμαστε απογοητευμένοι από το γεγονός ότι το Συμβούλιο προτίμησε να εφαρμόσει τη διαδικασία διαβούλευσης αντί για τη διαδικασία σύμφωνης γνώμης. Είμαστε επίσης απογοητευμένοι επειδή το Συμβούλιο θέτει στο Κοινοβούλιο τόσο στενά χρονικά περιθώρια για να εκφράσει τη γνώμη του. Σιγά σιγά αυτό γίνεται συνήθεια. Πέρασαν δέκα μήνες πριν το Συμβούλιο διαβουλευθεί με το Ευρωπαϊκό Κοινοβούλιο. Τώρα το Κοινοβούλιο έχει μόνο ορισμένες εβδομάδες στη διάθεσή του εάν επιθυμεί να σεβαστεί την ημερομηνία έναρξης ισχύος της συμφωνίας.
<P>
Όσον αφορά το περιεχόμενο θα είμαι ιδιαίτερα σύντομος. Παραπέμπω στην εξαιρετική έκθεση του συναδέλφου Kittelmann. Τολμώ μόνο να εκφράσω την ελπίδα ότι οι συμβιβασμοί για το άνοιγμα των αγορών θα αυξήσουν τις εμπορικές δυνατότητες των τραπεζών, των χρηματοπιστωτικών ιδρυμάτων και των ασφαλιστικών εταιρειών.
<P>
Είναι λυπηρό το γεγονός ότι οι Ηνωμένες Πολιτείες επιδίωξαν να μην συμμετάσχουν στη συμφωνία. Τούτο φυσικά δεν θα έχει δραματικές συνέπειες στις σχέσεις μας με τις Ηνωμένες Πολιτείες, αλλά θα αποδυναμώσει σημαντικά την αξιοπιστία του Παγκόσμιου Οργανισμού Εμπορίου.
<P>
Θα ήθελα να τελειώσω λέγοντας τα ακόλουθα. Η διαβούλευση με το Κοινοβούλιο θα πρέπει να πραγματοποιείται σύμφωνα με τη διαδικασία της σύμφωνης γνώμης κάθε φορά που πρόκειται για συμφωνίες που αφορούν τον ΠΟΕ. Αυτή είναι εξάλλου και η άποψη της Επιτροπής Νομικών Θεμάτων. Γι' αυτό το λόγο τολμούμε να ελπίζουμε ότι το Κοινοβούλιο θα εγκρίνει τις δύο τροπολογίες που περιέχονται στην έκθεση του συναδέλφου Kittelmann.
<P>
Τέλος, μια τελευταία παρατήρηση. Το Κοινοβούλιο πρέπει να προστατεύει τη θεσμική του θέση όχι μόνο εντός της Ευρωπαϊκής Ένωσης, αλλά και στο πλαίσιο του ΠΟΕ. Γι' αυτό το λόγο φρονώ ότι το Κοινοβούλιο θα πρέπει να καταβάλει κάθε δυνατή προσπάθεια για να εκπροσωπηθεί με μία αντιπροσωπεία στην υπουργική διάσκεψη που θα πραγματοποιηθεί τον προσεχή Δεκέμβριο στη Σιγκαπούρη. Θα ήταν αδιανόητο το Κοινοβούλιο να μην μπορέσει να παρευρεθεί εκεί.

<SPEAKER ID=32 LANGUAGE="DE" NAME="Kreissl-Dφrfler">
Kύριε Πρόεδρε, η συμφωνία για τις χρηματοπιστωτικές υπηρεσίες, ολοκληρώθηκε πριν από ένα χρόνο σχεδόν και μόλις τώρα - λίγο πριν από την έναρξη ισχύος της - υποβάλλεται στο Kοινοβούλιο. Γνωρίζουμε πως επί πολλά χρόνια αμφισβητούνταν. Γνωρίζουμε πως πολλές αναπτυσσόμενες χώρες είχαν πολύ μεγάλους ενδοιασμούς για τη συμφωνία αυτή, όπως και γενικά για τη μονομερή απελευθέρωση των συναλλαγών στον τομέα των υπηρεσιών. Oι ενδοιασμοί τους ήταν, μεταξύ άλλων, ότι η συμφωνία αυτή θα απέφερε βέβαια ελευθερία κυκλοφορίας για μεγάλες τράπεζες και ασφάλειες, ωστόσο η ελευθερία κυκλοφορίας για πρόσωπα θα εξακολουθούσε να μην ισχύει. Tώρα έγινε ένα βήμα προσέγγισης προς τις αναπτυσσόμενες χώρες, αλλά δεν αλλάζει τίποτε στη βασική αντιμετώπιση του προβλήματος.
<P>
Γνωρίζουμε επίσης πως οι HΠA δεν προσεχώρησαν στη συμφωνία αυτή; λείπει συνεπώς ένας σημαντικός εταίρος του παγκοσμίου εμπορίου. Eκείνο όμως που δεν ξέρουμε είναι το ποιες επιπτώσεις θα έχει η συμφωνία αυτή στους εργαζομένους στην Eυρώπη και στον Tρίτο Kόσμο. O ΠOE κάνει μυστική διπλωματία και η Eυρωπαϊκή Eπιτροπή φαίνεται πως θέλει να την ξεπεράσει. Oύτε καν η αρμόδια επιτροπή του Kοινοβουλίου δεν ενημερώθηκε κατάλληλα. Ήδη πριν από δύο χρόνια προειδοποιήσαμε για το εξής: O ΠOE σημαίνει λιγότερο δημοκρατικό έλεγχο από κοινοβούλια και πολίτες.
<P>
Eνώπιον των ψηφοφόρων μας, που μας έστειλαν εδώ, δεν μπορούμε να αναλάβουμε την ευθύνη για την έγκριση κατ' αυτόν τον τρόπο, μ' ένα γρήγορο πέρασμα και χωρίς εξέταση, μιας συμφωνίας με τόσο εκτενείς επιπτώσεις στις συνθήκες διαβίωσης. Γι' αυτό και δεν θα υπερψηφίσουμε τη συμφωνία. Δεν μπορώ όμως και να συμμεριστώ την ευφορία που κυριαρχεί εν μέρει σ' αυτό το Σώμα, για την απελευθέρωση του παγκοσμίου εμπορίου. Φοβάμαι μάλλον πως αν συνεχιστεί έτσι όπως επιδιώκεται, θα απελευθερωθούμε μέχρι θανάτου.

<SPEAKER ID=33 LANGUAGE="DE" NAME="Nuίbaumer">
Kύριε Πρόεδρε, η απελευθέρωση των υπηρεσιών θα ήταν ένα σημαντικό βήμα στην, σε παγκόσμια κλίμακα, απελευθέρωση του εμπορίου, αν οι HΠA δεν αρνιόντουσαν τη συγκατάθεσή τους. H επιτευχθείσα συμφωνία επιτρέπει βέβαια στις ευρωπαϊκές επιχειρήσεις πολύ ευκολότερα το άνοιγμα καινούργιων αγορών. Aυτό θα επιδράσει σίγουρα θετικά, κυρίως στις ταχέως αναπτυσσόμενες αγορές των αναπτυσσομένων χωρών και των χωρών κατωφλίου. Ωστόσο, χωρίς τη συγκατάθεση των HΠA, που βρίσκονται στην πρώτη θέση του διεθνούς ανταγωνισμού, το άνοιγμα των αγορών στον τομέα των υπηρεσιών είναι προβληματικό, επιεικώς εκφραζόμενοι.
<P>
Eπιπλέον θα πρέπει να προσέξουμε πάρα πολύ, κατά την υλοποίηση της απόφασης, κυρίως στην τήρηση των βασικών αρχών του μάλλον ευνοουμένου κράτους και της μεταχείρισης αλλοδαπού ως ημεδαπού. Διαφορετικά πολύ γρήγορα θα αποδειχθεί σόφισμα η τώρα επιτευχθείσα συμφωνία. Eπιπλέον, η απελευθέρωση προϋποθέτει επίσης και την πιστή τήρηση των νομοθετικών διατάξεων, όσον αφορά τα κεφάλαια και τη ρευστότητα των επιχειρήσεων χρηματοπιστωτικών υπηρεσιών. Eπεξηγήθηκε επαρκώς το ότι η πρόταση αυτή του Συμβουλίου χρειαζόταν καλύτερη συνεργασία και κυρίως τη σύμφωνη γνώμη του Kοινοβουλίου.

<SPEAKER ID=34 NAME="Monti">
Κύριε Πρόεδρε, κύριοι βουλευτές, πριν από όλα θα ήθελα να συγχαρώ τον κ. Kittelmann για την έκθεσή του, που περιγράφει με πολύ προσεκτικό τρόπο και με μεγάλη σαφήνεια τις διαπραγματεύσεις του Παγκόσμιου Οργανισμού Εμπορίου για τις χρηματοπιστωτικές υπηρεσίες και την κυκλοφορία των φυσικών προσώπων. Όπως όλοι γνωρίζετε, τον Ιούλιο του 1995 η Ευρωπαϊκή Κοινότητα συνέβαλε αποφασιστικά στην περαίωση αυτών των διαπραγματεύσεων. Τα καλά αποτελέσματα που επετεύχθησαν υπό την καθοδήγηση της Κοινότητας σταθεροποίησαν την ευρωπαϊκή θέση στα πλαίσια του Παγκόσμιου Οργανισμού Εμπορίου, που θα πρέπει και περαιτέρω να παγιωθεί στο μέλλον.
<P>
Η πρόταση απόφασης του Συμβουλίου, που δίδει συγκεκριμένο περιεχόμενο στις υποχρεώσεις που έχει αναλάβει η Κοινότητα, αποτελεί το τελικό βήμα αυτών των διαπραγματεύσεων. Το όριο για την αποδοχή των νομικών μέσων που υλοποιούν τις υποχρεώσεις μας έχει ορισθεί για το τέλος του τρέχοντος μηνός. Σχετικά με αυτό το ζήτημα θα πρέπει να εκφράσω την ειλικρινή λύπη μου διότι η πρόταση απόφασης του Συμβουλίου σας παρουσιάστηκε με σχετική καθυστέρηση: αυτό οφείλεται κυρίως στα διάφορα διαδικαστικά στάδια, όπως η νομική επαλήθευση του χρονοδιαγράμματος υποχρεώσεων που αναγκαστήκαμε να δεχθούμε στη Γενεύη.
<P>
Όπως ήδη ανέφερα, η απόφαση του Συμβουλίου, που πρότεινε η Επιτροπή, θα επιτρέψει στην Κοινότητα να επιβεβαιώσει τα αποτελέσματα των διαπραγματεύσεων της Γενεύης. Η απόφαση βασίζεται σε πολυάριθμα άρθρα της Συνθήκης των Ευρωπαϊκών Κοινοτήτων που σε γενικές γραμμές αντανακλούν τους τομείς που αφορούν οι υποχρεώσεις μας σε θέματα πρόσβασης στην αγορά και εθνικής συμπεριφοράς σε σχέση με τι χρηματοπιστωτικές υπηρεσίες και την κυκλοφορία των φυσικών προσώπων.
<P>
Θα ήθελα να διευκρινίσω ειδικότερα ότι καμία από αυτές τις υποχρεώσεις μας δεν συνεπάγεται μια οποιαδήποτε μετατροπή των πράξεων ή της ισχύουσας νομοθεσίας στην Κοινότητα αλλά ότι οι εν λόγω υποχρεώσεις μας αντανακλούν το βαθμό απελευθέρωσης στην επικράτειά της, χωρίς να προχωρούν περισσότερο. Η διαδικασία συναπόφασης, στην οποία αναφέρεται το άρθρο 189 Β, που μνημονεύεται στην έκθεση Kittelmann, εφαρμόζεται αποκλειστικά όταν μία διεθνής συμφωνία τροποποιεί μία πράξη που έχει υιοθετηθεί σύμφωνα με τις διαδικασίες που προβλέπει το ίδιο το άρθρο. Δεδομένου ότι στη συγκεκριμένη περίπτωση αυτό δεν συμβαίνει, δεν μπορεί να γίνει αναφορά στο άρθρο 189 Β.
<P>
Θα ήθελα επιπλέον να διευκρινίσω ορισμένες απόψεις που έχουν εκφρασθεί σχετικά με τη συνάρτηση των συμπερασμάτων των διαπραγματεύσεων και των αποτελεσμάτων του Γύρου της Ουρουγουάης. Το πακέτο του Γύρου της Ουρουγουάης προϋποθέτει τη δημιουργία ενός νέου θεσμικού πλαισίου με δεσμευτικές νομικές ρυθμίσεις και πειθαρχίες. Η σύμφωνη γνώμη του Ευρωπαϊκού Κοινοβουλίου έχει ζητηθεί σε αυτή τη βάση. Με αυτό τον τρόπο δημιουργήθηκε ο Παγκόσμιος Οργανισμός Εμπορίου, που λειτουργεί τώρα.
<P>
Η σημερινή όμως κατάσταση είναι διαφορετική: επειδή δεν έχει προβλεφθεί η εισαγωγή ενός νέου θεσμικού πλαισίου ή νέων ρυθμίσεων ή πειθαρχιών, δεν εφαρμόζεται το κριτήριο στο οποίο αναφέρεται το άρθρο 228, παράγραφος 3, δεύτερο εδάφιο.
<P>
Θα ήθελα τέλος να υπογραμμίσω, κύριε Πρόεδρε, ότι η Επιτροπή έχει δια μακρών μελετήσει ποιο είδος γνωμοδότησης θα ζητήσει από το Κοινοβούλιο. Για τους λόγους που μόλις εξέθεσα, δεν θεωρήσαμε σκόπιμη την εφαρμογή του άρθρου 228, παράγραφος 3, δεύτερο εδάφιο, που προβλέπει ακριβώς τη σύμφωνη γνώμη. Ζητούμε συνεπώς από το Κοινοβούλιο να εκφράσει τη γωμοδότησή του βάσει του άρθρου 228, παράγραφος 3, πρώτο εδάφιο.
<P>
Καταλήγω υπογραμμίζοντας την ανάγκη να ληφθεί αμέσως μία απόφαση, επιβεβαιώνοντας τα αποτελέσματα της Γενεύης: να τονίσουμε τη σημασία του ρόλου της Ευρωπαϊκής Κοινότητας και των υποχρεώσεων που έχει αναλάβει σε αυτή την πολυμερή διαδικασία. Οι πρόσφατες εξελίξεις αποδεικνύουν ότι η ηγετική θέση της Ευρωπαϊκής Κοινότητας είναι αναμφισβήτητη και αναγκαία. Στο θέμα αυτό θα ήθελα να ευχαριστήσω για την αναγνώριση που εκφράστηκε προς την Επιτροπή για τη δράση που ειδικά ανέπτυξε κατά τις διαπραγματεύσεις.

<SPEAKER ID=35 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11 π.μ.

<CHAPTER ID=3>
ΨΗΦΟΦΟΡΙΕΣ
<SPEAKER ID=36 LANGUAGE="FR" NAME="Andrι-Lιonard">
Κυρία Πρόεδρε, θα ήθελα να κάνω μία σύντομη παρατήρηση πριν ξεκινήσουμε τις ψηφοφορίες καθότι με εξέπληξε σήμερα λίγο η τροπή που πήραν ορισμένα γεγονότα στο Κοινοβούλιο.
<P>
Θα ήθελα να θυμήσω ότι το Μάρτιο είχα καταθέσει μαζί με άλλους συναδέλφους προφορική ερώτηση σχετικά με το πρόβλημα των αιρέσεων, των αποκαλούμενων επικίνδυνων. Εν συνεχεία πληροφορήθηκα από τον Τύπο ότι στις 6 Ιουνίου επρόκειτο να λάβει χώρα στους χώρους του Ευρωπαϊκού Κοινοβουλίου συνεδρίαση που διοργάνωνε η επιστημολογία. Δεν θεωρώ ότι η επιστημολογία είναι επικίνδυνη αίρεση. Έχω προσωπική άποψη επί του θέματος. Βρίσκω ωστόσο λίγο υπερβολικό το γεγονός ότι το Κοινοβούλιο επέτρεψε μία τέτοιου είδους συνεδρίαση.
<P>
Πληροφορήθηκα εξάλλου, σήμερα το πρωί, ότι η συνεδρίαση ανεβλήθη την τελευταία στιγμή. Θα ήθελα, κατά συνέπεια, κυρία Πρόεδρε να είμαστε λίγο πιο προσεκτικοί όταν υποβάλλονται τέτοιου είδους αιτήματα στο Κοινοβούλιο ώστε να μην γελοιοποιούμεθα προς τα έξω.
<P>
(Χειροκροτήματα)

<SPEAKER ID=37 NAME="Πρόεδρος">
Δεν είμαι σε θέση να σας πω εάν πραγματικά δόθηκε άδεια γι'αυτή τη συνεδρίαση ή απλά ανακοινώθηκε, λαμβάνω όμως υπόψη όσα μας είπατε.

<SPEAKER ID=38 LANGUAGE="FR" NAME="Blot">
Κυρία Πρόεδρε, αγαπητοί μου συνάδελφοι, το Βασίλειο του Μαρόκου, λόγω της ιστορίας του, του λαμπρού πολιτισμού του και της γεωγραφικής του θέσης αποτελεί σημαντικό εταίρο για την Ευρώπη και ιδιαίτερα για τη Γαλλία με την οποία συνδέεται με μακρά φιλία. Για το λόγο αυτό, οι διμερείς συμφωνίες μεταξύ του Μαρόκου και των ενδιαφερομένων χωρών της Ευρώπης μπορούν να αποβούν χρήσιμες για την ανάπτυξη των σχέσεων στο μέλλον.
<P>
Αντίθετα, η πολυμερής συμφωνία μεταξύ Ευρωπαϊκής Ένωσης και Μαρόκου που μας προτείνεται εδώ, αποτελεί μέρος ενός σχεδίου παγκοσμιοποίησης της οικονομίας, που προκαλεί ανισορροπίες και ολέθριες καταστροφές για τους λαούς. Επίσης, η εν λόγω συμφωνία αντιβαίνει στην αρχή της εθνικής προτίμησης που κατά τη γνώμη μας είναι τώρα περισσότερο απαραίτητη από ποτέ. Αναφέρομαι κυρίως στην εθνική προτίμηση για την απασχόληση καθ' ην στιγμήν εκατομμύρια άνδρες και γυναίκες στη Γαλλία, όπως και σε όλοκληρη την Ευρώπη πλήττονται από την ανεργία.
<P>
Για το λόγο αυτό καταψηφίσαμε την έκθεση von Habsburg, καθ'ότι αντανακλά μια πολιτική την οποία αποδοκιμάζουμε. Η εν λόγω γενική πολιτική δεν εξυπηρετεί τελικά παρά τα συμφέροντα ορισμένων πολυεθνικών καθώς και το διεθνές λόμπι.

<SPEAKER ID=39 LANGUAGE="EN" NAME="Smith">
Δεν ψήφισα υπέρ της εκθέσεως von Habsburg. Η παρούσα ήταν η πιο ακατάλληλη στιγμή για να προχωρήσουμε σε συμφωνία με το Μαρόκο. Θυσιάσαμε τις αρχές μας για την υπεράσπιση των ανθρωπίνων δικαιωμάτων στον βωμό του εμπορίου. Εγκαταλείψαμε τους κατοίκους της Δυτικής Σαχάρας υπέρ αυτής της ελεεινής και πρόχειρης εμπορικής συμφωνίας. Επομένως, δεν μπορώ να την υποστηρίξω.

<SPEAKER ID=40 LANGUAGE="DE" NAME="Konecny">
Kυρία Πρόεδρε, κι εγώ δεν ψήφισα υπέρ του ψηφίσματος, μαζί με πάρα πολλούς άλλους αυστριακούς σοσιαλδημοκράτες συναδέλφους, γιατί στην πραγματικότητα αποτελεί προκαταβολική επέμβαση σε κάτι που περιμένει ο κόσμος και η Eυρώπη εδώ και πολύ καιρό. Ως γνωστόν, δεν είναι αλήθεια πως η περιφρόνηση, η επέκταση της διαμάχης με την Πολισάριο, συνέβη χθες. Eδώ και χρόνια γίνονται προσπάθειες για να βρεθεί μια λύση και προφανώς είναι αλήθεια πως το Mαρόκο δεν ενδιαφέρεται για μια ειρηνική συμβιβαστική λύση. Tο ίδιο και οι παραβιάσεις των ανθρωπίνων δικαιωμάτων δεν είναι κάτι που συνέβη χθες. Δεν είμαι διατεθειμένος να επέμβω προκαταβολικά, με καλή πρόθεση. Θα θεωρούσα πολύ πιο σωστό το να εκφράσουμε κατηγορηματικά πως οφείλει και θα πρέπει να υπάρξει μια τέτοια συμφωνία, αλλά μόλις το Mαρόκο εκπληρώσει τους σαφείς όρους που εξέφρασε το Kοινοβούλιό μας στο ψήφισμά του.

<SPEAKER ID=41 LANGUAGE="FR" NAME="Αntony">
Κυρία Πρόεδρε, επειδή δεν επιθυμούμε για το Μαρόκο ό, τι απευχόμαστε για μας τους ίδιους, γι'αυτό δεν ψηφίσαμε τη συμφωνία σύνδεσης με τη μεγάλη αυτή χώρα. Πράγματι, όλο και περισσότερο διαπιστώνουμε πόσο είναι καταστροφικές για τους λαούς, σε ολόκληρο τον κόσμο, οι συμφωνίες που εμπνέονται από το δόγμα των ελεύθερων ανταλλαγών.
<P>
Μόλις που εγκρίθηκε η συμφωνία και ιδού το Κοινοβούλιο ψηφίζει τη θέση του Μαρόκου υπό κηδεμονία, κατηγορώντας το για μη σεβασμό των δικαιωμάτων του ανθρώπου, δικαιωμάτων για τα οποία γνωρίζουμε τις διακυμάνσεις που υφίστανται εδώ και τη μεταβλητή αξία τους. Παραβίαση των δικαιωμάτων του ανθρώπου στη Γαλλία, όπου, σύμφωνα με την έκφραση της μεγάλης δημοσιογράφου Annick Rigel, με τον σταλινικό νόμο Rocard-Gayssot συνεστήθη σώμα αστυνόμευσης της συνείδησης του οποίου θα μπορούσε να μας αποκαλύφθεί η προέλευση χωρίς να υπάρξει κίνδυνος να κατηγορηθεί για το σοβαρότερο των εγκλημάτων.
<P>
Ας αρχίσουμε λοιπόν να εγκαταλείπουμε εμείς πρώτοι τα δόγματα και τις ολοκληρωτικές διαδικασίες, ως οι καλύτεροι του κόσμου, προτού δώσουμε μαθήματα στο Μαρόκο.

<SPEAKER ID=42 NAME="Alhqvist, Andersson, Hulthen, Loow, Theorin και Wibe">
Το Κοινοβούλιο έχει απορρίψει προηγουμένως την επικύρωση του χρηματοδοτικού πρωτοκόλλου μεταξύ ΕΕ και Μαρόκου ακριβώς λόγω της παραβίασης εκ μέρους της μαροκινής κυβέρνησης του διεθνούς δικαίου. Σύμφωνα με μία έκθεση της Διεθνούς Αμνηστίας (18 Απριλίου 1996) οι μαροκινές δυνάμεις ασφαλείας φέρουν την ευθύνη σοβαρών παραβιάσεων των ανθρωπίνων δικαιωμάτων κατά παράβαση των διεθνών συνθηκών για τα ανθρώπινα δικαιώματα που έχουν επικυρωθεί από το Μαρόκο.
<P>
Ένα άλλο μεγάλο πρόβλημα είναι η συστηματική υπονόμευση εκ μέρους του Μαρόκου της διαδικασίας υλοποίησης των ψηφισμάτων του Συμβουλίου Ασφαλείας του ΟΗΕ περί διεξαγωγής ελεύθερου δημοψηφίσματος για την ανεξαρτησία της Δυτικής Σαχάρας.
<P>
Η ΕΕ έχει ευθύνη για την εξέλιξη του Μαρόκου σε μία σταθερή και ικανοποιητικά λειτουργούσα κοινοβουλευτική δημοκρατία με σεβασμό της ελευθερίας έκφρασης - οργάνωσης και ελευθεροτυπίας.
<P>
Το να προχωρήσουμε σε συμφωνία σύνδεσης με το Μαρόκο σ' αυτήν την φάση, θα σήμαινε να υποχωρήσουμε ένα βήμα στην απαίτηση να εισαγάγει το Μαρόκο πραγματική δημοκρατία και να σεβαστεί τα ανθρώπινα δικαιώματα.
<P>
Γι' αυτούς τους λόγους θα ψηφίσουμε κατά αυτής της έκθεσης.

<SPEAKER ID=43 NAME="Apolinario">
Οι πορτογάλοι σοσιαλιστές υπερψηφίζουν την παρούσα ευρωμεσογειακή συμφωνία σύνδεσης με το Μαρόκο έχοντας επίγνωση ότι ο ιστορικός σκοπός του ανοίγματος και της συνεργασίας της Ευρωπαϊκής 'Ενωσης με τις χώρες του νότου της Μεσογείου αποτελεί προϋπόθεση για την πολιτική σταθερότητα, την οικονομική ανάπτυξη και την ειρήνη στην περιοχή.
<P>
Το Μαρόκο είναι, επιπλέον, μία από τις αγορές με το μεγαλύτερο δυναμικό για τις πορτογαλικές εξαγωγές, οι οποίες αυξάνονται βαθμιαία και είναι συνολικά ευνοϊκές, με ένα δείκτη κάλυψης των εξαγωγώνπου ανέρχεται στο 160 (εξαγωγές 11, 5 δισεκατομμυρίων εσκούδος το 1994).
<P>
Η παρούσα συμφωνία, όπως επίσης η βούληση την οποία εξέφρασαν ήδη οι μαροκινές αρχές, και ειδικά η Αυτού Μεγαλειότης ο Βασιλιάς, υπέρ μία ειλικρινούς και φιλικής σχέσης Μαρόκου-Πορτογαλίας, θα προσφέρει τώρα αυξημένες ευκαιρίες στις πορτογαλικές επιχειρήσεις.
<P>
Από την άλλη πλευρά, η παρούσα συμφωνία συνδεσης άνοιξε επίσης την πόρτα για μία νέα αλιευτική συμφωνία μεταξύ Ευρωπαϊκής 'Ενωσης και Μαρόκου, που είναι θεμελιώδης για την οικονομία και την απασχόληση σε αλιευτικές ζώνες όπως η Sesimbra/Setϊbal και το Algarve. Και χωρίς συμφωνία σύνδεσης δεν θα υπάρξει αλιευτική συμφωνία: δεν μπορούμε να έχουμε και την πίτα ακέρια, και το σκύλο χορτάτο...
<P>
Η συμφωνία στηρίζεται φυσικά σε ένα συμβιβασμό μεταξύ των συμβαλλομένων μερών, πράγμα που στην περίπτωσή μας δημιουργεί περιορισμούς στο πλαίσιο του ανταγωνισμού, ειδικά στον τομέα της βιομηχανίας της σαρδέλας.
<P>
Οι σοσιαλιστές βουλευτές υποστηρίζουν ακόμη ένα ειδικό πλαίσιο ενισχύσεων της Επιτροπής, πέρα από τους πόρους των διαρθρωτικών ταμείων που έχουν ήδη χορηγηθεί στο ΚΠΔ, το οποίο θα επιτρέψει να πραγματοποιηθεί η αναδιάρθρωση του τομέα, η θέσπιση μίας αντισταθμιστικής αποζημίωσης, τη διατήρηση μίας βοήθειας για την αποθήκευση και η έναρξη μία εκστρατείας σε κοινοτικό επίπεδο για την προώθηση της κατανάλωσης του προϊόντος, δηλαδή της φρέσκιας σαρδέλας, της σαρδέλας σε κονσέρβα και της σαρδέλας σε νέα προϊόντα (για παράδειγμα, το «πατέ» σαρδέλας).
<P>
Αλλά η κονσερβοποιία πρέπει επίσης να αντιληφθεί ότι, στο πλαίσιο της γενικής οικονομικής παγκοσμιοποίησης, η ανταγωνιστικότητα θα βασίζεται στην ποιότητα και στην εμπορική επιθετικότητα, όχι στον προστατευτισμό. Και αυτός είναι επίσης ο καλύτερος τρόπος αντίδρασης στο κοινωνικό και περιβαλλοντικό dumping.

<SPEAKER ID=44 NAME="Βernardini">
Η συνέλευσή μας τάχθηκε υπέρ της συμφωνίας σύνδεσης Ευρωπαϊκής Ένωσης - Μαρόκου και εκφράζω την ικανοποίησή μου γι'αυτό. Με την χειρονομία αυτή τηρούμε τα συμπεράσματα του συναδέλφου μας von Habsburg τον οποίο συγχαίρω για την εξαίρετη εργασία του.
<P>
Έχουμε όλοι κατά νου τη διαδικασία ανανέωσης της μεσογειακής πολιτικής της Ευρωπαϊκής Ένωσης που αποφασίστηκε κατά τη Διάσκεψη της Βαρκελώνης. Παρέχοντας τη σύμφωνη γνώμη μας παραμένουμε συνεπείς με τις ευχές που τότε εκφράσαμε. Η εν λόγω συμφωνία θα αναγκάσει το Μαρόκο να επιταχύνει το άνοιγμα της οικονομίας του με την προοπτική της δημιουργίας ζώνης ελεύθερων ανταλλαγών. Επίσης θα ενισχυθεί η οικονομική συνεργασία θέτοντας ως στόχο την υποστήριξη και την ανάπτυξη των τομέων που είναι δημιουργικοί θέσεων εργασίας.
<P>
Απομένει το θέμα των δικαιωμάτων του ανθρώπου, επιχείρημα που έντονα προβλήθηκε από τους οπαδούς του «όχι». Είμαι πεπεισμένος ότι το θέμα αυτό πρέπει να περιληφθεί στην ίδια τη φιλοσοφία της συμφωνίας σύνδεσης. Δίνουμε στους Μαροκινούς σαφές πολιτικό μήνυμα που θα πρέπει να ακολουθήσουν κατά τη διαδικασία του ανοίγματος τόσο σε πολιτικό όσο και σε οικονομικό επίπεδο.
<P>
Τέλος, επισημαίνουμε επίσης ότι η συμφωνία αλιείας απέσπασε ήδη τη σύμφωνη γνώμη του Κοινοβουλίου. Μία αντίθετη γνώμη για τη συμφωνία σύνδεσης δεν θα είχε καμία έννοια.

<SPEAKER ID=45 NAME="Darras">
Οι λόγοι για τους οποίους ψήφισα υπέρ της σύμφωνης γνώμης σχετικά με τη συμφωνία σύνδεσης μεταξύ Ευρωπαϊκής Ένωσης και Βασιλείου του Μαρόκου είναι πολλοί.
<P>
Η εν λόγω συμφωνία αποτελεί προέκταση των αποφάσεων που έλαβαν οι αρχηγοί κρατών και κυβερνήσεων της Ευρωπαϊκής Ένωσης στις συνόδους κορυφής που πραγματοποιήθηκαν το 1994 στο Έσσεν και το 1995 στις Κάννες. Πρόκειται για την τρίτη συμφωνία του είδους που υπεγράφη στο πλαίσιο της μεσογειακής πολιτικής της Ένωσης με προηγούμενες τη συμφωνία ΕΕ/Τυνησίας και ΕΕ/Ισραήλ. Στο δημοσιονομικό επίπεδο, η προκείμενη συμφωνία καλύπτεται για το διάστημα μέχρι το 1999 από τις πιστώσεις που έχουν προβλεφθεί στο πλαίσιο του προγράμματος MEDA.
<P>
Τελευταίος λόγος, χωρίς να είναι ο λιγότερο σημαντικός, είναι ότι η χώρα αυτή σημειώνει ήδη από το 1990 μία αργή μεν αλλά σταθερή εξέλιξη προς τον πολιτικο εκδημοκρατισμό και το σεβασμό των δικαιωμάτων του ανθρώπου. Πράγματι, από το 1990 μέχρι σήμερα πληθώρα μέτρων έχουν ληφθεί.
<P>
Μάϊος 1990: σύσταση συμβουλευτικού Συμβουλίου για τα δικαιώματα του ανθρώπου. Φεβρουάριος 1991: περιορισμός της διάρκειας της κράτησης και της προφυλάκισης. Φεβρουάριος 1992: δημοσίευση της παγκόσμιας διακήρυξης για την επιβίωση, την προστασία και την ανάπτυξη του παιδιού. Σεπτέμβριος 1992: συνταγματική συνέλευση: το προοίμιο επαναβεβαιώνει την προσήλωση του Μαρόκου στα δικαιώματα του ανθρώπου. Νοέμβριος 1993: δημιουργία υπουργείου δικαιωμάτων του ανθρώπου.
<P>
Βέβαια, μένουν ακόμη πολλά να γίνουν, όμως πιστεύω πως κυρώνοντας τη συμφωνία σύνδεσης δίνουμε μια ευκαιρία στην άσκηση μάλλον παρά στην παλινδρόμηση των θεμελιωδών ελευθεριών.

<SPEAKER ID=46 NAME="Vieira, Girγo Pereira, Rosado Fernandes">
'Οσο παράδοξη και να φαίνεται η ψήφος μας, ήταν περισσότερο μία ψήφος εναντίον του τρόπου με τον οποίο συμπεριφέρθηκε η Ευρωπαϊκή 'Ενωση στις διαπραγματεύσεις με το Βασίλειο του Μαρόκου, κυρίως όσον αφορά τις συνέπειες που θα έχει η συμφωνία αυτή για την Πορτογαλία, παρά μία ψήφος εναντίον του Μαρόκου που, είμαστε πεπεισμένοι, αργά ή γρήγορα θα πρέπει να γίνει εταίρος μας, έστω και υπό μορφή συνδεδεμένης χώρας.
<P>
Το ζήτημα για μας είναι απλό: αυτοί που διαπραγματεύτηκαν και υπέγραψαν τη συμφωνία αυτή εκ μέρους της Ευρωπαϊκής 'Ενωσης, το έπραξαν σε μία συνολική προοπτική - δεν θα μπορούσε να γίνει διαφορετικά - αλλά, προστατεύοντας κάποιους, ξέχασαν να προστατεύσουν όλα τα κράτη μέλη της Ευρωπαϊκής 'Ενωσης στην οποία ανήκουμε. Συζητάμε τώρα, προφανώς, ουσιαστικά ζητήματα, τόσο ουσιαστικά όπως είναι οι παραγωγικοί τομείς μίας μικρής οικονομίας, όπως είναι η δική μας και, πρέπει να συμφωνήσουν όλοι, θεωρώντας δεδομένο ότι το πάντα μείζον πρόβλημα των ανθρωπίνων δικαιωμάτων θα επιλυθεί.
<P>
Η συμφωνία που ψηφίστηκε τώρα περιέχει καλές προθέσεις, εφόσον θα προσεγγίσει το λαό του Μαρόκου με την Ευρώπη, και θα έχει ως αποτέλεσμα η Ευρώπη να προσεγγίσει το λαό του Μαρόκου. Πάντοτε είμασταν και θα είμαστε υπέρ της ύπαρξης μίας συμφωνίας με το Μαρόκο. Αλλά αυτή, επειδή αφορά τον αγροτικό τομέα μας (για παράδειγμα, τα οπωροκηπευτικά, όπως η ντομάτα και η πρώιμη πατάτα καθώς επίσης και τα άνθη, κυρίως της νήσου Μαδέρα), επειδή αφορά το βιομηχανικό τομέα μας (για παράδειγμα τον τομέα της κονσερβοποιίας) και επειδή αφορά τον αλιευτικό τομέα μας, παρότι αυτός αποτέλεσε αντικείμενο μίας ειδικής συμφωνίας την οποία, εξάλλου, υπερψηφίσαμε, αυτή η συμφωνία συνδεσης, λοιπόν, συναντάει την αποδοκιμασία μας. Κυρίως, και πρέπει να το επαναλάβουμε, λόγω του τρόπου με τον οποίο η Ευρωπαϊκή 'Ενωση, στο σύνολο της, έλαβε (ή δεν έλαβε υπόψη της...) ένα κράτος μέλος της. Ωστόσο θέλουμε να ελπίζουμε ακόμη ότι, παρά την απεριόριστη ισχύ της συμφωνίας, το Βασίλειο του Μαρόκου και η Πορτογαλία θα μπορέσουν να συνεργαστούν και να αποδείξουν, με σεβασμό για μία υγιή σχέση που θα πρέπει να υπάρχει μεταξύ των δύο αυτών χωρών με σκοπό να προσεγγίσουν μεταξύ τους χωρίς να «συγκρουστούν», ότι δεν είναι απαραίτητο να πληγούν βασικοί τομείς της πορτογαλικής οικονομίας προκειμένου να υπογραφεί, αυτή τη φορά με την ευνοϊκή ψήφο μας, μία συμφωνία, μία καλή συμφωνία μεταξύ της Ευρωπαϊκής 'Ενωσης και του Μαρόκου.
<P>
Γνωρίζουμε καλά ότι το Βασίλειο του Μαρόκου αντιλαμβάνεται το νόημα της ψήφου μας. Και ότι το κατανοεί επίσης και η Ευρωπαϊκή 'Ενωση.
<P>
Επί της έκθεσης Farassino
<SPEAKER ID=47 NAME="Gahrton, Holm και Lindholm">
Θεωρούμε ότι η διαμόρφωση και έκδοση ενός διπλώματος οδήγησης είναι μιά εθνική υπόθεση, όχι μόνον στην ΕΕ αλλά και παντού στον κόσμο.
<P>
Δεν υπάρχει καμμία ανάγκη ενός ειδικού κοινοτικού διπλώματος οδήγησης. Η αρχή που θεσπίζεται στο άρθρο 1, οδηγία 91/439/EΟΚ περί αμοιβαίας αναγνώρισης των εθνικών διπλωμάτων οδήγησης, είναι απολύτως αρκετή. Βάσει των προαναφερθέντων καταψηφίζουμε την έκθεση.

<SPEAKER ID=48 NAME="Wibe">
Αυτή η οδηγία έχει βελτιωθεί σημαντικά ύστερα από την πρώτη επεξεργασία. Γι' αυτό την υπερψηφίζω. Θεωρώ εν τούτοις ότι όλη η ιδέα περί ενός υποχρεωτικού κοινού προτύπου διπλώματος οδήγησης για τις διάφορες χώρες της Ένωσης είναι λαθεμένη. Κάθε χώρα θα έπρεπε να έχει το δικαίωμα να αποφασίζει μόνη της για την διαμόρφωση του διπλώματος οδήγησης. Η οδηγία δημιουργεί μόνον περιττά έξοδα μετατροπής στα κράτη μέλη. Η ένταξη στο κοινό πρότυπο διπλώματος οδήγησης θα έπρεπε τουλάχιστον να είναι εθελοντική.
<P>
Επί της σύστασης για τη δεύτερη ανάγνωση Marinucci
<SPEAKER ID=49 NAME="Tamino">
Επιθυμώ να δηλώσω ότι η Ομάδα των Πρασίνων θα υποστηρίξει την έκθεση της συναδέλφου Marinucci για την πρόταση τροποποίησης του κανονισμού σχετικά με τη δημιουργία του χρηματοδοτικού μέσου LIFE.
<P>
Θεωρούμε απολύτως θετικό το ότι η κοινή θέση έχει συμπεριλάβει ένα σημαντικό τμήμα των τροποποιήσεων που πρότεινε το Κοινοβούλιο κατά την πρώτη ανάγνωση.
<P>
Ορισμένες εντούτοις τροπολογίες, που δεν έχουν ενταχθεί στο κείμενο της κοινής θέσης, είναι, κατά τη γνώμη μας, μεγάλης σημασίας, ειδικότερα η ένταξη των υγρών ζωνών στο πλαίσιο της προστασίας και της ορθολογιστικής διαχείρισης των παράκτιων ζωνών, η προστασία των βιοτόπων με επαπειλούμενα είδη και, κυρίως, η αύξηση της χρηματοδότησης από 450 σε 600 εκατ. Ecu, όπως προτείναμε οι Πράσινοι στην Επιτροπή Περιβάλλοντος, Δημόσιας Υγείας και Προστασίας των Καταναλωτών, που αποτελεί σε κάθε περίπτωση μία ενδιάμεση θέση μεταξύ της πρώτης αίτησης των 800 Mecu του Ευρωπαϊκού Κοινοβουλίου και της πρότασης του Συμβουλίου.
<P>
Θα πρέπει να ληφθεί υπόψη ότι το LIFE αποτελεί το πιο σημαντικό κοινοτικό περιβαλλοντικό πρόγραμμα, που μεταξύ άλλων θα επιτρέψει τη δημιουργία του δικτύου προστατευομένων ζωνών που ονομάζεται «Φύση 2000» και που δεν είναι δυνατό να πραγματοποιηθεί με τις πιστώσεις που έχει προτείνει το Συμβούλιο.
<P>
Εύχομαι η Επιτροπή να υποστηρίξει αυτή την άποψη που έχει παρουσιάσει η Επιτροπή Περιβάλλοντος, Δημόσιας Υγείας και Προστασίας των Καταναλωτών του Ευρωπαϊκού Κοινοβουλίου.

<SPEAKER ID=50 NAME="Dνez de Rivera Icaza">
Θα ήθελα μόνο να επαναλάβω το όσα είχα ήδη εκφράσει κατά την παρέμβασή μου με την ευκαιρία της πρώτης ανάγνωσης. Το LIFE είναι το χρηματοδοτικό μέσον που πέτυχε τα περισσότερα υπέρ του περιβάλλοντος· αν και η κοινή θέση υιοθετεί ένα σημαντικό μέρος από τις τροπολογίες που παρουσίασε η Επιτροπή Περιβάλλοντος, υπάρχει μία, την οποία παρουσίασα εγώ, που έχει ιδιαίτερη σημασία και αναφέρεται στην προστασία και τη διαχείριση των υδάτινων πόρων. Δεν αμφιβάλλω ότι η εν λόγω τροπολογία θα γίνει αποδεκτή, ακριβώς όπως μας ανακοινώθηκε από πλευράς της Επιτροπής στη συζήτηση που προηγήθηκε. Γι' αυτό και η ψήφος μου θα είναι θετική.
<P>
Επί της έκθεση Parodi
<SPEAKER ID=51 NAME="Eriksson, Iversen, Sjοstedt και Stenius - Kaukonen">
Η ανακοίνωση της Επιτροπής για την κοινή πολιτική για τις μεταφορές - το πρόγραμμα δράσης 1995-2000, έχει πολύ σοβαρές ελλείψεις όσον αφορά το περιβάλλον. Η Επιτροπή θέλει να διαχωρίσει την πολιτική για τις μεταφορές από την περιβαλλοντική πολιτική, κάτι που οδηγεί σε μία μη αειφόρο εξέλιξη, αν λάβουμε υπόψη ότι ότι οι συνέπειες των οδικών μεταφορών είναι μία από τις σοβαρότερες απειλές ενώπιον της οποίας βρίσκεται σήμερα η ΕΕ.
<P>
Όμως, η προτεινόμενη Πράσινη Βίβλος για την εσωτερίκευση των εξωτερικών δαπανών και το δίκτυο πολιτών είναι θετικές πτυχές.
<P>
Η Επιτροπή Μεταφορών και Τουρισμού στην έκθεση της υπέβαλε αρκετές βελτιωτικές προτάσεις, αλλά παρ' όλα αυτά στην ολότητα του το προτεινόμενο πρόγραμμα δράσης δεν δίνει σημασία στις πελώριες προκλήσεις ενώπιον των οποίων βρίσκεται η πολιτική για τις μεταφορές όσον αφορά τις μετατροπές λόγω περιβάλλοντος.
<P>
Η Επιτροπή Μεταφορών και Τουρισμού περιγράφει τις μεταφορές και τα διευρωπαϊκά δίκτυα ως «το θεμέλιο της οικονομικής, κοινωνικής και πολιτιστικής ανάπτυξης». Αυτή η περιγραφή της πολιτιστικής ανάπτυξης της Ευρώπης θεωρούμε ότι είναι λίγο σκοτεινή και στενοκέφαλη, ιδιαίτερα αν λάβουμε υπόψη ότι τα διευρωπαϊκά δίκτυα σημαίνουν ότι η επιφάνεια που καλύπτεται από αυτοκινητόδρομους στην Ευρώπη αυξάνεται με 32 %.
<P>
Με αυτά τα δεδομένα απέσχαμε στην τελική ψηφοφορία για την έκθεση Parodi.

<SPEAKER ID=52 NAME="Gahrton και Lindholm">
Υπερψηφίσαμε την έκθεση και τις πράσινες τροπολογίες, μεταξύ άλλων στο άρθρο 41, ακεραιότητα, τροπολογία 12 από την ομάδα των Πρασίνων.
<P>
Προϋποθέτουμε ότι η έκφραση «εναρμόνιση σε ευρωπαϊκό επίπεδο» σημαίνει τους λεγόμενους ελάχιστους κανόνες που επιτρέπουν στα κράτη - μέλη να διατηρήσουν ή να εισαγάγουν αυστηρότερους κανόνες για το περιβάλλον και την ασφάλεια, πέραν των άλλων όσον αφορά το επιτρεπόμενο όριο περιεκτικότητας σε αλκοόλ και όρια ταχύτητας.

<SPEAKER ID=53 NAME="Holm">
Θεωρώ ότι οι διάφορες χρονικές ζώνες στις οποίες υπάγονται τα κράτη και η καλοκαιρινή ώρα είναι εθνικές υποθέσεις όπου θα πρέπει να εφαρμόζεται η αρχή της επικουρικότητας.
<P>
Αντιτίθεμαι στην απαίτηση μειωμένης κρατικής βοήθειας πρός τις σιδηροδρομικές συγκοινωνίες όσο οι συγκοινωνίες των φορτηγών αυτοκινήτων δεν πληρώνουν τις δικές τους περιβαλλοντικές δαπάνες και κρατική βοήθεια καταβάλλεται για την κατασκευή αυτοκινητοδρόμων.
<P>
Η απαίτηση για τηλέφωνα οδικής ανάγκης κατά μήκος των ευρωπαϊκών αυτοκινητοδρόμων πρέπει να μπορεί να προσαρμοστεί στην πολύ χαμηλή κυκλοφοριακή πυκνότητα που υπάρχει στην Βόρεια Σκανδιναβία για να μην προκύψει παράλογο κόστος.
<P>
Ένας κοινός κανόνας για μέγιστο όριο ποσότητας αλκοόλ στο αίμα είναι επιθυμητός, αλλά εγώ θέλω να μπορούν να εφαρμόζονται αυστηρότερες εθνικές απαιτήσεις καθώς και να ισχύει το μηδενικό όριο για όλα τα ναρκωτικά σκευάσματα.
<P>
Θέλω επίσης να επισημάνω ότι πρέπει να συνεχιστεί η βοήθεια πρός τα αεροδρόμια των αραιοκατοικημένων περιοχών, εις βάρος των μεγάλων αεροδρομίων, σύμφωνα με το σουηδικό μοντέλο.
<P>
Κατά τα άλλα καλωσορίζω τις προτάσεις που διατυπώνει ο εισηγητής για την προσαρμογή στο περιβάλλον. Θέλω να τονίσω ότι μία μεταλλαγή σε ένα μεταφορικό σύστημα περισσότερο προσαρμοσμένο στο περιβάλλον είναι μεγίστης σημασίας για να μην μείνει πίσω η ευρωπαϊκή βιομηχανία.

<SPEAKER ID=54 NAME="Schlecher">
Έχοντας ήδη λάβει δύο φορές θέση επί της Λευκής Βίβλου σχετικά με την μελλοντική ανάπτυξη της Κοινής Πολιτικής Μεταφορών, το Ευρωπαϊκό Κοινοβούλιο βρίσκεται ήδη αντιμέτωπο με ένα νομοθετικό πρόγραμμα- πλαίσιο με το οποίο καθορίζονται οι προτεραιότητες της Επιτροπής όσον αφορά τα ληπτέα μέτρα για την περίοδο που εκτείνεται από το 1995 μέχρι το έτος 2000.
<P>
Η έκθεση του κ. Parodi, που αποτελεί συνέχεια των εκθέσεων Topmann και Visser, καταγράφει βέβαια με έγκυρο τρόπο τα τεχνικά επιτεύγματα καθώς και τους μελλοντικούς στόχους, δεν λαμβάνει όμως ή λαμβάνει ανεπαρκώς υπόψη του τις ανθρώπινες και κοινωνικές πτυχές.
<P>
Η ανησυχία μου επιβεβαιώνεται από το γεγονός ότι στο έγγραφο της Επιτροπής περιέχεται το ακόλουθο απόσπασμα: »Πρέπει να υπογραμμισθεί ότι εάν, όπως γενικώς λέγεται, η ανθρώπινη συμπεριφορά φαίνεται πως αποτελεί τον κύριο παράγοντα ατυχημάτων, ωστόσο αυτή επηρεάζεται έντονα από τα τεχνικά χαρακτηριστικά του οχήματος και από τη σχεδίαση των οδών».
<P>
Εάν είναι αληθές ότι τα τεχνικά χαρακτηριστικά των οχημάτων και η σχεδίαση των οδών μπορούν να ασκούν άμεση επίδραση στις αιτίες των ατυχημάτων, δεν είναι λιγότερο αληθές ότι μία από τις κύριες αιτίες των σοβαρών οδικών ατυχημάτων οφείλεται στην υπερβολική κόπωση των επαγγελματιών οδηγών λόγω των πολλών ωρών εβδομαδιαίας εργασίας και του λιγοστού χρόνου ανάπαυσης (11 ώρες ανάπαυσης ημερησίως που μπορεί να γίνουν 9 και αυτό τρεις φορές την εβδομάδα - 45 ώρες ανάπαυσης την εβδομάδα - ανώτατος χρόνος εβδομαδιαίας εργασίας 78 ώρες, όπως προβλέπει ο κανονισμός 3820/85).
<P>
Είναι γεγονός ότι το Ευρωπαϊκό Κοινοβούλιο έχει επανειλημμένα ζητήσει, χωρίς να το έχει ωστόσο επιτύχει, μια γνήσια φορολογική και κοινωνική εναρμόνιση. Είναι ωστόσο αλήθεια ότι μέχρι στιγμής οι διαπραγματεύσεις μεταξύ κοινωνικών εταίρων δεν έχουν καρποφορήσει και ότι μία ικανοποιητική λύση στο θέμα των συνθηκών εργασίας των ασκούντων οδικά επαγγέλματα κινδυνεύει να παραπεμφθεί στις ελληνικές καλένδες.
<P>
Θα επιθυμούσα λοιπόν και θα ευχόμουν ο κ. Parodi να λάβει θέση στην έκθεσή του πάνω σε θέματα όπως ο χρόνος εργασίας και συμπεριφοράς των οδηγών, η ενίσχυση των μέτρων ελέγχου, η τήρηση των όρων εργασίας και συμπεριφοράς, η εναρμόνιση των προστίμων για παραβιάσεις των κανόνων που αφορούν τον χρόνο οδήγησης και ανάπαυσης, την απαγόρευση της κατ'αποκοπή αμοιβής.
<P>
Θεωρώ ότι τα προβλήματα που μόλις ανέφερα έχουν κεφαλαιώδη σημασία για την ασφάλεια καθώς και για τη βελτίωση της οδικής ασφάλειας. Δεδομένου ότι ο κ. Parodi δεν θίγει τα θέματα αυτά στην έκθεσή του, θεωρώ χρέος μου να απόσχω της ψηφοφορίας παρ'ό, τι ορισμένες άλλες προτάσεις του κ. Parodi είναι κατά τη γνώμη μου αποδεκτές.
<P>
Επί της έκθεσης Plooij-Van Gorsel
<SPEAKER ID=55 NAME="Wibe">
Εφόσον δεν είχα την δυνατότητα να ομιλήσω κατά την εξέταση της έκθεσης, θέλω δια του παρόντος να καταθέσω μιά επεξήγηση ψήφου στο θέμα.
<P>
Θεωρώ ότι έπρεπε να τονιστεί εντονότερα η σπατάλη η οποία έγκειται στο ότι οι διοικητικές δαπάνες ανέρχονται στο 13 %. Στα συνήθη ερευνητικά προγράμματα οι αντίστοιχες δαπάνες είναι 2-3 %. Πρέπει να εξασφαλιστούμε ότι για τα μελλοντικά ερευνητικά προγράμματα θα μειωθεί δραστικά η διοίκηση. Κατά γενική ομολογία, στους ερευνητικούς κύκλους τα ερευνητικά προγράμματα της ΕΕ χαρακτηρίζονται από γραφειοκρατικούς και δαπανηρούς χειρισμούς. Αυτές οι συνθήκες θα έπρεπε να γίνουν αντικείμενο πραγματικού ελέγχου και λήψης μέτρων.
<P>
Επί της έκθεσης Αργυρού
<SPEAKER ID=56 NAME="Rovsing">
Η παρούσα έκθεση της Επιτροπής Έρευνας, Τεχνολογικής Ανάπτυξης και Ενέργειας αποτελεί μια θαυμάσια ανάλυση της Πράσινης Βίβλου της Επιτροπής για την καινοτομία. Ενδείκνυται να επισημανθούν τρεις βασικές απόψεις που εκφράζονται στην εν λόγω έκθεση. Η πρώτη είναι ότι δεν είναι προφανώς δυνατό να θεωρείται ο όρος «καινοτομία» ταυτόσημος με την Έρευνα και Τεχνολογική Ανάπτυξη (ΕΤΑ), δεδομένου ότι η καινοτομία πρέπει κατά πρώτο και κύριο λόγο να θεωρείται ως συνάρτηση της αλληλεπίδρασης μεταξύ προσφοράς και ζήτησης τεχνολογίας. Από την άλλη πλευρά, η καινοτομία αφορά σε πολύ μεγάλο βαθμό τη χρησιμοποίηση της τεχνολογίας στην παραγωγή και την κοινωνική ζωή. Η δεύτερη άποψη είναι ότι η ενίσχυση της καινοτομίας ως μέσο βελτίωσης της διεθνούς ανταγωνιστικότητας της ευρωπαϊκής βιομηχανίας προϋποθέτει την ταχύτερη μετάδοση και αξιοποίηση των αποτελεσμάτων της ΕΤΑ. Η τρίτη άποψη είναι ότι, όπως έδειξε η πείρα, οι προσπάθειες εφαρμογής μιας κεντρικά κατευθυνόμενης βιομηχανικής πολιτικής σε εθνικό ή ευρωπαϊκό επίπεδο, σύμφωνα με την αρχή «pick the winner », δεν ωφέλησαν την καινοτομία.
<P>
Συνεπώς, συμφωνώ απόλυτα με τα συμπεράσματα του εισηγητή, σύμφωνα με τα οποία ο ρόλος της ΕΕ όσον αφορά τη χάραξη μιας αποτελεσματικής πολιτικής στον τομέα της καινοτομίας πρέπει να εστιάζεται στα εξής: όσον αφορά την πλευρά της προσφοράς της ΕΤΑ, στην παραγωγή γνώσεων που να έχουν πολυκλαδικό χαρακτήρα και να είναι προσανατολισμένες προς την εφαρμογή και, όσον αφορά την πλευρά της ζήτησης της ΕΤΑ, στην προώθηση της διάδοσης και της αξιοποίησης των αποτελεσμάτων της έρευνας μέσω ενός δικτύου προσανατολισμένου στους χρήστες.Επί της έκθεσης Pompidou

<SPEAKER ID=57 NAME="Rovsing">
Όπως υπογραμμίζεται στην υπό εξέταση έκθεση της Επιτροπής Έρευνας, Τεχνολογικής Ανάπτυξης και Ενέργειας, είναι η πρώτη φορά κατά την οποία γίνεται προσπάθεια σε ευρωπαϊκό επίπεδο να χαραχθούν ορισμένες γενικές κατευθυντήριες γραμμές για τη συνεργασία της ΕΕ με τρίτες χώρες στον επιστημονικό και τεχνολογικό τομέα. Είναι επίσης η πρώτη φορά που το θέμα αυτό τίθεται σε πολιτικό επίπεδο στο Ευρωπαϊκό Κοινοβούλιο και στο Συμβούλιο των Υπουργών.
<P>
Όσον αφορά τους συνεργάτες της ΕΕ εντός και εκτός της Ευρώπης, στην έκθεση γίνεται διάκριση μεταξύ των συνδεδεμένων τρίτων ευρωπαϊκών χωρών, των ανταγωνιζομένων βιομηχανικών χωρών της Βορείου Αμερικής και της Απω Ανατολής, και μιας σειράς δυνητικών συνεργατών του Τρίτου Κόσμου. Ο εισηγητής της Επιτροπής Έρευνας, κ. Pompidou, τόνισε σωστά τη σημασία που έχουν το στάδιο τεχνολογικής ανάπτυξης, η γεωγραφική εγγύτητα και ο βαθμός σύμπτωσης των πολιτικών συμφερόντων των συνεργαζόμενων χωρών και της ΕΕ στον τομέα της ΕΤΑ, τόσο για την επιλογή προγραμμάτων συνεργασίας όσο και για την επιλογή της μορφής συνεργασίας . Όσον αφορά την επιλογή της μορφής συνεργασίας, ο εισηγητής αναφέρει τρία δυνατά πρότυπα συνεργασίας, δηλαδή τη σύνδεση, τη διμερή συνεργασία και τη συνεργασία για την παροχή βοήθειας.
<P>
Όσον αφορά την επιλογή των προγραμμάτων συνεργασίας, φαίνεται πιό ενδεδειγμένο να ενισχυθεί η συνεργασία στον τομέα της ΕΤΑ τόσο για την επίλυση των προβλημάτων σε διάφορους τομείς που έχουν σχέση με τις υποδομές (όπως π.χ. στους τομείς των μεταφορών, των επικοινωνιών, της ανταλλαγής πληροφοριών και του ενεργειακού εφοδιασμού), όσο και για την προστασία του περιβάλλοντος στα πλαίσια της συνεργασίας της ΕΕ με συνδεδεμένες τρίτες χώρες της Ευρώπης και της περιοχής της Μεσογείου. Όσον αφορά τη συνεργασία για την ΕΤΑ σε τομείς όπως π.χ. η βιοτεχνολογία, οι πυρηνικές τεχνολογίες και η διαστημική έρευνα, εκτός από τη συνεργασία για την έρευνα για την ανάπτυξη διάφορων προϊόντων υψηλής τεχνολογίας, η συνεργασία αυτή θα μπορούσε να ενισχυθεί επωφελώς στα πλαίσια μιας εταιρικής σχέσης με μη ευρωπαϊκές βιομηχανικές χώρες. Ωστόσο, μια σημαντική προϋπόθεση για την ενίσχυση της συνεργασίας με τις εν λόγω χώρες είναι να διεξάγεται η συνεργασία αυτή με βάση την αρχή του αμοιβαίου συμφέροντος, λαμβάνοντας υπόψη την ανάγκη προστασίας των δικαιωμάτων πνευματικής και βιομηχανικής ιδιοκτησίας των εταίρων χωρών.- Μη αποδοχή της Κροατίας στο Συμβούλιο της Ευρώπης

<SPEAKER ID=58 LANGUAGE="FR" NAME="Αntony">
Κυρίε Πρόεδρε, το γεγονός ότι η Κροατία δεν γίνεται αποδεκτή στο Συμβούλιο της Ευρώπης με το πρόσχημα ότι δεν διαθέτει ελευθερία του τύπου, συνιστά πράγματι το αποκορύφωμα της υποκρισίας του Κοινοβουλίου αυτού. Διότι τελικά ποιος θα τολμούσε να ισχυρισθεί ότι ο τύπος είναι περισσότερο ελεύθερος στη Ρωσία, για να μην αναφερθώ και σε άλλα παραδείγματα, απ' ό, τι στην Κροατία.
<P>
Η Κροατία χρειάστηκε να αγωνιστεί ηρωικά για την ανεξαρτησία της προκειμένου να επανασυστήσει την οικονομία της. Και εμείς βέβαια, που έχουμε στενές σχέσεις με την αντιπολίτευσή της, γνωρίζουμε ότι η σημερινή κυβέρνηση του κ. Tudjman εξακολουθεί να χρησιμοποιεί αρχές που ακόμη επηρεάζονται από τα σοσιαλιστικά ήθη από τα οποία δύσκολα μπορεί κανείς να απαλλαγεί. Το να προσάπτουμε όμως αυτό εδώ, σ'αυτή τη Συνέλευση, σε μια στιγμή όπου όλοι οι τηλεοπτικοί σταθμοί της Γαλλίας έχουν προγραμματίσει να εκπέμψουν απόψε το ίδιο πρόγραμμα, είναι ωστόσο λίγο υπερβολικό.
<P>
Ενιαία εκπομπή για το AIDS που θεωρείται η μόνη ασθένεια ικανή να συγκινήσει, εκατό φορές πιο πολύ από τον καρκίνο, τη μυασθένεια, ή όλες τις άλλες ασθένειες. Ποιος περίεργος σνομπισμός, ποιος περίεργος ρατσισμός μας κάνει να δεχόμαστε αυτές τις πρακτικές εδώ σε μας και τί είναι αυτό που προσάπτουμε στην Κροατία;

<SPEAKER ID=59 LANGUAGE="DE" NAME="Jung">
Kυρία Πρόεδρε, εμείς, από το Kόμμα της Eλευθερίας, λυπούμεθα για τη συμπεριφορά της κροατικής κυβέρνησης, όσον αφορά το διορισμό του δημάρχου Agram και τους περιορισμούς της αντιπολίτευσης και της ελευθερίας του τύπου, και ζητάμε ταχεία βελτίωση της κατάστασης. Γνωρίζοντας τη δύσκολη θέση της Kροατίας, μετά από έναν μακρό και φρικτό πόλεμο για την απόκτηση της ελευθερίας της, πιστεύουμε πως η βάναυση άρνηση εισδοχής της χώρας στο Συμβούλιο της Eυρώπης - ας συγκρίνουμε μόνο τη θέση της Pωσίας ή, όπως ήδη αναφέρθηκε, της Pουμανίας, ως προς το ίδιο θέμα - είναι δυσανάλογη και αντιπαραγωγική.
<P>
Mε τη στάση μερικών βουλευτών, κατά την ψηφοφορία, θα μπορούσε εκτός τούτου να εκφραστεί και η όψιμη απάντηση στην αυτονομία της Kροατίας που έγινε αποδεκτή από ορισμένες ομάδες μόνον παρά τη θέλησή τους. Aυτός ο δρόμος, όμως, θα ήταν λάθος, για να φέρουμε κοντά στη Δυτική Eυρώπη μια χώρα που σφραγίστηκε από μακρόχρονη κομμουνιστική δικτατορία και εμφύλιο πόλεμο. Γι' αυτό και απορρίπτουμε το ψήφισμα αυτό.
<P>
Έκτακτη συνεδρίαση του Συμβουλίου
<SPEAKER ID=60 LANGUAGE="FR" NAME="Berthu">
Κυρία Πρόεδρε, η ομάδα μου φρονεί ότι άλλη λύση αυτή τη στιγμή δεν υπάρχει για την προστασία της υγείας των προσώπων παρά να διατηρηθεί ο πλήρης αποκλεισμός του βρετανικού βοείου κρέατος και των παράγωγων προϊόντων του, με κίνδυνο να χρειασθεί να βρεθούν τα μέσα για την εύλογη αποζημίωση των ενδιαφερομένων κτηνοτρόφων. Η λύση αυτή φαίνεται δύσκολη για το άμεσο μέλλον εάν όμως αβασάνιστα αποφασίσουμε να μην την ακολουθήσουμε υπάρχει κίνδυνος να το μετανοιώσουμε πικρά σε λίγα χρόνια. Ας αντιδράσουμε λοιπόν με υπευθυνότητα. Υπευθυνότητα όμως σημαίνει επίσης ανάλυση των βαθύτερων αιτίων της κρίσης και λήψη των αναγκαίων μέτρων για τη μη επανάληψή της.
<P>
Καταρχήν, αναγνωρίζουμε ότι η ασθένεια της τρελής αγελάδας είναι απόρροια μιας γεωργίας ενάντια στη φύση που ξεκίνησε από το τρελό κυνήγι των διεθνών τιμών. Η φρικτή αυτή κατεύθυνση έχει χαραχθεί και στη νέα κοινή αγροτική πολιτική. Εάν δεν αλλάξουμε ριζικά κατεύθυνση, να είμαστε έτοιμοι για άλλες τρελές αγελάδες ή κάτι ακόμη χειρότερο τα επόμενα χρόνια.
<P>
Δεύτερον, πρέπει επίσης να παραδεχθούμε ότι, εν ονόματι της κατάργησης των συνόρων, η Επιτροπή, στα διαδοχικά στάδια της κρίσης, αντέδρασε εσφαλμένα προσπαθώντας να παρεμποδίσει τα κράτη που επιθυμούσαν να προβούν στη λήψη προστατευτικών μέτρων. Δεν αποκλείεται εξάλλου η μεγάλη σύγχυση στους ελέγχους των συνόρων να ευνόησε την παράνομη εισαγωγή στην Ευρώπη μολυσμένων κρεάτων ή ζωοτροφών. Πρέπει άρα να δεχθούμε ότι τα κράτη έχουν το δικαίωμα να ελέγχουν τα σύνορά τους για τους στόχους που προβλέπονται στο άρθρο 36 της Συνθήκης και ιδιαίτερα την προστασία της ζωής και της υγείας των προσώπων.
<P>
Τέλος, δεν μπορούμε να δεχθούμε τη διαδικασία που ακολουθήθηκε σύμφωνα με την οποία, παρά το γεγονός ότι το Συμβούλιο δεν ενέκρινε με ειδική πλειοψηφία την πρόταση της Επιτροπής, η τελευταία διατηρεί ωστόσο το δικαίωμα να την θέσει σε εφαρμογή μέσω του προϊσταμένου της. Θα μας πουν ότι αυτό προβλέπουν τα κείμενα. Και μεις θα απαντήσουμε ότι τα κείμενα είναι παράλογα. Η απάρνηση των πολιτικών προς όφελος των υπαλλήλων ατιμάζει το Συμβούλιο και συμβάλλει στη δικαιολόγηση των κακώς κειμένων της Ευρώπης.

<SPEAKER ID=61 LANGUAGE="EN" NAME="Hallam">
Κυρία Πρόεδρε, κατά την άποψή μου η βρετανική κυβέρνηση φαίνεται πολύ ανόητη υπό τις παρούσες συνθήκες. Ωστόσο, λυπούμαι για το γεγονός ότι το σημερινό ψήφισμα εκπροσωπεύει μια σημαντική αλλαγή σε σχέση με το ψήφισμα που εγκρίναμε στις 28 Μαρτίου. Τώρα φαίνεται ως να υποστηρίζουμε την απαγόρευση των εξαγωγών αντί να παρουσιαζόμαστε ως ενδιαφερόμενοι και ουδέτεροι παρατηρητές. Θα προτιμούσα πολύ περισσότερο να διατηρούσαμε τη θέση του παρατηρητή της απαγόρευσης παρά του υποστηρικτή της απαγόρευσης.
<P>
Λίγες νύχτες πριν βρισκόμουν στο ξενοδοχείο μου και παρακολουθούσα γερμανική τηλεόραση. Παρακολουθούσα τον σταθμό ZDF και ως βρετανός πολίτης προερχόμενος από βοοτροφική περιοχή έμεινα έκπληκτος από τη σχεδόν υστερική επίθεση του προγράμματος στη βρετανική βιομηχανία κρέατος. Βρήκα πολλές από τις σκηνές πολύ ενοχλητικές και πολύ προσβλητικές. Έχω επικρίνει τον τρόπο με τον οποίο αναφέρεται κατά τις πρόσφατες εβδομάδες ο βρετανικός τύπος στους ευρωπαίους εταίρους μας. Θα ζητούσα από τα μέσα ενημέρωσης της ηπειρωτικής Ευρώπης να τηρήσουν κάποια ισορροπία στον τρόπο με τον οποίο παρουσιάζουν το αντικείμενο της σπογγώδους εγκεφαλοπάθειας των βοοειδών.

<SPEAKER ID=62 LANGUAGE="FR" NAME="Martinez">
Κυρία Πρόεδρε, αναφέρομαι κυρίως στον κ. Hallam για να του πω ότι οι βρετανοί συνάδελφοί μας και η βρετανική κυβέρνηση επιστημονικά έχουν δίκιο: δεν υπάρχει κίνδυνος οριζόντιας μετάδοσης και η θανάτωση των βοοειδών αποτελεί επιστημονική πλάνη. Νομικά όμως έχει άδικο διότι αυτό που χαρακτηρίζει την Ευρώπη είναι το σφάλμα. Και υπάρχει η ευθύνη για τα σφάλματα ή καλύτερα η αντικειμενική ευθύνη, η ευθύνη για την πρόκληση κινδύνου.
<P>
Ένα βρετανικό εργοστάσιο, το εργοστάσιο Dunkester στο Yorkshire, τροποποιώντας τις μεθόδους παραγωγής του, έχει μέχρι στιγμής δηλητηριάσει 156.000 βρετανικά βοοειδή και ορισμένα άλλα στον υπόλοιπο κόσμο. Βέβαια υπέχει ευθύνη γι'αυτό. Ο, τιδήποτε διαπράττει ένα άτομο που ζημιώνει κάποιο άλλο, υποχρεώνει αυτόν από το σφάλμα του οποίου προήλθε η ζημία, στην αποκατάστασή της. Απορρίπτοντας την τροπολογία του κ. des Places, που προέβλεπε την ευθύνη του ρυπαντή και του δηλητηριαστή, κινηθήκαμε προς την αντίθετη κατεύθυνση αυτού που χαρακτηρίζει την Ευρώπη, δηλαδή, ότι ο καθένας είναι υπεύθυνος για τις πράξεις του.
<P>
Αυτό που δικαιολογημένα αποδεχτήκαμε στην περίπτωση της καταστροφής του Amoco Cadiz για τις μεγάλες πετρελαϊκές εταιρείες και την ευθύνη για τις ρυπάνσεις, το αρνηθήκαμε για τα βρετανικά εργοστάσια που προκάλεσαν δηλητηριάσεις.
<P>
Κύριε Hallαm, επιστημονικά έχετε δίκιο. Ο κίνδυνος έχει υπερτονιστεί. Νομικά, έχετε άδικο, θα έπρεπε να επιρριφθούν ευθύνες στα εργοστάσια που ευθύνονται για δηλητηριάσεις.

<SPEAKER ID=63 NAME="Wibe">
Απέσχον από την ψηφοφορία λόγω της παραγράφου Ε όπου συνιστάται μιά επί πλέον βοήθεια πολλών δισεκατομμυρίων για την γεωργία.
<P>
Θεωρώ ότι η τωρινή αγροτική βοήθεια είναι σπατάλη και δεν θέλω να συμβάλω σε περαιτέρω επιδοτήσεις πρός αυτόν τον τομέα.

<SPEAKER ID=64 LANGUAGE="DE" NAME="Breyer">
Kυρία Πρόεδρε, ψήφισα κατά του ψηφίσματος. Περίμενα πως εδώ το Eυρωπαϊκό Kοινοβούλιο θα έστελνε ένα πολύ σαφέστερο μήνυμα, ότι δηλαδή στην Eυρωπαϊκή Ένωση η προστασία των καταναλωτών και της υγείας δεν μπαίνουν σε χειρότερη μοίρα έναντι των οικονομικών συμφερόντων. H απόφαση της Eπιτροπής αποτελεί χλευασμό για την προστασία των καταναλωτών και της υγείας. Tο να χαλαρώνει κανείς την απαγόρευση των εξαγωγών τη στιγμή ακριβώς που ολοένα και περισσότερα κρούσματα της ασθένειας Creutzfeldt-Jakob γίνονται γνωστά, φανερώνει ξεκάθαρα πως αυτό μόνον σαν καθαρός κυνισμός μπορεί να αξιολογηθεί.
<P>
Προφανώς η Eπιτροπή, το Συμβούλιο, αλλά ολοένα και περισσότερο και το Eυρωπαϊκό Kοινοβούλιο, υποκύπτουν μπροστά στον εκβιαστικό ελιγμό της βρετανικής κυβέρνησης. Θα πρέπει να φοβόμαστε πως η απόφαση της Eπιτροπής παίζει ρόλο «κλειδιού» για την πλήρη άρση της απαγόρευσης των εξαγωγών. Nομίζω πως είναι μια τελείως λανθασμένη απόφαση, μια και η προστασία των καταναλωτών και της υγείας θα πρέπει να έχει προτεραιότητα. Θα πρέπει φυσικά να έχουμε και μια προληπτική προστασία της υγείας. Όσο, από επιστημονική άποψη, δεν μπορούν να αποκλειστούν ζημίες, θα πρέπει να ισχύει η απαγόρευση των εξαγωγών. Aυτός θα πρέπει να είναι ο ρόλος μας.
<P>
Nομίζω πως η απόφαση της Eπιτροπής ποδοπατεί την προστασία των καταναλωτών και της υγείας στην Eυρωπαϊκή Ένωση. Γι' αυτό και λυπάμαι που εμείς εδώ δεν εγκρίναμε ένα ψήφισμα που θα προχωρούσε πολύ πιο πέρα.

<SPEAKER ID=65 NAME="Πρόεδρος">
Στο σημείο αυτό λήγει η Ώρα των ψηφοφοριών .

<CHAPTER ID=4>
Διακοπή της συνόδου
<SPEAKER ID=66 NAME="Πρόεδρος">
Κηρύσσω τη διακοπή της συνόδου του Ευρωπαϊκού Κοινοβουλίου.
<P>
(Η συνεδρίαση λήγει στις 12.10 μ.μ.)

