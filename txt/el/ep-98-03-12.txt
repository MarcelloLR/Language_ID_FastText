<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνερίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="DE" NAME="Posselt">
Κύριε Πρόεδρε, χθες υπήρξαν αρκετές αναταραχές, που προξενήθηκαν από τον τρόπο που διεξήγαγε τη συνεδρίαση ο Προεδρεύων συνάδελφός σας. Συμμετείχα, το ομολογώ ανοιχτά, και ο ίδιος στις διαμαρτυρίες, έτσι ώστε δεν μπόρεσα να παρακολουθήσω πολύ καλά όσα συνέβησαν. Γι' αυτό, ήθελα να σας πω ότι κατά την ψηφοφορία επί της έκθεσης Cornelissen, όσον αφορά την αιτιολογική σκέψη ιε·, πρώτο μέρος, ψήφισα κατά λάθος "ναι», ενώ ήθελα να ψηφίσω "όχι». Παρακαλώ να διορθωθεί.

<SPEAKER ID=3 LANGUAGE="NL" NAME="Janssen van Raay">
Κύριε Πρόεδρε, σε ό, τι αφορά τα συνοπτικά πρακτικά. Στη χθεσινή μου παρέμβαση για τη Διάσκεψη Κορυφής ASEM ζήτησα από τον κ. Henderson να απαντήσει σε μια ερώτησή μου προς το Συμβούλιο. Ωστόσο, η ημερομηνία λήξης του Δεύτερου Παγκοσμίου Πολέμου είναι βεβαίως η15η Αυγούστου. Όχι η 15η Μαΐου, αλλά η 15η Αυγούστου. Θα ήθελα να διορθωθεί η ημερομηνία στα συνοπτικά πρακτικά.

<SPEAKER ID=4 LANGUAGE="EN" NAME="Kellett-Bowman">
Κύριε Πρόεδρε, χθες αναφέρθηκα σε ένα διαδικαστικό θέμα που βρίσκεται στη σελίδα 16 της αγγλικής έκδοσης των συνοπτικών πρακτικών. Αναφέρθηκα σε δύο σημεία. Αφενός, όπως λέει εδώ, ζήτησα από τον Πρόεδρο να εξετάσει την ερμηνεία του για τις διατάξεις των Κοσμητόρων. Του ζήτησα να επανεξετάσει αυτή την επανερμηνεία , κάτι που επαληθεύεται από τα Πλήρη Πρακτικά.
<P>
Αφετέρου, ζήτησα να μη ληφθούν υπόψη στο σύστημα οι ψηφοφορίες που διεξήχθησαν μέσα σε μία ατμόσφαιρα "σύγχυσης» και "ταραχής» - όπως θα μπορούσαμε να την αποκαλέσουμε. Αν κοιτάξετε στη σελίδα 15 της αγγλικής έκδοσης των συνοπτικών πρακτικών, γίνεται σαφές ότι είναι 30 λιγότεροι αυτοί που ψήφισαν για την παράγραφο 5 και 28 λιγότεροι εκείνοι που ψήφισαν για την τροπολογία 4, σε αντίθεση με το γενικότερο κλίμα που διαφαινόταν από τη συζήτηση. Φαίνεται ότι κάποιοι είτε ήταν απασχολημένοι με κάτι άλλο είτε δεν μπορούσαν να ακούσουν τι συνέβαινε.

<SPEAKER ID=5 LANGUAGE="IT" NAME="Poggiolini">
Κύριε Πρόεδρε, στα πλήρη πρακτικά της βραδυνής συνεδρίασης της Τρίτης, που έλαβα μόνο σήμερα, είχε συμπεριληφθεί η παρέμβασή μου σχετικά με την προφορική ερώτηση για τη νόσο του Alzheimer. Ενώ στην αρχή της παρέμβασης είχα διαμαρτυρηθεί για τη διεξαγωγή των συζητήσεων γύρω από θέματα υγείας πάντα κατά τις βραδυνές ώρες, το σημείο αυτό αποκλείστηκε, λογοκρίθηκε από τα πλήρη πρακτικά. Καθώς πρόκειται για πλήρη πρακτικά, είναι αδιανόητη η περικοπή τμημάτων, και δεν κατανοώ ποιός έχει το δικαίωμα να λογοκρίνει τις παρεμβάσεις των βουλευτών.
<P>
Επιπλέον, σχετικά με τα χθεσινά συνοπτικά πρακτικά, πιστεύω ότι η Προεδρία οφείλει να εξηγήσει τους λόγους της χθεσινής αναταραχής, που ξέσπασε εξαιτίας της άρνησης του Προέδρου να δώσει τον λόγο σε βουλευτή που ήθελε να παρέμβει για να επικαλεστεί τον Κανονισμό. Η σοβαρότητα του γεγονότος δικαιολογεί την αναταραχή που ακολούθησε. Το ζήτημα αυτό απαιτεί μια επίσημη εξήγηση.

<SPEAKER ID=6 LANGUAGE="DA" NAME="Sindal">
Κύριε Πρόεδρε, προτού περάσουμε στις εργασίες της ημέρας, ανακοινώνω στο Κοινοβούλιο ότι η κυβέρνηση της Δανίας παραμένει σοσιαλδημοκρατική.
<P>
(Χειροκροτήματα από την Ομάδα του Ευρωπαϊκού Σοσιαλιστικού Κόμματος)

<SPEAKER ID=7 NAME="Πρόεδρος">
Καλώς. Ευχαριστώ πολύ, κύριε Sindal.
<P>
Τον λόγο έχει τώρα ο κ. Gutiιrrez Dνaz.

<SPEAKER ID=8 LANGUAGE="ES" NAME="Gutiιrrez Dνaz">
Κύριε Πρόεδρε, σχετικά με τα συνοπτικά πρακτικά, στο τμήμα της Ώρας των Ερωτήσεων αναφέρεται πως η ερώτηση αριθ. 2 απεσύρθη, και ανήκει στον κ. Carlos Carnero, αλλά ο κ. Carnero δεν είναι ο συντάκτης αυτής της ερώτησης αλλά της αριθ. 3, και ήταν παρών και υπέβαλε την ερώτησή του· επομένως, ζητώ την τροποποίηση αυτού του τμήματος των συνοπτικών πρακτικών.

<SPEAKER ID=9 NAME="Πρόεδρος">
Και έτσι θα διορθωθεί.
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Πρόγραμμα δράσης  "Ευρωπαϊκή εθελοντική εργασία των νέων»
<SPEAKER ID=10 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0077/87), εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με την κοινή θέση του Συμβουλίου ενόψει της έγκρισης της απόφασης του Ευρωπαϊκού Κοινοβουλίου και του Συμβουλίου για τη θέσπιση προγράμματος κοινοτικής δράσης «Ευρωπαϊκή εθελοντική υπηρεσία των νέων» (C4-0007/98-96/0318(COD)) (Εισηγήτρια: η κ. Fontaine)

<SPEAKER ID=11 NAME="Fontaine">
Κύριε Πρόεδρε, αγαπητοί συνάδελφοι, κατά τη διάρκεια της Διάσκεψης των αρχηγών κρατών ή κυβερνήσεων, η οποία είχε πραγματοποιηθεί στην Κέρκυρα τον Ιούνιο του 1994, είχε ανατεθεί στην Επιτροπή μια αποστολή που συνίστατο στην κινητοποίηση των πολιτών μας για την Ευρώπη.
<P>
Πραγματικά, αυτή η αποστολή εγγραφόταν στο πνεύμα των προθέσεων που έχουν διατρανωθεί άπειρες φορές, κυρίως μετά την έκθεση Adonnino, προκειμένου η Ευρώπη να οικοδομηθεί και να ολοκληρωθεί μαζί με τους πολίτες της. Και όλα τα εκπαιδευτικά προγράμματα που είχε εκπονήσει η Επιτροπή, είτε αναφερόμαστε στο πρόγραμμα ΣΩΚΡΑΤΗΣ, στο "Νεολαία για την Ευρώπη», είτε στο LEONARDO και, σήμερα, στο πρόγραμμα Ευρωπαϊκή Εθελοντική Εργασία, όλα είχαν εμπνευστεί από την ίδια αυτή λογική.
<P>
Παρ' ότι είμαστε, αγαπητοί συνάδελφοι, στη δεύτερη ανάγνωση, και παρ' ότι ο καθένας γνωρίζει σαφώς περί τίνος πρόκειται, θα υπενθυμίσω συνοπτικά την πρωτοτυπία του προγράμματος Ευρωπαϊκή Εθελοντική Εργασία. Εξάλλου, θα ήθελα, επί τη ευκαιρία, να συγχαρώ εκ νέου την Επιτροπή, και ειδικότερα την Επίτροπο κ. Edith Cresson, για το έργο που έχουν, στην προκειμένει περίπτωση, επιτελέσει.
<P>
Η πρωτοτυπία του προγράμματος έγκειται στην ευκαιρία που προσφέρει στους νέους Ευρωπαίους ηλικίας 18 έως 29 ετών, να αναλάβουν ευθύνες σε κοινωνικά έργα, σε έργα προστασίας περιβάλλοντος, σε πολιτιστικά έργα, σε έργα για τη διασφάλιση της δημοκρατίας, και αυτό σε γειτονικά κράτη μέλη ή σε τρίτες χώρες.
<P>
Υπενθυμίζω ότι πρόκειται για μια εθελοντική συμμετοχή, η οποία θα βοηθήσει τους νέους να αποκτήσουν τα απαιτούμενα προσόντα για τη δική τους σταδιοδρομία, ενισχύοντας την αυτονομία τους και διευρύνοντας τους ορίζοντές τους πέρα από το συνηθισμένο προσωπικό τους περιβάλλον. Είναι πράγματι πολύ ενδιαφέρον να διαπιστώνουμε ότι, στη λήξη του δοκιμαστικού σταδίου της Εθελοντικής Ευρωπαϊκής Εργασίας, πολυάριθμοι νέοι έχουν, χάρη στην Ευρωπαϊκή Εθελοντική Εργασία, είτε ξαναρχίσει σπουδές, είτε βρει μια θέση εργασίας, είτε αποφασίσει να παραμείνουν στη χώρα φιλοξενίας, και αυτό το γνωρίζουμε διότι θελήσαμε να μάθουμε τι απέγιναν όλοι αυτοί οι νέοι μετά τη λήξη του προγράμματος ώστε να είμαστε σε θέση να κρίνουμε σωστά την αποτελεσματικότητά του.
<P>
Πράγματι, η έγνοιά μας, ο στόχος μας, ο προβληματισμός μας είναι να επιτύχει η υπόθεση αυτή, και για να επιτύχει η Εθελοντική Ευρωπαϊκή Εργασία συγκρατήσαμε ένα ορισμένο αριθμό στοιχείων που μας φαινόντουσαν καθ' όλα σημαντικά. Κατ' αρχάς, σκεφτήκαμε ότι πρώτα και κύρια χρειαζόταν μια γλωσσική και πολιτιστική προετοιμασία, έστω για να ενισχυθεί το ενδιαφέρον του νέου ο οποίος θα αποφασίσει να αφιερώσει μια περίοδο έξι μηνών - κατά μέσο όρο - ή το πολύ ενός έτους, στην Ευρωπαίκή Εθελοντική Εργασία.
<P>
Είχαμε πει ότι χρειάζεται κατάλληλη υποδομή φιλοξενίας· νομίζω Κυρία Επίτροπε, ότι το δοκιμαστικό στάδιο έδειξε κάποια αδυναμία ως προς το θέμα αυτό. Είχαμε πει ότι χρειαζεται να παρακολουθούμε αυτή την ευρωπαϊκή εμπειρία, και χαιρόμαστε ιδιαιτέρως με τη διαπίστωση ότι το Συμβούλιο συγκράτησε όλες τις τροπολογίες του Ευρωπαίκού Κοινοβουλίου οι οποίες κινούνταν προς αυτή την κατεύθυνση και τις οποίες είχαμε εγκρίνει κατά την πρώτη ανάγνωση.
<P>
Είχαμε πει επίσης, κινούμενοι από τη ίδια αυτή έγνοια, ότι η Εθελοντική Ευρωπαϊκή Εργασία όφειλε να επιτύχει τον ποιοτικό της στόχο. Είχαμε επιμείνει σε τρία θέματα, τα οποία, δυστυχώς, δεν συγκρατήθηκαν από το Συμβούλιο.
<P>
Κατ' αρχάς, το θέμα του προϋπολογισμού. Αν η επιθυμία μας είναι να προσεγγίσουμε έναν επαρκή αριθμό νέων για να δημιουργήσουμε μια πραγματική δυναμική, τότε οι πιστώσεις οφείλουν να είναι στο ύψος του προσδοκώμενου πολιτικού στόχου. Τι προτείνει το Συμβούλιο; 35 εκατομμύρια Ecu για μια διετία, δηλαδή ένα γελοίο ποσό, το οποίο δεν επιτρέπει στο πρόγραμμα να προσεγγίσει πάνω από 5.000 νέους σε δυο χρόνια, συμπεριλαμβανομένου του ακατανόητου κόστους που προορίζεται για τις δράσεις ενημέρωσης και για τα συνοδευτικά μέτρα. Προτείνουμε 80 εκατομμύρια Ecu ώστε να τριπλασιαστεί ο αριθμός των ενδιαφερομένων νέων και για να έχει κάθε κράτος μέλος στη διάθεσή του, κατά τη λήξη αυτής της πρώτης περιόδου, ένα αρκετά ενδεικτικό δείγμα ώστε να αξιολογήσει τον αντίκτυπο του προγράμματος και, στη συνέχεια, να σχεδιάσει - εννοείται - την παραπέρα ανάπτυξή του.
<P>
Στη συνέχεια, προβληματιστήκαμε ιδιαίτερα σχετικά με την κατάσταση του εθελοντή και ενδιαφερθήκαμε ώστε τα κράτη μέλη να εξασφαλίζουν τον συντονισμό των κοινωνικών εγγυήσεων και των φορολογικών επιταγών. Και έτσι, όταν το Συμβούλιο μάς αντιπαραθέτει το επιχείρημα της επικουρικότητας, πιστεύω ότι προκύπτει μια παρεξήγηση. Επανερχόμαστε στην τροπολογία μας, διότι επιθυμούμε να κατανοήσει το Συμβούλιο ότι πρόκειται για την αξιοπιστία μας απέναντι στους νέους στους οποίους προτείνουμε αυτή τη συναρπαστική περιπέτεια της Εθελονικής Ευρωπαϊκής Εργασίας.
<P>
Τέλος, επιθυμούσαμε να υπάρχει συμβατότητα με τις εθνικές πολιτικές θητείες. Και σ' αυτό το σημείο πρέπει να υπάρχει καλή συννενόηση. Βεβαίως, επιδοκιμάζουμε απόλυτα την επιθυμία της Επιτροπής να μην υποκαθιστά η Εθελοντική Ευρωπαϊκή Εργασία τη στρατιωτική θητεία της καθεμιάς χώρας, αλλά αν κάποια κράτη μέλη επιθυμούν να χρησιμοποιήσουν τις δομές φιλοξενίας της Ευρωπαϊκής Εθελοντικής Εργασίας στο πλαίσιο της εθνικής πολιτικής θητείας, πρέπει να μπορούν να το κάνουν και, σε αυτήν την περίπτωση, δεν παραβιάζεται η αρχή της επικουρικότητας αφού το κράτος μέλος το αποφασίζει ελεύθερα.
<P>
Αγαπητοί συνάδελφοι, η Επιτροπή Πολιτισμού, Νεότητας, Παιδείας και Μέσων Ενημέρωσης έχει εκουσίως επιλέξει να εστιάσει τις τροπολογίες της κατά τη δεύτερη ανάγνωση πάνω στα τρία βασικά αυτά προβλήματα, στα οποία πρόσθεσε, όπως αρμόζει, την απαιτούμενη ενημέρωση του Ευρωπαϊκού Κοινοβουλίου καθ' όλη τη διάρκεια της εκτέλεσης του προγράμματος.
<P>
Ευχόμαστε, κύριε Πρόεδρε, ότι θα εισακουστούμε από το Συμβούλιο. Ευχαριστούμε την Επιτροπή για τη στήριξή της και ευχόμαστε ότι, χωρίς άλλη αναμονή, χάρη στην εκτίμηση των θεμιτών προσδοκιών μας και εκείνων των νέων, θα μπορέσει η Ευρωπαϊκή Εθελοντική Εργασία να εισέλθει στο πιο ενεργητικό της στάδιο, μεγιστοποιώντας έτσι τις ευκαιρίες και τις ελπίδες που θέλουμε να προσφέρουμε στην ευρωπαϊκή νεολαία.
<P>
(Χειροκροτήματα)

<SPEAKER ID=12 LANGUAGE="IT" NAME="Vecchi">
Κύριε Πρόεδρε, θα ήθελα πρώτα απ' όλα να συγχαρώ, τόσο εκ μέρους μου όσο και εξ ονόματος όλης της Ομάδας ΕΣΚ, την εισηγήτρια κ. Fontaine, για την εξαιρετική της εργασία, που αποσπά την ένθερμη και αμέριστη συγκατάθεσή μας.
<P>
Οφείλουμε να συνειδητοποιήσουμε ότι το υπό συζήτηση πρόγραμμα, ήδη από το δοκιμαστικό του στάδιο των περασμένων μηνών, επικέντρωσε τεράστιο ενδιαφέρον και αναζωπύρωσε τις προσδοκίες ανάμεσα σε χιλιάδες νέων, ενώσεων και οργάνων τοπικής αυτοδιοίκησης σε ολόκληρη την Ευρώπη.
<P>
Ακόμη και στη διάρκεια των τελευταίων μηνών, ενώ στα πλαίσια του Συμβουλίου διάφορες κυβερνήσεις κρατών μελών αντιτάσσονταν κατηγορηματικά στην αξιοπρεπή χρηματοδότηση του προγράμματος, χιλιάδες νέοι των χωρών αυτών ζητούσαν πληροφορίες, έδειχναν τον ενθουσιασμό τους και προσκόμισαν την αίτησή τους για να συμμετάσχουν σε εθελοντικές δραστηριότητες σε άλλη ευρωπαϊκή χώρα.
<P>
Μολονότι η προώθηση της Ευρωπαϊκής Εθελοντικής Εργασίας ασπάστηκε ολόψυχα από το Ευρωπαϊκό Κοινοβούλιο και την Επιτροπή, χωρίς τις προτάσεις και την υποστήριξη του συνόλου των ευρωπαϊκών οργανώσεων δεν θα ήταν ίσως δυνατόν να επινοηθεί, πόσο μάλλον να εφαρμοστεί δοκιμαστικά.
<P>
Με την κατάλληλη δομή και χρηματοδότηση, μέλλεται να ενσαρκώσει ένα από τα πλέον μεγαλόπνοα σημεία αναφοράς για την συγκεκριμένη ανάπτυξη της ιθαγένειας και της συνείδησης της κοινής ευρωπαϊκής στέγης. Με τη δική της συνεισφορά, θα είναι εφικτή η ανάπτυξη της κινητικότητας και της κατάρτισης των νέων της Ευρώπης, η αξιοποίηση των αποθεμάτων ενέργειας και ευφυΐας χιλιάδων Ευρωπαίων νέων σε γενικού ενδιαφέροντος προγράμματα γύρω από θέματα κοινωνικής αλληλεγγύης, προστασίας του περιβάλλοντος και ανάδειξης της πολιτιστικής κληρονομιάς. Με την Ευρωπαϊκή Εθελοντική Εργασία μπορεί να ενισχυθεί η ικανότητα των νέων να κατανοήσουν νέες πραγματικότητες και να καλλιεργηθεί, μεταξύ των άλλων, η ίδια η ροπή τους προς την εργασία.
<P>
Κατά την πρώτη ανάγνωση του Ευρωπαϊκού Κοινοβουλίου, είχαμε υποβάλει τροπολογίες στο σχέδιο προγράμματος της Επιτροπής, αν και η διατύπωσή του είναι ουσιαστικά αποδεκτή.
<P>
Το Συμβούλιο, παρ' όλο που ενέκρινε κάποιες από τις τροπολογίες μας, δεν θέλησε να συγκρατήσει μια σειρά πρωταρχικής σημασίας επιδιώξεων και υποδείξεων.
<P>
Ως εκ τούτου, αποδεικνύεται εύστοχη η υποβολή και η συγκέντρωση, κατά τη δεύτερη ανάγνωση, των τροπολογιών επί τριών ζωτικής σημασίας ζητημάτων που εκκρεμούν και που αποτελούν πεδίο έντονης ανταιπαράθεσης με το Συμβούλιο.
<P>
Όπως ορθώς υπενθύμισε η εισηγήτρια, προβάλλεται πρώτα απ' όλα το ζήτημα του καθεστώτος των Ευρωπαίων εθελοντών νέων. Δυστυχώς, μέχρι τη στιγμή αυτή, το Συμβούλιο επέλεξε την ουδετερότητα. Οι Ευρωπαίοι πολίτες θα έπρεπε να ενημερώνονται γύρω από την άρνηση μερικών κυβερνήσεών τους για ουσιαστική εφαρμογή της αρχής της ελεύθερης κυκλοφορίας των πολιτών στο εσωτερικό της Ένωσης. Χωρίς συγκεκριμένο και σαφές νομικό καθεστώς, οι εθελοντές θα αντιμετωπίσουν δυσκολίες κατά την άσκηση των δικαιωμάτων τους, ενώ προβάλλεται ο κίνδυνος διαμόρφωσης δύσβατων καταστάσεων, όπως επί παραδείγματι, στο φορολογικό επίπεδο. Αντιθέτως, αίτημα του Κοινοβουλίου είναι η επίσπευση των χρόνων επεξεργασίας συγκεκριμένης πρότασης επί του θέματος.
<P>
Δεύτερον, πρέπει να αποσαφηνιστεί πλήρως η δυνατότητα ανάπτυξης νέων σχέσεων και συνεργασιών και, όπου είναι δυνατόν, η συμπληρωματικότητα μεταξύ της Ευρωπαϊκής Εθελοντικής Εργασίας και των εθνικών πολιτικών θητειών. Είναι ευνόητο ότι η δυνατότητα αυτή εξαρτάται από τη θέληση των μεμονωμένων χωρών, ωστόσο είναι κοινής παραδοχής οι τεράστιες δυνατότητες άτολμου ακόμη οραματισμού του "ευρωπαϊκού συστήματος εθελοντικής συμμετοχής» για τη συμπληρωματικότητα μεταξύ της ευρωπαϊκής και της εθνικής διάστασης.
<P>
Τέλος, σχετικά με τον προϋπολογισμό του προγράμματος, στα πλαίσια του Συμβουλίου εκδηλώθηκε εκ μέρους κάποιων κυβερνήσεων "ιδεολογική οργή» εναντίον της επικουρίας του προγράμματος με τους απαραίτητους για τη λειτουργία του πόρους. Μερικοί συνεχίζουν να τοποθετούν τους νέους σε υποδεέστερη θέση. Πράγματι, είναι ανυπόστατος ο καθορισμός του ορίου των 35 εκατομμυρίων Ecu για μια διετία όταν ήδη στον προϋπολογισμό του 1998 έχουν διατεθεί 25 εκατομμύρια.
<P>
Για τους λόγους αυτούς, υποστηρίζουμε τις τροπολογίες της Επιτροπής Πολιτισμού, που εκφράζουν τις κατευθυντήριες γραμμές της συμβιβαστικής πρότασης του Κοινοβουλίου.
<P>
Εκφράζουμε επιπλέον την ευχή ότι το Συμβούλιο δεν θα θελήσει να επωμισθεί την ευθύνη, ενώπιον των Ευρωπαίων πολιτών και των νέων, της κωλυσιεργίας στην έμπρακτη υλοποίηση της Ευρωπαϊκής Εθελοντικής Εργασίας.

<SPEAKER ID=13 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, ευχαριστώ την κυρία Nicole Fontaine για την εργασία που έχει επιτελέσει και ως συντάκτρια της έκθεσης, και ως ενεργητική υπέρμαχος της ευρωπαϊκής συνεργασίας μεταξύ των νέων. Το σχετικό πρόγραμμα δράσης αποτελεί ενα εξαιρετικό παράδειγμα πρακτικής δράσης στο πλαίσιο της οικοδόμησης της Ευρώπης των πολιτών.
<P>
Ως εκ τούτου, θα αποτελούσε γόνιμη τακτική να αναρωτηθούμε με ποιον τρόπο θα ήταν δυνατόν να αποκτήσουν τα διάφορα προγράμματα της Ένωσης για τη νεολαία περισσότερη ισχύ και εύρος απ' ότι έχει ισχύσει μέχρι σήμερα. Μια εναλλακτική λύση θα ήταν να ενωθούν τα προγράμματα νεολαίας που έχουν καταρτιστεί για τα έτη 2000-2006. Κατ' αυτόν τον τρόπο, θα κερδίζαμε πολλά οφέλη σε κλίμακα. Πολλά προγράμματα λήγουν στο τέλος του έτους 1999. Η συζήτηση σχετικά με την ενοποιήση των προγραμμάτων θα άξιζε να ξεκινούσε όσο το δυνατόν πιο σύντομα.
<P>
Ο σκοπός του προγράμματος εθελοντικής εργασίας των νέων επιβάλλεται να είναι η προσέγγιση των νέων της Ευρώπης μέσω συνεργασίας πολιτών. Το πρόγραμμα δεν θα έπρεπε να λειτουργήσει ως συνέχεια των εθνικών προγραμμάτων απασχόλησης της νεολαίας, αλλά ως ένα μέσο εμπλουτισμού των προσόντων και των γνώσεων που ενδεχομένως να είναι χρήσιμες στη μελλοντική απασχόληση.
<P>
Επειδή τα προγράμματα εθελοντικής εργασίας βρίσκονται κάπου ανάμεσα στους τομείς της εκπαίδευσης και της απασχόλησης, η πραγματοποιησή τους σε ευρεία κλίμακα συναντά εμπόδια, σε πολλές χώρες της ΕΕ, στους τομείς της φορολόγησης και της κοινωνικής ασφάλισης. Λόγω των προβλημάτων αυτών, το Ευρωπαϊκό Κοινοβούλιο επιβάλλεται να υπερασπίσει την κοινή χρηματοδότηση των προγραμμάτων. Η χρηματοδότηση των 35 εκατομμυρίων Ecu, σύμφωνα με την κοινή θέση του Συμβουλίου, δεν επαρκεί για να εγγυηθεί τη λειτουργικότητα των προγραμμάτων.
<P>
Η σκέψη για τη διασύνδεση των προγραμμάτων εθελοντικής εργασίας και της πολιτικής θητείας είναι από μόνη της ενδιαφέρουσα, όμως πιστεύω πως θα είναι ανέφικτη, τουλάχιστον σε εκείνες της χώρες της ΕΕ στις οποίες ισχύει η υποχρεωτική στρατιωτική θητεία. Τουλάχιστον όσον αφορά τη Φινλανδία, η σύνδεση αυτών των δυο τομέων είναι στην πράξη αδύνατον να γίνει και μάλλον ούτε και επιθυμιτή, μόνο και μόνο λόγω της στάσης σχετικά με τα αμυντικά θέματα και λόγω ιστορικών αιτίων.

<SPEAKER ID=14 LANGUAGE="IT" NAME="Βaldi">
Kύριε Πρόεδρε, θα ήθελα να συγχαρώ με τη σειρά μου την αξιότιμη εισηγήτρια κ. Fontaine για την εξαιρετική της εργασία. Επίσης, απευθύνω ιδιαίτερες ευχαριστίες στην Επίτροπο κ. Cresson, για την από κοινού μέριμνα του Ευρωπαϊκού Κοινοβουλίου και της Επιτροπής απέναντι ακριβώς στους νέους. Σήμερα, καθώς οι νέοι της Ευρώπης διανύουν μια εποχή επίπονης αμφισβήτησης της ταυτότητάς τους, προβάλλεται η σπουδαιότητα του συγκεκριμένου προγράμματος. Ευχαριστώ και το Συμβούλιο για την έγκρισή του όσον αφορά την επέκταση του ορίου ηλικίας, που σήμερα κυμαίνεται από τα 18 μέχρι τα 29, προσφέροντάς μας τη δυνατότητα διεύρυνσης του πεδίου δράσης, δεδομένης της πραγματικής αναζήτησης ενδιαφερόντων εκ μέρους των νέων τόσο στον κοινωνικό όσο και στον περιβαλλοντικό και πολιτιστικό τομέα.
<P>
Τη στιγμή αυτή, αποκτά ιδιαίτερη σημασία η δυνατότητα των νέων να δραστηριοποιηθούν σε τομείς γενικού ανθρωπιστικού ενδιαφέροντος, που μπορούν να τους εμπλουτίσουν με επιμορφωτικές εμπειρίες, που ταυτίζονται με την ένταξή τους σε κοινωνικό, επαγγελματικό και εργασιακό επίπεδο. Το πρόγραμμα, που προορίζεται για τους Ευρωπαίους νέους, με εξαίρεση τους φοιτητές που επωφελούνται ήδη από το Πρόγραμμα ΣΩΚΡΑΤΗΣ, και ειδικά για τους μη πτυχιούχους και τους ανέργους, προτίθεται να τους απασχολήσει με δραστηριότητες στον τόπο τους, σχετικά με την ευρωπαϊκή ιθαγένεια και την ευρωπαϊκή οικοδόμηση.
<P>
Ο πολιτική μας Ομάδα υποστηρίζει με θερμό ενδιαφέρον αυτό το πρόγραμμα και μαζί με όλο το Κοινοβούλιο υποστηρίζει ότι η χρηματοδοτική επιδότησή του πρέπει να καθοριστεί εκ νέου στα 80 εκατομμύρια Ecu. Η προσπάθεια πρέπει να καταβληθεί και εκ μέρους της Επιτροπής που εν καιρώ θέλησε να αυξήσει την επιδότηση στα 60 εκατομμύρια Ecu. O παράγοντας της χρηματοδοτικής επιδότησης είναι, κατά τη γνώμη μας, κεφαλαιώδους σημασίας, ειδ' άλλως δεν θα υπάρξει δυνατότητα ανάπτυξης του συντονισμού.
<P>
Επιπλέον, πιστεύουμε ότι τα κράτη μέλη οφείλουν να προβούν στις κατάλληλες ενέργειες για τη διασφάλιση του συντονισμού μεταξύ της Ευρωπαϊκής Εθελοντικής Εργασίας και των εθνικών πολιτικών θητειών, με την ταυτόχρονη διευκόλυνση της πρόσβασης των Ευρωπαίων εθελοντών νέων στις εθνικές υποδομές και την ενεργό συμβολή στην υλοποίηση της απαραίτητης συνεργίας μεταξύ των διακρατικών και των εθνικών δράσεων εθελοντισμού

<SPEAKER ID=15 LANGUAGE="FI" NAME="Ryynδnen">
Αξιότιμε κύριε Πρόεδρε, αξιότιμη κυρία Επίτροπε, το πρόγραμμα δράσης της Eυρωπαϊκής Εθελοντικής Εργασίας των νέων έχει δημιουργήσει, ήδη από το δοκιμαστικό του στάδιο, πολύ θετικό ενδιαφέρον και μεγάλες προσδοκίες, στα οποία πρέπει τώρα να μπορέσουμε να ανταποκριθούμε. Η έκθεση της κυρίας Fontaine επικεντρώνεται με έναν εξαιρετικό τρόπο στα ουσιαστικά μειονεκτήματα, τα οποία θα πρέπει τώρα να διορθωθούν από το Συμβούλιο, έαν αυτό επιθυμεί να υπάρξει ενα λειτουργικό και αποτελεσματικό πρόγραμμα. Πράγματι, δεν έχουμε το περιθώριο να απογοητεύσουμε τους νέους της Ευρώπης με το να παρουσιάσουμε ενα πρόγραμμα που περιμέναμε για πολύ καιρό, αλλά το οποίο, παρ' όλους τους καλούς του στόχους, δεν θα λειτουργήσει στην πράξη. Ως εκ τούτου, θέλω να απευθύνω έκκληση στο Συμβούλιο ώστε να λάβει σοβαρά υπόψη του τις κεντρικές απαιτήσεις της εισηγήτριας και της Επιτροπής Πολιτισμού, οι οποίες αποτελούν πραγματικά τις βασικές προϋποθέσεις για ένα λειτουργικό πρόγραμμα για τη νεολαία.
<P>
Η πρώτη προϋπόθεση, προκειμένου να λειτουργήσει το πρόγραμμα, είναι φυσικά ο επαρκής προϋπολογισμός. Οπωσδήποτε, μπορούμε να ισχυριστούμε πως τα χρήματα δεν επαρκούν ποτέ σε σχέση με τις ανάγκες, όμως δεν ζητάμε κάτι το ανέφικτο, όταν επιμένουμε στην απαίτηση των 80 εκατομμυρίων Ecu. Με ενα μικρότερο προϋπολογισμό, θα είναι πολύ απλά αδύνατον να μπορέσουμε να ανταποκριθούμε στους βασικούς στόχους του προγράμματος, έστω και ελάχιστα ικανοποιητικά.
<P>
Η δεύτερη βασική προϋπόθεση αφορά μεταξύ άλλων το κοινωνικό καθεστώς, την κοινωνική ασφάλιση, το νομικό εργασιακό καθεστώς και τη φορολογική απαλλαγή των αποδοχών των νέων που συμμετέχουν στο πρόγραμμα. Με άλλα λόγια, το καθεστώς των νέων επιβάλλεται να θεσπιστεί με εναν διαυγή και ενιαίο τρόπο. Σε διαφορετική περίπτωση, θα αποτελέσει εμπόδιο στην συμμετοχή των νέων στο πρόγραμμα..
<P>
Οι δραστηριότητες εθελοντικής εργασίας αποτελούν μόνο ενα συμπληρωματικό μέρος της πολιτικής γιά τη νεολαία στην Ευρωπαϊκή Ένωση. Είμαι πεπεισμένη πως στην πραγματικότητα έχουμε ανάγκη από ενα ενιαίο πρόγραμμα-πλαισίο στον τομέα της πολιτικής για τη νεολαία, μέσω του οποίου οι διάφορες θετικές πρωτοβουλίες είναι δυνατόν να προωθούνται συντονισμένα. Γι' αυτό τον λόγο, είναι σημαντικό να οργανωθεί και η παρακολούθηση των εμπειριών των προγραμμάτων εθελοντικής εργασίας με εναν τόσο καλό τρόπο, ώστε να ωφελήσει και τα μελλοντικά προγράμματα στον τομέα της νεολαίας.
<P>
Οι γνώσεις των ίδιων των οργανώσεων νεολαίας επιβάλλεται επίσης να αξιοποιηθούν στην ανάπτυξη της πολιτικής στον τομέα της νεολαίας σε όλη την Ευρωπαϊκή Ένωση. Όμως, πάνω από όλα, θα έπρεπε να μπορέσουμε να αναβαθμίσουμε την αξία των δράσεων προς όφελος της νεολαίας στην Ευρωπαϊκη Ένωση, έτσι ώστε αυτή να αντικατοπτρίζεται και στον προϋπολογισμό, και τούτο διότι αυτά τα προγράμματα, όταν λειτουργούν καλά, προσφέρουν πραγματική ευρωπαϊκή προστιθέμενη αξία, αυξάνουν την κατανόηση μεταξύ των πολιτών και τη στήριξή τους σ' όλη την ευρωπαϊκή ενοποίηση.

<SPEAKER ID=16 LANGUAGE="ES" NAME="Sierra Gonzαlez">
Η θέσπιση ενός προγράμματος κοινοτικής δράσης της Ευρωπαϊκής Εθελοντικής Εργασίας των νέων είναι απαραίτητη και πρέπει να την δεχτούμε θετικά ως μια πολύ κατάλληλη πρωτοβουλία αλλά, παράλληλα, λυπούμαστε που το Συμβούλιο, στην πρώτη ανάγνωση, αποδέχτηκε μόνο 18 από τις 40 τροπολογίες που υπέβαλε το Κοινοβούλιο.
<P>
Οι τροπολογίες που υπεβλήθησαν και οι οποίες δεν έγιναν αποδεκτές προσδίδουν στο πρόγραμμα έναν αποτελεσματικότερο και περισσότερο ανοικτό χαρακτήρα, όπως, για παράδειγμα, οι τροπολογίες που επανεισάγει ο εισηγητής με σκοπό τη διεύρυνση των πόρων που προορίζονται για την πρώτη φάση ανάπτυξης του προγράμματος και εκείνη στην οποία προτείνει την φορολογική απαλλαγή των εξόδων στέγασης, διατροφής και μεταφοράς καθώς και της κοινωνικής κάλυψης -οι τροπολογίες αυτές έχουν μόνο ως σκοπό να βελτιώσουν τις συνθήκες των νέων που ασκούν εθελοντικές δραστηριότητες, και όχι να τους αποτρέψουν.
<P>
Από την ίδια άποψη, θα είναι επιθυμητή η ενίσχυση της συμπληρωματικότητας των Εθνικών Πολιτικών Υπηρεσιών και της Ευρωπαϊκής Εθελοντικής Εργασίας, κυρίως γιατί πρέπει να εξασφαλισθεί η δυνατότητα να μπορούν οι νέοι οι οποίοι ασκούν το δικαίωμα της αντίρρησης συνειδήσεως να προσφέρουν σε όλη την Ευρώπη μια ικανοποιητική κοινωνική υπηρεσία και να υπάρχει για αυτό νομική ασφάλεια· αν όχι, θα είναι μη βιώσιμη η εναλλακτική λύση ανάμεσα στην εθελοντική υπηρεσία και τη στρατιωτική θητεία, και από ότι φαίνεται θα είναι μη βιώσιμη.
<P>
Υπάρχουν χώρες στις οποίες υπάρχουν πολλές δυσκολίες για την επιλογή της μίας ή της άλλης δυνατότητας, και υπάρχουν νέοι οι οποίοι επιθυμούν να προσφέρουν εις αντικατάσταση μια κοινωνική υπηρεσία και αποτρέπονται από το να το κάνουν. Πρέπει να υποστηρίξουμε την κινητικότητα των νέων και να ενθαρρύνουμε τις προσπάθειές τους για αλληλεγγύη, πάντα με τον μέγιστο σεβασμό της αρχής της επικουρικότητας.
<P>
Για αυτόν τον λόγο συγχαίρουμε την κυρία Fontaine για το εξαιρετικό έργο της, και υποστηρίζουμε τις τροπολογίες, γιατί είναι ευνοϊκές προς το έργο αλληλεγγύης των ευρωπαίων νέων και συμβάλλουν γενικότερα στην ευρωπαϊκή οικοδόμηση.

<SPEAKER ID=17 LANGUAGE="IT" NAME="Ripa di Meana">
Kύριε Πρόεδρε, ευχαριστούμε την ακούραστη συνάδελφο κ. Fontaine, όπως επίσης την Επιτροπή Πολιτισμού για την εξαιρετική και ταχύρρυθμη εργασία τους. Οι Πράσινοι, που ταυτίζονται με το πρόγραμμα αυτό, υποστηρίζουν την επικέντρωση της δράσης του Ευρωπαϊκού Κοινοβουλίου γύρω από λίγες και βασικές τροπολογίες, με ειδική έμφαση σε εκείνες που υλοποιούν και αναπτύσσουν αυτό το ζωτικής σημασίας πρόγραμμα. Τις υπενθυμίζω: το κοινωνικό καθεστώς των συμμετεχόντων, τη συμπληρωματικότητα μεταξύ εθνικών πολιτικών θητειών και Ευρωπαϊκής Εθελοντικής Εργασία.
<P>
Υπογραμμίζω ότι η Ευρωπαϊκή Εθελοντική Εργασία αφορά, φυσικά, και τις νέες γυναίκες. Η ενημέρωση εκ μέρους των διαφόρων χωρών σχετικά με το πρόγραμμα θα έπρεπε να εστιάζει την προσοχή αμφοτέρων των φύλων στις εμπειρίες εργασίας σχετικά με προγράμματα που αποτελούν τον πυρήνα των προτεραιοτήτων μας, όπως η προστασία του περιβάλλοντος και της πολιτιστικής κληρονομιάς.

<SPEAKER ID=18 LANGUAGE="IT" NAME="Amadeo">
Κύριε Πρόεδρε, η εθελοντική υπηρεσία τείνει διαρκώς να αποκτήσει αυτόνομο χαρακτήρα, που ευνοεί την ωρίμανση των συνειδήσεων, με ταυτόχρονη παραμέριση κάθε ανταγωνιστικότητας απέναντι στο κράτος. Η προώθηση της δοκιμαστικής δράσης "Ευρωπαϊκής Εθελοντικής Εργασίας» αποτελέσε αξιόλογη πρόοδο εκ μέρους των κοινοτικών θεσμικών οργάνων. Ο εθελοντής νέος θα αντλήσει εποικοδομητική εμπειρία, που θα τον βοηθήσει στην ένταξή του στην κοινωνική ζωή και στην αγορά εργασίας. Ευελπιστούμε ότι οι πρωτοβουλίες αυτές, που στηρίζονται στην ένταση της συνεργασίας μεταξύ των κρατών μελών, θα προσφέρουν στους νέους έγκυρη εμπειρία κατάρτισης, βασισμένη ταυτόχρονα στον εμπλουτισμό των προσόντων και των ικανοτήτων και στην υπεύθυνη ανάληψη της ιθαγένειας, με στόχο την εμφύσηση της αγάπης για την Ευρώπη των πολιτών. Όλες οι παραπάνω προσπάθειες δεν θα καρποφορήσουν αν δεν καταρτιστεί συγκεκριμένο νομικό πλαίσιο, με την αναγνώριση τόσο της χώρας καταγωγής όσο και της χώρας υποδοχής, και με στόχο τη διασφάλιση στους εθελοντές των προσδοκώμενων εγγυήσεων σε θέματα δικαιώματος παραμονής, κοινωνικής ασφάλισης και φορολόγησης.
<P>
Υποστηρίζουμε τις τροπολογίες που προτάθηκαν εκ νέου από τη συνάδελφο κ. Fontaine, καθώς προβάλλεται επιτακτική ανάγκη προσδιορισμού του ευρωπαϊκού καθεστώτος του νέου εθελοντή και συντονισμού των φορολογικών συστημάτων και των συστημάτων κοινωνικής προστασίας. Επεπλέον, υποστηρίζουμε την αναγκαία αύξηση της χρηματοδοτικής επιδότησης από 35 στα 80 εκατομμύρια Ecu για την πρώτη διετία του προγράμματος, ειδ' άλλως κινδυνεύει να τελματωθεί ολόκληρο το σχέδιο, λόγω έλλειψης χρηματοδοτικών πόρων.
<P>
Επίσης, πρέπει να αναδειχθεί ο πρωταγωνιστικός ρόλος του Ευρωπαϊκού Κοινοβουλίου σχετικά με την πληροφόρηση, με την οχύρωση του δικαιώματος προσφυγής για όλη τη διάρκεια εκτέλεσης του προγράμματος, και ειδικότερα κατά τη διαδικασία αξιολόγησής του. Τη στιγμή αυτή, που οξύνεται αισθητά η απόσταση μεταξύ των θεσμικών οργάνων και των πολιτών, πρέπει να αξιοποιηθούν στο έπακρο τα διαθέσιμα νομοθετικά μέσα, με ταυτόχρονη διευρυμένη ερμηνεία, για την προώθηση της συμμετοχής στις πολιτικές και θεσμικές επιλογές.

<SPEAKER ID=19 LANGUAGE="EN" NAME="Morgan">
Κύριε Πρόεδρε, η Ευρωπαϊκή Εθελοντική Εργασία αποτελεί τμήμα της διαδικασίας ένταξης των νέων στην ευρύτερη διαδικασία ενοποίησης της Ευρώπης. Είναι εξαιρετικά σημαντικό να συμμετάσχουν οι νέοι επειδή αυτοί καθορίζουν την επιτυχία της ΕΕ κατά τα επόμενα χρόνια.
<P>
Παρά το γεγονός ότι η διακρατική κινητικότητα των νέων, το ανώτατο για ένα χρόνο, προκειμένου να προσφέρουν εθελοντικές υπηρεσίες, μπορεί να φαίνεται αρκετά απλή, υπάρχουν μεγάλες πρακτικές δυσκολίες που πρέπει να ξεπεραστούν, όπως τονίστηκε στα πλαίσια του δοκιμαστικού προγράμματος. Ο προσδιορισμός των προγραμμάτων και η ανάθεσή τους στους κατάλληλους εθελοντές αποτελεί αυτό καθ' εαυτό ένα κύριο καθήκον. Είναι ιδιαίτερα σημαντικό να εξασφαλιστεί η ύπαρξη των κατάλληλων μέσων ενίσχυσης των νέων, σε περίπτωση που κάτι πάει στραβά ενώ αυτοί βρίσκονται μίλια μακριά από το σπίτι τους. Η γλωσσική, ψυχολογική και κοινωνική προετοιμασία των εθελοντών, η εξασφάλιση ότι δεν γίνονται αντικείμενο εκμετάλλευσης, καθώς επίσης ότι δεν αναλαμβάνουν εργασίες έναντι αμοιβής από τους ντόπιους - όλα αυτά τα εμπόδια θα πρέπει να αρθούν.
<P>
Με τη λήξη όμως αυτών των δραστηριοτήτων, οι εθελοντές θα έχουν αποκτήσει πλούσιες εμπειρίες. Θα γνωρίζουν ίσως καλύτερα μια άλλη ευρωπαϊκή γλώσσα, θα έχουν γνωρίσει έναν νέο πολιτισμό και θα έχουν κάνει νέες επαφές. Όταν επιστρέψουν στην πατρίδα τους, θα έχουν διαφορετική νοοτροπία και ελπίζουμε ότι θα μεταδώσουν στους άλλους τη διαπολιτισμική τους εμπειρία. Κάτι που είναι ακόμη πιο σημαντικό, μέσω της όλης διαδικασίας οι εθελοντές θα αποκομίσουν μεγαλύτερη αυτοπεποίθηση και περισσότερες εμπειρίες, παράγοντες που θα αποβούν χρήσιμοι κατά την εύρεση εργασίας μετά την επιστροφή τους, καθώς επίσης στην πορεία προς την αντιμετώπιση των καταστροφικών συνεπειών της ανεργίας των νέων.
<P>
Υπάρχουν όμως επιπλέον προβλήματα που πρέπει να ξεπεραστούν. Επιθυμώ να αναφερθώ στο θέμα της χρηματοδότησης. Για να πετύχει το πρόγραμμα, χρειάζεται να εξασφαλίσουμε έναν σημαντικό αριθμό συμμετεχόντων. Αυτό θα εξασφαλίσει την ύπαρξη οικονομιών κλίμακας από διοικητικής άποψης και μεγαλύτερη συμμετοχή. Για αυτό ακριβώς, το Κοινοβούλιο επιμένει να διατεθούν 18 εκατομμύρια Ecu για αυτό το πρόγραμμα.
<P>
Μέχρι στιγμής δεν έχει διαφημιστεί καλά η Ευρωπαϊκή Εθελοντική Εργασία, κάτι που πιθανόν να μην είναι αρνητικό σε αυτό το στάδιο: το τελευταίο πράγμα που θα θέλαμε να κάνουμε είναι να δημιουργήσουμε αυξημένες ελπίδες στους νέους της Ευρώπης, στις οποίες δεν θα μπορούμε στη συνέχεια να ανταποκριθούμε λόγω έλλειψης πόρων. Η Επιτροπή Πολιτισμού θα αγωνιστεί λοιπόν για τη διάθεση περισσότερων κονδυλίων κατά τη διαδικασία συνδιαλλαγής, έτσι ώστε να ανταποκριθεί στις αυξανόμενες απαιτήσεις για αυτό το εξαιρετικό πρόγραμμα.
<P>
Τέλος, θα ήθελα να ευχαριστήσω και να συγχαρώ τις κυρίες Fontaine και Cresson για το διαρκή ενθουσιασμό που εκδηλώνουν για αυτό το πρόγραμμα.

<SPEAKER ID=20 LANGUAGE="DE" NAME="Heinisch">
Κύριε Πρόεδρε, τα προγράμματα ανταλλαγών είναι πολύ αποτελεσματικά μέτρα για ν' αποκτήσουν οι νέοι την εμπειρία του πόσο πλουσιότερος μπορεί κανείς να γίνει, τόσο από προσωπική όσο και από πολιτική άποψη, μετέχοντας στον πολιτισμό των άλλων. Επιπλέον, ένα κέντρο βάρους του συγκεκριμένου προγράμματος είναι να εξασκήσει τους νέους στη διαμόρφωση των ικανοτήτων τους ως συνανθρώπων. Γι' αυτό, σας ευχαριστώ, κυρία Cresson, για την πρωτοβουλία αυτή.
<P>
Οι νέοι αντιμετωπίζουν το πρόγραμμα με εξαιρετικό ενδιαφέρον. Έτσι, μόνο στη Γερμανία, υπάρχουν 10 000 αιτήσεις έναντι ενός αριθμού μόνο 2 100 δυνατών αποδοχών σε ολόκληρη την ΕΕ. Είναι εντυπωσιακό ότι από τους 223 Γερμανούς και Γερμανίδες που συμμετείχαν, το 90 % ήταν γυναίκες. Βέβαια, πρέπει να καταλάβουμε το εξής: Πρέπει να υπάρχει η διαθέσιμη υποδομή, που θα δεχθεί το δυναμικό, το οποίο βρίσκεται πίσω από το τόσο ζωηρό ενδιαφέρον των νέων. Κάτι τέτοιο δεν συμβαίνει ακόμη. Σε μερικά κράτη, δεν υπάρχει σχεδόν καθόλου μια παρόμοια υποδομή. Σε κράτη όπως η Γερμανία υπάρχει μεν, όπως για παράδειγμα κατά την εκπλήρωση εθνικών πολιτικών θητειών. Όμως, οι κλασικοί φορείς των ήδη εγκαθιδρυμένων κοινωνικών υπηρεσιών ήταν αρχικά πολύ επιφυλακτικοί ως προς τη συμμετοχή τους, έτσι ώστε η Ευρωπαϊκή Εθελοντική Εργασία των Νέων δεν μπόρεσε να χρησιμοποιήσει την υπάρχουσα υποδομή.
<P>
Οι μέχρι σήμερα εμπειρίες δείχνουν ότι, εάν θέλουμε να βοηθήσουμε την Ευρωπαϊκή Εθελοντική Εργασία των Νέων ώστε να έχει πλήρη επιτυχία, αυτό πρέπει να γίνει μέσα σε ένα ρεαλιστικό οικονομικό πλαίσιο. Η υποδομή πρέπει να επεκταθεί και να αξιοποιηθεί καλύτερα. Για να γίνει αυτό, είναι απολύτως απαραίτητος ο συντονισμός των Εθελοντικών Υπηρεσιών με τις εθνικές πολιτικές θητείες.
<P>
Το αίτημα του Κοινοβουλίου, που υποβλήθηκε εκ νέου, να χρηματοδοτηθεί το πρόγραμμα από το 1998 μέχρι το 1999 με 80 εκατ. Ecu, ανταποκρίνεται σ' αυτό το σκεπτικό. Ευχαριστώ την κ. Fontaine για τη μεγάλη δραστηριοποίησή της. Όμως, η Ευρωπαϊκή Εθελοντική Εργασία των Νέων θα συμβάλει μακροπρόθεσμα στην ευρωπαϊκή ολοκλήρωση, όπως εμείς επιθυμούμε, μόνον εάν επιτύχουμε ως Κοινοβούλιο να επιβάλουμε την ικανοποίηση του συγκεκριμένου αιτήματος.

<SPEAKER ID=21 LANGUAGE="IT" NAME="Todini">
Κύριε Πρόεδρε, πιστεύω ότι από το 1996, όταν στο Συμβούλιο της Φλωρεντίας αναφέρθηκε για πρώτη φορά η Ευρωπαϊκή Εθελοντική Εργασία, σημειώθηκαν αναμφισβήτητα τεράστιες προόδοι, για τις οποίες οφείλουμε να ευχαριστήσουμε, όπως πάντα, την ακάματη και αδιάλειπτη προσπάθεια της συναδέλφου κ. Fontaine και της Επιτρόπου κ. Cresson, που από κοινού εργάστηκαν για την άμεση επίτευξη αξιόλογων αποτελεσμάτων. Επισημαίνουμε, ωστόσο, ότι παραμένουν κάποιες ανεπάρκειες στο πρόγραμμα, όπως άλλωστε τόνισε και η εισηγήτρια κ. Fontaine και όλοι οι προηγούμενοι ομιλητές.
<P>
Όπως διαβεβαίωσε και η συνάδελφος κ. Baldi, καθώς ανήκουμε στην Ομάδα Ένωση για την Ευρώπη θα υποστηρίξουμε ασφαλώς τις τροπολογίες που προτάθηκαν εκ νέου από την κ. Fontaine, που συνοψίζονται κυρίως στην αρχή της θέσπισης ευρωπαϊκού καθεστώτος του εθελοντή νέου, στον συντονισμό, εξαιρετικής κατά τη γνώμη μου σημασίας, των φορολογικών καθεστώτων κοινωνικής προστασίας, στην ενσωμάτωση των πολιτικών θητειών στα πλαίσια της εθελοντικής εργασίας, φυσικά όταν το επιθυμούν τα κράτη μέλη, και στην πρωταρχικής σημασίας αύξηση της χρηματοδοτικής επιδότησης. Όπως τονίστηκε πριν από λίγο, 35 εκατομμύρια ECU για τη διετία είναι ευτελούς εμβέλειας ποσό για την κάλυψη σειράς προγραμμάτων, δεδομένης της έμφασης που δόθηκε από όλους τους βουλευτές στον αναντικατάστατο ρόλο των νέων, στην πίστη απέναντί τους και απέναντι στα πολιτιστικά προγράμματα. Το γεγονός αυτό αποτελεί έκδηλο παράδειγμα για την ουσιαστική έλλειψη ενδιαφέροντος.
<P>
Εξάλλου, η αύξηση της χρηματοδοτικής επιδότησης του προγράμματος που, ως εναλλακτική μορφή του προγράμματος ΣΩΚΡΑΤΗΣ, έχει δεχθεί μομφές για την εκλεκτικότητά του, θα συμβάλει ίσως στη διάψευση των συνεχών κατηγοριών εναντίων των πολιτιστικών προγραμμάτων, με τον ισχυρισμό ότι απευθύνονται αποκλειστικά σε λίγους και εκλεκτούς. Στην πραγματικότητα, το πρόγραμμα αυτό απευθύνεται στους μη πτυχιούχους και άνεργους νέους, συνεπώς σε κοινωνικά αποκλεισμένους νέους. Ως εκ τούτου, η αποδοχή του συγκεκριμένου βασικού αιτήματος για την επιδίωξη της κατάλληλης πληροφόρησης και κατάρτισης στα πλαίσια του ιδίου του προγράμματος, βοηθάει στη διαμόρφωση διαφορετικής εικόνας των κατευθύνσεων του Ευρωπαϊκού Κοινοβουλίου και όλων των ευρωπαϊκών θεσμικών οργάνων.

<SPEAKER ID=22 LANGUAGE="DE" NAME="Sichrowsky">
Αξιότιμε κύριε Πρόεδρε, αξιότιμοι συνάδελφοι, όσο κι αν πρέπει να επικροτηθεί η ιδέα μίας διευρωπαϊκής Υπηρεσίας Εθελοντών - και θέλω να εκφράσω στην εισηγήτρια την βαθιά μου εκτίμηση για την εργασία της - υπάρχει φόβος να μην επιτευχθεί ο επιθυμητός στόχος που διατυπώνεται στην έκθεση, κυρίως εξαιτίας έλλειψης χρημάτων.
<P>
Βρίσκομαι τώρα στην περίεργη θέση να έχουν ήδη θίξει όλοι οι προηγούμενοι αγορητές τα σημεία που ήθελα να αναφέρω, και αυτά ήταν αρκετά. Όλοι εδώ είναι τόσο σύμφωνοι, ώστε ίσως να πρέπει να επικεντρωθώ σε ό, τι δεν έθιξε κανείς ακόμη, γιατί είναι σπάνιο να βλέπουμε στο Σώμα μία τέτοια ομοφωνία και μία τέτοια θετική αντιμετώπιση.
<P>
Το μόνο που ίσως θα είχαμε να προτείνουμε συμπληρωματικά, είναι να γίνει, ως προς τα κριτήρια επιλογής, επεξεργασία ενός συστήματος που να μπορεί να καταστεί αντικειμενικό, έτσι ώστε κατά την επεξεργασία των αιτήσεων στις διάφορες χώρες να έχουν πραγματικά όλοι οι νέοι τις ίδιες ευκαιρίες, ανεξαρτήτως σε ποιά χώρα υποβάλλουν την αίτησή τους. Δεν είναι σωστό να προτιμούνται οι νέοι που εργάζονται ήδη σε υπάρχουσες οργανώσεις και προετοιμάζονται εκεί ως προς τα κριτήρια επιλογής.
<P>
Συνολικά πρέπει να λεχθεί ότι - αν πάρουμε στα σοβαρά τα λόγια του Αμερικανού Προέδρου - η Αμερική προετοιμάζεται για μία μορφωτική έκρηξη. Αυτό σημαίνει ότι εμείς σε δέκα χρόνια θα υπολειπόμαστε κατά πολύ από τις ΗΠΑ, αν τα προγράμματα που προτείνονται εδώ δεν τύχουν της απαραίτητης χρηματοδότησης. Γι' αυτό, στηρίζουμε την παρούσα πρόταση και σας καλούμε όλους να την στηρίξετε μαζί μ' εμάς.

<SPEAKER ID=23 LANGUAGE="SV" NAME="Ahlqvist">
Κύριε Πρόεδρε, θέλω να ευχαριστήσω την κ. Fontaine για την θαυμάσια εργασία της. Πραγματικά, δεν μπορούμε να κατηγορήσουμε αυτήν για το ότι δεν προχωρήσαμε περισσότερο απ' όσο έχουμε κάνει. Αυτό οφείλεται, αντιθέτως, στη διστακτικότητα του Συμβουλίου, όπως ακούσαμε και σε προηγούμενες παρεμβάσεις.
<P>
Πολύ πριν από τη Διάσκεψη Κορυφής των Καννών ελέχθη ότι μία από τις απόλυτες προτεραιότητες της ΕΕ είναι η δημιουργία καλών προϋποθέσεων για την αύξηση της απασχόλησης. Αλλά τι γίνεται; Κάθε φορά που εμείς από την Επιτροπή Πολιτισμού, Νεότητας, Παιδείας και Μέσων Ενημέρωσης του Ευρωπαϊκού Κοινοβουλίου, αλλά επίσης και από τη ΓΔ Χ και τη ΓΔ ΧΧΙΙ της Επιτροπής, υποβάλλουμε καινοτόμες προτάσεις για τους τομείς του πολιτισμού και της εκπαίδευσης, που βρίσκονται μεταξύ των πλέον δυναμικών τομέων του εμποροβιομηχανικού κλάδου του μέλλοντος, τότε οι κύριοι του Συμβουλίου κουνούν το κεφάλι και λένε: "ναι, βεβαίως, αυτό είναι καλό βέβαια, αλλά χρήματα δεν λαβαίνετε!».
<P>
Γι' αυτό θέτω την ερώτηση: πώς έχει σκεφτεί το Συμβούλιο να δημιουργήσει απασχόληση χωρίς επενδύσεις; Πώς σκέφτεστε να διαμορφώσετε το κοινό μέλλον μας όταν διαρκώς υποτιμάτε αυτό που δίνει ζωή και νόημα; Πότε θα κατανοήσετε εσείς του Συμβουλίου ότι τα χρήματα που πηγαίνουν στους τομείς του πολιτισμού και της εκπαίδευσης είναι επενδύσεις ζωτικής σημασίας;
<P>
Θέλω επίσης επί τη ευκαιρία να ευχαριστήσω την Επίτροπο κ. Cresson για τη θαυμάσια στήριξή της σ' αυτό το έργο.

<SPEAKER ID=24 LANGUAGE="EN" NAME="Perry">
Κύριε Πρόεδρε, υπάρχει κίνδυνος να γίνει βαρετή αυτή η συζήτηση, αλλά εγώ θα βασιστώ στην αρχή ότι αν κάποιος λέει κάτι αρκετά συχνά και με σαφήνεια πιθανόν να μεταφέρει το ίδιο μήνυμα. Είναι σαφές ότι όλοι όσοι βρισκόμαστε σε αυτό το Σώμα, καθώς επίσης - όπως υποψιάζομαι - στην Επιτροπή και το Συμβούλιο, υποστηρίζουμε την υλοποίηση ενός τετριμμένου στόχου, ενός στόχου να ιδρύσουμε μία Ευρώπη για το μέλλον, μία Ευρώπη για τους νέους μας. Καθήκον μας είναι να κάνουμε αυτό το στόχο πραγματικότητα.
<P>
Κάποιος μου είπε κάποτε ότι όποιος θέλει να εξακριβώσει τις πραγματικές προτεραιότητες κάποιου άλλου, θα πρέπει να εξετάσει τα αποκόμματα στο βιβλιάριο επιταγών του, οπότε και θα διαπιστώσει σε τί πιστεύει πραγματικά. Αν κοιτάξουμε τα αποκόμματα επιταγών της Ευρωπαϊκής Ένωσης, θα διαπιστώσουμε ότι το 40 % των κονδυλίων μας διατίθενται για τη γεωργία, για ένα ποσοστό του πληθυσμού μικρότερο του 5 %. Δεν υπάρχουν αρκετά μηδενικά για να φτάσουμε στη δεκαδική ποσοστιαία μονάδα 0, 1 και να υπολογίσουμε πόσα χρήματα διατίθενται για τους νέους, που αντιστοιχούν σε 40 % του πληθυσμού της Ευρώπης. Αυτό θα πρέπει να γίνει πραγματικότητα. Η χρηματοδότηση σε αυτό τον τομέα είναι κρίσιμη από κάθε άποψη.
<P>
Στη Βρετανία υπάρχει το γνωμικό ότι "θα πρέπει να στηρίζουμε τις απόψεις μας στην πράξη». Ακούμε ωραία λόγια τόσο από την Προεδρία όσο και από το Συμβούλιο, αλλά δεν βλέπουμε τα χρήματα. Και αυτό ακριβώς θέλουμε να δούμε. Αντιπροσωπεύω το Portsmouth του Ηνωμένου Βασιλείου, την έδρα του Βασιλικού Στόλου. Υπάρχει ένα ακόμη γνωμικό στη Βρετανία: "Μη σπαταλάτε χρήματα για ανούσιους σκοπούς». Αυτό είναι που υπάρχει κίνδυνος να συμβεί εδώ. Θα ήθελα να υπενθυμίσω στην Επίτροπο και το Συμβούλιο ότι αυτό το Κοινοβούλιο απέδειξε την αποφασιστικότητά του στα πλαίσια της συνδιαλλαγής για το ΣΩΚΡΑΤΗΣ. Έχουμε ακούσει για τη συμφωνία μεταξύ των πολιτικών Ομάδων σε αυτό το Κοινοβούλιο σήμερα το πρωί. Είμαι βέβαιος ότι θα επιδείξουμε ακριβώς την ίδια αποφασιστικότητα, όταν το θέμα τεθεί σε διαδικασία συνδιαλλαγής, κάτι για το οποίο είμαι σίγουρος. Θα πρέπει να διατεθούν τα απαιτούμενα κονδύλια. Θα πρέπει να υπάρξει η κατάλληλη χρηματοδότηση. Συμφωνώ με όσα είπε η κ. Fontaine, ότι πρέπει να δώσουμε προσοχή στις λεπτομέρειες. Αν αυτό γίνει σωστά, θα αξίζει τον κόπο να διατυμπανίσουμε το πρόγραμμα. Προς το παρόν αξίζει απλώς να το διαδίδουμε.

<SPEAKER ID=25 LANGUAGE="DE" NAME="Pack">
Κύριε Πρόεδρε, αγαπητοί συνάδελφοι, η μόνη δυνατή αντίδραση της πολιτικής στις επαναστατικές πολιτικές αλλαγές στην Ευρώπη, δηλαδή στη μεγαλύτερη διαφάνεια που θα φέρει το ευρώ, στην ευρωπαϊκή διεύρυνση, στην αύξηση υης πολυπολιτισμικότητας, στη μεγαλύτερη κινητικότητα και την ενίσχυση της αμοιβαίας αναγνώρισης των μειονοτήτων, είναι η ενισχυμένη ευρωπαϊκή μόρφωση και κινητικότητα. Η διαπολιτισμική μάθηση και η εξωσχολική εκπαίδευση, καθώς και πιο μακροπρόθεσμες υπηρεσίες και ευκαιρίες μάθησης στο εξωτερικό, είναι αναγκαίες. Σ' αυτά ανήκουν και οι αυξημένες ευκαιρίες ανταλλαγής νέων απ' ό, τι μέχρι σήμερα, καθώς και η ενίσχυση της αντίστοιχης υποδομής.
<P>
Αγαπητοί μου συνάδελφοι, είμαι υπερήφανος που την πρωτοβουλία την έλαβε αυτό το Σώμα. Δεν το έκανε το Συμβούλιο, ούτε η Επιτροπή. Αντίθετα, αξιοποίησαν την πρωτοβουλία του Σώματος, την οποία είχαν ξεκινήσει ο Alexander Lange κι εγώ ο ίδιος πριν από πέντε χρόνια. Είμαι πολύ υπερήφανος που τότε πετύχαμε να πάρουμε με το μέρος μας το Συμβούλιο και την Επιτροπή.
<P>
Φυσικά, ακόμη δεν έχουν δημιουργηθεί σωστά οι απαιτούμενες προϋποθέσεις. Υποστηρίζω όλα όσα είπε η Nicole Fontaine. Θα ήθελα όμως να τονίσω ένα σημείο: Χρειαζόμαστε γι' αυτήν τη σημαντική υπηρεσία ένα ιδιαίτερο καταστατικό, που πρέπει να διασαφηνίζει δεσμευτικά τα ακόλουθα, γιατί διαφορετικά η υπηρεσία θα είναι για τους περισσότερους απαράδεκτη: Πρέπει να διασαφηνίζει την άδεια παραμονής, την άδεια εργασίας, την κοινωνική ασφάλιση, τις κατ' εξαίρεσιν φορολογικές ρυθμίσεις και τη συνέχιση παροχής τυχόν εθνικών επιδομάτων και βοηθημάτων. Αν αυτό δεν γίνει, θα υπάρξουν πολλοί νέοι που δεν θα μπορούν να συμμετάσχουν στην υπηρεσία αυτήν.
<P>
Αγαπητοί συνάδελφοι, στο πέρας της εθελοντικής εργασίας των νέων πρέπει να δίδεται ένα πιστοποιητικό. Πρέπει όμως, επίσης, η κοινωνία να επιβραβεύει μία τέτοια εθελοντική υπηρεσία προς την Κοινότητα με την προτίμηση των εν λόγω νέων κατά τις προσλήψεις, κι όχι να κοιτάζει μόνο πόσο γρήγορα έκανε κάποιος κάτι, πόσο γρήγορα τελείωσε κάποιος τις σπουδές του, αλλά επίσης και αν προσέφερε υπηρεσία στην Κοινότητα. Μπορούμε να παραδειγματιστούμε από τις ΗΠΑ: Εκεί πάντα προτιμάται όποιος έχει εκτελέσει εθελοντική εργασία από εκείνους που δεν έχουν κάνει κάτι τέτοιο. Ας το πάρουμε λοιπόν αυτό ως παράδειγμα, γιατί τότε η εθελοντική εργασία μπορεί να γίνει κάτι καλό.

<SPEAKER ID=26 LANGUAGE="PT" NAME="Vaz da Silva">
Κύριε Πρόεδρε, κυρία Επίτροπε, αγαπητοί συνάδελφοι, θα ήθελα πρώτα απ' όλα να συγχαρώ την εισηγήτρια της παρούσας έκθεσης, την οποία θεωρώ εξαίρετη. Η Nicole Fontaine είναι συγκεκριμένη και φειδωλή στα λόγια, αλλά οι προτάσεις της χαρακτηρίζονται από τόλμη και πνεύμα ρεαλισμού.
<P>
Παρεμβαίνω σε αυτή τη συζήτηση μόνο και μόνο για να επαναλάβω προφανείς αλήθειες. Όμως στην πολιτική οι προφανείς αλήθειες είναι και οι πιο δύσκολες να γίνουν αποδεκτές. Στα μέρη μου λένε ότι "αυτό που γεννιέται στραβό, πολύ δύσκολα θα στρώσει». Οπότε, θεωρώ απαραίτητη ανάγκη να εξασφαλισθούν ευθύς εξ αρχής τέσσερις προϋποθέσεις στην Ευρωπαϊκή Εθελοντική Εργασία.
<P>
Πρώτον: ένα πρόγραμμα που απευθύνεται στη νέα γενιά θα πρέπει να έχει τη δυνατότητα να επεκτείνεται, κατά τρόπο ώστε να διασφαλίσει, σε σύντομο χρονικό διάστημα, τη συμμετοχή όλων ανεξαιρέτως των νέων. Προς το σκοπό αυτό, χρειάζεται μια γενναία επιχορήγηση. Τα τριανταπέντε εκατομμύρια δεν φθάνουν ούτε για στραγάλια, δεν αξίζουν τον κόπο.
<P>
Δεύτερον: η επιτυχία ενός προγράμματος συναρτάται από τον τρόπο με τον οποίο αυτό ξεκινά. Είναι ανάγκη, ήδη από τώρα και όχι σιγά σιγά, να πληροί όλους τους όρους ώστε να οδηγηθεί σε επιτυχή έκβαση. Αυτό προϋποθέτει την επίτευξη μιας άμεσης συναίνεσης μεταξύ των κρατών μελών ώστε να θεσπιστούν κοινοί κανόνες κοινωνικής προστασίας και φορολογίας. Εδώ και τώρα, και όχι μετά από δύο χρόνια, αφού διαπιστώσουμε ότι το εγχείρημα απέτυχε.
<P>
Τρίτον: ένα πρόγραμμα δεν μπορεί να εμφανιστεί ξεκομμένο από το πλαίσιο των υπολοίπων κοινοτικών δράσεων και των δράσεων που προωθούν τα κράτη μέλη. Θα πρέπει να επιδιώκει τη διασύνδεσή του με άλλα συναφή προγράμματα, ενισχύοντας έτσι τα αντίστοιχα αποτελέσματα. Γι' αυτό, θα πρέπει απαραιτήτως να υπάρξει προοπτική ολοκληρωμένης σύνδεσής του με τις εθνικές πολιτικές θητείες, συγχώνευσής του με το πρόγραμμα "Νεολαία για την Ευρώπη», καθώς και διασύνδεσής του με νεοεμφανιζόμενα προγράμματα, όπως αυτό που προβλέπει τη δημιουργία του ευρωπαϊκού καθεστώτος του μαθητευόμενου, που τη στιγμή αυτή βρίσκεται υπό συζήτηση στο Κοινοβούλιο.
<P>
Και τέλος, πρέπει να τονίσουμε τη σημασία της συμπερίληψης της εκμάθησης ξένων γλωσσών και της παροχής στήριξης στους νέους ως νευραλγικές πτυχές του προγράμματος και προϋποθέσεις για την επιτυχία του, αφού ολοκληρώσουν την εθελοντική τους υπηρεσία, ούτως ώστε να είναι σε θέση να συνεχίσουν να βιώνουν την εμπειρία που έζησαν υπό τις κανονικές συνθήκες της ζωής τους.
<P>
Θα μπορούσε να προβλεφθεί η καθιέρωση ενός δελτίου ταυτότητας Ευρωπαίου εθελοντή, που θα προσέδιδε σ' αυτούς τους ανθρώπους ένα μόνιμο ειδικό καθεστώς και, με τον τρόπο αυτό, θα βοηθούσε να δημιουργηθεί φυσιολογικά ένα δίκτυο - θα τολμούσα να πω ένα συνάφι - πολιτών υπεράνω εθνικότητας, έτοιμων να ρίξουν τις γέφυρες που τόσο χρειάζεται η Ευρώπη.

<SPEAKER ID=27 NAME="Cresson">
Κύριε Πρόεδρε, κυρίες και κύριοι Βουλευτές, χάρη πράγματι στο Ευρωπαϊκό Κοινοβούλιο νέοι πολίτες της Ευρωπαίκής Ένωσης επωφελήθηκαν από αυτό το νέο εκπαιδευτικό πείραμα το οποίο ονομάζεται Ευρωπαϊκή Εθελοντική Εργασία. Αυτό ισχύει για σας, κυρία Fontaine, και θα ήθελα να σας συγχαρώ για την έκθεση και την στηριξή σας· αυτό ισχύει και για την κ. Pack, την κ. Morgan και για πολλούς άλλους.
<P>
Κυρίες και κύριοι Βουλευτές, γνωρίζετε τις προσδοκίες του πολίτη καθώς και την επιτόπου πραγματική κατάσταση στα διάφορα κράτη μέλη. Η στήριξή σας και η βοήθειά σας εξακολουθούν να είναι απαραίτητες για την ανάπτυξη και την προώθηση της Ευρωπαϊκής Εθελοντικής Εργασίας. Η έννοια της Ευρωπαϊκής Εθελοντικής Εργασίας, την οποία ενθαρρύνει εδώ και πολύ καιρό το Ευρωπαϊκό Κοινοβούλιο, είναι πλέον δεδομένη και αποδεκτή από το σύνολο των κρατών μελών. Το ξεκίνημα δεν ήταν εύκολο· υπήρχαν αντιρρήσεις, όπως συνηθίζεται μπροστά σε κάθε νέα ιδέα. Αλλά σήμερα, μπορώ να πω ότι είναι παμψηφεί αποδεκτή και όλοι χαίρονται γι' αυτήν.
<P>
Η δοκιμαστική δράση έδωσε την ευκαιρία στους νέους της Ευρώπης, στην κοινή γνώμη και στα θεσμικά όργανα να οικειοποιηθούν αυτή τη νέα έννοια και να την αποδεχθούν. Η αποδοχή αυτή εξάλλου ποικίλει ανάλογα με το κράτος μέλος, διότι ποικίλει ο βαθμός ενημέρωσης και αντιλαμβάνομαι σαφώς ότι, σε ορισμένες χώρες, ο Τύπος ευχαρίστως προβάλλει την είδηση, ενώ σε άλλες είναι πολύ πιο διακριτικός. Από την άλλη πλευρά, οι οργανώσεις που έχουν την ευθύνη να προωθήσουν αυτή τη δράση είναι άλλες λιγότερο, άλλες περισσότερο αποτελεσματικές. Θα ήθελα να φτάσω σε μια κάποια ομοιογένεια επ' αυτού, και αυτό επιχειρώ να κάνω, εξηγώντας το όφελος αυτού του προγράμματος και αυτής της έννοιας στους υπουργούς Νέας Γενιάς.
<P>
Χάρη στη δοκιμαστική δράση, είμαστε εις θέσιν σήμερα να βελτιώσουμε του μηχανισμούς ενεργοποίησης της εθελοντικής εργασίας και να την επεκτείνουμε στο μεγαλύτερο δυνατό αριθμό νέων. Για το λόγο αυτό, ευχαριστώ όσους από εσάς, ειδικότερα τον κ. Vecchi, συμβάλλατε πάνω στις διαφορετικές αυτές όψεις, πράγμα το οποίο αποδείχθηκε μεγάλης χρησιμότητας.
<P>
Η Επιτροπή είναι ιδιαίτερα ευχαριστημένη με τη διαπίστωση ότι το Ευρωπαϊκό Κοινοβούλιο συμμερίζεται την γενική της ανάλυση όσον αφορά την κοινή θέση του Συμβουλίου. Μέσα σε ένα τέτοιο πνεύμα, εξέτασε τις τροπολογίες που ενέκρινε η αρμόδια κοινοβουλευτική επιτροπή, και βρίσκομαι στην ευχάριστη θέση να σας πληροφορήσω ότι θα μπορέσουμε, στο τροποποιημένο κείμενο το οποίο θα υποβληθεί στο Συμβούλιο ενόψει της τελικής έγκρισης της πρότασης απόφασης, να λάβουμε υπόψη ορισμένους από τους προβληματισμούς σας. Και λέγοντας αυτό, έχω υπόψη μου κάποια πολύ συγκεκριμένα σημεία.
<P>
Κατ' αρχάς, τα εμπόδια στη μετακίνηση των εθελοντών νέων. Η εμπειρία της δοκιμαστικής δράσης επιβεβαιώνει ότι δεν είναι η έλλειψη ενδιαφέροντος εκ μέρους των νέων ούτε η απουσία δυναμικών προγραμμάτων που καθυστερούν την υλοποίηση των προγραμμάτων της Ευρωπαϊκής Εθελοντικής Εργασίας αλλά, σε πολλές περιπτώσεις, είναι η απουσία μέτρων και μηχανισμών στο εσωτερικό των κρατών μελών που εμποδίζουν τους νέους να συμμετάσχουν με όλες τις απαιτούμενες εγγύησεις σε υπάρχοντα έργα. Γιατί άραγε ένας νέος άνεργος θα έπρεπε να αντιμετωπίσει περισσότερες δυσκολίες για να συμμετάσχει σε μια δραστηριότητα της Ευρωπαϊκής Εθελοντικής Εργασίας; Και όμως, γνωρίζουμε πολύ καλά ότι ένας νέος άνεργος ο οποίος είναι υποχρεωμένος να εμφανίζεται ανά δεκαπέντε μέρες στο γραφείο απασχόλησης δεν μπορεί φυσικά να βρίσκεται ταυτόχρονα σε μια άλλη χώρα της Ένωσης. Γιατί άραγε η κοινωνική προστασία θα πρέπει να είναι ακριβότερη για ορισμένους νέους; Το πρόβλημα που αφορά την μετακίνηση των νέων παραμένει λοιπόν.
<P>
Εντούτοις, τα κράτη μέλη μπόρεσαν να βρουν λύσεις στο πλαίσιο της δοκιμαστικής δράσης, έστω σε μικρή κλίμακα. Οφείλουμε λοιπόν να εξάγουμε κάποια διδάγματα από αυτή την εμπειρία προκειμένου να βρεθούν λύσεις σε μεγαλύτερη κλίμακα στο πλαίσιο του νέου προγράμματος. Είχα εξάλλου την ευκαιρία να επιστήσω την προσοχή των αρμοδίων υπουργών στη διάρκεια του Συμβουλίου Υπουργών Νέας Γενιάς, που πραγματοποιήθηκε στο Λουξεμβούργο στις 28 του περασμένου Οκτωβρίου. Τους ανέφερα επίσης, αναγνωρίζοντας όμως ότι τα ζητήματα αυτά εντάσσονται προπάντων στο πλαίσιο της εσωτερικής πολιτικής του κάθε κράτους μέλους, ότι επιθυμώ να λύσουν τα προβλήματα που παραμένουν.
<P>
Ο σεβασμός των αρμοδιοτήτων των κρατών μελών δεν επιτρέπει στην Επιτροπή να αποδεχθεί έτσι ως έχουν τις τροπολογίες αριθ. 1 και 5, και ειδικότερα το θέμα που αφορά την καθιέρωση ενός ευρωπαϊκού καθεστώτος για τον εθελοντή νέο. Εντούτοις, η Επιτροπή δύναται να δεχθεί τις αρχές της τροπολογίας αριθ. 1, με μια διόρθωση ωστόσο της σύνταξής της.
<P>
Σε ό, τι αφορά τη σύνδεση με τις πολιτικές θητείες, στην οποία αναφέρθηκαν ορισμένοι από εσάς, στο σημερινό πλαίσιο ανάπτυξης των πολιτικών θητειών στα διάφορα κράτη μέλη, η Επιτροπή δεν μπόρεσε να συγκρατήσει, βάσει της γνωμοδότησης της νομικής της υπηρεσίας, στις τροπολογίες αριθ. 2 και 4 το σκέλος που αφορά ακριβώς τη σύνδεση με τις πολιτικές θητείες. Θέλω να υπογραμμίσω ότι η κοινή θέση του Συμβουλίου υιοθετεί ωστόσο, στο άρθρο 7, εδάφιο 1, το πνεύμα των τροπολογιών του Ευρωπαϊκού Κοινοβουλίου.
<P>
Σε ό, τι αφορά τη σύνθεση της επιτροπής προγράμματος, η Επιτροπή μπορεί να αποδεχθεί την τροπολογία αριθ. 7, σύμφωνα με την επιτροπολογία.
<P>
Σε ό, τι αφορά τις απορρίψεις για νομικούς λόγους, πέρα από τις προηγούμενες τροπολογίες, οι τροπολογίες αριθ. 5, 7, 8, 9 και 10 δεν συγκρατήθηκαν από την Επιτροπή για λόγους αποκλειστικά νομικής φύσεως.
<P>
Φθάνω τώρα στο καίριο σημείο, τον προϋπολογισμό. Σε ό, τι αφορά τον προϋπολογισμό για τη διετία εφαρμογής του προγράμματος, αντιλαμβάνεστε σαφώς ότι είμαι ιδιαίτερα ευαίσθητη στην τροπολογία αριθ. 3. Η Επιτροπή εμμένει στο ποσό των 60 εκατομμυρίων Ecu, το οποίο αντιπροσωπεύει το ελάχιστο απαραίτητο υπό το φως αυτής της εμπειρίας της δοκιμαστικής δράσης ώστε να προσεγγίσουμε μια κρίσιμη μάζα και τους στόχους του προγράμματος.
<P>
Έχουμε να δώσουμε και άλλη μια μάχη, μα έχω εμπιστοσύνη διότι η ίδια η ιδέα της Ευρωπαϊκής Εθελοντικής Εργασίας είναι σήμερα απόλυτα αποδεκτή από τα κράτη μέλη. Ο κοινός και συμμεριζόμενος στόχος είναι πράγματι να επιτρέψουμε την ανάπτυξη μιας κοινοτικής δράσης η οποία συμβάλλει στην οικοδόμηση της Ευρώπης ξεκινώντας από τη βάση της και κάνοντας επίκληση στην προσωπική πρωτοβουλία των νέων, όποια και αν είναι η κοινωνική ή πολιτιστική κατάστασή τους καθώς και η κατάρτισή τους.
<P>
Η Επιτροπή ευελπιστεί ότι το πρόγραμμα αυτό θα πλησιάζει όσο το δυνατόν περισσότερο την πρότασή της και ότι μια τελική απόφαση θα μπορέσει να ληφθεί σε ορισμένα χρονικά όρια τα οποία θα επιτρέψουν τη διασφάλιση μιας γοργής και κατάλληλης υλοποίησης του προγράμματος προς όφελος των νέων, που πρώτοι θα επωφεληθούν από αυτό.
<P>
Η έγκριση αυτού του νέου προγράμματος δεν θα είναι παρά ένα πρώτο βήμα και σύντομα θα είμαι πάλι κοντά σας για να σας μιλήσω για τις προοπτικές ενός προγράμματος που θα αφορά τον τομέα της νεότητας, πέρα από το έτος 2000. Να ξέρετε πάντως ότι σημείωσα επιμελώς όλες τις παρατηρήσεις και τις προτάσεις σας.
<P>
Σε σχέση με το πρόβλημα του πιστοποιητικού, το οποίο ανέφερε νωρίτερα η κ. Pack, νομίζω πράγματι ότι χορηγείται ένα έγγραφο στο τέλος της περιόδου της εθελοντικής υπηρεσίας, μέσα στο οποίο οι υπεύθυνοι της χώρας φιλοξενίας αναφέρουν της παρατηρήσεις τους όσον αφορά τη συμπεριφορά του νέου, τον τρόπο με τον οποίο ανταποκρίθηκε στις προσδοκίες και τον τρόπο με τον οποίο επωφελήθηκε από την περίοδο εθελοντικής υπηρεσίας του στη χώρα φιλοξενίας.
<P>
Για το θέμα αυτό, ξέρω ότι διαβάζεται τακτικά το "News Letter» το οποίο διανέμεται κάθε δυο μήνες και καταγράφει έναν ορισμένο αριθμό λεπτομερών και συγκεκριμένων παραδειγμάτων. Πρόκειται για ένα φυλλάδιο τεσσάρων σελίδων, ενίοτε περισσότερων, εξαιρετικά σεμνό, καθόλου πολυτελές οφείλω να πω, σε σχέση με τα άλλα έντυπα της Επιτροπής Αυτό όμως είναι ηθελημένο. Διανέμεται ευρύτατα και δείχνει με τρόπο συγκεκριμένο τι είναι η εθελοντική εργασία. Σας ζητώ να στηρίξετε τη διάδοσή του στις χώρες σας, έτσι ώστε να ευαισθητοποιηθούν οι αναγνώστες, διότι τίποτα δεν είναι πιο εύγλωττο από τα ίδια τα παραδείγματα. Προσθέτω ότι έχω εδώ, στη διάθεσή σας, σε μορφή απλώς δακτυλογραφημένη, έναν ορισμένο αριθμό παραδειγμάτων από διάφορα κράτη μέλη που σχολιάζουν τον τρόπο με τον οποίο οι νέοι προσέγγισαν την περίοδό τους ως εθελοντές και ωφελήθηκαν από αυτήν. Θα παρατηρήσετε ότι τα παραδείγματα είναι εξαιρετικά ποικίλα και πάνε πολύ πιο πέρα από όσο μπορούμε να φανταστούμε. Ορισμένοι θέλησαν να μείνουν στη χώρα φιλοξενίας· κάποιοι από αυτούς βρήκαν εκεί μια θέση εργασίας, άλλοι δημιούργησαν την προσωπική τους μικρή επιχείρηση με τη βοήθεια του φορέα φιλοξενίας. Αλλοι επέστρεψαν στις χώρες τους, όπου προσέφεραν στο περιβάλλον τους τα οφέλη από την κεκτημένη εμπειρία στη χώρα φιλοξενίας. Επωφελήθηκαν για να ξεκινήσουν νέες πρωτοβουλίες, ενδεχομένως νέες δραστηριότητες, ενδεχομένως και επαγγελματική δραστηριότητα.
<P>
Έτσι, το αποτέλεσμα δεν μετριέται εντέλει με όρους ποσότητας, δεν έχουμε ακόμα φτάσει σ' αυτό το σημείο, αλλά με όρους ποιότητας, και είναι ιδιαίτερα σημαντικό. Υπάρχει σήμερα μόνο ένα 2 % αποτυχίας, δηλαδή νέοι που δεν μένουν, ή που δεν προσαρμόζονται καλά και τερματίζουν τη συγκεκριμένη εμπειρία τους.
<P>
Το αποτέλεσμα είναι λοιπόν, θα έλεγα, ακόμη και σε μικρή κλίμακα, αφού θελήσαμε να ξεκινήσουμε σχετικά ταπεινά, για να δουλέψουμε με σοβαρότητα - εξάλλου δεν είχαμε τα μέσα για να κάνουμε διαφορετικά - είναι λοιπόν εξαιρετικά σημαντικό από ποιοτική άποψη. Είναι ενθαρρυντικό για όσους σκέπτονται, όπως εγώ, ότι η Ευρώπη πρέπει να οικοδομηθεί από τη βάση, μέσω του πολιτισμού, της παιδείας, των ανταλλαγών των πολιτών, δηλαδή με τρόπο πιο παραγωγικό από ό, τι μέσω μεγάλων προγραμμάτων, για τα οποία ξοδεύουμε υπερβολικά χρήματα, χωρίς μεγάλη αναγνώριση εκ μέρους των ανθρώπων, οι οποίοι τα θεωρούν δεδομένα, ότι εξυπακούονται και ακόμα, καμιά φορά, δεν γνωρίζουν καν ότι τα χρήματα προέρχονται από την Ευρωπαϊκή Ένωση. Πλάι σε αυτά τα φιλόδοξα εγχειρήματα και σ' αυτά τα μεγάλα προγράμματα, έχουμε εδώ κάτι πολύ ενδιαφέρον και που υπόσχεται πολλά, μου φαίνεται.
<P>
Για το λόγο αυτό, είμαι αποφασισμένη να καταβάλω όλες τις δυνατές προσπάθειες στο Συμβούλιο και σας ευχαριστώ, για άλλη μια φορά, για τη στήριξή σας. Διαπίστωσα ότι το Κοινοβούλιο είναι ευαισθητοποιημένο στα όσα βιώνουν οι σημερινοί νέοι, στις δυσκολίες τους, πράγμα απολύτως φυσιολογικό. Πράγματι, εσείς εκπροσωπείτε το πληθυσμό των κρατών μελών, τους πολίτες. Καθημερινές έγνοιές τους, όπως είναι η οικοδόμηση της Ευρώπης, σας απασχολούν - πράγμα απόλυτα θεμιτό και φυσιολογικό - πολύ περισσότερο από τους βαρύγδουπους λόγους και τα μεγαλεπήβολα προγράμματα με φαραωνικούς προϋπολογισμούς. Είναι συχνό φαινόμενο οι νέοι με δυσκολίες - διότι η αφρόκρεμα των νέων δεν είναι η μόνη ενδιαφερόμενη - να συναντούν στις χώρες φιλοξενίας άλλους νέους που αντιμετωπίζουν άλλες δυσκολίες. Τότε καταλαβαίνουν ότι, βγαίνοντας από το δικό τους περιβάλλον, μαθαίνουν κάτι, οι ορίζοντές τους διευρύνονται.
<P>
Αντιλαμβάνομαι ότι αυτό το εγχείρημα, το όποίο πάντα θεωρούσα εξαιρετικό, είναι ακόμη καλύτερο από όσο φανταζόμουν στην αρχή. Αυτό πρέπει να μας ενθαρρύνει να συνεχίσουμε μαζί αυτόν τον αγώνα έτσι ώστε να πείσουμε το Συμβούλιο να μας δώσει τα μέσα για να το διεξάγουμε σωστά. Ευχαριστώ και πάλι για την υποστήριξή σας.
<P>
(Χειροκροτήματα)

<SPEAKER ID=28 NAME="Πρόεδρος">
Κύριε Morris, μήπως έχετε να υποβάλετε κάποια ερώτηση ή να αναφερθείτε σε διαδικαστικό θέμα;

<SPEAKER ID=29 LANGUAGE="EN" NAME="Morris">
Κύριε Πρόεδρε, επιτρέψτε μου σας παρακαλώ να υποβάλω μια ερώτηση. Μπορώ να υποβάλω ένα πολύ ευθύ ερώτημα στην Επιτροπή και πιθανόν στην εισηγήτρια; Έχει διερευνηθεί από τα κράτη μέλη το ενδεχόμενο να θεωρούνται οι δραστηριότητες Ευρωπαϊκής Εθελοντικής Εργασίας μία εναλλακτική μορφή θητείας για εκείνους τους νέους και τις νέες που αποτελούν πραγματικούς αντιρρησίες συνείδησης όσον αφορά τη στρατιωτική θητεία; Πιστεύω ότι υπάρχουν πολλοί νέοι στην Κοινότητα που θα δέχονταν με μεγάλη χαρά αυτή την ευκαιρία.

<SPEAKER ID=30 NAME="Πρόεδρος">
Κύριε Morris, αυτό το ζήτημα ετέθη ήδη στη συζήτηση και έλαβε απάντηση.
<P>
Εντούτοις, αν η κυρία Cresson επιθυμεί να απαντήσει εκ νέου, έχει τον λόγο.

<SPEAKER ID=31 NAME="Cresson">
Κύριε Βουλευτά, θα σας απαντήσω πολύ απλά γιατί πρόκειται για ένα θέμα που μας προβλημάτισε εξ αρχής.
<P>
Δεν εμπίπτει ούτε στις δυνατότητες, ούτε στις αρμοδιότητες, ούτε καν στις προσδοκίες της Επιτροπής να εκφράσει μια γνώμη για το αν "χρειάζεται ή όχι η στρατιωτική θητεία.».
<P>
Οι αντιρρησίες συνείδησης υπάγονται στις αρμοδιότητες της στρατιωτικής αρχής. Γιατί είναι αντιρρησίες συνείδησης; Για χίλιους λόγους, κατά πάσα πιθανότητα πολύ καλούς: δεν θέλουμε τη θητεία γιατί ο πόλεμος "δεν είναι καλό πράμα». Προσωπικά, πιστεύω ότι ο πόλεμος δικαιολογείται σε μία μόνο περίπτωση, όταν πρόκειται για την υπεράσπιση του εθνικού εδάφους. Έτσι, παρ' ότι η αντίρρηση συνείδησης είναι μια στάση την οποία σέβομαι ως ιδέα, δεν θα μπορούσα να συγκατατίθεμαι σε τέτοιο βαθμό με τη στάση η οποία συνίσταται στο νά λέμε χωρίς δεύτερη σκέψη "δεν θέλω να μάθω να χρησιμοποιώ όπλα για να μπορώ να υπερασπιστώ την πατρίδα μου». Δεύτερον, η αντίρρηση συνείδησης υπάγεται στις αρμοδιότητες της στρατιωτικής αρχής του κάθε κράτους μέλους, που δέχεται ή δεν δέχεται ότι ένας νέος αναλαμβάνει την ευθύνη στο δρόμο της αντίρρησης συνείδησης.
<P>
Οι αντιρρησίες συνείδησης υπηρετούν μια πολιτική θητεία, η οποία είναι εξάλλου πιο μακροχρόνια από την στρατιωτική θητεία. Στη Γαλλία, για παράδειγμα, αποψιλώνουν τα δάση επί δεκαοχτώ μήνες, και κατόπιν, είναι απαλλαγμένοι από μια υποχρέωση που είναι υποχρέωση του πολίτη. Είναι βέβαιο ότι οι χώρες στις οποίες υπάρχει στρατιωτική θητεία, οφείλουν να την επιβάλουν σε όλους τους νέους. Αν ο νέος δεν συμφωνεί, μπορεί να επωφεληθεί από ένα κατ' εξαίρεση μέτρο το οποίο θα του επιβάλλει, κατά περίπτωση, μια πολιτική θητεία. Αλλά το κίνητρο δεν είναι ίδιο με εκείνο της Ευρωπαϊκής Εθελοντικής Εργασίας, η οποία συνίσταται στην μετακίνηση σε μια άλλη χώρα για να πραγματοποιηθούν δράσεις κοινωνικού χαρακτήρα, για να γνωρίσουν μια διαφορετική πολιτιστική ταυτότητα και έναν διαφορετικό τρόπο ζωής και για να αντλήσουν προσωπικό όφελος από αυτά ενώ είναι αφοσιωμένοι στο γενικό συμφέρον.
<P>
Η φιλοσοφία αυτή δεν έχει λοιπόν καμία σχέση με εκείνη του αντιρρησία συνείδησης. Ας αφήσουμε λοιπόν τις στρατιωτικές αρχές να ξεμπερδέψουν μόνες τους με τους αντιρρησίες τους και ας αποφύγουμε να πάρουμε θέση εκεί όπου υπάρχει η στρατιωτική θητεία. Αυτή είναι η άποψη της Επιτροπής.
<P>
(Χειροκροτήματα)

<SPEAKER ID=32 NAME="Πρόεδρος">
Ευχαριστώ πολύ, κυρία Cresson.
<P>
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=3>
Μέτρα στήριξης ενός μεσογειακού εταίρου
<SPEAKER ID=33 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0055/98) του κυρίου Colajanni, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την πρόταση κανονισμού του Συμβουλίου που τροποποιεί τον κανονισμό (ΕΚ) 1488/96 του Συμβουλίου (MEDA) όσον αφορά την διαδικασία έγκρισης των κατάλληλων μέτρων, όταν απουσιάζει ένα ουσιαστικό στοιχείο για τη συνέχιση των μέτρων στήριξης υπέρ ενός μεσογειακού εταίρου (COM(97)0516 - C4-0635/97-97/0298(CNS)).

<SPEAKER ID=34 NAME="Colajanni">
Κύριε Πρόεδρε, κύριοι εκπρόσωποι της Επιτροπής, αξιότιμοι συνάδελφοι, καθώς το κείμενό μου είναι συνοπτικό, εξ ίσου σύντομη θα είναι και η παρέμβασή μου. Δεν απαιτείται ιδιαίτερη χρονοτριβή. Πρόκειται για περιληπτικό αλλά σαφές κείμενο, που θίγει το λίαν ευαίσθητο πολιτικού και θεσμικού χαρακτήρα ζήτημα, για το Ευρωπαϊκό Κοινοβούλιο, της λειτουργίας και του ρόλου του ιδίου, όπως επίσης της ισορροπίας ανάμεσα στα θεσμικά όργανα σε τομείς όπου βρίσκεται υπό εξέλιξη η διάρθρωση της λειτουργίας των ευρωπαϊκών θεσμικών οργάνων και, συνεπώς, πρέπει να επιλεχθεί η κατεύθυνση που πρέπει να ακολουθηθεί. Το πρόβλημα αυτό αντιμετωπίζεται όχι μόνο στην περίπτωση της έκθεσής μου, αλλά και σε περιπτώσεις που συγκαταλέγονται στις αρμοδιότητες του Κοινοβουλίου, του Συμβουλίου και της Επιτροπής, επί παραδείγματι όταν το Συμβούλιο αποφασίζει την επιβολή κυρώσεων κατά μιας τρίτης χώρας ή σε περίπτωση συμμόρφωσης στις αποφάσεις του Συμβουλίου Ασφαλείας των Ηνωμένων Εθνών, ή αναστολής συμφωνιών ή κανονισμών που συνεπάγονται εμπάργκο. Διεξάγεται τις μέρες αυτές στο Κοινοβούλιο συζήτηση παρόμοιας προβληματικής σχετικά με την ανάπτυξη σχέσεων με τις χώρες της Κεντρικής και Ανατολικής Ευρώπης. Συνεπώς, πρόκειται για σύνολο ζητημάτων που αφορούν τον ρόλο του Κοινοβουλίου και την ισορροπία μεταξύ των θεσμικών οργάνων σε λίαν ευαίσθητα σημεία της ανάπτυξης και της μελλοντικής φυσιογνωμίας της Ευρωπαϊκής Ένωσης.
<P>
Στη συγκεκριμένη περίπτωση, πρόκειται για το άρθρο 3 του κανονισμού του MEDA, που διευκρινίζει ότι το πρόγραμμα θεμελιώνεται στον σεβασμό των δημοκρατικών αρχών κράτους δικαίου, όπως επίσης των ανθρωπίνων δικαιωμάτων και των βασικών ελευθεριών, που αποτελούν ουσιαστικό στοιχείο του, η αθέτηση του οποίου δικαιολογεί την λήψη ενδεδειγμένων μέτρων. Η πρόταση κανονισμού προβλέπει τις διαδικασίες λήψης παρόμοιων μέτρων.
<P>
Αυτή η προβληματική αφορά μια από τις πολιτικά πλέον σύνθετες και ταλαιπωρημένες περιοχές του κόσμου και για τον λόγο αυτό η συζήτηση παρατείνεται εδώ και πολλούς μήνες. Υπενθυμίζω, εν συντομία, ότι προηγούμενη πρόταση της Επιτροπής είχε απαντηθεί από το Ευρωπαϊκό Κοινοβούλιο με κείμενο του συναδέλφου κ. Barσn Crespo, όπου διατυπώθηκαν προτάσεις τροποποίησης που απορρίφθηκαν και αναβλήθηκαν για συζήτηση μετά από την περάτωση των εργασιών της Διακυβερνητικής Διάσκεψης. Τώρα υποβάλλεται νέα πρόταση της Επιτροπής, σύμφωνα με το άρθρο 16 του κανονισμού του MEDA, που εισάγει εκ νέου τη διαδικασία της ενισχυμένης πλειοψηφίας για τη λήψη κατάλληλων μέτρων σε περίπτωση απουσίας ουσιαστικού στοιχείου για τη συνέχιση των μέτρων στήριξης υπέρ ενός εταίρου. Εκφράζουμε την ικανοποίησή μας για το γεγονός αυτό, καθώς το αρχικό κείμενο δεν προέβλεπε την ενισχυμένη πλειοψηφία αλλά την ομοφωνία, και το θεωρούμε, συνεπώς, σημαντική πρόοδο στην πρόταση της Επιτροπής. Πάντως, η πρόταση συνεχίζει να αγνοεί τον ρόλο του Ευρωπαϊκού Κοινοβουλίου, τόσο ως πρωτεργάτη της διαδικασίας όσο και ως συστατικού στοιχείου της ίδιας αυτής διαδικασίας.
<P>
Η απλούστατη πρότασή μου έγκειται στην επαναφορά του αρχικού κειμένου της Επιτροπής και στην προσθήκη της δυνατότητας λήψης των ενδεδειγμένων μέτρων εκ μέρους του Συμβουλίου με ενισχυμένη πλειοψηφία, κατόπιν προτάσεως της Επιτροπής ή συστάσεως του Ευρωπαϊκού Κοινοβουλίου, δυνάμει του άρθρου Ι.7 της Συνθήκης για την Ευρωπαϊκή Ένωση, και σε κάθε περίπτωση μετά από γνωμοδότηση του τελευταίου.
<P>
Πιστεύω ότι η διατύπωση αυτή διαφυλάσσει πλήρως το προνόμιο λήψης αποφάσεων του Συμβουλίου και επιτρέπει την παρέμβαση του Κοινοβουλίου επί θεμάτων γύρω από τα οποία η γνώμη για τυχόν λήψη μέτρων είναι συνολική πολιτική γνώμη, που αφορά την εξέταση πολλών πτυχών της εξέλιξης της μίας ή της άλλης χώρας σε ένα ορισμένο πλαίσιο που, όπως ανέφερα στην αρχή, είναι από τα πλέον πολύπλοκα και καταπονημένα σε ολόκληρο τον κόσμο.

<SPEAKER ID=35 LANGUAGE="ES" NAME="Barσn Crespo">
Κύριε Πρόεδρε, κατ' αρχάς, λαμβάνω τον λόγο για να εκφράσω την υποστήριξη της Ομάδας του Ευρωπαϊκού Σοσιαλιστικού Κόμματος προς την έκθεση του κυρίου Colajanni. Και δεν λαμβάνω τον λόγο μόνο εξ ονόματος της Ομάδας του Ευρωπαϊκού Σοσιαλιστικού Κόμματος αλλά επίσης, όπως ήδη υπενθύμισε ο κ. Colajanni, ως άτομο που έχει εργαστεί άμεσα σχετικά με αυτήν την έκθεση, γιατί είχα την τιμή να είμαι εισηγητής στην έκθεση σχετικά με τον Κανονισμό του MEDA και, τότε, πρότεινα - τότε όμως ανεπιτυχώς - μεθόδους οι οποίες επιτρέπουν να αποκτήσουν οι πολιτικές μας περισσότερο κοινοτικό χαρακτήρα.
<P>
Χαίρομαι επίσης σήμερα που, έπειτα από την Διακυβερνητική Διάσκεψη, η Επιτροπή έκανε ένα βήμα προς τα εμπρός και περάσαμε από την ομοφωνία στην πλειοψηφία κατά τη διαδικασία λήψης αποφάσεων όσον αφορά ένα τόσο σημαντικό θέμα - που αποτελεί μέρος της κοινής μας πολιτικής φιλοσοφίας - όπως είναι η υποστήριξη της εδραίωσης του κράτους δικαίου και ο σεβασμός των ανθρωπίνων δικαιωμάτων, που αυτήν τη στιγμή έχει αποφασιστική σημασία εντός της αυξανόμενής μας ευθύνης στην εξωτερική πολιτική. Μια απόδειξη αυτού είναι ότι εχθές, σε αυτήν την ίδια την Αίθουσα, είχαμε μια συζήτηση σχετικά με τη διεύρυνση της Ένωσης προς τις χώρες της Κεντρικής και Ανατολικής Ευρώπης· μια επίκαιρη συζήτηση, γιατί αυτές τις ημέρες γίνεται η έναρξη των εργασιών της Ευρωπαϊκής Διάσκεψης στο Λονδίνο και, ακριβώς αυτό το κριτήριο σχετικά με τον σεβασμό των ανθρωπίνων δικαιωμάτων, το οποίο καθορίστηκε στην Κοπεγχάγη, αποτελεί ένα κριτήριο το οποίο η Συνθήκη του Αμστερνταμ το παγίωσε ως ένα από στοιχεία τα οποία αποτελούν μέρος της εικόνας της Ευρωπαϊκής Ένωσης.
<P>
Επομένως, είναι θετικό το βήμα που έκανε η Επιτροπή, αλλά δεν αρκεί. Αναφέρομαι πάλι στη συζήτηση που είχαμε εχθές γιατί, σχετικά με τη διαδικασία διεύρυνσης, εχθές δεσμεύτηκαν πανηγυρικά το Συμβούλιο και η Επιτροπή - με επιστολές των Προέδρων αμφότερων των θεσμικών οργάνων - για το ότι θα υπάρχει διαβούλευση με το Κοινοβούλιο και ότι αυτό θα μπορεί να διατυπώνει συστάσεις καθ' όλη τη διάρκεια της διαδικασίας. Πιστεύω ότι θα ήταν συνεκτικό -γιατί είμαστε πολύ επίμονοι και διατεθιμένοι, πάντα, να αγωνιστούμε υπέρ των αρχών μας- να μπορούσαν η Επιτροπή και το Συμβούλιο να αναλάβουν, σε αυτό το πεδίο, αυτό που εχθές σε αυτήν τη Συνέλευση ανέλαβαν επισήμως· δηλαδή, να έχει το Κοινοβούλιο το δικαίωμα, και την υποχρέωση, να γνωμοδοτεί σχετικά με τέτοια θέματα. Και επιλέον (πρέπει να το έχουμε υπόψη, και μια καλή απόδειξη αυτού είναι οι εμπειρίες που έχουμε με τις Αντιπροσωπείες με το Μαγκρέμπ, το Μασρέκ, το Ισραήλ και τις Παλαιστινιακές Αρχές), το Κοινοβούλιο διαδραματίζει έναν σημαντικό ρόλο στην ανάπτυξη του διαλόγου στη Μεσόγειο και, επομένως, είναι συμφέρον αυτός ο ρόλος που διαδραματίζουμε στη Μεσόγειο να αναγνωρισθεί από τα ίδια μας τα θεσμικά όργανα, ακόμη περισσότερο σε μια στιγμή όπου το Πρόγραμμα MEDA γνωρίζει τόσο σημαντική επιτυχία που, παρά τις πολλές δυσκολίες, τα ποσά που ορίστηκαν για τα τελευταία δύο χρόνια έχουν δεσμευτεί πλήρως.

<SPEAKER ID=36 NAME="Λαμπρίας">
Κύριε Πρόεδρε, το Ευρωπαϊκό Λαϊκό Κόμμα υποστηρίζει την έκθεση Colajanni. Δύο θεμελιώδεις αρχές υπηρετεί και επιμένει να ενσωματώσει αποτελεσματικά η βελτίωση του κανονισμού για τη λειτουργία του προγράμματος MEDA.
<P>
Πρώτον, ότι αυτό το φιλόδοξο αλλά και ζωτικά αναγκαίο πρόγραμμα για τον επερχόμενο 21ο αιώνα, οφείλει να συμβάλει στην εμπέδωση του δημοκρατικού δικαιοκρατικού συστήματος σ'όλες τις χώρες που περιβρέχει η Μεσόγειος, προαιώνια κοιτίδα της Ευρώπης. Συνεπώς, δεν μπορούν να γίνονται ανεκτές στη συνεργασία με την Ευρωπαϊκή 'Ενωση παραβιάσεις των ανθρωπίνων δικαιωμάτων και των θεμελιωδών ελευθεριών, που αποτελούν κατάφωρη άρνηση της δημοκρατίας.
<P>
Δεύτερον, ότι η ορθή, απαλλαγμένη ιδιοτελειών ή ευκαιριακών σκοπιμοτήτων εκτίμηση περί του αν προωθείται και γίνεται σεβαστή αυτή η βασική προϋπόθεση της συνεργασίας με την άλφα ή βήτα χώρα ανήκει πρωτίστως σε ένα δημοκρατικά εκλεγμένο υπερεθνικό σώμα που εκφράζει την συνολική αντίληψη των ευρωπαϊκών λαών, δηλαδή το Ευρωπαϊκό Κοινοβούλιο.
<P>
Αυτά δεν σημαίνουν ότι μειώνεται η δικαιοδοσία της Επιτροπής να παρακολουθεί άγρυπνα τις εξελίξεις και να εισηγείται εμπεριστατωμένα τα αναγκαία μέτρα, αν και όπου εμφανίζονται οι δυσλειτουργίες. Ούτε αμφισβητεί τον τελικό αποφασιστικό ρόλο του Συμβουλίου στην επιβολή των αναγκαίων κυρώσεων. Εισάγει όμως δύο επίσης σημαντικές παραμέτρους στη λειτουργία του ΜEDA: πρώτον, ότι οι τελικές αποφάσεις πρέπει να λαμβάνονται με ειδική πλειοψηφία, ώστε να μην μπορεί μια μεμονωμένη εθνική πολιτική να εμποδίζει χάριν ειδικών συμφερόντων την άσκηση της επιβαλλόμενης κοινής πολιτικής, και δεύτερον, ότι το Ευρωπαϊκό Κοινοβούλιο όχι μόνο είναι αναγκαίο να γνωματεύει πριν από τη λήψη των αποφάσεων, αλλά έχει και το δικαίωμα να συνιστά τη λήψη μέτρων καθώς και το είδος τους. Αυτή την ουσιαστική βελτίωση προς γενικότερη ενδυνάμωση της κοινής εξωτερικής πολιτικής και πολιτικής άμυνας, που παραλείπει η Επιτροπή στην πρότασή της, εισάγει η εύστοχη τροπολογία του κ. Colajanni, που ομόφωνα ζητεί την έγκρισή της η Επιτροπή Εξωτερικών Υποθέσεων, Ασφάλειας και Αμυντικής Πολιτικής του Σώματος.

<SPEAKER ID=37 LANGUAGE="NL" NAME="Van Bladel">
Κύριε Πρόεδρε, η καθήλωση των κονδυλίων του προγράμματος MEDA έχει ήδη διαρκέσει πάρα πολύ. Τα αποτελέσματα είναι τα αντίθετα από αυτά που προσδοκούσαμε και δυστυχώς η πράξη αυτή υπονόμευσε σημαντικά τη δυνατότητα μιας σοβαρής επεξεργασίας της διαδικασίας της Βαρκελώνης. Η έκθεση Colajanni υποβάλλεται βεβαίως πάρα πολύ αργά, ωστόσο, κάλλιο αργά παρά ποτέ. Αισθάνομαι την ανάγκη να συγχαρώ τον συνάδελφο Colajanni για τον ιδιαίτερα έξυπνο τρόπο με τον οποίο εκμεταλλεύτηκε τις δυνατότητες που προσφέρει η Συνθήκη. Με την πρότασή του δεν ενίσχυσε μόνο το ρόλο του Κοινοβουλίου όσον αφορά τη λήψη των κατάλληλων μέτρων σε περίπτωση που ένας εταίρος από τις χώρες της Μεσογείου δεν τηρεί τις συμφωνίες που έχουν συναφθεί σχετικά με τα ανθρώπινα δικαιώματα. Ο κ. Colajanni όχι μόνο δεν έθιξε κανένα θεσμικό όργανο, αλλά προσέφερε σημαντικές υπηρεσίες στους εταίρους μας στη Μεσόγειο, καθιστώντας κατ' αυτό τον τρόπο και πάλι εφικτή την πρακτική ολοκλήρωση της διαδικασίας της Βαρκελώνης. Ελπίζω ότι η πρότασή του θα υιοθετηθεί από το Συμβούλιο και την Επιτροπή και ότι θα γίνει πλήρως αποδεκτή από το Κοινοβούλιο σήμερα το μεσημέρι.

<SPEAKER ID=38 NAME="Εφραιμίδης">
Κύριε Πρόεδρε, συμφωνώ και εγώ με τους προλαλήσαντες και, ιδιαίτερα, υπογραμμίζω τα θετικά σημεία που έχει η τροποποίηση που εισάγει ο κύριος Colajanni σ'αυτήν την πρόταση της Επιτροπής.
<P>
Δεν είναι απλώς διότι αποκαθιστά ή προσεγγίζει στην αποκατάσταση της ισορροπίας των τριών Θεσμικών Οργάνων, υπέρ εκείνου μάλιστα που είναι και το κατ'εξοχήν δημοκρατικό όργανο, το απ'ευθείας εκλεγμένο από τους λαούς, αλλά έχει και μια ουσιαστική σημασία, πέραν της αρχής της ισορροπίας αυτών των αρχών: αγγίζει το θέμα του MEDA αυτή η πρόταση, ουσιαστικά θέματα που αφορούν τις σχέσεις της Κοινότητας με χώρες τρίτες. Είναι ένα είδος, ή μάλλον στην ουσία, πρόκειται για εξωτερική πολιτική. Πρόκειται ακόμα για διάθεση πόρων της Ευρωπαϊκής 'Ενωσης, δηλαδή χρημάτων που με ιδρώτα καταβάλλει ο ευρωπαίος φορολογούμενος. Επομένως, σ'αυτήν την περίπτωση το Ευρωπαϊκό Κοινοβούλιο και δικαίωμα έχει και υποχρέωση έχει να παρεμβαίνει στη διαδικασία.
<P>
Θα ήθελα μόνο αυτή η τροπολογία να μπορούσε να ήταν πιο σκληρή, πιο αυστηρή, ως προς το ότι η γνωμοδότηση του Ευρωπαϊκού Κοινοβουλίου θα πρέπει να είναι οπωσδήποτε υποχρεωτική για το Συμβούλιο, για την Επιτροπή, και όχι φιλολογική, οπότε είπε τη γνώμη του και το Ευρωπαϊκό Κοινοβούλιο, αλλά από κει και ύστερα το Συμβούλιο, σε συνδυασμό με την Επιτροπή, αποφασίζουν στην πράξη, όπως γίνεται συνήθως, όπως θέλουν.
<P>
Και ένα δεύτερο, αυτό το θέμα της ενισχυμένης πλειοψηφίας. Συμφωνώ όπως τέθηκε, υπάρχει και η ανάποδη πλευρά όμως, εάν δηλαδή παρθεί κάποιο μέτρο και διακοπεί το MEDA για μια χώρα με το αιτιολογικό ότι παρεβίασε τα ανθρώπινα δικαιώματα, για να επαναλειτουργήσει το MEDA, θα είναι αρκετή η ειδική πλειοψηφία ή θα πρέπει να χρειάζεται τότε η ομοφωνία; και δεν θα πρέπει να καταδολιεύεται για λόγους σκοπιμότητας η υπόθεση, γιατί κάτω από αυτήν την διάταξη ξέρουμε ποιός είναι, δεν το λέμε, πρόκειται για την Τουρκία, είναι ο μοναδικός μεσογειακός εταίρος που έχει δώσε-πάρε με το MEDA.

<SPEAKER ID=39 LANGUAGE="NL" NAME="Aelvoet">
Κύριε Πρόεδρε, πιστεύω ότι η πρόταση του συναδέλφου Colajanni είναι πάρα πολύ σαφής και ευανάγνωστη, γι' αυτό και υποστηρίζεται πλήρως από την Ομάδα των Πρασίνων. Πιστεύω ότι ο μοναδικός τρόπος για να διαχειριστούμε με καλό τρόπο το ταμείο αυτό και να έχουμε στη διάθεσή μας μια κατάλληλη διαδικασία είναι να αποφασίζει το Συμβούλιο με ειδική πλειοψηφία, να ζητείται παράλληλα η γνώμη του Κοινοβουλίου και να προσφέρεται σε αυτό η δυνατότητα να διατυπώνει συστάσεις με βάση το άρθρο Ι.7 της Συνθήκης για την Ευρωπαϊκή Ένωση. Η Επιτροπή διαθέτει βεβαίως το δικαίωμα να υποβάλλει προτάσεις, το οποίο μπορεί να ασκεί πάντοτε. Συνεπώς, πιστεύουμε ότι τα τρία αυτά στοιχεία μάς προσφέρουν άριστες δυνατότητες. Ωστόσο, το Συμβούλιο δεν συμφώνησε ότι στην περίπτωση αυτή μπορούσε να ληφθεί απόφαση με ειδική πλειοψηφία. Πιστεύω ότι είναι σημαντικό να καταστήσει σαφές το Κοινοβούλιο ότι προτιμά την εναλλακτική αυτή διέξοδο, διαφορετικά υπάρχει πάντα κίνδυνος να περιέλθουμε σε μία κατάσταση όπου η κάθε χώρα θα έχει τη δυνατότητα, για κάθε είδους λόγους - περιστασιακές ή ουσιαστικές ή σοβαρές πολιτικές αντιρρήσεις - να καθηλώνει τη διαδικασία, μια κατάσταση η οποία θεωρείται ανεπιθύμητη.
<P>
Κατά δεύτερον, θα ήθελα να εκμεταλλευτώ την ευκαιρία που προσφέρει η συζήτηση αυτή για να κρούσω κατά κάποιον τρόπο τον κώδωνα του κινδύνου για την εξέλιξη της διαδικασίας της Βαρκελώνης. Από αυτή την άποψη, αληθεύει οπωσδήποτε ο ισχυρισμός της συνάδελφου Van Bladel ότι η κατάσταση έχει καθηλωθεί στον οικονομικό τομέα, παράλληλα όμως πρέπει να δεχθεί, και αυτό είναι ακόμη χειρότερο, ότι έχει υπονομευθεί σημαντικά η πολιτική σημασία της διαδικασίας της Βαρκελώνης λόγω της καθήλωσης της ειρηνευτικής προσπάθειας, επειδή τα πράγματα εθεωρούντο πάντοτε περισσότερο υπό το φως της προσπάθειας αυτής, αλλά και λόγω της έλλειψης πολιτικών πρωτοβουλιών σε υπουργικό επίπεδο. Στην ουσία, από την δήλωση της Βαρκελώνης και μετά δεν έχει ληφθεί καμία ουσιαστική πολιτική πρωτοβουλία σε υπουργικό επίπεδο και είμαστε υποχρεωμένοι να διαπιστώσουμε μετά λύπης μας ότι τα πράγματα βαδίζουν μέσω των υφιστάμενων διμερών διαύλων επικοινωνίας, ενώ δεν προβάλλεται κατά κανέναν τρόπο η περιφερειακή διάσταση, η οποία αποτελούσε την επιθυμητή προσθήκη. Πιστεύω, λοιπόν, ότι το Κοινοβούλιο πρέπει να λάβει σαφή θέση επί του θέματος αυτού.

<SPEAKER ID=40 LANGUAGE="ES" NAME="Gonzαlez Triviρo">
Κύριε Πρόεδρε, κυρίες και κύριοι, μέλη της Επιτροπής, η έκθεση που συζητείται και η οποία υποβάλεται σε ψηφοφορία σήμερα σε αυτήν την Ολομέλεια είναι πολύ σημαντική διότι έχει ως στόχο την ολοκλήρωση ενός κανονισμού ο οποίος θα συμβάλει στον φιλόδοξο στόχο της προώθησης των δημοκρατικών ελευθεριών στη Μεσόγειο και για να φέρει πιο κοντά στην Ευρωπαϊκή Ένωση τις χώρες της Βόρειας Αφρικής και της Μέσης Ανατολής.
<P>
Πριν συνεχίσω, θέλω να τονίσω πως η Ομάδα μας συμφωνεί με την έκθεση που κατήρτισε ο κ. Colajanni, καθώς επίσης και με την τροπολογία που υπεβλήθη στο κείμενο της Επιτροπής· η εν λόγω τροπολογία θα συμβάλει στο να ακούγεται η γνώμη του Ευρωπαϊκού Κοινοβουλίου όταν αυτή η Συνέλευση κρίνει πως απουσιάζει ένα ουσιαστικό στοιχείο από τη συνέχιση της εφαρμογής των μέτρων στήριξης προς έναν μεσογειακό εταίρο.
<P>
Το Πρόγραμμα MEDΑ, που για αυτήν την πενταετία διαθέτει 3.500 εκατ. Ecu, είναι η πιο φιλόδοξη πρωτοβουλία που έχει υιοθετηθεί μέχρι στιγμής από την Ευρωπαϊκή Ένωση για την προώθηση της ασφάλειας και της πολιτικής σταθερότητας στη Μεσόγειο. Προκειμένου να επιφέρει η συγκεκριμένη πρωτοβουλία το επιθυμητό αποτέλεσμα, είναι απαραίτητο η συνεργασία της Ευρωπαϊκής Ένωσης με τις χώρες του Προγράμματος MEDA να βασίζεται στον απόλυτο σεβασμό των δημοκρατικών ελευθεριών και των ανθρωπίνων δικαιωμάτων.
<P>
Σήμερα, τις χώρες της Ευρωπαϊκής Ένωσης τις χωρίζει από τις χώρες της Βόρειας Αφρικής και της Μέσης Ανατολής κάτι περισσότερο από τα ύδατα της Μεσογείου. Υπάρχει ένα τεράστιο πολιτικό, πολιτισμικό και οικονομικό χάσμα ανάμεσα στις κοινωνίες των χωρών στη μία και την άλλη πλευρά της Mare nostrum .
<P>
Φυσικά, δεν είναι απαραίτητη η ομογενοποίηση των πολιτισμών και των κοινωνικών παραδόσεων, αλλά είναι όμως σημαντικό και απαραίτητο να επιτύχουμε ο σεβασμός προς τις δημοκρατικές ελευθερίες και τα ανθρώπινα δικαιώματα να αποτελεί ένα μόνιμο πρότυπο σε όλες τις χώρες οι οποίες φιλοδοξούν να έχουν στενές σχέσεις με την Ευρωπαϊκή Ένωση.
<P>
Η τεταμένη πολιτική κατάσταση στην Αλγερία ή στα κατεχόμενα από το Ισραήλ εδάφη - για να μην αναφέρουμε τις εντάσεις στο Αιγαίο - είναι επαρκή παραδείγματα του έως ποιο σημείο είναι απαραίτητο να προτρέψουμε τα κράτη ώστε να εξελιχθούν ως αποδέκτες ενός μεγαλύτερου σεβασμού των ελευθεριών.
<P>
Όταν συντάχθηκε ο Κανονισμός του Προγράμματος MEDA, το άρθρο 16 δεν όριζε ποια θα ήταν η οριστικήδιαδικασία για τη λήψη μέτρων σχετικά με έναν μεσογειακό εταίρο στον οποίο λείπει ένα ουσιαστικό στοιχείο. Αυτή η αναβολή ήταν μια απόδειξη της λεπτότητας και της δυσκολίας του θέματος αυτού για τα κράτη μέλη της Ευρωπαϊκής Ένωσης. Αυτή η καθυστέρηση, ανάμεσα σε άλλους λόγους, είχε σαν αποτέλεσμα μια αργή ανάπτυξη του Προγράμματος MEDA. Οι προσδοκίες που δημιούργησε επηρεάσθηκαν από τη βραδύτητα με την οποία τέθηκε σε εφαρμογή, σε μεγάλο βαθμό από μέτρα παρακώλυσης κάποιων κρατών μελών τα οποία, αυτήν τη στιγμή, προτιμώ να μη τα θυμάμαι.
<P>
Είναι επιθυμητό, με την έγκριση αυτής της έκθεσης, να δοθεί μια νέα ώθηση στην υλοποίηση του προγράμματος και γίνει πραγματικότητα ο στόχος να αποτελέσει η Μεσόγειος μια περιοχή χωρίς συγκρούσεις και με μια αρμονική σχέση ανάμεσα σε όλες τις παράκτιες χώρες.
<P>
Και, ολοκληρώνοντας την παρέμβασή μου, θέλω να συγχαρώ τον κύριο Colajanni.

<SPEAKER ID=41 LANGUAGE="IT" NAME="Viola">
Κύριε Πρόεδρε, η Ομάδα του Ευρωπαϊκού Λαϊκού Κόμματος αφενός δεν μπορεί παρά να εκφράσει τα συγχαρητήριά της για την τροποποίηση που προτάθηκε από την Επιτροπή στον κανονισμό του MEDA, αλλά, αφετέρου, δεν μπορεί να μην τονίσει το δικαίωμα του Κοινοβουλίου στην απαραίτητη διατύπωση δικής του σύστασης ή δικής του γνώμης, δυνάμει του άρθρου Ι.7 της Συνθήκης.
<P>
Όταν το Συμβούλιο θα μπορεί να αποφασίσει με ενισχυμένη πλειοψηφία και όταν το Κοινοβούλιο θα μπορεί να εκφράσει τη γνώμη του γύρω από παραβιάσεις των ανθρωπίνων δικαιωμάτων, των ελευθεριών και των δημορατικών αρχών, τότε - και μόνο τότε - θα μπορούμε να προωθήσουμε επισταμένη συζήτηση γύρω από χώρες που, όπως επί παραδείγματι η Συρία, μέσω της ευρωπαϊκής οικονομικής στήριξης, λαμβάνουν απαράδεκτη ευλογία για ένα καθόλου δημοκρατικό πολιτικό σύστημα.
<P>
Δεν διακυβεύεται η τύχη του ευρωμεσογειακού διαλόγου από τον αποκλεισμό χώρας που αθετεί τους όρους της Βαρκελώνης, καθώς αποδεδειγμένα συνεχίστηκε και μετά από τον συχνά ανυπόστατο αποκλεισμό άλλων υποψήφιων χωρών. Ο διάλογος θα ναυαγήσει μόνον σε περίπτωση που το Κοινοβούλιο και τα λοιπά θεσμικά όργανα της Ευρώπης θα συναινέσουν σιωπηρά στην παραβίαση των θεμελιωδών δημοκρατικών δικαιωμάτων.
<P>
Η σημερινή συζήτηση επί του προγράμματος MEDA ενσωματώνεται, πάντως, στην προβληματική των προγραμμάτων MED και, με την ευκαιρία αυτή, θα ήθελα να επαναλάβω ότι το Κοινοβούλιο, μέσω της Επιτροπής Ελέγχου του Προϋπολογισμού δεν κωλυσιεργεί την αναθέρμανση των προγραμμάτων MED, όπως διαρρέει στην Επιτροπή. Πράγματι, η ειλικρινής πρόθεση του Κοινοβουλίου στρέφεται στην κατεύθυνση της άμεσης επανάληψης του διαλόγου για αποκεντρωμένη συνεργασία με τη νότια ακτή της Μεσογείου. Όμως, αυτό που απαιτείται από το Κοινοβούλιο είναι η πλήρης συνεργασία της Επιτροπής. Υλοποιείται ήδη η διαδικασία αυτή και, με την ευκαιρία πρόσφατης δημόσιας ακρόασης, η Επιτροπή μας παρέθεσε άφθονα στοιχεία.
<P>
Τέλος, εκφράζω την ευχή ότι, οι προκαταρκτικές εργασίες της διυπουργικής διάσκεψης του Παλέρμου, κατά τον προσεχή μήνα Ιούνιο, και το ίδιο το ευρωμεσογειακό δικαστήριο που θα συσταθεί σύντομα, θα χρησιμεύουν στην επαναπροβολή της ευρωμεσογειακής πολιτικής που, σε σύγκριση με την ενθουσιώδη αφετηρία της, έχασε σήμερα τη λάμψη της και την πολιτική της ένταση, ανεξάρτητα από το βασικό πρόβλημα της αναστολής της διαδικασίας ειρήνευσης μεταξή του Ισραήλ και της Παλαιστίνης.

<SPEAKER ID=42 LANGUAGE="IT" NAME="Burtone">
Κύριε Πρόεδρε, με την ευκαιρία αυτή μπορεί να εκτιμηθεί περαιτέρω η εγκυρότητα κάποιων κανόνων κοινωνικής και πολιτικής προστασίας που ενσαρκώνονται στον κανονισμό MEDA και που προβλέπουν διαφοροποιημένα συστήματα εφαρμογής των προγραμμάτων και τυχόν αναστολή της συνεργασίας για τις χώρες που αθετούν τις αρχές της δημοκρατίας και του κράτους δικαίου. Οι παραβιάσεις των ανθρωπίνων δικαιωμάτων και της δημοκρατίας σε μερικές περιοχές της Μεσογείου, δεν είναι απλή ανησυχία αλλά δυστυχώς δραματική πραγματικότητα. Η ίδια η καθολικοποίηση, που επέφερε αξιόλογες αλλαγές στην αγορά με τη διευκόλυνση της προσέγγισης ζήτησης-προσφοράς και δημιούργησε νέα οικονομικά σύνορα με την αξιοποίηση των νέων τεχνολογιών πληροφορικής, στις αναπτυσσόμενες χώρες κινδυνεύει να μεροληπτήσει υπέρ των οικονομικών συμφερόντων, με πρόσθετο παραγκωνισμό των πολιτικών και κοινωνικών δικαιωμάτων.
<P>
Το Ευρωπαϊκό Κοινοβούλιο, όχι μόνο υπογράμμισε τη ρητή του δέσμευση στην υπεράσπιση των δικαιωμάτων της ελευθερίας και της δημοκρατίας, αλλά τόνισε συγκεκριμένα, κατά την πρώτη και δεύτερη ανάγνωση, την ανάγκη να διαδραματίσει πρωταγωνιστικό ρόλο στη διαδικασία επιβολής κυρώσεων στις περιπτώσεις τυχόν αθέτησης των αρχών της δημοκρατίας και της ελευθερίας σε μερικές χώρες της Μεσογείου. Συνεπώς, εκφράζω την αμέριστη υποστήριξή μου στη βελτιωμένη πρόταση του κ. Colajanni, που προβάλλει τον ρόλο του Ευρωπαϊκού Κοινοβουλίου ως πρωτεργάτη της διαδικασίας έγκρισης κυρώσεων αλλα και ως καθοριστικού στοιχείου της ίδιας της διαδικασίας.
<P>
Θα ήθελα, τέλος, να παρατηρήσω ότι η υιοθέτηση του προγράμματος MEDA προϋποθέτει ρητή δέσμευση της Ευρωπαϊκής Ένωσης υπέρ του Νότου της Ευρώπης. Πράγματι, η ολοκληρώμενη ανάπτυξη των ευρωπαϊκών μεσογειακών κοινοτήτων μπορεί να αποτελέσει την πραγματική κινητήρια δύναμη για τη σύναψη εταιρικών σχέσεων με τις τρίτες χώρες. Επίσης, θέλω να τονίσω την ανάγκη διαρθρωτικών παρεμβάσεων για να δοθεί νέα ώθηση στον επιχειρηματικό τομέα και κυρίως, για τη δημιουργία θέσεων εργασίας, ώστε να αποφευχθούν σοβαρές οικονομικές και κοινωνικές επιπτώσεις στις ευρωπαϊκές ζώνες της Μεσογείου, που αποτελούν το ουσιατικό εμπόδιο στη δύσκολη πορεία του προγράμματος ΜEDA.

<SPEAKER ID=43 NAME="Gradin">
Κύριε Πρόεδρε, το σκεπτικό πίσω από την πρόταση κανονισμού, στην οποία αναφέρεται η έκθεση Colajanni, είναι η συμπλήρωση του Κανονισμού του ΜEDA που τέθηκε σε ισχύ πριν δύο σχεδόν χρόνια. Αυτός ο επιπρόσθετος κανονισμός αναφέρεται στην εφαρμογή του Κανονισμού του ΜEDA επί θεμάτων που άπτονται στα ανθρώπινα δικαιώματα. Είναι ένα ζήτημα στο οποίο η Επιτροπή, όπως και το Κοινοβούλιο, αποδίδει μεγάλη σημασία. Σύμφωνα με τον Κανονισμό του ΜEDA, η Επιτροπή θα παρουσιάσει προτάσεις για διαδικασίες λήψης αποφάσεων, που καθιστούν δυνατή τη λήψη μέτρων σε περιπτώσεις που διαπιστώνονται παραβιάσεις των ανθρωπίνων δικαιωμάτων ή άλλων θεμελιωδών δικαιωμάτων. Η σημερινή έκθεση αναφέρεται λοιπόν σ' αυτές τις διαδικασίες λήψης αποφάσεων.
<P>
Η εταιρική σχέση μεταξύ ΕΕ και των χωρών της Μεσογείου ξεκίνησε κατά την Διάσκεψη της Βαρκελώνης τον Νοέμβριο του 1995, όταν συναντήθηκαν οι υπουργοί Εξωτερικών των κρατών μελών της ΕΕ και των δώδεκα χωρών των νοτίων ακτών της Μεσογείου. Η εταιρική σχέση έχει πρωτίστως ως υπόβαθρο τη στρατηγική σημασία της περιοχής της Μεσογείου. Αντανακλά επίσης την αμοιβαία εξάρτηση που από μακρού συνδέει την ΕΕ και τις χώρες της Μεσογείου, στον πολιτικό, οικονομικό, κοινωνικό και πολιτιστικό τομέα. Οι δεσμοί μας βασίζονται λοιπόν σε ένα πνεύμα εταιρικής σχέσης αντί, όπως προηγουμένως, σε οικονομική βοήθεια και σχέσεις εξάρτησης.
<P>
Μετά την Διάσκεψη της Βαρκελώνης το Κοινοβούλιο ενέκρινε, ως γνωστόν, τις προτάσεις της Επιτροπής για τον Κανονισμό του ΜEDA. Μετά απ' αυτό η πρόταση ενεκρίθη από το Συμβούλιο Υπουργών τον Ιούλιο του 1996. Έτσι, η εταιρική σχέση απέκτησε ένα οικονομικό όργανο που ήταν κατάλληλα προσαρμοσμένο στους νέους στόχους και τις αρχές της συνεργασίας.
<P>
Ο σκοπός του Κανονισμού του ΜEDA είναι η συμπλήρωση των μέτρων που λαμβάνουν οι ίδιοι οι εταίροι για να αυξήσουν την ανταγωνιστικότητα, την ευημερία και την κοινωνική σταθερότητα. Η διαρκής ευημερία και σταθερότητα μπορούν να επιτευχθούν μόνον αν γίνονται πλήρως σεβαστές οι δημοκρατικές αρχές, η νομική ασφάλεια, τα ανθρώπινα δικαιώματα και οι θεμελιώδεις ελευθερίες. Ο Κανονισμός καθιστά σαφές ότι ο σεβασμός γι' αυτές τις θεμελιώδεις αρχές πρέπει να είναι η βάση του προγράμματος ΜEDA. Ωστόσο, ο Κανονισμός δεν περιλαμβάνει ακόμη κάποιες συγκεκριμένες διατάξεις για το πώς θα μπορούσαν να ληφθούν μέτρα αν δεν γίνονται σεβαστές αυτές οι θεμελιώδεις αρχές.
<P>
Η Επιτροπή έχει προτείνει να λαμβάνονται αυτές οι αποφάσεις με ειδική πλειοψηφία, κάτι που επίσης έχει εγκριθεί απο το Συμβούλιο Υπουργών. Το σκεπτικό είναι να σταλεί με έναν σθεναρό τρόπο το μήνυμα ότι η Ευρώπη, όταν αυτό απαιτείται, δεν θα διστάσει να λάβει μέτρα για να προστατεύσει τα ανθρώπινα δικαιώματα και άλλες θεμελιώδεις αρχές. Με την εφαρμογή του κανόνα της πλειοψηφίας, διασφαλίζεται επίσης το ότι μπορούν να ληφθούν γρήγορα και αποτελεσματικά οι αναγκαίες αποφάσεις. Κατ' αυτόν τον τρόπο ενισχύεται η αξιοπιστία της Ένωσης. Ο εισηγητής προτείνει να μπορούν να λαμβάνονται αυτά τα μέτρα στη βάση μιας σύστασης του Ευρωπαϊκού Κοινοβουλίου. Εκτός αυτού, προτείνεται ότι πρέπει, σε κάθε περίπτωση, να υπάρχουν διαβουλεύσεις με το Κοινοβούλιο πριν από τη λήψη μέτρων.
<P>
Η Επιτροπή δεν μπορεί δυστυχώς να αποδεχθεί την πρόταση τροπολογίας του εισηγητή. Ο Κανονισμός του ΜEDA δεν συνεπάγεται ότι θα πρέπει να διεξάγονται διαβουλεύσεις με το Κοινοβούλιο. Το άρθρο Ι-7 της Συνθήκης του Μάαστριχτ αναφέρεται στην Κοινή Εξωτερική Πολιτική και Πολιτική Ασφαλείας. Ως εκ τούτου, δεν μπορεί, όπως προτείνει ο εισηγητής, να εφαρμοστεί στον Κανονισμό του ΜEDA. Αντιθέτως, το Κοινοβούλιο μπορεί πάντοτε, με υπόβαθρο το άρθρο 138β της Συνθήκης της Ρώμης, να ζητήσει από την Επιτροπή να υποβάλει προτάσεις σ' αυτόν τον τομέα. Μ' αυτό το υπόβαθρο ελπίζω ότι το Κοινοβούλιο θα στηρίξει την αρχική πρόταση της Επιτροπής.

<SPEAKER ID=44 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 12 το μεσημέρι.

<CHAPTER ID=4>
Δικαστική συνεργασία επί ποινικών θεμάτων
<SPEAKER ID=45 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Bontempi (A4-0058/98), εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με την δικαστική συνεργασία επί ποινικών θεμάτων στην Ευρωπαϊκή 'Ενωση.

<SPEAKER ID=46 NAME="Βοntempi">
Κύριε Πρόεδρε, αξιότημοι συνάδελφοι, η έκθεση που παρουσιάζεται σήμερα το πρωί στο Σώμα προτίθεται, ανάμεσα στους κύριους στόχους της, να αντιμετωπίσει οργανικά ένα πρόβλημα που υπάρχει εδώ και καιρό, δηλαδή το πρόβλημα της αδυναμίας της δικαστικής συνεργασίας στον διεθνή αγώνα για την καταπολέμηση του οργανωμένου εγκλήματος.
<P>
Η δικαστική συνεργασία είναι η πλέον παραμελήμενη, αδύναμη και καθυστερημένη μορφή συνεργασίας. Ακόμη και η συνεργασία μεταξύ αστυνομιών, όπου εκκρεμεί η επίλυση πολλών προβλημάτων, γνώρισε ωστόσο ταχύτερη σε σύγκριση με τη δικαστική συνεργασία εξέλιξη. Ενώπιον της γενικής δυσανασχέτησης για τη γνωστή κατάσταση, η έκθεση προτίθεται να συγκεντρώσει γνώμες και επίσης γεγονότα που συνθέτουν τη βραδυκίνητη και πεπαλαιωμένη αυτή κατάσταση, στην προσπάθεια ριζικής βελτίωσής της.
<P>
Είναι πολύ δύσκολο σήμερα να εξηγήσουμε με πειστικό τρόπο στους πολίτες ότι, ενώ επαρκούν μόλις δυο λεπτά για τη μεταβίβαση τεράστιων χρηματικών ποσών από μια χρηματιστιριακή αγορά στην άλλη, η προέλευση των οποίων είναι συχνά η ανακύκλωση εσόδων διαφόρων ειδών εγκλήματος, δυο δικαστές από δυο χώρες της Ευρωπαϊκής Ένωσης μετά βίας μπορούν να συνεννοηθούν μέσα από χρονοβόρες διαδικασίες διαλόγου πολλών μηνών. Η κατάσταση αυτή δεν μπορεί να διαιωνιστεί και η έκθεση στοχεύει ακριβώς στον καθορισμό του πλαισίου δράσης της Ένωσης. Θα ήθελα να διευκρινίσω αυτό το σημείο, καθώς το Κοινοβούλιο δεν απαγγέλει μόνο αρχές, δεν επισημαίνει μόνο προβλήματα, αλλά υποδεικνύει και έμπρακτα τον ουσιαστικό δρόμο μέσα από δυο είδη στόχων: αφενός ένας μεσοπρόθεσμος και ένας μακροπρόθεσμος και αφετέρου ένας άλλος με άμεσες ή βραχυπρόθεσμες παρεμβάσεις, η υιοθέτηση των οποίων εξαρτάται αποκλειστικά από την πολιτική θέληση των κυβερνήσεων και των εθνικών κοινοβουλίων.
<P>
Σχετικά με τις μεσοπρόθεσμες και μακροπρόθεσμες παρεμβάσεις, θα ήθελα να υπενθυμίσω εδώ επίσης τις δυνατότητες που προσφέρονται και από τη νέα Συνθήκη του Αμστερνταμ. Επισημαίνουμε ότι στη Συνθήκη υπάρχουν ενδιαφέροντα σημεία προόδου: επί παραδείγματι, τις ελάχιστες κοινές διατάξεις για ορισμένο αριθμό εγκλημάτων, όπως οργανωμένο έγκλημα, τρομοκρατία, ναρκωτικά και ούτως ως εξής. Προβλέπονται, επίσης σημαντικές βελτιώσεις σχετικά με την επικύρωση και έναρξη ισχύος των συμφωνιών και την ενισχυμένη συνεργασία. Δυστυχώς όμως, οφείλουμε επίσης να τονίσουμε ότι συνεχίζει να υστερεί η ενσωμάτωση τουουσιαστικού ρόλου δημοκρατικού ελέγχου εκ μέρους του Κοινοβουλίου και του Δικαστηρίου. Συνεπώς, οι εκτιμήσεις μας είναι και θετικές και επικριτικές και τις επιβεβαιώνουμε με σθένος, με την πεποίθηση ότι, για τόσο λεπτά και ευαίσθητα θέματα, τα δημοκρατικά στοιχεία και τα στοιχεία ελέγχου.
<P>
Ένα άλλο κεφάλαιο αφορά τις συμβάσεις. Γνωρίζουμε ότι το όλο θέμα ρυθμίζεται από συμβάσεις και ότι το μεγαλύτερο μέρος των παλαιότερα εγκεκριμένων συμβάσεων δεν τέθηκε ακόμη εν ισχύ. Συνεπώς, στην έκθεση προτείνονται κάποιες κατευθυντήριες γραμμές, όπως η δέσμευση για την επικύρωση των συμβάσεων που έχουν ήδη καταρτιστεί, και από την άποψη αυτή ελπίζουμε σύντομα να επωφεληθούμε σύντομα από τις δυνατότητες της Συνθήκης του Αμστερνταμ. Τονίζεται επίσης ότι ένα ανασταλτικό στοιχείο που παρεμποδίζει την δυνατότητα εφαρμογής των συμβάσεων συνίσταται από τις παρεκκλείσεις και τις επιφυλάξεις των διαφόρων κρατών. Επί του προκειμένου, υπενθυμίζουμε με απόλυτη σαφήνεια ότι η αρχή της διπλής απαγγελίας κατηγορίας ενέπεσε πια σε αχρηστία και ισχύει αποκλειστικά ως αρχή, για τον λόγο αυτό θα έπρεπε να απαλειφθεί οριστικά.
<P>
Τέλος, ίσως το σημαντικότερο μέρος των προτάσεων αφορά τις συμβάσεις που εμείς προτείνουμε, όπως εκείνη που προβλέπει την άμεση επικοινωνία των δικαστών για τον καθορισμό συγκεκριμένων προθεσμιών για την διεξαγωγή ανακρίσεων για αυτόματη διαβίβαση των αποδεικτικών στοιχείων. Στην πραγματικότητα, το πρόβλημα αυτό υπήρξε ιδιαίτερα οξύ στην Ιταλία, αλλά κατά τη γνώμη μου και σύμφωνα με τις στατιστικές ισχύει για όλες τις χώρες. Οι αριθμοί μιλούν για απαντήσεις σε αιτήματα διεξαγωγής ανακρίσεων στις διάφορες χώρες ακόμη και για εκτεταμένη περίοδο, που κυμαίνονται γύρω στο 15 τοις εκατό, δηλαδή κάποιος δικαστής ή ομάδα δικαστών ζητούν εκατό και οι απαντήσεις ανέρχονται στο 15 τοις εκατό. Ομολογουμένως είναι ελάχιστο ποσοστό, επίσης γιατί η σύμβαση που έχουμε και οι σχέσεις μεταξύ των δικαστικών αρχών των διαφόρων χωρών, για την επίτευξη αξιόλογων αποτελεσμάτων εναντίον διεθνούς εγκλήματος, δεν μπορούν πια να απέχουν ριζικά από εκείνες που συντρέχουν ανάμεσα στους δικαστές στο εσωτερικό της ίδιας χώρας. Στο σημείο αυτό επιτεύχθηκε αλματώδης πρόοδος.
<P>
Αλλες προτάσεις αφορούν επίσης την προσέγγιση και την εναρμόνιση των νομοθεσιών. Έχουν ήδη διεξαχθεί ψηφοφορίες, που αναμένουν ακόμη την επικύρωση του Συμβουλίου, γύρω από τη συνδρομή στο κοινό έγκλημα της οργανωμένης εγκληματικότητας και της διαφθοράς. Πρέπει να υπογραμμιστούν έντονα και άλλα δυο σημεία. Πρώτον, πρέπει να εντοπιστούν κάποια κοινά εγκλήματα σε νευραλγικής σημασίας θέματα σχετικά με το οργανωμένο έγκλημα. Αναφέρομαι στη διαφθορά, στα σοβαρά φορολογικά αδικήματα και στο ξέπλυμα του βρώμικου χρήματος. Σχετικά με το τελευταίο, ειδικά, πρέπει να διευρυνθούν οι διαδικασίες διευρεύνησης της προέλευσης του ξεπλύματος του χρήματος. Τα αδικήματα είναι παρά πολύ λίγα, ξεπλένεται πια βρώμικο χρήμα που προέρχεται από όλες τις κατηγορίες εγκλημάτων ακόμη και από εκείνες που δεν προβλέπονται. Ως εκ τούτου, πρέπει να αναθεωρηθεί η οδηγία αριθ. 308.
<P>
Το δεύτερο ζωτικής σημασίας ζήτημα αφορά τις απάτες, για τις οποίες πρέπει να πειραματιστούν προηγμένες μορφές ενοποίησης.
<P>
Τέλος, ένα σχόλιο σχετικά με κάποιες ανησυχίες που αναδύονται από μερικές τροπολογίες που σίγουρα αξίζουν μια απάντηση. Ενώ ενισχύουμε τη συνεργασία, πρέπει να επιστήσουμε μέγιστη προσοχή και στις δημοκρατικές εγγυήσεις και στα βασικά δικαιώματα που θεσπίζονται στα Συντάγματά μας. Θα ήθελα να διευκρινίσω ότι, στον συγκεκριμένο τομέα, πρέπει να εξασφαλίσουμε στους δικαστές περισσότερο τη δυνατότητα συνεργασίας παρά εκδίκασης. Θα ήθελα επίσης να επισημάνω ότι, πολύ συχνά στον τομέα του οργανωμένου εγκλήματος, δεν πρόκειται για την υπεράσπιση πολίτη, αλλά οικονομικών κολοσσών, που καταφέρνουν να αναστείλουν συστηματικά τις ανακριτικές διαδικασίες. Συνεπώς, με την εδραίωση αυτών των αρχών, πρέπει να συνειδητοποιήσουμε ότι η διαδικασία εξακρίβωσης είναι η προϋπόθεση ώστε το δημοκρατικό σύστημα των εγγυήσεων να σεβαστεί, πέρα από τον πολίτη και ένα άλλο δικαίωμά του, εκείνο της νομιμότητας.

<SPEAKER ID=47 NAME="Theato">
Κύριε Πρόεδρε, κυρία Επίτροπε, αγαπητοί συνάδελφοι, κατ' αρχάς θέλω να συγχαρώ τον εισηγητή, κ. Bontempi, για την εξαιρετική του έκθεση, θέλω δε να τονίσω ότι έχω με αυτόν και με την Επιτροπή Πολιτικών Ελευθεριών και Εσωτερικών Υποθέσεων από χρόνια μια πολύ καλή συνεργασία όσον αφορά τα θέματα νομικής προστασίας των πολιτών. Βέβαια, ο τομέας που εκπροσωπώ εγώ περιορίζεται στην προστασία του προϋπολογισμού της ΕΕ και, επομένως, του φορολογουμένου. Το ίδιο ισχύει και στη σημερινή μου γνωμοδότηση εξ ονόματος της Επιτροπής Ελέγχου του Προϋπολογισμού.
<P>
Από πλευράς διοικητικού δικαίου, στο μεταξύ στάθηκε δυνατόν να δρομολογηθούν μερικά προστατευτικά μέτρα, ωστόσο ως προς τη δημιουργία ενός νομικού πλαισίου για την προστασία του κοινοτικού προϋπολογισμού από πλευράς ποινικού δικαίου εξακολουθούμε να υπολειπόμαστε, μολονότι υπάρχει επείγουσα ανάγκη δράσης, καθώς, σύμφωνα με δημοσκοπήσεις, 70 % των Ευρωπαίων φορολογουμένων βλέπουν με πολύ πιο κριτικό μάτι την απάτη ή τη μη σωστή χρησιμοποίηση ως προς τους εισπραττόμενους φόρους απ' ό, τι την ίδια τη φοροδιαφυγή.
<P>
Ανάμεσα στα πολύπλευρα εμπόδια της αποτελεσματικής προστασίας των οικονομικών συμφερόντων ξεχωρίζει ιδιαίτερα ένα: η ολοφάνερη έλλειψη συνεργασίας μεταξύ των δικαστικών υπηρεσιών των διαφόρων κρατών μελών, στην οποία αντιπαρατίθεται μία εγκληματικότητα που εξοπλίζεται όλο καικαλύτερα. Δεν μπορούν να σημειωθούν σημαντικές πρόοδοι ούτε σε επίπεδο διαδικασίας ούτε κατά τη διεθνή συνεργασία, όπως προέκυψε από μία ακρόαση που διοργάνωσαν οι δύο επιτροπές μας τον Απρίλιο.
<P>
Τί πρέπει να γίνει; Το Κοινοβούλιο έχει ήδη ψηφίσει προτάσεις σε μερικούς τομείς ως προς την πτυχή της προστασίας των οικονομικών συμφερόντων - όπως για παράδειγμα στην τελική έκθεση της Εξεταστικής Επιτροπής για την διαδικασία αποστολής, στο ψήφισμά του για τα μεσογειακά προγράμματα ή στο ψήφισμα για την καταπολέμηση της απάτης. Και στις τρεις εκθέσεις περιλαμβάνεται το σαφές αίτημα για μία δικαστική αρχή σε ευρωπαϊκό επίπεδο, που θα συντονίζει και θα εγγυάται τη συνεργασία των ερευνητικών και διωκτικών αρχών και διαδικασιών.
<P>
Σε πρώτη φάση, έχει δευτερεύουσα σημασία αν αυτή θα ονομάζεται νομική υπηρεσία clearing, ευρωπαϊκή υπηρεσία προσφυγής για περιπτώσεις απάτης εις βάρος του κοινοτικού προϋπολογισμού ή όπως αλλιώς αναφέρεται στις εκθέσεις. Ο πρώτος στόχος πρέπει να είναι ο καθορισμός των κύριων καθηκόντων και αρμοδιοτήτων της, για να καλυφθούν οι υπάρχουσες ελλείψεις όπως είναι π.χ. έρευνες που έχουν διακοπεί για πολλά χρόνια, πολύπλοκες τεχνικές ή διπλωματικές διαδικασίες ή σύγκρουση αρμοδιοτήτων, που μπλοκάρουν τη συνεργασία.
<P>
Για να δημιουργηθεί εδώ ένας ευρωπαϊκός χώρος δικαίου, πρέπει να επιτευχθεί μία ισότιμη προστασία των πόρων της Κοινότητας σε όλα τα κράτη μέλη. Ο δρόμος που οδηγεί εκεί πρέπει να διανυθεί κατά βήματα. Θα μπορούσε να δημιουργηθεί πρώτα μία ευρωπαϊκή υπηρεσία σύνδεσης που θα δικτυώσει τις πληροφορίες, τη συμβουλευτική, τη διεξαγωγή ερευνών, τη μεταβίβαση των αποτελεσμάτων τους στους εθνικούς δικαστές. Το νέο άρθρο 280 της Συνθήκης του Αμστερνταμ είναι εδώ επιβοηθητικό. Πιο μακροπρόθεσμα, θα μπορούσε αυτή η αρχή να επεκταθεί και να γίνει μία διεθνική διωκτική αρχή, που θα ήταν υπεύθυνη έναντι ενός είδους ευρωπαϊκής εισαγγελίας, η οποία με τη σειρά της θα παρέπεμπε την ποινική υπόθεση στον αρμόδιο εθνικό δικαστή.
<P>
Ο επίμαχος χαρακτηρισμός "ευρωπαϊκή εισαγγελία», όπως διατυπώθηκε στη γνωστή μελέτη των ειδικών του corpus juri , θα έπρεπε, βεβαίως, να αντικατασταθεί με μία ονομασία που θα απέκλειε ρητά τη σύγχυση των όρων και τους εύλογους ενδοιασμούς που απορρέουν απ' αυτήν. Κύριε Πρόεδρε, αγαπητοί συνάδελφοι, εύχομαι να επιδείξουμε περισσότερη τόλμη προκειμένου να δημιουργήσουμε προοπτικές για το μέλλον στον πολύ ευαίσθητο, αλλά και πολύ σημαντικό αυτόν τομέα, και θέλω να ευχαριστήσω θερμά γι' άλλη μια φορά τον κύριο Bontempi.

<SPEAKER ID=48 NAME="Frischenschlager">
Κύριε Πρόεδρε, η παρούσα έκθεση αναφέρεται σε μία πολύ σημαντική μελλοντική πολιτική αποστολή, και θέλω να ευχαριστήσω θερμά τον κύριο εισηγητή για την εργασία του. Είναι πολύ επιτυχημένη. Πρόκειται, βέβαια, για ένα εντελώς συγκεκριμένο πολιτικό πρόβλημα. Οι εγκληματίες είναι εκείνοι που αποκόμισαν πιο γρήγορα απ' όλους όφελος από την ελεύθερη διακίνηση στην Ευρώπη. Οι πολιτικές συνέπειες κόστισαν ήδη πολύν χρόνο, όμως η λήψη συνοδευτικών μέτρων παρακολούθησης της νομιμότητας και της δημοκρατικότητας απαιτούν, δυστυχώς, ακόμη περισσότερον. Εμείς στην Επιτροπή Θεσμικών Θεμάτων επικεντρωθήκαμε, για τον λόγο αυτόν, στα σημεία που αποτελούν σημαντικά θέματα αρχής από άποψης νομιμότητας και δημοκρατικότητας.
<P>
Πρώτον, θέλουμε να τονίσουμε ότι το μέσο παρέμβασης της απόφασης-πλαίσιο μάς προσφέρει μία δυνατότητα σημαντική από άποψης πολιτικής ολοκλήρωσης ή ένα όργανο που είναι πολύ καλύτερο από τις μέχρι τώρα συμφωνίες, όπως άλλωστε δείχνει πολύ καλά η έκθεση. Θεωρώ σημαντικό να τονιστεί αυτό.
<P>
Το δεύτερο σημείο ήταν ότι χρειαζόμαστε μια ιδιαίτερη δημοκρατική νομιμοποίηση στον τομέα του ποινικού δικαίου, όπου πρόκειται για συνταγματικά δικαιώματα. Για τον λόγο αυτό, θεωρούμε ότι το Ευρωπαϊκό Κοινοβούλιο έχει πολύ εξασθενημένο ρόλο στον τομέα αυτόν, αν έχει απλώς συμβουλευτική συμμετοχή. Αυτό το επικρίναμε. Είναι ένα σημείο που πρέπει να τροποποιηθεί.
<P>
Τρίτον, ο ρόλος του Ευρωπαϊκού Δικαστηρίου: Το κράτος δικαίου χρειάζεται - ιδιαίτερα κατά την εφαρμογή του ποινικού δικαίου - τον δικαστικό έλεγχο, αλλά και την περαιτέρω ανάπτυξη του δικαστικού τομέα. Γι' αυτό είμαστε, άλλωστε, υπέρμαχοι μίας μεταβολής της διαδικασίας προσφυγής για την έκδοση προδικαστικής απόφασης, που τώρα μπορεί να λειτουργήσει μόνον εάν τα κράτη μέλη την αποδεχθούν σαφώς. Αυτό δεν είναι αρκετό και πρέπει, επίσης, ν' αλλάξει.
<P>
Τέταρτον: Το όλο πολιτικό καθήκον της καταπολέμησης της εγκληματικότητας είναι κάτι που, φυσικά, έχει πολύ έντονο εθνικό χαρακτήρα. Γι' αυτό, πρέπει να ασκήσουμε πίεση για να προχωρήσει. Τώρα, έχουμε μία τέτοια δυνατότητα με το Αμστερνταμ, που είναι η ενισχυμένη συνεργασία. Αυτή η δυνατότητα της περαιτέρω εξέλιξης στον τομέα της πολιτικής της ολοκλήρωσης τονίστηκε επίσης ιδιαίτερα.
<P>
Τελειώνοντας, απευθύνω γι' άλλη μια φορά τα θερμά μου συγχαρητήρια στον κ. Bontempi. Πιστεύω ότι πρόκειται εδώ για ένα θέμα που μπορεί να διεκπεραιωθεί μόνο σιγά-σιγά. Θα απαιτήσει πραγματικά χρόνο, αλλά η παρούσα έκθεση είναι ένα σημαντικό βήμα προς τη σωστή τάση εξέλιξης.

<SPEAKER ID=49 LANGUAGE="IT" NAME="Caccavale">
Κύριε Πρόεδρε, ζητώ συγνώμη από την κυρία Επίτροπο, αλλά αντιβαίνει τον Κανονισμό η παρέμβαση Επιτρόπου τη στιγμή αυτή, όταν λείπουν δέκα λεπτά για τις δώδεκα το μεσήμερι, και πριν από την αγόρευση όλων των εκπροσώπων των πολιτικών Ομάδων. Το γεγονός αυτό συνεπάγεται αδυναμία παρέμβασης για μερικούς από τους βουλευτές μετά από την ψηφοφορία. Σημαίνει, επίσης, ότι ο Επίτροπος θα μιλήσει πριν λάβει γνώση των τοποθετήσεων των διαφόρων πολιτικών Ομάδων. Τη θεωρώ άτοπη και άδικη ενέργεια.

<SPEAKER ID=50 NAME="Πρόεδρος">
Κύριε Caccavale, η κυρία Gradin θα απουσιάσει το απόγευμα. Θα εκφράσει τις απόψεις της Επιτροπής τώρα και το απόγευμα θα παρίσταται ο Επίτροπος κ. De Silguy. Είναι κάτι που θεωρώ πως μπορεί να γίνει. 'Ακουσα τις απόψεις σας, έχετε δίκαιο. 'Ομως, δεν μπορεί να αλλάξει αυτό τώρα.

<SPEAKER ID=51 NAME="Gradin">
Κύριε Πρόεδρε, ας μου επιτραπεί κατ' αρχάς να συγχαρώ τον κ. Bontempi για μία εμπεριστατωμένη έκθεση για την συνεργασία στον τομέα του ποινικού δικαίου στην ΕΕ. Η αποτελεσματική συνεργασία στον τομέα του ποινικού δικαίου είναι ένα απαραίτητο εργαλείο στον αγώνα κατά του οργανωμένου εγκλήματος. Στους κόλπους της ΕΕ έχουμε 15 διαφορετικά συστήματα δικαίου, έχουμε διαφορετικούς ορισμούς για το τι αποτελεί ένα αδίκημα και διαφορετικές ποινικές κυρώσεις. Αυτήν την κατακερματισμένη κατάσταση γνωρίζει το διεθνές έγκλημα πώς να την εκμεταλλευτεί. Αυτό θέτει απαιτήσεις για αυξημένη συνεργασία και αυξημένη αποτελεσματικότητα στην καταπολέμηση του εγκλήματος στην Ένωση. Η ενισχυμένη συνεργασία στον τομέα του δικαίου είναι σημαντική επίσης για να μπορούμε να προασπίζουμε την νομική ασφάλεια του μεμονωμένου πολίτη.
<P>
Δέχομαι συχνά ερωτήσεις από μεμονωμένους πολίτες γιατί δεν κάνουμε περισσότερα για την καταπολέμηση του διεθνούς εγκλήματος. Οι πολίτες απαιτούν να δοθεί προτεραιότητα στην κοινοτική συνεργασία σ' αυτόν τον τομέα. Ελάχιστη κατανόηση δείχνουν για το ότι οι σχετικές συνθήκες δεν έχουν τεθεί ακόμη σε ισχύ. Έχουν φυσικά δίκιο σ' αυτό και εδώ βρίσκεται η πολιτική πρόκληση. Για να τα καταφέρουμε πρέπει να έχουμε μία ενιαία οπτική για το πως θα δράσουμε αποτελεσματικά στα ζητήματα της συνεργασίας στον τομέα του δικαίου. Είμαι πεπεισμένη ότι αυτό είναι δυνατόν. Κατά βάση βασιζόμαστε σε ένα κοινό υπόβαθρο αξιών, αλλά το πέρασμα από τις αξίες σε πρακτική συνεργασία δεν μπορεί να γίνει σε μια μέρα.
<P>
Συμφωνώ με τον κ. Bontempi ότι πρόκειται για μία σταδιακή διαδικασία, μία διαδικασία όπου ταυτόχρονα εμβαθύνουμε τη συγκεκριμένη συνεργασία και επίσης εργαζόμαστε για την αμοιβαία προσαρμογή των κανόνων μας.
<P>
Η Συνθήκη του Αμστερνταμ συνεπάγεται την απόκτηση ενός νέου εργαλείου αποφάσεων για τον τομέα του ποινικού δικαίου και του αστυνομικού τομέα. Έχουμε εγγυήσεις ότι οι δεσμεύσεις που αναλαμβάνουν τα κράτη μέλη στο Συμβούλιο θα τεθούν επίσης σε ισχύ εντός μιας καθορισμένης περιόδου. Θα ενεργήσω ώστε να χρησιμοποιηθούν κυρίως οι αποφάσεις πλαίσιο. Συμμερίζομαι την άποψη ότι θα πρέπει να προηγούνται από άλλα πιθανά εργαλεία αποφάσεων. Μία άλλη αλλαγή είναι ότι οι συνθήκες θα μπορούν στο μέλλον να τίθενται σε ισχύ όταν επικυρώνονται από την πλειοψηφία των κρατών μελών. Αυτό είναι καλό. Έτσι απομακρυνόμαστε από τη διπλή ομοφωνία που ισχύει σήμερα.
<P>
Συχνά έχω σχολιάσει επικριτικά εδώ στο Κοινοβούλιο το ότι δεν έχουν επικυρωθεί οι συνθήκες που έχουν αποφασιστεί. Η Συνθήκη Έκδοσης, η Συνθήκη Ενημέρωσης και το πρωτόκολλο της Συνθήκης για την Προστασία των Οικονομικών Συμφερόντων της Κοινότητας είναι μερικά παραδείγματα επ' αυτού. Γι' αυτό καλωσορίζω την έκκληση του εισηγητή προς τα κράτη μέλη να κάνουν ότι είναι δυνατόν για την επίσπευση της επικύρωσης των συνθηκών που αφορούν τον τομέα του ποινικού δικαίου.
<P>
Ο κ. Bontempi διαπιστώνει ότι υπάρχουν ερωτηματικά για τον ρόλο του Κοινοβουλίου και του Ευρωπαϊκού Δικαστηρίου στην συνεργασία στον ποινικό τομέα ακόμη και υπό τη Συνθήκη του Αμστερνταμ. Συμμερίζομαι αυτήν την άποψη. Η άποψή μου είναι ότι πρέπει να δοθεί και στα δύο θεσμικά όργανα μία όσο το δυνατόν ισχυρότερη θέση. Γι' αυτό θα φροντίσω ώστε να δίνονται στο Κοινοβούλιο οι προτάσεις μου στην Επιτροπή αμέσως μετά την λήψη των αποφάσεων. Ελπίζω ότι η επάρκεια του Ευρωπαϊκού Δικαστηρίου στον τομέα του ποινικού δικαίου θα αναπτυχθεί σταδιακά.
<P>
Ο εισηγητής αναφέρεται επίσης σε μία σειρά προβλημάτων που σχετίζονται με την ανταλλαγή πληροφοριών μεταξύ δικαστηρίων για την ίδια υπόθεση. Όσον αφορά τον αγώνα κατά της απάτης με χρήματα της ΕΕ, ήμουν η ίδια μάρτυρας για το πως μπορεί η καθυστέρηση της ανταλλαγής πληφοριών μεταξύ των διαφόρων συστημάτων δικαίου να ευννοήσει άμεσα τους εγκληματίες. Έχω επιχειρηματολογήσει επί μακρόν υπέρ της διευκόλυνσης της άμεσης συνεργασίας μεταξύ δικαστηρίων και άλλων υπηρεσιών στον τομέα του δικαίου στα κράτη μέλη. Δεν είναι λογικό να παραπέμπονται αυτές οι επαφές ακόμη, εν έτει 1998, στα διπλωματικά κανάλια. Γι' αυτό συμφωνώ με τον εισηγητή ότι βασικός κανόνας θα πρέπει να είναι η άμεση επικοινωνία μεταξύ των δικαστηρίων. Αυτή η αρχή διαπνέει την Συνθήκη Ενημέρωσης που ενεκρίθη το 1997, αλλά δεν έχει τεθεί ακόμη σε ισχύ. Η ίδια αρχή είναι επίσης κυρίαρχη στη Συνθήκη για βοήθεια σε υποθέσεις ποινικού δικαίου για την οποία γίνονται διαπραγματεύσεις στο Συμβούλιο εδώ και δύο χρόνια.
<P>
Ένας άλλος περιορισμός στη συνεργασία μεταξύ δικαστηρίων και άλλων υπηρεσιών στον τομέα του δικαίου είναι η προϋπόθεση διπλής διωξιμότητας. Αυτή η προϋπόθεση συνεπάγεται, όπως γνωρίζετε, ότι το αδίκημα πρέπει επίσης να είναι διώξιμο στη χώρα στην οποία απευθύνεται η αίτηση βοήθειας, για να μπορεί να δοθεί βοήθεια. Ο κ. Bontempi συνιστά στην έκθεσή του την κατάργηση αυτής της δυνατότητας στις σχέσεις μεταξύ των κρατών μελών της ΕΕ, και εγώ συμφωνώ μαζί του.
<P>
Μέχρι τώρα μιλήσαμε για συγκριμένα μέτρα για τη βελτίωση της συνεργασίας. Σ' αυτήν την κατεύθυνση μπορούμε να προχωρήσουμε πολύ, αλλά πρέπει επίσης να δούμε πως θα μπορεί να προσαρμοστεί αμοιβαία κατά έναν καλύτερο τρόπο η νομοθεσία μας. Δεν πρόκειται για μία ευρεία εναρμόνιση των ποινικών δικαίων. Αντίθετα είναι αναγκαίο να κλείσουν τα παραθυράκια στο νομικό σύστημα της Ένωσης που εκμεταλλεύεται το οργανωμένο έγκλημα. Πρέπει από κοινού να δημιουργήσουμε ένα υψηλό επίπεδο προστασίας στα κράτη μέλη. Ο στόχος πρέπει να είναι να μην μπορούν να διαφύγουν οι εγκληματίες ως επακόλουθο των διαφορών στα νομικά συστήματά μας. Πρέπει να μπορούμε να έχουμε αποτέλεσμα, ακόμη και εάν οι ποινές των κρατών μελών για τα σοβαρά εγκλήματα διαφέρουν. Είναι όμως απαραίτητο να προσδιορίσουμε με τον ίδιο τρόπο ορισμένα σοβαρά εγκλήματα και να υπάρχουν παρόμοιες ελάχιστες ποινές γι' αυτά&#x02D9; τυπικά παραδείγματα είναι η διαφθορά, το ξέπλυμα χρημάτων και η σεξουαλική εκμετάλλευση παιδιών.
<P>
Υπάρχει λόγος να δούμε κάποιους κανόνες διαδικασίας κατά τον ίδιο τρόπο. Ο κ. Bontempi προβάλλει στην έκθεση ως παράδειγμα το τραπεζικό απόρρητο. Ο κ. Bontempi αναφέρεται επίσης στο έργο της προστασίας των οικονομικών συμφερόντων της Κοινότητας ως παράδειγμα για το τι μπορεί να επιτευχθεί. Συμφωνώ ότι υπάρχουν αρκετές εμπειρίες απ' αυτό το έργο που θα έπρεπε να εφαρμοστούν επίσης και για την υπόλοιπη συνεργασία στον τομέα του ποινικού δικαίου. Π.χ. είναι σωστό ότι βλέπουμε, σε ένα μεγαλύτερο βαθμό, μια άμεση σύνδεση μεταξύ της απάτης εντός της ΕΕ και άλλης διεθνούς εγκληματικότητας. Πρέπει κατ' αρχάς να δούμε σε ποιόν βαθμό μπορεί να γίνει εκμετάλλευση των εμπειριών για τομείς όπου απαιτείται μία συνεργασία υπεράνω συνόρων&#x02D9; σκέφτομαι την λαθραία εισαγωγή ατόμων, το παράνομο εμπόριο όπλων και τα εγκλήματα που συνδέονται με τα ναρκωτικά. Πρέπει επίσης να διερευνήσουμε αν οι εμπειρίες μπορούν να διευκολύνουν τη συνεργασία στον τομέα του ποινικού δικαίου σε τομείς που υπάγονται στην πολιτική της ΕΕ.
<P>
Η έκθεση προβάλλει επίσης μία ενδιαφέρουσα πρόταση για την ενίσχυση του ρόλου της ΟΣΚΠΑ στο έργο της καταπολέμησης της απάτης που στρέφεται ενάντια στα οικονομικά συμφέροντα της Κοινότητας. Η ΟΣΚΠΑ θα αποκτούσε έναν συντονιστικό και υποστηρικτικό ρόλο απέναντι στις υπεύθυνες εθνικές υπηρεσίες στον τομέα του δικαίου. Καλωσορίζω αυτήν την ιδέα. Θα συνεπάγονταν μια συγκεκριμένη ενίσχυση των δυνατοτήτων μας να καταπολεμήσουμε αποτελεσματικά αυτήν την εγκληματικότητα. Γι' αυτό ανέλαβα την πρωτοβουλία να δημιουργήσω εντός της ΟΣΚΠΑ μια ειδική μονάδα που θα ασχολείται μ' αυτά τα ζητήματα.
<P>
Δεν μπορούμε να συζητήσουμε τη συνεργασία στον τομέα του δικαίου χωρίς να αναφερθούμε επίσης στη συνεργασία με χώρες ευρισκόμενες εκτός ΕΕ. Συμμερίζομαι την άποψη του εισηγητή ότι πρέπει παράλληλα να εργαζόμαστε για την συνεργασία στο τομέα του ποινικού δικαίου όσον αφορά την Ανατολική και Κεντρική Ευρώπη. Είναι εμφανές ότι ο αγώνας κατά του οργανωμένου εγκλήματος και της διαφθοράς καθώς και εξ' αυτού η συνεργασία στον τομέα του ποινικού δικαίου επίσης θα είναι ένα σημαντικό στοιχείο στις προσεχείς ενταξιακές διαπραγματεύσεις. Το σχέδιο δράσης για το οργανωμένο έγκλημα θα μπορεί να είναι ένα σημαντικό στοιχείο, καθώς και το να μπορούμε φυσικά να συμπεριλάβουμε επίσης τα προγράμματα Grotius και Falcone. Συμμερίζομαι επομένως την άποψη του εισηγητή να διευρυνθεί αυτό πολύ γρήγορα στο να συμπεριλαμβάνει επίσης και χώρες εκτός ΕΕ. Η Συνθήκη του Αμστερνταμ θα συνεπάγεται ότι η συνεργασία στον τομέα του δικαίου ανέρχεται σ' ένα νέο επίπεδο, κάτι που είναι θετικό.
<P>
Κάτι που ευχαρίστως θέλω να υπογραμμίσω είναι ότι ο κ. Bontempi προτείνει να αναλάβει η Επιτροπή την πρωτοβουλία για μία διαθεσμική διάσκεψη μεταξύ Επιτροπής, Ευρωπαϊκού Κοινοβουλίου και Εθνικών Κοινοβουλίων. Ο σκοπός θα ήταν να συζητηθεί η περαιτέρω βελτίωση της νομικής συνεργασίας εντός της ΕΕ. Νομίζω ότι αυτή είναι μια ιδέα που από κοινού θα πρέπει να επεξεργαστούμε περαιτέρω και να συζητήσουμε πως μπορεί να πραγματοποιηθεί. Ωστόσο χρειάζεται επίσης μια ουσιαστική εποπτεία των συνεπειών της νέας συνθήκης για ολόκληρο τον τομέα των ζητημάτων δικαίου και εσωτερικών. Γι' αυτό θα ξεκινήσω ένα αναλυτικό έργο το οποίο θα παρουσιάσω κατά τη διάρκεια του έτους, τόσο εδώ στο Κοινοβούλιο όσο και στο Συμβούλιο Υπουργών, υπό μορφήν μιας Λευκής Βίβλου. Ελπίζω ότι αυτή η Λευκή Βίβλος θα λειτουργήσει ως ένα σημαντικό υπόβαθρο για έναν εκτεταμένο διάλογο για το πως θα μπορέσουμε να πραγματοποιήσουμε το όραμα μιας ΕΕ ως ενός χώρου με ελευθερία, ασφάλεια και δικαιοσύνη.

<SPEAKER ID=52 LANGUAGE="EN" NAME="Brinkhorst">
Κύριε Πρόεδρε, επιθυμώ να διαμαρτυρηθώ έντονα για τον τρόπο με τον οποίο διεξάγεται αυτή η συζήτηση. Κατ' αρχάς, υποστηρίζω ό, τι έχει μόλις πει ο κ. Caccavale: ο Επίτροπος μιλάει σε ένα στάδιο που η συζήτηση δεν έχει καν αρχίσει. Δεύτερον, δεν υπάρχει τρόπος διεξαγωγής μίας συζήτησης κάτω από αυτές τις συνθήκες, εφόσον δηλαδή παρευρίσκονται στην αίθουσα συνεδριάσεων 150 μέλη χωρίς να κάνουν σοβαρή συζήτηση σε ένα σημαντικό θέμα. Τρίτον, το Συμβούλιο δεν παρευρίσκεται. Θα μπορούσατε παρακαλώ να απευθυνθείτε στο Προεδρείο και να εξετάσετε αν μπορούμε να αλλάξουμε τον τρόπο διεξαγωγής των συζητήσεων ακριβώς πριν την ψηφοφορία;
<P>
(Χειροκροτήματα)

<SPEAKER ID=53 NAME="Πρόεδρος">
Κύριε Brinkhorst, έχετε δίκαιο. Αυτήν την ώρα όμως είναι δύσκολο να συνεχισθεί η συζήτηση.
<P>
Η συζήτηση διακόπτεται και θα συνεχισθεί σήμερα, μετά τις 6 μ.μ.
<P>
Σε ό, τι αφορά την παρεμβολή της κ. Επιτρόπου, ήθελα να πω ότι η Επιτροπή προγραμματίζει την παρουσία της. Εμείς ζητάμε την παρουσία του Επιτρόπου, δεν μπορούμε όμως να την επιβάλουμε. Το απόγευμα θα είναι ο Επίτροπος κ. de Silguy, όπως είπα και νωρίτερα. Αυτό έχει συμβεί επανειλημμένα. Δεν γίνεται για πρώτη φορά.

<SPEAKER ID=54 LANGUAGE="DE" NAME="Schulz">
Κύριε Πρόεδρε, υποστηρίζω όσα ανέφερε ο συναδέλφος Brinkhorst σε όλη τους την έκταση. Αυτό που συζητάμε δεν είναι ήσσονος σημασίας. Θέλω να διαμαρτυρηθώ, εξ ονόματος όλων των συναδέλφων που εργάστηκαν εντατικά για την έκθεση αυτήν και έδιναν μεγάλη βαρύτητα στη γνώμη της κυρίας Επιτρόπου Gradin, για τις συνθήκες υπό τις οποίες είμαστε αναγκασμένοι να συζητούμε εδώ μέσα. Από όσα γνωρίζω, είναι η τρίτη φορά που η κυρία Gradin μιλάει το μεσημέρι και ουσιαστικά κανείς δεν την ακούει, και τρία τέταρτα του Σώματος συζητούν για άλλα πράγματα. Αυτό το θεωρώ ανάξιο ενός Κοινοβουλίου και προσβολή για την Επιτροπή.

<SPEAKER ID=55 LANGUAGE="DE" NAME="Theato">
Κύριε Πρόεδρε, θέλω να διαμαρτυρηθώ κι εγώ. Από τη μια, δεν θεωρώ καλό το να κατακερματίζουμε έτσι τη συζήτηση. Αυτό έχει συμβεί πραγματικά αρκετές φορές, ειδικά στον συγκεκριμένο τομέα. Καλώ το Προεδρείο και την υπηρεσία, την υπεύθυνη για τις συνεδριάσεις, να κάνει καλύτερη κατανομή χρόνου, ώστε να μη ξανασυμβεί κάτι τέτοιο. Βέβαια, είμαστε ευγνώμονες για το ότι η κ. Gradin μπόρεσε να μιλήσει, ενώ βρισκόταν υπό πίεση χρόνου, και πιστεύω ότι μερικοί την άκουσαν, αγαπητέ συνάδελφε Schulz, αλλά φυσικά δεν είναι τρόπος αυτός, να μιλάει η κ. Επίτροπος την ώρα που τριγύρω γίνεται η μεγαλύτερη φασαρία. Αυτό πρέπει ν' αποκλειστεί για το μέλλον, όχι μόνο για σας, κυρία Gradin, αλλά γενικά. Δεν είναι τρόπος αυτός που χειριζόμαστε το θέμα!
<P>
Δεύτερον, λυπάμαι για τη διακοπή της συζήτησης επειδή πιθανόν σήμερα το βράδυ, όταν θα συνεχιστεί η συζήτηση, πολλοί από τους συναδέλφους να μην είναι πια εδώ. Λοιπόν, αυτή η κατάσταση πραγματικά δεν είναι καλή και πρέπει να αλλάξει. Αυτό δεν πρέπει να ξανασυμβεί εδώ!
<P>
Θέλω να επισημάνω επιπλέον, κύριε Πρόεδρε, ότι στον δικό μου κατάλογο ήδη η έκθεση εμφανίζεται έτοιμη προς ψήφιση. Αυτό φυσικά δεν γίνεται! Λυπάμαι που στην περίπτωση αυτή η ψηφοφορία θα αναβληθεί για άγνωστη ημερομηνία και τότε θα διασπαστεί και πάλι, χωρίς να μπορούμε τότε να αποκαταστήσουμε κάποια σύνδεση μεταξύ έκθεσης, συζήτησης, γνώμης της Επιτροπής και, τέλος, της ψηφοφορίας. Επομένως, συμφωνώ με τη συγκεκριμένη διαμαρτυρία.
<P>
(Χειροκροτήματα)

<SPEAKER ID=56 NAME="Πρόεδρος">
Κυρία Theato, η Επίτροπος άκουσε την διαμαρτυρία των μελών του Κοινοβουλίου και του Προεδρείου. Ελπίζω ότι δεν θα παρουσιαστεί ξανά παρόμοιο πρόβλημα και χαίρομαι γιατί όσα είπαν οι συνάδελφοι ανταποκρίνονται στην πραγματικότητα της ανησυχίας αυτής της ώρας να συνεχισθεί η συνεδρίαση.

<SPEAKER ID=57 LANGUAGE="IT" NAME="Caccavale">
Κύριε Πρόεδρε, παρ' όλο που οι δηλώσεις των συναδέλφων με ανακουφίζουν αφάνταστα, δεν επαρκούν. Κατ' αρχάς παραιτούμαι, ως ένδειξη διαμαρτυρίας, από την παρέμβασή μου που ορίστηκε για το απόγευμα, καθώς τη θεωρώ πια εντελώς ανώφελη όπως και ολόκληρη την απογευματινή συζήτηση, δεδομένου του απαράδεκτου διακεκομμένου χαρακτήρα της. Κύριε Πρόεδρε, στο σημείο αυτό σας ζητώ επισήμως να αναβληθεί ολόκληρη η συζήτηση και η ψηφοφορία για την επόμενη περίοδο συνόδου του Κοινοβουλίου. Ως εκδήλωση εκτίμησης για την έκθεση του συναδέλφου κ. Bontempi, ζητώ από το Σώμα την ομόφωνη αναβολή ολόκληρης της συζήτησης και να επαναληφθεί από την αρχή κατά την επόμενη περίοδο συνόδου.

<SPEAKER ID=58 NAME="Πρόεδρος">
Κύριε Caccavale, η συζήτηση έχει ξεκινήσει. Θα συνεχισθεί σήμερα το απόγευμα στις 6 μ.μ., εκτός εάν εκείνη την ώρα αποφασίσει διαφορετικά το Κοινοβούλιο.

<SPEAKER ID=59 LANGUAGE="EN" NAME="Falconer">
Κύριε Πρόεδρε, πράγματι αισθάνομαι ανακούφιση όταν παίρνω τό λόγο. Σας θέτω ένα ερώτημα: έχει γνωστοποιηθεί γραπτώς στη Γραμματεία ότι υπάρχουν κάποιοι στην Αίθουσα που επιθυμούν να καταγραφεί ότι θα παρευρεθούν στην αίθουσα συνεδριάσεων κατά τη διάρκεια της ονομαστικής ψηφοφορίας; Ο λόγος που υποβάλλω αυτό το ερώτημα είναι ότι παρατήρησα στα συνοπτικά πρακτικά της χθεσινής συζήτησης ότι οι κύριοι McMillan-Scott, Janssen van Raay και άλλοι είχαν υποβάλει στη Γραμματεία μία γραπτή δήλωση, γνωστοποιώντας ότι θα είναι παρόντες, αλλά δεν θα ψηφίσουν.
<P>
Δεν παρακάμπτεται έτσι η ίδια η διαδικασία και η πρόθεση και ο σκοπός της αρχικής απόφασης του Προεδρείου; Θεωρώ αυτό το ερώτημα πολύ σοβαρό γιατί αν ο σκοπός του Προεδρείου ήταν να μας κάνει να πειθαρχήσουμε με κάποιο τρόπο, τότε είναι πολύ εύκολο να αποφύγουμε κάτι τέτοιο υποβάλλοντας γραπτώς μία δήλωση και στη συνέχεια αποχωρώντας.
<P>
Το σημείωμα των Κοσμητόρων ήταν αρκετά σαφές: ότι θα πρέπει να παρευρισκόμαστε στην ψηφοφορία, εννοώντας την ψηφοφορία που πρόκειται να διεξαχθεί, την οποία δεν θα πρέπει να σφετεριστούν με οποιονδήποτε τρόπο. Είμαι βέβαιος, κύριε Πρόεδρε, ότι θα ακολουθήσετε πιστά τις εντολές του κοσμήτορα σε συνδυασμό με εκείνες του Προεδρείου, προκειμένου να εξασφαλιστεί ότι τα μέλη θα παρευρεθούν είτε ψηφίσουν είτε όχι.

<SPEAKER ID=60 NAME="Πρόεδρος">
Κύριε Falconer, θα επαληθεύσουμε όλα αυτά που είπατε. Από την άλλη μεριά, όμως, σας λέω ότι πάντα παρακολουθούμε και πιστεύω ότι δεν θα υπάρξει πάνω σ'αυτό καμμία παρέκκλιση από τις αποφάσεις που έχουν παρθεί.

<SPEAKER ID=61 LANGUAGE="FR" NAME="Giansily">
Κύριε Πρόεδρε, θα ήθελα μόνο να υπερθεματίσω των όσων είπε ο συνάδελφος Falconer. Πιστέυω πράγματι ότι στη διάρκεια των ψηφοφοριών θα έπρεπε να είμαστε αλυσσοδεμένοι στα έδρανά μας και οι κλητήρες καλά θα έκαναν να κλειδώσουν επιμελώς τις πόρτες για να είμαστε σίγουροι ότι δεν θα φύγει κανείς!
<P>
(Χειροκροτήματα)

<SPEAKER ID=62 LANGUAGE="EN" NAME="Brinkhorst">
Κύριε Πρόεδρε, θα ήθελα να επανέλθω στην παρατήρηση του κ. Schδfer, της κ. Theato και του κ. Caccavale. Είμασταν όλοι σύμφωνοι ως προς το γεγονός ότι οι συνθήκες κάτω από τις οποίες διεξήχθη η συζήτηση κατά τη διάρκεια της οποίας μίλησε η κ. Gradin ήταν εντελώς απαράδεκτες. Ο κ. Caccavale πρότεινε να αναβάλουμε για την επόμενη σύνοδο τη συζήτηση αυτής της έκθεσης. Θα ήθελα να σας ζητήσω να διεξάγετε μια ψηφοφορία σχετικά με αυτό το θέμα επειδή αυτός είναι ο μόνος τρόπος με τον οποίο μπορούμε λογικά να ξαναρχίσουμε τη συζήτηση πάνω σε αυτή την άκρως σημαντική έκθεση.
<P>
Το ερώτημα που σας υποβάλλω είναιτο εξής: μπορείτε να διεξάγετε ψηφοφορία όσον αφορά την πρόταση του κ. Caccavale με την οποία ζητείται να αναβάλουμε τη συζήτηση πάνω στην έκθεση του κ. Bontempi;

<SPEAKER ID=63 NAME="Πρόεδρος">
Κύριε Brinkhorst, εσείς έχετε μελετήσει τον Κανονισμό. Το άρθρο 131 του Κανονισμού λέει πολύ απλά: »Κατά την έναρξη της συζητήσεως επί συγκεκριμένου θέματος της ημερησίας διατάξεως μπορεί μία πολιτική ομάδα ή 29 τουλάχιστον βουλευτές να ζητήσουν την αναβολή της συζητήσεως μέχρις ενός συγκεκριμένου χρονικού σημείου. Η σχετική ψηφοφορία διεξάγεται αμέσως.» Αυτό είναι κατά την έναρξη της συζητήσεως επί ενός θέματος. Υπάρχει άλλο σημείο του Κανονισμού που ορίζει ότι μπορεί να ζητηθεί αναβολή της ψηφοφορίας επί της εκθέσεως όταν θα έλθει αυτή η ώρα. Ο κ. Αυγερινός έδωσε μία απάντηση, δεν θα συνεχίσουμε αυτήν την συζήτηση, λυπάμαι.

<SPEAKER ID=64 LANGUAGE="DE" NAME="Schulz">
Κύριε Πρόεδρε, είναι βέβαια εντυπωσιακό το ότι εκείνοι που τώρα φωνάζουν τόσο δυνατά "όχι» είναι οι ίδιοι που μόλις τώρα δεν άκουγαν την κ. Gradin όταν ήρθαν στην Αίθουσα. Αλλά αυτό είναι συνηθισμένο στο Σώμα.
<P>
(Φωνές) Ευτυχώς, κύριε Πρόεδρε, που μερικά απ' όσα φωνάζουν οι συνάδελφοι δεν μπορούν να μεταφραστούν, διαφορετικά θα γινόταν φανερό στα συνοπτικά πρακτικά ότι υπάρχουν εδώ άνθρωποι που έχουν πολύ κακή ανατροφή. Είμαι σαφώς της ίδιας γνώμης μ' εσάς. Αν η αίτηση μπορεί να υποβληθεί ακόμη, τότε μπορεί, σύμφωνα με τον Κανονισμό, να τεθεί και πριν από την ψηφοφορία. Πιστεύω όμως ότι θα είχαμε προχωρήσει πολύ περισσότερο εάν δεν είχαν εμφανιστεί καθόλου όλες αυτές οι καταστάσεις που δικαίως επέκρινε ο κ. Brinkhorst. Η έκθεση Bontempi είναι μία σημαντική έκθεση. Ακούσαμε τη γνώμη της Επιτροπής. Νομίζω ότι, μετά από διαβουλεύσεις μηνών στην επιτροπή, είναι τώρα καιρός να ψηφιστεί. Κι αυτό θα έπρεπε να το κάνουμε αύριο, γιατί άλλωστε για αύριο προβλέπεται η ψηφοφορία. Καλούμε λοιπόν όλους τους συναδέλφους που χαίρονται τόσο πολύ να είναι αύριο το μεσημέρι εδώ για να ψηφίσουν κι αυτοί.
<P>
(Χειροκροτήματα)
<SPEAKER ID=65 NAME="Πρόεδρος">
Νομίζω ότι το Σώμα υπερεφωτίσθη επί του θέματος. Δεν νομίζω ότι μπορούμε να προσθέσουμε τίποτε. 'Ηταν ατυχές το γεγονός ότ πράγματι μία πολύ σημαντική έκθεση, όπως η έκθεση Bontempi, έτυχε να έχει αυτήν την διακοπή.

<SPEAKER ID=66 LANGUAGE="DE" NAME="Rόbig">
Κύριε Πρόεδρε, αφού δεν είναι εφικτή μία συζήτηση κατεπείγοντος για την εγκληματικότητα στις Βρυξέλλες, και υπάρχει εδώ ο κατάλογος με 100 υπογραφές, θέλω να ανακοινώσω ότι τώρα υπάρχει και στο γραφείο μου ένας κατάλογος υπογραφών, όπου μπορούν να υπογράψουν όλοι, όλοι οι βοηθοί, οι συνεργάτες και οι διερμηνείς, και ότι θα μεταβιβάσω τον κατάλογο αυτόν στην Επιτροπή Αναφορών του βελγικού Κοινοβουλίου.

<SPEAKER ID=67 NAME="Πρόεδρος">
Κύριε Rόbig, πάντοτε το Προεδρείο είναι πάρα πολύ πρόθυμο να ακούσει τις παρατηρήσεις των συναδέλφων επί του Κανονισμού, αλλά θα πρέπει να βασίζονται και σε κανένα άρθρο του Κανονισμού!

<SPEAKER ID=68 LANGUAGE="EN" NAME="Provan">
Κύριε Πρόεδρε, είσαστε έτοιμος να εξηγήσετε τη διαδικασία της ψηφοφορίας σχετικά με την έκθεση Bontempi επειδή θα διεξαχθεί όντως ψηφοφορία αργά το απόγευμα; Αναρωτιέμαι γιατί είπατε ότι θα γινόταν αύριο. Δεν θα ήθελα να έχουν οι συνάδελφοι εσφαλμένες εντυπώσεις σχετικά με το πότε θα λάβει χώρα η ψηφοφορία.

<SPEAKER ID=69 NAME="Πρόεδρος">
Κύριε Provan, πολύ ευχαρίστως. 'Εκανε μία παρατήρηση ήδη ο κ. Αυγερινός, ο οποίος προήδρευε προηγουμένως. Όπως θα έχετε δει στην ημερησία διάταξη, προβλέπουμε το ενδεχόμενο και άλλων ψηφοφοριών το απόγευμα, εάν δεν έχουμε ολοκληρώσει τις τωρινές ψηφοφορίες, τις οποίες ελπίζω ότι, με την καλή διάθεση όλων σας και τη συμπαράστασή σας, θα τις τελειώσουμε. Εάν δεν τις τελειώσουμε, θα συνεχισθούν οι ψηφοφορίες στις 6 μ.μ. Αλλά δεν θα έχει ολοκληρωθεί η συζήτηση επί της έκθεσης Bontempi. Συνεπώς, δεν υπάρχει καμμία δυνατότητα για σήμερα το απόγευμα. Θα πάει οπωσδήποτε για αύριο το πρωί.

<CHAPTER ID=5>
Ψηφοφορίες
<SPEAKER ID=70 NAME="Cresson">
Κύριε Πρόεδρε, κυρίες και κύριοι Βουλευτές, θα είμαι πολύ σύντομη και καθώς συμμερίζομαι τις ανησυχίες σας όσον αφορά την ουσία, όπως το επεσήμανα στη διάρκεια της χθεσινής συζήτησης, η Επιτροπή αποφάσισε να δεχθεί εξ ολοκλήρου τις τροπολογίες αριθ. 1, 2, 3, 4, 7, 16, και 17, καθώς και το πρώτο σκέλος της τροπολογίας αριθ. 14, όσον αφορά τη διάρκεια της θητείας του διευθυντού.
<P>
Εύχομαι οι αλλαγές να μην καθυστερήσουν την επέκταση της δράσης του Ιδρύματος στις μεσογειακές χώρες.

<SPEAKER ID=71 NAME="Boogerd-Quaak">
Κύριε Πρόεδρε, χθες το βράδυ δημιουργήθηκε μια κάποια παρεξήγηση σχετικά με τη συνεργασία επί του σημείου αυτού με την Επιτροπή, η παρεξήγηση όμως λύθηκε και η έκθεση μπορεί να τεθεί σε ψηφοφορία.
<P>
(Το Σώμα εγκρίνει το σχέδιο ψηφίσματος νομοθετικού περιεχομένου)

<SPEAKER ID=72 LANGUAGE="NL" NAME="De Vries">
Κύριε Πρόεδρε, θα ήθελα να ζητήσω τη σύμφωνη γνώμη του Σώματος για μια πολύ απλή προφορική τροπολογία. Στην τροπολογία αριθ. 2 πρέπει να διορθωθεί μία λέξη, που είναι συγκεκριμένα η λέξη Μακεδονία. Οι συνάδελφοι της πολιτικής παράταξης του ΕΛΚ μου επεσήμαναν ορθώς ότι η σωστή ονομασία δεν είναι Μακεδονία αλλά ΠΓΔΜ, Πρώην Γιουγκοσλαβική Δημοκρατία της Μακεδονίας. Παρακαλώ το Σώμα να επιφέρει αυτή τη διόρθωση.
<P>
(Το Σώμα εγκρίνει την πρόταση ψηφίσματος)

<SPEAKER ID=73 LANGUAGE="EN" NAME="Falconer">
Κύριε Πρόεδρε, αναφέρομαι σε ένα αίτημα προς τον προηγούμενο Πρόεδρο. Μπορείτε να μας πείτε αν λάβατε κάποια γραπτή δήλωση από κάποια μέλη σύμφωνα με την οποία ορίζεται ότι, ενώ θα είναι παρόντες στην αίθουσα συνεδριάσεων, δεν θα συμμετάσχουν σε καμία ονομαστική ψηφοφορία; Ένα απλό ναι ή όχι αρκεί ως απάντηση σε αυτό το ερώτημα.

<SPEAKER ID=74 NAME="Πρόεδρος">
Κύριε Falconer, άκουσα το ερώτημα που θέσατε προς τον Αντιπρόεδρο κ. Αυγερινό όταν προήδρευε. Εγώ σκέφθηκα πάρα πολύ απλά. Υπάρχει μία πρακτική, την οποία ακολούθησε και η κ. Fontaine και την οποια ακολούθησε και ο κ. Martin χθες, ύστερα από παρατήρηση του κ. McMillan-Scott. Δεν έχω κανένα πρόβλημα να την ακολουθήσω κι'εγώ. Εάν οι συνάδελφοι θέλουν προφορικά να υποδείξουν ότι είναι παρόντες, αλλά δεν θέλουν να ψηφίσουν, είναι δικαίωμά τους. Εγώ θα προτιμούσα να το κάνουν γραπτά προς τους συνεργάτες που είναι γύρω μου για να μην χάνουμε ώρα από τις ψηφοφορίες. Βλέπουμε και ελέγχουμε ποιοί είναι παρόντες ούτως ή άλλως και έχουμε και πάντοτε μεγάλη εμπιστοσύνη στην εντιμότητα όλων των συναδέλφων.
<P>
(Το Σώμα εγκρίνει την πρόταση ψηφίσματος)

<SPEAKER ID=75 LANGUAGE="EN" NAME="Falconer">
Κύριε Πρόεδρε, δεν απαντήσατε ουσιαστικά στην ερώτησή μου επειδή χρησιμοποιήσατε τη λέξη "προφορικά». Αυτό που ρωτάω είναι: έχει κάποιος βουλευτής δηλώσει στη Γραμματεία και ως εκ τούτου σε σας, γραπτώς, ότι θα παρευρίσκεται αλλά δεν θα συμμετάσχει σε καμία ονομαστική ψηφοφορία; Αρκεί μία απλή καταφατική ή αρνητική απάντηση.

<SPEAKER ID=76 NAME="Πρόεδρος">
Σας ζητώ συγνώμη, κ. Falconer, έχετε δίκιο. Είχα την εντύπωση ότι θέσατε ένα ερώτημα για τη γενική διαδικασία, την οποία προσπάθησα να διασαφηνίσω. Από όσο γνωρίζω, η απάντηση είναι όχι.

<SPEAKER ID=77 LANGUAGE="DE" NAME="Mόller">
Κύριε Πρόεδρε, πριν από την ψηφοφορία βρήκα στη θέση μου έναν κατάλογο, όπου αναφέρονταν τα ονόματα και οι αριθμοί εδράνων όλων των βουλευτών που ήταν παρόντες στη χθεσινή συνεδρίαση. Μήπως θα μπορούσατε, σας παρακαλώ, να μου εξηγήσετε σήμερα ή αύριο ποιος κατάρτισε τον συγκεκριμένο κατάλογο, για ποιο σκοπό, καθώς και γιατί μόνο εγώ τον βρήκα στο έδρανό μου, ενώ όλοι οι άλλοι συνάδελφοι της Ομάδας μου δεν έχουν στα χέρια τους τον εν λόγω κατάλογο;

<SPEAKER ID=78 NAME="Πρόεδρος">
Κυρία Mόller, δεν είμαι σε θέση αυτή την στιγμή να σας δώσω καμμία εξήγηση για το γεγονός το οποίο αναφέρατε. 'Εχω ήδη ζητήσει από τους συνεργάτες μου να το διερευνήσουν μαζί σας για να μπορέσουμε να δούμε περί τίνος ακριβώς πρόκειται και εάν χρειάζεται κάτι να κάνουμε, θα το κάνουμε.

<SPEAKER ID=79 NAME="Bιbιar">
Ο στόχος μας είναι απλός και σαφής: να προσδώσουμε μια ευρωπαϊκή διάσταση στην προστασία των καταναλωτών, απομακρύνοντας όλους τους κινδύνους απομόνωσης των ενδεχόμενων θυμάτων.
<P>
Αυτή την εποχή, οι Ευρωπαίοι πολίτες συναντούν αναντίρρητα δυσκολίες στην αγορά καταναλωτικών αγαθών, από τις οποίες η πιο σύνθετη είναι νομικής φύσεως. Πράγματι, οι ευρωπαϊκές οδηγίες μας πρέπει, για να είναι εφαρμόσιμες, να μεταφερθούν ως κανόνες εθνικού δικαίου. Και στο τέλος, το εθνικό δίκαιο μοιάζει κάθε χρόνο με μια σύγχυση όλο και πιο μπερδεμένων διατάξεων.
<P>
Κάθε ζημιωμένος καταναλωτής δεν έχει καμία βεβαιότητα να αποζημιωθεί: εξ ου η σημασία αυτής της έκθεσης, η οποία μας προτείνεται σε δεύτερη ανάγνωση.
<P>
Δεν θα επιχειρηματολογήσω περαιτέρω σχετικά με ένα κείμενο το οποίο έχει ήδη πολύ συζητηθεί σε επιτροπές και στη συνεδρίαση Ολομελείας. Θα παραθέσω μόνο ένα συγκεκριμένο παράδειγμα των επιπτώσεών του στην καθημερινή ζωή των Ευρωπαίων.
<P>
Ύστερα από μια επιχείρηση φιλόδοξης προσφοράς, πολλοί Γάλλοι απέκτησαν ένα ακίνητο στην Ισπανία. Δυστυχώς για εκείνους, υπήρξαν θύματα μιας απάτης εκ μέρους του επιχειρηματία, που προερχόταν από μια άλλη χώρα της Ευρωπαίκής Ένωσης. Σε καμία στιγμή δεν μπόρεσε γαλλικός οργανισμός για την προστασία καταναλωτών να κινήσει δικαστική αγωγή εναντίον του.
<P>
Χάρη στις νέες διατάξεις, τις οποίες θα ψηφίσουμε, ένα θύμα το οποίο κατοικεί σε μια άλλη χώρα θα μπορέσει να υπερασπιστεί τα συμφέροντά του μέσω του δικού του οργανισμού καταναλωτών.
<P>
Ήρθε επίτελους η στιγμή, πριν από την καθιέρωση του ευρώ, να καταστήσουμε επιλήψιμες τέτοιες πρακτικές οι οποίες είναι αντίθετες με τα συμφέροντα των κατανωλωτών.
<P>
Συμφωνώ λοιπόν με την έκθεση Verde i Aldea, η οποία κάνει ένα μεγάλο βήμα μποστά για την προστασία των κατανωλωτών. Η Ευρωπαϊκή Ένωση έχει χρέος να εργάζεται για περισσότερη ισότητα και για διευκόλυνση της προσφυγής στη δικαιοσύνη.
<P>
Σύσταση για τη δεύτερη ανάγνωση Fontaine (Α4-0077/98)
<SPEAKER ID=80 LANGUAGE="DE" NAME="Mόller">
Κύριε Πρόεδρε, θέλω να δώσω πολύ σύντομα δύο προφορικές επεξηγήσεις. Η πρώτη αφορά την έκθεση της κ. Fontaine. Η Εθελοντική Εργασία θα μπορέσει να γίνει αποδεκτή από τους νέους της Ευρώπης μόνον εάν οι διατιθέμενοι πόροι είναι ουσιαστικοί. Στην περίπτωση αυτή, ουσιστικοί σημαίνει να περιλαμβάνουν τουλάχιστον τόσα χρήματα, ώστε να μπορούν να λάβουν μέρος στο πρόγραμμα νέοι από τα δεκαπέντε κράτη μέλη και, όπως ελπίζουμε, σύντομα και από τις υπό ένταξη χώρες. Με 35 εκ. Ecu, αυτό μπορούν να το κάνουν το πολύ 5.000 νέοι. Αυτό είναι πολύ λίγο. Το ελάχιστο ενόψει των 25 εκ. Ecu που έχουν ήδη διατεθεί για το οικονομικό έτος 1998 είναι 80 εκ. Ecu, έτσι ώστε να μείνουν 55 εκ. Ecu για το 1999. Γι' αυτό, απευθύνω έκκληση στο Συμβούλιο και ιδιαίτερα στην Γερμανίδα υπουργό Νεότητας, την κ. Nolte, να ταχθεί σαφώς στο Συμβούλιο υπέρ αυτού του ποσού που ζητεί το Κοινοβούλιο. Το περιθώριο της κατηγορίας 3 επιτρέπει αυτήν την αύξηση. Επομένως, το αίτημα δεν μπορεί να απορριφθεί με τη δικαιολογία της έλλειψης πόρων.

<SPEAKER ID=81 NAME="Barros Moura">
Υποστηρίζοντας αυτή τη σύσταση, δεν περιορίζομαι στο να υπεραμυνθώ, μέσω της αύξησης της χρηματοδότησης από 35 σε 80 εκατομμύρια Ecu για την περίοδο 1998-1999, τους ελάχιστους όρους βιωσιμότητας του προγράμματος και τη δυνατότητα προσφοράς ίσων ευκαιριών στους παρεμβαίνοντες.
<P>
Αυτό που πάνω απ' όλα επιδιώκω είναι να ταυτιστώ με το ισχυρό αυτό μέσο διαμόρφωσης μιας ευρωπαϊκής συνείδησης του πολίτη που θα μπορεί να αποτελέσει η Ευρωπαϊκή Εθελοντική Εργασία των Νέων, μέσω της μορφωτικής εμπειρίας που συνίσταται στην προσφορά υπηρεσιών στο κοινωνικό σύνολο μέσα σε ένα διεθνικό πλαίσιο.
<P>
Πέρα από την έμπρακτη εφαρμογή της αρχής της ελεύθερης κυκλοφορίας των προσώπων, πέρα από την ανάπτυξη των ανθρώπινων και πολιτιστικών ανταλλαγών που ενδέχεται να προωθήσει το πρόγραμμα, η από κοινού συμμετοχή, με νέους από άλλες ευρωπαϊκές χώρες, στην εθελοντική προαγωγή ενός κοινού σκοπού που άπτεται της κοινωνίας των πολιτών αποτελεί το βασικό χαρακτηριστικό γνώρισμα του προγράμματος. Ο ευρωπαϊκός σκοπός προσφοράς πολιτικών υπηρεσιών ξεπερνά το απλό ατομικό ενδιαφέρον των συμμετεχόντων και, για το λόγο αυτό, συνιστά έναν ισχυρό παράγοντα προώθησης της ευρωπαϊκής ιθαγένειας.

<SPEAKER ID=82 NAME="Caudron">
Θα ήθελα να συγχαρώ τη συνάδελφό μας Nicole Fontaine για την εργασία της διότι η έκθεση αυτή μπορεί να ισχυροποιήσει πολύ τη μεγάλη ιδέα της ευρωπαϊκής ιθαγένειας, που είναι καθημερινός μου αγώνας.
<P>
Έτσι, θεωρώ ιδιαίτερα σημαντικό να δώσουμε υπόσταση αυτή την Ευρωπαϊκή Εθελοντική Εργασία, και δεν μπορώ να δεχθώ τη μινιμαλιστική τάση του Συμβουλίου σε ό, τι αφορά τον προϋπολογισμό.
<P>
Θα ήθελα να προσθέσω ότι οι επίτροποί μας και οι υπουργοί μας θέλουν πάντοτε να κάνουν πολλά με μέσα ωστόσο μικρότερα από τις φιλοδοξίες τους, και αυτό σε όλους τους τομείς! Θα ήθελα επίσης να τονίσω τη σημασία της απαραίτητης συμβατότητας με τις διάφορες εθνικές θητείες. Είναι, κατ' εμέ, ζήτημα απλής λογικής.
<P>
Τέλος, ενώ επιχειρήσαμε στη διάρκεια αυτής της συνόδου, να δώσουμε μια απάντηση στα προβλήματα κοινωνικής προστασίας των Ευρωπαίων μεταναστών, το Σύμβούλιο φαίνεται ελάχιστα πρόθυμο να προσεγγίσει το ζήτημα του απαραίτητου συντονισμού των κοινωνικών καθεστώτων. Το να αγνοεί κανείς αυτή την πραγματικότητα, σημαίνει ότι εξασθενίζει, πριν από την υλοποίησή της, την ιδέα της Ευρωπαϊκής Εθελοντικής Εργασίας.
<P>
Αυτό πρέπει να είναι η απαρχή της ευρωπαϊκής ιθαγένειας για τη νέα γενιά. Πρέπει το Ευρωπαϊκό Κοινοβούλιο να επιβεβαιώσει αυτήν την επιθυμία μας, η οποία είναι άλλωστε κοινή σε όλους μας!

<SPEAKER ID=83 NAME="Holm">
Ως ο νεότερος Βουλευτής του Ευρωπαϊκού Κοινοβουλίου θέλω φυσικά να παράσχω την πλήρη στήριξή μου στην έκθεση Fontaine για την ευρωπαϊκή εθελοντική εργασία για νέους. Αυτό είναι σημαντικό για πολλούς λόγους. Αφορά την εύρεση νέων δρόμων για μία ουσιαστική απασχόληση η οποία συνεπάγεται ότι μπορεί κανείς να συνδυάσει το τερπνόν μετά του ωφελίμου. Το ωφέλιμο είναι ότι γνωρίζουμε πως οι νέοι δείχνουν μεγάλο ενδιαφέρον να εργαστούν στους τομείς που αφορά το πρόγραμμα δράσης, κυρίως περιβαλλοντικά και κοινωνικά ζητήματα, ενώ ταυτόχρονα γνωρίζουμε ότι χρειάζεται να γίνουν πολλά σ' αυτούς τους τομείς.Το τερπνόν αφορά το πλεονέκτημα να δοθεί η ευκαιρία στους νέους να επισκεφτούν μια άλλη χώρα, να βιώσουν έναν άλλο πολιτισμό και μια άλλη κοινωνία, σε μια περίοδο όπου έχει κανείς επίσης τη δυνατότητα να μάθει μια νέα γλώσσα. Η γλώσσα είναι σημαντική καθώς ζούμε σε έναν ολοένα και περισσότερο παγκοσμιοποιημένο πλανήτη.
<P>
Χθες το Ευρωπαϊκό Κοινοβούλιο ενέκρινε μια έκθεση που αφορούσε την πρόληψη των αυτοκτονιών μεταξύ των πολιτών της Ένωσης. Δυστυχώς, είναι συνηθισμένο να σκέπτονται ακριβώς οι νέοι την αυτοκτονία λόγω του ότι αισθάνονται ανασφάλεια για το μέλλον. Γι' αυτό θα ήταν καλό να έδινε η ΕΕ δείγματα ότι μπορεί να δημιουργήσει προϋποθέσεις για να αντέξουν κάποιοι νέοι να συνεχίσουν να ζουν. Η εθελοντική εργασία μπορεί να είναι εδώ μία μικρή αλλά σημαντική συμβολή. Δεν λύνει το πρόβλημα, αλλά μπορεί να βιωθεί ως κάτι θετικό.
<P>
Η στάση του Συμβουλίου όσον αφορά τα χρήματα είναι δυσάρεστη: ενώ διοχετεύονται δισεκατομμύρια σε επιδοτήσεις των καπνοκαλλιεργειών και της έρευνας για την πυρηνική ενέργεια, δεν προτίθενται ταυτόχρονα να επενδύσουν μερικά εκατομμύρια Ecu στην νεολαία. Είναι τουλάχιστον οδυνηρό.
<P>
Η αρνητική στάση του Συμβουλίου στο αίτημα ότι πρέπει να διατεθούν περισσότεροι πόροι διότι αυτοί που θα έχουν την ευκαιρία να γίνουν εθελοντές θα πρέπει να έχουν επίσης αρκετές προκαταρκτικές γνώσεις, ώστε να μπορούν να αντεπεξέλθουν σε μια νέα γλώσσα, είναι ακατανόητη. Το βλέπω ως κάτι αυτονόητο, διότι αυτό θα αυξήσει τις προϋποθέσεις τόσο για να κερδίσουν κάτι από την εθελοντική εργασία τους οι νέοι, όσο και για την επιτυχία του προγράμματος.
<P>
Το Συμβούλιο πρέπει να ξανασκεφτεί όσον αφορά αυτά τα σημεία. Ως ο νεότερος βουλευτής του Ευρωπαϊκού Κοινοβουλίου, στηρίζω, όπως και όλη η Ομάδα των Πρασίνων, την έκθεση Fontaine.

<SPEAKER ID=84 NAME="Titley">
Κύριε Πρόεδρε, δεδομένης της δέσμευσης της βρετανικής κυβέρνησης να βοηθήσει τους νέους μας μέσω του προγράμματος New Deal, είμαι ικανοποιημένος που διαπιστώνω ότι αυτού του είδους έργου έχει βρει απήχηση σε ευρωπαϊκό επίπεδο.
<P>
Πολύ σωστά οι κυβερνήσεις της ΕΕ προωθούν την ιδέα της Ευρωπαϊκής Εθελοντικής Εργασίας για νέους ηλικίας 18 με 25 χρόνων. Ωστόσο, μέσω αυτής της έκθεσης έχουν γίνει κάποιες βάσιμες υποδείξεις όσον αφορά τον τρόπο με τον οποίο μπορεί να εξασφαλιστεί η επιτυχής εφαρμογή ενός τέτοιου προγράμματος.
<P>
Για παράδειγμα, θα πρέπει να παρέχονται δικαιώματα παραμονής στο κράτος μέλος υποδοχής σε εκείνους τους εθελοντές που εργάζονται σε άλλες χώρες της ΕΕ. Αυτοί οι εθελοντές νέοι θα πρέπει επίσης να διατηρούν τα δικαιώματα κοινωνικής ασφάλισης που απολάμβαναν προτού λάβουν μέρος στο πρόγραμμα.
<P>
Θα έπρεπε επίσης να εξετάσουμε τη χορήγηση φορολογικών απαλλαγών που αφορά τυχόν αμοιβές ή αποζημιώσεις που λαμβάνουν οι εθελοντές - εξάλλου δεν θα πρέπει να τιμωρούνται επειδή επιδεικνύουν το κοινωνικό αίσθημα και αναλαμβάνουν την πρωτοβουλία να συμμετάσχουν σε εθελοντικές δραστηριότητες που θα ωφελήσουν το ευρύτερο κοινωνικό σύνολο - κάτι που επίσης παρέχει στους ίδιους περισσότερες ευκαιρίες απασχόλησης.
<P>
Συμφωνώ με την πρόταση που έχει υποβληθεί μέσω της έκθεσης να ενσωματωθεί κάθε πρόγραμμα ευρωπαϊκών εθελοντικών υπηρεσιών στα υπάρχοντα εθνικά συστήματα - θα μπορούσε ίσως να ενσωματωθεί μια ευρωπαϊκή διάσταση στα προγράμματα εθελοντικής εργασίας των ίδιων των χωρών μας.
<P>
Ελπίζω ότι το Κοινοβούλιο θα παράσχει σε αυτή την έκθεση την υποστήριξη που δικαιούται τόσο η ίδια όσο και οι νέοι μας, αν επιθυμούμε να ενισχύσουμε την ανάπτυξη κοινοτικού πνεύματος και την ανάληψη κοινοτικής δράσης από τις μελλοντικές γενιές.

<SPEAKER ID=85 NAME="Wibe">
Στην πρόταση τροπολογίας. αριθ. 3 της έκθεσης προτείνεται η αύξηση της χρηματοδοτικής επιχορήγηση για την υλοποίηση του προγράμματος κατά την περιόδο 1998-1999, από τα 35 εκατομμύρια Ecu της πρότασης του Συμβουλίου στα 80 εκατομμύρια Ecu.
<P>
Μου είναι αδύνατον να υπερψηφίσω αυτήν την πρόταση όταν βλέπω τα κράτη μέλη να πραγματοποιούν ταυτόχρονα περικοπές που οδηγούν σε απολύσεις στον δημόσιο τομέα στα αντίστοιχα κράτη μέλη.
<P>
Έκθεση Boogerd-Quaak (Α4-0032/98)
<SPEAKER ID=86 NAME="Ryynδnen">
Η τροποποίηση του κανονισμού του Ευρωπαϊκού Ιδρύματος Επαγγελματικής Εκπαίδευσης είναι καλά τεκηριωμένη και απαραίτητη. Πρόκειται πρωτίστως για τη διεύρυνση του πεδίου δράσης του Ιδρύματος, έτσι ώστε να καλύπτει και τις μεσογειακές χώρες του προγράμματος MEDA. Όμως, η αξιολόγηση του έργου του Ιδρύματος κατά τα τρία πρώτα χρόνια λειτουργίας του μας δίνει την ευκαιρία να παρατηρήσουμε τις δραστηριότητες του Ιδρύματος πιο αναλυτικά. Το πιο σημαντικό στοιχείο σ' αυτή την ανάλυση είναι να αποκτηθούν οι κατευθυντήριες γραμμές για την αναβάθμιση του Ιδρύματος, προκειμένου να ανταποκριθεί ακόμα καλύτερα στις αυξανόμενες μελλοντικές προκλήσεις.
<P>
Συμφωνώ απολύτως με την άποψη της εισηγήτριας, κυρίας Boogerd-Quaak, για το ότι ο κύριος ρόλος του Ιδρύματος είναι η συνεισφορά του στην προετοιμασία της διεύρυνσης. Έτσι κι αλλιώς, η σημασία της εκπαίδευσης και της κατάρτισης ως μέσο για την επίτευξη της συνοχής και της περιφερειακής ανάπτυξης δεν έχει ληφθεί αρκετά υπόψη. Οι χώρες εταίροι έχουν ανάγκη από την αποτελεσματική στήριξη και εμπειρογνωμοσύνη του Ιδρύματος Επαγγελματικής Εκπαίδευσης, καθώς σχεδιάζουν και πραγματοποιούν την εκπαίδευσή τους, η οποία θα προωθήσει την ενίσχυση της οικονομίας της αγοράς και της δημοκρατίας.
<P>
Τα προγράμματα εξέλιξης του προσωπικού που έχουν οργανωθεί από το Ίδρυμα για τα υπεύθυνα για τη λήψη αποφάσεων στελέχη στις χώρες εταίρους και στην ΕΕ αποτελούν ενα σημαντικό σκέλος αυτής της προσπάθειας. Σε γενικές γραμμές, ο ρόλος του Ιδρύματος Επαγγελματικής Εκπαίδευσης ήταν σημαντικός ως προς την οργάνωση των προγραμμάτων PHARE και TACIS. Εντούτοις, οι αυξημένες προκλήσεις προϋποθέτουν την μετατόπιση του κέντρου βάρους από τις διοικητικές δραστηριότητες στην υποστήριξη της ανάπυξης της πραγματικής εταιρικής σχέσης και της συμμετοχής.
<P>
Οι υποψήφιες προς ένταξη χώρες θα πρέπει να μπορέσουν να προοδεύσουν ακόμη περισσότερο σε τομείς που θα εξασφαλίσουν τη διεθνή κινητικότητα: στην αναγνώριση των πτυχίων, στη νέα τεχνολογία στο χώρο της εκπαίδευσης και στη διαφάνεια των προτύπων. Από αυτή την άποψη, απαιτείται να ενισχυθεί η συνεργασία με το CEDEFOP.
<P>
Φυσικά, το Ίδρυμα Επαγγελματικής Εκπαίδευσης θα πρέπει να διαθέσει επαρκείς πόρους προκειμένου να διευρύνει και να ενισχύσει της δραστηριότητές του. Ειδικότερα, εύχομαι να επενδυθούν περισσότερα στην επιμόρφωση όλων των εκπαιδευτών που συμμετέχουν στην επαγγελματική κατάρτιση και στην προώθηση της επαγγελματικής κατάρτισης των γυναικών.
<P>
Σχέδιο ψηφίσματος για το Κόσσυφοπέδιο
<SPEAKER ID=87 LANGUAGE="DE" NAME="Posselt">
Κύριε Πρόεδρε, τώρα μπόρεσα παρ' όλα αυτά να εγκρίνω αυτό το συμβιβαστικό ψήφισμα, εφόσον βελτιώθηκε ουσιαστικά μέσω των τροπολογιών που κατέθεσαν οι Φιλελεύθεροι. Πιστεύω στ' αλήθεια ότι εδώ μέσα υποκρινόμαστε, γιατί τα μέτρα που πρότειναν η Ομάδα Επαφής και άλλοι, θα μπορούσαν να έχουν εφαρμοστεί τα τελευταία χρόνια - έχω φέρει πολλές φορές τη συζήτηση εδώ στο σημείο αυτό - προκειμένου να αποφευχθεί το ξέσπασμα της βίας. Είμαστε συνυπεύθυνοι, εξ αιτίας της απραξίας μας, για το ότι εκδηλώθηκε ένα τόσο μεγάλο ξέσπασμα βίας. Δεν καταφέραμε καν να ανοίξουμε στο Κοσσυφοπέδιο ένα γραφείο της ΕΕ, και σήμερα θέλουμε να εφαρμόσουμε τα πολιτικά εκείνα μέτρα που ήταν τότε αναγκαία. Πρέπει να παραδεχθούμε ότι και πάλι αποδειχθήκαμε καθυστερημένοι και πολύ αδύναμοι. Η ιδέα της αυτονομίας προφανώς χάθηκε μέσα στην αναταραχή των τελευταίων ημερών και μας απομένει μόνο μια μοναδική ευκαιρία, συγκεκριμένα να φροντίσουμε μέσω διεθνών παρατηρητών και δυνάμεων να αυτονομηθεί το Κοσσυφοπέδιο υπό διεθνή επιτήρηση και μετά από μερικά χρόνια ηρεμίας να μπορέσει ν' αποφασίσει ανεξάρτητα για το μέλλον του, διεξάγοντας διάλογο με το Βελιγράδι.

<SPEAKER ID=88 NAME="Πρόεδρος">
Κύριε Posselt, πρέπει να σας συγχαρώ, όχι βέβαια για το περιεχόμενο της ομιλίας σας, το οποίο το Προεδρείο δεν έχει ποτέ το δικαίωμα να σχολιάζει, αλλά για την τακτικότατη παρουσία σας σε αυτήν την αίθουσα παντού και πάντα.

<SPEAKER ID=89 NAME="Hory">
Επέμεινα να απέχω από την ψηφοφορία του κοινού ψηφίσματος σχετικά με το Κοσσυφοπέδιο.
<P>
Βεβαίως, συμφωνώ με την καταδίκη της βίας από όπου και αν προέρχεται, και θα καταδικάσω τις υπερβολές στην καταστολή όλων των εκδηλώσεων, όταν θα είναι αποδεδειγμένες. Επιθυμώ ωστόσο να υπογραμμίσω τα σημεία τα οποία δεν έλαβε επαρκώς υπόψη του το Κοινοβούλιό μας.
<P>
Κατ' αρχάς, τα προβλήματα του Κοσσυφοπεδίου εμπίπτουν στις εσωτερικές υποθέσεις της Γιουγκοσλαβίας, πράγμα το οποίο δεν μας απαγορεύει ούτε να τα κρίνουμε, ούτε επίσης να αναμειγνυόμαστε σ' αυτά. Αλλά διερωτώμαι πόσα από τα κράτη μας θα είχαν δεχθεί τις πολλαπλές πολιτικές επιθέσεις όπως τις δέχτηκε η Γιουγκοσλαβία, ιδρυτικό μέλος των Ηνωμένων Εθνών, εδώ και επτά χρόνια από ορισμένες ευρωπαϊκές χώρες ή από ορισμένες πτέρυγες του Κοινοβουλίου μας.
<P>
Στη συνέχεια, οφείλουμε να υπογραμμίσουμε, για άλλη μια φορά, ότι η μόνιμη δαιμονοποίηση της Σερβίας δεν εξυπηρετεί μια ειρηνική, ισότιμη και μακρόπνοη διευθέτηση για τα προβλήματα αυτής της περιοχής. Είδαμε στην Κροατία και την Βοσνία ότι ένας τέτοιος μανιχαϊσμός ωθούσε στον πόλεμο, ο οποίος θα κινδυνεύει να ξαναεκραγεί όσο δεν θα έχουμε ενσωματώσει εκ νέου τους Σέρβους στην κοινότητα λήψης αποφάσεων.
<P>
Θα πρέπει να πούμε επίσης ότι, για λόγους ιστορικούς και γεωγραφικούς, το Κοσσυφοπέδιο εμφανίζει πολύ ιδιαίτερες δυσκολίες: κατ' αρχάς διότι δεν μπορούμε να ζητήσουμε από την Ομόσπονδη Δημοκρατία της Σερβίας να εγκαταλείψει την κυριαρχία της πάνω στο Κοσσυφοπέδιο, λίκνο της ιστορίας της και της εθνικής ενότητάς της· έπειτα, διότι η αποκατάσταση της αυτονομίας του Κοσσυφοπεδίου - ζήτημα το οποίο κανείς δεν αμφισβητεί ως αρχή - κινδυνεύει να καταλήξει σε μια επιθυμία ανεξαρτητοποίησης, η οποία θα διατάραζε σοβαρότατα τις διεθνείς σχέσεις ανάμεσα στη Γιουγκοσλαβία, την Αλβανία και τη Μακεδονία, και ενδεχομένως, έμμεσα, την Ελλάδα και τη Βουλγαρία. Πρόκειται για ένα ενδεχόμενο το οποίο κανείς δεν έχει δικαίωμα να διακινδυνεύσει.
<P>
Συμπερασματικά, πιστέυω ότι οφείλουμε να δείξουμε μεγαλύτερη εμπιστοσύνη στις πολιτικές δυνάμεις της Σερβίας, είτε πρόκειται για τις αρχές του Βελιγραδίου, είτε για τον Δημοκρατικό Σύνδεσμο του Κοσσυφοπεδίου και να τους ενθαρρύνουμε να ξαναρχίσουν το διάλογο με στόχο μια θεσμική λύση που θα σέβεται τα δικαιώματα των διαφορετικών κοινοτήτων που ζουν στη Σερβία.
<P>
Σχέδιο ψηφίσματος σχετικά με τη διαδικασία της ASEM
<SPEAKER ID=90 LANGUAGE="SV" NAME="Gahrton">
Κύριε Πρόεδρε, οι Πράσινοι είναι ένα διεθνιστικό κίνημα σε παγκόσμιο επίπεδο και ως εκ τούτου θεωρούν αυτονόητο ότι η εξέλιξη στην Ασία αφορά τον πληθυσμό των χωρών της ΕΕ, όπως και η εξέλιξη της ΕΕ αφορά τον πληθυσμό της Ασίας. Ως εκ τούτου, είμαστε θετικοί ως προς τη συνεργασία εντός του πλαισίου της ASEM, αλλά θέλουμε να τονίσουμε τη σημασία του να συμπεριληφθούν αιρετοί πολιτικοί, μεταξύ άλλων εντός του πλαισίου του ASEP και των λαϊκών κινημάτων.
<P>
Δυστυχώς, οι σχέσεις της ΕΕ διαπνέονται μέχρι τώρα από μια σημαντική διπροσωπία. Ενώ οι επίσημοι λόγοι τονίζουν τον σεβασμό προς τη δημοκρατία και τα ανθρώπινα δικαιώματα, ταυτόχρονα κυριαρχείται η πρακτική πραγματικότητα από κοντόθωρα εμπορικά συμφέροντα. Ένα πασιφανές παράδειγμα είναι η Ινδονησία, που μπόρεσε να αγοράσει όπλα από χώρες της ΕΕ, να καταπιέσει το Ανατολικό Τιμόρ και να κρατήσει τον ίδιο της τον πληθυσμό εκτός δημοκρατικής συνεπιρροής και λογικής νομικής ασφάλειας, κάτι που τελευταία έπληξε, πέραν των άλλων, την κινεζική μειονότητα.
<P>
Επίσης οι σχέσεις με άλλες μη δημοκρατικές ασιατικές χώρες χαρακτηρίζονται απ' αυτήν την διπροσωπία. Αμφισβητούμε επίσης τον προσαναντολισμό και τις μορφές της ενίσχυσης προς τον πάσχοντα πληθυσμό της Βόρειας Κορέας, πέραν των άλλων την επένδυση στο KEDO. Αντ' αυτού η Βόρεια Κορέα πρέπει να λάβει ενίσχυση για την εξυγείανση των ανθρακορυχείων και των σταθμών πυρηνικής ενέργειας, καθώς και βοήθεια με τρόφιμα για να αντιπαρέλθει τον κίνδυνο άμεσου λιμού.
<P>
Το ψήφισμα του Ευρωπαϊκού Κοινοβουλίου περιέχει αρκετούς από τους στόχους μας. Πέραν κάποιων που ανέφερα προηγουμένως, υπάρχει επίσης αίτημα για έναν κώδικα συμπεριφοράς για τις πωλήσεις όπλων από χώρες της ΕΕ και κριτήρια για μία βιώσιμη υλοτομία. Παρ' όλα αυτά απείχα της τελικής ψηφοφορίας, διότι η παράγραφος 6 εξακολουθεί να δείχνει ότι επιτρέπεται στις θεμελιώδεις αρχές του ακραία φιλελεύθερου ελεύθερου εμπορίου να επικρατούν άλλων σημαντικών αρχών για την κοινωνική ανάπτυξη, π.χ. η δημοκρατία, τα ανθρώπινα δικαιώματα, η οικολογικά και κοινωνικά βιώσιμη ανάπτυξη. Όσο η ΕΕ δεν αντιστρέφει τις επιλογές της οι διεθνείς της σχέσεις, μεταξύ αυτών με την Ασία, θα αντιμετωπίζονται δυστυχώς πάντοτε με μία δικαιολογημένη δυσπιστία από τους πληθυσμούς ολόκληρου του κόσμου.
<P>
Σχέδιο ψηφίσματος σχετικά με το ΔιεθνέςΠοινικό Δικαστήριο
<SPEAKER ID=91 LANGUAGE="DE" NAME="Posselt">
Κύριε Πρόεδρε, πρώτον ευχαριστώ για τα φιλικά σας λόγια και για τον τρόπο που ασκείτε εδώ την Προεδρία, αλλά ως προς το ίδιο το θέμα θέλω να πω ότι είναι εξαιρετικά σημαντική η δημιουργία ενός τέτοιου ποινικού δικαστηρίου και η εγκαινίαση αντίστοιχων μέτρων στο πλαίσιο των Ηνωμένων Εθνών. Θέλω απλώς να υποστηρίξω εδώ το γεγονός ότι η πόλη της Νυρεμβέργης έκανε αίτηση να γίνει έδρα ενός τέτοιου δικαστηρίου, επειδή αντιμετωπίζει απόλυτα συνειδητά την τραγική της ιστορία, κατά την οποία υπήρξε θύμα εκμετάλλευσης ενός από τους μεγαλύτερους εγκληματίες της ανθρώπινης ιστορίας - δηλαδή του Αδόλφου Χίτλερ - για να συμβάλει έτσι κι εκείνη στην ηθική αποκατάσταση. Συγχαίρω την πόλη της Νυρεμβέργης που ανέλαβε την πρωτοβουλία να ζητήσει να γίνει έδρα ενός τέτοιου θεσμού.

<SPEAKER ID=92 NAME="Πρόεδρος">
Σας ευχαριστώ πολύ, κύριε Posselt.
<P>
Έκθεση Cabezσn Alonso (Α4-0056/98)
<SPEAKER ID=93 LANGUAGE="FR" NAME="Seillier">
Κύριε Πρόεδρε, ψηφίσαμε υπέρ της έκθεσης Cabezσn Alonso, ωστόσο η προσέγγισή της στα ζητήματα δημογραφίας παραμένει πολύ περιορισμένη. Πράγματι, πουθενά σ' αυτή την έκθεση δεν αναφέρεται με σαφήνεια, όπως εξάλλου και στο κείμενο της Επιτροπής, ότι καμία από τις ευρωπαϊκές μας χώρες δεν κατορθώνει πλέον να ανανεώνει τις γενιές της. Μήπως η γηραιά μας Ευρώπη έχασε τη διάθεση για ζωή αλλά και τη διάθεση να χαρίσει ζωή, να δημιουργήσει, και είτε πρόκειται για οικογένειες είτε για επιχειρήσεις να καρποφορήσει; Πρόκειται μήπως για τελική πτώση; Μήπως πρέπει να υιοθετήσουμε μια μοιρολατρική στάση ή να αρκούμεθα στην ανοχή μιας τέτοιας κατάστασης;
<P>
Δεν το πιστεύω. Υπάρχει στην Ευρώπη, και το επιβεβαίωσα εγώ η ίδια στη διάρκεια των πολλαπλών μου συναντήσεων πριν από τις Διεθνείς Διασκέψεις του Καΐρου, του Πεκίνου και της Κοπεγχάγης, μια πραγματική επιθυμία για απόκτηση παιδιών σε ένα ορισμένο αριθμό γυναικών και ζευγαριών. Έτσι, γιατί οι πολιτικοί δείχνουν τόση έλλειψη τόλμης, απαραίτητη για να λάβουν υπόψη αυτή την επιθυμία η οποία είναι τόσο συνυφασμένη με τη ζωή των χωρών μας, με την οικονομική ζωή των χωρών μας;
<P>
Διότι, είναι αδύνατο να διανοηθούμε οικονομική ανάπτυξη δίχως ανάπτυξη του καταναλωτισμού, και ιδίως του καταναλωτισμού των νέων. Πιστεύω ότι ήρθε η στιγμή να ανακαλύψουν ξανά οι υπεύθυνοι της οικονομίας και της πολιτικής τα προφανή. Ότι δηλαδή, η οικογένεια, τα παιδιά, είναι ουσιαστικής σημασίας, ανάλογης με τις επιχειρήσεις, για τη ζωτικότητα της οικονομίας - και όχι μόνο της οικονομίας - μιας χώρας. Ας απαρνηθούμε μια εικόνα υπερβολικά αφηρημένη του καταναλωτή-προτύπου, του ατομιστή. Ας δούμε την οικογένεια σαν μια πραγματικότητα και σε αυτό το επίπεδο της οικονομίας.
<P>
Γιατί να μη θεωρήσουμε τους γονείς, που γεννάνε τα παιδιά τους και τα αναθρέφουν για πολλά χρόνια σαν τους πρώτους επενδυτές μιας χώρας; Επίσης σχηματίζουν ταυτόχρονα μια επιχείρηση κατάρτισης εντελώς αναντικατάστη. Και ο Θεός ξέρει αν επιμένουμε στη σπουδαιότητα της κατάρτισης, στην ικανότητα για προσφορά εργασίας. Επιπλέον, τα παιδιά, όταν αναθρέφονται μέσα σε μια οικογένεια, αποκτούν εμπιστοσύνη στον εαυτό τους, γίνονται δυναμικά στοιχεία στη ζωή. Έχουμε λοιπόν όφελος να ανακαλύψουμε ξανά όλες αυτές τις πραγματικότητες, καθώς και να λάβουμε υπόψη τη σπουδαία εργασία που προσφέρει η μητέρα μέσα στην οικογένεια, όπως είχε προταθεί στην Κοπεγχάγη.
<P>
Αγαπητοί φίλοι, δεν διακατέχομαι από μοιρολατρεία. Αυτή η επιθυμία για παιδιά υπάρχει πράγματι, και είναι αλήθεια ότι, μπροστά στο πολύ σοβαρό ζήτημα το οποίο έθιξα προηγουμένως, τα όσα συνέβησαν στο Παρίσι το περασμένο καλοκαίρι, κατά τις παγκόσμιες ημέρες νέων, αποτελούν μια πραγματική ελπίδα για όλους μας, για όλες τις χώρες μας της Ευρώπης, όμως όχι μόνο για την Ευρώπη, αλλά και για όσα μπορεί να προσφέρει στο υπόλοιπο του κόσμου επίσης.

<SPEAKER ID=94 NAME="Πρόεδρος">
Σας ευχαριστώ πολύ Κυρία Seillier. Σας άφησα να υπερβείτε το χρόνο σας, αλλά πιστεύω ότι το αξίζατε. Διαπίστωσα χθες - είμασταν μαζί στη βραδυνή συνεδρίαση - το πάθος σας για το θέμα αυτό, και αυτό με χαροποιεί ιδιαιτέρως.

<SPEAKER ID=95 NAME="Angelilli">
Εδώ και χρόνια είναι πια γνωστά τα στοιχεία της δημογραφικής μείωσης και της γήρανσης του ευρωπαϊκού πληθυσμού. Στα πλαίσια αυτά, η δημογραφική έκθεση του 1997 αντιπροσωπεύει μια σημαντική ευκαιρία εμβάθυνσης και επισταμένης ανάλυσης των στατιστικών, για να βρεθούν οι πλέον ενδεδειγμένες λύσεις για την καλύτερη αντιμετώπιση των μελλοντικών κοινωνικών προοπτικών.
<P>
Προέχει πρώτα άπ' όλα η αποφυγή διάκρισης σε βάρος των γυναικών και των νέων χάρη στα δικαιώματα των ηλικιωμένων, τόσο σε θέματα κοινωνικής πρόνοιας όσο και σε θέματα κοινωνικής προστασίας. Οι νέοι, ως μελλοντικός ενεργός μειοψηφικός πληθυσμός, θα πρέπει να επωμιστούν τις δαπάνες για την πρόνοια του πλειοψηφικού πληθυσμού των ηλικιωμένων. Οι γυναίκες ήδη υφίστανται το μεγαλύτερο βάρος της περίθαλψης των ηλικιωμένων, που καμιά φορά νοσούν ή είναι άτομα με ειδικές ανάγκες.
<P>
Συμμερίζομαι την άποψη του εισηγητή σχετικά με την επιπολαιότητα με την οποία η Ατζέντα 2000 αντιμετώπισε τις κοινωνικές και δημογραφικές πτυχές συνυφασμένες με τη μελλοντική διεύρυνση της Ένωσης. Συμμερίζομαι επίσης την ανάγκη χάραξης κοινής μεταναστευτικής πολιτικής και κυρίως την επείγουσα ανάγκη νέων νομοθεσιών πρόνοιας, που να λαμβάνουν υπόψη τους την τωρινή και τη μελλοντική δημογραφική κατάσταση. Συνεπώς, εξ ονόματος της Εθνικής Συμμαχίας δηλώνω τη θετική ψήφο για την έκθεση του συναδέλφου κ. Cabezσn Alonso.

<SPEAKER ID=96 NAME="Lindqvist">
Η ανάπτυξη του πληθυσμού σε πολλές χώρες προκαλεί ανησυχία με τις μεγάλες μετακινήσεις πληθυσμού από την ύπαιθρο στις πόλεις. Στη Σουηδία μειώνεται ο πληθυσμός σε όλους τους νομούς εκτός τεσσάρων, κάτι που συνεπάγεται ότι ο κίνδυνος για την μείωση του πληθυσμού σε ένα μεγάλο μέρος της χώρας είναι μεγάλος.
<P>
Υπερψήφισα την έκθεση. Όμως η περιφερειακή και διαρθρωτική πολιτική της ΕΕ πρέπει να διαμορφωθεί έτσι ώστε να σταματήσει αυτή η ανεπιθύμητη εξέλιξη.

<SPEAKER ID=97 NAME="Sindal">
Οι Δανοί σοσιαλδημοκράτες υπερψήφισαν σήμερα την έκθεση για τη δημογραφική ανάπτυξη στην ΕΕ. Θεωρούμε ότι στην έκθεση της Επιτροπής εγείρονται ορισμένα εξαιρετικά σημαντικά προβλήματα. Αν οι σημερινές τάσεις στην εξέλιξη του πληθυσμού συνεχίσουν, η άνω των 60 ηλικιακή ομάδα θα αυξηθεί κατά 50 % στα επόμενα 30 χρόνια. Αυτό θα επιφέρει μεγάλες συνέπειες στα ευρωπαϊκά κράτη πρόνοιας και στη σύνθεση της αγοράς εργασίας. Με άλλα λόγια, θα υπάρχει λιγότερο εργατικό δυναμικό εν ενεργεία για να χρηματοδοτούν τις αυξανόμενες δαπάνες για, μεταξύ άλλων, χορήγηση συντάξεων και υγειονομική περίθαλψη.
<P>
Χαιρόμαστε που το πρόβλημα τίθεται στην ημερήσια διάταξη. Πολύ απλά έχουμε ανάγκη περισσότερου εν ενεργεία εργατικού δυναμικού στο μέλλον. Αυτή η αποδοχή ελπίζουμε να συμβάλει στο να δοθεί ώθηση σε κάποιες εποικοδομητικές συζητήσεις επί της ανάγκης ύπαρξης φιλικών προς την οικογένεια επιχειρήσεων, που θα ελκύουν τις γυναίκες, καθώς και μιας νέας οπτικής βάσει της οποίας οι πρόσφυγες και οι μετανάστες θα θεωρούνται πόρος για τα ευρωπαϊκά κράτη πρόνοιας.

<SPEAKER ID=98 NAME="Wolf">
Θα ήταν παράλογο να μην υπάρχουν κανενός είδους δημογραφικές εξελίξεις: η αύξηση της προσδοκόμενης διάρκειας ζωής, ο μικρότερος αριθμός παιδιών, η μεταβληθείσα αριθμητική αναλογία μεταξύ των δύο φύλων - όλ' αυτά έχουν αναμφισβήτητα μεγάλες κοινωνικές επιπτώσεις. Παρ' όλ' αυτά, υποστηρίζω ότι μια κοινωνικοπολιτική συζήτηση που επικεντρώνεται στη "δημογραφική κατάσταση» προσπερνά τα πραγματικά προβλήματα.
<P>
Τα προβλήματα αυτά έγκεινται στη δομή μιας οικονομίας που αποκόπτει με τη βία όλο και περισσότερους ανθρώπους από την ανάπτυξή της, τους καθιστά ανέργους ή υποαπασχολούμενους, αποκλείοντάς τους έτσι κοινωνικά. Επίσης, έγκειται στο γεγονός ότι αυτή η οικονομία με την αυξημένη τάση της για κοινωνική πόλωση και αποκλεισμό στηρίζεται, επιπλέον, πάνω σε μία "αόρατη οικονομία», η οποία κατανέμει το βάρος της άμισθης εργασίας με βάση την ιεραρχία των φύλων - πράγμα που έχει ως επακόλουθο μία βαθιά ριζωμένη εχθρότητα απέναντι στις γυναίκες και τα παιδιά. Τελευταίο, αλλ' όχι ήσσονος σημασίας: πρόκειται για τον απόλυτα αντίθετο προς τα γεγονότα ρατσισμό, που αποτελεί το θεμέλιο του σημερινού φόβου μπροστά στα μεταναστευτικά ρεύματα προς εθνικές οικονομίες που αναπτύσσονται ραγδαία και αποκτούν διεθνείς διασυνδέσεις. Δεν αποτελεί, επομένως, σύμπτωση το ότι όλα αυτά τα θέματα πρακτικά επανέρχονται διαρκώς στη συζήτηση περί "δημογραφίας». Όμως, δεν θα μπορούσε να γίνει αυτό πολύ πιο άμεσα, χωρίς τη "δημογραφική ψευδαίσθηση»;
<P>
Έκθεση Titley (Α4-0059/98)
<SPEAKER ID=99 NAME="Εφραιμίδης">
Το πρόγραμμα δράσης για την Ουκρανία, όπως άλλωστε και για τις υπόλοιπες χώρες της Ανατολικής και Κεντρικής Ευρώπης, δεν αποτελεί παρά μία απροκάλυπτη απόβαση των μεγάλων πολυεθνικών επιχειρήσεων στις χώρες αυτές, με στόχο την εκμετάλλευση φυσικού πλούτου, ανθρώπινου δυναμικού, διείσδυση και πλήρη έλεγχο των αγορών τους αλλά και τη διαμόρφωση εκείνων των πολιτικών και κοινωνικών εξελίξεων που θα εξυπηρετήσει όσο το δυνατό καλύτερα την εγκατάσταση και ανεμπόδιστη δράση των συμφερόντων αυτών.
<P>
Ο χαρακτήρας των όρων που επιβάλλονται για το πρόγραμμα για την Ουκρανία τους καθιστά τον βραχίονα ταχύτερης δημιουργίας υποδομών για την υποδοχή των ξένων κεφαλαίων και προϊόντων, όπως σαφέστατα αναφέρεται και στο ίδιο το κείμενο της έκθεσης που θέτει σαν απαραίτητο όρο την επιτάχυνση του ρυθμού των ιδιωτικοποιήσεων και των γενικότερων οικονομικών μεταρρυθμίσεων που έχουν σα στόχο το χτύπημα των κοινωνικών δικαιωμάτων των εργαζομένων μέσω της «διοικητικής και φορολογικής μεταρρύθμισης, της μεταρρύθμισης του νομικού συστήματος, της δημιουργίας διοικητικών δομών για τον ιδιωτικό οικονομικό τομέα και την εξασφάλιση της πολιτικής μετάβασης στην οικονομία της αγοράς».
<P>
Οι όροι όμως του προγράμματος δράσης για την Ουκρανία, που πρέπει να ειδωθούν σε συνδυασμό και με τα προγράμματα TACIS, τη συμφωνία εταιρικής σχέσης και τις άλλες χρηματοδοτικές συμφωνίες της ΕΕ με αυτή τη χώρα, δεν περιορίζονται στον οικονομικό τομέα ή στα θέματα ρύθμισης αυτού του τομέα αλλά επεκτείνονται και σε καθαρά πολιτικά ζητήματα, επεμβαίνοντας στα εσωτερικά θέματα της Ουκρανίας, παρεμβαίνοντας στις πολιτικές εξελίξεις, ιδιαίτερα πριν από τις εκλογές, με όρους για τη στάση της χώρας αυτής και την προώθηση της πρόσδεσής της με το ΝΑΤΟ, μέσω της σύμπραξης για την ειρήνη και τη συμμετοχή της σε στρατιωτικές αποστολές της ΔΕΕ.
<P>
Ιδιαίτερο στοιχείο όλων αυτών των συμφωνιών και του προγράμματος δράσης αποτελούν οι πιέσεις προς την Ουκρανία γαι εξαγορά τεχνολογίας και αποδοχή τεράστιων επενδύσεων ευρωπαϊκών πολυεθνικών στον τομέα της ενέργειας και ιδιαίτερα της δημιουργίας νέων πυρηνικών σταθμών με πρόσχημα τα σημαντικά και ουσιαστικά προβλήματα ασφάλειας που προκάλεσαν και προκαλούν οι πυρηνικοί σταθμοί στο Τσέρνομπιλ, επιδιώκοντας όχι την αποτροπή των κινδύνων για το περιβάλλον και τον πληθυσμό αλλά τον αναπροσανατολισμό της ενεργειακής πολιτικής της Ουκρανίας, την προσάρτησή της στην ενεργειακή πολιτική της ΕΕ και την απαγκίστρωσή της από τις σημερινές υπαρκτές σχέσεις με τη Ρωσία.
<P>
Έκθεση Hoff (A4-0063/98)
<SPEAKER ID=100 NAME="Cushnahan">
Δεν έχει γίνει ακόμη σαφές ποιές θα είναι οι καθολικές συνέπειες της καταστροφής του Τσέρνομπιλ για τους κατοίκους της Ουκρανίας και για ολόκληρη την Ευρώπη. Είναι σημαντικό να μαθαίνουμε από το παρελθόν για να μην έχουμε μία νέα καταστροφή. Για αυτόν ακριβώς το λόγο, υποστηρίζω απόλυτα την έκθεση της κ. Hoff όσον αφορά τη χρηματοδότηση του προγράμματος TACIS για την Ουκρανία. Είναι απαράδεκτο το γεγονός ότι έχει καταβληθεί μόνο ένα 37, 5 % συνολικά των κονδυλίων που έχουν εγκριθεί από τον προϋπολογισμό για την υλοποίηση του προγράμματος TACIS. Είναι επίσης ανησυχητικό που έχει καταβληθεί μόνο το 25, 5 % των κονδυλίων που έχουν κατανεμηθεί για τα προγράμματα πυρηνικής ασφάλειας.
<P>
Συμφωνώ με την εκτίμηση της κ. Hoff ότι χρειάζεται να γίνουν διαρθρωτικές αλλαγές στη Γενική Διεύθυνση 1Α της Επιτροπής. Ο φόρτος εργασίας που έχει ανατεθεί σε όσους εργάζονται εκεί σημαίνει ότι δεν υπάρχουν ακριβείς και επαρκείς πληροφορίες για τον τρόπο διάθεσης των χρημάτων της ΕΕ. Αυτός είναι σαφώς ένας παράγοντας που έχει οδηγήσει σε μη επιτυχή υλοποίηση του προγράμματος TACIS στην Ουκρανία.
<P>
Η Επιτροπή θα πρέπει να θυμάται ότι "το προλαμβάνειν καλύτερο του θεραπεύειν». Εξασφαλίζοντας ότι τα χρήματα της Ένωσης δαπανώνται αποτελεσματικά για την αναδόμηση και την πυρηνική ασφάλεια στην Ουκρανία, η Ευρώπη μπορεί να αποφύγει πιθανά μελλοντικά προβλήματα.
<P>
(Η συνεδρίαση, διακοπείσα στις 13.05, συνεχίζεται στις 15.00)

<CHAPTER ID=6>
Συζήτηση Επικαίρων και Επειγόντων Θεμάτων
<SPEAKER ID=101 NAME="Πρόεδρος">
Η ημερήσια διάταξη προβλέπει τη συζήτηση επί επικαίρων, επειγόντων και σημαντικών θεμάτων.

<SPEAKER ID=102 NAME="Πρόεδρος">
Το πρώτο θέμα είναι η κοινή συζήτηση των ακόλουθων προτάσεων ψηφίσματος:
<P>
Β4-0319/98, των βουλευτών Martens, Perry, Rόbig και Schwaiger, εξ ονόματος της Ομάδας του Ευρωπαϊκού Λαϊκού Κόμματος, σχετικά με τα μέτρα που έλαβε πρόσφατα η κυβέρνηση της Σλοβακίας·-Β4-0328/98, των βουλευτών Blokland και van Dam, εξ ονόματος της Ομάδας Συντονισμού των Ανεξαρτήτων για την Ευρώπη των Εθνών, σχετικά με τη Σλοβακία·-Β4-0341/98, των βουλευτών Thors, Frischenschlager και Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την κατάσταση στη Σλοβακία·-Β4-0342/98, των βουλευτών Wiersma, Bφsch και Swoboda, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση στη Σλοβακία·-Β4-0362/98, του κ. Hory, εξ ονόματος της Oμάδας της Ευρωπαϊκής Ριζοσπαστικής Συμμαχίας, σχετικά με την πολιτική κατάσταση στη Σλοβακία·-Β4-0366/98, των βουλευτών Marset Campos, Ojala και Carnero Gonzαlez, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, σχετικά με την κατάσταση στη Σλοβακία·-B4-0375/98, των βουλευτών Schroedter, Van Dijk και Aelvoet, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την πολιτική κατάσταση στη Σλοβακία.
<SPEAKER ID=103 LANGUAGE="DE" NAME="Rόbig">
Κύριε Πρόεδρε, αρχές Μαρτίου έληξε η προεδρική θητεία του Michael Kovacs. Μαζί με την αποχώρηση, όμως, ελήφθησαν και πάλι στη Σλοβακία πολιτικές αποφάσεις που μας προβληματίζουν. Γιατί μόλις μερικές ώρες αφού οι κρατικές υποθέσεις είχαν περάσει προσωρινά και μεταβατικά στον αρχηγό της κυβέρνησης Meciar, εκείνος διέταξε να απολυθούν δύο εισηγητές, να ανακληθούν περισσότεροι από τους μισούς πρέσβεις της Σλοβακίας - ή τουλάχιστον το ανακοίνωσε - και να κινηθεί η δικαστική διαδικασία εναντίον των υποτιθεμένων απαγωγέων του γιου του πρώην προέδρου. Τέτοιες αποφάσεις είναι υπό κανονικές συνθήκες ανησυχητικές. Γίνονται όμως δραματικές, όταν λαμβάνονται από άτομα που έχουν προσωρινές μόνο αρμοδιότητες. Η Σλοβακία βρίσκεται από συνταγματική άποψη σε κατάσταση έκτακτης ανάγκης. Παρ' όλ' αυτά, και ειδικά σε μια τέτοια περίπτωση, οι αρχές της δικαιοκρατίας και της δημοκρατίας πρέπει να λαμβάνονται υπ' όψιν και, κυρίως, ν' αντιμετωπίζονται σοβαρά.
<P>
Βρισκόμαστε και πάλι αντιμέτωποι με την κατάσταση, όπου κάποια λίγα άτομα της σλοβακικής κυβέρνησης θέτουν σε αμφόβολο φως τις καταστάσεις στη χώρα, ερμηνεύουν πολύ μονόπλευρα τη βούληση του σλοβακικού λαού, την πολιτική καλλιέργεια, τους πολιτικούς κανόνες του παιχνιδιού, αναβάλλοντας ίσως έτσι την ένταξη στην ΕΕ. Στο κάτω-κάτω, το θέμα είναι επίσης να εκφράσουμε την αλληλεγγύη μας στον σλοβακικό λαό και να του γνωστοποιήσουμε ότι παρατηρούμε προσεκτικά τα σημερινά δρώμενα στο πολιτικό σύστημα της χώρας. Επιπλέον, όμως, προσέχουμε την κοινή γνώμη της χώρας, όπως και της δικής μας χώρας. Υποστηρίζουμε ιδιαίτερα τις προσπάθειες να διεξαχθεί, όπως έχει σχεδιαστεί, το δημοψήφισμα για τη νέα προεδρία, ένα δημοψήφισμα που η νομιμότητά του και η συνταγματικότητά του επιβεβαιώθηκαν και από το σλοβακικό συνταγματικό δικαστήριο. Το μόνο που επιθυμούμε είναι η κατά το δυνατόν γρήγορη αποδοχή της Σλοβακίας στον κύκλο των υποψηφίων για ένταξη κρατών, μόλις εξελιχθεί ικανοποιητικά η κατάσταση της δημοκρατίας στην εν λόγω χώρα. Η Σλοβακία αποτελούσε πάντα ένα τμήμα της Κεντρικής Ευρώπης και ευχόμαστε η υποστήριξή μας να είναι και μελλοντικά μεγάλη, προκειμένου να στηριχθεί ο εταιρικός δεσμός.

<SPEAKER ID=104 LANGUAGE="NL" NAME="Blokland">
Κύριε Πρόεδρε, στην αιτιολογική σκέψη της έκθεσης του εισηγητή Oostlander, που εγκρίθηκε χθές, γίνεται εκτός άλλων λόγος για τα κριτήρια τα οποία θα πρέπει να πληροί η Σλοβακία για να συμμετάσχει στις συνομιλίες για τη πιθανή προσχώρησή της στην Ευρωπαϊκή Ενωση. Στην εν λόγω έκθεση η χώρα αυτή καλείται να λάβει μέτρα ούτως ώστε τα πολιτικά κριτήρια να πάψουν να αποτελούν εμπόδιο για την έναρξη των διαπραγματεύσεων προσχώρησης. Δυστυχώς, είμαστε υποχρεωμένοι να διαπιστώσουμε ότι τα πρόσφατα συμβάντα δυσχεραίνουν ακόμη περισσότερο την ένταξη του νέου κράτους της Σλοβακίας στην Ευρωπαϊκή Ενωση.
<P>
Ο πρώτος και βασικότερος όρος που θα πρέπει να τεθεί για την προσχώρηση ενός νέου κράτους μέλους στην Ευρωπαϊκή Ενωση είναι η ύπαρξη μιας κυβέρνησης και ενός Κοινοβουλίου που τηρούν τους κανόνες της δημοκρατίας. Οι κανόνες αυτοί στηρίζονται εκτός άλλων στον αμοιβαίο σεβασμό. Ωστόσο, τα πράγματα δεν φαίνεται να έχουν βελτιωθεί στη Σλοβακία όσον αφορά τον σεβασμό των δημοκρατικών αρχών. Η παραίτηση του Προέδρου Kovac, την περασμένη εβδομάδα, και η αδυναμία του Κοινοβουλίου να συμφωνήσει για τη διαδοχή του δημιουργεί μια ανησυχητική κατάσταση. Σε αυτό θα πρέπει να προστεθεί και η αναβολή του δημοψηφίσματος που είχε προβλεφθεί να διεξαχθεί τον Απρίλιο με αντικείμενο την προσχώρηση στο ΝΑΤΟ και τη δυνατότητα άμεσης εκλογής του προέδρου. Οι βουλευτικές εκλογές οι οποίες έχουν προγραμματιστεί για τον Σεπτέμβριο του τρέχοντος έτους θα πρόσφεραν μια πάρα πολύ καλή ευκαιρία για την άμεση εκλογή του προέδρου από τον λαό.
<P>
Ο στόχος των ψηφισμάτων που έχουν κατατεθεί είναι να απευθυνθεί μια έκκληση στον Πρωθυπουργό της Σλοβακίας Meciar και στο σλοβακικό Κοινοβούλιο να καταβάλουν σοβαρές προσπάθειες για να επιλύσουν τα πολιτικά προβλήματα που διχάζουν σήμερα τη χώρα. Δεν πρόκειται μόνο για ένα εσωτερικό πολιτικό πρόβλημα, όπως υποστηρίζεται από την πλευρά της Σλοβακίας. Οι εξελίξεις στη χώρα αυτή προξενούν ανησυχίες στα μέλη του Ευρωπαϊκού Κοινοβουλίου, επειδή η Σλοβακία δεν ανταποκρίνεται σήμερα στους όρους που πρέπει να πληροί ένα κράτος δικαίου, με αποτέλεσμα να απομονώνεται ολοένα και περισσότερο.
<P>
Μια από τις βασικές δημοκρατικές αρχές είναι ο σεβασμός της αντιπολιτευτικής μειονότητας σε μια χώρα. Ωστόσο, το Κοινοβούλιο - και μέχρι προσφάτως και ο Πρόεδρος της Σλοβακίας - υποχρεώνουν συστηματικά την αντιπολίτευση να λειτουργεί στο περιθώριο. Η υπόθεση αυτή επηρεάζει και τον πληθυσμό και οδηγεί σε διχασμό, στη δημιουργία ενός βαθιού χάσματος μεταξύ των οπαδών του Meciar και του υπόλοιπου πληθυσμού.
<P>
Στην περίπτωση της Σλοβακίας καθίσταται ιδιαιτέρως σαφές πού μπορεί να οδηγηθεί μια χώρα από τη δικτατορία της πλειοψηφίας. Ανεπαρκής έλεγχος της κυβερνητικής πολιτικής, χαμηλής ποιότητας νομοθεσία, εύνοια των ομάδων που υποστηρίζουν τη κυβέρνηση, καταπίεση ορισμένων εθνικών μειονοτήτων, κ.λπ. Όταν πριν από λίγον καιρό απηύθυνα μια προσεκτική προειδοποίηση λέγοντας ότι η Σλοβακία πρέπει να αντιμετωπίσει με σοβαρότητα το σχόλιο του Επιτρόπου Van den Broek σχετικά με την εσωτερική πολιτική κατάσταση, αντιμετώπισα τις έντονες αντιδράσεις εκ μέρους της κυβέρνησης της Σλοβακίας. Προφανώς, η κριτική δεν είναι ευπρόσδεκτη. Όπως φαίνεται, η κυβέρνηση της Σλοβακίας δεν ανέχεται την κριτική και χαρακτηρίζει όλους τους επικριτές της εχθρούς του σλοβακικού κράτους.
<P>
Για τον λόγο αυτόν, πιστεύω ότι το συμπέρασμα στο οποίο πρέπει να καταλήξουμε είναι ότι πρέπει να περιμένουμε μέχρις ότου βελτιωθεί η πολιτική κατάσταση πριν συνεχίσουμε τις συνομιλίες για την ένταξη της Σλοβακίας στην Ευρωπαϊκή Ένωση. Παράλληλα είναι απαραίτητο να μην στρέψουμε την πλάτη στη Σλοβακία, αλλά να προσφέρουμε την βοήθεια και την υποστήριξή μας για την επίλυση των προβλημάτων που αναφέρθηκαν. Στην περίπτωση αυτή θα πρέπει να αναμένεται και από τις δύο πλευρές να τηρήσουν μια συνεργατική και εποικοδομητική στάση.

<SPEAKER ID=105 LANGUAGE="DE" NAME="Bφsch">
Κύριε Πρόεδρε, κυρίες και κύριοι, νομίζω ότι από τότε που είμαι πρόεδρος αυτής της Μικτής Επιτροπής ΕΕ-Σλοβακίας, είναι η τέταρτη φορά που υποβάλλουμε ή έχουμε να επεξεργαστούμε μία τέτοια αίτηση κατεπείγοντος σε σχέση με τις εξελίξεις στη Δημοκρατία της Σλοβακίας. Ως εκ τούτου, δεν είναι και πολύ πρωτότυπο. Ειδικά σήμερα, όταν στο Λονδίνο εγκαινιάζεται με την Ευρωπαϊκή Διάσκεψη μία νέα βαθμίδα ολοκλήρωσης και υπέρβασης των παρελθοντικών εμποδίων στην Ευρώπη, πρέπει να υπενθυμίσουμε ειδικά στη Δημοκρατία της Σλοβακίας ότι το Σώμα ήταν κατά κύριο λόγο η αιτία που η Δημοκρατία της Σλοβακίας, δηλαδή ο νυν εκτελών χρέη προέδρου του κράτους, μπόρεσε να καθήσει μαζί με τους άλους στο τραπέζι στο Λονδίνο. Το κάναμε αυτό από υπευθυνότητα, επειδή πιστεύαμε ότι θα καταλάβουμε ίσως κάπως καλύτερα τις αντικειμενικές δυσκολίες που αντιμετωπίζει ένα νέο ανεξάρτητο κράτος. Όμως, περιμέναμε επίσης ότι η σλοβακική ηγεσία θα καταλάβαινε τί σημαίνει να είναι η μόνη χώρα που χαρακτηρίζεται από την Επιτροπή πριν από αυτή τη διάσκεψη ως μία δημοκρατία πολιτικά ανώριμη και ανίκανη ν' αντεπεξέλθει στα πράγματα.
<P>
Σήμερα βλέπουμε ακριβώς το αντίθετο. Αυτή η σλοβακική ηγεσία είναι φανερό ότι δεν ενδιαφέρεται για ομοφωνία, αλλά προσπαθεί - προφανώς εν όψει των επερχομένων εθνικών εκλογών - να φθάσει στον στόχο της με την πόλωση. Και ακούω από τώρα τις αντιδράσεις της σλοβακικής κοινής γνώμης, της σλοβακικής κυβέρνησης, που θα λένε ότι τα έκαναν όλα αυτά σε συμφωνία με το σύνταγμά τους. Όμως, κάπου σήμερα δεν μας ενδιαφέρει να φανούμε καλύτεροι νομικοί από τους ίδιους τους Σλοβάκους, παρά να πούμε: Θέλουμε να μας πείτε καθαρά, κύριε πρόεδρε της χώρας, κύριε πρωθυπουργέ Meciar, θέλετε τελικά να οδηγήσετε τη χώρα αυτή στην ΕΕ ή θέλετε να εμποδίσετε τελεσίδικα την προσχώρηση της Σλοβακίας για πολλά χρόνια; Για όλα αυτά, την ευθύνη την έχει η τωρινή ηγεσία, η οποία βάσει των συνταγματικών συνθηκών στη Σλοβακία μπορεί να συγκεντρώσει ακόμη περισσότερη εξουσία, την αποκλειστική ευθύνη την έχει ένας άντρας, κι αυτός είναι ο κύριος Meciar. Αυτό θέλουμε να θυμίσουμε με αφορμή τη συγκεκριμένη ευκαιρία στην ηγεσία αυτή. Εμείς ως Ευρωπαϊκό Κοινοβούλιο, και γενικότερα η ευρωπαϊκή ολοκλήρωση, δεν είμαστε κατάλληλοι για δεδομένα παιχνίδια της εσωτερικής πολιτικής, με τα οποία μπορεί κάποιος να σώζεται από τη μία ημερομηνία εκλογών μέχρι την άλλη.

<SPEAKER ID=106 LANGUAGE="EN" NAME="Macartney">
Κύριε Πρόεδρε, θα ήθελα να δηλώσω ότι εγκρίνω όσα είπε ο κ. Bφsch, ο οποίος έχει επισκεφτεί τη Σλοβακία ως επικεφαλής μίας αντιπροσωπείας, σε ορισμένες περιπτώσεις κάτω από δυσμενείς συνθήκες, ενώ πολλοί είναι εκείνοι που τον σέβονται τόσο στη Μπρατισλάβα όσο και σε αυτό το Σώμα.
<P>
Θα ήθελα να τονίσω ξανά πολλά από τα σημεία στα οποία έχει αναφερθεί ο κ. Bφsch. Ο λαός της Σλοβακίας αποτελεί ένα έθνος που προσφάτως απέκτησε την ανεξαρτησία του, η δε διακυβέρνησή του γίνεται σύμφωνα με το Σύνταγμα. Φαίνεται όμως ότι δέχεται κριτική ακριβώς επειδή εφαρμόζει το Σύνταγμα. Μπορεί κάποιος να πει προς υπεράσπιση αυτού του λαού ότι είναι σωστό να γίνεται η διακυβέρνησή του σύμφωνα με το Σύνταγμα. Ωστόσο, το θέμα δεν σταματάει εδώ, επειδή θα πρέπει να εξετάσουμε όχι μόνο τις διατάξεις αλλά και το πνεύμα του συντάγματος.
<P>
Ακούμε κάποια αρκετά παράξενα σχόλια, καθώς ο κ. Blokland μιλάει για "κανόνα από μια μειοψηφία». Κάτι τέτοιο μπορεί να ισχύει στη βρετανική κυβέρνηση ή σε πολλές άλλες κυβερνήσεις όπου εφαρμόζεται αυτό το σύστημα, δεν ισχύει όμως εφόσον το Κίνημα για τη Δημοκρατική Σλοβακία είναι συστατικό μέρος ενός συνασπισμού ο οποίος διαθέτει την πλειοψηφία. Το πρόβλημα είναι ότι δεν υπάρχει πλειοψηφία τριών πέμπτων στο Κοινοβούλιο έτσι ώστε να εκλέξει αυτή η κυβέρνηση Πρόεδρο, οπότε πρέπει να είμαστε εξαιρετικά προσεκτικοί όσον αφορά την κριτική που κάνουμε συγκεκριμένα για τη Σλοβακία.
<P>
Θα ενέκρινα τα θετικά μηνύματα που θα έπρεπε να στείλει αυτό το Σώμα στη Σλοβακία. Ένα τέτοιο μήνυμα είναι: ναι, η Σλοβακία αποτελεί ένα ευρωπαϊκό έθνος. Θέλουμε πράγματι να γίνει η Σλοβακία μέλος της Ευρωπαϊκής Ένωσης, θέλουμε να κάνει ο, τιδήποτε είναι δυνατόν για να παρευρεθεί τελικά σε αυτό το Σώμα και να γίνει μέλος της ΕΕ στο μέλλον.
<P>
Συγχρόνως, θα πρέπει να αναζητήσουμε κάποιες εγγυήσεις καλής θέλησης, έτσι ώστε να επιτραπεί νομικά στον Vladimir Meciar να ασκήσει την εξουσία της Προεδρίας. Αυτό ορίζει το Σύνταγμα: ότι τις ευθύνες αυτές τις αναλαμβάνει ο πρωθυπουργός, αν όλοι οι άλλοι απορριφθούν. Θα αποτελούσε ένα πολύ καλό μήνυμα, αν ο ίδιος είχε σκοπό να ανακοινώσει τώρα ότι είναι έτοιμος να θέσει το θέμα της Προεδρίας της Δημοκρατίας σε δημοψήφισμα και να αφήσει τους πολίτες να εκλέξουν άμεσα τον Πρόεδρο. Αυτό προϋποθέτει τροποποίηση του συντάγματος, και θα ήμουν απολύτως σύμφωνος με αυτή την πρόταση.
<P>
Συνοψίζοντας, πρόκειται για μία από τις περιπτώσεις στις οποίες μπορεί αυτό το Σώμα να επηρεάσει τα γεγονότα. Μπορούμε να επηρεάσουμε τα γεγονότα επικρίνοντας εκείνα που επιδέχονται επικρίσεις, καθώς επίσης αποδεικνύοντας ότι δεν θέλουμε να τα διαγράψουμε - αυτός ακριβώς είναι ο λόγος που έφερα αντιρρήσεις στην άποψη της Επιτροπής ότι δεν ήταν κατάλληλα για να ληφθούν υπόψη. Είμαι ικανοποιημένος που το Σώμα έχει διαφορετική άποψη.
<P>
(Χειροκροτήματα)

<SPEAKER ID=107 LANGUAGE="NL" NAME="Van Dijk">
Κύριε Πρόεδρε, λόγω του σάλου που προκλήθηκε με την Τουρκία, θα μπορούσαμε να πούμε ότι η Σλοβακία «τη γλύτωσε φτηνά» το Δεκέμβριο στο Λουξεμβούργο. Μπορεί μεν η χώρα αυτή να έχασε τη θέση της από την πρώτη ομάδα των χωρών που θα προσχωρήσουν, ωστόσο, είναι σε θέση να συμμετάσχει στην Ευρωπαϊκή Διάσκεψη. Οφείλω να ομολογήσω ότι, από τότε, ο Meciar έκανε ό, τι μπορούσε για να υπονομεύσει και αυτά τα τελευταία υπολείμματα εμπιστοσύνης. Η αναβολή δημοψηφισμάτων, η παύση των μισών πρεσβευτών, η καθήλωση της δικαστικής έρευνας κατά των υπόπτων για την απαγωγή του νεαρού Kovac, αυτή η συμπεριφορά του Meciar μπορεί κάλλιστα να χαρακτηριστεί, ολοένα και περισσότερο, ως απολυταρχική. Είναι κρίμα που η παράγραφος αυτή από το σχέδιο ψηφίσματος των Πρασίνων δεν ενσωματώθηκε στο κοινό ψήφισμα. Για τον λόγο αυτόν θα ήθελα να την επαναλάβω για άλλη μια φορά. Υπό την ηγεσία του Meciar, η Σλοβακία ολισθαίνει, και μάλιστα προς ένα απολυταρχικό καθεστώς.
<P>
Κύριε Πρόεδρε, όπως φαίνεται κρίθηκε υπερβολικό να κατατεθούν δύο ψηφίσματα που περιλαμβάνουν κριτικές κατά της Σλοβακίας. Δυστυχώς, το σχέδιο ψηφίσματος για τα έργα Gabcikovo-Nagymaros δεν συμπεριελήφθη στην ημερήσια διάταξη. Ευτυχώς, οι μαζικές διαμαρτυρίες του πληθυσμού της Ουγγαρίας έναντια στην κατασκευή του φράγματος απέφεραν αποτέλεσμα, ακόμη και χωρίς την υποστήριξη του Ευρωπαϊκού Κοινοβουλίου. Ο Πρωθυπουργός Horn δεν θα υπογράψει τη σύμβαση που είχε συμφωνηθεί με τη Σλοβακία, όπως ανακοινώθηκε αυτή την εβδομάδα. Ορθώς, γιατί τα έργα αυτά θα επέφεραν για άλλη μια φορά βαρύ πλήγμα στο οικοσύστημα του Δούναβη και της γύρω περιοχής. Από τη συμφωνία που είχε συναφθεί μεταξύ Ουγγαρίας και Σλοβακίας διαφαίνεται ότι η Σλοβακία δεν είναι διατεθειμένη να κάνει αυτά που ανατέθηκαν από το Διεθνές Δικαστήριο στην Ουγγαρία και τη Σλοβακία, δηλαδή να τηρήσουν τα σύγχρονα περιβαλλοντικά πρότυπα κατά τη διευθέτηση των διαφορών τους με αντικείμενο τα έργα στο Δούναβη. Μια χώρα όπως η Σλοβακία, η οποία εξακολουθεί - όπως τουλάχιστον δηλώνει επισήμως - να επιθυμεί να προσχωρήσει στην Ευρωπαϊκή Ένωση, πρέπει να μελετήσει με σοβαρότητα την ευρωπαϊκή νομοθεσία για το περιβάλλον.

<SPEAKER ID=108 LANGUAGE="DE" NAME="Schwaiger">
Κύριε Πρόεδρε, ο πρωθυπουργός Meciar παίζει με τη φωτιά. Η ακύρωση του δημοψηφίσματος που είχε ήδη οριστεί και η αντικατάσταση περισσοτέρων από τους μισούς πρέσβεις του είναι ενδεικτικά σημάδια. Ακόμη κι αν παραμένει εντός των πλαισίων των τυπικών αρμοδιοτήτων του, φανερώνει έτσι ωστόσο μία προβληματική σχέση με την καλλιέργεια του κράτους δικαίου και της δημοκρατίας γενικότερα. Ζητούμε να προετοιμαστούν από τώρα οι εκλογές με τον σωστό τρόπο, να διεξαχθούν έντιμα και τα μέσα ενημέρωσης να έχουν όλη την ελευθερία, την οποία μπορούν να απαιτήσουν σε μία τόσο σημαντική κατάσταση. Διαφορετικά, θα πρέπει να ακολουθήσουμε τις άλλες Ομάδες και να ζητήσουμε την πλήρη παύση της ενίσχυσης που παρέχει η ΕΕ στη Σλοβακία.

<SPEAKER ID=109 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, η αίτηση για ένταξη της Δημοκρατίας της Σλοβακίας στην Ευρωπαίκή Ένωση μάς επιτρέπει να υπενθυμίσουμε στους φίλους μας τους Σλοβάκους, κάθε φορά που αυτό θεωρείται αναγκαίο, τα πολιτικά και οικονομικά κριτήρια τα οποία καθορίστηκαν στη Διάσκεψη Κορυφής της Κοπεγχάγης ως προϋποθέσεις για την ένταξη του συνόλου των χωρών της Κεντρικής και Ανατολικής Ευρώπης. Ωστόσο, δεν πιστέυω ότι αυτό μας δίνει το δικαίωμα να αναμειγνυόμαστε στην εσωτερική πολιτική διαμάχη της Σλοβακίας. Εντούτοις, φαίνεται ότι σήμερα, προκαλώντας αυτή τη συζήτηση πάνω στην πολιτική κατάσταση στη Σλοβακία, έχουμε υπερβεί τα όρια της μη-ανάμιξης στις εσωτερικές υποθέσεις ενός ανεξάρτητου και κυρίαρχου κράτους.
<P>
Τι είναι αυτό που καταλογίζουμε στην κυβέρνηση και στο κοινοβούλιο της Σλοβακίας; Καταλογίζουμε στο σλοβακικό κοινοβούλιο ότι δεν κατόρθωσε να επιτύχει την πλειοψηφία που θα του επέτρεπε να ορίσει έναν νέο Πρόεδρο της Δημοκρατίας, γεγονός το οποίο, σύμφωνα με τους όρους του Συντάγματος της χώρας αυτής, οδηγεί την κυβέρνηση στο να ασκήσει ένα μέρος των καθηκόντων του αρχηγού κράτους. Μήπως πρέπει να υπενθυμίσω ότι, στη δική μου τη χώρα, τη Γαλλία, χρειάστηκαν, το 1954, δεκατρείς γύροι ψηφοφορίας ώστε να οριστεί ο τελευταίος πρωθυπουργός της τέταρτης Δημοκρατίας - ο πρόεδρος Coty - και αν η Γαλλία απέκτησε στη συνέχεια - με πρωτοβουλία του στρατηγού Ντε Γκώλ- ένα νέο Σύνταγμα, το έκανε μόνη της και χωρίς καμία εξωτερική ανάμειξη;
<P>
Βεβαίως, η συγκέντρωση εξουσιών στα χέρια ενός και μόνου ανθρώπου είναι ενδεχομένως μια επικίνδυνη κατάσταση, αλλά είναι θέμα των Σλοβάκων πολιτών, και μόνο δικό τους, να ανασύρουν τις λύσεις που θα τους επιτρέψουν να λύσουν αυτή την πολιτική και συνταγματική κρίση. Απαιτώντας, όμως, όπως το προτείνει η παράγραφος του σχεδίου συμβιβαστικού ψηφίσματος, να διενεργηθεί ένα δημοψήφισμα το οποίο θα προβλέπει την εκλογή του Προέδρου της Δημοκρατίας βάσει καθολικής ψηφοφορίας, αυτό αποτελεί πράγματι μια ανάμειξη του Ευρωπαϊκού Κοινοβουλίου στις εσωτερικές υποθέσεις της Σλοβακίας.
<P>
Καταλογίζεται επίσης στον αρχηγό της σλοβακικής κυβέρνησης ότι προχώρησε σε σημαντικέςκινήσεις σε διπλωματικό επίπεδο, αλλά ξεχνάμε να αναφέρουμε ότι ο διορισμός των πρεσβευτών είναι μια αρμοδιότητα που ανήκει φυσιολογικά σε κάθε κυβέρνηση και ότι η δύσκολη συνύπαρξη ανάμεσα στον πρωθυπουργό Meciar και τον Πρόεδρο Kovac είχε αναστείλει κάθε διορισμό πρεσβευτών εδώ και δυο χρόνια, με ελάχιστες εξαιρέσεις, όπως για παράδειγμα, η θέση στο Παρίσι.
<P>
Καταλογίζεται επίσης στον αρχηγό του κράτους ότι χρησιμοποίησε τις νέες του εξουσίες για ζητήματα αμνηστίας προς όφελος των κρατικών υπηρεσιών οι οποίες θεωρούνται ύποπτες για συμμετοχή στην απίθανη απαγωγή του γιού του πρώην Προέδρου Kovac, αλλά ξεχνάμε να αναφέρουμε ότι ο ίδιος ο Πρόεδρος, προτού παραιτηθεί από τα καθήκοντά του, είχε δώσει αμνηστία στον ίδιο του το γιό, ο οποίος είχε εμπλακεί σε μια εγκληματική υπόθεση στη Γερμανία, και αυτό με μόνη δικαιολογία να του επιστραφεί το διαβατήριό του και να παραδοθεί στην χώρα αυτή, πράγμα το οποίο έκανε, ωστόσο επωφελήθηκε αμέσως από μια υπό περιοριστικούς όρους απελευθέρωση.
<P>
Φαίνεται ότι, υπό αυτές τις συνθήκες, η παρουσίαση των γεγονότων που αιτιολογούν τις αποφάσεις του Ευρωπαίκού Κοινοβουλίου είναι μονομερής, ενδεχομένως και μεροληπτική. Φοβάμαι επίσης ότι η μη ενδεδειγμένη αυτή ανάμειξη του Ευρωπαϊκού Κοινοβουλίου στη ζωή των Σλοβάκων θα εξακολουθήσει να οξύνει τις διαμάχες ανάμεσα στην κυβέρνηση και την αντιπολίτευση, αντί να τις κατευνάσει, όπως είναι επιθυμητό.
<P>
Κάτω από αυτές τις συνθήκες, η ομάδα Ένωση για την Ευρώπη δεν θα υποστηρίξει ούτε το συμβιβαστικό ψήφισμα, ούτε τα ψηφίσματα που κατατέθηκαν από τις διάφορες Ομάδες. Από τη δική της πλευρά, θα παραμείνει σταθερή στις συστάσεις που εγκρίθηκαν παμψηφεί από τα μέλη της Μεικτής Κοινοβουλευτικής Επιτροπής κατά την τελευταία τους συνέλευση. Επιθυμούμε ολόκαρδα οι συστάσεις αυτές να συνοδευθούν από αποτελέσματα ώστε η Δημοκρατία της Σλοβακίας να μπορέσει, το συντομότερο δυνατόν, να ενωθεί με την Ευρωπαϊκή Ένωση, όπως το επιθυμεί ο λαός της και, το γνωρίζω, το σύνολο των ιθυνόντων, είτε ανήκουν στην κυβέρνηση είτε στην αντιπολίτευση.

<SPEAKER ID=110 LANGUAGE="EN" NAME="Thors">
Κύριε Πρόεδρε, επιτρέψτε μου να πω ότι αυτή η συζήτηση αποδεικνύει για μία ακόμη φορά ότι επωμιζόμαστε μεγάλη ευθύνη για την κατάσταση στη Σλοβακία. Θα ήθελα επίσης να σας θυμίσω τη συζήτηση που διεξήχθη το Δεκέμβριο, όταν η πλειοψηφία αυτού του Σώματος απέρριψε μία πρόταση για τη φορολογία των εφημερίδων, ένα θέμα που, όπως ξέρουμε, δεν έχει διευθετηθεί. Έχουμε ακούσει τόσες φορές ότι κάτι πρόκειται να συμβεί, αλλά τελικά τίποτα δε γίνεται. Το ίδιο ισχύει και για τη σύσταση της ΜΚΕ.
<P>
Το ερώτημα και το μήνυμα που θέλω να μεταφέρω στους πολίτες της Σλοβακίας είναι ότι πρέπει να κατανοήσουν ότι η Ένωση είναι μία πολιτική ένωση, όπου πρέπει να τηρούνται κάποιοι κανόνες: το κράτος δικαίου, η ανεξαρτησία της δικαιοσύνης όπως επίσης η διεξαγωγή ελεύθερων και δίκαιων εκλογών. Η μοίρα του σλοβακικού έθνους και η πορεία του προς την Ευρωπαϊκή Ένωση εξαρτώνται από τις αποφάσεις που λαμβάνονται. Έχουμε καθήκον να φροντίσουμε για την ελεύθερη και δίκαιη διεξαγωγή εκλογών, ενώ αυτό που μας απασχολεί πρωτίστως είναι ότι ο Meciar προσπαθεί τώρα να αποκτήσει πρόσβαση στα μέσα ενημέρωσης με κάθε δυνατό τρόπο, έτσι ώστε να διατηρήσει τη δύναμή του.
<P>
Το πρόβλημα όμως δεν είναι ένα μόνο άτομο. Γνωρίζουμε ότι υπάρχουν πάρα πολλοί στην Εθνικό Κόμμα της Σλοβακίας που έχουν τις ίδιες απόψεις με τον Meciar. Γνωρίζουμε ότι εκφράζονται επίσης αντισημιτικές απόψεις στα κυβερνητικά κόμματα, κάτι που δεν μπορούμε να δεχθούμε. Ούτε μπορώ να δεχθώ ότι, ενώ η Ευρωπαϊκή Ένωση έχει τονίσει πόσο επιτακτική είναι η ανάγκη να θεσπιστεί νομοθεσία που θα προστατεύει τα δικαιώματα των μειονοτήτων, δεν έχει γίνει τίποτα μέχρι στιγμής. Από αυτή την σκοπιά, νομίζω, κ. Επίτροπε, ότι κατά τη διάρκεια της όλης διαδικασίας η θέση της Επιτροπής ήταν πιο ειλικρινής και τίμια από εκείνη του Κοινοβουλίου, το οποίο πιστεύει σε ασαφείς υποσχέσεις και δεν μεταφέρει το μήνυμα ότι υποστηρίζουμε την προσχώρηση της Σλοβακίας στην Ευρωπαϊκή Ένωση με ελεύθερα και τίμια μέσα.

<SPEAKER ID=111 LANGUAGE="EN" NAME="Perry">
Κύριε Πρόεδρε, ως δεύτερος Αντιπρόεδρος της Μεικτής Επιτροπής ΕΕ-Σλοβακίας θεωρώ τον εαυτό μου φίλο της Σλοβακίας και του λαού της. Είχα την ελπίδα ότι, κατά τη διάρκεια των διαβουλεύσεων στις οποίες αναφέρθηκε ο κ. Bφsch στη ΜΚΕ, θα καταφέρναμε να μετριάσουμε στις διοικητικές μας περιφέρειες τη δριμύτητα των επικρίσεων που απηύθυνε η ΕΕ στη Σλοβακία. Είναι χαρά μου που μπορώ σήμερα να επαναλάβω ότι εξακολουθώ να ανυπομονώ για την ένταξη της Σλοβακίας στην ΕΕ με την πρώτη δυνατή ευκαιρία.
<P>
Η κυβέρνηση της Σλοβακίας θα πρέπει να αποδείξει ότι είναι πραγματικά υπέρ της πλουραλιστικής δημοκρατίας. Η αποτυχία εκλογής ενός Προέδρου που θα διαδεχόταν τον κ. Kovα&#x010D; αποδεικνύει σαφώς ότι η κυβέρνηση της Σλοβακίας φαίνεται αποφασισμένη να αποφύγει όλα αυτά για τα οποία πραγματικά ανησυχούσαμε. Ο λαός της Σλοβακίας έχει κάθε δικαίωμα να επιλέξει την κυβέρνησή του. Αναμένεται ότι θα διεξαχθούν εκλογές το φθινόπωρο και πιστεύω ότι αυτό που έχει αποφασιστική σημασία μέσα σε αυτή την πιεστικότητα είναι η ρήτρα όσον αφορά τις κοινοβουλευτικές εκλογές. Αυτές οι εκλογές θα πρέπει να είναι πραγματικά ελεύθερες και δίκαιες. Αν τυχόν υπάρξουν κάποιες αμφιβολίες, θα χρειαστεί να υπενθυμίσουμε στη Σλοβακία ότι δεν αποτελεί ακόμη μέλος της οικογένειας των δημοκρατικών εθνών. Αυτοί που γνωρίζω στη Σλοβακία - συμπεριλαμβανομένων των οπαδών του κ. Me&#x010D;iar- δεν αξίζουν αυτή την κρίση. Ο κ. Me&#x010D;iar πρέπει να αποδείξει ότι και ο ίδιος αναγνωρίζει τη θετική στάση που τηρούμε.
<P>
(Χειροκροτήματα)

<SPEAKER ID=112 NAME="de Silguy">
Κύριε Πρόεδρε, κυρίες και κύριοι Βουλευτές, η Επιτροπή συμμερίζεται τους προβληματισμούς που εκφράστηκαν από αυτό το Σώμα, κυρίως δια στόματος των ομιλητών που πήραν το λόγο σχετικά με την εξέλιξη της πολιτικής κατάστασης στη Σλοβακία.
<P>
Ο Πρωθυπουργός κ. Meciar, ο οποίος ασκεί προσωρινά τα καθήκοντα του Πρόεδρου, αποφάσισε να θέσει τέρμα στις διαδικασίες, οι οποίες ξεκίνησαν από τα προβλήματα που προέκυψαν κατά την προετοιμασία και την διεξαγωγή του δημοψηφίσματος στις 23 και 24 του περασμένου Μαΐου. Έδωσε επίσης αμνηστία, όπως το υπενθύμισαν ορισμένοι από σας, στους δράστες της απαγωγής του γιού του Προέδρου Kovac. Τέτοιες αποφάσεις είναι ανησυχητικές.
<P>
Εξάλλου, η Προεδρία της Ευρωπαϊκής Ένωσης έχει απευθύνει, μόλις πριν από 48 ώρες, στις 10 Μαρτίου, μια δήλωση στις σλοβακικές αρχές, για να επιμείνει στην αναγκαιότητα να γίνουν σεβαστοί οι ουσιαστικοί κανόνες για καλή λειτουργία ενός κράτους δικαίου, και το έκανε, βεβαίως, δίχως να αναμειγνύεται στις εσωτερικές τους υποθέσεις.
<P>
Οι αποφάσεις αυτές προστίθενται στην επίμονη παραβίαση της απόφασης του Συνταγματικού Δικαστηρίου πάνω στο θέμα της επανατοποθέτησης του κ. Gaulieder ως βουλευτή, μια παραβίαση που καταδικάστηκε από το Κοινοβούλιό σας στη διάρκεια μιας προηγούμενης συζήτησης επί επειγόντων θεμάτων. Οι αποφάσεις αυτές μαρτυρούν το μη σεβασμό, εκ μέρους της Σλοβακίας, των κριτηρίων της Κοπεγχάγης, που είχαν οριστεί για την ένταξη στην Ευρωπαϊκή Ένωση.
<P>
Η Επιτροπή συμμερίζεται τις προσδοκίες του σλοβακικού λαού για πρόοδο στην πορεία του για την ένταξη στην Κοινότητα, ωστόσο η Επιτροπή θα αγρυπνά ιδαίτερα πάνω στο θέμα του απαραίτητου σεβασμού των θεμελιωδών διακαιωμάτων.
<P>
(Χειροκροτήματα)

<SPEAKER ID=113 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=114 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων προτάσεων ψηφίσματος:
<P>
Β4-0320/98, των βουλευτών Goerens και Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την Καμπότζη·-Β4-0333/98, των βουλευτών Habsburg-Lothringen, Rinsche και Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, σχετικά με την Καμπότζη·-Β4-0343/98, των βουλευτών Swoboda, Titley, Harrison και Pollack, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση στην Καμπότζη·-Β4-0351/98, των βουλευτών Pasty και Azzolini, εξ ονόματος της Ομάδας Ένωση για την Ευρώπη, σχετικά με την κατάσταση στην Καμπότζη·-Β4-0364/98, του κ.. Hory, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την κατάσταση στην Καμπότζη·-Β4-0367/98, των βουλευτών. Pettinari και Sierra Gonzαlez, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, σχετικά με την κατάσταση στην Καμπότζη·-Β4-0376/98, των βουλευτών Telkδmper και McKenna, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την Καμπότζη.
<SPEAKER ID=115 LANGUAGE="IT" NAME="Fassa">
Κύριε Πρόεδρε, η Επιτροπή ανήγγειλε τη διάθεση 9, 5 εκατομμυρίων Ecu για να στηρίξει τη διενέργεια εκλογών στην Καμπότζη. Δεν μπορούμε να αποσιωπήσουμε το γεγονός ότι πρόκειται για τα χρήματα του φορολογούμενου πολίτη και, συνεπώς, εμείς που τον εκπροσωπούμε έχουμε όχι μόνο το δικαίωμα αλλά και την υποχρέωση να ελέγχουμε την ορθή διάθεση αυτών των κονδυλίων.
<P>
Είναι ευνόητο ότι η χορήγηση του ως άνω ποσού πρέπει να εξαρτάται ρητά από την τήρηση των πολυάριθμων προϋποθέσεων που αναγράφονται στην παράγραφο 3 της κοινής πρότασης ψηφίσματος. Στην αντίθετη περίπτωση, δεν δικαιολογείται η διάθεση του ποσού για την επίτευξη στόχων, όπως της κατάρτισης των τοπικών δημοσιογράφων ή της ουσιαστικής ανεξαρτησίας των παρατηρητών που, εξαιτίας της σημερινής κατάστασης της Καμπότζης, δύσκολα υλοποιούνται.

<SPEAKER ID=116 LANGUAGE="DE" NAME="Habsburg-Lothringen">
Κύριε Πρόεδρε, στις 11 Φεβρουαρίου του τρέχοντος έτους, ο αντιπρόεδρος του καμποτζιανού κοινοβουλίου, ο κ. Son Soubert, δήλωσε σε μία ιδιωτική συνομιλία ότι θεωρεί την ανάληψη της εξουσίας από τον σημερινό πρωθυπουργό τον περασμένο χρόνο ως πραξικόπημα. Το αποτέλεσμα ήταν άμεσο: κατηγορήθηκε για τη δήλωση αυτήν, άρθηκε η ασυλία του, η διαδικασία εναντίον του είναι εν εξελίξει κι εκείνος είναι καθ' οδόν προς τη φυλακή. Σήμερα δε μάθαμε με λύπη μας ότι η καμποτζιανή κυβέρνηση τoυ Hun Sen αποφάσισε, επίσης, να αποκλείσει μερικά από τα μικρότερα κόμματα ακόμη περισσότερο από τις εκλογές.
<P>
Αυτή είναι η σημερινή κατάσταση στην Καμπότζη, και περιλαμβάνεται δυστυχώς σε μία πολύ λυπηρή παράδοση της χώρας αυτής. Όμως, είναι εξαιρετικά επικίνδυνο το να αναλάβουμε σήμερα την ευθύνη να πούμε ότι η Επιτροπή, και συνεπώς η ΕΕ, είναι διατεθειμένη να στείλει στην Καμπότζη το ποσόν των 10, 5 εκ. Ecu ως προεκλογική βοήθεια, για τους εξής λόγους: Από τη μια επειδή τότε πρακτικά δεν διατηρούμε πια την αλληλεγγύη με πολλά άλλα κράτη, που λένε ότι δεν θεωρούν σωστό να δώσουν χρήματα σε ένα τέτοιο δικτατορικό καθεστώς - γιατί τα περισσότερα άλλα κράτη όντως δεν δίνουν χρήματα -, και από την άλλη γιατί έτσι μπαίνουμε σε πολύ επικίνδυνο έδαφος, επειδή αυτό θα μπορούσε να αποτελέσει παράδειγμα για άλλα κράτη, κυρίως όμως επειδή ακούστηκε από πλευράς Επιτροπής ότι τα χρήματα θα δοθούν οπωσδήποτε, ακόμη κι αν ορισμένα κόμματα - μεταξύ των οποίων κι εκείνο του δημοκρατικά εκλεγμένου πρίγκηπα Ranariddh - δεν μπορέσουν να λάβουν μέρος στις εκλογές. Εδώ, θα μπορούσαμε να δώσουμε ένα πολύ κακό παράδειγμα και πρέπει να επιδείξουμε προσοχή. Θα πρέπει να προσπαθήσουμε να παροτρύνουμε την Επιτροπή να ξανασκεφτεί την καταβολή αυτών των χρημάτων ή να συντάξει στους επόμενους ένα-δυο μήνες μία αντίστοιχη έκθεση για την Καμπότζη, για να δει αν έχει πραγματικά νόημα η επένδυση αυτή.

<SPEAKER ID=117 LANGUAGE="EN" NAME="Harrison">
Κύριε Πρόεδρε, έχουν περάσει πλέον δύο χρόνια από τότε που αντιπροσωπεία του Κοινοβουλίου επισκέφτηκε την Πνομ Πενχ κατά τη διάρκεια μίας ασυνήθιστης περιόδου πολιτικής σταθερότητας στην Καμπότζη. Στη συνέχεια, σημειώθηκε έξαρση της στρατιωτικής και πολιτικής βίας, συμπεριλαμβανομένης της φυγής περίπου 65.000 πολιτών προς την Ταϊλάνδη, όπου θα ήταν ασφαλείς. Τώρα παρουσιάζεται μία νέα ευκαιρία, η οποία στηρίζεται από τους Ιάπωνες: μία ειρηνευτική συμφωνία που υπεγράφη στη Μανίλα. Μπορούμε απλώς να ελπίζουμε στην επιτυχία αυτής της πρωτοβουλίας, ειδικά επειδή η ΕΕ θα διαθέσει 9, 5 εκατομμύρια Ecu για την προετοιμασία της διεξαγωγής των προτεινόμενων εκλογών στην Καμπότζη φέτος, μέσα σε λίγους μήνες. Πρέπει να είμαστε σίγουροι ότι δεν θα εξαπατηθούμε από τον δεύτερο πρωθυπουργό Hun Sen, οι οπαδοί του οποίου ευθύνονται κατά κύριο λόγο για την πρόσφατη βία και πολιτική αστάθεια. Από αυτή την άποψη είναι εξαιρετικά σημαντικό να στηρίξει η ΕΕ την εκλογική διαδικασία μόνο εφόσον τηρούνται οι παρακάτω όροι: α) οι εκλογές πρέπει να είναι ελεύθερες και δίκαιες, ενώ θα πρέπει να επιτραπεί στους πολιτικούς που ανήκουν στην αντιπολίτευση να επιστρέψουν και να συμμετάσχουν, β) θα πρέπει να παρέχονται ίσα δικαιώματα πρόσβασης στα μέσα ενημέρωσης σε όλα τα κόμματα που επιθυμούν να συμμετάσχουν, γ) θα πρέπει να καταργηθεί τοδικαίωμα άσκησης κριτικής από σκανδαλώδη μέσα ενημέρωσης, οπότε και θεωρείται προκλητικά ως προδότης οποιοσδήποτε ασκεί κριτική στην κυβέρνηση, δ) θα πρέπει να επιτραπεί στους εκτοπισμένους πρόσφυγες να επιστρέψουν ελεύθερα στην Καμπότζη από την Ταϊλάνδη και ε) απαραίτητη προϋπόθεση αποτελεί ο επαναπατρισμός του πρίγκηπα Norodom Ranariddh, όπως προβλέπεται στην ειρηνευτική συμφωνία της Μανίλα.
<P>
Αν δεν υπάρξει συμμόρφωση με αυτούς τους όρους, τότε θα πρέπει να ετοιμαστούμε να ζητήσουμε δεύτερη αναβολή των εκλογών. Είναι πιο σημαντικό να φροντίσουμε ώστε να έχουν οι εκλογές πραγματικό νόημα παρά να διεξαχθούν διαβλητές εκλογές που θα επικυρώσουν το πραξικόπημα του Hun Sen. Η ειρήνη επανέρχεται με αργούς ρυθμούς στην Καμπότζη. Αυτό που μπορούμε μόνο να ελπίζουμε είναι ότι θα καταστεί εφικτό να εφαρμοστεί και να φέρει αποτελέσματα η ειρηνευτική συμφωνία της Μανίλα.

<SPEAKER ID=118 LANGUAGE="NL" NAME="Van Bladel">
Κύριε Πρόεδρε, την παραμονή των διαπραγματεύσεων για τη σύναψη συμφωνίας συνεργασίας με την Καμπότζη, πριν από δύο χρόνια, εξέφρασα στο Σώμα την ελπίδα ότι η βοήθειά μας θα μπορούσε να χρησιμεύσει κατά κάποιον τρόπο στην πρόληψη διενέξεων στη χώρα αυτή. Παρ'όλα αυτά, κύριε Πρόεδρε, γνωρίζετε ότι όλες οι προσπάθειες της διεθνούς κοινότητας δεν βοήθησαν την κατάσταση. Η διένεξη κλιμακώνεται, καταγγέλονται εκτελέσεις με συνοπτικές διαδικασίες και έχει δημιουργηθεί ήδη ένα ρεύμα προσφύγων.
<P>
Προφανώς, η άσκηση πιέσεων από το εξωτερικό σε μία χώρα, η οποία εξακολουθεί να προσπαθεί να αντιπαρέλθει μια γενοκτονία και που υποφέρει από τη σύγκρουση μελών της βασιλικής οικογένειας και προσώπων με διαφορετική πολιτική τοποθέτηση δεν φέρνει αποτέλεσμα. Για τον λόγο αυτόν δεν φαίνεται ότι κάτω από τις σημερινές συνθήκες θα είχε νόημα να διατεθεί ποσό 9, 5 εκατομμυρίων ECU για τις εκλογές. Έχω την εντύπωση ότι τα χρήματα αυτά θα πήγαιναν ούτως ή άλλως χαμένα. Θα ήταν προτιμότερο οι ηγέτες της Διάσκεψης Κορυφής του ASEAN, που θα πραγματοποιηθεί στο Λονδίνο, να απευθύνουν ένα κοινό μήνυμα με την Ευρωπαϊκή Ένωση. Από την άλλη πλευρά, η διαπίστωση αυτή δεν σημαίνει ότι δεν θα μπορούμε να υποστηρίζουμε με κάθε δυνατό τρόπο τις οργανώσεις που αγωνίζονται για τα ανθρώπινα δικαιώματα και την προστασία των προσφύγων.

<SPEAKER ID=119 LANGUAGE="FR" NAME="Hory">
Κύριε Πρόεδρε, αν η πρόσφατη ιστορία της Καμπότζης δεν ήταν τόσο τραγική, θα είχαμε την τάση να λέμε ότι η πολιτική της ζωή αγγίζει πραγματικά τα όρια του εξωτισμού. Ένας πρώην δικτάτορας εξαφανίζεται και κατόπιν εμφανίζεται πάλι· ένας ξενιτεμένος μονάρχης αρνείται να απονείμει χάρη στον γιό του· ένας γείτονας ο οποίος εμφανιζόταν προ ολίγου ως θύμα του ιμπεριαλισμού στήνει σήμερα το προτεκτοράτο του στην Καμπότζη· ένας συν-πρωθυπουργός διώχνει τον άλλον παραπλανώντας τον, φιμώνει τον Τύπο, δηλητηριάζει τους αντιπάλους του, και παρ' όλα αυτά διατείνεται ότι διοργανώνει δημοκρατικές εκλογές. Πέρα από το στοιχείο του ανέκδοτου, η υπενθύμιση των υπερβολών των Κόκκινων Χμερ είναι εδώ για να μας υπενθυμίζει ότι ανά πάσα στιγμή ότι η Καμπότζη μπορεί να πέσει στις χειρότερες φρικαλεότητες.
<P>
Κατά τη γνώμη της Ομάδας μας, η Ευρωπαϊκή Ένωση οφείλει να απαιτήσει την επιστροφή, ή την απελευθέρωση δίχως όρους, των πολιτικών αντιπάλων, τη διοργάνωση αδιάβλητων και ανοιχτών σε όλους εκλογών και τον απόλυτο σεβασμό των συμφωνιών που συνήφθησαν στο Παρίσι το 1991. Και απευθυνόμαστε ιδιαίτερα στην Επιτροπή λέγοντας ότι, εκτός αν προκύψει ξεκάθαρη συμφωνία από μεριάς των ντε φάκτο αρχών εξουσίας πάνω στα τρία αυτά σημεία, κάθε βοήθεια για τη διοργάνωση εκλογών θα σημαίνει υποστήριξη στη δικτατορία του κ. Hun Sen.

<SPEAKER ID=120 LANGUAGE="IT" NAME="Pettinari">
Κύριε Πρόεδρε, όπως ήδη ειπώθηκε, η Καμπότζη διανύει μια εξαιρετικά ανησυχητική περίοδο της ιστορίας της. Μετά από τις βιαιοπραγίες των περασμένων ημερών, που οδήγησαν στην αντικατάσταση του πρίγκιπα Ranariddh στην κυβέρνηση της Πνομ Πενχ, οι προσπάθειες διεξαγωγής εκλογών αναζωπυρώνουν τις ελπίδες της διεθνούς κοινότητας.
<P>
Οι εκλογές της προσεχούς 26ης Ιουλίου αποτελούν το πραγματικό πεδίο αναμέτρησης που θα αποδείξει την ουσιαστική πολιτική θέληση του Hu Sen να εδραιώσει τη δημοκρατία στη χώρα του. Για τον λόγο αυτό, θα ήθελα να εκφράσω τις ανησυχίες μου για το πολιτικό κλίμα μέσα στο οποίο ετοιμάζονται οι εκλογές αυτές. Παρατηρούνται κρούσματα εκφοβισμού και παραβιάσεις των ανθρωπίνων δικαιωμάτων που, αναμφισβήτητα, δεν συμβάλλουν στη διαμόρφωση των καλύτερων προϋποθέσεων για τη διενέργεια μιας ελεύθερης και δίκαιης εκλογικής αναμέτρησης, ενώ τυχόν αναβολές μπορούν να επιδεινώσουν την κατάσταση.
<P>
Μολονότι οι πρωτοβουλίες της Επιτροπής στην Καμπότζη υπήρξαν θετικές, όπως επίσης θετικό υπήρξε το σχέδιο στήριξης των εκλογών, απαιτούνται πιθανόν περαιτέρω ενέργειες εκ μέρους της Επιτροπής στην κατεύθυνση της διασφάλισης, σε τεχνικό και πολιτικό επίπεδο, της ουσιαστικής διαφάνειας και δημοκρατίας των εκλογών, με την ταυτόχρονη εγγύηση της ισορροπημένης πρόσβασης όλων των πολιτικών δυνάμεων της Καμπότζης στα εθνικά μέσα μαζικής ενημέρωσης και στα μέσα διαφήμισης.
<P>
Πρέπει να υπενθυμίσουμε στις αρχές της Πνομ Πενχ ότι από τις εκλογές της 26ης Ιουλίου εξαρτάται η επανένταξη της Καμπότζης στη διεθνή κοινότητα, όπως επίσης η έγκριση της συμφωνίας συνεργασίας μεταξύ της Ευρωπαϊκής Ένωσης και της Καμπότζης, για την οποία είμαι εισηγητής, που εύλογα αναστάλθηκε, στην αναμονή εξελίξεων της κατάστασης.
<P>
Πιστεύω επίσης ότι πρέπει να στηρίξουμε το σχέδιο ειρήνευσης της Ιαπωνίας για την Καμπότζη, που υιοθετήθηκε στη Μανίλα, κυρίως σχετικά με τη στρατιωτική εκεχειρία, χάρη στην οποία θα επανέλθει η ειρήνη στη χώρα με ταυτόχρονη διευκόλυνση της διεξαγωγής των εκλογών. Εύχομαι, συνεπώς, η Επιτροπή να συνεχίσει τις προσπάθειες προς την κατεύθυνση αυτή. Σχετικά με τα κονδύλια που δαπανήθηκαν και για τα οποία τόσο θορυβούνται οι συνομιλητές της παρούσας συζήτησης, επικροτούνται, αν πρόκειται να συνεισφέρουν στην επίτευξη δημοκρατικών εκλογών.

<SPEAKER ID=121 LANGUAGE="DE" NAME="Telkδmper">
Κύριε Πρόεδρε, στις 26 Ιουλίου 1998 επρόκειτο να διεξαχθούν εκλογές στην Καμπότζη, ίσως μάλιστα τελικά και να γίνουν. Η Επιτροπή έχει προβλέψει βοήθεια 9, 5 εκ. Ecu. Η Καμπότζη υπέγραψε το 1991 την συνθήκη ειρήνης. Νομίζω ότι όλοι ελπίζαμε πως αυτές οι εκλογές θα ήταν δημοκρατικές εκλογές. Τους τελευταίους μήνες, συζητήσαμε πολύ για την Καμπότζη, καταδικάσαμε την αυξανόμενη βία στη χώρα, καταδικάσαμε την ανάληψη της εξουσίας από τον δεύτερο πρωθυπουργό Hun Sen. Πιστεύω ότι, όπως δείχνουν αυτήν τη στιγμή τα πράγματα, εκείνος οδήγησε τη χώρα σε μία νέα δικτατορία.
<P>
Ως εκ τούτου, είμαστε υποχρεωμένοι να ερωτήσουμε την Επιτροπή πώς θα χειριστεί από δω και πέρα το θέμα της προεκλογικής υποστήριξης με αυτά τα 9, 5 εκ. Ecu, που είναι σε τελευταία ανάλυση χρήματα των φορολογουμένων. Εμείς ως υπηρεσία προϋπολογισμού είχαμε ελπίσει - όπως έλπιζε και η Επιτροπή - ότι αυτά τα χρήματα θα διατεθούν για έντιμες κι ελεύθερες εκλογές. Θα συνεχιστεί η καταβολή του ποσού αυτού, κύριε Επίτροπε, ή όχι; Είμαι της γνώμης ότι θα έπρεπε να θέσουμε πολιτικούς όρους για τη συνέχιση της καταβολής: να μπορέσουν να γυρίσουν πίσω οι αρχηγοί όλων των πολιτικών κομμάτων, να επιτραπεί η επιστροφή τους, να γίνουν ελεύθερες εκλογές, να υπάρχει ελευθερία δημοσίων συγκεντρώσεων, να υπάρχει ανεξαρτησία της δικαιοσύνης, και να διεξαχθεί συζήτηση στη σύνοδο κορυφής Ασίας - Ευρώπης μεταξύ των κρατών ASEAN, μεταξύ των μελών της Συνόδου Κορυφής Ασίας - Ευρώπης, με τις κυβερνήσεις της ΕΕ για το μέλλον της Καμπότζης και για τις συγκεκριμένες εκλογές ή τις δημοκρατικές εξελίξεις.

<SPEAKER ID=122 LANGUAGE="NL" NAME="Bertens">
Κύριε Πρόεδρε, δεν έχω την πρόθεση να επαναλάβω αυτά που είπαν ήδη οι συνάδελφοί μου. Αυτό δεν θα ωφελούσε κανέναν άλλωστε. Ωστόσο, αισθάνομαι άσχημα γνωρίζοντας ότι η Ευρωπαϊκή Ένωση έχει δεσμεύσει ποσό 9, 5 εκατομμυρίων Ecu για τη διεξαγωγή εκλογών, τη στιγμή που δεν γνωρίζουμε ούτε καν κατά πόσον οι υπεύθυνες αρχές διαπνέονται από την πολιτική βούληση να διεξαγάγουν εκλογές με τον τρόπο που επιθυμούσαμε εμείς να διεξαχθούν. Ποιός είναι ο προορισμός του ποσού των 9, 5 εκατομμυρίων Ecu; Είναι η εκπαίδευση ανθρώπων στην εγκατάσταση μηχανημάτων τα οποία θα εξασφάλιζαν την ομαλή πορεία των εκλογών. Πιστεύω ότι έτσι αντιστρέφεται η λογική σειρά των πραγμάτων. Στην τεράστια επιχείρηση που αναλάβαμε πριν από τέσσερα χρόνια, όπου συμμετείχα ως παρατηρητής μαζί με τον πρώην Επίτροπο και μέλος του Κοινοβουλίου κ. Cheysson, υποστηρίξαμε, κυρίως ο κ. Cheysson, ότι η Ευρώπη πρέπει να εξακολουθήσει να επιβλέπει την κατάσταση και να μην πιστεύει ότι, εφόσον έχουν διεξαχθεί εκλογές, όλα θα διορθωθούν αυτομάτως. Πιστεύω ότι αποτύχαμε. Και οπωσδήποτε θα αποτύχουμε και τώρα εάν, μερικούς μήνες πριν από τη διεξαγωγή των εκλογών για τις οποίες θέτουμε όρους, πιστεύουμε ότι οι όροι αυτοί θα τηρηθούν απλώς και μόνο επειδή προσφέρουμε χρήματα. Συνήθως είμαι αισιόδοξος, πιστεύω όμως ότι τα πράγματα θα είναι πάρα πολύ δύσκολα και συμφωνώ απολύτως με την άποψη του κυρίου Telkδmper ότι πρέπει να μεριμνήσουμε ώστε στον κύκλο των γειτονικών χωρών να συζητηθεί τι θα κάνουμε με αυτή τη χώρα.

<SPEAKER ID=123 NAME="de Silguy">
Κύριε Πρόεδρε, Κυρίες, Κύριοι Βουλευτές, η Ευρωπαϊκή Ένωση καταδικάζει απόλυτα τη δια της βίας απομάκρυνση του Πρωθυπουργού, τον πρίγκιπα Ranariddh, καθώς και τις βιαιοπραγίες του Ιουλίου του 1997.
<P>
Η Επιτροπή δέχθηκε τις συνέπειες αποφασίζοντας, σας το υπενθυμίζω, την άρση όλων των προγραμμάτων για βοήθεια, με εξαίρεση φυσικά των δράσεων που οφελούν άμεσα τον πληθυσμό.
<P>
Αλλά για να σταθεροποιηθεί η πολιτική κατάσταση, είναι εμφανώς αναγκαίες, όπως το είπε και ο κ. Pettinari, οι ελεύθερες, αδιάβλητες και δημοκρατικές εκλογές. Είναι ο λόγος για τον οποίο η Επιτροπή και τα κράτη μέλη προέβλεψαν μια κατ' εξαίρεση δράση στήριξης ύψους 9, 5 εκατομμυρίων Ecu. Τα ποσά αυτά προορίζονται να επιτρέψουν στις αρχές της Καμπότζης να διεξάγουν αισίως τις εκλογές που προβλέπονται για τις 26 του ερχόμενου Ιουλίου.
<P>
Αν οι συνθήκες της ψηφοφορίας δεν σεβαστούν τις αρχές της ελευθερίας και της ισότητας, η Ευρωπαϊκή Επιτροπή θα μπορεί, ύστερα από διαβουλεύσεις με τα κράτη μέλη, να άρει αυτήν τη βοήθεια. Οι όροι τους οποίους μόλις ανέφερα αποτελούν μέρος της σύμβασης χρηματοδότησης των εκλογών, έτσι όπως υπογράφτηκε και επικυρώθηκε από τις αρχές τις Καμπότζης το περασμένο Ιανουάριο, στη διάρκεια της επίσημης υπογραφής αυτής της συμφωνίας στην Πνομ Πενχ.
<P>
Εξ άλλου, σας υπενθυμίζω Κύριε Telkamper, ότι η Ευρωπαίκή Ένωση ήδη συνεργάζεται με την ομάδα των χωρών φίλων της Καμπότζης, την τρόικα της ASEAΝ και τα Ηνωμένα Έθνη προκειμένου να εγκατασταθεί ένα σύστημα παρακολούθησης για τον πλουραλιστικό χαρακτήρα αυτών των εκλογών.
<P>
Τέλος, μια ιδιαίτερη φροντίδα θα δοθεί στη δεύτερη δίκη του πρίγκηπα Ranariddh, η οποία πρέπει να ξεκινήσει στις 17 Μαρτίου, για να κριθεί η εξέλιξη της πολιτικής κατάστασης και να επανεξεταστούν, σε αντίθετη περίπτωση, οι θέσεις που υιοθετήθηκαν εν όψει της οργάνωσης των βουλευτικών εκλογών.
<P>
Δύναμαι, εν πάση περιπτώσει, να σας διαβεβαιώσω για την καλή θέληση, και για την θέληση της Επιτροπής να είναι απόλυτα προσεκτική σε ό.τι αφορά την εφαρμογή των όρων που συνδέονται με τη δαπάνη για βοήθεια.

<SPEAKER ID=124 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 17.30.

<SPEAKER ID=125 NAME="Πρόεδρος">
Η ημερήσια διάταξη προβλέπει τη συζήτηση επί των ακόλουθων προτάσεων ψηφίσματος:
<P>
Κολομβία
<P>
Β4-0325/98, των βουλευτών Lenz και Oomen-Ruijten, εξ ονόματος της Ομάδας PPE, για τη δολοφονία στην Κολομβία του Jesϊs Marνa Valle Jaramillo.-B4-0335/98, του κ. Bertens, εξ ονόματος της Ομάδας ELDR, για την Κολομβία.-Β4-0350/98, του κ. Howitt, εξ ονόματος της Ομάδας PSE, για τα ανθρώπινα δικαιώματα στην Κολομβία.-Β4-0354/98, των βουλευτών Kreissl-Dφrfler, Aelvoet, McKenna, . Telkδmper και Mόller, εξ ονόματος της Ομάδας V, για την Κολομβία.-Β4-0368/98, των βουλευτών Puerta, Sornosa, Manisco, Novo, Vinci, Ainardi, Αλαβάνου, Εφραιμίδη και. Svensson, εξ ονόματος της Ομάδας GUE/NGL, για τα ανθρώπινα δικαιώματα στην Κολομβία.Νικαράγουα
<P>
Β4-0349/98, των βουλευτών Cabezσn Alonso, Newens και Sauquillo Pιrez del Arco, εξ ονόματος της Ομάδας PSE, για το εξωτερικό χρέος της Νικαράγουας.-Β4-0369/98, των βουλευτών Gonzαlez Αlvarez, Novo, Vinci, Sjφstedt, Seppδnen και Mohamed Alν, εξ ονόματος της Ομάδας GUE/NGL, για τη Νικαράγουα.-Β4-0374/98, των βουλευτών Kreissl-Dφrfler και Telkδmper, εξ ονόματος της Ομάδας V, για το εξωτερικό χρέος της Νικαράγουας.Βόρεια Κορέα
<P>
Β4-0332/98, του κ. Tindemans, εξ ονόματος της Ομάδας PPE, για την επισιτιστική κρίσηστη Βόρειο Κορέα.-Β4-0337/98, του κ. Cars, εξ ονόματος της Ομάδας ELDR, για την κατάσταση στη Βόρειο Κορέα.-Β4-0346/98, του κ. Ford, εξ ονόματος της Ομάδας PSE, για την επισιτιστική κρίση στη Βόρειο Κορέα.-Β4-0356/98, των βουλευτών Holm, Mόller και Bloch von Blottnitz, εξ ονόματος της Ομάδας V, για το λιμό στη Βόρειο Κορέα.-Β4-0363, του κ. Dupuis, εξ ονόματος της Ομάδας ARE, για το λιμό στη Βόρειο Κορέα.Κογκό
<P>
Β4-0321/98, των βουλευτών. Andrι-Lιonard, Bertens και Fassa, εξ ονόματος της Ομάδας ELDR, για την κατάσταση στο Κογκό.-Β4-0359/98, των βουλευτών Aelvoet και τον κ. Telkδmper, εξ ονόματος της Ομάδας V, για την κατάσταση στο Κογκό.Τζαμάικα
<P>
Β4-0340/98, των βουλευτών Cars και Bertens, εξ ονόματος της Ομάδας ELDR, για την αποχώρηση της Τζαμάικα από το Προαιρετικό Πρωτόκολλο στο Διεθνές Σύμφωνο περί Ατομικών και Πολιτικών Δικαιωμάτων.Συρία
<P>
Β4-0324/98, του κ. Moorhouse, εξ ονόματος της Ομάδας PPE, για τους Λιβανέζους που κρατούνται φυλακισμένοι στη Συρία.Κολομβία

<SPEAKER ID=126 LANGUAGE="DE" NAME="Lenz">
Κύριε Πρόεδρε, αγαπητοί συνάδελφοι, η Κολομβία βρίσκεται γι' άλλη μια φορά στην ημερήσια διάταξη, κι αυτό μας είναι πολύ οδυνηρό στο Κοινοβούλιο αυτό, που έχει τόσο καλές σχέσεις με τη Λατινική Αμερική και τους πολιτικούς της - και τους πολιτικούς της Κολομβίας. Επιτρέψτε μου να κάνω δύο σύντομες παρατηρήσεις γι' αυτό το τραγικό γεγονός της δολοφονίας ενός υπερμάχου των ανθρωπίνων δικαιωμάτων, και μάλιστα αυτήν τη φορά στο ίδιο του το γραφείο. Πρόκειται πραγματικά για μία από τις δραματικότερες περιπτώσεις περιφρόνησης των ανθρωπίνων δικαιωμάτων.
<P>
Πριν από πολύ λίγο καιρό, εκλέχθηκε στην Κολομβία νέο κοινοβούλιο - σύγκλητος και κοινοβούλιο. Δεν γνωρίζω όλα τα επί μέρους αποτελέσματα, όμως δεν πιστεύω ότι θα υπάρξουν μεγάλες αλλαγές. Εμείς θέλουμε να πούμε από δω καθαρά στους νεοεκλεγέντες βουλευτές ότι θα εξακολουθήσουμε να παρακολουθούμε εδώ πώς και με ποιό πνεύμα θα υποστηρίξουν στη χώρα τους μία ανεξάρτητη δικαιοσύνη που θα μπορεί να προβεί σε δίωξη αυτών των εγκλημάτων, γιατί αυτό δεν εξαρτάται μόνο από την κυβέρνηση, αλλά και από το κοινοβούλιο. Να ξέρουν ότι αυτά τα παρακολουθούμε εδώ με μεγάλη προσοχή!
<P>
Διάβασα χθες σε ένα άρθρο μιας σοβαρής γερμανικής ημερήσιας εφημερίδας ότι το θέμα της Κολομβίας περιλαμβάνεται και στην ημερήσια διάταξη της επιτροπής για τα ανθρώπινα δικαιώματα στη Γενεύη. Η εντολή της αποστολής παρατηρητών των Ηνωμένων Εθνών στην Κολομβία, που υποστηρίζεται από την ΕΕ, πρόκειται να παραταθεί και ο αριθμός των μελών θα διπλασιαστεί. Αυτό αποτελεί επίσης μία θετική συμβολή από την πλευρά μας, όμως δυστυχώς ενισχύει το αρνητικό πόρισμα.
<P>
Το μόνο που μπορεί κανείς να πεί είναι ότι η κυβέρνηση πρέπει να καλείται διαρκώς να προβεί σε δίωξη γι' αυτές τις δολοφονίες, γιατί όποιος και να τις διαπράττει, πρέπει να ξέρει ότι η βία δεν γεννά παρά νέα βία, κι αυτό σε μία χώρα όπου η βία δυστυχώς βρίσκεται στην ημερησία διάταξη.
<P>
Οι υπέρμαχοι των ανθρωπίνων δικαιωμάτων πρέπει να προστατευθούν περισσότερο, αν θέλουμε να επιτύχουμε να αποκτήσουν τα ανθρώπινα δικαιώματα στην Κολομβία πραγματικά τη θέση που τους αξίζει.

<SPEAKER ID=127 LANGUAGE="NL" NAME="Bertens">
Κύριε Πρόεδρε, γνωρίζω ότι υπάρχουν κυβερνήσεις, όπως αυτή της Κολομβίας, που παρακολουθούν με μεγάλο ενδιαφέρον παρόμοιες συζητήσεις, και μάλιστα με περισσότερο ενδιαφέρον από ό, τι στη χώρα μου. Οσον αφορά την Κολομβία, το μεγάλο πρόβλημα που αντιμετωπίζουμε είναι ποιός κάνει τι. Βρισκόμαστε αντιμέτωποι με μια χώρα η οποία στην ουσία κυβερνάται από την μαφία των ναρκωτικών, που ελέγχεται στρατοκρατικά από παραστρατιωτικές ομάδες και που διοικείται, όπως όπως, από την κυβέρνηση. Η δολοφονία του Προέδρου της Μονίμου Επιτροπής για τα Ανθρώπινα Δικαιώματα, Valle Jaramillo, τον οποίο παρεμπιπτόντως γνώριζα προσωπικά, αποτελεί βεβαίως ένα ιδιαιτέρως θλιβερό γεγονός. Θεωρώ υπερβολικό να πω ότι για αυτό ευθύνεται η κυβέρνηση. Στην ουσία, η κυβέρνηση ευθύνεται για όλα όσα δεν μπόρεσε να παρεμποδίσει, για όλα όσα έπρεπε να έχει παρεμποδίσει. Ας γνωστοποιήσουμε όμως ως Κοινοβούλιο στους κολομβιανούς, την κυβέρνηση της Κολομβίας και κυρίως στους συναδέλφους στο Κοινοβούλιο - όπως είπε ήδη η κα Lenz, ότι επισημαίνουμε το πρόβλημα, προσπαθούμε να τους βοηθήσουμε για αυτό και θα θέλαμε να μας επιτρέψουν να τους βοηθήσουμε.

<SPEAKER ID=128 LANGUAGE="EN" NAME="Howitt">
Κύριε Πρόεδρε, στις 27 Φεβρουαρίου τρία άτομα που ισχυρίστηκαν ότι ήταν μέλη της Υπηρεσίας εισέβαλαν στο γραφείο Medellin του δικηγόρου Jesϊs Marνa Valle Jaramillo, που εργαζόταν για την προστασία των ανθρωπίνων δικαιωμάτων. Οι οπλισμένοι άντρες έδεσαν τόσο τον ίδιο όσο και τη γυναίκα του σε μία καρέκλα και, ενώ η γυναίκα τους ικέτευε να μην τους σκοτώσουν, το μέλος της Υπηρεσίας της είπε: "Έφτασε η ώρα του». Στη συνέχεια πυροβόλησε τον κ. Jaramillo στο κεφάλι και τον σκότωσε.
<P>
Οι τοπικές ομάδες προστασίας των ανθρωπίνων δικαιωμάτων πιστεύουν ότι ο κ. Jaramillo δολοφονήθηκε επειδή κατείχε στοιχεία που απεδείκνυαν ότι στρατιωτικοί αρχηγοί και κορυφαίοι πολιτικοί χρηματοδοτούν οργανωμένες παραστρατιωτικές ομάδες για εκτελέσεις στην Κολομβία, μία άποψη που υποστηρίζεται από στοιχεία που έχει συλλέξει το ίδιο το Fiscalν a ή το Γραφείο Γενικού Κατηγόρου στην Κολομβία, καθώς επίσης ότι επρόκειτο για εκτέλεση χωρίς δίκη που οργανώθηκε από αυτούς ακριβώς τους πολιτικούς προκειμένου να του κλείσουν το στόμα.
<P>
Χαιρετίζουμε την καταδικαστική απόφαση που έχει ήδη εκδοθεί από την Κυβέρνηση της Κολομβία. Ζητάμε όμως να ληφθεί υπόψη ότι ο κ. Jaramillo είχε κατηγορηθεί από τον Κυβερνήτη της Antioquia για την κριτική που ασκούσε στις στρατιωτικές αρχές, καθώς επίσης ότι κανένας ντόπιος πολιτικός δεν έχει θρηνήσει δημοσίως το θάνατό του. Η κυβέρνηση της Κολομβία θα πρέπει επίσης να λάβει υπόψη της ότι οι ομάδες προστασίας των ανθρωπίνων δικαιωμάτων κατέγραψαν 796 περιπτώσεις εκτελέσεων χωρίς δίκη μέσα σε εννέα μόνο μήνες πέρυσι, όπως επίσης ότι, παρά την επίσπευση του νομοσχεδίου μεταρρύθμισης του στρατιωτικού ποινικού κώδικα - την οποία και επικροτούμε - και την ίδρυση του Bloque de Bσsqueda με σκοπό την καταστολή των παραστρατιωτικών ομάδων, τα στρατιωτικά δικαστήρια εξακολουθούν να αθωώνουν μέλη των δυνάμεων ασφαλείας που ενέχονται σε εγκλήματα κατά της ανθρωπότητας.
<P>
Εκτός του ότι καταδικάζουμε την καταστρατήγηση των ανθρωπίνων δικαιωμάτων και τη βία από όποια πλευρά και αν προέρχεται, υπάρχουν δύο τομείς στους οποίους εμείς στην Ευρώπη πρέπει να αναλάβουμε δράση. Πρώτον, πρέπει να πιέσουμε για την ενίσχυση του έργου της Υπηρεσίας της Επιτροπής των Ηνωμένων Εθνών για τα Ανθρώπινα Δικαιώματα στη Μπογκοτά, καθώς επίσης για να ληφθούν υπόψη οι εκθέσεις της, να αυξηθούν τα κονδύλια χρηματοδότησής της και να ζητηθεί να εξετασθεί η πιθανότητα διορισμού ενός ειδικού εισηγητή που θα συνεργάζεται με την ίδια την υπηρεσία στην Κολομβία. Δεύτερον, όταν ο Επίτροπος κ. Marνn απάντησε πέρυσι στην κοινοβουλευτική μου ερώτηση ότι οι ομάδες προστασίας των ανθρωπίνων δικαιωμάτων δε θα μπορούσαν να συμβάλλουν στον τερματισμό της βίας στην Κολομβία, ελπίζω ότι τόσο ο ίδιος όσο και οι συνάδελφοί του έχουν σκεφτεί καλύτερα αυτή την απάντηση.
<P>
Μόνο εφόσον υπάρχει σθεναρή, ελεύθερη και ανεξάρτητη παρακολούθηση από όλες τις πλευρές στην Κολομβία - γενναία και μοναδική είναι η συμβολή των ομάδων προστασίας των ανθρωπίνων δικαιωμάτων προς αυτή την κατεύθυνση - θα καταστεί δυνατή η καταστολή της ασυλίας και θα δημιουργηθεί ένα κλίμα σεβασμού της ειρήνης και των ανθρωπίνων δικαιωμάτων. Η Ευρωπαϊκή Ένωση μπορεί, και πρέπει, να παρέχει μεγαλύτερη οικονομική στήριξη προς αυτό το έργο, ενώ παράλληλα με αυτό τον τρόπο θα τιμήσουμε το έργο του κ. Jaramillo και θα εξασφαλίσουμε ότι ο θάνατός του δεν ήταν μάταιος.

<SPEAKER ID=129 LANGUAGE="EN" NAME="McKenna">
Κύριε Πρόεδρε, όπως είπε ο προηγούμενος ομιλητής, είναι απαράδεκτη η βάναυση δολοφονία αυτού του ανθρώπου που είχε αναλάβει ενεργό δράση για την προστασία των ανθρωπίνων δικαιωμάτων, ενώ παράλληλα προκαλεί φρίκη το γεγονός ότι η κυβέρνηση της χώρας φαίνεται εντελώς απρόθυμη να κάνει ο, τιδήποτε για να προστατεύσει τις ζωές των πολιτών της. Πρέπει να εξαρθρωθούν οι παραστρατιωτικές ομάδες, να διεξαχθεί έρευνα όσον αφορά τα εγκλήματα και να αναλάβουν τις ευθύνες τους όσοι ενέχονται σε αυτά.
<P>
Κατά μέσο όρο δέκα άτομα χάνουν καθημερινά τη ζωή τους στην Κολομβία λόγω της κοινωνικοπολιτικής βίας. Η πολιτική της κυβέρνησης είναι εντελώς απαράδεκτη. Η κυβέρνηση υποστηρίζει ότι δεν μπορεί να υπάρχει σεβασμός προς τα ανθρώπινα δικαιώματα εφόσον παρατηρούνται ένοπλες συγκρούσεις. Αυτά τα δύο δεν μπορούν να συνυπάρχουν - είναι απλά απαράδεκτο. Οι παραστρατιωτικές ομάδες είναι αποτέλεσμα μυστικών στρατιωτικών στρατηγικών σχεδίων, κάτι που πρέπει να ληφθεί υπόψη.
<P>
Το Κοινοβούλιο οφείλει επίσης να επιμείνει ότι το Συμβούλιο και η Επιτροπή πρέπει να δραστηριοποιηθούν περισσότερο από το να στέλνουν απλά συστάσεις: θα πρέπει να διευκρινίσουν ότι η κυβέρνηση της Κολομβίας θέτει σε κίνδυνο τις σχέσεις ανάμεσα στην ΕΕ και την Κολομβία. Εφόσον υπάρχει ρήτρα αναστολής των παραβιάσεων των ανθρωπίνων δικαιωμάτων στις συμφωνίες συνεργασίας, θα πρέπει να αναλογιστούμε τις κυρώσεις. Είναι ένα θέμα που πρέπει να συζητηθεί. Τα κράτη μέλη της ΕΕ που θα παρευρεθούν στην Επιτροπή των Ανθρωπίνων Δικαιωμάτων στη Γενεύη αυτό το μήνα, θα πρέπει να υιοθετήσουν μία σαφή στάση προκειμένου να υπονομεύσουν τα υλικά οφέλη εκείνων που συμβάλλουν στην υπονόμευση της ζωής των υπερασπιστών των ανθρωπίνων δικαιωμάτων, των συνδικαλιστικών οργανώσεων των εργαζομένων και των περιβαλλοντολόγων. Πραγματικά χρειάζεται να κάνουμε κάτι παραπάνω από το να εγκρίνουμε απλά τα ψηφίσματα. Αυτό το θέμα έχει ανακύψει επανειλημμένα και είναι καιρός να αναλάβουμε δράση.

<SPEAKER ID=130 LANGUAGE="ES" NAME="Gonzαlez Αlvarez">
Κύριε Πρόεδρε, εμείς έχουμε λάβει αιτήσεις από μη κυβερνητικές οργανώσεις οι οποίες εργάζονται στην Κολομβία και οι οποίες μας λένε πως από τον Οκτώβριο του 1996 έως τον Μάρτιο του 1997 δολοφονήθηκαν 1900 άτομα. Τα θύματα, κατά κύριο λόγο, είναι αγρότες, συνδικαλιστές και υπερασπιστές των ανθρωπίνων δικαιωμάτων. Σήμερα μιλήσαμε για τον Jesϊs Marνa Valle Jaramillo, και πρέπει να θυμηθούμε πως οι Jesϊs Marνa Valle Jaramillo και Josuι Girardo ήταν εδώ, σε αυτό το Κοινοβούλιο, και εξηγούσαν στους βουλευτές την κατάσταση των ανθρωπίνων δικαιωμάτων στην Κολομβία, και σήμερα και οι δύο είναι νεκροί.
<P>
Πρέπει να παραδεχτώ πως βρίσκομαι σε μεγάλη σύγχυση γιατί εδώ συνεχώς απαρνούμαστε τα γεγονότα και είμαστε ανίκανοι να αποφύγουμε τον θάνατο περισσότερων υπερασπιστών των ανθρωπίνων δικαιωμάτων. Δεν υπάρχει καμία αμφιβολία πως, επιπλέον -σύμφωνα με τους συναδέλφους των ΜΚΟ που εργάζονται εκεί, ότι υπάρχουν άτομα τα οποία εργάζονται σε οργανώσεις αγροτών, σε οργανώσεις για τα ανθρώπινα δικαιώματα-, υπάρχει μια πλήρης ατιμωρησία και, επιπλέον, πως οι παραστρατιωτικές ομάδες ευθύνονται για το 76 % των θανάτων. Ο κ. Samper είχε πει, όντως, πως θα προέβαινε στον αφοπλισμό των παραστρατιωτικών ομάδων· έχουμε επίσης λάβει από την Πρεσβεία της Κολομβίας ένα σημείωμα δια μέσω του οποίου μας γνωστοποιείται η δημιουργία στην Κολομβία ενός συμβουλίου ειρήνης. Αλλά αν δεν είμαστε ικανοί, αν η Ευρωπαϊκή Ένωση δεν είναι ικανή να αποφύγει την συνέχιση των δολοφονιών αυτών που υπερασπίζονται τα ανθρώπινα δικαιώματα, τότε η χώρα θα μετατραπεί σε ζούγκλα.
<P>
Είχαμε αναφέρει εδώ στο τελευταίο ψήφισμα που εγκρίθηκε τον θάνατο ενός ζευγαριού, του Mario Calderσn και της Elsa Alvarado -είχαν δολοφονήσει επίσης τον πατέρα της-, νέοι φοιτητές, υπερασπιστές των ανθρωπίνων δικαιωμάτων, οι οποίοι προέρχονταν από τo CINEP, ένα πολύ αξιόλογο κέντρο εκπαίδευσης και έρευνας στην Κολομβία. Και με όλες αυτές τις δολοφονίες δεν ξέρω ποιος θα τολμήσει να υπερασπιστεί τα ανθρώπινα δικαιώματα στην Κολομβία. Πιστεύω πως η Ευρωπαϊκή Ένωση διαθέτει τρόπους πίεσης και πως, όπως έλεγε ο κ. Howitt και άλλοι συνάδελφοι, θα έπρεπε να αυξηθούν οι πόροι του γραφείου που έχουμε εκεί και να διορισθεί ένας ειδικός εισηγητής ο οποίος να προωθεί τα ανθρώπινα δικαιώματα. Και η Ευρωπαϊκή Επιτροπή, στο μέτρο του δυνατού, πρέπει να ασκήσει πίεση στις συμφωνίες της με την Κολομβία ώστε να μην συμβεί ξανά κάτι παρόμοιο. Γιατί κάθε φορά που έρχεται κάποιος εδώ για να μας ενημερώσει για το τι συμβαίναι, αμέσως δολοφονείται.

<SPEAKER ID=131 LANGUAGE="ES" NAME="Salafranca Sαnchez-Neyra">
Κύριε Πρόεδρε, όλοι, αλλά όλοι έχουμε παρακολουθήσει τα πρόσφατα βίαια γεγονότα στην Κολομβία. Προφανώς, πρέπει να λυπόμαστε για τον θάνατο του κυρίου Valle Jaramillo, αλλά εχθές τάφηκαν 90 στρατιώτες με παραμορφωμένα τα πρόσωπά τους και επίσης πρέπει να λυπόμαστε για τις βιαιοπραγίες μελών των στρατιωτικών και παραστρατιωτικών ομάδων. Θυμάμαι πως η Υπουργός Εξωτερικών της Κολομβίας είχε δηλώσει ενώπιον αυτού του Κοινοβουλίου την σθεναρή βούληση της κυβέρνησης της χώρας της να καταπολεμήσει την ατιμωρησία και να θέσει στη διάθεση της δικαιοσύνης όλους αυτούς που ενθαρρύνουν και προωθούν τη δράση των παραστρατιωτικών ομάδων.
<P>
Η βούληση αυτή επιβεβαιώθηκε από μια σειρά γεγονότων, κύριε Πρόεδρε· δημιουργήθηκε ένα γραφείο του Ύπατου Αρμοστή για τα Ανθρώπινα Δικαιώματα στην Κολομβία, υπεγράφησαν συμφωνίες με τον Διεθνή Ερυθρό Σταυρό, δημιουργήθηκε ένα ειδικό τμήμα στην Εισαγγελία του Κράτους για την καταπολέμηση του φαινομένου των παραστρατιωτικών ομάδων, δημιουργήθηκε μια εθνική επιτροπή για τα ανθρώπινα δικαιώματα.
<P>
Είναι προφανές, κύριε Πρόεδρε, πως όλα αυτά δεν αρκούν, πως η Ευρωπαϊκή Ένωση πρέπει να παρακολουθεί και από πολύ κοντά αυτήν τη διαδικασία και πρέπει να προσπαθήσουμε ώστε μια από τις παλαιότερες δημοκρατίες της Λατινικής Αμερικής να θέσει τέλος σε μια σύγκρουση η οποία διαρκεί εδώ και 40 χρόνια και, βέβαια, να λυπόμαστε για αυτό και να εκδηλώνουμε την αλληλεγγύη και την υποστήριξή μας προς τα θύματα και τις οικογένειές τους, σε αυτήν την περίπτωση τον κύριο Valle Jaramillo.
<P>
Νικαράγουα

<SPEAKER ID=132 LANGUAGE="EN" NAME="Newens">
Κύριε Πρόεδρε, παρά το γεγονός ότι ένα μεγάλο ποσοστό των κατοίκων της Νικαράγουας είναι πολύ φτωχοί, η Νικαράγουα έχει το υψηλότερο κατά κεφαλήν χρέος στον κόσμο. Πέρυσι, το 38 % των ετησίων εσόδων από τις εξαγωγές ύψους 700 εκατομμυρίων δολαρίων διατέθηκε για την εξόφληση των χρεών. Επίσης, η κυβέρνηση της Νικαράγουας ξόδεψε 17 και 16 δολάρια αντίστοιχα για την περίθαλψη και τη μόρφωση κάθε πολίτη, ενώ περίπου 1, 5 φορές περισσότερα συγκριτικά με το αθροιστικό σύνολο, δηλαδή 47, 40 δολάρια κατά κεφαλήν, διατέθηκαν για την εξόφληση χρεών. Εν τω μεταξύ, οι αυξήσεις των φόρων που προκλήθηκαν από την εφαρμογή του πακέτου διαρθρωτικής προσαρμογής του Διεθνούς Νομισματικού Ταμείου έχουν οδηγήσει σε επιδείνωση της φτώχειας και - προκειμένου να εξοικονομηθούν χρήματα - σε διακοπή των τόσο απαραίτητων πιστώσεων που χορηγούνταν παλιότερα στους φτωχούς αγρότες. Είναι εξοργιστικό το γεγονός ότι άνθρωποι που καταφέρνουν μόλις και μετά βίας να εξοικονομούν όσα τους είναι απαραίτητα για να συντηρούνται, θα πρέπει να πιεστούν για να ξεπληρώσουν τα δάνεια στους πλουσίους. Το πρόβλημα είναι ότι η Νικαράγουα δεν μπορεί λογικά να ανταποκριθεί στον τόκο επιστροφής κεφαλαίων που επιβάλλεται στα χρέη της μακροπρόθεσμα, ενώ οι υποχρεώσεις της είναι σχεδόν το διπλάσιο του 20 % των εσόδων από τις εξαγωγές που καθορίστηκε ως ανώτατο όριο από την Διεθνή Τράπεζα στα πλαίσια της πρωτοβουλίας της για τις υψηλά χρεωμένες χώρες.
<P>
Πριν από λίγο καιρό έστειλα επιστολή στο Υπουργείο Εξωτερικών της Βρετανίας με την οποία ζητούσα να συμπεριληφθεί η Νικαράγουα στην πρωτοβουλία για τις φτωχές χώρες που είναι υπερχρεωμένες - ειδικά ενόψει της επιτυχίας της Νικαράγουας να ανταποκριθεί στους στόχους της διαρθρωτικής προσαρμογής - καθώς επίσης να ασκηθεί πίεση για να πραγματοποιηθεί αυτό στα πλαίσια της συνάντησης της Γνωμοδοτικής Ομάδας τον Απρίλιο αυτού του χρόνου. Το συγκεκριμένο ψήφισμα προκύπτει ως επακόλουθο αυτής της πρωτοβουλίας, ενώ πίεση θα πρέπει να ασκηθεί σε όλα τα μέρη κατά τη συνάντηση της Γνωμοδοτικής Ομάδας, προκειμένου να ανακουφιστεί επιτέλους αυτή η χώρα που έχει υποφέρει τόσο πολύ.
<P>
Υπάρχουν πολλές άλλες ανάγκες που χρειάζεται να καλυφθούν, ειδικά στον κοινωνικό τομέα, οπότε πρέπει να συνεχιστεί η παροχή ενισχύσεων. Το πρώτο όμως βήμα είναι να αντιμετωπιστεί το θέμα του χρέους, ένας τομέας στον οποίο πρέπει να αναληφθεί η ανάλογη δράση όσο το δυνατόν πιο σύντομα.

<SPEAKER ID=133 LANGUAGE="ES" NAME="Gonzαlez Αlvarez">
Κύριε Πρόεδρε, πριν από τρία χρόνια επισκεφθήκαμε τα έργα της Ευρωπαϊκής Ένωσης στη Νικαράγουα, συγκεκριμένα ένα κέντρο υγείας, σε έναν οικισμό αναπήρων πολέμου, και ένα σχολείο, και τόσο οι αρχές της Νικαράγουας -εκείνη την εποχή πρόεδρος της κυβέρνησης ήταν η κυρία Violeta Chamorro- όσο και τα ηγετικά στελέχη της αντιπολίτευσης μας σχολίασαν το τρομερό πρόβλημα του χρέους. Στο ψήφισμά μας αναφέρεται πως το 38 % της αναπτυξιακής συνεργασίας είχε ως προορισμό την εξόφληση του εξωτερικού χρέους. Εκείνοι μας έλεγαν πως εκείνη τη στιγμή ήταν το 40 %. Επιπλέον, δεν γνωρίζουμε τον λόγο για τον οποίο υπάρχουν κάποιες χώρες οι οποίες είναι της μόδας για κάποια χρονική περίοδο και έπειτα όχι. Η γενική ενίσχυση που λάμβανε η Νικαράγουα έχει μειωθεί κάτω από το ήμισυ. Η Νικαράγουα είναι μια από τις φτωχότερες χώρες και με το υψηλότερο κατά κεφαλήν χρέος στον κόσμο.
<P>
Θεωρούμε πως η Ευρωπαϊκή Ένωση καταβάλλει κάποιες προσπάθειες, γνωρίζουμε πάρα πολύ καλά ότι η αναπτυξιακή συνεργασία των Ηνωμένων Πολιτειών και της Ιαπωνίας -για να μιλήσουμε για δύο δυνάμειςείναι πολύ χαμηλότερη από εκείνη της Ευρωπαϊκής Ένωσης. Ωστόσο, πιστεύουμε όμως, όταν μιλάμε με τόση έμφαση για τη δημοκρατία και, κυρίως, για τη δημοκρατία στη Λατινική Αμερική, πως η δημοκρατία δεν θα είναι δυνατή αν, όπως μας είπαν τόσο οι αρχηγοί της κυβέρνησης όσο και της αντιπολίτευσης, το 70 % του νικαραγουανού πληθυσμού βρίσκεται μέσα στην πιο απόλυτη ένδεια και υπάρχει ένα 50 % ποσοστό ανεργίας, χωρίς καμία ενίσχυση και χωρίς καμία επιχορήγηση. Όσο αυτό το 50 % του πληθυσμού που δεν έχει εργασία δεν λαμβάνει ενίσχυση και όσο το 70 % του πληθυσμού υποφέρει από αυτήν την τεράστια φτώχεια και η χώρα έχει ένα τόσο τεράστιο εξωτερικό χρέος, η δημοκρατία θα είναι μια απλή τυπική δημοκρατία. Η πραγματική δημοκρατία είναι αυτή η οποία μπορεί και πρέπει να επιλύει τα προβλήματα του πληθυσμού.

<SPEAKER ID=134 LANGUAGE="NL" NAME="Aelvoet">
Κύριε Πρόεδρε, συνάδελφοι, όπως ορθώς ανέφερε η κ. Αlvarez, η Νικαράγουα είναι μία από τις φτωχότερες χώρες του κόσμου. Το 60 % του εργατικού δυναμικού είναι στην ανεργία, πάρα πολλοί άνθρωποι δεν μπορούν πλέον ούτε να πληρώσουν έναν γιατρό, ούτε να πάνε στο νοσοκομείο κ.λπ. Επιπλέον, η χώρα υποφέρει από ένα εξωτερικό χρέος το οποίο είναι τόσο υψηλό ώστε, σε περίπτωση που εισρεύσουν στη χώρα νέα κονδύλια, το μεγαλύτερο μέρος αυτών πρέπει να χρησιμοποιηθεί αμέσως για την εξυπηρέτηση των τόκων.
<P>
Εχει προβλεφθεί να γίνει σύντομα μια συνεδρίαση στη Γενεύη όπου θα μπορούσαν κανονικά να διεξαχθούν διαπραγματεύσεις σχετικά με την παραγραφή του χρέους αυτού. Ολα εξαρτώνται πλέον από το πνεύμα που θα επικρατήσει. Εάν εφαρμοστεί η κλασσική τακτική της παραγραφής του χρέους με αντάλλαγμα επώδυνα μεταρρυθμιστικά προγράμματα οι επιπτώσεις των οποίων είναι, εκτός άλλων, ο περιορισμός των δαπανών για τα σχολεία, τα νοσοκομεία, κ.λπ., δεν πρόκειται να προχωρήσουμε ούτε ένα βήμα. Για το λόγο αυτό υποστηρίζουμε στην ουσία έναν συνδυασμό της παραγραφής του χρέους και της εκτέλεσης προγραμμάτων κοινωνικής βοήθειας, ούτως ώστε να αντιμετωπιστούν ταυτόχρονα τα πραγματικά προβλήματα της χώρας

<SPEAKER ID=135 LANGUAGE="DE" NAME="von Habsburg">
Κύριε Πρόεδρε, από τις χώρες της Κεντρικής Αμερικής, η Νικαράγουα είναι από πολύν καιρό αναμφισβήτητα μία από τις πιο συμπαθείς και τις πιο τραγικές. Ήμουν ο ίδιος στη Νικαράγουα, έζησα προσωπικά την κατάσταση εκεί. Πρόκειτο για έναν τρομερό εμφύλιο πόλεμο, για τον οποίο πολύ συχνά παρουσιάζεται εδώ μία ψευδής εικόνα. Ο λαός της Νικαράγουα, παρ' όλα αυτά, κατάφερε να φέρει στην εξουσία, στο πρόσωπο της σημερινής κυβέρνησης και ειδικά του σημερινού προέδρου Alamαn, μία πραγματικά υπεύθυνη, φιλελεύθερη και δημοκρατική παράταξη.
<P>
Εκτός τούτου, μπήκε στο μεταξύ και η σχετικά επαναστατική παράταξη των Σαντινίστας στον δρόμο προς τη δημοκρατία και την ελευθερία, πράγμα που φάνηκε ιδιαίτερα από τη σημερινή κρίση γύρω από τον Ortega. Από την πλευρά μας, μπορεί κανείς να πει το εξής γι' αυτήν την προοπτική: Δεν είναι καθόλου λογικό να είναι η Νικαράγουα μία από τις φτωχότερες χώρες. Όποιος την έχει επισκεφτεί, ξέρει ότι υπάρχει εκεί ένα τεράστιο δυναμικό, όποιος την έχει επισκεφτεί, ξέρει ότι υπάρχει εκεί ένας πολύτιμος λαός, και θα έπρεπε να κάνουμε τα πάντα για να βοηθήσουμε τους πολίτες της Νικαράγουα να βγουν από αυτήν την κατάσταση, ιδιαίτερα μάλιστα υπό τον σημερινό πρόεδρο.
<P>
Αυτό μπορούμε να το πετύχουμε μόνο εάν ελαφρώσουμε την πίεση του χρέους. Δεν υποστηρίζω να παραγραφεί εντελώς, γιατί αυτό θα ήταν σφάλμα, αλλά θα έπρεπε να κάνουμε το παν για να δώσουμε στους πολίτες της Νικαράγουα την ευκαιρία να αναδομήσουν πραγματικά τη χώρα τους, να αναπτύξουν τον μεγάλο πλούτο που υπάρχει εκεί - και πρόκειται κυρίως για ανθρώπινο πλούτο - και ειδικότερα να ασκήσουν μία πολιτική που θα είναι ανάλογη με την μεγάλη πολιτιστική, ισπανική παράδοση αυτής της χώρας.

<SPEAKER ID=136 LANGUAGE="NL" NAME="Van Bladel">
Πρόεδρε, η Νικαράγουα καταστράφηκε οικονομικά από καπιταλιστικές, ολιγαρχικές οικογένειες και ρομαντικές, επαναστατικές, μαρξιστικές ελιτ. Το μόνο που διαθέτει ακόμη η χώρα είναι καφές και με το προϊόν αυτό δεν μπορεί να επιτύχει πολλά πράγματα στη διεθνή αγορά. Ελπίζω ολόψυχα ότι οι χορηγοί θα σώσουν τη Νικαράγουα. Ωστόσο, αυτό δεν είναι το θέμα στο οποίο θα πρέπει να δώσουμε σήμερα το μεσημέρι προτεραιότητα στα πλαίσια της συζήτησης για τα ανθρώπινα δικαιώματα. Κατά την άποψή μου θα πρέπει να μιλήσουμε σχετικά με τα κλασσικά ανθρώπινα δικαιώματα. Για το λόγο αυτό η πολιτική μου ομάδα θα ήθελε σήμερα να συζητήσει σχετικά με τη Κούβα. Στη χώρα αυτή υπάρχουν περισσότεροι από 500 πολιτικοί κρατούμενοι και το Κοινοβούλιο εξακολουθεί να ερωτοτροπεί με τον el lνder maxim, o με βάση ένα εντελώς εσφαλμένο συναίσθημα αλληλεγγύης. Εάν επιμείνει λίγο ακόμη η Αβάνα, θα κατορθώσει ακόμη και να γίνει μέλος της Διάσκεψης Λομέ, χωρίς να απελευθερωθούν οι 500 πολιτικοί κρατούμενοι. Δεν πρέπει λοιπόν να απορούμε για το γεγονός ότι οι ψηφοφόροι δεν έχουν εμπιστοσύνη στο Κοινοβούλιό μας, όταν αξιολογεί με εξαιρετικά επιλεκτικό τρόπο τις παραβιάσεις των ανθρωπίνων δικαιωμάτων.
<P>
Βόρεια Κορέα

<SPEAKER ID=137 LANGUAGE="DE" NAME="Jarzembowski">
Κύριε Επίτροπε, αγαπητοί συνάδελφοι, νομίζω ότι πρέπει να αναγνωρίσουμε ότι στη Βόρεια Κορέα αντιμετωπίζουμε μία τεράστια ανθρώπινη τραγωδία. Είναι ανεύθυνο το ότι η κυβέρνηση της Βόρειας Κορέας εξακολουθεί ακόμη, εν όψει της διαγραφόμενης από καιρό έλλειψης τροφίμων, να προσπαθεί να εμποδίσει τον παγκόσμιο πληθυσμό να δει τη δυστυχία των κατοίκων της. Είναι μία ακατανόητη τραγωδία το ότι, σε μία εποχή όπου υπάρχουν πλεονάσματα τροφίμων σε ολόκληρο τον κόσμο, υποφέρει εκεί ένας λαός, και ιδιαίτερα τα μικρά παιδιά και οι ηλικιωμένοι, από μία έλλειψη τροφίμων που δεν υπήρχε ανάγκη να υφίσταται, αν το καθεστώς ομολογούσε ανοιχτά τα εσωτερικά του προβλήματα. Η κυβέρνηση της Βόρειας Κορέας πρέπει επιτέλους να επιτρέψει την είσοδο στη χώρα μίας αποστολής που θα ερευνήσει απρόσκοπτα την έκταση της έλλειψης τροφίμων και θα βρει τους καλύτερους τρόπους για να βοηθηθούν οι κάτοικοι, και μάλιστα όχι μόνο στις μεγάλες πόλεις, αλλά και στις πεδινές καθώς και στις απομακρυσμένες περιοχές, εφ' όσον είναι πιθανόν ότι εκεί η ανάγκη είναι ακόμη μεγαλύτερη απ' ότι στις περιοχές που η κυβέρνηση επιδεικνύει και μας καλεί επανειλημμένα να επισκεφθούμε.
<P>
Πιστεύω ακόμη - και εύχομαι, κύριε Επίτροπε, να το βλέπει και η Επιτροπή ακριβώς όπως εμείς - ότι η Επιτροπή και τα κράτη μέλη θα έπρεπε να προετοιμάσουν την επιπλέον παροχή τροφίμων στη Βόρεια Κορέα, καθώς και να χρηματοδοτήσουν περισσότερο τη στήριξη της ιατρικής περίθαλψης των παιδιών και των ηλικιωμένων. Δεν είμαι εντελώς σίγουρος για το αν μπορούμε να επηρεάσουμε τη Βόρεια Κορέα με απειλές, ώστε να ανταποκριθεί πραγματικά στις απόψεις μας για τα ανθρώπινα δικαιώματα και να δεχθεί τις συνηθισμένες μας προσφορές ανθρωπιστικής βοήθειας. Το σημαντικό είναι όμως να καταστήσουμε σαφές στους Βορειοκορεάτες ότι η χώρα τους μπορεί και πρέπει να λάβει βοήθεια από ολόκληρο τον κόσμο και ότι εμείς δεν θα δεχθούμε τη δυστυχία των ανθρώπων.

<SPEAKER ID=138 LANGUAGE="NL" NAME="Bertens">
Κύριε Πρόεδρε, θα βοηθήσουμε την Βόρειο Κορέα. Κατ' αρχάς θα πρέπει να πούμε ότι, εκτός από τις φυσικές καταστροφές που έλαβαν χώρα, οι καταστροφές που πλήττουν τη χώρα οφείλονται εν μέρει στον τρόπο με τον οποίο διοικείται από τους δικτάτορες. Η Ομάδα των Φιλελευθέρων υποστηρίζει βεβαίως τη χορήγηση ανθρωπιστικής βοήθειας στη Βόρειο Κορέα. Η βοήθεια αυτή πρέπει να αυξηθεί - τρόφιμα, βασική ιατροφαρμακευτική βοήθεια - και ελπίζω ότι η Επιτροπή θα μπορέσει κατά κάποιο τρόπο να απαντήσει πώς θα επιβλέπεται η κατάσταση, ερώτημα το οποίο έχω θέσει όχι επειδή θέλω να αναμειχθώ στο έργο της, αλλά επειδή θέλω ο πληθυσμός της Βόρειας Κορέας - και όπως είπε ο κ. Jarzembowski, τα παιδιά και αυτοί που έχουν ανάγκη - να επωφεληθεί πραγματικά από τη βοήθεια αυτή.
<P>
Θα ήθελα να καλέσω τον Επίτροπο να μεριμνήσει ώστε στο μέλλον να υπάρξει ένα πλαίσιο συνεργασίας με τη κυβέρνηση της Βορείου Κορέας Σε σχέση με αυτό θα ήθελα να επιστήσω την προσοχή σε τρείς τροπολογίες που κατέθεσε η Ομάδα των Φιλελευθέρων και συγκεκριμένα ο κ. Cars.
<P>
Στο μέλλον, η Επιτροπή θα πρέπει να δημιουργήσει τη βάση για τη χορήγηση περισσότερης διαρθρωτικής βοήθειας. Μεγάλη σημασία έχει για παράδειγμα από την άποψη αυτή η ενίσχυση του γεωργικού τομέα, στην οποία θα συμβάλει και η σταθερή ανάπτυξη της Βορείου Κορέας.

<SPEAKER ID=139 LANGUAGE="EN" NAME="Ford">
Κύριε Πρόεδρε, ένας λόγος που αυτό το θέμα έχει ξανά συμπεριληφθεί στην ημερήσια διάταξη - αν και το συζητήσαμε πολύ πρόσφατα, τον περασμένο Οκτώβριο - είναι ότι δύο πράγματα έχουν αλλάξει: πρώτον, είναι σαφέστατο ότι η συγκομιδή του 1997 ήταν τόσο χαμηλή όσο και αυτή του 1996 και, δεύτερον, για πρώτη φορά οι κάτοικοι της Βόρειας Κορέας έχουν ουσιαστικά παραδεχθεί την πλήρη έκταση του προβλήματος της επισιτιστικής κρίσης.
<P>
Στα τέλη Φεβρουαρίου το πρακτορείο ειδήσεων της Βόρειας Κορέας ανήγγειλε ότι, ακόμη και αν το καθημερινό δελτίο δημητριακών μειωνόταν σε ένα δελτίο πείνας και διανέμονταν μόνο 100 γραμμάρια σε κάθε άτομο καθημερινά, οι προμήθειες δημητριακών θα εξαντλούνταν εντελώς μέχρι τα μέσα αυτού του μήνα.
<P>
Ήδη πριν από αυτή την αναγγελία, οι στατιστικές των Ηνωμένων Εθνών φανέρωναν ότι το 17 % των παιδιών στη Βόρειο Κορέα υπέφεραν από υποσιτισμό. Είναι γεγονός ότι έχουν υποστεί μία σειρά φυσικών καταστροφών χωρίς προηγούμενο - πλημμύρες, παλιρροιακά ρεύματα και ξηρασίες - αν και γνωρίζουμε όλοι καλά ότι ένα από τα προβλήματα είναι η συστημική αποτυχία της οικονομίας της χώρας. Χωρίς τη βοήθεια των Σοβιετικών και το αντισταθμιστικό εμπόριο της Κίνας, η οικονομία θα αντιμετωπίσει σοβαρές δυσκολίες. Η οικονομία καταρρέει - έλλειψη καυσίμων συνεπάγεται διακοπές στην παροχή ενέργειας. Αυτό σημαίνει μείωση της βιομηχανικής παραγωγής. Η παραγωγή λιπασμάτων έχει μειωθεί κατά 60 %, πράγμα που σημαίνει ότι παράγονται λιγότερα τρόφιμα, οπότε ξαναρχίζει ένας φαύλος κύκλος.
<P>
Αν σκοπεύουμε να αποτρέψουμε μία φυσική καταστροφή, χρειάζεται περισσότερη βοήθεια. Θα πρέπει να διοχετευθεί στη Βόρειο Κορέα επισιτιστική βοήθεια εκτάκτου ανάγκης, όχι μόνο από την Ευρωπαϊκή Ένωση - πέρυσι είμασταν οι μεγαλύτεροι δωρητές - αλλά και από τη Νότιο Κορέα, την Ιαπωνία και τις ΗΠΑ.
<P>
Ένα από τα προβλήματα είναι ότι η Βόρειος Κορέα παραμένει ουσιαστικά μία κλειστή χώρα. Θα πρέπει να φροντίσουμε να επιτραπεί η είσοδος σε αυτή κάποιων ανθρώπων - μίας αντιπροσωπείας του Κοινοβουλίου που θα εκτιμήσει τις ανάγκες, από πλευράς τροφίμων, ιατρικής περίθαλψης και ενέργειας. Οι Επιτροπές Εξωτερικών Υποθέσεων, Ενέργειας και Προϋπολογισμών βρίσκονται τώρα στη διαδικασία σύνταξης μίας κοινής έκθεσης για το πρόγραμμα του Οργανισμού Ενεργειακής Ανάπτυξης της Κορεατικής Χερσονήσου, στο οποίο συμμετέχουν η Ευρωπαϊκή Ένωση με την Ιαπωνία, τη Νότιο Κορέα και τους Αμερικάνους για να συμβάλλουν στην παροχή δύο πυρηνικών αντιδραστήρων που θα παράγουν ενέργεια για τη Βόρειο Κορέα.
<P>
Με τον Kim Dae Jung να αναλαμβάνει την εξουσία στη Νότιο Κορέα και με την πρόσφατη ανάθεση καθηκόντων σε ένα νέο αρχηγό στη Βόρειο Κορέα, δίνεται κάποια ευκαιρία να κλείσει μία πολιτική πληγή που όξυνε επικίνδυνα τα πνεύματα εδώ και μισό αιώνα. Θα πρέπει να φροντίσουμε να την εκμεταλλευθούμε.

<SPEAKER ID=140 LANGUAGE="SV" NAME="Holm">
Κύριε Πρόεδρε, ακόμη μια φορά συζητάμε εδώ στο Ευρωπαϊκό Κοινοβούλιο για τη Βόρεια Κορέα. Δυστυχώς δεν είναι μάλλον η τελευταία φορά, καθώς η έκθεση που πρόσφατα ήρθε από τον Γερμανικό Ερυθρό Σταυρό είναι τρομακτική. Συγκεκριμένα, οι εκτιμήσεις της οργάνωσης είναι ότι 10.000 παιδιά κάτω των επτά χρόνων πεθαίνουν από ασιτία κάθε μήνα. Επιπλέον, δεκάδες χιλιάδες υποφέρουν από έντονο υποσιτισμό. Η κατάσταση λοιπόν είναι κάτι περισσότερο από σοβαρή.
<P>
Η Βορειοκορεατική Επιτροπή για την Αποκατάσταση των Απωλειών των Τροφίμων είπε ότι τα υπάρχοντα αποθέματα σιτηρών θα τελειώσουν στα μέσα του Μαρτίου, δηλαδή τώρα το Σαββατοκύριακο. Χωρίς αμφιβολία απαιτείται μεγαλύτερη ανθρωπιστική βοήθεια με τη μορφή τροφίμων, αλλά επίσης και βοήθεια ιατρικής περίθαλψης, για να ανταπεξέλθουν στο βασικό επίπεδο των αναγκών που υπάρχουν. Ταυτόχρονα η πραγματικότητα της δράσης της ΕΕ στη Βόρεια Κορέα είναι ότι, ενώ όλοι αυτοί οι άνθρωποι, κυρίως παιδιά, υποφέρουν από υποσιτισμό, την ίδια στιγμή η ΕΕ μέσω της Eurοatom, μαζί με άλλες χώρες, θέλουν να κατασκευάσουν δύο νέους σταθμούς πυρηνικής ενέργειας στη Βόρεια Κορέα αντί ενός χρηματικού ποσού που εν προκειμένω είναι σημαντικό. Πως θα μπορέσουμε να αναλάβουμε τις ευθύνες μας ενώπιον των παιδιών που υποφέρουν από υποσιτισμό και που πεθαίνουν ακόμη από πείνα και που χρειάζονται επείγουσες ενέργειες; Που βρίσκεται η κοινωνική, ανθρωπιστική πτυχή σ' αυτήν τη διπροσωπία της ΕΕ;
<P>
Η Ομάδα των Πρασίνων θέλει να σταματήσει η κατασκευή των νέων σταθμών πυρηνικής ενέργειας μέσω του KEDO, ή τουλάχιστον να ανασταλεί προσωρινά μέχρις ότου να μπορεί να ανακουφιστεί η κατάσταση εκτάκτου ανάγκης στη Βόρεια Κορέα.
<P>
Η Ομάδα των Πρασίνων στηρίζει το κοινό κείμενο του ψηφίσματος. Όμως δεν θέλουμε να λέει αυτό το κείμενο ότι στηρίζουμε το KEDO -διότι δεν αναφέρεται στο κείμενο-, αλλά μόνο ότι αποδεχόμαστε και κατανοούμε ότι υπάρχει ενεργειακό πρόβλημα στη Βόρεια Κορέα, το οποίο ωστόσο δεν θεωρούμε ότι μπορεί να επιλυθεί με σταθμούς πυρηνικής ενέργειας. Αντίθετα χρειάζονται άλλες πηγές ενέργειας που μπορούν να εγγυηθούν το μέλλον.

<SPEAKER ID=141 LANGUAGE="FR" NAME="Hory">
Κύριε Πρόεδρε, παίρνοντας την πρωτοβουλία για το σχέδιο ψηφίσματος, η Ομάδα μας θέλησε να θέσει την ακόλουθη ερώτηση: μήπως θα χρειαστεί να πεθάνουν της πείνας εκατοντάδες χιλιάδες Κορεάτες για να κρίνει η διεθνής κοινότητα το καθεστώς της Βόρειας Κορέας για αυτό που είναι στην πραγματικότητα, δηλαδή μία από της χειρότερες δικτατορίες που γνώρισε ποτέ ο κόσμος;
<P>
Το γνωρίζουμε σήμερα από την ομολογία των ίδιων των αρχών της Πιονγιάνγκ, μια τρομακτική πείνα πλήττει τον πληθυσμό της χώρας και αναγκάζει τους Κορεάτες να τρέφονται με φλούδες ή με φυτικά υπολείμματα και ακόμα λέγεται ότι, σε ακραίες περιπτώσεις, καταλήγουν να τρώνε ανθρώπινο κρέας.
<P>
Προσποιούμαστε ότι το ανθρώπινο αυτό δράμα οφείλεται στον καιρό. Οι πλημμύρες του 1995 και του 1996 επιδείνωσαν μάλλον τις θεμελιώδεις ελλείψεις τις οποίες προκάλεσε το πολιτικό, οικονομικό και κοινωνικό καθεστώς της Βόρειας Κορέας. Αλλά, την ίδια ακριβώς περίοδο, η εξουσία συνέχισε να καταναλώνει τεράστια ποσά στο στρατιωτικό προϋπολογισμό της ή σε έξοδα παράστασης.
<P>
Σήμερα, μόνο η αδιαλλαξία, που περιορίζει τους Βορειοκορεάτες ιθύνοντες σε μια αυτιστική στάση, εμποδίζει τη Διεθνή Κοινότητα να συμπαρασταθεί γρήγορα και αποτελεσματικά στους πολίτες οι οποίοι είναι στην κυριολεξία όμηροι της κατάστασης.
<P>
Σε όλα τα γεωγραφικά πλάτη και μήκη, ο κομμουνισμός ή ο σοσιαλισμός κρίθηκε οριστικά και κατηγορηματικά από την Ιστορία η οποία δεν ξεχνά την συντριπτική ευθύνη για τα ερείπια των χωρών όπου βασίλευσαν. Ωστόσο, η Βόρεια Κορέα διατηρεί τη γραμμή της διεθνούς απομόνωσης, της κρατικοποίησης της οικονομίας και της αυστηρής πολεμοφιλίας απέναντι στη Νότια Κορέα.
<P>
Πρός όφελος των ίδιων των Κορεατών, η Διεθνής Κοινότητα δεν πρέπει να την ανεχθεί άλλο. Εύχομαι η Επιτροπή να μας αναγγείλει τις πρωτοβουλίες τις οποίες λαμβάνει αφενός για να βοηθήσει τα Ηνωμένα Έθνη να παρέμβουν σύντομα προς όφελος του ενδιαφερόμενου άοπλου πληθυσμού και αφετέρου για να σπάσει τη λογική της συνολικής αυτοκτονίας στην οποία οι θλιβερές αρχές της Βόρειας Κορέας παρέσυραν το λαό τους.
<P>
Κογκό

<SPEAKER ID=142 LANGUAGE="IT" NAME="Fassa">
Κύριε Πρόεδρε, το λεγόμενο Κονγκό Μπραζαβίλ κινδυνεύει να χάσει, αν την είχε ποτέ, τη μορφή κράτους. Μετά από την ένοπλη κατάληψη της εξουσίας εκ μέρους του Sassou-N'guesso, η χώρα βρίσκεται, πράγματι, σε παράδοξη κατάσταση. Αφενός, υπάρχει ένα καθεστώς που ουσιαστικά απέκτησε το μονοκομματικό σχήμα και αφετέρου, πολλές ομάδες πολιτοφυλακής, συγκροτημένες μάλιστα κατά φυλή, μοιράζονται το έδαφος και πολεμούν μεταξύ τους αδιάκοπα. Η κατάσταση χαρακτηρίζεται εύστοχα στην γαλλική ορολογία των πολιτικών επιστημών με την έκφραση "περιορισμένο χάος».
<P>
Για τον λόγο αυτό, η Επιτροπή πρέπει να αναστείλει κάθε βοήθεια στο Κονγκό, που δεν προορίζεται για ανθρωπιστικούς σκοπούς ή για την ανάπτυξη των ασθενέστερων στρωμάτων της κοινωνίας, μέχρι να αλλάξει η κατάσταση στη χώρα. Κύριοι Επίτροποι, κάνω έκκληση στο δικό σας αίσθημα σύνεσης ώστε να υιοθετηθούν τα αναγκαία, χρήσιμα και κατάλληλα μέτρα για την επίτευξη του στόχου.

<SPEAKER ID=143 LANGUAGE="NL" NAME="Aelvoet">
Πρόεδρε, συνάδελφοι, κύριε Επίτροπε, πέρυσι ο κ.Sassou-N'guesso ανακατάλαβε την εξουσία μετά από σκληρές μάχες. Στην προσπάθειά του υποστηρίχθηκε πολύ από την Αγκόλα και στο μεταξύ βλέπουμε ότι καταργήθηκε το Σύνταγμα, διαλύθηκε το Κοινοβούλιο, διαλύθηκε το Συνταγματικό Δικαστήριο, το Συμβούλιο Επικρατείας έχει πάψει να υφίσταται κλπ, κλπ. Είναι σαφές ότι η χώρα βαδίζει προς ένα περισσότερο δικτατορικό και λιγότερο δημοκρατικό καθεστώς. Πρέπει παράλληλα όμως να επισημάνουμε ότι μία από τις σημαντικές οικονομικές αλλαγές που επέβαλε ο νέος Πρόεδρος ήταν η μείωση των φόρων που πρέπει να καταβάλλει η Elf Acquitaine για το πετρέλαιο. Συνεπώς, αυτοί προοδεύουν. Δεν πρέπει επίσης να προξενεί ιδιαίτερη έκπληξη το γεγονός ότι ο Πρόεδρος της χώρας αυτής, του Κόγκο-Μπραζαβίλ, που έχει εξελιχθεί με εντελώς δικτατορικό τρόπο, έτυχε θερμής υποδοχής στα Ανάκτορα των Ηλυσίων. Στην ουσία όμως είναι προφανές ότι η Ευρωπαϊκή Ένωση, σε περίπτωση που παίρνει τον εαυτό της κάπως σοβαρά, πρέπει να λάβει θέση επί του θέματος και προξενεί εντύπωση το γεγονός ότι υπήρξαν ελάχιστες αντιδράσεις στο πραξικόπημα του περασμένου έτους. Αυτός ήταν και ο λόγος που στα ψηφίσματα που έχουν κατατεθεί αναφέρεται ρητώς ότι πρέπει να διοργανωθούν ελεύθερες εκλογές, ότι το Συμβούλιο θα πρέπει να είναι σε θέση να μιλά με μια φωνή - δυστυχώς, όμως, έχουμε συνηθίσει στην κακοφωνία που επικρατεί σε πολλές περιπτώσεις - και ότι όπως και να έχουν τα πράγματα πρέπει να παγώσει η χρηματοδοτική βοήθεια που χορηγεί η Ευρωπαϊκή Ενωση στο Κογκό-Μπραζαβίλ. Βεβαίως, για το μέρος της βοήθειας το οποίο έχει καθαρά ανθρωπιστικό χαρακτήρα και αφορά τα φτωχότερα στρώματα του πληθυσμού, πρέπει να κάνουμε κάτι άλλο. Ελπίζω ότι θα κατορθώσουμε ως Κοινοβούλιο να λάβουμε σαφή θέση επί του θέματος αυτού και ότι η Επιτροπή και το Συμβούλιο θα αντιδράσουν με ανάλογο τρόπο.

<SPEAKER ID=144 LANGUAGE="NL" NAME="Van Bladel">
Πρόεδρε, επιτρέψτε μου να υπενθυμίσω στην κα Aelvoet ότι στη συζήτηση επειγόντων θεμάτων, πέρυσι, ο κ. Hory και εγώ επιστήσαμε την προσοχή του Σώματος στο Κογκό-Μπραζαβίλ, προφανώς όμως οι άλλοι συνάδελφοι δεν θεωρούσαν εκείνη τη στιγμή ότι το θέμα ήταν άξιο λόγου.
<P>
Το γεγονός ότι το έδαφος της περιοχής αυτής που βρίσκεται κοντά στον Ισημερινό είναι τόσο πλούσιο σε πετρέλαιο έχει πραγματικά τραγικές συνέπειες. Επιχειρήσεις από το εξωτερικό σπεύδουν να εκμεταλλευθούν την κατάσταση και συνεργάζονται πρόθυμα με δικτάτορες. Ετσι έχουν τα πράγματα στο Κογκό-Μπραζαβίλ, έτσι είχαν στην Λουάντα, στην Αγκόλα και στην πρώην αυτόνομη περιοχή της Καμπίντα. Το ψήφισμα για το ΚογκόΜπραζαβίλ, τον Οκτώβριο του περασμένου έτους, ήταν πραγματικά ενδεδειγμένο ως μήνυμα. Τώρα η κυβέρνηση έχει αλλάξει, ο πρώην δικτάτορας έχει επανέρθει στην εξουσία, ενώ τα στρατεύματα της Αγκόλας και οι μισθοφόροι εξακολουθούν να παραμένουν στη χώρα.
<P>
Η πολιτική μου ομάδα αποδίδει ιδιαίτερη σημασία στην ενίσχυση της βοήθειας που χορηγείται στον πληθυσμό του Κογκό-Μπραζαβίλ και κατέθεσε για το σκοπό αυτό μια τροπολογία. Από την εποχή που ο Καμπίλα κατάκτησε την καρδιά της Αφρικής, άλλαξαν διάφορα πράγματα στην περιοχή, όχι όμως προς όφελος της δημοκρατίας και των πολιτών. Παρόλο που ο έξω κόσμος έχει την εντύπωση ότι στην Αγκόλα επιτελείται μια ειρηνευτική προσπάθεια, όσοι γνωρίζουν την κατάσταση - και ο πορτογάλος συνάδελφος της άλλης παράταξης με διαβεβαίωσε σχετικώς πριν από δύο ώρες - γνωρίζουν ότι ο κυβερνητικός στρατός προετοιμάζεται να εξαπολύσει μαζική επίθεση με στόχο τον αφανισμό της επίσημης αντιπολίτευσης.
<P>
Τα κέρδη της Αγκόλας από τις εξαγωγές πετρελαίου θα διατεθούν τα προσεχή χρόνια για την αγορά όπλων. Σύμφωνα με τις πληροφορίες που έχω στη διάθεσή μου, μία χώρα της Σύμβασης του Λομέ είναι επιλέξιμη για τη χορήγηση βοήθειας εκ μέρους της Ευρωπαϊκής Ενωσης, μόνον εφόσον οι δαπάνες για την αγορά όπλων δεν υπερβαίνουν το 2 % του προϋπολογισμού. Επίτροπε, θα μπορούσατε να εξετάσετε ενδελεχώς κατά πόσο μία χώρα όπως η Αγκόλα, η οποία αγοράζει τόσα πολλά όπλα, πληροί τους όρους της Σύμβασης Λομέ και θα μπορούσατε κυρίως να εξετάσετε κατά πόσον τα χρήματα της Ευρωπαϊκής Ενωσης περιέρχονται στην κατοχή όλων των πολιτών της Αγκόλας και όχι μόνο της τοπικής ελιτ;

<SPEAKER ID=145 LANGUAGE="NL" NAME="Bertens">
Κύριε Πρόεδρε, δημιουργήθηκε μια κάποια σύγχυση γιατί ο προηγούμενος ομιλητής αναφερόταν συνεχώς στην Αγκόλα. Ωστόσο, η χώρα βρίσκεται κοντά στο Κογκό. Πιστεύω ότι λίγοι άνθρωποι στην Ευρώπη γνωρίζουν που βρίσκεται το Κογκό και τι σημβαίνει εκεί καθώς και τι συνέβη τα τελευταία χρόνια με την πολιτική και στρατιωτική βία που παρατηρείται στο Ζαϊρ.
<P>
Οπως δήλωσε ήδη η κα Aelvoet, αυτό που μας κάνει εντύπωση είναι η αδυναμία του Συμβουλίου να αναλάβει πρωτοβουλίες και όντως η κακοφωνία ειδήσεων από τις Βρυξέλλες, οι οποίες θα μπορούσαν να έχουν κάποια σχέση με τον τερματισμό της κρίσης στο Κογκό.
<P>
Ας ελπίσουμε ότι, όσο το αυταρχικό καθεστώς στη Μπραζαβίλ εξακολουθεί να κατέχει την εξουσία, η Ευρωπαϊκή Επιτροπή θα είναι διατεθειμένη να διακόψει την ανθρωπιστική βοήθεια η οποία δεν προορίζεται για τις φτωχότερες ομάδες του πληθυσμού. Αυτό είναι οπωσδήποτε το σημαντικότερο μέσο που διαθέτει η Ευρώπη προκειμένου να ασκήσει πίεση στις αρχές και ίσως θα μπορούσαμε επίσης να φροντίσουμε - και αυτό αναφέρθηκε ήδη από τους δύο προηγούμενους ομιλητές -, ούτως ώστε τα ευρωπαϊκά εμπορικά συμφέροντα να προσλάβουν έναν περισσότερο ανθρώπινο χαρακτήρα.
<P>
Τζαμάικα

<SPEAKER ID=146 LANGUAGE="NL" NAME="Bertens">
Ένα πολύ ενδιαφέρον θέμα, κύριε Πρόεδρε. Οι Φιλελεύθεροι κατέθεσαν ένα ψήφισμα. Πρόκειται συγκεκριμένα για την αποχώρηση της Τζαμάικα από το Προαιρετικό Πρωτόκολλο στη Διεθνή Συμφωνία για τα Πολιτικά Δικαιώματα. Εφόσον ένα πρωτόκολλο έχει προαιρετικό χαρακτήρα, σκέφτηκε η κυβέρνηση της Τζαμάικα, τότε μπορούμε κάλλιστα να αποχωρήσουμε εθελουσίως. Ίσως αυτό να αληθεύει. Ωστόσο, το σημαντικότερο στην υπόθεση αυτή είναι ότι πρόκειται για ένα λανθασμένο μήνυμα. Αποδείχτηκε ήδη ότι η κυβέρνηση του Μπαρμπάντος, του Τρινιντάτ και του Τομπάγκο, επιθυμούν να μιμηθούν τη Τζαμάικα. Εχω στα χέρια μου ένα άψογο σημείωμα του Υπουργού Εξωτερικών ή του Πρωθυπουργού της Τζαμάικα και δεν μπορώ παρά να συμπεράνω ότι η αποχώρηση από το Προαιρετικό Πρωτόκολλο της Διεθνούς Συμφωνίας για τα Πολιτικά Δικαιώματα έχει κάποια σχέση με την ευκολία με την οποία προσπαθεί η Τζαμάικα να αντιμετωπίσει την κατηγορία της θανατικής ποινής. Ελπίζω ότι το θέμα αυτό θα τεθεί επί τάπητος στη προσεχή συνέλευση των χωρών ΑΚΕ στον Αγιο Μαυρίκιο. Με άλλα λόγια, δεν καταδικάζω την Τζαμάικα, αλλά θέτουμε το ερώτημα με τη μορφή υπόδειξης αν αυτό ήταν πραγματικά απαραίτητο.

<SPEAKER ID=147 LANGUAGE="DE" NAME="Habsburg-Lothringen">
Κύριε Πρόεδρε, ευτυχώς το Κοινοβούλιο συζητά διαρκώς τη θανατική ποινή, στις περισσότερες περιπτώσεις μάλιστα ομόφωνα, όχι όμως πάντα, όπως δυστυχώς πρέπει να πω. Το καλό στην προκειμένη περίπτωση είναι ότι μιλάμε για μια περίπτωση θεωρητική και όχι πρακτική, που θα έπρεπε να την εμποδίσουμε άμεσα.
<P>
Βέβαια, συζητώντας για την έξοδο της Τζαμάικα από το πρόσθετο πρωτόκολλο δεν πρέπει να ξεχνάμε ότι ρίχνουμε πέτρες, ενώ βρισκόμαστε οι ίδιοι σε ένα γυάλινο κτίριο, αφού ορισμένα κράτη μέλη της ΕΕ δεν υπέγραψαν το ίδιο πρόσθετο πρωτόκολλο που απαιτούμε τώρα από την Τζαμάικα, με την ίδια αιτιολόγηση που χρησιμοποιεί και η Τζαμάικα για ν' αποσυρθεί απ' αυτό - όπως π.χ. η Μεγάλη Βρετανία, αλλά και άλλα μεγάλα κράτη όπως οι ΗΠΑ, η Ιαπωνία και, απ' όσα ξέρω, άλλα δεκαοχτώ μεγάλα κράτη.
<P>
Πεποίθησή μου είναι ότι εμείς εδώ στο Κοινοβούλιο πρέπει να είμαστε συνεπείς στην τοποθέτησή μας κατά της θανατικής ποινής, δεν πρέπει όμως και να προβαίνουμε εσπευσμένα σε κάποιες καταδίκες, ενώ βασικά θα έπρεπε να αρχίσουμε από εμάς τους ίδιους.
<P>
Συρία

<SPEAKER ID=148 LANGUAGE="EN" NAME="Moorhouse">
Κύριε Πρόεδρ]ε, περίπου ένα μήνα πριν δέχτηκα στο γραφείο μου στις Βρυξέλλες μία αντιπροσωπεία αντρών και γυναικών από το Λίβανο, που ήταν φανερό ότι βρίσκονταν σε άθλια κατάσταση. Επρόκειτο για άντρες και γυναίκες με τους συγγενείς τους που τους είχαν απαγάγει από τα σπίτια τους ή τα γραφεία τους και τους είχαν, προφανώς, μεταφέρει στη Συρία, όπου εξαφανίστηκαν χωρίς ίχνη. Σε ορισμένες περιπτώσεις οι οικογένειες ήξεραν πάνω κάτω πού περίπου βρίσκονταν τα θύματα των απαγωγέων. Θυμάμαι μία συγκεκριμένη περίπτωση για μία κυρία που ήρθε μαζί με την ομάδα και είπε ότι δεν είχε μάθει τίποτα για το γιο της για έξι χρόνια, εως ότου κάποιος άλλος ήρθε στο σπίτι της και της είπε ότι το συγκεκριμένο άτομο βρισκόταν σε κάποια φυλακή, πιθανόν στη Δαμασκό. Αυτή ήταν μία φρικτή κατάσταση και το ερώτημα είναι τί θα κάναμε για την αντιμετώπισή της. Ίσως είναι ενδεικτικό του Ευρωπαϊκού Κοινοβουλίου το γεγονός ότι μπορούμε να τονίζουμε ή να προβάλλουμε τα γενικά χαρακτηριστικά τέτοιων περιπτώσεων, που αποτελεί και τον κύριο σκοπό αυτού του ψηφίσματος που έχει κατατεθεί εξ ονόματός μου, καθώς επίσης εξ ονόματος της Ομάδας του Ευρωπαϊκού Λαϊκού Κόμματος.
<P>
Αξίζει να σημειωθεί ότι μόλις λίγες μέρες πριν πληροφορηθήκαμε ότι ένας αρκετά μεγάλος αριθμός ανθρώπων, που βρίσκονταν σε αυτή την κατάσταση και είχαν πέσει θύματα των απαγωγέων, αφέθηκαν ελεύθεροι. Παρεμπιπτόντως, δεν έχω αναφερθεί στον αριθμό των απαγωγών. Κατά πάσα πιθανότητα, έχουν γίνει συνολικά τουλάχιστον 200 απαγωγές, ενώ ο αριθμός αυτών που έχουν αφεθεί ελεύθεροι ανέρχεται το πολύ σε 121 άτομα. Είναι ωραίο να σκεφτόμαστε ότι το ψήφισμά μας πιθανόν να έχει ήδη συμβάλλει προς αυτή την κατεύθυνση, αλλά δε θα μάθουμε ποτέ αν όντως είναι έτσι. Ωστόσο, υπάρχουν φυσικά άλλοι που περιμένουν να απελευθερωθούν, οπότε μπορεί κανείς να ελπίζει ότι η κυβέρνηση της Συρίας - κυρίως εν όψει του γεγονότος ότι αναμένεται να αρχίσει η διεξαγωγή διαπραγματεύσεων στο άμεσο μέλλον όσον αφορά μία πιθανή περαιτέρω συμφωνία σύνδεσης στα πλαίσια του προγράμματος σύνδεσης Ευρώπης-Μεσογείου - θα λάβει αυτό υπόψη της και θα ενεργήσει ανάλογα ώστε να απελευθερωθούν οι κρατούμενοι, όπου δεν έχουν υποβληθεί μηνύσεις.

<SPEAKER ID=149 NAME="de Silguy">
Κύριε Πρόεδρε, κυρίες και κύριοι Βουλευτές, θα ξεκινήσω με την Κολομβία.
<P>
Με μεγάλη συγκίνηση πληροφορήθηκε η Επιτροπή τη δολοφονία του Jesϊs Marνa Jaramillo Προέδρου της Μόνιμης Επιτροπής Υπεράσπισης των Ανθρωπίνων Δικαιωμάτων στην Κολομβία, ο οποίος, όπως το ανέφερε νωρίτερα η κ. Αlvarez, είχε επισκεφτεί αυτό το Σώμα πριν από λίγο καιρό. Η Επιτροπή καταδικάζει πολύ αυστηρά αυτή τη πράξη και σημειώνει την απόφαση να συγκροτηθεί μια ειδική επιτροπή στην Fiscalia general de la Naciσn ώστε να ερευνήσει τη δολοφονία. Εκτός αυτού, καλεί επίσημα την κολομβιανή κυβέρνηση να ενεργοποιήσει ΟΛΑ τα απαραίτητα μέσα ώστε να κατορθώσει να εντοπίσει τους υπεύθυνους αυτού του απαράδεκτου εγκλήματος και να τους παραδώσει στη δικαιοσύνη για να τιμωρηθούν.
<P>
Η Επιτροπή συμμερίζεται απόλυτα τον προβληματισμό του Κοινοβουλίου, κυρία Lenz, όσον αφορά την εσωτερική κατάσταση της Κολομβίας η οποία δεν έχει πάψει, όπως το είπατε και εσείς, να αυτοκαταστρέφεται εδώ και μερικούς μήνες. Πρέπει να ασχοληθούμε με τα ανθρώπινα δικαιώματα στην Κολομβία, όχι μόνο με λόγια, αλλά και με πράξεις, κυρία Αlvarez.
<P>
Η Επιτροπή έχει επίσης την πεποίηθηση ότι μια πρωτοβουλία που θα αποσκοπεί στην απομόνωση της χώρας θα είχε ως μόνη συνέπεια μια αύξηση της βίας. Για το λόγο αυτό, η Επιτροπή προσφέρει μια σημαντική στήριξη στην ενίσχυση του κράτους δικαίου και οι προσπάθειές της προσανατολίζονται σε τρεις κατευθύνσεις. Πρώτον, η Επιτροπή στηρίζει τη δράση του τοπικού γραφείου της Επιτροπής των Ηνωμένων Εθνών για τα ανθρώπινα δικαιώματα - απαντώ εδώ στον κ. Howitt - έχοντας λάβει φέτος όλα τα απαραίτητα μέτρα για να εξασφαλιστεί η συνέχεια των δραστηριοτήτων αυτού του γραφείου για μια επιπλέον χρονιά. Για υπόμνημα, σας υπενθυμίζω ότι η Επιτροπή χρηματοδοτεί τη διάθεση πέντε διεθνών παρατηρητών, που αποτελούν εξ άλλου το ουσιαστικό δυναμικό του γραφείου.
<P>
Δεύτερον, η Επιτροπή στηρίζει τη δράση των ΜΚΟ. Η Κολομβία θεωρείται προνομιούχος στην χορήγηση των πόρων της θέσης του προϋπολογισμού " Εκδημοκρατισμός και ανθρώπινα δικαιώματα στη Λατινική Αμερική». Πολυάριθμες πρωτοβουλίες προωθούνται σε συνεργασία με τις τοπικές ΜΚΟ.
<P>
Τέλος, τρίτον, η Επιτροπή εξετάζει επίσης αυτή την εποχή τη δυνατότητα να προσφέρει μια ειδική βοήθεια στην κολομβιανή κυβέρνηση με στόχο τη βελτίωση της λειτουργίας των δικαστικών θεσμικών οργάνων.
<P>
Σειρά έχει τώρα η Νικαράγουα, όπου οι δυσκολίες μού φαίνονται να εντοπίζονται περισσότερο στο οικονομικό επίπεδο παρά στο επίπεδο των ανθρωπίνων δικαιωμάτων με την καθαυτό έννοια. Τα προβλήματα της Νικαράγουας εμπίπτει μάλλον, λοιπόν, περισσότερο στις δικές μου αρμοδιότητες.
<P>
Το εξωτερικό χρέος της Νικαράγουα μειώθηκε σε μια τριετία από 10 σε 5, 5 δισεκατομμύρια Ecu, γεγονός που αποτελεί σημαντική επιτυχία, η οποία αξίζει συγχαρητήρια. Πέραν αυτού, αν και υπάρχει αυτή η σημαντικότατη μείωση, το ύψος του χρέους και η κατάσταση της Νικαράγουα παραμένεουν πολύ ανησυχητικά διότι το χρέος αντιπροσωπεύει - το διευκρινίζω για τον κ. Newens - πάνω από το 250 % του ΑΕΠ και το βάρος του χρέους απορροφά το αντίστοιχο του 30 %, δηλαδή σχεδόν το ένα τρίτο από το προϊόν της εξαγωγής της Νικαράγουα, πράγμα το οποίο, σύμφωνα με τα διεθνή δεδομένα δεν είναι διόλου αμελητέο.
<P>
Η κυβέρνηση της Νικαράγουας θα ζητήσει έναν επαναπρογραμματισμό, μια επαναδιαπραγμάτευσητου χρέους της στη Λέσχη των Παρισίων.
<P>
Η Επιτροπή συμμερίζεται την ανυσυχία της συνέλευσής σας για τις επιπτώσεις ενός τέτοιου χρέους πάνω στην οικονομική δραστηριότητα. Πρέπει να βρεθεί μια λύση. Έτσι, η Επιτροπή είναι ευνοϊκή απέναντι στην εκλεξιμότητα της Νικαράγουα που τέθηκε από την παγκόσμια Τράπεζα προς όφελος της εξυπηρέτησης του χρέους των φτωχών χωρών με υψηλό χρέος. Η Νικαράγουα θα μπορέσει έτσι να συνεχίσει την πορεία της ανάπτυξής της την οποία ξαναβρήκε μόλις πριν τρία χρόνια, μετά από δεκαπέντε χρόνια οπισθοδρόμησης, εξ αιτίας των ένοπλων συγκρούσεων.
<P>
Θέλω επίσης να υπενθυμίσω ότι ενδεχομένες αποφάσεις για νέα κλιμάκωση, ή για μείωση των εφαρμόσιμων συντελεστών ανήκουν στα κράτη δανειστές. Στην περίπτωση της Νικαράγουας, περίπου τα τέσσερα δισεκατομμύρια από τα 5, 5 δισεκατομμύρια δολλάρια του χρέους της προέρχονται από κράτη, δηλαδή εν προκειμένω κατά το ήμισυ από το Μεξικό και τη Ρωσία. Συνεπώς, το μεγαλύτερο μέρος αυτού του χρέους πρέπει να επαναδιαπραγματευθεί στο πλαίσιο της Λέσχης των Παρισίων που συγκεντρώνει τα κύρια κράτη πιστωτές και η οποία, το διευκρινίζω για την κ. Alvoet, θα συνεδριάσει κατά το πρώτο εξάμηνο.
<P>
Μπορώ να καθυσυχάσω τον κ. de Habsbourg, ότι δεν συνηθίζουν οι υπουργοί των Οικονομικών να εγκαταλείπουν τα χρέη. Τα επαναδιαπραγματεύονται, δηλαδή αυξάνουν τις δόσεις των πληρωμών. Τα υπόλοιπα είναι της αρμοδιότητας των πολυμερών οργανώσεων, με πρώτη την Διαμερικανική Τράπεζα.
<P>
Σε ό, τι αφορά τη Βόρεια Κορέα, η Επιτροπή συμμερίζεται την ανησυχία του Κοινοβουλίου για τη σοβαρότητα της ανθρωπιστικής και επισιτιστικής κατάστασης στη Βόρεια Κορέα και αυτό, κύριε Hory, ανεξάρτητα φυσικά από την κρίση που μπορεί και πρέπει κανείς να ασκήσει στον τρόπο με τον οποίο κυβερνάται η χώρα.
<P>
Από το 1995, ημερομηνία των πρώτων σοβαρών πλημμυρών, η Ευρωπαίκή Ένωση χορήγησε μια βοήθεια στα πιο ευαίσθητα άτομα: τα παιδιά, τους ηλικιωμένους ή ακόμη τις εγκύους γυναίκες. Το 1997, η Ένωση χορήγησε 48 εκατομμύρια Ecu για βοήθεια σε τρόφιμα και 20 εκατομμύρια Ecu για βοήθεια στον τομέα της υγείας και έγινε έτσι ο πρώτος δωρητής για την Βόρεια Κορέα· 68 εκατομμύρια Ecu, κύριε Ford και κύριε Holm, είναι, συγκριτικά, πολύ περισσότερα από εκείνα της συνεισφοράς του ΟΕΑΚΧ, αφού το ΟΕΑΚΧ προσφέρει 15 εκατομμύρια Ecu για πέντε χρόνια.Αν μη τι άλλο είναι ένας τρόπος να αποφευχθεί η διάδοση των πυρηνικών στη συγκεκριμένη περιοχή, το ξέρετε.
<P>
Το ύψος της βοήθειας - επισιτιστική και ανθρωπιστική βοήθεια - που πρόκειται να χορηγηθεί για το έτος 1998 εξετάζεται αυτή την εποχή. Η απόφαση θα ληφθεί σύντομα από τα κράτη μέλη και μπορώ να διαβεβαιώσω τον κ. Jarzembowski για το θέμα αυτό ότι θα υπάρξουν βοήθειες και σε τρόφιμα και στήριξη για τη γεωργία. Εξάλλου, η Επιτροπή συμμερίζεται την άποψη, την οποία εξέφρασετο Σώμα σας και άκουσα νωρίτερα εντός αυτής της αίθουσας, για την αναγκαιότητα μιας καλύτερης ενημέρωσης για την εξέλιξη της επί τόπου κατάστασης.
<P>
Αυτό προϋποθέτει επίσης την χορήγηση διευκολύνσεων πρόσβασης στις ΜΚΟ και τους διεθνείς οργανισμούς. Εν πάση περιπτώσει, και εδώ ο κ. Bertens έχει δίκιο, οι ενισχύσεις δεν είναι ένα επαρκές υποκατάστατο στην υιοθέτηση θεμελιωδών μέτρων, μέτρων για την ελευθέρωση της οικονομίας, τα οποία είναι τα μόνα ικανά να εγγυηθούν μια μόνιμη βελτίωση της οικονομικής, υγειονομικής και κοινωνικής κατάστασης της χώρας. Μπορώ να σας διαβεβαιώσω ότι η Επιτροπή καταβάλλει κάθε δυνατή προσπάθεια για να παροτρύνει τις αρχές της Βόρειας Κορέας προς αυτή την κατεύθυνση.
<P>
Πέμπτον, φθάνω τώρα στην κατάσταση του Κογκό Μπραζαβίλ. Μια δήλωση της Προεδρίας της Ευρωπαίκής Ένωσης της 3ης Νοεμβρίου του 1997 καθόρισε τη θέση της Ένωσης για την ένοπλη συμπλοκή που αιματοκύλησε το Κογκό και για το νέο πολιτικό καθεστώς που προέκυψε από αυτήν. Η Επιτροπή ορίζει τη δράση της στο πλαίσιο αυτό και παρακολουθεί προσεκτικά την εξέλιξη της κατάστασης επί τόπου, επίσης φροντίζει ιδιαίτερα για το σεβασμό των κατευθύνσεων που ορίστηκαν από το Εθνικό Ίδρυμα για την Ενότητα, τη Δημοκρατία και την Ανοικοδόμηση. Η αναζήτηση μιας μόνιμης ειρήνης και μιας εθνικής συμφιλίωσης προϋποθέτουν, κυρία Aelvoet, την επάνοδο ενός καθεστώτος νομιμοποιημένου από ελεύθερες εκλογές, αδιάβλητες και ισότιμες.
<P>
Η Επιτροπή, κύριε Fassa, ξεκίνησε έναν διάλογο για το σκοπό αυτό με τις κονγκολέζικες αρχές και με τους εκπροσώπους των κυριώτερων πολιτικών δυνάμεων, με στόχο να ευνοήσει τη συμμετοχή τους στην ανοικοδόμηση της χώρας και τη συμβολή τους στην επίτευξη της διαδικασίας δημοκρατικής μετάβασης. Από την έναρξη της συμπλοκής, η Ευρωπαϊκή Ένωση προσέφερε ανθρωπιστική βοήθεια, το διευκρινίζω για ορισμένους ομιλητές, με προορισμό αποκλειστικά τους πληθυσμούς και τους πιο φτωχούς πληθυσμούς, βοήθεια που εκτιμάται στα 11, 5 εκατομμύρια Ecu. Μια συμπληρωματική βοήθεια θα διατεθεί πολύ σύντομα, σε συνεργασία με τις ΜΚΟ.
<P>
Εξάλλου, η Ευρωπαϊκή Ένωση προετοιμάζει ένα πρόγραμμα ανοικοδόμησης προς όφελος του άμαχου πληθυσμού, θύματα της ένοπλης συμπλοκής. Όμως, σε ό, τι αφορά την επανέναρξη της συνεργασίας, αυτή θα οριστεί ανάλογα με τις προόδους που θα πραγματοποιηθούν στο επίπεδο της εθνικής συμφιλίωσης και της πολιτικής νομιμότητας των αρχών. Σε απάντηση στην κ. van Bladel, η οποία μου είχε θέσει ερώτηση για την Αγκόλα, θα έλεγα, αν και δεν βρίσκεται στο πλαίσιο του ζητήματος αυτού, ότι η χορήγηση βοήθειας είναι σε συνάρτηση με τους αυστηρούς όρους που προβλέπονται από την Σύμβαση της Λομέ και ότι πρόκειται, και εδώ, για ανθρωπιστικές βοήθειες και για ενισχύσεις για αποκατάσταση από τις οποίες επωφελούνται οι πιο φτωχοί πληθυσμοί και οι πληθυσμοί της υπαίθρου.
<P>
Έκτον, θα ολοκληρώσω με το θέμα της Τζαμάικα. Η Επιτροπή λυπάται για την απόφαση των αρχών της Τζαμάικα να καταγγείλουν το πρώτο επιλεγμένο προαιρετικό πρωτόκολλο της Διεθνούς Σύμβασης για την προστασία των ανθρώπινων διακαιωμάτων και των θεμελιωδών ελευθεριών. Η απόφαση αυτή θα έχει πράγματι, ως συνέπεια, εκτός από την εφαρμογή, δυστυχώς συχνή, της θανατικής ποινής, την αφαίρεση του δικαιώματος του πληθυσμού να απευθύνεται απευθείας στην Επιτροπή των Ηνωμένων Εθνών για τα ανθρώπινα δικαιώματα. Αρχίζοντας ένα προηγούμενο, θα μπορέσει να προκαλέσει ανάλογες πράξεις και σε άλλα κράτη της περιοχής που αυτή τη στιγμή, υπογράφουν το εν λόγω πρωτόκολλο. Έτσι η Επιτροπή, συμφωνεί με τη δήλωση της προεδρίας της Ευρωπαϊκής Ένωσης, η οποία καλεί τις τζαμαϊκανές αρχές να επανεξετάσουν τη θέση τους.
<P>
Τέλος, θα κλείσω με το θέμα της Συρίας, απαντώντας στον κ. Moorhouse, για τα ανθρώπινα δικαιώματα. Για το θέμα αυτό, μπορούμε, για μια φορά, να αναγγείλουμε κάποιο αποτέλεσμα και ορισμένα καλά νέα, έστω και αν είναι αποσπασματικά. Η Ευρωπαϊκή Ένωση παρακολούθησε επισταμένως το ζήτημα των Λιβανέζων φυλακισμένων που κρατούνται στη Συρία. Ήδη από το 1997, η αρμόδια ομάδα εργασίας του Συμβουλίου είχε ζητήσει από τον επικεφαλής της αποστολής της Ευρωπαϊκής Ένωσης στη Βηρυττό, μια έκθεση πάνω στο θέμα. Οι διπλωματικές πρωτοβουλίες οι οποίες ξεκίνησαν από τότε βάσει αυτών των εργασιών, άρχισαν να καρποφορούν.
<P>
Η διευθέτηση του ζητήματος των Λιβανέζων κρατουμένων προέκυψε πράγματι στις 3 Μαρτίου, με την αναγγελία, από την εφημερίδα El Nahar στη Βηρυττό, της σύντομης απελευθέρωσης των κρατουμένων. Η πληροφορία επαναλήφθηκε την επομένη από το σύνολο του Τύπου και επιβεβαιώθηκε επισήμως από τις αρχές του Λιβάνου. Στις 5 Μαρτίου, ύστερα από μια τηλεφωνική συνομιλία ανάμεσα στον Πρόεδρο Hraoui και τον Hafez el Assad, 121 άτομα έφθασαν στο Masna, στα σύνορα Λιβάνου και Συρίας. Οδηγήθηκαν από δυνάμεις του Λιβάνου σε κρατητήρια· ύστερα από έναν έλεγχο της ταυτότητάς τους και του μητρώου τους, 86 εκ των 121 ατόμων ελευθερώθηκαν από τον εισαγγελέα του Ανωτάτου Δικαστηρίου, 15 κρατούνται ξανά με κατηγορίες που αφορούν το κοινό δίκαιο: λαθρεμπόριο ναρκωτικών, τρομοκρατία, και πρόκειται να δικαστούν από ποινικό λιβανέζικο δικαστήριο.
<P>
Σύμφωνα με πηγές, απομένουν 25 με 33 άτομα, ύποπτα για απόπειρα κατά της ασφάλειας του κράτους. Αν και κατηγορούμενος για συνεργασία με το Ισραήλ, ο ταγματάρχης Kytel Hayek επωφελήθηκε από αυτόν τον κανονισμό απελευθέρωσης, ωστόσο παραμένει κατηγορούμενος στο Λίβανο, στα πλαίσια της δίκης για τη δολοφονία του Πρωθυπουργού Rachid Karamι.
<P>
Η Επιτροπή θα συνεχίσει να παρακολουθεί το ζήτημα αυτό με ιδιαίτερη προσοχή, και φυσικά, θα τον λάβει υπόψη της στο πλαίσιο της συμφωνίας για συνεργασία ή σύναψη εταιρικής σχέσης που αναφέρατε νωρίτερα και του οποίου οι διαπραγματεύσεις θα ξεκινήσουν σύντομα.

<SPEAKER ID=150 NAME="Πρόεδρος">
Ευχαριστώ πολύ, κύριε Επίτροπε de Silguy.
<P>
Η κοινή συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=151 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
Β4-0322/98, των βουλευτών Bertens και Fassa, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την κατάσταση στη Σιέρα Λεόνε·-Β4-0334/98, των βουλευτών Robles Piquer και Maij-Weggen, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση στη Σιέρα Λεόνε·-Β4-0344/98, του κ. Vecchi, εξ ονόματος της Ομάδας του Ευρωπαϊκού Λαϊκού Κόμματος, σχετικά με την κατάσταση στη Σιέρα Λεόνε·-Β4-0358/98, του κ. Aelvoet και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με την κατάσταση στη Σιέρα Λεόνε·-Β4-0360/98, των βουλευτών Hory και Macartney, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με την κατάσταση στη Σιέρα Λεόνε·-Β4-0371/98, των βουλευτών Pettinari και Jovι Peres, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, σχετικά με την κατάσταση στη Σιέρα Λεόνε·-Β4-0381/98, των βουλευτών Pasty και Azzolini, εξ ονόματος της Ομάδας Ένωση για την Ευρώπη, σχετικά με την κατάσταση στη Σιέρα Λεόνε.
<SPEAKER ID=152 LANGUAGE="NL" NAME="Bertens">
Κύριε Πρόεδρε, ο Πρόεδρος Kabbah, ο δημοκρατικά εκλεγμένος πρόεδρος της Σιέρρα Λεόνε, επανήλθε. Θα έλεγε κανείς ότι πρόκειται για μία επιτυχία της στρατιωτικής επέμβασης των Ηνωμένων Εθνών και της Οργάνωσης για την Αφρικανική Ενότητα. Παρεμπιπτόντως, με τη δράση αυτή η Οργάνωση για την Αφρικανική Ενότητα παρεξέκλινε για πρώτη φορά επισήμως από την πολιτική της μη στρατιωτικής ανάμιξης στις υποθέσεις γειτονικών χωρών.
<P>
Τα πράγματα έχουν πλέον ως εξής: Ο Πρόεδρος βρίσκεται στη θέση του. Εν τω μεταξύ διαπιστώσαμε ότι οι στρατιωτικές επιχειρήσεις σε ορισμένες γειτονικές χώρες, και ιδιαίτερα στη Νιγηρία, δεν ήταν αναίμακτες. Αυτό πρέπει να μας δημιουργήσει ορισμένα ερωτηματικά. Κύριε Επίτροπε, κύριε Πρόεδρε, αυτό που είναι ακόμη σημαντικότερο για το μέλλον είναι να μπορεί η Ευρωπαϊκή Ένωση να χορηγεί ταχέως βοήθεια για να επανορθωθούν τα λάθη που έγιναν στη Σιέρρα Λεόνε όχι μόνο τα τελευταία χρόνια, αλλά τις τελευταίες δεκατίες. Σας ευχαριστώ εκ των προτέρων για την κατανόηση και την καλή σας διάθεση.

<SPEAKER ID=153 LANGUAGE="ES" NAME="Robles Piquer">
Κύριε Πρόεδρε, η πρόταση ψηφίσματος που υποβάλαμε έχει ως στόχο να επιστήσει την προσοχή σε μια μικρή και απομακρυσμένη χώρα, τη Σιέρα Λεόνε, στην οποία φαίνεται να επικρατεί μια τρομερή κατάσταση, ίσως σε όλα εκτός από την ομορφιά του τοπίου, τον πλούτο της γης, παρότι αυτή η γη κρύβει διαμάντια τα οποία κάποιες φορές αποτελούν την αιτία της τραγωδίας, και, επίσης εκτός από την καλωσύνη πολλών από τους κατοίκους της. Είναι αυτή η καλωσύνη που, για παράδειγμα, ώθησε κάποιους συμπατριώτες μου να εκδηλώσουν, πριν από κάποιες ημέρες, την επιθυμία τους να επιστρέψουν το συντομότερο δυνατό στη Σιέρα Λεόνε για να εκτελέσουν εκεί το έργο τους ως ιεραπόστολοι -εφόσον, φυσικά, είχαν απαχθεί και χρησιμοποιηθεί ως ανθρώπινα λάφυρα για δύο εβδομάδες από τις ηττημένες δυνάμεις της χούντας η οποία έριξε από την κυβέρνηση τον δημοκρατικά εκλεγμένο πρόεδρο.
<P>
Η δήλωση αυτών των ιεραποστόλων ήταν πολύ απλή: εμείς, είπαν, υποφέραμε για κάποιες μέρες· οι πολίτες της Σιέρα Λεόνε υποφέρουν πάντα και υποφέρουν πολύ περισσότερο. Και όταν κανείς διαβάζει, όπως διαβάσαμε εχθές, τόσο τρομερές αφηγήσεις, αφηγήσεις για παιδιά λίγων μόνο χρόνων τα οποία είναι ικανά να κόβουν με μαχαίρια τα κεφάλια ή τα χέρια συμπολιτών τους, πραγματικά τρομάζει μπροστά στο μίσος που έχει εμφυτευθεί σε αυτά τα παιδιά.
<P>
Για αυτόν τον λόγο, κύριε Πρόεδρε, κυρίες και κύριοι συνάδελφοι, η πρόταση ψηφίσματός μας, η αίτησή μας προς την Επιτροπή είναι να παρασχεθεί μεγάλη ανθρωπιστική βοήθεια και να συμπεριλαμβάνεται σε αυτή μια ειδική βοήθεια για την ανάκτηση και αποκατάσταση αυτών των παιδιών εγκληματιών, με σκοπό να ανακτήσουν την καθαρή παιδική ηλικία την οποία δικαιούνται.
<P>
Ο Πρόεδρος Kabbah έχει πριν από αυτό ένα πάρα πολύ δύσκολο καθήκον. Πρέπει επίσης να τον βοηθήσουμε σε αυτό, ακόμη και στην ίδια την εξέταση συνείδησής του, γιατί εκείνος πρέπει να πει ποιές ήταν οι αιτίες της προηγούμενης αποτυχίας του.
<P>
Η αποκατάσταση μιας δημοκρατίας στην Αφρική δεν είναι εύκολη, αυτό χωρίς αμφιβολία. Φαίνεται προφανές πως στη Σιέρα Λεόνε είναι ακόμη δυσκολότερο. Το δικό μας καθήκον είναι να τους βοηθήσουμε και όχι μόνο με λόγια.

<SPEAKER ID=154 LANGUAGE="EN" NAME="Whitehead">
Κύριε Πρόεδρε, είμαι σίγουρος ότι είμαι το μοναδικό μελος αυτού του Κοινοβουλίου που διετέλεσα κάποτε αξιωματικός των ενόπλων δυνάμεων στη Σιέρρα Λεόνε. Συγγενείς μου βρίσκονται ακόμη στην υπηρεσία ανθρωπιστικών οργανώσεων σε αυτή τη χώρα. Παρέχω την ειλικρινή στήριξή μου προς το ψήφισμα που κατατίθεται και από τις επτά πολιτικές Ομάδες.
<P>
Η Σιέρρα Λεόνε θεμελιωνόταν στην ελευθερία. Η πρωτεύουσά της ονομάζεται Φρίταουν (Ελεύθερη Πόλη). Οι στρατώνες, όπου υπηρετούσα κάποτε, έχουν πάρει το όνομά τους από τον Wilberforce, που είχε αναλάβει εκστρατεία κατά της δουλείας. Είναι τραγικό που αυτό το κράτος έχει διαφθαρεί και παραμορφωθεί εδώ και πολλά χρόνια από μία σειρά στρατιωτικών πραξικοπημάτων. Αυτό του ταγματάρχη Johnny Paul Koroma είναι απλώς το πιο πρόσφατο.
<P>
Η Σιέρρα Λεόνε έχει καταστραφεί. Έχει το χαμηλότερο προσδόκιμο ζωής στην Αφρική. Οι βιομηχανίες εξώρυξης της χώρας έχουν λεηλατηθεί. Ο λαός της ζει κάτω από συνθήκες πλήρους εξαθλίωσης. Χαιρετίζουμε λοιπόν την επιστροφή του Προέδρου Ahmed Tejan Kabbah. Επιθυμούμε να εδραιώσουμε τη δημοκρατία σε αυτή τη χώρα. Δεν μπορούμε όμως να παραβλέψουμε το γεγονός ότι ο Στρατηγός Sani Abacha της Νιγηρίας έχει διαδραματίσει καίριο ρόλο σε αυτό το εγχείρημα, καθώς επίσης ότι ο, τιδήποτε έχει συμβεί δεν συμβαδίζει με τη Συμφωνία του Κόνακρι.
<P>
Ο Στρατηγός Abacha έβγαλε λόγο στη Φρίταουν αυτή τη βδομάδα. Είπε ότι για πρώτη φορά στην ιστορία της περιοχής ανατρέπεται μία κυβέρνηση που είχε αναλάβει την εξουσία με τη βία. Μερικοί από εμάς μπορούν να σκεφτούν μία άλλη κυβέρνηση στην περιοχή που είχε αναλάβει την εξουσία επίσης με τη βία. Τί σκέφτεται άραγε για την κυβέρνησή του που στέλνει στην κρεμάλα τους πολιτικούς αντιπάλους και στη φυλακή τους νικητές των εκλογών; Το Ευρωπαϊκό Κοινοβούλιο θα πρέπει να καταβάλει κάθε δυνατή προσπάθεια για να αποσυρθούν τα στρατεύματα του Abacha και να προσφερθεί τόσο ανθρωπιστική όσο και στρατιωτική βοήθεια, προκειμένου να δοθεί η δυνατότητα στον Πρόεδρο Kabbah να επανεδραιώσει την ανεξαρτησία της Σιέρρα Λεόνε. Θα πρέπει επίσης να φροντίσει ώστε - με άμεσο διάβημά του στον υπουργό δικαιοσύνης, ο οποίος έχει επιστρέψει με τον πρόεδρο Kabbah - η αναμενόμενη διαδικασία να επεκταθεί στους χιλιάδες ή περισσότερους πολίτες που συνελήφθησαν στη Φρίταουν, προκειμένου να αποφευχθεί το ξεκαθάρισμα παλιών λογαριασμών σε βάρος εκείνων που ποτέ δεν συμμετείχαν στην ομάδα Koroma. Ανθρωπιστική βοήθεια μεταφέρεται τώρα στο Bo και το Kenema, καθώς επίσης στην πρωτεύουσα. Εμείς, στην Ευρώπη, θα πρέπει να ενισχύσουμε αυτή την προσπάθεια.
<P>
Η καρδιά μου σκιρτά για αυτή την όμορφη χώρα. Επιθυμούμε να αποκτήσει την ανεξαρτησία της, έτσι ώστε να μπορέσει να γίνει η Φρίταουν, για μία ακόμη φορά, η πρωτεύουσα μίας ελεύθερης χώρας.

<SPEAKER ID=155 LANGUAGE="NL" NAME="Aelvoet">
Κύριε Πρόεδρε, συνάδελφοι, εάν υπάρχει μία χώρα όπου καθίσταται σαφές πόσο δραματικές είναι οι επιπτώσεις ενός εμφυλίου πολέμου για τον πληθυσμό, όταν το κράτος δεν λειτουργεί πλέον, αυτή είναι η Σιέρρα Λεόνε. Ευτυχώς, τα πράγματα έχουν βελτιωθεί κάπως προς στιγμήν, το ερώτημα είναι όμως πόσο θα διαρκέσει η περίοδος αυτή, γιατί δεν μπορεί να ειπωθεί ότι η σταθερότητα είναι εξασφαλισμένη. Στα ανατολικά της χώρας οι μάχες συνεχίζονται και γνωρίζουμε ότι οι εξεγερμένοι επιτίθενται όχι μόνο ενάντια στον πληθυσμό, αλλά και ενάντια στους εκπροσώπους των διαφόρων αναπτυξιακών οργανισμών που δρουν στην περιοχή. Το ενδιαφέρον πρέπει βεβαίως να επικεντρωθεί στην ταχεία αντιμετώπιση του προβλήματος της πείνας, γιατί η καταστροφή επανειλημμένων εσοδειών έφερε πολλούς ανθρώπους σε δύσκολη θέση. Σχετικά μ' αυτό, το Κοινοβούλιο απευθύνει επίμονη έκκληση για την ιδιαίτερη ενεργοποίηση των υπηρεσιών του ECHO οι οποίες θα έπρεπε κυρίως να μεριμνήσουν, σε συνεργασία με τα Ηνωμένα Εθνη, ώστε η επισιτιστική βοήθεια να φτάσει σε αυτούς που την έχουν περισσότερο ανάγκη. Μόνο και μόνο γι'αυτό θεωρώ θετικό το γεγονός ότι εξετάζουμε σήμερα το πρόβλημα, ωστόσο είναι σαφές ότι πρέπει να ενατενίσουμε το μέλλον και να παρακολουθήσουμε την περαιτέρω εξέλιξη και την επάνοδο της σταθερότητας στη χώρα, γιατί διαφορετικά όλα θα αρχίσουν πάλι από την αρχή.

<SPEAKER ID=156 LANGUAGE="EN" NAME="Macartney">
Κύριε Πρόεδρε, απηχώ τα λόγια του κ. Whitehead. Δεν είχα συνειδητοποιήσει ότι είχε τόσο διακεκριμένο παρελθόν. Είναι όμως αξιοζήλευτη θέση να υπηρετεί κανείς στις δυτικοαφρικανικές μεθοριακές ένοπλες δυνάμεις στη Σιέρρα Λεόνε.
<P>
Θα ήθελα να επαναλάβω κάποια από τα σημεία στα οποία έχει αναφερθεί σχετικά με τη μακρά παράδοση της Σιέρρα Λεόνε. Είναι μία χώρα με μακρά και πολυσύνθετη πολιτική παράδοση, που διεκόπη βάναυσα στο παρελθόν, ύστερα από την εισβολή και κατοχή της χώρας από στρατιώτες με τη χρήση βίας. Πρόκειται για μία τακτική που είναι πολύ συνηθισμένη σε πολλές περιοχές της Αφρικής.
<P>
Ωστόσο, αυτό που παρατηρούμε τώρα είναι ένα ακόμη δείγμα του νέου κύματος επαναδημοκρατικοποίησης, που είναι κάτι που όλοι εμείς στο Κοινοβούλιο επιθυμούμε ολόψυχα. Έχω να κάνω την ακόλουθη έκκληση προς το Κοινοβούλιο και την Επιτροπή: ασκούμε συχνά κριτική σε διάφορα καθεστώτα και καταστάσεις τις οποίες και δεν καθυστερούμε να παρουσιάσουμε. Αυτό είναι σωστό. Τώρα όμως που έχουμε την επιτυχή αποκατάσταση της δημοκρατίας στη Σιέρρα Λεόνε, ας κάνουμε σας παρακαλώ κάτι συγκεκριμένο για να βοηθήσουμε. Ας παρέχουμε ειδικές, επιπλέον ενισχύσεις σε αυτή την όμορφη χώρα, έτσι ώστε να μπορέσει να επανεδραιώσει τη δημοκρατία της σε σταθερή βάση.

<SPEAKER ID=157 LANGUAGE="IT" NAME="Pettinari">
Κύριε Πρόεδρε, η επιστροφή του εκλεγμένου Προέδρου Kabbah στη Σιέρα Λεόνε είναι θετικό και μεγίστης σημασίας γεγονός. Ένα απαράδεκτο πραξικόπημα είχε καταπνίξει την πρώτη πραγματικά δημοκρατική εμπειρία της χώρας και πρέπει να αναγνωρίσουμε τις προσπάθειες των Ηνωμένων Εθνών και όλων εκείνων των χωρών που δραστηριοποιήθηκαν για την αποκατάσταση του συνταγματικού βίου και για την επαναφορά πολιτικής κυβέρνησης. Ωστόσο, δεν πρέπει να θεωρηθεί δεδομένη η εξάλειψη όλων των προβλημάτων, για την οποία απαιτούνται περαιτέρω έντονες προσπάθειες, με τη συμβολή επίσης των ευρωπαϊκών θεσμικών οργάνων.
<P>
Πρώτ' απ' όλα, πρέπει να δρομολογηθούν ξανά οι πολιτικές διαπραγματεύσεις για την πολιτική συμφιλίωση, που είχαν διακοπεί απότομα από το πραξικόπημα του στρατηγού Koroma, βάσει των συμφωνιών του Κόνακρι και του Αμπιτζάν, καθώς η στρατιωτική ένταση αυτών των ημερών δεν μπορεί αναμφισβήτητα να οικοδομήσει τα θεμέλια για την πολιτική ανόρθωση της χώρας.
<P>
Τέλος, θέλω να εκφράσω τις έντονες ανησυχίες μου για τον ρόλο της Νιγηρίας στη Σιέρα Λεόνε που, αφενός βοήθησε την επιστροφή του Kabbah, αφετέρου εκπέμπει απειλητικά μηνύματα αναζήτησης στρατιωτικής πολιτικής κυριαρχίας στην περιοχή, από τα οποία αναδύεται ο δικτατορικός και αντιδημοκρατικός χαρακτήρας του καθεστώτος του στρατηγού Abacha. Επί του προκειμένου, προσδοκούμε ρητή και απερίφραστη τοποθέτηση της Ευρωπαϊκής Ένωσης.

<SPEAKER ID=158 LANGUAGE="IT" NAME="Fassa">
Κύριε Πρόεδρε, αγαπητοί συνάδελφοι, η παρέμβασή μου συνδέεται αδιάρρηκτα με την προηγούμενη, αποτελεί μάλιστα κατά κάποιο τρόπο αντίγραφο της αγόρευσης του συναδέλφου κ. Pettinari, καθώς, χωρίς προκαταρκτικές συνενοήσεις, δεν μπορούμε να αποσιωπήσουμε το γεγονός ότι ένας από τους πρωταρχικούς στόχους της υπό έγκριση του Κοινοβουλίου πρότασης ψηφίσματος σχετικά με τη Σιέρα Λεόνε, είναι από πολλές πλευρές η τωρινή κυβέρνηση της Νιγηρίας, η οποία, αψηφώντας τις ισχύουσες συμφωνίες που αποκλείουν οποιαδήποτε προσφυγή στη βία, προτίμησε να επιτεθεί στην πρωτεύουσα της Σιέρα Λεόνε, με τον κίνδυνο να ανατραπούν για μια ακόμη φορά οι πολιτικές ισορροπίες της περιοχής, λόγω ηγεμονικών βλέψεων.
<P>
Επομένως, πιστεύω ότι, δεν μπορούμε να μιλάμε για εξωτερική πολιτική και για κοινή ασφάλεια της Ευρωπαϊκής Ένωσης αν δεν στοχεύουμε πρωταρχικά στη διασφάλιση της σταθερότητας σε αυτή την ευαίσθητη γεωπολιτική ζώνη και θα ήθελα επί του προκειμένου να γνωρίσω την άποψη της Επιτροπής.

<SPEAKER ID=159 NAME="de Silguy">
Κύριε Πρόεδρε, η πολιτική κατάσταση στην Σιέρρα Λεόνε εξελίσσεται ευνοϊκά με την επιστροφή του Προέδρου Kabbah. Αλλά από ανθρωπιστικής πλευράς η κατάσταση παραμένει δραματική. Με εξαίρεση την πρωτεύουσα, την Freetown, η χώρα υποφέρει από έλλειψη τροφίμων και ιατρικών προϊόντων που ξεπερνά το ανεκτό όριο ανησυχίας.
<P>
Καθόλη τη διάρκεια της σύρραξης, η Επιτροπή συνέχισε να χρηματοδοτεί προγράμματα ανθρωπιστικής βοήθειας στους τομείς της υγείας και της σίτισης, μέσω των εταίρων της που βρίσκονται επιτόπου, επικεντρώνοντας τις δράσεις της στις πιο ευάλωτες ομάδες του πληθυσμού. Ο όγκος της βοήθειας που κατεβλήθη στο ECHO ανέρχεται σήμερα σε 3, 8 εκατ. ECU για ένα έτος. Ήταν υλικώς αδύνατο να κάνουμε περισσότερα γιατί θα έπρεπε να μπορούμε να μεταβούμε επιτόπου και να διανείμουμε τη βοήθεια, πράγμα που κάτω από τις συνθήκες στις οποίες ορισμένοι από εσάς μόλις αναφερθήκατε, υλικώς ήταν εντελώς αδύνατο.
<P>
Η Επιτροπή και οι εταίροι της στην ανθρωπιστική βοήθεια έχουν τώρα προσανατολίσει εκ νέου μέρος των δράσεων εν εξελίξει, προκειμένου να ανταποκριθούν στις πιο επείγουσες ανάγκες. Με άλλα λόγια, κ. Whitehead, επανεξετάζει τα προγράμματα αποκατάστασης, μετά από την έναρξη της στρατιωτικής παρέμβασης, στις 8 του περασμένου Φεβρουαρίου, που έθεσε τέλος στο εμπάργκο εισόδου στη Σιέρρα Λεόνε και που κατέστησε δυνατή την επανέναρξη του εμπορίου υλικών, την προμήθεια προϊόντων διατροφής πρώτης ανάγκης, ή ιατρικών προϊόντων. Στις 10 Φεβρουαρίου, η Επιτροπή διέθεσε 1.900.000 Ecu για τη χρηματοδότηση προγραμμάτων "σπόροι και εργαλεία» με σκοπό να εξασφαλίσει στον τοπικό πληθυσμό επαρκείς εσοδείες γεωργικών αγαθών τους προσεχείς μήνες.
<P>
Στο άμεσο μέλλον, η Επιτροπή αναμένει τα πορίσματα των εκτιμήσεων που πραγματοποιούν οι φορείς της επιτόπου ανθρωπιστικής βοήθειας, πριν να αποφασίσει την ενδεχόμενη παροχή επείγουσας συμπληρωματικής επισιτικής βοήθειας, η οποία θα είναι όπως φαίνεται σημαντική και θα επιτρέψει, κύριε Robles Piquer, να επιλυθεί το ιδιαίτερα δραματικό πρόβλημα των παιδιών, που θίξατε προ ολίγου.
<P>
Τα υπάρχοντα προγράμματα, εξάλλου, επέτρεψαν την απορρόφηση χωρίς ιδιαίτερες δυσκολίες, των κυμάτων των προσφύγων στις γειτονικές χώρες. Η Επιτροπή παρόλα αυτά προτίθεται να δώσει προτεραιότητα στα μέτρα που προορίζονται να διευκολύνουν την επιστροφή και την επανένταξη των προσφύγων στο χωριό καταγωγής τους. Για το σκοπό αυτό, πρόκειται προσεχώς να εγκριθεί πρόγραμμα βοήθειας για περίπου δέκα χιλιάδες πρόσφυγες που βρίσκονται στη Γουϊνέα.
<P>
Τέλος, κύριε Pettinari, να σας διευκρινήσω ότι η συνεργασία με τη Νιγηρία έχει ανασταλεί από το 1995 και, γνωρίζετε όπως κι εγώ, ότι πολλοί πέτυχαν να ακουστεί η φωνή τους λέγοντας ότι η Νιγηρία είχε ξεπεράσει το ρόλο της και ότι δεν έπρεπε να επέμβει στρατιωτικά σε αυτή τη σύγκρουση.

<SPEAKER ID=160 NAME="Πρόεδρος">
Ευχαριστώ πολύ, κύριε Επίτροπε de Silguy.
<P>
Η κοινή συζήτηση έληξε.
<P>
Η ψηφοφορία θα διεξαχθεί σήμερα, στις 17.30.

<SPEAKER ID=161 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
Β4-0329/98, του κ. Herman και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με τις διακρίσεις που παρατηρούνται κατά την πώληση εισιτηρίων για το Παγκόσμιο Κύπελλο Ποδοσφαίρου·-Β4-0338/98, του κ. Bertens και άλλων, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την παραβίαση των κανόνων ανταγωνισμού από την οργανωτική επιτροπή του Παγκοσμίου Κυπέλλου Ποδοσφαίρου·-Β4-0345/98, του κ. De Coene, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τις διακρίσεις που παρατηρούνται κατά την πώληση εισιτηρίων για το Παγκόσμιο Κύπελλο Ποδοσφαίρου·-Β4-0365/98, του κ. Hory, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με το σύστημα διανομής των εισιτηρίων για το Παγκόσμιο Κύπελλο Ποδοσφαίρου·-Β4-0372/98, του κ. Castellina και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, σχετικά με τη διανομή εισιτηρίων για το Παγκόσμιο Κύπελλο Ποδοσφαίρου·-Β4-0373/98, της κ. Roth και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με το Παγκόσμιο Κύπελλο Ποδοσφαίρου.
<SPEAKER ID=162 LANGUAGE="EN" NAME="Ford">
Κύριε Πρόεδρε, γνωρίζουμε ότι ο Επίτροπος έχει συναντηθεί με τις γαλλικές ποδοσφαιρικές αρχές . Μπορεί να είναι χρήσιμο για μας να πάρουμε κάποιες σχετικές πληροφορίες, προτού αρχίσουμε τη συζήτηση, παρά να εκπλαγούμε στο τέλος όσον αφορά το τί έχει ουσιαστικά συμβεί. Θα ήμουν ευγνώμων, αν ρωτούσατε τον Επίτροπο αν θα ήταν έτοιμος να μιλήσει στην αρχή της συζήτησης.

<SPEAKER ID=163 LANGUAGE="NL" NAME="De Coene">
Πρόεδρε, θα ήθελα και εγώ να απευθύνω μια παρόμοια έκκληση, δεδομένου ότι ο Επίτροπος θεώρησε σημαντικό να παραβρεθεί στη συζήτηση.

<SPEAKER ID=164 NAME="Πρόεδρος">
Το αίτημα των κυρίων βουλευτών, όπως και οι παρεμβάσεις τους επί διαδικαστικού θέματος, εντάσσονται περισσότερο στη λογική μιας δήλωσης της Επιτροπής. Στην προκειμένη περίπτωση, βάσει του Κανονισμού, δεν ακολουθούμε την παραπάνω διαδικασία. Εν πάση περιπτώσει, όμως, θα απευθύνω στον κ. Επίτροπο την ερώτηση εάν είναι διατεθειμένος να ξεκινήσει τη συζήτηση. Εάν είναι όντως διατεθειμένος - με την επισήμανση, ωστόσο, ότι αυτή δεν είναι η συνήθης διαδικασία διεξαγωγής μιας συζήτησης επί επειγόντων θεμάτων -, θα του παραχωρήσω βεβαίως το λόγο.

<SPEAKER ID=165 NAME="Van Miert">
Κύριε Πρόεδρε, επιθυμώ καταρχήν να συγχαρώ το Κοινοβούλιο για αυτή την πρωτοβουλία και αναγνωρίζω την αξία της πρόσκλησης που μου έγινε να ανοίξω τη συζήτηση. Μπορώ να σας πω άλλωστε, ότι θέλησα να είστε οι πρώτοι που θα πληροφορηθούν την κατάσταση της υπόθεσης μετά από τις συνομιλίες και τις συζητήσεις που ακόμη διεξάγονται αυτές τις τελευταίες ημέρες. Είμαι επίσης σε θέση, εδώ και τώρα, να σας πω ακριβώς πού βρισκόμαστε.
<P>
Αλλά πριν διευκρινήσω ορισμένα πράγματα, θα ήθελα να υπενθυμίσω ότι το πρόβλημα που μας απασχολεί είναι σχετικά καινούριο. Έχουν ήδη υπάρξει προβλήματα, είναι αλήθεια, σε σχέση με ορισμένες αθλητικές εκδηλώσεις. Αλλά συνήθως, αφορούσαν τον τρόπο με τον οποίο οι διοργανωτές είχαν επιλέξει τους πράκτορες που θα αναλάμβαναν την πώληση των εισιτηρίων, ή με την παραχώρηση μονοπωλίου στον έναν ή τον άλλο πωλητή, όπως στην Ιταλία το 1990. Η Επιτροπή είχε παρέμβει, λοιπόν, από την άποψη της πώλησης των εισιτηρίων όσον αφορά την επιλογή των μεταπωλητών, στην προκειμένη περίπτωση, των πρακτόρων. Είχαμε ενεργήσει έτσι ώστε να αλλάξει το σύστημα. Αντί να αφήσουμε στους διοργανωτές την ευχέρεια να παραχωρήσουν ένα μονοπώλιο ή να επιλέξουν επιχειρήσεις με τις οποίες είχαν φιλικούς ή άλλους δεσμούς, είχαμε επιβάλει μια διαδικασία επιλογής των μεταπωλητών των εισιτηρίων στις ενδιαφερόμενες χώρες και είχαμε επιβάλει, επίσης, την αρχή του μη περιορισμού της πώλησης εισιτηρίων σε μια συγκεκριμένη επικράτεια. Οι αγοραστές θα έπρεπε λοιπόν να έχουν τη δυνατότητα να απευθύνονται σε πράκτορες που βρίσκονται πέραν των συνόρων για να αγοράσουν εισιτήρια. Υπήρχε επίσης το πρόβλημα σύνδεσης της πώλησης εισιτηρίων με άλλες υπηρεσίες, όπως την αγορά αεροπορικού εισιτηρίου, ή την ενοικίαση δωματίου σε ξενοδοχείο, ή οτιδήποτε άλλο.
<P>
Αυτά ήταν λοιπόν τα προβλήματα που είχαμε συναντήσει και με τα οποία ασχοληθήκαμε. Πέρυσι άλλωστε, οι διοργανωτές μας ρώτησαν ποιά ήταν η θέση της Επιτροπής όσον αφορά αυτά τα ζητήματα, και επιβεβαιώσαμε τη θέση που είχαμε υιοθετήσει στο παρελθόν. Σήμερα, όμως, το πρόβλημα είναι διαφορετικό: αφορά το ίδιο το σύστημα διανομής, τη δίκαιη διανομή καθώς και την αποφυγή διακρίσεων. Το πρόβλημα, επομένως, είναι ευρύτερο εφόσον διαπιστώσαμε - αυτή είναι η θέση της Επιτροπής, πάντως - ότι αυτό το σύστημα δεν είναι δίκαιο αλλά σε ορισμένα σημεία εμπεριέχει ακόμη και διακρίσεις.
<P>
Πριν έλθω στη σημερινή κατάσταση, μπορώ ίσως ακόμη να σας πω δυο λόγια σχετικά με το θέμα της αντίδρασης της Επιτροπής. Στην πραγματικότητα, οι δυσκολίες άρχισαν πραγματικά να εκδηλώνονται κατά τη διάρκεια του Δεκεμβρίου, την ώρα της κλήρωσης, για το ποιός παίζει εναντίον ποιού. Γρήγορα διαπιστώσαμε, ακόμα και οι εθνικοί σύλλογοι ή σωματεία το διαπίστωσαν, ότι ο αριθμός των εισιτηρίων ήταν πολύ περιορισμένος. Επίσης διαπιστώσαμε ότι, για να μπορέσει κανείς να αγοράσει εισιτήρια στη Γαλλία συγκεκριμένα, θα έπρεπε να έχει τόπο διαμονής τη Γαλλία. Λοιπόν, από το Δεκέμβριο ήταν που αρχίσαμε να λαμβάνουμε πλήθος διαμαρτυριών και που μερικές φορές ήταν λίγο αντιφατικές. Μετά από αυτό, τον Ιανουάριο, η Επιτροπή απευθύνθηκε στους διοργανωτές προκειμένου να ζητήσει εξηγήσεις. Όπως συνηθίζεται, όταν υπάρχουν διαμαρτυρίες ή συγκεκριμένες ενδείξεις - γιατί μια επιστολή διαμαρτυρίας δεν βασίζεται υποχρεωτικά σε ένα συγκεκριμένο γεγονός - η Επιτροπή απευθύνεται στους διοργανωτές, στην εμπλεκόμενη επιχείρηση, προκειμένου να ζητήσει εξηγήσεις.
<P>
Μερικές εβδομάδες μετά, μας έφτασαν οι πληροφορίες από τους διοργανωτές και, πράγματι, χρειάστηκε να δεχτούμε ότι υπήρχε ένα πρόβλημα, συγκεκριμένα ένα πρόβλημα διακρίσεων. Αποστείλαμε, το ταχύτερο δυνατόν, μια προειδοποιητική επιστολή. Η διαδικασία είχε ξεκινήσει, και αυτός είναι ο τρόπος με τον οποίο ενεργούμε κατά κανόνα στην προκειμένη περίπτωση, δηλαδή σε περιπτώσεις που αφορούν τους κανόνες περί ανταγωνισμού. Επομένως, η Επιτροπή, αφού διαπίστωσε ότι πραγματικά υπήρχε πρόβλημα, ενήργησε ταχύτατα.
<P>
Πού βρισκόμαστε σήμερα; Καταρχήν, πιστεύω ότι είναι καλό να υπενθυμίσω την κατανομή των εισιτηρίων του Παγκοσμίου Κυπέλλου όπως έχει καθοριστεί από τους διοργανωτές. Θα σας δώσω τους αριθμούς και τα ποσοστά. Για να είμαι απόλυτα ακριβής, το σύνολο των διαθέσιμων εισιτηρίων είναι 2.559.241, δηλαδή λίγο περισσότερα από 2, 5 εκατομμύρια εισιτήρια, από τα οποία το 4, 8 % προορίζεται αποκλειστικά για τις θέσεις των επισήμων, όπως λέμε. Υπάρχουν λοιπόν αρκετοί ευτυχείς επίλεκτοι που θα μπορέσουν να επωφεληθούν από τις θέσεις των επισήμων, ήτοι 200.000 εισιτήρια.
<P>
(Διαμαρτυρίες) Με συγχωρείτε, αναφέρω τους αριθμούς όπως μου έχουν ανακοινωθεί από τους διοργανωτές.
<P>
Όσον αφορά την άμεση πώληση από την οργανωτική επιτροπή: ευρύ κοινό, 22, 3 %·. γαλλικοί ποδοσφαιρικοί όμιλοι: 14, 2 %, και άτομα με αναπηρίες: 1, 1 %. Αυτό μας κάνει περίπου το 37 % των εισιτηρίων που θα πωληθούν απευθείας στο γαλλικό κοινό. Έπειτα, υπάρχουν οι εθνικοί σύλλογοι και οι πράκτορες. Για τους εθνικούς συλλόγους έχουμε περίπου 21 % και για τους πράκτορες 5, 4 %. Επομένως οι πράκτορες δεν πωλούν παρά το ένα εικοστό των εισιτηρίων. Στη συνέχεια έρχονται οι εταίροι ή οι χορηγοί, οι οποίοι έχουν λάβει το 14, 2 % των εισιτηρίων, και οι δημόσιοι φορείς που έχουν συμμετάσχει στις επενδύσεις - τα γήπεδα κ.λπ. με το 2, 8 % των εισιτηρίων. Πρέπει ακόμη να υπολογίσουμε τις διάφορες επιχειρήσεις - για παράδειγμα, εκδηλώσεις αθλητικών κινήσεων, νέων και άλλων που επίσης συμμετέχουν στη διοργάνωση - οι οποίες αντιπροσωπεύουν το 4, 3 %. Απομένουν λοιπόν μόνο 6, 3 % των διαθέσιμων εισιτηρίων για πώληση στο ευρύ κοινό. Είναι ό, τι μένει, κατά κάποιον τρόπο. Έχετε τώρα έναν ολοκληρωμένο πίνακα της κατανομής των εισιτηρίων.
<P>
Στο πλαίσιο της δράσης που έχει αναλάβει η Επιτροπή, συζητήσαμε με την οργανωτική επιτροπή για να δούμε σε ποιό βαθμό τα εισιτήρια που είναι ακόμα διαθέσιμα, γύρω στις 160.000, θα καταστεί δυνατό να διατεθούν στους αγοραστές που μέχρι σήμερα δεν είχαν πρόσβαση στην πώληση λόγω των επιβεβλημένων περιορισμών - να διαθέτουν αριθμό τηλεφώνου και διεύθυνση στη Γαλλία - για να τους εξασφαλίσουμε μια ελάχιστη αντιστάθμιση. Ζητήσαμε λοιπόν, αυτά τα 160.000 εισιτήρια να καταστεί δυνατό να χρησιμοποιηθούν πραγματικά ως αντιστάθμιση.
<P>
Πρέπει να γνωρίζουμε ότι, από αυτές τις 160.000 εισιτήρια, περίπου ένα τρίτο θα τεθεί στη διάθεση εθνικών συλλόγων ή ομοσπονδιών. Αυτό το τρίτο, δηλαδή 50.000 εισιτήρια περίπου, θα μπορεί να πωλείται από τους εθνικούς συλλόγους στους οπαδούς που επιθυμούν να παραστούν σε αγώνα στον οποίο συμμετέχει η ομάδα που υποστηρίζουν. Οι εθνικοί σύλλογοι θα έχουν έτσι λίγο περισσότερα εισιτήρια στη διάθεσή τους. Υπολείπονται επομένως ακόμα 110.000 εισιτήρια, και επιμείναμε, όπως έλεγα πριν λίγο, να διατεθούν χωρίς καμία διάκριση, στους αγοραστές της υπόλοιπης Ευρωπαϊκής Ένωσης, εκτός της Γαλλίας. Και εδώ βρίσκεται το εμπόδιο.
<P>
Ουσιαστικά, δεδομένου ότι υπήρξε φανερή διάκριση, την οποία δεν μπορούμε νομίζω, να αμφισβητήσουμε, πρέπει στο μέτρο του δυνατού και δυστυχώς αυτό είναι πολύ περιορισμένο, να προσπαθήσουμε να αντισταθμίσουμε αυτή τη διάκριση. Επιμείναμε λοιπόν, ώστε τα εισιτήρια αυτά πραγματικά να διατεθούν, χωρίς διακρίσεις, στους αγοραστές εκτός της Γαλλίας αλλά στην επικράτεια του Ενιαίου Ευρωπαϊκού Χώρου. Είναι σε αυτό το σημείο που για την ώρα, δεν υπάρχει συμφωνία γιατί από γαλλικής πλευράς, επιθυμούν να μπορούν να τα διαθέσουν σε ολόκληρο τον κόσμο, ενώ εμείς υποστηρίζουμε ότι εφόσον υπήρξε διάκριση, πρέπει να γίνει προσπάθεια, στο μέτρο του δυνατού, όσο περιορισμένο και να είναι αυτό, να επανορθωθεί η κατάσταση.
<P>
Όσον αφορά τα μέτρα ασφαλείας, που συχνά τα επικαλέστηκαν για να εξηγήσουν τι συνέβη, είναι αυτονόητο ότι η Επιτροπή δέχεται τα επιχειρήματα όταν αυτά ισχύουν. Όταν μας είπαν: "παραχωρούμε 50.000 επιπλέον εισιτήρια στη διάθεση των εθνικών συλλόγων, λαμβάνοντας υπόψη και τα πακέτα που δημιουργήσαμε για τους οπαδούς των ομάδων», το επιχείρημα το δεχόμαστε, αυτό είναι σαφές. Αλλά είναι επίσης σαφές ότι όσον αφορά τους ουδέτερους θεατές, όπως αποκαλούμε εκείνους που δεν ανήκουν στην εθνικότητα των ομάδων που αγωνίζονται, δεν πρέπει να υπάρχει καμία διάκριση ανάμεσα σε πολίτες της Ευρωπαϊκής Ένωσης, εκτός και αν πρόκειται για ένα αντιστάθμισμα προς όφελος των πολιτών εκτός Γαλλίας. Αυτή είναι λοιπόν η κατάσταση.
<P>
Επιτρέψτε μου τώρα να διατυπώσω ορισμένα συμπεράσματα και ορισμένες σκέψεις που απορρέουν από αυτά. Πρώτα -πρώτα, τολμώ να ελπίζω ότι οι διοργανωτές αυτού του είδους αθλητικών γεγονότων θα δέχονται στο εξής να εξετάζουν μαζί με την Επιτροπή, και πολύ πριν από τη στιγμή που αρχίζει η πώληση των εισιτηρίων, όχι μόνο τις αυστηρά εμπορικές πλευρές, όπως συνέβαινε στο παρελθόν, όπως με το ζήτημα των tour-operators, αλλά και τις πλευρές που συνδέονται με την δίκαιη και χωρίς διακρίσεις κατανομή.
<P>
Αλλωστε, φαίνεται να υπάρχουν ενδείξεις προς τη σωστή κατεύθυνση. Όπως κατάλαβα, ο υποψήφιος για την προεδρία της FIFA, δήλωσε: "αν εκλεγώ, θα ασχοληθώ με το θέμα». Ήδη επικοινώνησαν μαζί μας οι διοργανωτές του ευρωπαϊκού πρωταθλήματος που θα γίνει σε δύο χρόνια για να μας πουν: "είμαστε στη διάθεσή σας να συζητήσουμε για το σύστημά μας κατανομής των εισιτηρίων, γιατί θα θέλαμε να αποφύγουμε τις δυσκολίες που παρουσιάζονται σήμερα». Επομένως, υπάρχουν πραγματικά σημεία καλής θέλησης σε αυτή την κατεύθυνση. Φυσικά χαίρομαι γι' αυτό γιατί ένα άλλο συμπέρασμα που πρέπει να εξαγάγουμε είναι ότι πρέπει να προσπαθήσουμε να αποφύγουμε τα προβλήματα αυτού του είδους στο μέλλον, παρά να χρειαστεί να δράσουμε έχοντας ήδη κάνει κακή αρχή.
<P>
Δεύτερη σκέψη, ελπίζω ότι οι διοργανωτές και οι αθλητικοί οργανισμοί θα δέχονται με μεγαλύτερη προθυμία από ότι στο παρελθόν την ιδέα ότι είναι καλύτερα να συζητούν τα προβλήματα αυτά με τις αρμόδιες κοινοτικές αρχές, παρά να αμφισβητούν συνεχώς την αρμοδιότητα της Ευρωπαϊκής Επιτροπής και να συνεχίζουν να επιθυμούν όπως συχνά στο παρελθόν, να τηλεφωνούν στη μια ή την άλλη κυβέρνηση, στον έναν ή τον άλλο υπουργό, για να ξεφορτωθούν τα προβλήματα ανταγωνισμού. Πρέπει να κατανοήσουν ότι, εν πάσει περιπτώσει, για μας αυτό δεν λειτουργεί. Πρέπει, όπως όλοι οι άλλοι να δεχτούν τους κανόνες δικαίου σε μια Ευρωπαϊκή Ένωση δικαίου. Αλλά για ακόμα μια φορά, από τη στιγμή που υπάρχει καλή θέληση, θα είμαστε βέβαια στη διάθεσή τους προκειμένου να προσπαθήσουμε να βρούμε τις κατάλληλες και λογικές λύσεις, λαμβάνοντας παράλληλα υπόψη το συμφέρον του αθλήματος. Είμαστε απόλυτα έτοιμοι να λάβουμε υπόψη τις ιδιαιτερότητες και τις επιταγές του τομέα του αθλητισμού, όπως την ασφάλεια, που είναι άμεσα συνδεδεμένη με αυτού του είδους τις διοργανώσεις.
<P>
Τρίτο συμπέρασμα, από ότι κατάλαβα υπάρχουν αρκετοί εθνικοί σύλλογοι που εκδηλώνουν σήμερα την κακή τους διάθεση, που γκρινιάζουν έντονα και που παραπονούνται με πικρία ότι δεν έλαβαν αρκετά εισιτήρια. Εκπλήσσομαι, γιατί οι εθνικοί σύλλογοι αποτελούν μέρος της FIFA και είχαν δεχτεί το σύστημα όπως είχε σχεδιαστεί. Επομένως, παρακαλώ, ας προσέχουν περισσότερο στο εξής και ας συμβάλουν στη δημιουργία ενός καλού συστήματος αντί να κάνουν κριτική εν των υστέρων και να πρέπει να ανατρέχουν στην Επιτροπή για να επανορθώσει την κατάσταση.
<P>
Μια άλλη σκέψη μου ήρθε στο νου. Πιστεύω ότι πρέπει να γίνει κατανοητό, τόσο σε εθνικό επίπεδο όσο και στο επίπεδο των αθλητικών οργανώσεων, ότι υπάρχουν οι πολίτες της Ευρωπαϊκής Ένωσης και ότι υπάρχει επίσης μια υπηκοότητα της Ευρωπαϊκής Ένωσης. Αναγράφεται στη Συνθήκη. Υπάρχει επομένως μια αρχή μηδιακρίσεων. Έχω την εντύπωση ότι ορισμένοι δεν κατορθώνουν να δεχτούν αυτή την αρχή και να συναγάγουν τις συνέπειες. Στο εξής λοιπόν, όταν πρόκειται για αθλητικά γεγονότα, δεν χρειάζονται άλλες διακρίσεις μεταξύ των πολιτών της Ένωσης.
<P>
Επιτρέψτε μου μια τελευταία σκέψη, εντελώς προσωπική. Όταν πριν από λίγο, έδωσα την κατανομή των εισιτηρίων του Παγκοσμίου Κυπέλλου, διαπίστωσα ότι είχε γίνει εξαιρετικά δύσκολο για τον ευρωπαίο πολίτη που δεν έχει σχέση με κάποιο χορηγό, που δεν ανήκει στην τάδε ή τη δείνα οργάνωση, να αποκτήσει ένα εισιτήριο, γιατί ο μεγάλος όγκος των εισιτηρίων αυτών, όπως φαίνεται, προορίζεται για εκείνους κι εκείνες που είναι μέλη τέτοιων οργανώσεων, ή που έχουν καλές γνωριμίες. Αναρρωτιέμαι αν αυτό είναι φρόνιμο από την πλευρά των διοργανωτών. Βέβαια, υπάρχουν οι εμπορικές ανάγκες, το κατανοώ. Έχουμε ανάγκη από χορηγούς. Αλλά πρέπει να υπερβάλουμε όσο αυτή τη φορά, κρατώντας μια ισχνή μερίδα για τον πολίτη που δεν έχει τις γνωριμίες που χρειάζονται; Γι' αυτό αναρωτιέμαι.
<P>
Από μέρους μου, η απάντηση είναι προφανής. Πιστεύω ότι πρέπει να μεριμνούμε περισσότερο για τον πολίτη. Εγώ δεν έχω κανένα πρόβλημα να αποκτήσω εισιτήρια. Δεν έχω πραγματικά κανένα πρόβλημα. Υπάρχουν πάρα πολλοί χορηγοί που είναι πρόθυμοι να με προσκαλέσουν! Αλλά ο απλός πολίτης, αυτός έχει προβλήματα!
<P>
(Χειροκροτήματα) Σε αυτή τη βάση λοιπόν, παραδεχτείτε την αλήθεια! Παραδεχτείτε ότι είναι και δική μας ευθύνη να προσπαθήσουμε να βελτιώσουμε την κατάσταση.

<SPEAKER ID=166 LANGUAGE="EN" NAME="Perry">
Κύριε Πρόεδρε, αυτή είναι πραγματικά μία λυπηρή ιστορία, αν και θέλω να ευχαριστήσω εσάς και τον Επίτροπο που μας επιτρέψατε τουλάχιστον να κάνουμε αυτή τη δήλωση, προτού αρχίσουμε τη συζήτηση. Τουλάχιστον έχουμε μία πλήρη εικόνα της κατάστασης. Έχω φυσικά παρατηρήσει πολύ προσεκτικά τα λόγια του Επιτρόπου, ότι δηλαδή αυτό το σύστημα δεν είναι δίκαιο και μεροληπτεί. Και τί έχει κάνει η Επιτροπή; Έστειλε προφανώς μία προειδοποίηση το Δεκέμβριο, αλλά τώρα έχουμε Μάρτιο. Έχει αφήσει να περάσουν τρεις μήνες ενώ η κατάσταση εξελισσόταν, οπότε προφανώς βρισκόμαστε τώρα σε μία θέση που μας επιτρέπει να κάνουμε πολύ λίγα σχετικά με αυτό το θέμα.
<P>
Λυπάμαι που πρέπει να πω στον Επίτροπο ότι δε νομίζω ότι η Επιτροπή μπορεί να νίπτει τας χείρας της για τον τρόπο με τον οποίο εξελίχτηκαν τα πράγματα. Είναι ενδιαφέρον να γνωρίζουμε ότι στο μέλλον, ελπίζουμε, ότι πρόκειται να αποφευχθεί κάτι ανάλογο. Οφείλουμε να ρωτήσουμε την Επιτροπή, σήμερα το απόγευμα, ακριβώς τί νομικά μέτρα πρέπει να λάβει και τί νομική εξουσία να ασκήσει ενάντια στους οργανωτές, προκειμένου να τους επιβληθεί κάποια ποινή αντί να εκφράζουν απλά τη λύπη τους για ό, τι έχει συμβεί. Η Επιτροπή έχει την ευθύνη να ασκήσει αυτή την εξουσία, κάτι που είναι πολύ σαφές ότι, δυστυχώς, δεν έχει κάνει μέχρι στιγμής.
<P>
Το παγκόσμιο πρωτάθλημα ενδιαφέρει ανθρώπους σε όλο τον κόσμο και φυσικά στην Ευρώπη, αλλά ο αριθμός των θέσεων που είναι διαθέσιμες στους Ευρωπαίους οπαδούς του ποδοσφαίρου είναι πολύ μικρός. Η πρόταση ότι για να πάρει κάποιος εισιτήρια πρέπει να δώσει κάποια διεύθυνση στη Γαλλία, μας κάνει να αναρωτιόμαστε σοβαρά ποιός παρακολουθούσε όταν εξεταζόταν αυτή η πρόταση. Αν πληροφορηθούμε τώρα ότι και άλλες εθνικές ενώσεις εκφράζουν την ανησυχία τους, σας ερωτώ: ενημερώθηκαν πλήρως όταν έπρεπε; Πρέπει να υποβληθεί αυτή η ερώτηση, αν βρίσκονται τώρα σε αυτό το στάδιο εκφράζοντας την ανησυχία τους. Η Επιτροπή δεν μπορεί απλά να πει αυτό το απόγευμα ότι ήταν μία θλιβερή ιστορία, αλλά ότι δεν πρόκειται να κάνει κάποιες περαιτέρω ενέργειες. Οφείλει να αναλάβει δράση.

<SPEAKER ID=167 NAME="Watson">
Κύριε Πρόεδρε, επιθυμώ να πω στον Επίτροπο ότι οι φιλελεύθεροι αυτού του Σώματος έχουν απογοητευθεί βαθύτατα από τη σημερινή του δήλωση. Είναι το πρώτο παγκόσμιο πρωτάθλημα δισεκατομμυρίων δολλαρίων. Οι οργανωτές έχουν θέσει εθνικούς περιορισμούς στις πωλήσεις εισιτηρίων κατά παράβαση του άρθρου 85 των συνθηκών. Καταχρώνται την κυρίαρχη θέση στην αγορά κατά παράβαση του άρθρου 86.
<P>
Η Επιτροπή ενημερώθηκε σχετικά, τον Ιούνιο του περασμένου χρόνου, με μία επιστολή του καθηγητή Weatherill του Πανεπιστημίου της Οξφόρδης. Στη συνέχεια, όπως έχω πληροφορηθεί, η Επιτροπή είχε συζητήσεις με τη Γαλλική Οργανωτική Επιτροπή, η οποία όμως ίσως να μην ήταν αρκετά ειλικρινής με την Επιτροπή.
<P>
Πολλοί λίγοι οπαδοί εκτός Γαλλίας θα πάρουν εισιτήρια για τους αγώνες. Οι περισσότεροι από αυτούς θα αγοράσουν εισιτήρια σε υπέρογκες τιμές. Οι φιλελεύθεροι αυτού του Σώματος ζητούν από την Επιτροπή, ως προστάτες των συνθηκών, να βγάλουν κόκκινη κάρτα στους οργανωτές. Όσον αφορά εκείνους που υποστηρίζουν ότι δεν μπορείς να απορρίπτεις ένα ολόκληρο σύστημα χορήγησης εισιτηρίων τέσσερις μήνες πριν το παγκόσμιο πρωτάθλημα, η γνώμη μας είναι ότι αν το σύστημα είναι παράνομο, πρέπει να καταργηθεί. Αν η Επιτροπή αποφασίσει ότι υπάρχουν κάποιοι καλοί λόγοι για να εξακολουθήσει να ισχύει το σύστημα, θα πρέπει τουλάχιστον να μηνύσει και να επιβάλλει πρόστιμο στη Γαλλική Οργανωτική Επιτροπή.
<P>
Δεν είναι αρκετό να κάνουμε κάποιες νέες ρυθμίσεις ώστε να αναδιανεμηθεί μόνο το 5 % των εισιτηρίων. Κάτι τέτοιο θα ήταν απλά μία πράξη εξευμενισμού, εκ μέρους της Γαλλικής Οργανωτικής Επιτροπής, και μία δόλια συμφωνία στα αποδυτήρια. Σφυρίζουμε φάουλ και, αν δεν μας επιτραπεί να πάμε στα γήπεδα, θα πάμε στα δικαστήρια.

<SPEAKER ID=168 LANGUAGE="NL" NAME="De Coene">
Κύριε Πρόεδρε, κύριε Επίτροπε, κατ' αρχάς θα ήθελα να σας ευχαριστήσω για την προθυμία σας να παραβρεθείτε στη συζήτηση καθώς και για το γεγονός ότι είμαστε οι πρώτοι τους οποίους ενημερώνετε. Το δίδαγμα, το συμπέρασμα που μπορούμε να εξαγάγουμε από τις δηλώσεις σας είναι ότι οι ποδοσφαιρικές ομοσπονδίες και οι διοργανωτές του Παγκοσμίου Πρωταθλήματος στη Γαλλία γράφουν στα παλιά τους τα παπούτσια εσάς, εμάς, αλλά πάνω από όλα τους πολίτες της Ευρώπης. Συνεπώς, είμαστε υποχρεωμένοι να καταλήξουμε σε ένα και μόνο συμπέρασμα που δεν είναι άλλο από το ότι πρέπει πραγματικά να αναλάβουμε δράση. Εσείς ο ίδιος ως Επίτροπος, ως αρμόδιος για την Ευρώπη, παρομοιάσατε πολλές φορές το ρόλο σας με το ρόλο ενός διαιτητή, ο οποίος είναι σε πολλές περιπτώσεις υποχρεωμένος να λαμβάνει αποφάσεις που έχουν ως αποτέλεσμα να κερδίζει τη συμπάθεια ή την αντιπάθεια των ενδιαφερομένων. Θα θέλαμε λοιπόν να σας υπενθυμίσουμε την υπόσχεσή σας και να σας γνωστοποιήσουμε ότι πιστεύουμε ότι στην περίπτωση αυτή το μόνο που μπορείτε να κάνετε είναι να δείξετε κόκκινη κάρτα σε όλους τους παραβάτες των ευρωπαϊκών κανόνων, σε όλους αυτούς που νομίζουν ότι βρίσκονται υπεράνω του νόμου, σε όλους εκείνους που περιφρονούν την Ευρώπη.
<P>
Θα μπορούσαμε βεβαίως να πούμε ότι θα ακολουθήσουμε τους κανόνες για τα 100.000 εισιτήρια που εναπομένουν, τη στιγμή που έχουν ήδη πωληθεί περισσότερα από 2, 4 εκατομμύρια. Θα πρέπει δηλαδή να ικανοποιηθούμε με ψίχουλα, πράγμα που δεν είναι βεβαίως δυνατό.
<P>
Ένα άλλο πράγμα το οποίο θα μπορούσαμε να πούμε είναι ότι θα επιβάλουμε πρόστιμα. Ισως να μην ήταν άσχημο να επιβληθούν οικονομικές κυρώσεις στον κ. Platini ή σε διάφορους άλλους "αυτοκράτορες» στη Γαλλία, γιατί σε τελευταία ανάλυση - και εσείς χρησιμοποιήσατε αυτά τα λόγια - το θέμα αφορά κατά κύριο λόγο χρήματα, και μάλιστα πολλά χρήματα. Αφήστε τους τότε να πληρώσουν πρόστιμα. Βεβαίως, το σχετικό μειονέκτημα είναι ότι οι απλοί πολίτες δεν έχουν κανένα όφελος από την κίνηση αυτή, πράγμα που μας υποχρεώνει ως μέλη του Κοινοβουλίου να εξετάσουμε τί εμπίπτει στην αρμοδιότητά μας και ποια μέσα έχουμε στη διάθεσή μας για να επιβάλουμε σε τελευταία ανάλυση τη κοινοτική νομοθεσία.
<P>
Θα ήθελα να απευθυνθώ για λίγο στους Γάλλους συναδέλφους. Για να βάλουμε τα πράγματα στη θέση τους, φίλοι μας από τη Γαλλία, και για να δείξουμε αθλητικό πνεύμα, θα πρέπει να διευκρινίσουμε ότι δεν πρόκειται για έναν αγώνα κατά της Γαλλίας. Δεν πρόκειται για έναν αγώνα της Γερμανίας, του Βελγίου, της Ολλανδίας, της Αγγλίας ή της Ιταλίας κατά της Γαλλίας. Το θέμα αφορά τον στοιχειώδη σεβασμό των ευρωπαϊκών κανόνων. Το γεγονός ότι θίγουμε σήμερα το θέμα αυτό δεν σημαίνει ότι δεν θα υπάρξουν συνέπειες για το μέλλον. Τι θα συμβεί στο μέλλον, κύριε Επίτροπε, αξιότιμοι συνάδελφοι. Στο μέλλον θα διεξαχθεί εκτός άλλων και το Ευρωπαϊκό Πρωτάθλημα του 2000 που θα διοργανωθεί από το Βέλγιο και την Ολλανδία. Και στην περίπτωση αυτή θα πρέπει και εμείς να τηρήσουμε κατά τον ενδεδειγμένο τρόπο τους κανόνες, ακόμη και εάν αυτό προσκρούει στην δυσφορία των Ολλανδών ή των Βέλγων φιλάθλων του ποδοσφαίρου. Ισως οι Γάλλοι να είναι σήμερα δυσαρεστημένοι, αύριο όμως, αν είμαστε αποφασιστικοί και συνεπείς, η κατάσταση θα είναι λιγότερο ευχάριστη και για τους Βέλγους και τους Ολλανδούς. Ωστόσο, το σημαντικότερο από όλα είναι να μην επιτρέψουμε την εισαγωγή διακρίσεων. Θα ήθελα να συμφωνήσω με τον συνάδελφο Watson όσον αφορά την άποψη ότι, σε περίπτωση που δεν μπορούμε να πάμε στο γήπεδο, πρέπει να προσφύγουμε στο δικαστήριο. Μπορώ να σας γνωστοποιήσω, κύριε Επίτροπε, ότι στο μεσοδιάστημα προσλάβαμε έναν διακεκριμένο δικηγόρο μαζί με ορισμένα άλλα μέλη του Κοινοβουλίου.

<SPEAKER ID=169 NAME="Macartney">
Κύριε Πρόεδρε, μερικές φορές εμείς στο Ευρωπαϊκό Κοινοβούλιο κολακευόμαστε όταν απευθύνονται σε μας οι πολίτες ζητώντας βοήθεια και στην ουσία μας παίρνουν στα σοβαρά. Επιτρέψτε μου λοιπόν να σας διαβάσω ένα εγκάρδιο γράμμα που έλαβα από έναν οπαδό ποδοσφαίρου από το Aberdeen, στην εκλογική μου περιφέρεια. Μου γράφει λοιπόν: "Σας γράφω με την ελπίδα ότι το Ευρωπαϊκό Κοινοβούλιο θα μπορέσει να κάνει κάτι σχετικά με την προκλητική κατανομή εισιτηρίων για τους τελικούς του παγκοσμίου πρωταθλήματος στη Γαλλία. Είμαι μέλος του ταξιδιωτικού συλλόγου της Σκοτίας εδώ και οχτώ χρόνια. Έχω παλιότερα παρευρεθεί σε δύο παγκόσμια πρωταθλήματα και σε δύο ευρωπαϊκές αθλητικές συναντήσεις. Ωστόσο, δεν πιστεύω ότι θα μου δοθούν εισιτήρια για τους τωρινούς αγώνες».
<P>
Αυτός ο άντρας ήλπιζε από τα βάθη της καρδιάς του ότι θα είχε τη δυνατότητα να πάει στον πρώτο αγώνα, αφού το παγκόσμιο πρωτάθλημα διοργανώνεται στην Ευρώπη. Όπως γνωρίζετε, ο πρώτος αγώνας είναι ΣκοτίαΒραζιλία, οπότε λογικά θα σκεφτόταν κανείς ότι θα παρευρίσκονταν, ως επί το πλείστον, Σκοτσέζοι και Βραζιλιάνοι. Αντιθέτως, ο άντρας αυτός διαπιστώνει ότι δεν είναι επιθυμητός. Πολύ λίγα εισιτήρια έχουν κατανεμηθεί στη Σκοτία, οπότε ο ίδιος δεν πρόκειται να είναι εκεί. Παρ' όλα αυτά, μπορεί ασφαλώς να αποφασίσει να πάει και να προσπαθήσει να αγοράσει εισιτήρια στη μαύρη αγορά. Πιστεύω ότι αυτή είναι μία πολύ σοβαρή κατάσταση, που θα πρέπει να αποτραπεί πάση θυσία. Έχω προσέξει τί είπε ο Επίτροπος σχετικά με το γεγονός ότι οι γαλλικές αρχές ακολουθούν τις ίδιες διαδικασίες που ίσχυαν και παλιότερα. Αν οι διαδικασίες αυτές δεν είναι οι κατάλληλες, δεν υπάρχει λόγος μη μεταρρύθμισής τους. Χαιρετίζω τα μικρά βήματα που έχουν γίνει προς την εξομάλυνση της κατάστασης.
<P>
Μιλάμε περίπου για 160.000 εισιτήρια που ακούγονται πολλά, αλλά στην πραγματικότητα πρόκειται για έναν πολύ μικρό αριθμό. Θα έκανα έκκληση να δοθεί προτεραιότητα στους οπαδούς που πηγαίνουν για να δουν την ομάδα τους. Προφανώς, αν παίζει η Γαλλία, τότε το θεωρούμε λογικό να περιμένουμε ότι οι Γάλλοι θα έχουν τη μερίδα του λέοντος των εισιτηρίων. Όταν όμως παίζουν δύο μικρές χώρες, όπως το Μαρόκο και η Σκοτία, για παράδειγμα, τότε σίγουρα θα ήταν πολύ εύκολο να βρεθεί ένας τρόπος, έτσι ώστε να επιτραπεί στους οπαδούς τους να συμμετάσχουν. Αν είναι ένα πράγμα που κάνει τον αγώνα διασκεδαστικό, αυτό είναι το να ακούς τους οπαδούς και των δύο πλευρών να ζητωκραυγάζουν τις ομάδες τους. Πιστεύω ότι είναι καιρός να χρησιμοποιήσουμε κοινή λογική στην όλη διαδικασία.

<SPEAKER ID=170 LANGUAGE="IT" NAME="Pettinari">
Κύριε Πρόεδρε, αναμφισβήτητα σημειώθηκαν καθυστερήσεις στις πρωτοβουλίες της Επιτροπής επί του θέματος. Ωστόσο, υποστηρίζω ένθερμα τις ενέργειες της Επιτροπή και του Επιτρόπου στην παρούσα φάση, καθώς οι προσπάθειές τους αποβλέπουν πραγματικά στην επανόρθωση της απαράδεκτης κατάστασης. Πιστεύω, πάντως, ότι έμπρακτα ο αριθμός των εισιτηρίων που διατίθεται στην κυκλοφορία είναι ανεπαρκής. Πρόκειται εμφανώς για πολύ περιορισμένο αριθμό σε σχέση με τη συνολική διαθεσιμότητα.
<P>
Επιδοκιμάζω την ενέργεια της Επιτροπής, και πιστεύω ότι, το Κοινοβούλιο επίσης οφείλει να τοποθετηθεί, καθώς αναδύεται ουσιαστικά ότι, πίσω από όλες τις μεγάλες αθλητικές ή πολιτιστικές εκδηλώσεις κρύβονται οικονομικά συμφέροντα εν ονόματι των οποίων διαπράττονται συχνά πραγματικές καταχρήσεις για την απολαβή, ακόμη και με κερδοσκοπίες, υπερόγκων κερδών.
<P>
Στη συγκεκριμένη περίπτωση, είναι απαράδεκτο η απόκτηση εισιτηρίου να πρέπει να συμπεριλαμβάνει υποχρεωτικά ταξίδια, ξενοδοχεία και τουριστικές υπηρεσίες.
<P>
Αν πιστεύουμε πραγματικά ότι οι μεγάλες αθλητικές και πολιτιστικές εκδηλώσεις, όπως ισχυρίστηκε και ο Επίτροπος, είναι αφιερωμένες στους Ευρωπαίους πολίτες και, προσθέτω, ειδικά στους νέους Ευρωπαίους πολίτες, είναι προφανές ότι οι διακρίσεις αυτές πρέπει να απορρίπτονται ρητά. Κάτω από αυτό το πρίσμα και βάσει της σημερινής τοποθέτησης του Κοινοβουλίου, πρέπει, κατά τη γνώμη μου, να ανατεθεί νέα εντολή στον Επίτροπο, όχι μόνο για να συνεχίσει το έργο του αλλά και για την οριοθέτηση νέων ποσοτικών, κυρίως, βάσεων για τα εισιτήρια, με στόχο την έμπρακτη επιβολή των κανονισμών. Εκτιμώ την αδιάσειστη τοποθέτηση του Επιτρόπου σχετικά με την ανάγκη τροποποίησης του κανονισμού της Διεθνούς Ομοσπονδίας Ποδοσφαίρου, που μέχρι σήμερα ανάγκασε τις αρχές, συμπεριλαμβανομένου του Επιτρόπου και σήμερα του Κοινοβουλίου, να παρέμβουν.

<SPEAKER ID=171 LANGUAGE="IT" NAME="Ripa di Meana">
Κύριε Πρόεδρε, όλοι συμφωνούμε γύρω από τα προβλήματα: έλλειψης θέσεων λόγω του αντικειμενικού ορίου μεταξύ ζήτησης και διαθεσιμότητας, υπερβολικού κόστους των εισιτηρίων στην έμμεση πώληση που ανατέθηκε στους πράκτορες, ανάγκης καταπολέμησης του φαινομένου της μαύρης αγοράς. Αντιθέτως, αποκλίνουμε στις απαντήσεις.
<P>
Το ερώτημα είναι αν μπορεί να θεωρηθεί η πώληση εισιτηρίων αθλητικού ή πολιτιστικού γεγονότος, αποκλειστικά σαν οικονομική δραστηριότητα. Κατά την ανάγνωση του κειμένου της πρότασης συμβιβασμού, η παραπάνω άποψη δείχνει να υπερισχύει, με αναφορά στις διατάξεις των άρθρων 85 και 86 της Συνθήκης σε θέματα ανταγωνισμού. Με τη λογική αυτή, κινδυνεύουμε, όμως, να περάσουμε από υποτιθέμενη κατάχρηση κυρίαρχης εθνικής θέσης σε κατάχρηση κυρίαρχης θέσης της Ευρωπαϊκής Ένωσης, καθώς πρόκειται για το διεθνές, κατά τον ορισμό, γεγονός του Παγκοσμίου Πρωταθλήματος Ποδοσφαίρου.
<P>
Αντιθέτως, καθώς δεν μπορούμε να παραβλέψουμε τις εύλογες προσδοκίες των φιλάθλων όλου του κόσμου, η πλέον δίκαιη και αποτελεσματική τοποθέτηση είναι η εξασφάλιση, πέρα από την άμεση πώληση, της αφιλοκερδούς ανάθεσης ποσών στις εθνικές ομοσπονδίες και στα αθλητικά σωματεία της νεολαίας. Οι τροπολογίες μας ενστερνίζονται την τοποθέτηση αυτή και η αποδοχή ή η απόρριψή τους θα καθορίσει την τελική μας ψήφο.

<SPEAKER ID=172 LANGUAGE="EN" NAME="Ford">
Κύριε Πρόεδρε, θα ήθελα να ευχαριστήσω κατ' αρχάς τον Επίτροπο για τις προσπάθειες που έχει καταβάλλει. Πίστευα ότι πλησιάζαμε στην εξεύρεση κάποιας λύσης, ύστερα από μία συνάντηση που είχα χτες με τον Επίτροπο. Φαίνεται όμως ότι δεν υπάρχει πλέον λύση και ότι οι γαλλικές αρχές δεν είναι πλέον διατεθειμένες να προσφέρουν επιπλέον εισιτήρια, προκειμένου να επανορθώσουν έναντι εκείνων που έχουν ζημιωθεί κατά παράβαση του ευρωπαϊκού κοινοτικού νόμου, δηλαδή των άρθρων 85 και 86.
<P>
Αυτό που με ανησυχεί είναι ότι δεν έχει αναφερθεί ότι η Επιτροπή πρόκειται να επιδιώξει την εξεύρεση λύσης πιεστικά και σθεναρά. Δεν μπορούμε να το αφήσουμε να περάσει έτσι. Υπάρχουν διαθέσιμα εισιτήρια. Όλοι όσοι βρίσκεστε εδώ μπορείτε πολύ εύκολα να βρείτε ένα εισιτήριο για το παγκόσμιο πρωτάθλημα. Αυτό που χρειάζεται να κάνετε είναι να πληρώσετε περίπου 600 λίρες τη φορά για ένα από αυτά τα ταξιδιωτικά πακέτα που καλύπτουν τα πάντα, αυτό ακριβώς δηλαδή που προσπαθούσαμε να αποτρέψουμε.
<P>
Υπάρχουν 2, 5 εκατομμύρια εισιτήρια διαθέσιμα. Δεν πιστεύω ότι οι γαλλικές αρχές έχουν πωλήσει το 22, 3 % εκείνων των εισιτηρίων που ήταν διαθέσιμα για άμεση πώληση. Θα ήθελα να μας παρουσιάσουν συγκεκριμένα στοιχεία. Όπως είπε κάποιος άλλος, φαίνεται ότι είναι ψίχουλα αυτά που έχουν απομείνει προς πώληση. Πρόκειται για μία κυνική εμπορική επιχείρηση - όχι από την πλευρά του λαού της Γαλλίας ή των γαλλικών ποδοσφαιρικών αρχών - που προσπαθεί να εκμεταλλευθεί την ξεχωριστή φύση του αθλήματος, με σκοπό να βγάλει χρήματα και σε βάρος των απλών πολιτών της Ευρώπης. Ελπίζουμε ότι θα το λάβουμε αυτό σοβαρά υπόψη και, όπως έχει πει ένας αριθμός ομιλητών συμπεριλαμβανομένων των κυρίων Watson και Cunha, αν δεν καταφέρουν η Επιτροπή ή οι αρχές να βρουν πολύ περισσότερα εισιτήρια από όσα διατίθενται αυτή τη στιγμή, αυτή η υπόθεση πιθανόν να πάει στα δικαστήρια, οπότε και θα πρέπει να φροντίσουμε ώστε το δικαστήριο να εκδικάσει την υπόθεση και μάλιστα γρήγορα. Απομένουν λιγότερες από 85 μέρες μέχρι το παγκόσμιο πρωτάθλημα.

<SPEAKER ID=173 LANGUAGE="FR" NAME="Monfils">
Κυρία Πρόεδρε, είναι πρόδηλο ότι η Ευρωπαϊκή Επιτροπή, στην υπόθεση αυτή δεν επέδειξε εγρήγορση.
<P>
Εδώ και τρία χρόνια έχουν καταρτιστεί από τη FIFA οι κανονισμοί, και τους γνωρίζαμε. Δεν είναι φυσιολογικό να μην παρεμβείτε. Ούτε είναι φυσιολογικό ότι αφέθηκαν 500.000 θέσεις να προσφερθούν από χορηγούς οι οποίοι τις διανέμουν με διαγωνισμούς, δοκιμασίες που αφορούν το αν κατέχει κανείς ή όχι μια μάρκα μεταλλικού νερού ή ένα πακέτο μπιζέλια.
<P>
Όλα αυτά ήταν γνωστά. Δεν κάναμε απολύτως τίποτα. Τώρα είμαστε σε απόσταση αναπνοής από το γεγονός· το παιχνίδι είναι σχεδόν χαμένο τώρα. Αλλά οι 50.000 θέσεις που αναγγείλατε, Κύριε Επίτροπε, είναι σταγόνα στον ωκεανό. Υπάρχουν 166 ομοσπονδίες, πράγμα που ισοδυναμεί με μερικές δεκάδες θέσεις μόνο για κάθε ομοσπονδία. Δεν κατορθώσατε καν να αποκτήσετε τις 100.000 θέσεις που απέμεναν.
<P>
Είναι πολύ σοβαρό. Θα σας ζητήσω, σε κάθε περίπτωση, για να κλείσω την παρέμβασή μου, να κάνετε το παν, πρώτον για να εμποδιστεί η μαύρη αγορά, γιατί θα δείτε ότι οι Γάλλοι θα πωλούν τις θέσεις τους, για τους αγώνες Βελγίου-Ολλανδίας π.χ., σε εικοσαπλάσια τιμή από αυτή που τις αγόρασαν, κάτι που είναι απαράδεκτο. Θα σας ζητήσω επίσης να παίξετε το παιχνίδι μέχρι το τέλος. Μπορείτε ακόμη να παρέμβετε· μπορείτε ακόμη να προσπαθήσετε να συγκεντρώσετε θέσεις από «δω κι από εκεί· μπορείτε επίσης, πράγματι, να επέμβετε με όλο σας το βάρος και να παρέμβετε στο δικαστικό επίπεδο και σε αυτό των αποζημιώσεων.

<SPEAKER ID=174 LANGUAGE="IT" NAME="Amadeo">
Κυρία Πρόεδρε, η μέριμνα για τη διασφάλιση των ιερών πια αρχών του ελεύθερου ανταγωνισμού και της τήρησης της συμβατότητας των πρωτοβουλιών απέναντι στους κανόνες της εσωτερικής αγοράς είναι, κατά τη γνώμη μας, η κύρια αιτία της κατακόρυφης αύξησης των τιμών και των προσφορών σχετικά με την πώληση εισιτηρίων για το προσεχές Παγκόσμιο Πρωτάθλημα του 1998 που θα διεξαχθεί στη Γαλλία.
<P>
Η ίδια η Επιτροπή, εξάλλου, έκρινε αναγκαίο να καταρρίψει τις επιπλήξεις σύμφωνα με τις οποίες η πολιτική του ανταγωνισμού είναι ο μοχλός της ιλιγγιώδους αύξησης των τιμών των εισιτηρίων εισόδου για την παρακολούθηση των αγώνων, και σε επιστολή της στην Παγκόσμια Ομοσπονδία Ποδοσφαίρου αντέκρουσε τις κατηγορίες για τις αστρονομικές τιμές που ανάφερε κάποιο πρακτορείο Τύπου και τόνισε ότι οι αυξήσεις αυτές δεν συμπεριλαμβάνουν αποκλειστικά την είσοδο στα γήπεδα αλλά και την τιμή του μεταφορικού μέσου και των δαπανών διαμονής.
<P>
Εμείς ωστόσο πιστεύουμε ότι, ανεξάρτητα από τις πραγματικές ή υποτιθέμενες αυξήσεις τιμής, ο πολλαπλασιασμός καμμία φορά επί δεκαπέντε των τιμών των πρακτορείων ταξιδίου, που είναι αποκλειστικά εξουσιοδοτημένα για την κατ'αποκοπήν πώληση των εισιτηρίων του Παγκοσμίου Πρωταθλήματος, είναι η άμεση συνέπεια της ισχυρογνωμοσύνης του Εκτελεστικού, που αντιτίθεται στη δημιουργία ενιαίου φορέα διάθεσης σε κάθε κράτος μέλος.
<P>
Η διασφάλιση των αρχών του ελεύθερου ανταγωνισμού, μαζί με την κατάρριψη της κατηγορίας της κατάχρησης κυρίαρχης θέσης, δεν πρέπει να παρεμποδίσει την εκχώρηση της εξουσιοδότησης ενιαίου φορέα μεταπώλησης σε κάθε κράτος μέλος, με στόχο ακριβώς την καταστολή της άνθισης της μαύρης αγοράς και την παρεμπόδιση κυρίως της μονοπώλησης της διάθεσης εκ μέρους των τουριστικών πρακτόρων, εξασφαλίζοντας έτσι σε όλους τους κοινοτικούς πολίτες τη δυνατότητα απολαβής ενός αθλητικού γεγονότος, που συνεχώς αποκτά νέους οπαδούς και γίνεται όλο και πιο δημοφιλές.

<SPEAKER ID=175 LANGUAGE="EN" NAME="McMahon">
Κυρία Πρόεδρε, ο Επίτροπος έχει απρόθυμα έρθει αντιμέτωπος με τη ΦΙΦΑ πάνω σε αυτό το θέμα. Ποιό το όφελος ενός μαρκαρίσματος από τον Επίτροπο κ. Van Miert, τη στιγμή που έχουμε να κάνουμε με άτομα όπως ο Havelange και ο Lennart Johansen; Το ίδιο ακριβώς συνέβη με την ελεύθερη κυκλοφορία: η Επιτροπή ασχολήθηκε με μισή καρδιά με αυτό το ζήτημα. Πρέπει πραγματικά να ακολουθεί μία πιο δυναμική τακτική - πρέπει να αναλάβει δράση προκειμένου να αντιμετωπίσει την κατάσταση.
<P>
Ανησυχούμε όσο και η Επιτροπή για τους πολίτες της Κοινότητας. Ανησυχούμε ιδιαίτερα, ειδικά εγώ, για τους Σκοτσέζους στρατιώτες που λαχταρούν να έρθουν από τη Σκοτία για να δουν την εθνική τους ομάδα να παίζει ενάντια στη Βραζιλία, ενώ δεν πρόκειται να δοθεί καθόλου η ευκαιρία στους απλούς οπαδούς να παρακολουθήσουν τον αγώνα. Αυτή τη βδομάδα δύο εισιτήρια για το παγκόσμιο πρωτάθλημα πωλήθηκαν στη Γλασκόβη έναντι 19.000 λιρών. Αυτό το ποσό είναι μεγαλύτερο από όσα σχεδόν βγάζουν μερικοί από τους απλούς πολίτες σε δύο περίπου χρόνια. Τί ευκαιρίες θα έχουν λοιπόν οι απλοί πολίτες, αν χρεώνονται αυτές οι υπέρογκες τιμές από οποιονδήποτε διοργανώνει αυτό το παγκόσμιο πρωτάθλημα; Όπως έχουν πει και άλλα μέλη, είναι στο χέρι της Επιτροπής να αναλάβει έντονη δράση.

<SPEAKER ID=176 LANGUAGE="DE" NAME="Hager">
Κυρία Πρόεδρε, η πολιτιστική, κοινωνική αλλά και εμπορική σημασία του αθλητισμού είναι, νομίζω, αδιαμφισβήτητη. Ο οικουμενικός χαρακτήρας ενός παγκόσμιου πρωταθλήματος ποδοσφαίρου είναι ιδιαίτερα σημαντικός. Όσα βιώνει κανείς εκεί, παραμένουν στη μνήμη για όλη τη ζωή. Είναι συνεπώς εντελώς ακατανόητο για μένα το να εφαρμόζει η οργανωτική επιτροπή ενός τέτοιου γεγονότος ένα σύστημα διανομής εισιτηρίων με διακρίσεις, με το οποίο προτιμούνται οι υπήκοοι της χώρας της. Το Ευρωπαϊκό Κοινοβούλιο, όπως επεσήμανε και ο κύριος Επίτροπος, ασχολείται αυτόν τον καιρό με τη δεύτερη έκθεση για την ευρωπαϊκή ιθαγένεια και προσπαθεί να βρει μέσα και τρόπους για να αφυπνήσει στους ανθρώπους μια ευρωπαϊκή συνείδηση. Συγχρόνως, ο αθλητισμός, που ούτως ή άλλως σε σχέση με τη σημασία του κατέχει μάλλον περιορισμένη θέση στην Ευρωπαϊκή Ένωση, δέχεται ένα πλήγμα, παρά τις καλές προθέσεις, και διχάζει τους πολίτες της Ένωσης.
<P>
Τελειώνοντας, λυπάμαι πολύ που από ό, τι φαίνεται - εάν κατάλαβα καλά τον Επίτροπο - δεν υπάρχει πλέον δυνατότητα να διορθωθεί η κατάσταση pro praeterito. Συμφωνώ πάντως με τους προλαλήσαντες και θέλω να παρακαλέσω κι εγώ να ενημερωθούμε για το τι προβλέπεται για το μέλλον προκειμένου να αποφεύγονται τέτοια πράγματα.

<SPEAKER ID=177 NAME="Van Miert">
, μέλος της Επιτροπής. (FR) Κυρία Πρόεδρε, νομίζω ότι θα έπρεπε πρώτα να υπενθυμίσω ότι, στο πλαίσιο των κανόνων για τον ανταγωνισμό, η Επιτροπή οφείλει να ακολουθεί διαδικαστικούς κανόνες.
<P>
Όταν το πρόβλημα πραγματικά παρουσιάστηκε, δηλαδή κατά τη διάρκεια του Δεκεμβρίου, οι υπηρεσίες μας ξεκίνησαν αμέσως μια διαδικασία, απευθυνόμενες σ·ένα πρώτο χρόνο στον "κατηγορούμενο» βασιζόμενες σε επιστολές που είχαν λάβει και σε ορισμένες αντιδράσεις βουλευτών του Κοινοβουλίου. Αλλά δεν επρόκειτο παρά για μερικούς μόνο βουλευτές του Κοινοβουλίου, ήταν δύο, κατά τη γνώμη μου, ενώ τώρα ισχυρίζεστε ότι από τον Δεκέμβριο μας είχατε ικετεύσει να κάνουμε κάτι. Εν πάσει περιπτώσει, ενεργήσαμε χωρίς καθυστέρηση, όπως είπα, απευθυνόμενοι στον "κατηγορούμενο» για να του ζητήσουμε εξηγήσεις και για να μας πει αν αυτά που μόλις είχαμε μάθει ήταν αλήθεια.
<P>
Αλλά επειδή οι εξηγήσεις που λαμβάναμε δεν μας ικανοποιούσαν - βρισκόμασταν τότε στον Ιανουάριο - αποφασίσαμε να περάσουμε ταχύτατα στη δεύτερη φάση της διαδικασίας και να αποστείλουμε στους ενδιαφερόμενους μια προειδοποιητική επιστολή. Παρόμοια ταχύτητα στην αποστολή προειδοποιητικής επιστολής, είναι εξαιρετικά σπάνια. Ενώ εκείνοι κι εκείνες που συνηθίζουν να ασκούν κριτική στην Επιτροπή γιατί ενεργεί υπερβολικά γρήγορα, ότι δε σκέφτεται αρκετά πριν να αποστείλει μια προειδοποιητική επιστολή, δεν έρχονται σήμερα να μας προσάψουν το αντίθετο. Με συγχωρείτε αλλά κάναμε αυτό που έπρεπε να κάνουμε, γρήγορα, τηρώντας τους κανόνες του παιχνιδιού. Εξάλλου, ο κατηγορούμενος έχει κι αυτός τα δικαιώματά του. Αυτή είναι η στάση μου και θα την τηρήσω. Πρέπει να γίνει γνωστό ότι ορισμένα πράγματα που ειπώθηκαν εδώ, δεν τα δέχομαι.
<P>
Από την άλλη πλευρά, όπως γνωρίζετε, εδώ και αρκετό καιρό έχουμε σοβαρά προβλήματα με τις αθλητικές οργανώσεις. Όταν λέω "εμείς» εννοώ ειδικότερα την Επιτροπή. Στην πραγματικότητα, πιστεύω ότι έχω καταλάβει καλά, ότι όταν οι οργανώσεις αυτές εκτμούν ότι η Επιτροπή τους ενοχλεί κάπως, λένε: "θα προσπαθήσουμε να βρούμε στηρίγματα από την πλευρά των πολιτικών». Με αυτό τον τρόπο στη Γερμανία, μετά από μια απόφαση του Δικαστηρίου, ο πολιτικός κόσμος κινητοποιήθηκε για να αποκλείσει τον αθλητισμό από τους κανόνες περί ανταγωνισμού, για να μας πει "δεν είναι τα χωράφια σας, μην ασχολείστε πια με αυτά». Εσείς, κ. Van Miert, κι εσείς, οι αρμόδιες αρχές για τον ανταγωνισμό σε εθνικό επίπεδο, παίρνετε κόκκινη κάρτα, πηγαίνετε στον πάγκο. Εμείς, θα ασχοληθούμε με όλα αυτά». Αυτή είναι η πραγματικότητα.
<P>
Λοιπόν, ας ζυγίσουμε τα πράγματα, κι ας κρίνουμε σας παρακαλώ. Πολλές φορές, εγώ ο ίδιος, εξ ονόματος της Επιτροπής, υπενθύμισα ότι οι κανόνες για τον ανταγωνισμό εφαρμόζονται, συμπεριλαμβανομένης και της συμπεριφοράς της FIFA. Όμως, μόλις πριν ένα μήνα, θα διαβάσατε ότι ένας αρμόδιος της FIFA είχε δηλώσει στη Σιγκαπούρη, αν θυμάμαι καλά, ότι θα απευθυνόταν σε αρκετούς ευρωπαίους πρωθυπουργούς προκειμένου να λύσουν αυτό το πρόβλημα, με άλλα λόγια για να ξεφορτωθούν την Επιτροπή, γιατί είναι ενοχλητικοί όλοι αυτοί οι κύριοι της Επιτροπής που ασχολούνται με αυτού του είδους τα θέματα. Αυτή είναι η πραγματικότητα, δε νομίζετε;
<P>
Έχω δεχτεί περισσότερες από μία αντιπροσωπίες βουλευτών του Κοινοβουλίου σας, που έχουν έρθει να υπερασπιστούν την υπόθεση των αθλητικών αρχών. Διάβασα επίσης εχθές, στον τύπο, ότι ένας υπουργός - κι εκείνος αρμόδιος για τον αθλητισμό - θα ερχόταν να επισκεφθεί τον πρόεδρο Santer, τον συναδελφό μου Pαdraig Flynn κι εμένα τον ίδιο, για να μας αποδείξει ότι η Επιτροπή δεν τηρεί πλέον την απόφαση του Δικαστηρίου στην υπόθεση Bosman. Αυτή είναι η πραγματική κατάσταση. Αλλά η Επιτροπή αντιστέκεται, κρατά σταθερή την πορεία της και δεν σκοπεύει να αρκεστεί σε αυτά.
<P>
(Χειροκροτήματα) Εξάλλου, αυτό ισχύει και για τη "Φόρμουλα 1», ας είμαστε ειλικρινείς.
<P>
Λοιπόν, το επαναλαμβάνω, ορισμένες κριτικές δεν τις δέχομαι. Από την άλλη πλευρά, ζητώ την υποστήριξή σας. Όταν θα πρέπει να κοινοποιήσουμε στην FIFA ότι θα πρέπει, όχι μόνο να συζητήσει με την Επιτροπή, πράγμα που αρνείται συνήθως μέχρι τώρα, αλλά και να αλλάξει το σύστημά της, θα μπορώ να υπολογίζω σε μια ευρεία υποστήριξη από το Ευρωπαϊκό Κοινοβούλιο;
<P>
(Ενδείξεις επιδοκιμασίας και χειροκροτήματα) Σας ευχαριστώ, το εκτιμώ αυτό, αλλά θα μπορώ να υπολογίζω στην υποστήριξή σας όταν θα πρέπει να συζητήσω με ορισμένες εθνικές αρχές του αθλητισμού;
<P>
(Ενδείξεις επιδοκιμασίας και χειροκροτήματα) Το συγκρατώ αυτό. Όταν θα χρειαστεί, κύριε Monfils, να καταπολεμήσουμε τη μαύρη αγορά, να είστε βέβαιος ότι θα κάνουμε ό, τι μπορούμε! Θα κάνουμε ό, τι μπορούμε, αλλά εν πάσει περιπτώσει, υπάρχει ένα πράγμα που δεν μπορείτε να ζητάτε από την Επιτροπή, να αναλάβει τη διοργάνωση του "Μουντιάλ». Αυτό, πράγματι, δεν είναι δικός μας ρόλος. Ο ρόλος μας, σύμφωνα με τους κανόνες για τον ανταγωνισμό, είναι να ελέγχουμε μήπως έχουν γίνει παραβάσεις και να αναλαμβάνουμε δράση αν αυτό έχει συμβεί. Όπως γνωρίζετε, ανήκει στις αρμοδιότητές μου και πιστεύω ότι τώρα πια είναι γνωστό, όχι μόνο στο Σώμα αυτό αλλά και αλλού.
<P>
Υπάρχει και κάτι άλλο· λένε: "Και τα ταξιδιωτικά γραφεία»! Ναι, το υπενθυμίζω, πραγματικά εδώ υπάρχει ένα πρόβλημα, γιατί τα ταξιδιωτικά γραφεία πρέπει να πληρώσουν δικαιώματα, πρέπει να πληρώσουν ακριβά για να μπορέσουν να πουλήσουν εισιτήρια. Αλλά δεν πρόκειται παρά μόνο για 5, 4 % των εισιτηρίων. Κανονικά, μπορεί κανείς να απευθυνθεί στις εθνικές οργανώσεις. Κανονικά, και το πρόβλημα έγκειται και εκεί, θα έπρεπε να μπορεί κανείς να απευθυνθεί στους διοργανωτές που χωρίς διακρίσεις, θα έπρεπε να θέτουν τα εισιτήρια στη διάθεση των αγοραστών. Σε αυτό το σημείο αναφέρεται η δράση μας.
<P>
Όπως σας είπα προ ολίγου, εξακολουθεί να μην υπάρχει συμφωνία, γιατί δεν είμαστε ικανοποιημένοι, όχι για την ώρα, από τις προτάσεις που μας έχουν κάνει μέχρι τώρα οι διοργανωτές. Επίσης επιθυμούμε να ελέγξουμε ορισμένα δεδομένα που μας έχουν παρασχεθεί. Στην πραγματικότητα, μου φαίνεται ότι ορισμένες από τις κατηγορίες που σας ανέφερα χρήζουν προσοχής και θα θέλαμε να γνωριζουμε τί ακριβώς καλύπτουν.
<P>
Έτσι θα ενεργήσουμε και, στη συνέχεια θα δούμε. Μη με ρωτάτε σήμερα ποιό θα είναι το συμπέρασμά μας! Έχετε λίγη υπομονή. Είτε η οργανωτική επιτροπή θα ικανοποιήσει εν πάσει περιπτώσει τις απαιτήσεις μας στο μέτρο του δυνατού, σύμφωνα με το κοινοτικό δίκαιο. Είτε δεν θα το κάνει και η Επιτροπή θα συνεχίσει τη διαδικασία παράβασης.
<P>
Αυτή είνα ιη εικόνα της κατάστασης. Αν χρειάζεστε επιπλέον εξηγήσεις, βρίσκομαι πάντοτε στη διάθεσή σας, όπως συνήθως, για να σας τις παράσχω.
<P>
(Ζωηρά χειροκροτήματα)
<SPEAKER ID=178 NAME="Πρόεδρος">
Κύριε Επίτροπε van Miert! Γνωρίζουμε όλοι ότι κατέχετε ένα δύσκολο αξίωμα. Μας είπατε ότι δεν μπορείτε να αναλάβετε την Παγκόσμια Ομοσπονδία Αθλητισμού, δεν μας είπατε όμως αν θα την αναλαμβάνατε εάν μπορούσατε!
<P>
Η συζήτηση έληξε.
<P>
Πριν προχωρήσουμε στις ψηφοφορίες, έχει ζητήσει τον λόγο ακόμη ο κύριος Killilea επί της διαδικασίας.

<SPEAKER ID=179 LANGUAGE="EN" NAME="Killilea">
Κυρία Πρόεδρε, ελπίζω ότι αυτό είναι ένα διαδικαστικό θέμα. Επιθυμώ να συγχαρώ τον Επίτροπο και, προς στιγμή, πίστεψα ότι επρόκειτο να βοηθήσει τη Σκοτία να κερδίσει έναν ή δύο αγώνες. Το ίδιο νόμισα και όταν άκουσα τον κ. Hughie McMahon.

<SPEAKER ID=180 NAME="Πρόεδρος">
Κύριε Killilea, η συζήτηση έχει ήδη λήξει.
<P>
Προχωρούμε τώρα στην ψηφοφορία.
<P>
Πριν από την ψηφοφορία για τη Νικαράγουα: 

<SPEAKER ID=181 LANGUAGE="FR" NAME="Pasty">
Κυρία Πρόεδρε, μια παρατήρηση επί της εφαρμογής του κανονισμού. Εκπλήσσομαι, είμαστε στο κεφάλαιο "Ανθρώπινα δικαιώματα», το ψήφισμα για τη Νικαράγουα όμως, αφορά το εξωτερικό χρέος.
<P>
Θα επιθυμούσα να μου δοθεί μια εξηγήση ως προς τί το εξωτερικό χρέος της Νικαράγουα παραβιάζει τα ανθρώπινα δικαιώματα.

<SPEAKER ID=182 NAME="Πρόεδρος">
Χθες ψηφίσαμε επί της διάταξης των εργασιών. Το Δεύτερο Νομοθετικό Σώμα ψήφισε έτσι. Γι' αυτόν τον λόγο συμπεριλήφθηκε εδώ το κείμενο αυτό. Αυτή είναι η εξήγηση.

<CHAPTER ID=7>
Δικαστική συνεργασία επί ποινικών θεμάτων (συνέχεια)
<SPEAKER ID=183 NAME="Πρόεδρος">
Η ημερήσια διάταξη προβλέπει τησυνέχιση της συζήτησης της έκθεσης (A4-0058/98) του κυρίου Bontempi, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με τη δικαστική συνεργασία επί ποινικών θεμάτων στην Ευρωπαϊκή Ένωση.

<SPEAKER ID=184 LANGUAGE="DE" NAME="Schultz">
Κυρία Πρόεδρε, κυρίες και κύριοι, χαίρομαι που ο συνάδελφος Posselt ξεσπάει ήδη σε χειροκροτήματα με το άκουσμα και μόνο του ονόματός μου, πράγμα που δείχνει ότι, αντίθετα από ό, τι θα περίμενε κανείς, είναι ένας έξυπνος βουλευτής.
<P>
Θα επανέλθω στα συμβάντα που σημειώθηκαν σήμερα το πρωί και που συνέτειναν στο να πρέπει να συνεχίσουμε τώρα τη συζήτηση. Η πορεία της συζήτησης σήμερα το μεσημέρι ήταν μάλλον λυπηρή, και είναι ως εκ τούτου λογικό να θέλω να αναφερθώ για λίγο σε διαδικαστικά θέματα. Καταλαβαίνω πως είναι πολύ δύσκολο να οργανωθεί μια πολύπλοκη ημερήσια διάταξη στο πλαίσιο ενός τόσο βαριά φορτωμένου προγράμματος της εβδομάδας στο Στρασβούργο. Είναι όμως πολύ δύσκολο για το Κοινοβούλιο να διεξαγάγει μια συζήτηση, όταν εν μέσω της γνωμοδότησης του Κοινοβουλίου, κατά την οποία καλούνται οι μεμονωμένες πολιτικές ομάδες να καταθέσουν τη γνώμη τους στα λεχθέντα του εισηγητή, διακόπτεται η συζήτηση και παίρνει τον λόγο η Επίτροπος - η οποία ουσιαστικά έχει έρθει για να ακούσει το Κοινοβούλιο στο σύνολό του - και επομένως αντιστρέφεται η αληθινή ουσία του πράγματος, αφού δεν ακούει η Επιτροπή τη συζήτηση, αλλά αντίθετα το Κοινοβούλιο ακούει τη γνωμοδότηση της Επιτροπής, ενώ στη συνέχεια η Επιτροπή αποσύρεται και δεν λαμβάνει πια μέρος στην καθαυτό συζήτηση.
<P>
Η όλη εξέλιξη της διαδικασίας ήταν λίγο ατυχής. Δεν θέλω να αποδώσω την ευθύνη γι'αυτό σε κάποιον. Όλο αυτό συμπληρώθηκε ακόμα - αυτό θα πρέπει να βάλει την Ολομέλεια γενικότερα σε σκέψεις - με το να παρουσιάσει η κυρία Επίτροπος Gradin τη θέση της μέσα σε ένα κλίμα που - επιτρέψτε μου, κυρία Πρόεδρε - θύμιζε περισσότερο εμποροπανήγυρη παρά το κύρος ενός Ευρωπαϊκού Κοινοβουλίου. Ίσως κάποτε καταφέρουμε να πειθαρχήσουμε και να επιβάλουμε έναν ελάχιστο βαθμό ευγένειας ώστε οι ομιλήτριες και ομιλητές μέσα σε αυτήν την αίθουσα, είτε είναι βουλευτές είτε εκπρόσωποι του Συμβουλίου είτε της Επιτροπής, να τυγχάνουν της δέουσας προσοχής. Αυτό είναι το ελάχιστο που μπορεί να προσδοκά κανείς από ένα Κοινοβούλιο που θέλει να είναι άξιο του ονόματός του. Αυτά ως προς τη διαδικασία.
<P>
Επί της έκθεσης του συναδέλφου Bontempi έχω να κάνω τρεις παρατηρήσεις. Πρώτον, γνωρίζουμε από τις εξελίξεις που προκύπτουν λογικά από την όλο και βαθύτερη οικονομική ολοκλήρωση της Ευρωπαϊκής Ένωσης, ότι η διασυνοριακή εγκληματικότητα σε ολόκληρη την Ευρώπη μπορεί να αυξηθεί λόγω της διεύρυνσης των δυνατοτήτων δράσης της. Όπου είναι δυνατή η απεριόριστη οικονομική δραστηριότητα, είναι δυνατή και η παράνομη οικονομική δραστηριότητα, με άλλα λόγια η αγορά του οργανωμένου εγκλήματος μεγαλώνει παράλληλα με την ενιαία αγορά. Εμείς προς το παρόν ελέγχουμε και οργανώνουμε τους νομικούς όρουςπλαίσιο για την αγορά, όμως τα μέσα που χρειαζόμαστε για την καταπολέμηση των παράνομων εξελίξεων δεν τα οργανώνουμε με τη μορφή που θα έπρεπε. Η συνεργασία, η δικαστική συνεργασία επί ποινικών υποθέσεων στην Ευρωπαϊκή Ένωση, παραμελείται εγκληματικά.
<P>
Δεύτερν, αυτό είχει ένα λόγο: ότι ο εθνικός χαρακτήρας της αστυνομίας και της δικαιοσύνης εξακολουθεί να έχει το προβάδισμα. Αυτό είναι άλλωστε κατανοητό από πολιτική άποψη. Έχουμε από τη μια πλευρά μια υπερεθνική αρχή με ολοένα βαθύτερη δράση, την Ευρωπαϊκή Ένωση, ενώ από την άλλη πλευρά τα εθνικά κράτη βλέπουν ότι το βάρος της εθνικής κυριαρχικής εξουσίας τους μειώνεται στον βαθμό που αυξάνει σε σημασία η Ευρωπαϊκή Ένωση. Ενάντια σε αυτό το γεγονός οι εθνικές κυβερνήσεις έχουν έναν συγκεκριμένο αμυντικό μηχανισμό, που βρίσκει την πιο ξεκάθαρη έκφρασή του εκεί που τα εθνικά κράτη μπορούν να επιδείξουν καλύτερα την κυριαρχική εξουσία τους, δηλαδή στο μονοπώλιο της εξουσίας, και ιδιαίτερα στην αστυνομία και τη δικαιοσύνη. Γι'αυτό τα εθνικά κράτη δεν είναι όσο πρέπει πρόθυμα να φθάσουν μέσω της διακρατικής συνεργασίας σε κοινοτικές ρυθμίσεις σε ευρωπαϊκό επίπεδο. Αυτό θα ήταν όμως από πολιτικής πλευράς απαραίτητο.
<P>
Έρχομαι τώρα στο τρίτο σημείο. Εφόσον αναγνωρίζουμε ήδη ότι οι πράξεις που στοιχειοθετούν έγκλημα, για τις οποίες είπε ο συνάδελφος Bontempi ότι πρέπει να ορισθούν με σαφήνεια, οι παραβάσεις δηλαδή που αφορούν ειδικά την Ευρωπαϊκή Ένωση και που στον τομέα των απατών αποβαίνουν κυρίως εις βάρος των οικονομικών συμφερόντων της Ένωσης, θα πρέπει να διώκονται και από την ίδια την Ένωση, να υφίστανται κυρώσεις από την ίδια την Ένωση, τότε δεν θα αποφύγουμε να φθάσουμε το γρηγορότερο σε ένα σύστημα που θα δημιουργεί τις λειτουργικές προϋποθέσεις για μια αποτελεσματική ποινική δίωξη στο επίπεδο του κοινοτικού δικαίο, η οποία θα συμπληρώνει την αστυνομική συνεργασία. Υπ'αυτήν την έννοια, η έκθεση του συναδέλφου Bontempi αποτελεί ένα μεγάλο βήμα προόδου στη συζήτηση. Εύχομαι να μην παραμείνουμε μόνο στο επίπεδο αυτό, αλλά να φθάσουμε σύντομα σε κατάλληλες μορφές συνεργασίας με την απαραίτητη αποτελεσματικότητα ως προς την καταπολέμηση της εγκληματικότητας.
<P>
(Χειροκροτήματα)

<SPEAKER ID=185 LANGUAGE="DE" NAME="Rόbig">
Κυρία Πρόεδρε, "Υπογράψτε κατά του εγκλήματος» αναγράφεται στους διαδρόμους μας, "Ψήφος κατά του εγκλήματος» - αυτό θα συμβεί αύριο το μεσημέρι - και "Καταπολέμηση του εγκλήματος» - αυτό είναι το καθήκον της Ευρωπαϊκής Κοινότητας. Ο κύριος Pirker είναι κι αυτός της ίδιας γνώμης. Ζητά συγγνώμη για τη σημερινή απουσία του, διότι έπρεπε να φύγει επειγόντως για την Αυστρία. Εγώ πιστεύω όμως ότι είναι σημαντικό να καταπολεμηθεί το οργανωμένο έγκλημα με ακόμα πιο συγκεκριμένους τρόπους. Επηρεάζει τη νόμιμο οικονομικό κύκλωμα και τη δημόσια διοίκηση. Βλάπτει ακόμα τα οικονομικά συμφέροντα της Ένωσης. Μια αστυνομική συνεργασία βρίσκεται βέβαια στο στάδιο της δημιουργίας της - η μονάδα της Europol για τα ναρκωτικά που συστάθηκε το 1997 καταπολέμησε επιτυχώς 2608 περιπτώσεις οργανωμένου εγκλήματος, η μονάδα καταπολέμησης της απάτης UCLAF που προστατεύει τα οικονομικά συμφέροντα της Ευρωπαϊκής Ένωσης εργάζεται κι αυτή ήδη με μεγάλη επιτυχία - όμως η δικαστική συνεργασία βρίσκεται στα σπάργανα και τα διαφορετικά νομικά συστήματα των κρατών μελών εμποδίζουν την βελτιστοποίηση της συνεργασίας.
<P>
Για μια καλύτερη συνεργασία, για μια αποτελεσματική καταπολέμηση του οργανωμένου εγκλήματος, πρέπει να συζητηθεί το πού θα πρέπει να παραμεριστεί η εθνική κυριαρχία. Θα πρέπει ωστόσο να σταματά εκεί, όπου αποτυγχάνουν τα μέσα κατά του οργανωμένου εγκλήματος, εκεί όπου δεν προστατεύονται πλέον οι πολίτες - όχι μόνο στις Βρυξέλλες - και που πλήττονται τα συμφέροντα της Ένωσης.
<P>
Ο μακροπρόθεσμος στόχος είναι ένα κοινό νομικό πρότυπο. Η έκθεση Bontempi - που σημειωτέον είναι άριστη - ασκεί πίεση για ταχύτερα βήματα.
<P>
Τέσσερα σημεία θεωρώ απαραίτητα. Πρώτον, η εφαρμογή της σύμβασης για δικαστική συνδρομή πρέπει να βελτιωθεί ριζικά. Δεύτερον, πρέπει να εναρμονιστούν οι νομικές διατάξεις τουλάχιστον στον τομέα των νέων εγκλημάτων. Τρίτον, η συνεργασία με τρίτες χώρες μέσω προγραμμάτων όπως τα GROTIUS και FALCONE πρέπει να βελτιωθούν.Έτσι θα είναι σε θέση η ΕΕ να προβεί σε εξαγωγή ασφάλειας και νομικών συστημάτων. Τέταρτον, η συνεργασία για την προστασία των οικονομικών συμφερόντων της Ένωσης πρέπει να βελτιωθεί αποφασιστικά. Χρειαζόμαστε έναν σταθερό πυρήνα ουσιαστικών και ποινικών διατάξεων. Η UCLAF πρέπει να εξοπλιστεί με τους αναγκαίους πόρους για να εξελιχθεί μακροπρόθεσμα σε μια κοινή ποινική διωκτική αρχή για την προστασία των οικονομικών συμφερόντων.
<P>
Η ΕΕ πρέπει να κάνει ταχύτερα βήματα στη δικαστική συνεργασία από ό, τι μέχρι τώρα, όχι μόνο για την προστασία των οικονομικών συμφερόντων της Ένωσης, αλλά κυρίως προς το συμφέρον της ασφάλειας των πολιτών.
<P>
(Χειροκροτήματα)

<SPEAKER ID=186 LANGUAGE="EN" NAME="Brinkhorst">
Κυρία Πρόεδρε, ο κ. Schulz έχει ήδη αναφερθεί σε ένα σημαντικό θέμα, ότι δηλαδή πράγματι πρέπει να βελτιώσουμε τις διαδικασίες σε αυτό το Σώμα. Δεν θα επιστρέψω σε αυτό το θέμα. Επιθυμώ απλά να προσθέσω κάτι. Γιατί να μη διακόψουμε τη συνεδρίαση πριν την ψηφοφορία στις 12 το μεσημέρι, πέντε λεπτά νωρίτερα, για να επιτραπεί σε όλους να έρθουν στην αίθουσα; Έπειτα θα έχουμε μία πειθαρχημένη συζήτηση. Η συζήτηση που είχαμε πριν ήταν σκανδαλώδης και θα ήθελα πραγματικά να εξεταστεί το θέμα από το Προεδρείο και τη Διάσκεψη των Προέδρων.
<P>
Η έκθεση του κ. Bontempi χαρακτηρίζεται από μία ρεαλιστική και πραγματιστική μέθοδο. Οι αρχές είναι καλές, αλλά η πρόοδος σε συγκεκριμένα θέματα είναι ουσιώδης. Θα μπορούσε κανείς να πεί ότι ερχόμαστε εδώ αντιμέτωποι με τη θετική πλευρά της αρνητικής ενοποίησης. Έχουμε εδώ έναν από τους Επιτρόπους που εργάζεται επισταμένα πάνω στις απρόσμενες συνέπειες της εσωτερικής αγοράς. Όλοι θα έχουν σύντομα τη δυνατότητα να κυκλοφορούν ελεύθερα στην Ευρώπη εκτός από τους αστυνομικούς και τους δικαστικούς υπαλλήλους. Αυτή είναι η ουσία του θέματος. Είναι πολύ σημαντικό να αρχίσουν τελικά να συνειδητοποιούν τα κράτη μέλη ότι η εφαρμογή μίας καθαρά διακυβερνητικής πολιτικής δεν προστατεύει απλά τα εθνικά συμφέροντα, αλλά σε τελική ανάλυση δυσχεραίνει το έργο της εθνικής δικαιοσύνης. Παράδειγμα υιοθέτησης της διακυβερνητικής πολιτικής αποτελεί εδώ και πενήντα χρόνια το Συμβούλιο της Ευρώπης. Πρόκειται για ένα σημαντικό σώμα, αλλά καταλαβαίνουμε όλοι ότι δεν μπορεί πλέον να επιτευχθεί συνεργασία της δικαιοσύνης και της αστυνομίας σε μία Ευρώπη 15 κρατών μελών χωρίς σύνορα, επικυρώνοντας εθνικές συμβάσεις που καθυστερούν υπερβολικά, κάνουν λίγα και δεν έχουν καθολικά αποτελέσματα. Αυτό ακριβώς είναι το κρίσιμο θέμα που τόσο σωστά τονίζει στην έκθεσή του ο κ. Bontempi.
<P>
Δεν είναι το θέμα αν θέλουμε να καταργήσουμε τη δημοκρατία και τις εθνικές συνταγματικές εγγυήσεις. Η Ευρωπαϊκή Ένωση είναι αρκετά ώριμη με τη σημασία που αποδίδει στα ανθρώπινα δικαιώματα και στην υπεράσπιση της δημοκρατίας, έτσι ώστε να σημειωθεί πρόοδος.
<P>
Η Συνθήκη του Αμστερνταμ - κάτι που διευκρινίζει με σαφήνεια ο κ. Bontempi - ανοίγει το δρόμο προς την πρόοδο. Δεν μπορούμε πλέον να εργαζόμαστε στα πλαίσια των εθνικών συμβάσεων σα να ήταν απλά η Ευρωπαϊκή Ένωση μία διακυβερνητική δομή. Αυτή είναι η ουσία του θέματος. Σήμερα το πρωί, η κ. Gradin, στην αρχική της απάντηση, κατέστησε σαφές ότι στο μέλλον θα πρέπει να δίνεται απόλυτη προτεραιότητα στις αποφάσεις-πλαίσια, προκειμένου να σημειωθεί πρόοδος.
<P>
Δίνω ιδιαίτερη έμφαση σε αυτό επειδή είναι ο μόνος τρόπος να ενταχθούν τελικά και οι χώρες της Κεντρικής και Ανατολικής Ευρώπης. Θα πρέπει να σημειωθεί μεγαλύτερη πρόοδος σε όλο αυτό τον τομέα, προκειμένου να πετύχουμε ικανοποιητική ένταξη της Κεντρικής και Ανατολικής Ευρώπης στις υπάρχουσες ευρωπαϊκές δομές. Αν αυτή η Ευρώπη, η Ευρώπη που χτίζουμε εδώ και 40 χρόνια, δεν μπορεί να πετύχει περισσότερα ως προς τη συνεργασία της δικαστικής εξουσίας με τις αστυνομικές δυνάμεις, πώς μπορούμε να περιμένουμε από χώρες που εδώ και 40 χρόνια υποφέρουν από τη δικτατορία, από έλλειψη προστασίας των ανθρωπίνων δικαιωμάτων και εδραίωσης θεσμών να ενταχθούν στην ΕΕ και να σημειώσουν την πρόοδο που από κοινού επιθυμούμε.
<P>
Είναι εξαιρετικά σημαντικό και θα ήθελα να ζητήσω από τον Επίτροπο κ. Monti, που αντικαθιστά την κ. Gardin, να μας πει αν δε θα πρέπει να εφαρμοστεί εκτενέστερα το πρόγραμμα PHARE για την προώθηση της συνεργασίας ανάμεσα στη δικαστική εξουσία και τις αστυνομικές δυνάμεις. Και αυτό το σημείο είναι ανάλογο όσων έχει πει ο κ. Bontempi.
<P>
Παρ' όλα αυτά είναι επαίσχυντο που ούτε τα κοινοβούλια των κρατών ούτε το Ευρωπαϊκό Κοινοβούλιο δεν έχουν ουσιαστικά αναμειχθεί. Έχει ξαναγίνει αναφορά σε αυτό το σημείο. Δεν θα πρέπει να κρατούμε αμυντική στάση. Δεν υπάρχει κανένας άλλος τρόπος να σημειωθεί πρόοδος, εκτός αν καταβάλλουν τα εθνικά κοινοβούλια και το Ευρωπαϊκό Κοινοβούλιο περισσότερες προσπάθειες να συνεργαστούν σε αυτό τον τομέα. Θα πρέπει να καταστεί σαφές ότι υπάρχει πολιτική θέληση - που τόσο συχνά λείπει στην πορεία προς την πρόοδο - τόσο σε εθνικό όσο και σε κοινοβουλευτικό επίπεδο, σε αυτό το Σώμα. Το Ευρωπαϊκό Δικαστήριο, που έχει αποδειχτεί ο πιο πολύτιμος θεσμός, δεν μπορεί παρ' όλα αυτά να διαδραματίσει αποτελεσματικό ρόλο στην όλη διαδικασία. Μπορεί απλά να εκδίδει προδικαστικές αποφάσεις, αν το επιθυμούν τα μέλη, αλλά ακόμη και σε αυτή την περίπτωση δεν μπορεί ουσιαστικά να ερμηνεύσει τη Συνθήκη. Οι αρμοδιότητές του περιορίζονται σε αποφάσεις-πλαίσια και σε αποφάσεις πάνω σε διάφορες συμβάσεις. Πρέπει να σημειωθεί πρόοδος και σε αυτό τον τομέα, ένα ακόμη σημείο στο οποίο αναφέρθηκε ρητά ο κ. Bontempi.
<P>
Εν συντομία, μπορούμε να κάνουμε συνεργαζόμενοι πολύ περισσότερα, αλλά βασικό θέμα παραμένει ότι η πολιτική θέληση από την πλευρά των κρατών χρησιμοποιείται καμιά φορά ως άλλοθι. Η προστασία των εθνικών συμφερόντων αποτελεί άλλοθι για την επίτευξη προόδου σε ευρωπαϊκό επίπεδο. Θα πρέπει να εναντιωθούμε σε αυτό, κάτι που αποτελεί το βασικό σημείο της πολιτικής του κ. Bontempi. Υποστηρίζουμε απόλυτα και συγχαίρουμε αυτή την πολιτική. Ελπίζω επίσης ότι η Επιτροπή θα λάβει σοβαρά υπόψη της αυτό το θέμα κατά την τωρινή περίοδο.
<P>
(Χειροκροτήματα)

<SPEAKER ID=187 LANGUAGE="SV" NAME="Lindholm">
Κυρία Πρόεδρε, επιτρέψτε μου να πω πρώτα ότι η πλειοψηφία της Ομάδας των Πρασίνων στηρίζει την έκθεση Bontempi, με τρεις εξαιρέσεις. Η μία αφορά το ότι δεν πρέπει να επιβληθεί αναγκαστικά η εναρμόνιση του ποινικού δικαίου. Αυτό είναι και πρέπει να παραμείνει μία εθνική υπόθεση για πάρα πολύ καιρό ακόμη.
<P>
Το δεύτερο σημείο αφορά την έκκληση προς τις κυβερνήσεις των κρατών μελών να απέχουν από παρεκκλίσεις και επιφυλάξεις ως προς τις συνθήκες. Σύμφωνα με την Ομάδα των Πρασίνων, μία τέτοια γενική έκκληση δεν είναι αποδεκτή.
<P>
Το τρίτο σημείο αφορά την πρόταση για την κατάργηση της αρχής να είναι ένα αδίκημα διώξιμο σε δύο χώρες. Η γενική κατάργηση αυτής της αρχής στην παρούσα φάση θα μπορούσε να οδηγήσει σε μεγάλες ανθρώπινες τραγωδίες, πέραν των άλλων μεταξύ των προσφύγων. Αυτή είναι η άποψη της πλειοψηφίας στην Ομάδα των Πρασίνων.
<P>
Ως Σουηδή που επικρίνω την ΕΕ, εκπροσωπώ ωστόσο μια εντελώς διαφορετική άποψη απ' αυτήν του κ. Bontempi και γι' αυτό θα καταψηφίσω την έκθεση. Διάκειμαι θετικά σε όλες τις μορφές συνεργασίας, ακόμη και εντός του τομέα του δικαίου, αν γίνονται σε διακρατικό επίπεδο και δεν παραβιάζουν ή περιορίζουν την εθνική κυριαρχία ή την εθνική δημοκρατία.
<P>
Ο γενικότερος στόχος της έκθεσης είναι η σύσταση ενός κοινού ευρωπαϊκού τομέα δικαίου. Αυτό συνεπάγεται μεταξύ άλλων την εναρμόνιση των ποινικών δικαίων, κάτι που θα συνεπάγονταν την κατάργηση της εθνικής αυτοδιάθεσης. Η κυριότερη νομική βάση είναι η ερμηνεία μιας συνθήκης η οποία δεν έχει ακόμη επικυρωθεί και τεθεί σε ισχύ, της Συνθήκης του Αμστερνταμ. Αυτό είναι, όπως εγώ το βλέπω, περίεργο.
<P>
Το διεθνές οργανωμένο έγκλημα καταπολεμείται καλύτερα με την διεθνή, παγκόσμια συνεργασία, σε διακρατικό επίπεδο και με μια αναπτυγμένη συνεργασία, μεταξύ άλλων εντός της Interpol.

<SPEAKER ID=188 LANGUAGE="FR" NAME="Buffetaut">
Κυρία Πρόεδρε, καταρχήν, θα ήθελα να εκφράσω την πλήρη συμφωνία μου με τις εισαγωγικές θέσεις του φίλου μου Schulz.
<P>
Έτσι λοιπόν, ως προς την ουσία αυτής της έκθεσης, συμφωνούμε ότι η ευρωπαϊκή συνεργασία νομιμοποιείται ιδιαίτερα, από τη στιγμή που αποδεικνύεται περισσότερο αποτελεσματική από τη δράση των ίδιων των κρατών. Και σε αυτό ακριβώς το πεδίο είμαστε, όσον αφορά τη δικαστική συνεργασία.
<P>
Προκειμένου να καταπολεμηθεί η διεθνική εγκληματικότητα, είναι προφανές ότι έχουμε ανάγκη από μια ενισχυμένη συνεργασία, αν και απλοποιημένη, στο δικαστικό τομέα, ειδικότερα για τη διευκόλυνση του έργου των δικαστών των διαφόρων κρατών μελών της Ευρωπαϊκής Ένωσης. Είναι πολύ σημαντικό οι δικαστές αυτοί να έχουν τη δυνατότητα να διατηρούν απευθείας σχέσεις μεταξύ τους, και να απλουστευθούν οι διαδικαστικοί κανόνες σχετικά με την ανταλλαγή πληροφοριών, αποδεικτικών στοιχείων κ.λπ.
<P>
Ασφαλώς, αυτό πρέπει να συμβεί με σεβασμό των συνταγματικών κανόνων και των γενικών αρχών του δικαίου. Δόξα τω Θεώ, στην Ευρωπαϊκή Ένωση, όλα τα κράτη τηρούν ένα κράτος δικαίου, το οποίο με τη σειρά του, σέβεται τα ατομικά δικαιώματα. Από αυτή την άποψη, είναι καιρός τα κράτη μέλη να φανούν λιγότερο διστακτικά απέναντι στις αντίστοιχες δικαστικές τάξεις των μελών της Ένωσης.
<P>
Η έκθεση του συναδέλφου μας Bontempi έχει το μεγάλο πλεονέκτημα να μην προσκολλάται σε λανθασμένη συλλογιστική, αλλά αντίθετα, να είναι πολύ συγκεκριμένη, πολύ ρεαλιστική και πραγματιστική. Αυτή η προσέγγιση μου φαίνεται η καλύτερη, σε έναν τομέα πολύ λεπτό, τόσο στο θέμα της εθνικής κυριαρχίας, όσο και σε αυτό των δικαιωμάτων των ατόμων και φυσικά του δικαιώματος της άμυνας.
<P>
Φυσικά η ομάδα μας θα υποστηρίξει αυτή την έκθεση. Από την άλλη πλευρά, δεν μπορούμε να κατανοήσουμε τον εισηγητή στο πρόβλημα της ευρωπαϊκής εισαγγελίας, το οποίο μας φαίνεται ότι περισσότερο περιπλέκει τις διαδικασίες και τις βαραίνει, παρά τις απλοποιεί.

<SPEAKER ID=189 LANGUAGE="DE" NAME="Hager">
Κυρία Πρόεδρε, η αυξανόμενη διεθνής εγκληματικότητα μας αναγκάζει βέβαια να σκεφθούμε πώς μπορούμε να ανακόψουμε αυτή την εξέλιξη. Ως αίτια των προβλημάτων σε σχέση με ποινικές διώξεις διασυνοριακού χαρακτήρα επισημάνθηκαν οι διαφορετικές ουσιαστικές και δικονομικές ρυθμίσεις, οι πολύπλοκες διατάξεις της δικαστικής συνδρομής και η ανάγκη για αμοιβαία ποινική δίωξη.
<P>
Εγώ προσωπικά, λόγω της μακρόχρονης εμπειρίας μου, τάσσομαι υπέρ κάθε απλούστευσης στη διακρατική επικοινωνία, δεν τρέφω όμως καμία προσδοκία από μία ενοποίηση του ουσιαστικού ποινικού δικαίου, δεδομένων των ιστορικών και πολιτισμικών διαφορών. Αντίθετα από τον συνάδελφο Pirker και τον κύριο Rόbig που τον εκπροσωπεί σήμερα, δεν θέλουμε να απαιτήσουμε από τους Αυστριακούς, οι οποίοι έχουν δεχθεί ήδη μια απογοήτευση από τα κυβερνώντα κόμματα όσον αφορά το αγαπημένο τους παιχνίδι με τα "ανώνυμα βιβλιάρια» και την καταπολέμηση του ξεπλύματος χρήματος, να στερηθούν την κυριαρχική εξουσία τους στον τομέα του ουσιαστικού ποινικού δικαίου ή να καθορίσουν εκ νέου την έννοια της κυριαρχικής εξουσίας.
<P>
Η απαίτηση για απάλειψη της διπλής στοιχειοθέτησης εγκλήματος και της διπλής απαγγελίας κατηγορίας που αναφέρεται στο σημείο ΙΑ της έκθεσης παραπέμπει σε μια παρερμηνεία και λανθασμένη ανάμειξη των δύο εννοιών καθώς και σε μια εσφαλμένη αξιολόγηση της αρχής της υποκατάστατης διεθνούς απονομής της ποινικής δικαιοσύνης. Εν ολίγοις δεν βλέπω τον λόγο ούτε για ενοποίηση του ουσιαστικού ποινικού δικαίου ούτε για μια εισαγγελική αρχή με πανευρωπαϊκή εξουσία, θεωρώ όμως σημαντική κάθε μορφή μιας βελτιωμένης συνεργασίας των διωκτικών αρχών.

<SPEAKER ID=190 LANGUAGE="EN" NAME="Ford">
Κυρία Πρόεδρε, κατ' αρχάς, συγχαίρω το συνάδελφό μου, κ. Bontempi, για την έκθεσή του όσον αφορά τη δικαστική συνεργασία επί ποινικών θεμάτων. Η ΕΕ έχει δει τη δημιουργία της ενιαίας αγοράς: ελεύθερη κυκλοφορία αγαθών, υπηρεσιών, κεφαλαίου και πολιτών. Όπως είχε πεί ένας Κινέζος φιλόσοφος που έχει πεθάνει: "Έχουμε δει τους κόπους μας να αποδίδουν». Δυστυχώς, πολλές δυσχέρειες αναφύονται από αυτά που έχουμε πετύχει. Στην ευρωπαϊκή ενιαία αγορά παρατηρείται διόγκωση του φαινομένου του οργανωμένου εγκλήματος: ελέυθερη κυκλοφορία κλεμμένων αγαθών -π.χ. αυτοκινήτων, παροχή παράνομων υπηρεσιών - πορνεία, ξέπλυμα βρώμικου χρήματος σε άλλα κράτη μέλη, παράνομοι μετανάστες που εισάγονται λαθραία από οργανωμένες σπείρες κακοποιών. Παρ' όλα αυτά έχουμε μία Ευρώπη δύο ταχυτήτων. Ενώ η ΕΕ προχωρεί αναλαμβάνοντας δραστηριότητα σε πολλούς τομείς - κοινωνική πολιτική, περιβαλλοντική πολιτική, οικονομική και νομισματική ένωση - έχει κατά περίεργο τρόπο μείνει πίσω ως προς την εναρμόνιση των ποινικών νομοθεσιών και των μηχανισμών στο δικαστικό τομέα και στον τομέα της αστυνομίας.
<P>
Η δράση της Europol υπήρξε επιτυχής, αλλά σε πολύ μικρή κλίμακα. Έχει αποδειχτεί εξαιρετικά αποτελεσματική στην ανταλλαγή πληροφοριών στους κόλπους της Ευρωπαϊκής Ένωσης σχετικά με το λαθρεμπόριο ναρκωτικών, αλλά η δράση της δεν έχει επεκταθεί για να καλύψει άλλους τομείς: τρομοκρατία, ρατσισμό, οργανωμένο έγκλημα. Πρέπει να σημειωθεί πρόοδος. Αυτό που ανησυχεί τους πολίτες της Ευρωπαϊκής Ένωσης είναι το γεγονός ότι παρά τη λειτουργία της ενιαίας αγοράς, παρά την ύπαρξη της Ευρωπαϊκής Ένωσης, το διαμεθοριακό έγκλημα και οι διαμεθοριακοί εγκληματίες συνεχίζουν να ξεφεύγουν την τιμωρία. Οι δολοφόνοι, οι κλέφτες και οι παραχαράκτες αποφεύγουν τη σύλληψη λόγω των κενών που υπάρχουν στον ευρωπαϊκό νόμο.
<P>
Δεν είναι αρκετό να υπάρχουν κοινά νομικά πρότυπα. Χρειαζόμαστε ένα κοινό δικαστικό πρότυπο. Αυτό που εξοργίζει τους πολίτες της Ευρωπαϊκής Ένωσης είναι περιπτώσεις, όπως εκείνη του Keith Cottingham, στο Ηνωμένο Βασίλειο, ενός δολοφόνου που θεωρείται ύποπτος για μία βόμβα μέσα σε φάκελλο - που κατηγορείται για τη δολοφονία μίας νοικοκυράς, της Barbara Holmes - ο οποίος ζει τα τελευταία 14 χρόνια στην Ισπανία. Εδώ και τέσσερα χρόνια ζει στην Ισπανία χωρίς διαβατήριο - το διαβατήριό του έχει λήξει. Παρ' όλα αυτά όμως η βρετανική αστυνομία δεν έχει καταφέρει να πετύχει την έκδοσή του από την Ισπανία στο Ηνωμένο Βασίλειο για να προσαχθεί στο δικαστήριο. Οι πολίτες της Ευρωπαϊκής Ένωσης δεν πρόκειται να λάβουν σοβαρά μία ενιαία αγορά ή έναν ενιαίο δικαστικό τομέα, ενώ εξακολουθούν να παρατηρούνται τέτοια συμβάντα.

<SPEAKER ID=191 LANGUAGE="EN" NAME="Banotti">
Κυρία Πρόεδρε, θα ήθελα και εγώ να συγχαρώ τον κ. Bontempi για την έκθεσή του. Στα πλαίσια αυτής της συζήτησης, δράττομαι της ευκαιρίας να αναφερθώ σε έναν τομέα στον οποίο έχουν, δυστυχώς, μέχρι τώρα γίνει περιορισμένες ενέργειες, αν και τα τελευταία χρόνια παρουσιάζει αυξημένη εγκληματικότητα. Αναφέρομαι σε αυτή την περίπτωση στη διεθνή απαγωγή παιδιών από τους γονείς τους, όπως επίσης και στο ολοένα αυξανόμενο πρόβλημα των διεθνών απαγωγών παιδιών με εγκληματικά μέσα.
<P>
Το γεγονός ότι ασχολούμαστε εδώ πολύ συχνά με λεπτά οικογενειακά ζητήματα χρησιμοποιείται πολύ συχνά από τις τοπικές αστυνομικές δυνάμεις ως πρόφαση της μη ανάμειξής τους σε αυτές τις υποθέσεις - υποστηρίζουν δηλαδή ότι πρόκειται για οικογενειακά ζητήματα και ότι την επίλυσή τους πρέπει να αναλάβουν δικηγόροι. Πίσω όμως από την απροθυμία των αστυνομικών αρχών να εκτελέσουν τις αποφάσεις του δικαστηρίου όσον αφορά την κηδεμονία των παιδιών σε μία χώρα, όταν πέφτουν θύματα απαγωγών και μεταφέρονται σε ένα άλλο κράτος μέλος, βρίσκεται πολύ συχνά το ενδεχόμενο μεγάλης τραγωδίας.
<P>
Δύο βδομάδες πριν πέρασα ολόκληρο το Σαββατοκύριακο και τις περισσότερες μέρες της εβδομάδας προσπαθώντας να διαπραγματευθώ τη μεταπομπή των παιδιών που είχαν παράνομα απαχθεί από το Ηνωμένο Βασίλειο και μεταφερθεί στην Ιταλία. Αν η αστυνομία είχε ενεργήσει όπως έπρεπε τέσσερις μήνες πριν, αυτή η κατάσταση δεν θα είχε επιδεινωθεί σε τέτοιο βαθμό ώστε να κινδυνεύουν οι ζωές των παιδιών και ο γονιός που είχε διαπράξει την απαγωγή να απειλεί ότι θα κάψει το σπίτι ολοσχερώς.
<P>
Δυστυχώς, αυτό θα πρέπει να ληφθεί ως ποινικό αδίκημα λόγω της συχνής απροθυμίας των ανθρώπων να πειθαρχήσουν στις δικαστικές αποφάσεις, σε περιπτώσεις που αφορούν στα παιδιά και την κηδεμονία αυτών. Για αυτό το λόγο, θα ήθελα να εκμεταλλευθώ αυτή την ευκαιρία, παρ' όλο που ξέρω ότι πιθανόν να είναι πιο δέουσα η αντιμετώπιση του θέματος στα πλαίσια της έκθεσης για την οικογενειακή συνεργασία σε νομικά θέματα με την οποία θα ασχοληθούμε στην επόμενη περίοδο συνόδου. Ωστόσο, πρόκειται για ποινικό αδίκημα και θα ήθελα να ενισχυθεί σημαντικά η συνεργασία ανάμεσα στις αστυνομικές δυνάμεις των κρατών μελών.

<SPEAKER ID=192 LANGUAGE="NL" NAME="Blokland">
Κυρία Πρόεδρε, με την παγκοσμιοποίηση και το άνοιγμα των συνόρων στην Ευρωπαϊκή Ενωση βρεθήκαμε αντιμέτωποι με ένα πρόβλημα. Η δημιουργία ενός χώρου για την ελεύθερη κυκλοφορία εμπορευμάτων, υπηρεσιών, κεφαλαίων και προσώπων φαίνεται ότι έχει και μια σκοτεινή πλευρά που είναι η αύξηση της διασυνοριακής εγκληματικότητας. Αυτό αναγνωρίζεται τόσο από τους υπέρμαχους όσο και από τους αντιπάλους μιας ομοσπονδιακής Ένωσης. Πού αναζητείται όμως στη συνέχεια η επίλυση του προβλήματος;
<P>
Η ρεαλιστική και σαφής τοποθέτηση στην έκθεση του συνάδελφου Bontempi αποτελεί μια ευχάριστη έκπληξη. Ακόμη και εάν διαφωνούμε όσον αφορά την περαιτέρω εξέλιξη της Ευρωπαϊκής Ένωσης, στον τομέα της δικαστικής συνεργασίας για ποινικά αδικήματα βρισκόμαστε στο ίδιο μήκος κύματος.
<P>
Ο δικαστικός τομέας αγγίζει τον πυρήνα τηςεθνικής κυριαρχίας των κρατών μελών. Το ποινικό σύστημα, η επιβολή και η εκτέλεση ποινών, εξελίχθηκαν με την πάροδο των αιώνων με ιδιόμορφο τρόπο σε κάθε κράτος μέλος. Οι κανόνες αυτοί είναι συνυφασμένοι με τις αντιλήψεις περί λειτουργίας του κράτους και τις πολιτιστικές αξίες των κρατών μελών.
<P>
Κατά τη γνώμη μου, αυτό ούτε μπορεί, αλλά ούτε και πρέπει να παραμεριστεί προς όφελος της κοινοτικοποίησης στους κόλπους της Ευρωπαϊκής Ένωσης. Θα πρέπει να δοθεί προτεραιότητα στην καθημερινή, πρακτική συνεργασία η οποία αποδίδει ταχέως αποτελέσματα.
<P>
Ορθώς επισημαίνεται αυτό στην έκθεση. Χρειάζεται να αναληφθούν άμεσες πρωτοβουλίες για την καταπολέμηση της ανάπτυξης του οργανωμένου εγκλήματος που παρατηρείται σήμερα. Για τον λόγο αυτόν, η εναρμόνιση ορισμένων εννοιών όπως αυτή της «απάτης» δεν μου προξενεί καμία επιφύλαξη.
<P>
Η έκθεση του συνάδελφου Bontempi προσφέρει μια βάση για τη συνέχεια της πρακτικής, δικαστικής συνεργασίας στον τομέα των ποινικών αδικημάτων, χωρίς να θίγεται η κυριαρχία των κρατών μελών σε αυτόν τον ευαίσθητο χώρο. Για τον λόγο αυτόν συμφωνώ με το περιεχόμενο της έκθεσης.

<SPEAKER ID=193 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=8>
Εργασίες της Ισομερούς Διάσκεψης ΑΚΕ-ΕΕ κατά το 1997
<SPEAKER ID=194 NAME="Πρόεδρος">
Η ημερήσια διάταξη προβλέπει τη συζήτηση της ετήσιας έκθεσης (A4-0080/98) του κυρίου Robles Piquer, εξ ονόματος της Επιτροπής Ανάπτυξης και Συνεργασίας, σχετικά με τα αποτελέσματα των εργασιών της Συνέλευσης Ίσης Εκπροσώπησης ΑΚΕ-ΕΕ κατά το 1997.

<SPEAKER ID=195 NAME="Robles Piquer">
Κυρία Πρόεδρε, κύριε Επίτροπε, η Συνέλευση Ίσης Εκπροσώπησης, όπως συνηθίζεται, συνεδρίασε δύο φορές το 1997 -στις Βρυξέλες και τη Λομέ-, ήταν οι εικοστή πέμπτη και εικοστή έκτη συνεδρίασή της. Η έκθεση την οποία έχω την τιμή να υποβάλω αποτελεί μια σύνοψη αυτών των συνεδριάσεων. Το κάνω, φυσικά, εξ ονόματος της Επιτροπής Ανάπτυξης και Συνεργασίας και θέλω μόνο να αναφέρω τα δέκα σημεία τα οποία μου φαίνονται σημαντικότερα.
<P>
Πρώτον, επισημαίνουμε τη συμβολή της Συνέλευσης Ίσης Εκπροσώπησης στη Σύμβαση Λομέ, ως εκ τούτου η έκθεση ζητά τη θεσμική ανεξαρτησία της Συνέλευσης Ίσης Εκπροσώπησης.
<P>
Δεύτερον, ζητάμε να υπαχθεί το Ευρωπαϊκό Ταμείο Ανάπτυξης, το οποίο όλοι οι Ευρωπαίοι πληρώνουμε, στον προϋπολογισμό της Ευρωπαϊκής Ένωσης. Δεν πιστεύω πως θα μπορούσε να υπάρξει λογικότερο αίτημα από αυτό.
<P>
Τρίτον, ζητάμε την απαραίτητη αλληλεγγύη Βορρά-Νότου του πλανήτη μας ενώπιον μιας παγκοσμιοποίησης την οποία χαρακτηρίζουμε ως αναπόφευκτη.
<P>
Τέταρτον, ζητάμε, επίσης λογικά, να μπορεί η Συνέλευση Ίσης Εκπροσώπησης να γνωμοδοτεί σχετικά με το μέλλον των σχέσεων μεταξύ της Ευρωπαϊκής Ένωσης και των χωρών ΑΚΕ, και ειδικότερα σχετικά με την Σύμβαση Λομέ V.
<P>
Πέμπτον, ζητάμε, στο όγδοο σημείο, να διεξαχθεί μια μελέτη από τα μέλη του Προεδρείου της Συνέλευσης Ίσης Εκπροσώπησης για μια νέα μέθοδο ψηφοφορίας. Θεωρώ πως αυτό το αίτημα είναι ιδιαίτερα σημαντικό. Πιστεύω πως έφτασε η στιγμή να βγούμε από την πολύ παράλογη κατάσταση στην οποία βρισκόμαστε -δύο χωρισμένα εκλογικά σώματα: αφενός οι Ευρωπαίοι και αφετέρου οι χώρες ΑΚΕ- και να μετατρέψουμε αυτό το διπλό σώμα σε ένα πραγματικό εκλογικό σώμα, σε ένα ενιαίο σώμα, στο οποίο να μην υπάρχουν περιφερειακές διαφορές παρά μόνο εκείνες που έγκεινται στον ατομικό και προσωπικό στοιχείο των μελών της Συνέλευσης Ίσης Εκπροσώπησης. Φυσικά, σε αυτήν μπορεί να διατηρηθεί, βεβαίως, όταν χρειάζεται, το σύστημα μυστικής ή φανερής ψηφοφορίας, αλλά πιστεύουμε πως οι ευρωβουλευτές στους οποίους απευθυνόμαστε τώρα πρέπει να ζητήσουν από τους συναδέλφους τους των χωρών ΑΚΕ να προβούν σε αυτήν την κανονιστική τροποποίηση.
<P>
Έκτον, θέλουμε να υποστηρίξουμε και υποστηρίζουμε όλα όσα ειπώθηκαν στις διασκέψεις των Ηνωμένων Εθνών που μας αφορούν -και θέλω να αναφερθώ στην εξαίρετη έκθεση της κυρίας Junker.
<P>
Έβδομο, τονίζουμε, με ιδιαίτερη έμφαση, τα δικαιώματα της γυναίκας και φέρουμε ως παραδείγματα την εκπαίδευση, την υγεία και τη συμμετοχή της γυναίκας στη λήψη αποφάσεων.
<P>
Όγδοον, πιστεύουμε πως είναι απαραίτητο να ληφθεί σοβαρά υπόψη η αστική ανάπτυξη. Στις χώρες ΑΚΕ επίσης -όχι μόνο στον ανεπτυγμένο κόσμο- οι πόλεις, οι αστικοί οικισμοί γίνονται ολοένα σημαντικότεροι και μεγαλύτεροι. Πιστεύουμε, επίσης, μέσα σε αυτό το ίδιο κλίμα ικανοποίησης των νέων αναγκών, πως πρέπει να δοθεί η μέγιστη δυνατή προσοχή στα περιβαλλοντικά προβλήματα, όπως για παράδειγμα την απόρριψη καταλοίπωνκαι την προώθηση των ανανεώσιμων πηγών ενέργειας.
<P>
Ένατον, πιστεύουμε πως οι χώρες ΑΚΕ πρέπει να καταλάβουν -και έτσι το ζητάμε- πως το Ευρωπαϊκό Κοινοβούλιο ενδιαφέρεται ιδιαίτερα για την υπεράσπιση των δημοκρατικών αξιών και του Κράτους Δικαίου, και πως θεωρεί αυτή την υπεράσπιση και την ενεργή αποδοχή ως μια προϋπόθεση απαραίτητη για την ειρηνική συμβίωση και, επίσης, για την πρόοδο στην οικονομία, και πως συνεπώς λαμβάνει υπόψη πως ένα στοιχείο όπως, για παράδειγμα, ο τόπος συνεδρίασης, έχει από μόνο του μια πολιτική αξία. Ήταν πολύ έντονη η συζήτηση πριν από την συνεδρίαση στο Λομέ για τις ανώμαλες συνθήκες -για να το πω μαλακά- που υφίστανται στην εσωτερική πολιτική αυτής της χώρας, της χώρας στην οποία γεννήθηκαν οι Συμβάσεις Λομέ. Και δεν χωράει καμία αμφιβολία πως, για παράδειγμα, το γεγονός ότι οι φίλοι μας οι χώρες ΑΚΕ δεν είχαν ψηφίσει ένα πολύ μέτριο ψήφισμα, του οποίου μοναδικό αίτημα ήταν οι ελεύθερες εκλογές σε αυτή τη χώρα, δημιούργησε μια κάποια σύγχυση σε εμάς τους Ευρωπαίους και πως σίγουρα επηρεάστηκε από τον τοπογραφικό παράγοντα του τόπου όπου συνεδριάζαμε.
<P>
Και, δέκατον, συστήνουμε να εξετάσει η Επιτροπή με ενδιαφέρον τη δυνατότητα να μπορεί ίσως η βοήθεια προς τρίτους, ανάμεσα στους οποίους οι χώρες ΑΚΕ είναι πολύ σημαντικές γιατί είναι πολλές και λαμβάνουν πολλές ενισχύσεις, να διαχειρίζεται από μια υπηρεσία συντονισμένη για την παροχή της αναπτυξιακής βοήθειας. Δηλαδή -αν μου επιτρέπεται να χρησιμοποιήσω ένα παράδειγμα- κάτι σαν ένα γραφείο ECHO για την ανάπτυξη.
<P>
Αυτά είναι τα ουσιαστικά σημεία της πρότασης ψηφίσματος που ενέκρινε η Επιτροπή Ανάπτυξης και Συνεργασίας και την οποία έχω την τιμή να υποβάλω ενώπιον της Ολομέλειας.

<SPEAKER ID=196 LANGUAGE="DE" NAME="Junker">
Κυρία Πρόεδρε, αγαπητές κυρίες και κύριοι συνάδελφοι, θεωρώ πως η Συνέλευση Ίσης Εκπροσώπησης είναι ένα όργανο που αποτελεί ένα εντατικό φόρουμ συζήτησης, και αυτό θα πρέπει να υπογραμμιστεί ιδιαίτερα, διότι είναι το μόνο μοντέλο όπου η αναπτυξιακή συνεργασία, βασιζόμενη στην αρχή της ίσης εκπροσώπησης, τυγχάνει κοινοβουλευτικής παρακολούθησης. Αυτό πάλι μας παρέχει τη δυνατότητα να συζητάμε τα αποτελέσματα και εδώ στο Κοινοβούλιο και να εξάγουμε από αυτά τα ανάλογα συμπεράσματα.
<P>
Θέλω να αναφερθώ στη γενική έκθεση που μας απασχόλησε σε δύο συνόδους κατά το προηγούμενο έτος. Είχα τη μεγάλη χαρά και τιμή να είμαι η γενική εισηγήτρια και να διαπιστώσω ποιά είναι τα αποτελέσματα των μεγάλων διασκέψεων των Ηνωμένων Εθνών - από το συνέδριο για την εκπαίδευση που πραγματοποιήθηκε τότε στην Ταϊλάνδη μέχρι τις τελευταίες διασκέψεις στη Ρώμη για την επισιτιστική ασφάλεια - και να εξετάσω τι έχει συμβεί και τι παραμένει ακόμα ανοικτό.
<P>
Όλο αυτό πρέπει να ιδωθεί ακόμα σε σχέση με το θέμα που επίσης μας απασχόλησε διεξοδικά κατά το περασμένο έτος, ενώ θα μας απασχολήσει επίσης πολύ αργότερα, δηλαδή το μέλλον της Σύμβασης Λομέ. Υπήρξε μια συνεχής μετεξέλιξη της Σύμβασης Λομέ ως προς το περιεχόμενό της, η οποία οδήγησε στη σύμβαση που έχουμε τώρα, η οποία όμως παρουσιάζει και αδυναμίες. Αυτές οι αδυναμίες θα πρέπει να εξαλειφθούν. Σχετικές προτάσεις περιέχονται στην έκθεση του κυρίου Robles Piquer, τις οποίες πρέπει να ενστερνιστούμε προκειμένου να φθάσουμε σε μια εποικοδομητική εργασία.
<P>
Καταφέραμε ευτυχώς, ιδιαίτερα κατά τα τελευταία χρόνια - μέσω της εντατικοποίησης της δουλειάς στις προηγούμενες διασκέψεις που εκτείνεται σε ολόκληρη τη συνεργασία με τις χώρες ΑΚΕ - να ορίσουμε τον ρόλο της γυναίκας ως ρόλο-κλειδί για την ανάπτυξη. Η έμφαση σε αυτή την κατεύθυνση πρέπει να ενισχυθεί σημαντικά. Επ' αυτού υπάρχει στο μεταξύ ευρεία συμφωνία, αλλά η πράξη είναι ακόμα ανεπαρκής. Αυτό το διαπιστώνουμε τακτικά όταν συνερχόμαστε στις χώρες ΑΚΕ και ρίχνουμε μια ματιά γύρω μας.
<P>
Μένουν πολλά ακόμα να γίνουν για να συμπεριληφθεί ειδικά η αστική κοινωνία, κι αυτό σημαίνει πάνω απ'όλα να δοθεί και στις γυναίκες ένας ρόλος και να τους επιτραπεί - ξεκινώντας από τον σχεδιασμό και φθάνοντας μέχρι την εφαρμογή και την αξιολόγηση - να συμμετάσχουν στις αναπτυξιακές διαδικασίες στο πλαίσιο της συνεργασίας με τις χώρες ΑΚΕ.
<P>
Οι γυναίκες έχουν αποφασιστικό ρόλο σε όλα τα ζητήματα που συμβάλλουν στην διασφάλιση της καθημερινής ζωής - σε αυτά περιλαμβάνονται κυρίως η επισιτιστική ασφάλεια, αλλά και η υγειονομική ασφάλεια. Στην πρακτική εργασία - την οποία προπαρασκευάζουμε μέσα από όλες τις συζητήσεις που διεξάγουμε, μέσα από τους κύκλους εργασίας και μέσα από όλες τις δραστηριότητες στις οποίες συμμετέχουν οι εταίροι της Ευρωπαϊκής Κοινότητας και η κοινότητα των χωρών ΑΚΕ - πρέπει να καταστεί σαφές ότι δεν επιτρέπεται να προωθούνται μέτρα που οδηγούν στον αποκλεισμό άλλων.
<P>
Αυτό μπορεί να συμβεί πολύ εύκολα. Οι αλλαγές στο εμπόριο, για παράδειγμα, ενέχουν τον κίνδυνο να αποκλειστούν ιδιαίτερα οι γυναίκες από το μικρεμπόριο και να δυσχερανθούν οι βιοποριστικές τους δυνατότητες. Έχουν μικρότερη πρόσβαση στον επίσημο τομέα και συχνά εξωθούνται προς τον ανεπίσημο τομέα. Το πρόβλημα είναι το ίδιο όπως στην Ευρώπη: οι γυναίκες είναι σε τελευταία ανάλυση υπεύθυνες και για το σπίτι και την οικογένεια και ως εκ τούτου περιορίζονται επαγγελματικά. Εδώ πρέπει να ληφθούν αντισταθμιστικά μέτρα, και οι καλύτεροι σύμβουλοι για το πώς μπορεί να επιτευχθεί αυτό είναι οι ίδιες οι γυναίκες σε αυτές τις χώρες.
<P>
Βρισκόμαστε σε καλό δρόμο. Συμπεριλάβαμε αυτό το θέμα σε όλους τους τομείς που συζητήθηκαν, ξεκινώντας από τα περιβαλλοντικά θέματα μέχρι και τα θέματα της υγειονομικής πρόληψης, της οικονομικής ανάπτυξης και των ανθρωπίνων δικαιωμάτων. Επί του παρόντος διεξάγονται εντατικές διαβουλεύσεις σχετικά με το πώς θα μπορέσουν τα ανθρώπινα δικαιώματα να βρουν εφαρμογή και ως δικαιώματα των γυναικών και το πώς μπορούν να γίνουν αντιληπτά τα δημοκρατικά δικαιώματα σε αυτόν τον χώρο και κατά τέτοιο τρόπο ώστε να εξασφαλίζεται η ίση συμμετοχή των γυναικών σε όλες τις διαδικασίες λήψης αποφάσεων στην κοινωνία - και στους εταίρους μας, τις χώρες ΑΚΕ.

<SPEAKER ID=197 LANGUAGE="EN" NAME="Corrie">
Κυρία Πρόεδρε, παρά τα μειονεκτήματά της και τις δυσμενείς κριτικές που έχουν γίνει από όλες τις πλευρές, υπάρχουν λίγες συμβάσεις που είχαν τόσο μακρόχρονη ισχύ και τεράστια επιτυχία όσο η Σύμβαση Λομέ ανάμεσα στην Ευρωπαϊκή Ένωση και τις χώρες AKE.
<P>
Καθώς προχωρούμε προς το 2000 και τις διαρθρωτικές αλλαγές της οργάνωσης της Λομέ, μπορούμε επίσης να κάνουμε μία αναδρομή στις επιτυχίες και αποτυχίες της και να οικοδομήσουμε μία πιο ισχυρή και αποτελεσματική εταιρική σχέση για το μέλλον. Συνεπώς, θα ήθελα να εκφράσω την πλήρη υποστήριξή μου σε όσα περιλαμβάνονται στην έκθεση του κ. Robles Piquer για το έργο της Συνέλευσης Ίσης Εκπροσώπησης. Οι μοναδικές ουσιαστικές επαφές που έχουμε εμείς, ως μέλη του Ευρωπαϊκού Κοινοβουλίου, με τα μέλη της ΑΚΕ είναι κατά τη διάρκεια των συναντήσεων στα πλαίσια των Συνελεύσεων Ίσης Εκπροσώπησης και κατά τις επισκέψεις των αποστολών ενημέρωσης που ακολουθούν.
<P>
Δεχόμαστε συχνά κριτική από τα μέσα μαζικής ενημέρωσης για τις Συνελεύσεις Ίσης Εκπροσώπησης που λαμβάνουν χώρα στις αναπτυσσόμενες χώρες. Εγώ όμως θα υποστήριζα με σθένος ότι μπορεί κανείς να μάθει περισσότερα μέσα σε μία βδομάδα στο πεδίο δράσης εξετάζοντας τα προγράμματα, συγκριτικά με όσα μπορεί να μάθει σε ένα χρόνο σε μία επιτροπή στις Βρυξέλλες. Σε αυτή την έκθεση αναπτύσσεται το έργο που επιτέλεσε η Συνέλευση Ίσης Εκπροσώπησης κατά τον περασμένο χρόνο και αποκτά ο αναγνώστης βαθιά αντίληψη όσον αφορά το πολύπτυχο έργο που έχουν φέρει σε πέρας τα μέλη. Η έκθεση αυτή τονίζει επίσης τη σπουδαιότητα της εταιρικής σχέσης επί ίσων όρων, καθώς επίσης της ενεργού συμμετοχής των εταίρων της ΑΚΕ σε οποιαδήποτε μελλοντική οργάνωση - μετά το 2000. Μέσω αυτής της έκθεσης ζητείται επίσης να υπαχθεί το Ευρωπαϊκό Ταμείο Ανάπτυξης στον κοινοτικό προϋπολογισμό ούτως ώστε να καταστεί δυνατή η άσκηση ενός πραγματικά κοινοβουλευτικού ελέγχου, όχι μόνο κατά τη χορήγηση των πιστώσεων αλλά και κατά την εφαρμογή.
<P>
Είναι λυπηρό το γεγονός ότι, ενώ έχουμε διανύσει το ένα τρίτο του 1998, υπάρχουν δύο χώρες που δεν έχουν ακόμη επικυρώσει το άρθρο 2 της Σύμβασης Λομέ IV, του 1995. Έτσι, μέχρι στιγμής δεν κατέστη δυνατό να αρχίσει η εφαρμογή κανενός εθνικού ενδεικτικού προγράμματος. Αυτό είναι γελοίο. Θα ήθελα να απευθύνω έκκληση στην Επιτροπή να προσπαθήσει να ξεπεράσει αυτά τα εμπόδια. Θα πρέπει να περιορίσουμε τη γραφειοκρατία.
<P>
Η έκθεση δίνει έμφαση σε μία πλευρά των Συνελεύσεων Ίσης Εκπροσώπησης που όντως χρειάζεται βελτίωση: πρόκειται για την ·Ωρα των Ερωτήσεων προς το Συμβούλιο και την Επιτροπή. Ως Ώρα Ερωτήσεων εδώ θεωρώ ότι είναι ανιαρή, ανούσια και καθόλου πνευματώδης. Αυτό το θέμα θα πρέπει να ληφθεί υπόψη για μελλοντικές συνεδριάσεις.
<P>
Η έκθεση ασχολείται επίσης με τον τόπο της τελευταίας μας συνεδρίασης. Μπορώ απλά να ελπίζω ότι η επίσκεψή μας στη Λομέ θα οδηγήσει σε επίσπευση του πλήρους επαναδημοκρατισμού της και σε τήρηση των ανθρωπίνων δικαιωμάτων, καθώς ήμουν ένας από εκείνους που δίσταζαν ιδιαίτερα να συμφωνήσουν για την εκεί μας επίσκεψη. Το μέλλον της Συνέλευσης Ίσης Εκπροσώπησης είναι ζωτικής σημασίας για τους μελλοντικούς δεσμούς της Ευρωπαϊκής Ένωσης με τις αναπτυσσόμενες χώρες της ΑΚΕ. Αν προχωρήσουμε σε μία οργάνωση σε περιφερειακή βάση, αντιπρόσωποι αυτών των περιφερειακών σωμάτων θα πρέπει να γίνουν μέλη της Συνέλευσης Ίσης Εκπροσώπησης, οπότε και θα πρέπει να φροντίσουμε για την οργάνωση περιφερειακών διασκέψεων. Πρόκειται για μία εξαιρετική έκθεση, που αξίζει την ομόφωνη υποστήριξή μας.

<SPEAKER ID=198 LANGUAGE="IT" NAME="Baldi">
Κυρία Πρόεδρε, ευχαριστώ τον εισηγητή κ. Robles Piquer για την εξαιρετική του εργασία, όπου επέδειξε την ικανότητα ανάπτυξης σημαντικών θεμάτων που αφορούν τις μελλοντικές σχέσεις μεταξύ των χωρών της Αφρικής, της Καραϊβικής και του Ειρηνικού, και της Ευρωπαϊκής Ένωσης. Θα ήθελα να υπογραμμίσω μερικά σημεία της έκθεσης και ειδικά την έμφαση που δόθηκε στην ενίσχυση των δικαιωμάτων της γυναίκας και στην απαραίτητη συμμετοχή της σε όλες τις πολιτικές διαδικασίες απόφασης, καθώς αντιπροσωπεύει ζωτικής σημασίας προϋπόθεση για την πρόοδο στον τομέα της ανάπτυξης, που συνεπάγεται επίσης μέτρα καταπολέμησης του αναλφαβητισμού και πρόσβαση στην κατάρτιση και στις υγειονομικές βασικές υπηρεσίες.
<P>
Εκφράζω επίσης την ικανοποίησή μου επειδή τονίστηκε η σημασία της υπογραφής διεθνούς συμφωνίας για την απαγόρευση των ναρκών εναντίον του ανθρώπου, όπως ζήτησε η Συνέλευση Ίσης Εκπροσώπησης στη διάρκεια της εικοστής τέταρτης συνεδρίασής της. Επιπλέον είναι ιδιαίτερης σημασίας η σύσταση της Επιτροπής να προωθηθεί κατεπειγόντως το σχέδιο μελέτης για τη δημιουργία υπηρεσίας, με στόχο τη συντονισμένη διαχείριση των βοηθειών στις τρίτες χώρες, μεταξύ των οποίων οι χώρες ΑΚΕ είναι οι περισσότερες.
<P>
Θα ήθελα επίσης να υπογραμμίσω τη δραστηριότητα της ομάδας εργασίας, στην οποία προεδρεύω, ακριβώς σχετικά με τις συνέπειες των κλιματολογικών μεταβολών στα μικρά νησιώτικα κράτη. Σας υπενθυμίζω ότι σήμερα παρατηρούνται απότομες μεταβολές της θερμοκρασίας, ότι η μεταβατική εποχή εξαφανίστηκε, επίσης κατά την άνοιξη ή το φθινόπωρο εναλλάσσονται πολύ ψηλές θερμοκρασίες, που χαρακτηρίζουν τον μήνα Ιούλιο, με πολύ χαμηλές θερμοκρασίες, τυπικές του μηνός Ιανουαρίου, ενώ οι άνεμοι πνέουν σφοδρότατοι, προκαλώντας καμμία φορά καταστροφές. Σας θυμίζω επίσης ότι το El Nino θα κτυπήσει με μεγάλη δύναμη, προκαλώντας καταστροφές, σύμφωνα με τις προβλέψεις των επιστημόνων. Ολόκληρο το νότιο ημισφαίριο του πλανήτη πλήγηκε σκληρά από πλημμύρες και ξηρασία, με επίκεντρο κοντά στη Νότια Αφρική, στο Βόρνεο και στη Σουμάτρα, όπου ξέσπασαν γιγαντιαίες πυρκαγιές, που μπορούν να μετατρέψουν σε στάχτες τους πνεύμονες πρασίνου των μεγάλων δασικών εκτάσεων. Ορμητικές πλημμύρες έπληξαν τη νοτιοανατολική Κίνα και τις δυτικές ακτές του Μεξικού και, βοριότερα, της Καλιφόρνιας. Στις ανατολικές και κεντρικές περιοχές της Αφρικής οι δύσκολες περιβαλλοντικές συνθήκες που προκλήθηκαν από τη βροχή προκάλεσαν αύξηση των ασθενειών όπως ελονοσίας και χολέρας. Οι νεκροί ανέρχονται σε τέσσερις χιλιάδες.
<P>
Η ομάδα εργασίας υπέβαλε πρόταση ψηφίσματος, που εγκρίθηκε ομόφωνα στη Συνέλευση Ίσης Εκπροσώπησης του Λομέ στις 30 Οκτωβρίου 1997, σχετικά με τη συνεργασία μεταξύ ΑΚΕ-Ευρωπαϊκής Ένωσης, ενόψει της διάσκεψης των μετεχόντων στη σύμβαση πλαίσιο των Ηνωμένων Εθνών επί των κλιματολογικών μεταβολών, που διεξάχθηκε στο Κυότο το Δεκέμβριο του 1997. Ο στόχος ήταν ακριβώς η υπόδειξη, και εκ μέρους της Συνέλευσης, των όσων είχε ήδη επισημάνει η Ευρωπαϊκή Ένωση. Αναμφίβολα, στη Διάσκεψη του Κιότο επιτεύχθηκαν αξιόλογες πρόοδοι σε περιβαλλοντικά ζητήματα με την αναγνώριση της παγκόσμιας παρέμβασης, ωστόσο οφείλουμε να τονίσουμε ότι το πρωτόκολλο περιέχει αρκετά καλά αλλά όχι τελείως ικανοποιητικά αποτελέσματα.
<P>
Η ομάδα εργασίας συνεχίζει να καταβάλλει προσπάθειες για να εκτιμήσει τις κοινωνικές και οικονομικές επιπτώσεις των κλιματολογικών μεταβολών και της ανόδου της στάθμης της θάλασσας για τα μικρά νησιωτικά κράτη ΑΚΕ και για να προτείνει κάποια στρατηγική με στόχο την περαιτέρω συνειδητοποίηση, σε διεθνές επίπεδο, των κινδύνων συνυφασμένων με παρόμοιες μεταβολές. Η κλιματολογική αστάθεια και η άνοδος της στάθμης της θάλασσας προκαλούν τη διάβρωση των ακτών και τα μικρά νησιώτικα κράτη ΑΚΕ ανησυχούν ιδιαίτερα, καθώς είναι πολύ πιο ευάλωτα σε σχέση με τις άλλες χώρες, σε επίπεδο οικονομικού, κοινωνικού και πολιτισμικού συστήματος. Για τον λόγο αυτό, η ομάδα εργασίας τους αφιέρωσε ιδιαίτερη προσοχή.

<SPEAKER ID=199 LANGUAGE="NL" NAME="Bertens">
Κυρία Πρόεδρε, θα ήθελα να αρχίσω συγχαίροντας τον συνάδελφο Robles Piquer για την έκθεσή του. Δόξα τω Θεώ, αυτό που για πολλά χρόνια αποτελούσε μια κάπως βαρετή και πολύ λίγο ενδιαφέρουσα εμπειρία άλλαξε. Έγινε μια επιτυχημένη προσπάθεια για να τροποποιηθεί η πρακτική της Συνέλευσης Ίσης Εκπροσώπησης όπου εμείς, ο κ. Robles Piquer, εγώ και πολλοί άλλοι, προσπαθούμε να επιβιώσουμε εδώ και χρόνια.
<P>
Όπως ο συνάδελφος Corrie, έτσι και εγώ αποδίδω βεβαίως ιδιαίτερη σημασία στη Συνέλευση. Για τον λόγο αυτόν εκτιμώ το θάρρος του εισηγητή να ασκήσει κριτική, και μάλιστα μια δύσκολη κριτική, στη Συνέλευση Ίσης Εκπροσώπησης. Πρέπει, για παράδειγμα, να απαλλαγούμε από τις ψηφοφορίες κατά ομάδα. Ισως η κατάρτιση ενός εκλογικού καταλόγου να αποτελούσε μια λύση. Οι επιμέρους ψηφοφορίες διαχωρίζουν τις χώρες ΑΚΕ και τις ευρωπαϊκές χώρες σε δύο στρατόπεδα. Αυτό είναι ακριβώς το αντίθετο από αυτό που επιδιώκουμε με τη Συνέλευση Ίσης Εκπροσώπησης. Η πρακτική αυτή έχει ως αποτέλεσμα να μην μπορέσουμε να εγκρίνουμε τα κατά κάποιον τρόπο αυστηρά διατυπωμένα και ορθά ψηφίσματα για τη Νιγηρία, το Κογκό και το Τόγκο. Η Συνέλευση δεν πρέπει και δεν μπορεί να λειτουργεί με βάση την ύπαρξη δύο μετώπων. Η όλη συνεργασία με τις χώρες ΑΚΕ είναι προσανατολισμένη προς τη βιώσιμη ανάπτυξη. Αυτό σημαίνει ορθή διακυβέρνηση, δημοκρατία, σεβασμό για τα ανθρώπινα δικαιώματα και υποστήριξη της προσπάθειας αυτής και από τις δύο πλευρές. Σε περίπτωση που αυτό δεν συμβεί, η συνεργασία με τις χώρες ΑΚΕ θα μπορούσε να διακοπεί. Για τον σκοπό αυτόν θα πρέπει να επεξεργαστούμε τις πρακτικές πτυχές του θέματος.
<P>
Κυρία Πρόεδρε, ελπίζω ότι η Συνέλευση Ίσης Εκπροσώπησης θα ενισχυθεί με την τροποποίηση της διαδικασίας και, λόγω της αυξανόμενης σημασίας που θα προσλάβει ο πολιτικός διάλογος στις χώρες της ΑΚΕ κατά τα προσεχή έτη, πιστεύω ότι αυτό θα συζητηθεί και θα επιτευχθεί. Ισως σε μερικές εβδομάδες να μπορέσουμε να συζητήσουμε την έκθεσή σας, κ. Robles Piquer, σε ένα κάπως πιο στενό κύκλο με την αποκαλούμενη «άλλη πλευρά», που είναι και η δική μας πλευρά.

<SPEAKER ID=200 LANGUAGE="EN" NAME="Macartney">
Κυρία Πρόεδρε, θα ήθελα, με τη σειρά μου, να εκφράσω τα συγχαρητήριά μου στον κ. Robles Piquer για την εξαιρετική έκθεσή του. Αποδίδω σε αυτόν τα εύσημα για τη δέσμευση που ανέλαβε και την οποία συμμερίζονται ορισμένοι συνάδελφοι στην Αίθουσα σήμερα. Όλοι όσοι συμμετείχαμε στη Συνέλευση Ίσης Εκπροσώπησης, τη θεωρήσαμε πολύ δημιουργική και ενθαρρυντική εμπειρία. Συνιστά θεσμό που μπορεί να προσφέρει πολλά. Ευχόμαστε περισσότεροι συνάδελφοι να μπορούσαν να το βιώσουν από πρώτο χέρι. Το βασικότερο πλεονέκτημα είναι η πτυχή της ίσης εκπροσώπησης μεταξύ των δύο πλευρών.
<P>
Ωστόσο, θα συνιστούσα προσοχή σε ό, τι αφορά την ιδέα να καταργηθεί το δικαίωμα αίτησης ξεχωριστών ψηφοφοριών μεταξύ της ΑΚΕ και της ΕΕ. Υπάρχει ο κίνδυνος το ένα στοιχείο που συνδέει ορισμένες χώρες ΑΚΕ με τη Συνέλευση, να θεωρηθεί από αυτές ως απειλή προς τη συμμετοχή τους. Χρησιμοποιείται ελάχιστα και με τη μυστική ψηφοφορία που εισαγάγαμε, ίσως θα πρέπει να αφήσουμε την κατάσταση ως έχει. Απλώς το επισημαίνω σαν σημείο που απαιτεί την προσοχή μας. Κατέληξα στο συμπέρασμα ότι στη Συνέλευση Ίσης Εκπροσώπησης υπάρχει αληθινός σεβασμός για την άποψη του καθενός και δεν πρέπει να κάνουμε κάτι που θα τον διατάραζε ή θα τον απειλούσε.
<P>
Συμφωνώ με την έκκληση που απηύθυνε ο κ. Robles Piquer για βοήθεια, με σκοπό την αποκατάσταση και την παγίωση της δημοκρατίας, και με το γεγονός ότι την θεωρεί προϋπόθεση για την οικονομική ανάπτυξη. Εκείνος και εγώ, συμμετείχαμε στην αντιπροσωπεία στη Γκάνα αμέσως μετά την τελευταία Συνέλευση της Λομέ, την οποία προηύδρευε ο διακεκριμένος βουλευτής για το Leeds, ο κ. McGowan. Είχαμε μια πολύ χρήσιμη συνάντηση στη Γκάνα με τον κοινοβουλευτικό εκπρόσωπο και τον Γραμματέα του Σώματος. Συζήτησαν μαζί μας τα προβλήματα που αντιμετώπιζαν στο πλαίσιο της εκ νέου μετάβασής τους στη δημοκρατία. Κατά τη γνώμη μου, ήταν πολύ δημιουργική πτυχή της επίσκεψής μας το γεγονός ότι στρέφονταν σε εμάς για βοήθεια. Ρώτησαν τι θα μπορούσε να κάνει το Ευρωπαϊκό Κοινοβούλιο για να βοηθήσει τον Γραμματέα, τον Γενικό Γραμματέα του Κοινοβουλίου και του βουλευτές, να εξοικειωθούν με τις διαδικασίες, οι οποίες έχουν μάλλον ατονήσει.
<P>
Ελπίζω ότι θα μπορέσουμε να κάνουμε κάτι προς τη συγκεκριμένη κατεύθυνση, κάτι που θα αποτελεί ενέργεια και όχι αντίδραση, στη Συνέλευση Ίσης Επροσώπησης στο μέλλον.

<SPEAKER ID=201 LANGUAGE="NL" NAME="Blokland">
Κυρία Πρόεδρε, το πιο εντυπωσιακό σημείο του σχέδιου ψηφίσματος αφορά τη διαφορά απόψεων που παρατηρείται στη Συνέλευση Ισης Εκπροσώπησης μεταξύ των μελών της Ευρωπαϊκής Ενωσης και των χωρών ΑΚΕ σχετικά με τα ανθρώπινα δικαιώματα. Ακόμη και αν δεν υπάρχουν διαφωνίες όσον αφορά το περιεχόμενο των ανθρωπίνων δικαιωμάτων, επικρατούν διαφωνίες όσον αφορά το κατά πόσον και με ποιο τρόπο θα πρέπει να τιμωρούνται οι παραβιάσεις τους.
<P>
Προκειμένου να αποφευχθεί το ενδεχόμενο να μπορεί μια μικρή πλειοψηφία των χωρών ΑΚΕ να παρεμποδίζει την καταδίκη μιας χώρας, ο εισηγητής ζητεί να εξεταστεί το ενδεχόμενο της τροποποίησης της διαδικασίας ψηφοφορίας στη Συνέλευση Ισης Εκπροσώπησης. Επ'αυτού θα ήθελα να κάνω δύο παρατηρήσεις.
<P>
Κατά πρώτον, εάν η διαδικασία ψηφοφορίας τροποποιηθεί προς την κατεύθυνση που υποδεικνύεται, υπάρχει κίνδυνος να αποδυναμωθεί η Συνέλευση Ίσης Εκπροσώπησης ως όργανο συνάντησης των βουλευτών της Ευρωπαϊκής Ενωσης και των χωρών ΑΚΕ, επειδή σε ένα εξαιρετικά σημαντικό θέμα όπως είναι τα ανθρώπινα δικαιώματα θα μπορεί να αγνοείται η ψήφος μεγάλων ομάδων. Τι αξία έχει η καταδίκη της Νιγηρίας από τη Συνέλευση Ίσης Εκπροσώπησης σε περίπτωση που αυτό εναντιώνεται στη θέληση της πλειοψηφίας των χωρών ΑΚΕ; Το ερώτημα αυτό πρέπει να ληφθεί σοβαρώς υπόψη κατά την τροποποίηση της διαδικασίας ψηφοφορίας.
<P>
Κατά δεύτερον, όσον αφορά τα ανθρώπινα δικαιώματα το ψήφισμα είναι μονόπλευρο. Το λέω αυτό επειδή η διαφορά απόψεων δεν αφορούσε μόνο την παραβίαση των ανθρωπίνων δικαιωμάτων από διάφορες χώρες. Οπως προκύπτει από την αιτιολόγηση της έκθεσης Robles Piquer, οι εκπρόσωποι δεν μπόρεσαν να συμφωνήσουν σχετικά με το δικαίωμα του αγέννητου παιδιού στη ζωή. Ορθώς τονίζουν οι χώρες ΑΚΕ το δικαίωμα του αγέννητου παιδιού στη ζωή, το οποίο παραβιάζεται κατάφωρα από την πρακτική των αμβλώσεων που εφαρμόζεται σε πολλά κράτη μέλη της Ευρωπαϊκής Ενωσης. Ωστόσο, το σημείο αυτό δεν συμπεριλαμβάνεται στο ψήφισμα και στην αιτιολογική έκθεση περιγράφεται με εκλεπτυσμένο τρόπο με την αναφορά σε «γνωστές αντιθέσεις που είναι αποτέλεσμα διαφορετικών τρόπων αντιμετώπισης της ζωής».
<P>
Ορθώς αναφέρεται στο ψήφισμα ότι η δημοκρατία και το κράτος δικαίου αποτελούν ουσιαστικές προϋποθέσεις για την εξακολούθηση της αναπτυξιακής συνεργασίας. Ας ακούσουμε λοιπόν και εμείς τι έχουν να πουν οι χώρες ΑΚΕ όταν εφιστούν την προσοχή μας σε παραβιάσεις των ανθρωπίνων δικαιωμάτων για τις οποίες είμαστε υπεύθυνοι εμείς.

<SPEAKER ID=202 LANGUAGE="IT" NAME="Amadeo">
Κυρία Πρόεδρε, πρώτ' απ' όλα θέλουμε να εκφράσουμε τη σύμφωνη γνώμη μας για την πρωτοβουλία του περασμένου μηνός Φεβρουαρίου, με την οποία το Συμβούλιο αποφάσισε να τροποποιήσει τις υπάρχουσες διαδικασίες για την επιστροφή του χρέους των χωρών ΑΚΕ. Εμείς της Εθνικής Συμμαχίας πιστεύουμε ότι η απόφαση αυτή πάρθηκε στην πλέον κατάλληλη στιγμή, καθώς χαρίζει στο μεγαλύτερο μέρος αυτών των χωρών, που αντιμετωπίζουν δυσκολίες όχι μόνο στην επιστροφή του χρέους αλλά και των παθητικών τόκων, κάποια ανακούφιση και τους επιτρέπει να δρομολογήσουν χωρίς χρονοτριβές και αγωνίες τις μεταρρυθμίσεις που προσδοκούν ένθερμα.
<P>
Η απόφαση του Συμβουλίου, που επισφραγίζει τις πρωτοβουλίες του Νομισματικού Ταμείου και των επιτροπών ανάπτυξης και συνεργασίας της Ευρωπαϊκής Τράπεζας, εκδηλώνει απροκάλυπτα την πασιφανή θέληση της διεθνούς χρηματιστικής κοινότητας για επαναφορά του χρέους των χωρών ΑΚΕ σε οικονομικά πλέον υποφερτό επίπεδο.
<P>
Οι περσινές συνεδριάσεις της Συνέλευσης Ίσης Εκπροσώπησης, στις Βρυξέλλες και στο Λομέ, υπογράμμισαν ότι μόνο με την παγίωση της δημοκρατίας, του κράτους δικαίου, με τον σεβασμό των ανθρωπίνων δικαιωμάτων και με την υπεύθυνη αξιοποίηση των πόρων, θα μπορέσει να στεφτεί με επιτυχία η αναπτυξιακή πολιτική στα πλαίσια της συνεργασίας μεταξύ ΑΚΕ και Ευρωπαϊκής Ένωσης.
<P>
Από άποψης προστασίας του περιβάλλοντος, πιστεύουμε ότι πρέπει να ληφτούν προληπτικά μέτρα για την αποφυγή των συνεπειών της κλιματολογικής μεταβολής, όπως της ερήμωσης και της ξηρασίας, ενώ πρέπει να καταπολεμηθεί αποτελεσματικά ο υπερβολικά γρήγορος ρυθμός ανάπτυξης των αφρικανικών πόλεων, που αντιμετωπίζουν άτακτη και απρογραμμάτιστη αστική εξάπλωση, κυρίως για την αντιμετώπιση του ζητήματος της υγειονομικής περίθαλψης, της διατροφής και της εκπαίδευσης.
<P>
Τα κριτήρια που θεσπίστηκαν στη Διάσκεψη του Κιότο, αν και ελάχιστα ευαισθητοποιημένα απέναντι στις γενικές ανάγκες μείωσης των εκπομπών και πολύ υπάκουα στα αμερικανικά διδάγματα, αποτελούν κατά τη γνώμη μας έγκυρη προσέγγιση για την επίλυση των προβλημάτων ρύπανσης και των κλιματολογικών μεταβολών, που οι τρανοί της γης φορτώνουν ανεκάθεν στις πλάτες των μικρών αναπτυσσόμενων χωρών.
<P>
Σχετικά με τα ανθρώπινα δικαιώματα, η περιοχή των Μεγάλων Λιμνών αλλά και γενικά όλη η Κεντρική Αφρική είναι αντιμέτωπη με εκείνη την αντίληψη της κυριαρχίας που ανατρέπεται μόνο με την αποφυγή των συγκρούσεων, ανατρέχοντας στις βαθειές ρίζες τους, που εντοπίζονται αλάνθαστα στις οικονομικές κρίσεις, στις παραβιάσεις των ανθρωπίνων δικαιωμάτων και στα φυλετικά προβλήματα. Κυρίως με την υιοθέτηση κοινών θέσεων, που συνυπογράφονται και τηρούνται από όλες τις χώρες ΑΚΕ, η Συνέλευση Ίσης Εκπροσώπησης θα απολαμβάνει την απαραίτητη αξιοπιστία, ενώ ταυτόχρονα θα έχει αποσαφηνιστεί πλήρως ότι η Ευρωπαϊκή Ένωση θεωρεί τη δημοκρατία και το κράτος δικαίου αναντικατάστατες και απαραίτητες προϋποθέσεις για την παγίωση της ειρηνικής κοινωνίας και για την επίτευξη υποφερτής πορείας προς την ανάπτυξη.

<SPEAKER ID=203 LANGUAGE="EN" NAME="McGowan">
Κυρία Πρόεδρε, θα ήθελα να ευχαριστήσω τον κ. Robles Piquer που τόνισε για μία ακόμη φορά την έννοια των εταιρικών σχέσεων και τη σπουδαιότητά τους όσον αφορά το έργο τη Συνέλευσης Ίσης Εκπροσώπησης στο σύνολό του. Θα ήθελα να τον ευχαριστήσω ιδιαίτερα επειδή επέστησε την προσοχή, σε πολύ έντονους τόνους, στο ισχύον σύστημα ψηφοφορίας. Συμφωνώ πλήρως μαζί του ότι το σύστημα αυτό δε συμβαδίζει με την υλοποίηση του στόχου ανάπτυξης εταιρικών σχέσεων.
<P>
Εξαρτάται από εμάς στη Συνέλευση Ίσης Εκπροσώπησης να αναζητήσουμε μία καθολική άποψη όλων των μελών του Προεδρείου της Συνέλευσης όσον αφορά τα σημαντικά ζητήματα που αντιμετωπίζουμε.Ξέρουμε ότι θα ήταν αδιανόητο για τη Συνέλευση να ασκηθεί εκ μέρους της ισπανικής, της γερμανικής ή της βρετανικής αντιπροσωπείας κάποιο βέτο πάνω στις αποφάσεις της Συνέλευσης λόγω του συστήματος ψηφοφορίας σε ξεχωριστές περιοχές. Είναι ιδιαίτερα σημαντικό να τονιστεί αυτό.
<P>
Συμφωνώ επίσης με όσα είπε ο κ. Macartney περί σύνεσης. Πιστεύω ότι το γεγονός ότι υπάρχει ένα ενιαίο εκλογικό σώμα δε συνεπάγεται ότι μπορούμε, ως Ευρωπαίοι, να εξηγήσουμε στους συναδέλφους μας, που εκπροσωπούν τις χώρες ΑΚΕ, τί σημαίνει δημοκρατία, ανθρώπινα δικαιώματα και ανεξαρτησία. Σε αυτή τη Συνέλευση και στη Συνέλευση Ίσης Εκπροσώπησης διακρίνουμε πολύ συχνά ότι η οι Ευρωπαίοι είναι υπερόπτες σε υπέρογκο βαθμό. Παρά τις φιλοφρονητικές μου παρατηρήσεις, δεν είμαι ιδαίτερα ικανοποιημένος με ορισμένα σημεία της διατύπωσης των παραγράφων 17 και 18 της πρότασης ψηφίσματος, όπου υπάρχουν εκφράσεις όπως "θα πρέπει να κάνουμε τους εκπροσώπους των χωρών ΑΚΕ να κατανοήσουν» ποιές είναι οι ευρωπαϊκές απόψεις πάνω στη δημοκρατία. Ο κ. Blokland έχει κάνει μία πολύ σημαντική παρατήρηση ότι σε καμία περίπτωση δεν θα πρέπει να δώσουμε την εντύπωση ότι θέλουμε να επιβάλλουμε απόψεις που είναι πολύ συγκεκριμένες ευρωπαϊκές απόψεις. Έχω υπενθυμίσει και παλιότερα σε αυτή τη Συνέλευση ότι αποστέλλουμε αντιπροσωπείες σε πολλά μέρη του κόσμου. Αποστέλλουμε αντιπροσωπείες στις χώρες ΑΚΕ για να εξασφαλίσουμε ότι εφαρμόζεται στις εκλογές η αρχή, για παράδειγμα ενός μέλους, μίας ψήφου.
<P>
Ο κ. Robles Piquer γνωρίζει ότι στην ίδια τη Συνέλευση Ίσης Εκπροσώπησης είχαμε πολύ πρόσφατα ένα παράδειγμα αρχηγού πολιτικής ομάδας αυτής της Συνέλευσης και, όχι και πολύ καιρό πριν, κάποιου που έγινε πρόεδρος της Ομάδας του Ευρωπαϊκού Λαϊκού, οι οποίοι εμπλέκονταν σε κατάχρηση του εκλογικού συστήματος - ενός συστήματος που μερικές φορές ονομάζεται, όπως έχω μάθει, "παίξιμο πιάνου» στο Ευρωπαϊκό Κοινοβούλιο, όπου υπάρχουν κάποιοι που πατάνε περισσότερα από ένα πλήκτρα και μερικές φορές πατάνε τα πλήκτρα απόντων φίλων τους. Ή για παράδειγμα όταν τονίζουμε τη μόρφωση του ψηφοφόρου. Πήγα στη Ναμίμπια για τις εκλογές ανεξαρτησίας. Σε αυτές τις εκλογές παρευρέθηκε το 97 %. Στη νότια Αφρική το ποσοστό συμμετοχής ξεπερνά, συνήθως, το 80 %. Ψήφισα για την πόλη μου με ένα ποσοστό συμμετοχής 30 %.
<P>
Ας προσπαθήσουμε να εδραιώσουμε αυτή την εταιρική σχέση όταν μιλάμε για ανθρώπινα δικαιώματα, δημοκρατία και ανεξαρτησία. Αυτές δεν είναι ευρωπαϊκές αλλά παγκόσμιες αξίες. Όσο πιο σαφές το καταστήσουμε αυτό με το έργο μας σε αυτή τη Συνέλευση, τόσο πιο ουσιαστική θα είναι η εταιρική σχέση που θα πετύχουμε.

<SPEAKER ID=204 NAME="de Silguy">
Κυρία Πρόεδρε, επιτρέψτε μου καταρχήν, να συγχαρώ τον Κ. Robles Piquer για την ποιότητα της έκθεσής του σχετικά με τα αποτελέσματα των εργασιών της Συνέλευσης Ίσης Εκπροσώπησης ΑΚΕ-ΕΕ το 1997. Πρώτα απ' όλα θα ήθελα να επανέλθω στα κύρια στοιχεία αυτής της έκθεσης και της συζήτησής σας.
<P>
Κύριε Εισηγητή, θίξατε κατά πρώτο λόγο, όπως εξάλλου και αρκετοί ομιλητές - αναφέρομαι στον κ. Amadeo - τις επιπτώσεις των διασκέψεων των Ηνωμένων Εθνών όσον αφορά τη σχέση μεταξύ της Ευρωπαϊκής Ένωσης και των χωρών ΑΚΕ. Μπορώ να σας βεβαιώσω ότι η Επιτροπή έλαβε υπόψη αυτή τη διάσταση στο πλαίσιο του προσανατολισμού της για το μέλλον των σχέσεων μεταξύ της ΕΕ και των χωρών ΑΚΕ. Σκέφτομαι φυσικά, την έκθεση Junker. Εξάλλου, ο κ. Robles Piquer υπογραμμίζει τη σημασία του σεβασμού στη δημοκρατία και τα ανθρώπινα δικαιώματα, στις σχέσεις ανάμεσα στην Ευρωπαϊκή Ένωση και τις χώρες ΑΚΕ, την ώρα που το μέλλον της συνεργασίας ανάμεσα στην Ευρωπαϊκή Ένωση και τις χώρες ΑΚΕ είναι υπό συζήτηση. Η εν λόγω απαίτηση πρέπει, δικαίως, να υπενθυμιστεί και να υποστηριχτεί.
<P>
Στους προσανατολισμούς της όσον αφορά το μέλλον των σχέσεων Ευρωπαϊκής Ένωσης και των χωρών ΑΚΕ, γνωρίζετε ότι η Επιτροπή δίνει έμφαση στην ανάγκη ενίσχυσης της πολιτικής διάστασης αυτής της εταιρικής σχέσης, υπογραμμίζοντας τη σημασία ανάπτυξης ενός πραγματικού πολιτικού διαλόγου μεταξύ των δύο μερών. Ο εν λόγω πολιτικός διάλογος θα εδραιώσει το σεβασμό στα ανθρώπινα δικαιώματα, στις δημοκρατικές αρχές και στο κράτος δικαίου. Για την Επιτροπή, το προνομιακό πλαίσιο αυτού του διαλόγου πρέπει να είναι οι σύνοδοι της Συνέλευσης Ίσης Εκπροσώπησης Ευρωπαϊκής Ένωσης - χωρών ΑΚΕ. Ο θεσμός αυτός έχει αποδείξει ότι έχει καταστεί ο προνομιούχος περίβολος υπεράσπισης των ανθρωπίνων δικαιωμάτων.
<P>
Ως απόδειξη, θα ήθελα να παραθέσω την ενεργό συμμετοχή των εκπροσώπων ΑΚΕ κατά τη διάρκεια των συζητήσεων της τελευταίας Συνέλευσης Ίσης Εκπροσώπησης στο Λομέ, τον Οκτώβριο 1997, σχετικά με την κατάσταση της τάδε ή της δείνα χώρας. Ο κ. Robles Piquer διατυπώνει μια σημαντική παρατήρηση σχετικά, ότι κατά τη διάρκεια της συνέλευσης αυτής, 99 % των εκπροσώπων ΑΚΕ ήταν βουλευτές. Η περιεκτικότητα των συζητήσεων ήταν μεγάλη, είτε επρόκειτο για την αναφορά στην κατάσταση του Τόγκο είτε της Νιγηρίας. Και, όπως ο εισηγητής σας, η Επιτροπή διαπίστωσε την ποιότητα πολλών παρεμβάσεων των χωρών ΑΚΕ, που έθιγαν με ειλικρίνεια την κατάσταση των γειτόνων τους ή συνέβαλλαν με τρόπο δημιουργικό στις συζητήσεις. Η δημοσιότητα που περιέβαλε τις συζητήσεις αυτές συνέβαλε επίσης στην ενίσχυση της δημοκρατικότητάς τους.
<P>
Πως να ενισχυθεί περαιτέρω ο ρόλος αυτής της Συνέλευσης; Για το σκοπό αυτό, η Επιτροπή προτείνει την ονομασία "Κοινοβουλευτική συνέλευση». Προκειμένου να επιβεβαιωθεί ότι αυτός ο θεσμός, μοναδικός στο είδος του, είναι η αντιπροσώπευση των λαών της Ευρωπαϊκής Ένωσης και των λαών των χωρών ΑΚΕ. Είναι μια ανάγκη την οποία η Επιτροπή συμμερίζεται με τον εισηγητή σας. Ομοίως, η Επιτροπή συμφωνεί με τους δισταγμούς του Ευρωπαϊκού Κοινοβουλίου όσον αφορά το σύστημα ψηφοφορίας σε δύο ξεχωριστές ομάδες που η Συνέλευση χρησιμοποιεί για τα θέματα που χρειάζονται λεπτό χειρισμό, τους οποίους τόνισε ο εισηγητής, καθώς και οι κ.κ. Bertens και McGowan. Η Επιτροπή θα υποστηρίξει λοιπόν, όλες τις προσπάθειες με σκοπό οι ψηφοφορίες της Συνέλευσης να αποτελούν πραγματικά την αντανάκλαση μιας κοινής συζήτησης, ανοιχτής και δημιουργικής, ανάμεσα στα μέλη- ευρωπαίους και στα μέλη ΑΚΕ.
<P>
Όμως η ενίσχυση της Συνέλευσης ίσης εκπροσώπησης περνά επίσης από την ανάπτυξη εξωτερικών επαφών, και είναι επομένως ανάγκη να διευκολύνουμε τις συναντήσεις μεταξύ των εταίρων της κοινωνίας των πολιτών. Η ενθάρρυνση των συναντήσεων μεταξύ των ΜΚΟ του Βορρά και του Νότου, σχετικά με την οποία το Κοινοβούλιο ανέλαβε εξάλλου την πρωτοβουλία, αποτελεί έναν παράγοντα ενίσχυσης της δημοκρατίας. Επίσης η διευκόλυνση των συναντήσεων με τους οικονομικούς και τους κοινωνικούς χώρους. Η Οικονομική και Κοινωνική Επιτροπή εξετάζει επί του παρόντος, τα μέσα εντατικοποίησης των επαφών ανάμεσα στην Συνέλευση Ίσης Εκπροσώπησης και τους εκπροσώπους των οικονομικών, πολιτιστικών, κοινωνικών παραγόντων των χωρών ΑΚΕ. Και σε αυτό το σημείο, θα ευνοήσουν τη σύνδεση με την κοινωνία των πολιτών.
<P>
Έπειτα, ας σκεφτούμε επίσης τους βουλευτές σε περιφερειακό επίπεδο. Περιφερειακές συνελεύσεις έχουν ήδη πραγματοποιηθεί μεταξύ των βουλευτών της Αφρικής του νοτίου ημισφαιρίου και αυτούς της Ευρωπαϊκής Ένωσης. Αυτού του είδους οι συνελεύσεις πρέπει να πολλαπλασιαστούν. Δεν τίθεται θέμα επανεξέτασης της αρχής της σύγκλησης δύο ολομελειών ετησίως, αλλά ευκταία είναι η ενίσχυση του ρόλου των εθνικών κοινοβουλίων ενώπιον της κοινής τους γνώμης. Ο συνάδελφός μου Joβo de Deus Pinheiro λέει συχνά: η δημοκρατία είναι μια διαδικασία. Πιστεύω ότι η Συνέλευση Ίσης Εκπροσώπησης, που πρέπει στο εξής να αποκαλούμε κοινοβουλευτική, είναι ένα από τα καλύτερα όργανα που έχουμε στη διάθεσή μας προκειμένου να επιταχύνουμε και να ενδυναμώσουμε τη διαδικασία αυτή.
<P>
Αλλωστε, κ. Εισηγητή, και κ. Baldi επίσης, θίξατε το συντονισμό της ενίσχυσης προς τις τρίτες χώρες. Είναι ο λόγος για τον οποίο, σύμφωνα λοιπόν με την επιθυμία σας, η Επιτροπή αποφάσισε να συστήσει μια κοινή υπηρεσία ενίσχυσης προς τις τρίτες χώρες. Είμαι σε θέση να σας διαβεβαιώσω, κ. Εισηγητή, ότι έγγραφο της Επιτροπής σχετικά με την ανάπτυξη των πόλεων θα είναι έτοιμο στο τέλος του έτους.
<P>
Όσον αφορά την εισαγωγή του FED στον προϋπολογισμό, φυσικά η Επιτροπή ακολουθεί το Κοινοβούλιο. Μου προαναγγέλλετε τη γνώμη σας σχετικά με το μέλλον της σχέσης ΑΚΕ-ΕΕ. Την περιμένουμε με ανυπομονησία. Η κ. Junker μίλησε εκτενώς για τα δικαιώματα της γυναίκας και των παιδιών εκφράζοντας απόψεις που η Επιτροπή συμμερίζεται. Τέλος θα απαντήσω στον κ. Corrie, σχετικά με τη Lome IV, ότι λείπουν σήμερα δύο επικυρώσεις, αυτές του Βελγίου και της Ολλανδίας. Νομίζω ότι βρίσκονται σε εξέλιξη και ότι ο Πρόεδρος της Επιτροπής και ο κ. Pinheiro έχουν προσφύγει στις κυβερνήσεις των χωρών αυτών σχετικά με το θέμα.

<SPEAKER ID=205 NAME="Πρόεδρος">
Σας ευχαριστώ, κύριε Επίτροπε de Silguy.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.

<CHAPTER ID=9>
Ευρωπαϊκή συμφωνία με τη Δημοκρατία της Τσεχίας
<SPEAKER ID=206 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0394/97/αναθ.) του κυρίου Schwaiger εξ ονόματος της Επιτροπής Εξωτερικών Οικονομικών Σχέσεων σχετικά με το σχέδιο απόφασης του Συμβουλίου και της Επιτροπής που αφορά τον καθορισμό της θέσης την οποία η Κοινότητα οφείλει να υιοθετήσει εντός του Συμβουλίου Σύνδεσης που προβλέπεται από την Ευρωπαϊκή Συμφωνία μεταξύ των Ευρωπαϊκών Κοινοτήτων και των κρατών μελών αφενός, και της Τσεχικής Δημοκρατίας αφετέρου, στο θέμα της έγκρισης των διατάξεων εφαρμογής του άρθρου 64 παράγραφος 1 σημείο (iii) και παράγραφος 2 της Ευρωπαϊκής Συμφωνίας, καθώς και του άρθρου 8 παράγραφος 1 σημείο (iii) και παράγραφος 2 του Πρωτοκόλλου αριθ. 2 σχετικά με τα προϊόντα ΕΚΑΧ της ανωτέρω Συμφωνίας (SEC(96)1568-8846/97 - C4-0383/97-96/0237(CNS)).

<SPEAKER ID=207 NAME="Schwaiger">
Κυρία Πρόεδρε, το να ενεργεί κανείς μαζί με τον άλλο είναι καλύτερα από ό, τι ενάντια στον άλλο. Με άλλα λόγια, η συνεργασία στο πλαίσιο της συμφωνίας σύνδεσης είναι καλύτερη από τις διενέξεις στο πλαίσιο διεθνών οργανισμών. Αυτή θα μπορούσε να είναι η κατευθυντήρια γραμμή για την αντιμετώπιση του σχεδίου της Κοινής Θέσης την οποία μόλις αναφέρατε και η οποία αφορά τις εθνικές ενισχύσεις για τη βιομηχανία χάλυβα και άλλες βιομηχανίες σε αυτή την υποψήφια προς ένταξη χώρα, την Τσεχική Δημοκρατία.
<P>
Επιτρέψτε μου να διασαφηνίσω το πρόβλημα, με το οποίο ασχολούμαστε τώρα σε αυτή την έκθεση, επί τη βάσει της τσεχικής βιομηχανίας χάλυβα. Περίπου το 12 % όλων των εισαγωγών χάλυβα στην Ευρωπαϊκή Ένωση προέρχεται από την Τσεχική Δημοκρατία. Ο μηχανισμός παραγωγής σε αυτή τη χώρα είναι ιδιαίτερα απαρχαιωμένος και χρήζει εκσυγχρονισμού. Τα μέτρα προστασίας του περιβάλλοντος είναι σχεδόν ανύπαρκτα, ενώ η κατανάλωση ενέργειας σε αυτή την παραγωγική διαδικασία είναι σχεδόν τρεις φορές μεγαλύτερη από ό, τι στην Ευρωπαϊκή Ένωση.
<P>
Οι συνέπειες είναι μεγάλες περιβαλλοντικές καταστροφές στις παραμεθόριες περιοχές της Τσεχικής Δημοκρατίας, της Πολωνίας και της Γερμανίας. Από την άλλη πλευρά, οι όροι-πλαίσιο που θέτει η Ευρωπαϊκή Ένωση για τη δική της παραγωγή χάλυβα απαιτούν την τήρηση αυστηρών οριακών τιμών εκπομπής, ενώ επιβάλλονται οι εγκαταστάσεις αποθείωσης καυσαερίων και τα εξαρτήματα καθαρισμού καυσαερίων κατά την κατασκευή ή τον εκσυγχρονισμό των χαλυβουργείων.
<P>
Αυτές οι διαφορές μεταξύ της περιβαλλοντικής νομοθεσίας-πλαίσιο της Ευρωπαϊκής Ένωσης αφ'ενός και αφ'ετέρου της νομοθεσίας της Τσεχικής Δημοκρατίας και των άλλων χωρών της Κεντρικής και Ανατολικής Ευρώπης, καθώς και η χορήγηση εθνικών ενισχύσεων, μπορούν να επιφέρουν στα προϊόντα χάλυβα ευρείες δυνατότητες μειοδοσίας ως προς τις υφιστάμενες τιμές στην Ευρωπαϊκή Ένωση και να οδηγήσουν σε ανταγωνιστικό πλεονέκτημα του τσεχικού χάλυβα, το οποίο θα ήταν αδικαιολόγητο και θα έπρεπε με τη σειρά του να οδηγήσει σε μέτρα αντι-ντάμπινγκ από την Ευρωπαϊκή Ένωση.
<P>
Στη σύνοδο κορυφής του Έσσεν τον Δεκέμβριο του 1994 όπως και στο Ευρωπαϊκό Συμβούλιο στις Κάννες τον Ιούνιο του 1995 υποβλήθηκε ως εκ τούτου, βάσει του Λευκού Βιβλίου σχετικά με την προετοιμασία των χωρών της Κεντρικής και Ανατολικής Ευρώπης για την ένταξή τους στην ενιαία αγορά, η πρόταση να δοθεί ένα τέλος σε αυτή την αντιπαράθεση απλά μέσω της θέσης σε ισχύ τμημάτων της κοινοτικής νομοθεσίας για τον τομέα της οικονομικής συγκέντρωσης, του δικαίου των καρτέλ, των κρατικών μονοπωλίων και των κρατικών ενισχύσεων, για τις οποίες μιλούμε σήμερα, ήδη κατά τη φάση προσέγγισης των χωρών αυτών. Με ενιαίους κανόνες, που θα ισχύουν και για τις υποψήφιες χώρες, θα ήταν περιττά και μη αναγκαία τα μέτρα αντιντάμπινγκ και θα αντικαθίσταντο με ανάλογες διατάξεις εφαρμογής των συμφωνιών σύνδεσης.
<P>
Σύμφωνα με την πρόταση κανονισμού της Επιτροπής που μας απασχολεί σήμερα, οι κρατικές ενισχύσεις - καθώς δεν υπάρχουν ουσιαστικά πλέον υπολειπόμενοι δασμοί έναντι της Τσεχικής Δημοκρατίας - θα ήταν αποδεκτές από την Ευρωπαϊκή Ένωση μόνο εφόσον συμφωνούσαν με τους δικούς της κανόνες που απορρέουν από τα άρθρα 92 έως 94 της Συνθήκης ΕΚ για τις απαγορεύσεις ενισχύσεων. Με άλλα λόγια: η τσεχική νομοθεσία σε αυτόν τον τομέα πρέπει να προσαρμοστεί σε αυτή της Ευρωπαϊκής Ένωσης και να εφαρμοστεί και στην πράξη. Η εποπτική αρχή της Ευρωπαϊκής Ένωσης για τις κρατικές ενισχύσεις, η Επιτροπή, καθώς και αυτή της Τσεχικής Δημοκρατίας, ήτοι το τσεχικό υπουργείο οικονομικών, θα πρέπει να συνεργαστούν στενά σε αυτόν τον τομέα.
<P>
Η προσαρμογή του τσεχικού δικαίου ενισχύσεων σε αυτό της Ευρωπαϊκής Ένωσης μπορεί όμως συγχρόνως να χρησιμεύσει ως πρότυπο για τα άλλα συνδεδεμένα κράτη της Κεντρικής και Ανατολικής Ευρώπης, δηλαδή την Ουγγαρία, την Πολωνία, τη Σλοβενία και άλλα κράτη. Οι ακόλουθες βασικές αρχές θα πρέπει να καθορίζονται ξεκάθαρα και ευνόητα στα μεμονωμένα άρθρα:
<P>
Πρώτον, η Ευρωπαϊκή Επιτροπή και οι εκάστοτε εποπτικές αρχές των συνδεδεμένων χωρών είναι οι εγγυητές για την εξασφάλιση των κανόνων σχετικά με τις κρατικές ενισχύσεις σύμφωνα με τις διατάξεις εφαρμογής των Ευρωπαϊκών Συμφωνιών. Δεύτερον, οι αρμοδιότητες και ευθύνες θα πρέπει να είναι σαφείς και συνεκτικές μεταξύ των δυο πλευρών. Τρίτον, η Επιτροπή θα πρέπει να στηρίζει αυτές τις αρχές των συνδεδεμένων κρατών για τον έλεγχο των κρατικών ενισχύσεων, με την έννοια της παρακολούθησης της επιτυχίας τους. Θα προσφέρει δηλαδή βοήθεια στην αυτοβοήθεια και θα δημιουργεί τις ίδιες νομικές συνθήκες σε αυτόν τον τομέα, δεν θα επισημαίνει όμως τις εσφαλμένες πρακτικές μέσα από αντιπαραθέσεις.
<P>
Για ένα περιορισμένο χρονικό διάστημα θα πρέπει να ληφθούν υπόψη οι ειδικότερες δυσκολίες που ενέχει μια μεταβατική οικονομία, ωστόσο θα πρέπει πάντοτε να λαμβάνεται μέριμνα κατά την εναρμόνιση της νομοθεσίας ώστε να οδηγεί στην προσέγγιση των υψηλότερων περιβαλλοντικών προτύπων της Ευρωπαϊκής Ένωσης.
<P>
Είμαστε ευγνώμωνες προς το Συμβούλιο που υιοθέτησε τη θέση την οποία υποστηρίξαμε στην Επιτροπή Εξωτερικών Οικονομικών Σχέσεων, σύμφωνα με την οποία η νομική βάση για αυτές τις διατάξεις εφαρμογής πρέπει να είναι τα άρθρα 92 έως 94, ενώ είναι υποχρεωτική η διαβούλευση με εμάς επ'αυτού. Θέλω να παρακαλέσω τον κύριο Επίτροπο de Silguy να απομακρυνθεί από την εσφαλμένη νομική βάση του άρθρου 113 και να εφαρμοστούν από κοινού με το Κοινοβούλιο και το Συμβούλιο για τις άλλες υποψήφιες χώρες οι μόνες ορθές διατάξεις των άρθρων 92 έως 94.

<SPEAKER ID=208 LANGUAGE="DE" NAME="Posselt">
Η οικογένειά μου προέρχεται από την πόλη Gablonz της βόρειας Βοημίας, στον ποταμό Νάισε, το σύμβολό της οποίας είναι μια μηλιά. Το μήλο συμβολίζει αφ'ενός τον εμπορικό πόλεμο που διεξάγει σήμερα η Τσεχική Δημοκρατία κατά των εξαγωγών μήλων της ΕΕ και αφ'ετέρου το προπατορικό αμάρτημα που προηγήθηκε του διωγμού από τον παράδεισο. Η παραβίαση των κανόνων ανταγωνισμού καθώς και η παραβίαση της ιδέας της κοινότητας δικαίου αποτελούν κι αυτές για μας προπατορικό αμάρτημα. Είμαι όμως ιδιαίτερα ευγνώμων προς τον κύριο Schwaiger που δεν στηρίζεται στον πατερναλισμό όσον αφορά τις ενισχύσεις στον τομέα του χάλυβα και του άνθρακα, αλλά στην εταιρικότητα, την εταιρικότητα με την Τσεχική Δημοκρατία, και κυρίως που προσεγγίζει τον περιβαλλοντικό τομέα στην Τσεχική Δημοκρατία. Για δεκαετίες επικρατούσε εκεί ο ολοκληρωτισμός και είναι αναγκαίο να αποκατασταθούν οι περιβαλλοντικές καταστροφές στα όρη Ίζερ, Ρίζεν, Έρτς και Μπέσκιντ καθώς και στον Βοημικό Δρυμό. Είμαι ιδιαίτερα ευγνώμων απέναντί του που θέλει να προσεγγίσει την Τσεχική Δημοκρατία και απευθύνω έκκληση προς την τσεχική πλευρά να προσεγγίσει και αυτή την Ευρωπαϊκή Ένωση όσον αφορά την τήρηση κανόνων ανταγωνισμού και την αποφυγή στρεβλώσεων ανταγωνισμού μέσω ενισχύσεων που είναι αντίθετες προς το πνεύμα του κοινοτικού δικαίου και το πνεύμα της συμφωνίας σύνδεσης.

<SPEAKER ID=209 NAME="de Silguy">
Κυρία Πρόεδρε, η Επιτροπή επιθυμεί να ευχαριστήσει τον Εισηγητή για την πρότασή του στο Κοινοβούλιο να δώσει ευνοϊκή γνώμη σχετικά με τους τσεχικούς κανόνες εφαρμογής σχετικά με τις κρατικές ενισχύσεις.
<P>
Η έγκριση από το Σώμα θα ανοίξει το δρόμο για την τελική έγκρισή τους από το Συμβούλιο Σύνδεσης Ευρωπαϊκής Ένωσης - Τσεχικής Δημοκρατίας, και εκφράζω την ικανοποίησή μου για την έκθεσή σας. Οφείλω παρόλα αυτά να σας διευκρινήσω ότι, για την Επιτροπή, για λόγους αυστηρά δικαστικούς, η επαρκής θεμελίωση παραμένει το άρθρο 113.
<P>
Οι εν λόγω κανόνες εφαρμογής αποτελούν μια προϋπόθεση για την αρμονική ανάπτυξη των συνδιαλλαγών ανάμεσα στην Τσεχική Δημοκρατία και την Κοινότητα. Για το λόγο αυτό, η Επιτροπή επιμένει όσον αφορά τη σημασία μιας ταχείας έγκρισης των κανόνων αυτών από το Συμβούλιο Σύνδεσης.
<P>
Όπως φανερώνουν οι γνώμες της Επιτροπής σχετικά με τις αιτήσεις ένταξης των χωρών της Κεντρικής και Ανατολικής Ευρώπης, υπάρχουν πολλά που πρέπει ακόμη να γίνουν σε αυτές τις συνδεδεμένες χώρες για τη βελτίωση της παρακολούθησης των κρατικών ενισχύσεων. Η παρουσίαση που κάνατε, κ. Εισηγητή, και η παρέμβαση του κ. Posselt, δείχνουν πράγματι ότι υπάρχει πολλή δουλειά να γίνει στις βιομηχανίες για να έρθουν στο επίπεδο των κοινοτικών βιομηχανιών, κατά τέτοιο τρόπο ώστε να τηρούν τα περιβαλλοντικά μας πρότυπα καθώς και τους κανόνες περί ανταγωνισμού. Στην πρότασή της Ατζέντα 2000, η Επιτροπή υπογραμμίζει επίσης τη σημασία της πολιτικής περί ανταγωνισμού για τις συνδεδεμένες χώρες, κατά τη διάρκεια της προενταξιακής περιόδου.
<P>
Με την οριστική έγκριση αυτών των κανόνων, όσον αφορά τις κρατικές ενισχύσεις, η Ένωση και η Δημοκρατία της Τσεχίας θα ολοκληρώσουν την κατάρτιση των διατάξεων της ευρωπαϊκής συμφωνίας σε αυτόν τον τομέα. Η Επιτροπή θα μεριμνήσει ώστε το πρόγραμμα PHARE για το 1998 και 1999 να προβλέπει βοήθεια που να επιτρέψει στις τσεχικές αρχές εποπτείας των κρατικών ενισχύσεων να συμμορφωθούν πλήρως με τα ευρωπαϊκά πρότυπα σε μερικά χρόνια. Η Επιτροπή τέλος, ελπίζει ότι οι κανόνες εφαρμογής που αφορούν τις κρατικές ενισχύσεις θα καταστεί δυνατό να εγκριθούν σύντομα από τις άλλες συνδεδεμένες χώρες.

<SPEAKER ID=210 NAME="Πρόεδρος">
Σας ευχαριστώ, κύριε Επίτροπε de Silguy.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 9.00.
<P>
(Η συνεδρίαση λήγει στις 19.30)

