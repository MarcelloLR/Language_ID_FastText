<CHAPTER ID="1">
<SPEAKER ID="1" LANGUAGE="" NAME="" AFFILIATION="Αντιπροέδρου">
<SPEAKER ID="2" LANGUAGE="" NAME="" AFFILIATION="(Η συνεδρίαση αρχίζει στις 10.00)">
<SPEAKER ID="3" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (Α6-0131/2005) της κ. Marie Anne Isler Béguin, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά το χρηματοδοτικό μέσο για το περιβάλλον (LIFE +) (COM(2004)0621 – C6-0127/2004 – 2004/0218(COD)). 
<SPEAKER ID="4" LANGUAGE="" NAME="Σταύρος Δήμας," AFFILIATION="μέλος της Επιτροπής">
<P>
   . Κύριε Πρόεδρε, θα ήθελα να ευχαριστήσω το Ευρωπαϊκό Κοινοβούλιο και ιδίως την Επιτροπή Περιβάλλοντος, Δημόσιας Υγείας και Πολιτικής των Καταναλωτών καθώς και την εισηγήτρια κ. Isler Béguin για την εμπεριστατωμένη και εποικοδομητική εισήγησή της. Εκφράζω επίσης ευχαριστίες στους συναδέλφους από τις Επιτροπές Προϋπολογισμού και Δημοσιονομικών Προοπτικών για τη συμβολή τους στην έκθεση για το LIFE +.
<P>
Το LIFE + είναι το προτεινόμενο από την Επιτροπή μέσο χρηματοδότησης της εφαρμογής της κοινοτικής περιβαλλοντικής πολιτικής για την περίοδο 2007-2013. Παράλληλα με την εφαρμογή, το πρόγραμμα διαθέτει κονδύλια για την υποστήριξη καλύτερης περιβαλλοντικής διακυβέρνησης καθώς και χρηματοδότηση για δράσεις πληροφορίας και επικοινωνίας.
<P>
Η πρόταση αυτή αποτελεί θετική ρύθμιση για τη χρηματοδότηση του περιβάλλοντος. Όπως προκύπτει και από τις εκθέσεις που η Επιτροπή προετοίμασε για το Συμβούλιο, το LIFE + προβλέπει μέση ετήσια αύξηση χρηματοδότησης κατά 21% σε σύγκριση με τα σημερινά επίπεδα.
<P>
Μέχρι σήμερα έχουμε τρεις αξιοσημείωτες εξελίξεις στην προσπάθειά μας να διασφαλίσουμε την πολιτική της ενσωμάτωσης: πρώτον, την υιοθέτηση στις 21 Ιουνίου του κανονισμού για την αγροτική ανάπτυξη· δεύτερον, τις συνδεδεμένες με τον κανονισμό στρατηγικές κατευθυντήριες γραμμές για την αγροτική ανάπτυξη, στις οποίες γίνεται σαφής αναφορά στο Natura 2000, και τρίτον, τις στρατηγικές κατευθυντήριες γραμμές για την περιφερειακή πολιτική τις οποίες υιοθέτησε η Επιτροπή την περασμένη Τρίτη και οι οποίες αναφέρονται στην προστασία της φύσης και των ειδών.
<P>
Επομένως η Επιτροπή υλοποιεί την πολιτική της ενσωμάτωσης στον τομέα του περιβάλλοντος. Το LIFE + θα ήταν αδύνατον να αναλάβει έργα της κλίμακας και του εύρους που προβλέπονται στα εν λόγω προγράμματα. Γι’ αυτό, το LIFE + καλείται να συμπληρώνει τα προγράμματα αυτά εστιαζόμενο στην ανάπτυξη της περιβαλλοντικής πολιτικής, όπως συχνά ζητούσε το Κοινοβούλιο, στην υποστήριξη της άσκησης της πολιτικής, σημείο για το οποίο το Κοινοβούλιο είχε συχνά εκφράσει ενδιαφέρον, στη βελτίωση της περιβαλλοντικής διακυβέρνησης με συμμετοχή της κοινωνίας των πολιτών και στη διάδοση των πληροφοριών, ώστε ο ευρωπαίος πολίτης να μπορέσει να αντιληφθεί τον στόχο και τις επιπτώσεις της περιβαλλοντικής νομοθεσίας.
<SPEAKER ID="5" LANGUAGE="FR" NAME="Marie Anne Isler Béguin (Verts/ALE )," AFFILIATION="εισηγήτρια">
<P>
Σήμερα, με την Ευρωπαϊκή Ένωση, αποφασίσαμε να σταματήσουμε την αιμορραγία: οφείλουμε να σώσουμε αυτό που μπορεί να σωθεί και να αποκαταστήσουμε αυτό που έχει υποστεί βλάβη. Η Ευρωπαϊκή Ένωση αντιλαμβάνεται την πρόκληση ενώπιον της οποίας έχει θέσει τον εαυτό της. Έχει ήδη δώσει μάχες και εξήλθε νικήτρια: η μάχη που κέρδισε είναι η Συνθήκη του Κυότο, μια μάχη για την υπογραφή της, στην αρχή, και μια μάχη για την κύρωση, στη συνέχεια. Μπορούμε να ελπίζουμε σήμερα ότι η ομάδα G8 θα αναλάβει και αυτή τις δικές της ευθύνες μαζί με τις ευρωπαϊκές χώρες, οι οποίες θα ασκήσουν πίεση για να ληφθούν μέτρα για την καταπολέμηση της κλιματικής αλλαγής. Από την άλλη πλευρά, κύριε Επίτροπε, δεν πρέπει να υπάρξει καμία χαλάρωση της βούλησης της Ευρωπαϊκής Ένωσης για την προστασία του περιβάλλοντος. Για το θέμα αυτό, είμαστε μάλλον ανήσυχοι από την περασμένη Δευτέρα, από την ημέρα που ο Πρόεδρός σας, κ. Barroso, προέβη σε δηλώσεις ισχυριζόμενος ότι το περιβάλλον και οι στρατηγικές που το αφορούν είναι πάρα πολύ δαπανηρές.
<P>
Η παρούσα έκθεση για το πρόγραμμα LIFE + είναι αναμφίβολα πολύ σημαντική, αφού αφορά τα μέσα διεξαγωγής του πολέμου: είναι ένα χρηματοδοτικό μέσο. Η Επιτροπή Περιβάλλοντος, Δημόσιας Υγείας και Ασφάλειας των Τροφίμων στηρίζει το πρόγραμμα LIFE +, αλλά επιθυμούμε να το βελτιώσουμε και αυτή την επιθυμία μας την έχουμε ήδη καταστήσει γνωστή. Το προηγούμενο πρόγραμμα LIFE, με τους πυλώνες του για τη φύση, το περιβάλλον και τις τρίτες χώρες, είχε προσδώσει μια καινοτόμο, πολιτική ώθηση και είχε δείξει ότι η επένδυση στο περιβάλλον ήταν ο δρόμος που έπρεπε να ακολουθήσουμε στο πλαίσιο της βιώσιμης ανάπτυξης, και ότι αυτό δημιουργούσε θέσεις εργασίας.
<P>
Με το νέο πρόγραμμα LIFE, η Επιτροπή βασίζεται στην ένταξη του περιβάλλοντος, όπως εξηγήσατε, στις διάφορες πολιτικές. Αυτό είναι θετικό, δεν μπορούμε να το αρνηθούμε, αλλά δεν είμαστε πεπεισμένοι για τη χρησιμότητα της εκχώρησης των περιβαλλοντικών πολιτικών στα κράτη μέλη. Γνωρίζουμε πολύ καλά ότι, συχνά, το βασικό ζήτημα για τα κράτη μέλη δεν είναι το περιβάλλον. Κατά συνέπεια, με την επανεθνικοποίηση του περιβάλλοντος δεν θα επιτύχουμε αποτελέσματα.
<P>
Τέλος, πιστεύουμε, όπως πολύ καλά γνωρίζετε, ότι το πρόγραμμα που έχει παραμεληθεί περισσότερο είναι το πρόγραμμα Natura 2000. Για το θέμα αυτό, πράγματι, αποφασίσαμε να κάνουμε όλους να συνειδητοποιήσουν ότι το Natura 2000 έχει βεβαίως ένα κόστος, αλλά δεν είναι πηγάδι χωρίς πυθμένα: είναι χρήματα που θα διοχετευτούν στην πρωτότυπη τοπική ανάπτυξη που βασίζεται στον σεβασμό του περιβάλλοντος και στον σεβασμό των ανθρώπων που καλλιεργούν τη γη.
<P>
Μας εξηγήσατε ότι θέτετε το θέμα στο προσκήνιο και ότι εναπόκειται στις άλλες πολιτικές, στα άλλα ταμεία να εντάξουν το πρόγραμμα Natura 2000. Αναμέναμε ακριβώς έως το πέρας των συζητήσεων για τα διαρθρωτικά ταμεία, για την ανάπτυξη της υπαίθρου, για να μάθουμε αν πράγματι είχαμε όλες τις εγγυήσεις ότι το πρόγραμμα Natura 2000 θα λαμβανόταν υπόψη. Μπορώ να σας πω ότι το ποτήρι είναι μισοάδειο ή μισογεμάτο, ανάλογα με το πώς το βλέπει κανείς.
<P>
Όσον αφορά το Ταμείο Αγροτικής Ανάπτυξης, είμαστε αισιόδοξοι, αλλά γνωρίζουμε ότι πρόκειται μόνο για αποζημιώσεις, πράγμα που είναι πολύ καλό, διότι χρειάζονται οικονομικές αποζημιώσεις. Όσον αφορά τα διαρθρωτικά ταμεία, γνωρίζουμε ότι αφορούν επενδύσεις. Στην ουσία, όλοι γνωρίζουμε πολύ καλά ότι η επένδυση είναι κάτι που ορίζεται αυστηρά και ότι δεν έχουμε ανάγκη να κατασκευάσουμε νέους δρόμους για να πάμε να ανακαλύψουμε βιότοπους. Άρα, υπάρχει εδώ μια σημαντική έλλειψη. Αυτός είναι ο λόγος που προτείνουμε να ληφθεί το ένα τρίτο του ποσού που αποφασίσατε, δηλαδή 21 δισ. ευρώ, και να τα προσθέσετε στο LIFE + έτσι, ώστε το Natura 2000 να μπορέσει να επιβιώσει και να μπορέσει να χρησιμεύσει πραγματικά στην προστασία του περιβάλλοντός μας, όπως ακριβώς έχουμε δεσμευτεί να πράξουμε. 
<SPEAKER ID="6" LANGUAGE="ES" NAME="Cristina Gutiérrez-Cortines," AFFILIATION="εξ ονόματος της Ομάδας PPE-DE">
<P>
   . Κύριε Πρόεδρε, προτού σχολιάσω τα χαρακτηριστικά αυτού του σχεδίου, θα ήθελα να εκφράσω τις ευχαριστίες μου όχι μόνο στην κ. Isler Béguin αλλά επίσης στην κ. Lienemann, στους υπόλοιπους σκιώδεις εισηγητές και στους υπαλλήλους και συμβούλους που εργάζονται εξαιρετικά σκληρά για να επιτευχθεί συναίνεση για αυτό το σχέδιο. Έχουμε επιτύχει έναν εξαιρετικό βαθμό συναίνεσης στην Επιτροπή Περιβάλλοντος, Δημόσιας Υγείας και Ασφάλειας των Τροφίμων: όλοι εξέφρασαν τις απόψεις τους και, μολονότι δεν υπάρχουν προφανώς πολλές τροπολογίες, εισήχθη ένα νέο πνεύμα και το πρόγραμμα LIFE εμπλουτίστηκε σε συνεργασία με την Επιτροπή.
<P>
Πώς εμπλουτίστηκε; Κατά τη γνώμη μου, έχουμε εισαγάγει αρκετές νέες πτυχές. Καταρχάς, αυτό το σχέδιο δίνει μεγάλη έμφαση στη διαχείριση των φυσικών πόρων. Έχει επίσης μεγάλη εκπαιδευτική σημασία όσο αφορά τη διδασκαλία της διακυβέρνησης και διαχείρισης του περιβάλλοντος. Επιπλέον, επιμείναμε σε μια θεσμική παρουσία με τη μορφή των δήμων και των περιφερειών ως τοπικές αρχές που πρέπει να επανεκτιμήσουν τους πόρους τους. Από αυτήν την άποψη, θα ήθελα επίσης να υπογραμμίσω ένα άλλο στοιχείο: την εισαγωγή φυσικών τοπίων που αξίζουν τον σεβασμό και δεν είχαν ενσωματωθεί στον κατάλογο του Natura 2000, όπως ορισμένα ποτάμια, αλλά μπορεί να είναι σημαντικοί κοινοί τόποι.
<P>
Υπάρχει και μια άλλη καινοτομία: έχει εισαχθεί η έννοια και έχει ενισχυθεί η ιδέα διεθνών σχεδίων και διασυνοριακών σχεδίων. Γιατί; Διότι τα φυσικά τοπία βρίσκονται συνήθως σε συνοριακές ζώνες και σε ορεινές περιοχές. Οι ποταμοί είναι ένα σαφές παράδειγμα: το λογικό θα ήταν να δημιουργηθεί κάποτε ένα πρόγραμμα LIFE για ποταμούς, διότι οι ποταμοί διασχίζουν πολλές χώρες.
<P>
Επιπλέον, πρέπει να πω κάτι άλλο: έχουμε δημιουργήσει ένα πνεύμα αγοράς για το Natura 2000. Πιστεύουμε ότι, σε αυτήν την περίπτωση, πρέπει να μιμηθούμε την πολιτική των Ηνωμένων Πολιτειών, δημιουργώντας τράπεζες για υγροτόπους και για φυσικές περιοχές, ώστε τα κράτη μέλη να μπορούν να αποζημιώνουν τους ιδιοκτήτες γης, δημιουργώντας, φερ’ ειπείν, μια περιοχή ανταλλαγής ιδιοκτησίας για τους τόπους Natura 2000. Με αυτόν τον τρόπο, οι εταιρείες και πολλοί άλλοι που επίσης πρέπει να αναλάβουν πρωτοβουλίες επιτόπου μπορούν να συνεισφέρουν οικονομικά στην αποζημίωση, μέσω της αρχής «ο ρυπαίνων πληρώνει», για τη διέλευσή τους μέσα από αυτές τις προστατευμένες περιοχές. Μπορούν επίσης να το κάνουν μέσω ενεργών και θετικών πολιτικών για τη διατήρηση του φυσικού περιβάλλοντος, που χρηματοδοτούνται από ιδιωτικούς φορείς και οργανισμούς.
<P>
Επομένως, αυτό δεν είναι απλώς άλλο ένα πρόγραμμα LIFE· είναι ένα σχέδιο που βασίζεται σε μία συναίνεση η οποία πιστεύω ότι διέπεται από ισχυρή κοινή λογική· επομένως, σας συγχαίρω όλους. 
<SPEAKER ID="7" LANGUAGE="FR" NAME="Marie-Noëlle Lienemann," AFFILIATION="εξ ονόματος της Ομάδας PSE">
<P>
   . Κύριε Πρόεδρε, κυρίες και κύριοι, και εγώ με τη σειρά μου θα ήθελα να ευχαριστήσω την εισηγήτριά μας, κ. Isler Béguin, καθώς και όλους τους συναδέλφους μου στην Επιτροπή Περιβάλλοντος, Δημόσιας Υγείας και Ασφάλειας των Τροφίμων και τους σκιώδεις εισηγητές, οι οποίοι κατέβαλαν προσπάθειες για να παρουσιάσουμε στο Κοινοβούλιο, όπως μόλις είπε η συνάδελφός μου κ. Gutiérrez, μια άποψη η οποία είναι, αν μπορώ να το πω, ομόφωνη ή η οποία σε κάθε περίπτωση θα μπορούσε να συγκεντρώσει την υποστήριξη της πλειοψηφίας.
<P>
Το LIFE + και το πρόγραμμα LIFE αποτελούν ένα εξαιρετικά σημαντικό στοιχείο της περιβαλλοντικής πολιτικής μας, διότι αποτελούν το μόνο δημοσιονομικό εργαλείο το οποίο εκπόνησε η Ευρωπαϊκή Επιτροπή για τις περιβαλλοντικές πολιτικές της. Είναι αλήθεια ότι συχνά δεχόμαστε τις επικρίσεις των συμπολιτών μας σε ευρωπαϊκό επίπεδο, επειδή θεσπίζουμε οδηγίες, περιορισμούς, κανόνες, κάτι που είναι εντελώς δικαιολογημένο και πρέπει να γίνει. Η Ευρώπη έκανε πολλά για τις περιβαλλοντικές πολιτικές αλλά οι πολίτες συχνά μας λένε ότι «μας επιβάλλετε περιορισμούς, αλλά δεν αποδεσμεύετε πολλά κονδύλια για να μας στηρίξετε στην εφαρμογή των σχετικών πολιτικών». Υπάρχουν λοιπόν δείγματα αντίστασης και δυσκολίες που απαιτούν τη χρηματοδοτική στήριξη της Ένωσης για την εφαρμογή πολιτικών.
<P>
Βέβαια υπάρχουν υποστηρικτικά μέσα, όπως οι ολοκληρωμένες πολιτικές, όπου έχει σημειωθεί πρόοδος εδώ και αρκετά χρόνια. Θα επανέλθω στο θέμα σε σχέση με τα διαρθρωτικά ταμεία και την κοινή γεωργική πολιτική. Αλλά έχουμε επίσης ανάγκη ειδικών χρηματοδοτικών μέσων. Το πρόγραμμα LIFE έχει ήδη δείξει την αποτελεσματικότητά του σε πολλούς τομείς. Θα επιμείνω στην ανάγκη να χρησιμοποιηθεί το πρόγραμμα LIFE για να δοθεί ζωή στις σημαντικότερες οδηγίες πλαίσιο, όπως η οδηγία πλαίσιο για το νερό ή το πρόγραμμα για την καταπολέμηση του φαινομένου του θερμοκηπίου. Ωστόσο, η κ. Isler Béguin έχει δίκιο να λέει ότι το κεντρικό θέμα της συζήτησής μας είναι το Natura 2000. Είναι θετικό που πετύχαμε το Natura 2000 να ληφθεί υπόψη στο ΕΓΤΑΑ. Όμως, η πραγματικότητα είναι ότι μια ολόκληρη σειρά δαπανών, ζωτικής σημασίας για τη διαχείριση του συγκεκριμένου γεωγραφικού χώρου και για την εφαρμογή της οδηγίας, δεν μπορούν να περιλαμβάνονται εδώ.
<P>
Αυτό ισχύει για δύο τύπους δαπανών: αυτές που αφορούν τη λειτουργία και αυτές που αφορούν ορισμένους γεωγραφικούς χώρους. Σκέπτομαι ιδιαίτερα τις περιοχές που δεν περιλαμβάνονται σε γεωργικές περιοχές υγροβιότοπους, περιοχές που χωρίζονται ελαφρά από αυτές, κ.ο.κ.– και οι οποίες δεν μπορούν να χρηματοδοτούνται βάσει μηχανισμών που συνδέονται με το Ταμείο Περιφερειακής Ανάπτυξης και το Ταμείο Αγροτικής Ανάπτυξης. Χρειαζόμαστε λοιπόν κάτι επιπλέον: έχουμε προτείνει το 35% του ποσού που έχετε, κύριε Επίτροπε, ορίσει στα 21 εκατ. ευρώ να διατεθεί για τη διαχείριση του προγράμματος Natura 2000, εντός του πλαισίου του προγράμματος LIFE. Σε κάθε περίπτωση, πιστεύω ότι ένας συγκεκριμένος προϋπολογισμός συνδεδεμένος στο LIFE αποτελεί καθοριστικό και ουσιώδη παράγοντα για το Κοινοβούλιό μας.
<SPEAKER ID="8" LANGUAGE="FR" NAME="Frédérique Ries," AFFILIATION="εξ ονόματος της Ομάδας ALDE">
<P>
   . Κύριε Πρόεδρε, θα ήθελα με τη σειρά μου να ευχαριστήσω την εισηγήτριά μας, κ. Isler Béguin, για την ποιότητα αυτής της εργασίας που είναι προϊόν συνεργασίας και για την ενεργητική δέσμευσή της στο θέμα αυτό. Κατά τη διάρκεια της περιόδου συνόδου του Ιουνίου, το Κοινοβούλιό μας, στο ψήφισμά του για τις προκλήσεις πολιτικής και τα δημοσιονομικά μέσα της διευρυμένης Ευρωπαϊκής Ένωσης, έστειλε ένα πολύ σαφές πολιτικό μήνυμα για την προστασία του πλανήτη, της φύσης και της βιοποικιλότητας. Είναι ουσιώδες να διασφαλιστεί η ομαλή λειτουργία του δικτύου Natura 2000, του κεντρικού θέματος αυτής της συζήτησης. Η κ. Lienemann μόλις μας το υπενθύμισε. Οι εμπειρογνώμονες της Επιτροπής έχουν, επιπλέον, υπολογίσει ότι το Natura 2000 θα χρειαστεί 21 δισ. ευρώ για μία περίοδο επτά ετών.
<P>
Γνωρίζουμε ότι το Ταμείο Αγροτικής Ανάπτυξης και τα διαρθρωτικά ταμεία δεν θα καλύψουν όλες αυτές τις ανάγκες. Κατά συνέπεια, οφείλουμε να ενισχύσουμε το LIFE +, το ειδικό χρηματοδοτικό μέσο για το περιβάλλον το οποίο διαθέτουμε από το 1992.
<P>
Θα ήθελα λοιπόν να απευθύνω δύο βασικές επικρίσεις στην Επιτροπή τις οποίες συμμερίζομαι με την εισηγήτριά μας. Η πρώτη αφορά το αρχικό ποσό των 300 εκατ. ευρώ, το οποίο είναι βέβαια ένα ποσό πολύ ανεπαρκές. Πίσω από αυτή τη μάχη των αριθμών, βρίσκεται η βούληση της Ευρώπης να ασχοληθεί με σημαντικές προκλήσεις, όπως η ποιότητα του αέρα, η ποιότητα των υδάτων, η χωροταξία και η βιώσιμη διαχείριση των αποβλήτων που διακυβεύονται εδώ. Η δεύτερη επίκριση είναι η εξής: πιστεύω ότι η Ευρωπαϊκή Επιτροπή δεν πρέπει να απεκδυθεί των ευθυνών της όσον αφορά το περιβάλλον. Η στρατηγική ένταξης του περιβάλλοντος σε όλες τις πολιτικές της Ευρωπαϊκής Ένωσης έχει τα όριά της, κύριε Επίτροπε. Αυτός είναι ο λόγος για τον οποίο η Ομάδα της Συμμαχίας Φιλελευθέρων και Δημοκρατών για την Ευρώπη θα στηρίξει τις τροπολογίες 42, 43 και 44. Το Ευρωπαϊκό Κοινοβούλιο θα είναι πάντοτε στο πλευρό σας για να αντιταχθεί σε αυτού του είδους την περιβαλλοντική Ευρώπη, μια περιβαλλοντική Ευρώπη η οποία από ορισμένες απόψεις βρίσκεται σε υποχώρηση, και από κάθε άποψη είναι προαιρετική, και η οποία έχει επιβληθεί από ορισμένα κράτη μέλη τα οποία φαίνεται να έχουν επιλέξει την αναδίπλωση. 
<SPEAKER ID="9" LANGUAGE="NL" NAME="Johannes Blokland," AFFILIATION="εξ ονόματος της Ομάδας IND/DEM">
<P>
   .  Κύριε Πρόεδρε, καταρχάς, θα ήθελα να προσθέσω και τις δικές μου ευχαριστίες προς την εισηγήτρια για το έργο που επιτέλεσε –μαζί με τους υπόλοιπους βουλευτές– αλλά θα ήθελα, ωστόσο, να κάνω ορισμένες παρατηρήσεις όσον αφορά την πρόταση επί της οποίας θα ψηφίσουμε αργότερα. Φαίνεται ότι κάποιοι βουλευτές περιμένουν μεγάλη στήριξη από την Ευρωπαϊκή Ένωση για την πολιτική περιβάλλοντος. Συμμερίζομαι αυτή την ελπίδα, διότι είμαι και εγώ της άποψης ότι η Ευρωπαϊκή Ένωση, δημιουργώντας οικολογικά δίκτυα, μπορεί να έχει μια θετική συνεισφορά στην ήπειρό μας. Δεν πρέπει, ωστόσο, να στηρίζουμε όλες μας τις ελπίδες στην Ευρώπη, ιδίως όσον αφορά τη χρηματοδότηση των τόπων Natura 2000, διότι οι τόποι αυτοί έχουν, σε τελική ανάλυση, σχεδιαστεί από τις εθνικές αρχές, με τη βοήθεια των ευρωπαίων εμπειρογνωμόνων και, επομένως, είναι αποδεκτό ένα μέρος της χρηματοδότησης για την προστασία τους να προέρχεται από τον ευρωπαϊκό προϋπολογισμό.
<SPEAKER ID="10" LANGUAGE="" NAME="John Bowis (PPE-DE )." AFFILIATION="(ΕΝ)">
<P>
    Κύριε Πρόεδρε, οι ηγέτες της ομάδας G8 στη Σκωτία ανησυχούν για τη βιωσιμότητα του κόσμου μας. Αν ταξίδευαν λίγο μακρύτερα στα όρη Cairngorm και στο προστατευόμενο δάσος Abernethy, θα έβλεπαν μία από τις τοποθεσίες του Natura 2000 της Ευρώπης, που καλύπτει 13 000 εκτάρια αρχαίου καληδονιακού πευκοδάσους, τυρφώνων, λιμνών και βουνών, που αποτελούν τον οικότοπο σπάνιων ειδών, όπως του αγριόκουρκου και του λυροπετεινού. Ο αγριόκουρκος, που παλαιότερα θεωρείτο το πτηνό με τις μεγαλύτερες πιθανότητες να εξαφανιστεί στο Ηνωμένο Βασίλειο εντός δεκαπενταετίας, διπλασιάζει τον πληθυσμό του. Η προστατευόμενη αυτή περιοχή, με το κέντρο ψαραετού, προσελκύει περίπου 100 000 επισκέπτες ετησίως, αποφέρει 1,7 εκατ. λίρες Αγγλίας τον χρόνο και προσφέρει 87 θέσεις εργασίας σε μια προηγουμένως φτωχή αγροτική οικονομία.
<P>
Βλέπουμε παρόμοια αποτελέσματα σε όλη την Ευρώπη, από τη Σκωτία έως την Ισπανία και τη Γερμανία. Ο ιβηρικός λύγκας στην Ισπανία σώθηκε λόγω του Natura 2000. Στο Βρανδεβούργο, όπου ο μεγάλος πληθυσμός των ωτίδων μειώθηκε από τις 4 000 τη δεκαετία του 1930 σε λίγες εκατοντάδες, τα 9 500 εκτάρια μονοκαλλιέργειας μετέβαλαν τις προοπτικές της περιοχής και απέφεραν οικονομικά οφέλη σε μια οικονομικά υποβαθμισμένη περιοχή.
<P>
Συζητάμε για την ευρωπαϊκή μας κληρονομιά, την οποία έχουμε καθήκον να προστατεύουμε. Το LIFE + είναι το νέο χρηματοδοτικό μέσο που, μαζί με τα διαρθρωτικά ταμεία και το Ταμείο Αγροτικής Ανάπτυξης, θα επιτρέψει τη συνέχιση της επιτυχίας του Natura 2000. Στις 8 Ιουνίου, το Κοινοβούλιο ψήφισε υπέρ ενός «σημαντικά ενισχυμένου προγράμματος LIFE +». Γνωρίζω ότι ο προϋπολογισμός δεν θα είναι εύκολος εφέτος, αλλά επανερχόμαστε στην πρόταση για ειδικά αφιερωμένο ποσό 21 δισ. ευρώ για επτά χρόνια στο ψήφισμα της 8ης Ιουνίου. Προτείνουμε τρόπους ενίσχυσης του LIFE +. Το LIFE ΙΙΙ, με τους τρεις τομείς του, τη φύση, το περιβάλλον και τις τρίτες χώρες, αποτελεί επιτυχία από κάθε άποψη αλλά πιθανόν ιδιαίτερα όσον αφορά τις τοποθεσίες Natura 2000 του LIFE-Nature.
<P>
To LIFE + θα προωθήσει περαιτέρω το θέμα και η εν λόγω έκθεση θα συμβάλει σε αυτή τη διαδικασία. Ελπίζω ότι η απάντηση της Επιτροπής θα είναι υποστηρικτική, εποικοδομητική και ευφυής. 
<SPEAKER ID="11" LANGUAGE="DE" NAME="Jutta D. Haug (PSE )." AFFILIATION="">
<P>
    Κύριε Πρόεδρε, κύριε Επίτροπε, επιδιώκουμε το LIFE + να είναι από το 2007 το μοναδικό μέσο χρηματοδότησης για το περιβάλλον. Δεν είναι άσχημη ιδέα να συγχωνευθούν σε ένα ενιαίο όργανο για το περιβάλλον τα διάφορα προγράμματα που έχουν υποστηρίξει τέτοια μέτρα στον τομέα του περιβάλλοντος, όπως οι ενέργειες από τα πεδίο εφαρμογής του κανονισμού για έμφαση στα δάση, και έχουν υποστηρίξει μη κυβερνητικές οργανώσεις ή τοπικές και περιφερειακές αρχές. Ως άτομο που έχει ασχοληθεί με τον προϋπολογισμό, με χαροποιεί ιδιαίτερα το γεγονός ότι μπορούμε να θεωρούμε δεδομένο ότι η εν λόγω ενέργεια θα έχει μεγαλύτερη αποδοτικότητα και αποτελεσματικότητα.
<P>
Στην πρόταση της Επιτροπής για το LIFE, το τμήμα «LIFE-Nature» έχει παραλειφθεί και μαζί με αυτό παραλείφθηκε και η χρηματοδότηση των μέτρων Natura-2000. Αυτό είναι κάτι που δεν μπορούμε να αποδεχτούμε. Η πρόταση της Επιτροπής να χρηματοδοτηθεί η διαχείριση των τόπων Natura 2000 από τα ταμεία δεν είναι άσχημη ιδέα, ακόμα και αν λάβουμε υπόψη τα προβλήματα που διαβλέπει η Επιτροπή Περιβάλλοντος, Δημόσιας Υγείας και Ασφάλειας των Τροφίμων σε μία τέτοια διαδικασία – κυρίως ο ανταγωνισμός με άλλους στόχους που καθορίζονται σε διάφορα ταμεία.
<P>
Τελικώς, συμφωνήσαμε ότι το LIFE + θα έπρεπε να χρησιμοποιηθεί για να υποστηριχθούν οι τόποι του Natura 2000 που δεν καλύπτονται από τα ταμεία. Απομένει να δούμε πού θα φτάσουμε με αυτή την προσέγγιση, η οποία είναι ταυτόχρονα ευαίσθητη, ρεαλιστική και αλληλέγγυα. Παρά το γεγονός ότι χθες το Κοινοβούλιο, παρασυρμένο από την Επιτροπή Περιφερειακής Ανάπτυξης, διέγραψε κάθε παραπομπή στο Natura 2000 από τους κανονισμούς των διαρθρωτικών ταμείων, αναμένω όχι μόνο από την επιτροπή μας αλλά και από τις ΜΚΟ και την Επιτροπή να αναλάβουν μία πρωτοβουλία –ή να προβούν στις απαραίτητες ενέργειες– προκειμένου να πείσουν τον κόσμο. 
<SPEAKER ID="12" LANGUAGE="FR" NAME="Anne Laperrouze (ALDE )." AFFILIATION="">
<P>
    Κύριε Πρόεδρε, το περιβαλλοντικό πρόγραμμα LIFE + είναι κρίσιμης σημασίας για τη στήριξη της εφαρμογής και της ανάπτυξης της περιβαλλοντικής πολιτικής. Οφείλει λοιπόν να χρησιμεύσει ως ερέθισμα για την εφαρμογή και ως καταλύτης για την καινοτομία και την αλλαγή, και να επιτρέψει με τον τρόπο αυτό γενικές δράσεις σε ευρωπαϊκό επίπεδο για τους τομείς προτεραιότητας. Με βάση την επιτυχημένη εμπειρία μας με το παρόν πρόγραμμα LIFE, το LIFE + πρέπει να αποτελέσει το όχημα για την αξιολόγηση και την παρακολούθηση της κατάστασης διατήρησης, με σκοπό την εκπόνηση σχεδίων δράσης για την αποκατάσταση ειδών ή δράσεις που συνδέονται με τη λειτουργία του ευρωπαϊκού δικτύου Natura 2000.
<P>
Έργα επίδειξης που αφορούν τη θέσπιση και την προστασία του Natura 2000 θα έπρεπε να μπορούν να εξακολουθήσουν να χρηματοδοτούνται, εφόσον εισφέρουν ευρωπαϊκή προστιθέμενη αξία.
<P>
Ωστόσο, η περιβαλλοντική πολιτική δεν εξαντλείται στο Natura 2000. Ιδού γιατί είμαι κατά της τροπολογίας 35, με την οποία προτείνεται η διάθεση του 90% του προγράμματος LIFE + στη χρηματοδότηση του Natura 2000. Το LIFE + οφείλει στην πραγματικότητα να υιοθετήσει μια προσέγγιση η οποία θα παρέχει ανάλογη στήριξη για τους τέσσερεις κρίσιμης σημασίας θεματικούς τομείς στο έκτο πρόγραμμα δράσης για το περιβάλλον: κλιματική αλλαγή, προστασία της βιοποικιλότητας, περιβάλλον και υγεία, καθώς και προστασία των φυσικών πόρων.
<SPEAKER ID="13" LANGUAGE="FR" NAME="Françoise Grossetête (PPE-DE )." AFFILIATION="">
<P>
Κύριε Επίτροπε, κατανοούμε ότι πρέπει να εντάξουμε αυτή τη χρηματοδότηση του LIFE + στο ΕΓΤΑΑ και το ΕΤΠΑ. Πρόκειται για θέμα εγκαρσιότητας· μπορούμε να το δεχτούμε ακόμη και αν ενδέχεται επίσης να το μετανιώσουμε. Ωστόσο, γνωρίζουμε τη συμπεριφορά των εκπροσώπων της τοπικής αυτοδιοίκησης. Όταν πρέπει να κάνουν επιλογές μεταξύ διαφόρων προτεραιοτήτων, οικονομικών προτεραιοτήτων και περιβαλλοντικών προτεραιοτήτων, είναι ευρέως γνωστό ότι, δυστυχώς, το περιβάλλον είναι εκείνο που υποφέρει και πέφτει θύμα αυτών των επιλογών.
<P>
Αυτός είναι ο λόγος για τον οποίο η Ευρώπη οφείλει απολύτως να επιδείξει βούληση γι’ αυτό που επιθυμεί και, για τον λόγο αυτό, είναι σημαντικό να προβλέπεται ειδική χρηματοδότηση, μεταξύ άλλων, στο Natura 2000. Το Natura 2000 είναι μια σημαντική πολιτική την οποία θέλησε η Ευρώπη, την οποία ήταν δύσκολο πεισθούν να δεχθούν οι εκλεγμένοι τοπικοί αντιπρόσωποι, η οποία κατανοήθηκε με δυσκολία και εφαρμόστηκε με δυσκολία. Ωστόσο, ακριβώς τώρα, τη στιγμή που πρέπει να διαχειριστούμε τις περιοχές του δικτύου Natura 2000, η Ευρωπαϊκή Επιτροπή κάνει βήματα προς τα πίσω. Αυτό δεν επιτρέπεται να συμβεί.
<P>
Σήμερα, η Επιτροπή δεν επιθυμεί πλέον να βοηθήσει στη χρηματοδότηση της διαχείρισης αυτών των περιοχών. Ορισμένες από αυτές δεν θα καλύπτονται από το ΕΓΤΑΑ ούτε από το ΕΤΠΑ, διότι δεν είναι ούτε γεωργικές περιοχές ούτε δασικές περιοχές. Και τι θα κάνουμε σε αυτές τις περιπτώσεις; Θα σας υπενθυμίσω ότι το LIFE + είναι ένα χρηματοδοτικό μέσο και θα εμφανιζόμασταν ότι δεν παρέχουμε στον εαυτό μας τη δυνατότητα να διαπραγματευτούμε με τον αποτελεσματικότερο τρόπο με το Συμβούλιο. Κύριε Επίτροπε, θα έπρεπε να βοηθήσετε αυτό το Κοινοβούλιο στις χρηματοδοτικές διαπραγματεύσεις του με το Συμβούλιο. Σας έχουμε ανάγκη. Είμαστε στο στάδιο της πρώτης ανάγνωσης και οφείλουμε να επιδείξουμε την αποφασιστικότητά μας, την αποφασιστικότητά μας να προστατεύσουμε τη χρηματοδότηση που είναι κρίσιμης σημασίας για εμάς. Έχουμε έναν πολύ καλό συμβιβασμό και, παρά ταύτα, έχουμε την αίσθηση ότι η Επιτροπή μάς έχει εγκαταλείψει. Αυτό θα ήταν πράγματι λυπηρό. 
<SPEAKER ID="14" LANGUAGE="ES" NAME="María Isabel Salinas García (PSE )." AFFILIATION="">
<P>
    Κύριε Πρόεδρε, κυρίες και κύριοι, η ομάδα μου αισθάνεται υπερήφανη και ευχαριστημένη σήμερα με την έκθεση που χειρίστηκε τόσο καλά η εισηγήτρια, κ. Isler Béguin, και επίσης όλοι όσοι την εμπλούτισαν με την εργασία τους.
<P>
Όσον αφορά τους πόρους για το δίκτυο Natura 2000, αυτή η έκθεση δεν ζητά το αδύνατο. Η Επιτροπή γνωρίζει, όπως και το Κοινοβούλιο, τις δυσκολίες που προκαλούνται από τις δημοσιονομικές προοπτικές, αλλά, αν θέλετε να σας πω την αλήθεια, πιστεύω ότι υπάρχουν λύσεις που μπορούν να εξευρεθούν με καλή βούληση και αποφασιστικότητα, όπως σε αυτήν την περίπτωση. Ίσως μια αύξηση της χρηματοδότησης για το δίκτυο πρέπει να συνοδεύεται επίσης από καλύτερη αναδιανομή των απαραίτητων πόρων.
<P>
Η Επιτροπή θα θυμάται καλύτερα από εμένα τον ενθουσιασμό με τον οποίο ξεκίνησε το δίκτυο Natura 2000. Έκτοτε, είδαμε μια ελπιδοφόρα διαδικασία με νομοθεσία και προγράμματα που υλοποιούν τις περιβαλλοντικές προτεραιότητές μας. Όλη αυτή η επένδυση πόρων και ενθουσιασμού δεν μπορεί να αποτύχει τώρα. Το LIFE + πρέπει να είναι ισχυρή εγγύηση για τη διατήρηση και την ενίσχυση όσων έχουμε δημιουργήσει μέχρι τώρα, επίσης σε σχέση με τους οικοτόπους και την ποικιλία ειδών που έχουμε.
<P>
Από αυτήν την άποψη, και χωρίς να αμφισβητούμε τη νομιμότητα της συγχρηματοδότησης, κανείς δεν μπορεί να αρνηθεί ότι η διατήρηση του δικτύου συνεπάγεται –και έτσι πρέπει να είναι– υψηλό κόστος για ορισμένα κράτη μέλη και ιδιαίτερα για την Ισπανία. Η χώρα μου, μαζί με τη Δανία, έχει το μεγαλύτερο ποσοστό προστατευόμενων περιοχών και, επιπλέον, το 29% αυτών των περιοχών βρίσκεται στην κοινότητά μου, την Ανδαλουσία.
<SPEAKER ID="15" LANGUAGE="" NAME="Avril Doyle (PPE-DE )." AFFILIATION="(ΕΝ)">
<P>
    Κύριε Πρόεδρε, από το 1992, το LIFE –το χρηματοδοτικό μέσο για το περιβάλλον– αποτελεί το βασικό όχημα της περιβαλλοντικής πολιτικής της Ευρωπαϊκής Κοινότητας. Περιλαμβάνει τρία ταμεία, για τη φύση, το περιβάλλον και τις τρίτες χώρες. Το τρέχον πρόγραμμα LIFE III αναμένεται να ολοκληρωθεί στο τέλος του 2006, όταν η νέα δέσμη, LIFE +, εισαχθεί ως μέρος της νέας δημοσιονομικής μας προοπτικής, για την οποία αναμένουμε απόφαση του Συμβουλίου. Ωστόσο, είναι καιρός το Κοινοβούλιο να λάβει μια απόφαση. Θέλουμε πράγματι να διατηρήσουμε τη φυσική μας κληρονομιά;
<P>
Φέρουμε εξίσου την ευθύνη για τη συνέχιση και ενίσχυση των προσπαθειών μας, με σκοπό να αποτρέψουμε την καταστροφή της βιοποικιλότητας και την περιβαλλοντική υποβάθμιση. Χωρίς κατάλληλη χρηματοδότηση για το LIFE +, τα θετικά βήματα για την αντιμετώπιση αυτών των προβλημάτων, από την εισαγωγή του τρέχοντος προγράμματος το 1992, θα αντιστραφούν. Τα σημαντικά κοινωνικοοικονομικά οφέλη του προγράμματος επίσης θα χαθούν. Υπάρχουν έως και 125 000 θέσεις εργασίας στην ΕΕ των 15 σε δραστηριότητες σχετικές με την προστασία της φύσης.
<P>
Πρόκειται για έναν αναπτυσσόμενο τομέα. Ο κ. Bowis μάς μίλησε για το παράδειγμα της Σκωτίας. Το Κοινοβούλιο της Σκωτίας εκτιμά ότι ο οικοτουρισμός αποφέρει 560 εκατομμύρια ευρώ στην οικονομία της Σκωτίας κάθε χρόνο, μεγάλο μέρος των οποίων σε οικονομικά υποβαθμισμένες περιοχές. Ανέφερε τον λυροπετεινό και τον ιβηρικό λύγκα. Κύριε Επίτροπε, μπορώ να ζητήσω να προστεθεί ο κόκκινος σκίουρος στον κατάλογο των επιτυχιών όσον αφορά τη βιοποικιλότητα στα επτά αυτά χρόνια;
<P>
Δεν είναι μόνο ζήτημα χρηματικού ποσού. Τα χρήματα πρέπει να είναι εξασφαλισμένα. Χωρίς καθορισμένη, διαχωρισμένη χρηματοδότηση ειδικά στοχοθετημένη για το περιβάλλον, δεν θα εκπληρώσουμε τους στόχους της περιβαλλοντικής μας πολιτικής. Η παρούσα «ολοκληρωμένη προσέγγιση» για τη χρηματοδότηση της περιβαλλοντικής πολιτικής που προτείνεται από την Επιτροπή, σύμφωνα με την οποία η χρηματοδότηση θα προέρχεται από τη χρηματοδότηση της αγροτικής ανάπτυξης και τα διαρθρωτικά ταμεία, με ανησυχεί ιδιαίτερα και πιστεύω ότι απλώς δεν θα λειτουργήσει. Ας είμαστε ρεαλιστές, πάντα θα υπάρχει κάτι επιτακτικότερο από την προστασία του περιβάλλοντος. Αν χρηματοδοτηθεί κατάλληλα, το LIFE + θα μας δώσει τα μέσα να προωθήσουμε τις ιδιαίτερές μας περιοχές διατήρησης και, συνεπώς, να υποστηρίξουμε τη βιοποικιλότητα στην Ευρώπη, που χάνεται με ανησυχητικούς ρυθμούς. 
<SPEAKER ID="16" LANGUAGE="DE" NAME="Karin Scheele (PSE )." AFFILIATION="">
<P>
Η εν λόγω έκθεση βελτιώνει τις τεράστιες αδυναμίες της πρότασης της Επιτροπής και, συνεπώς, είναι πολύ σημαντικό να εγκριθεί με μεγάλη πλειοψηφία. Κατά την άποψή μου, η πιο έκδηλη αδυναμία της πρότασης είναι ότι αποτυγχάνει να συμβάλει οικονομικά στη διαχείριση του δικτύου Natura 2000 κατά τη χρονική περίοδο 2007 έως 2013, παρά το γεγονός ότι το έκτο πρόγραμμα δράσης για το περιβάλλον έδωσε προτεραιότητα, μεταξύ άλλων, στην προώθηση της πολυμορφίας και της προστασίας των ειδών.
<P>
Στο σχέδιο της Επιτροπής να χρηματοδοτήσει τα δίκτυα Natura 2000 από τα διαρθρωτικά ταμεία ελλοχεύει ο τεράστιος κίνδυνος ότι, στην πράξη, δεν θα διατεθούν αρκετά χρήματα για αυτά. Η κ. Haug έχει ήδη αναφερθεί στο αποτέλεσμα της χθεσινής ψηφοφορίας. Είναι επίσης σαφές από την προσέγγιση της Επιτροπής ότι δεν θέλει να αναλάβει την ευθύνη για τον τρόπο εφαρμογής των κοινοτικών πολιτικών για το περιβάλλον.
<P>
Η Επιτροπή επίσης απέτυχε τελείως να θέσει τον όρο που διασφαλίζει την κατάλληλη διαχείριση των δικτύων Natura 2000, που αποτελεί βασική προϋπόθεση για τη χρηματοδότηση από τα διαρθρωτικά ταμεία, και συνεπώς εμείς στο Κοινοβούλιο πρέπει να υποστηρίξουμε με πειστική πλειοψηφία την προσέγγιση της εισηγήτριας, η οποία επιφέρει την ενσωμάτωση της δαπάνης υλοποίησης του Natura 2000 στο πρόγραμμα LIFE +.
<SPEAKER ID="17" LANGUAGE="PL" NAME="Bogusław Sonik (PPE-DE )." AFFILIATION="">
<P>
     Κύριε Πρόεδρε, η πρόταση ενσωμάτωσης των υφιστάμενων προγραμμάτων περιβαλλοντικής στήριξης σε ένα ενιαίο χρηματοδοτικό μέσο, το LIFE +, είναι εύλογη, διότι παρέχει μια εγγύηση ότι οι δράσεις δεν θα αλληλεπικαλύπτονται. Είναι επίσης μια λογική ιδέα για την εναρμόνιση και απλοποίηση των αρχών και των διαδικασιών.
<P>
Στόχος του προγράμματος LIFE + είναι να διαφυλάξει τη χρηματοδότηση για δράσεις που δεν θα είναι επιλέξιμες για στήριξη στο πλαίσιο των άλλων χρηματοδοτικών μέσων της ΕΕ. Δεδομένων των προκλήσεων που καλούμαστε να αντιμετωπίσουμε σήμερα στο πεδίο της περιβαλλοντικής προστασίας, η προσέγγιση αυτή είναι εντελώς αιτιολογημένη. Το βασικό πρόβλημα που αντιμετωπίζουμε όσον αφορά το πρόγραμμα LIFE +, ωστόσο, είναι η εκπλήρωση των καθηκόντων της συγχρηματοδότησης, η δημιουργία και η υλοποίηση του δικτύου Natura 2000.
<P>
Οι προτεραιότητες που θέτει το πρόγραμμα LIFE + λαμβάνουν δεόντως υπόψη τα ζητήματα που αφορούν την προστασία της φύσης και της βιοποικιλότητας, συμπεριλαμβανομένου του δικτύου Natura 2000. Ταυτόχρονα, ωστόσο, τονίζεται ότι η συγχρηματοδότηση του δικτύου Natura 2000 θα δίδεται μόνο σε συμπληρωματική βάση, γεγονός που σημαίνει ότι η στήριξη θα παρασχεθεί στο πλαίσιο του Ευρωπαϊκού Ταμείου Περιφερειακής Ανάπτυξης και του Ταμείου Συνοχής.
<P>
Με ανησυχεί το γεγονός ότι, ενώ η ιδέα του δικτύου Natura 2000 στην Ευρώπη έχει εξελιχθεί, δεν υποστηρίχθηκε από μια κατάλληλη εγγύηση χρηματοδότησης για τη δημιουργία και τη διατήρηση αυτού του δικτύου. Καμία σαφής λεπτομέρεια δεν έχει δοθεί όσον αφορά τις αρχές, σύμφωνα με τις οποίες μπορεί να εξασφαλιστεί χρηματοδότηση για μέτρα προστασίας για τους τόπους Natura 2000 την περίοδο 2007-2013, και αυτό αναμφίβολα σημαίνει ανεπάρκεια της χρηματοδότησης για το δίκτυο Natura 2000. Θα είναι αδύνατον, επομένως, να εφαρμοστούν πολλά από τα άκρως απαραίτητα μέτρα προστασίας. Για παράδειγμα, η πλειοψηφία των περιοχών που έχουν χαρακτηριστεί ως τόποι Natura 2000 στην Πολωνία και σε άλλες χώρες δεν θα καλυφθούν από τους ενδεδειγμένους πόρους. Οι περιοχές αυτές περιλαμβάνουν γη που είναι μέρος των εθνικών δασών ή ορυχεία τύρφης, έλη, φυσικά λιβάδια, θίνες, χερσότοπους και θαμνότοπους που δεν χρησιμοποιούνται για γεωργικούς σκοπούς.
<P>
Στο πλαίσιο της επιστολής της Ευρωπαϊκής Επιτροπής της 6ης Ιανουαρίου 2005, που υποδείκνυε ότι πρέπει να εξεταστεί η δυνατότητα επέκτασης του καταλόγου των τόπων Natura 2000 στην Πολωνία, γεγονός που θα σήμαινε ότι το 20% της χώρας θα καλυπτόταν από αυτούς τους τόπους, και αυτό θα αποτελούσε εγγύηση για ξεχωριστή χρηματοδότηση, διότι η δημιουργία του δικτύου Natura 2000 έχει λάβει ακόμη μεγαλύτερη σημασία για την Πολωνία και για τις υπόλοιπες χώρες. 
<SPEAKER ID="18" LANGUAGE="PL" NAME="Genowefa Grabowska (PSE )." AFFILIATION="">
<P>
     Κύριε Πρόεδρε, ο κανονισμός LIFE + είναι ένα εξαίσιο νομοθέτημα. Το γεγονός ότι πρόκειται για κανονισμό σημαίνει ότι θα είναι δεσμευτικός για όλα τα κράτη μέλη και θα έχει μεγαλύτερη δύναμη από τις οδηγίες που απευθύνονται σε αυτά.
<P>
Το έγγραφο έχει ένα ψεγάδι, ωστόσο, το οποίο είναι ότι παρέχει μόνο μια ενδεικτική λίστα προτεραιοτήτων και μας αφήνει στο σκοτάδι σχετικά με το αν θα λάβουν χρηματοδότηση αυτές οι προτεραιότητες και πόση θα είναι αυτή. Αυτό ισχύει ιδιαιτέρως για το Natura 2000, που είναι ένα ζήτημα το οποίο οι προηγούμενοι ομιλητές έθιξαν ήδη. Το μήνυμά μου προς τον Επίτροπο είναι ότι θα ήταν λάθος να εξαναγκάσουμε αυτό το πρόγραμμα να συναγωνιστεί για στήριξη στο πλαίσιο των διαρθρωτικών ταμείων και του Ταμείου Αγροτικής Ανάπτυξης.
<P>
Το δεύτερο σημείο που θα ήθελα να θίξω αφορά τη χρηματοδότηση του Natura 2000. Σύμφωνα με την ανακοίνωση της Επιτροπής, το κόστος μιας τέτοιας χρηματοδότησης αναμένεται να φτάσει τα 6,1 εκατ. ευρώ. Γνωρίζω καλά ότι το ποσό αυτό δεν είναι μεγάλο· στην πραγματικότητα αποτελεί το απολύτως ελάχιστο. Ωστόσο, 5 εκατομμύρια ευρώ από το ποσό αυτό θα διατεθούν για τα 15 παλαιά κράτη μέλη της ΕΕ, και μόνο 1 εκατομμύριο ευρώ για τα 10 νέα κράτη μέλη. Η αναλογία αυτή σας φαίνεται σωστή; Δεν πιστεύει ο Επίτροπος ότι η διανομή των κονδυλίων κατ’ αυτόν τον τρόπο αντιβαίνει στην αρχή της ευρωπαϊκής αλληλεγγύης; 
<SPEAKER ID="19" LANGUAGE="DE" NAME="Richard Seeber (PPE-DE )." AFFILIATION="">
<P>
    Κύριε Πρόεδρε, Επίτροπε κύριε Δήμα, επί του παρόντος δεν σας ζηλεύω για την τωρινή σας θέση, επειδή τη Δευτέρα έπρεπε να λογοδοτήσετε στο Κοινοβούλιο για την αναβολή των θεματικών στρατηγικών που ανακοίνωσε η Επιτροπή και που προφανώς τώρα δεν θέλει να θέσει σε εφαρμογή, ενώ σήμερα συζητούμε για το LIFE +, το νέο χρηματοδοτικό μέσο και οι απόψεις μας δεν ταυτίζονται απόλυτα.
<P>
Το εν λόγω μέσο LIFE, όμως, που δημιουργήθηκε το 1992, είναι κάτι για το οποίο θα ήθελα να συγχαρώ την Επιτροπή, η οποία το δημιούργησε, γιατί αποτέλεσε ένα πρωτοποριακό πρόγραμμα για την ευρωπαϊκή πολιτική περιβάλλοντος. Το σημαντικό με αυτό είναι ότι επιδιώχθηκε η εφαρμογή της οδηγίας περί πτηνών, της οδηγίας περί οικοτόπων και της οδηγίας περί άγριας χλωρίδας και πανίδας και η παροχή οικονομικών μέσων με τα οποία μπορεί να γίνει αυτό. Ήταν σημαντικό το γεγονός ότι η Επιτροπή επέλεξε την προσέγγιση της ολοκληρωμένης διαχείρισης, κάτι που υποστηρίζω απόλυτα, επειδή αυτό είναι το αξιοσημείωτο χαρακτηριστικό στο εν λόγω πρόγραμμα και απουσιάζει από τα άλλα προγράμματα.
<P>
Τώρα συζητάμε τη νέα πρόταση, η οποία καλύπτει την περίοδο 2007 έως 2013 και η οποία καλείται να συμβάλει στην επίτευξη των στόχων του έκτου προγράμματος δράσης για το περιβάλλον της ΕΕ. Αφού έχουμε συζητήσει πολύ για τη Λισαβόνα στο Κοινοβούλιο, θα σας θυμίσω ότι ένας από τους στόχους που πρέπει να επιτευχθούν μέχρι το «έτος της Λισαβόνας», το 2010, είναι η ανάσχεση της μείωσης της βιοποικιλότητας στην Ευρώπη και ότι, όσο χαλαρός και αν είναι αυτός ο στόχος, έχει και κοινωνικοοικονομικές επιπτώσεις. Προερχόμενος από μια περιοχή στην οποία ο τουρισμός παίζει πολύ σημαντικό ρόλο, μπορώ να πω ότι το κεφάλαιό μας συνίσταται καταρχήν στη βιοποικιλότητα και στον φυσικό πλούτο που διαθέτει η περιοχή μας.
<P>
Είναι σημαντικό το νέο πρόγραμμα να συνεχίσει να εγγυάται την οικονομική ενίσχυση για το δίκτυο NATURA. Παρά το γεγονός ότι αναμφίβολα η επιλογή της Επιτροπής για την ολοκληρωμένη προσέγγιση σε συνεργασία με το Ταμείο Περιφερειακής Ανάπτυξης είναι σωστή, έχω την ένσταση ότι αυτό συνεπάγεται την επιδίωξη διαφορετικών στόχων, καταλήγοντας σε μια σύγκρουση, η διευθέτηση της οποίας είναι απολύτως αναγκαία, αν θέλουμε να επιτύχουμε την απαραίτητη ισορροπία ανάμεσα στις δύο εκδοχές – ορθολογική περιφερειακή ανάπτυξη από τη μία πλευρά και προστασία της φύσης από την άλλη. 
<SPEAKER ID="20" LANGUAGE="ET" NAME="Andres Tarand (PSE )." AFFILIATION="">
<P>
    Κύριε Πρόεδρε, οι τροπολογίες που επέφερε το Κοινοβούλιο στο LIFE + έχουν βελτιώσει σημαντικά το σχέδιο κανονισμού. Ο δεκαπλασιασμός του προϋπολογισμού σε σχέση με τη σύσταση που έκανε η Επιτροπή είναι ένα απτό βήμα προς την επίτευξη των στόχων της βιώσιμης ανάπτυξης και εξυπηρετεί επίσης τον στρατηγικό στόχο της Ευρωπαϊκής Ένωσης που αφορά την ανάσχεση της μείωσης της βιοποικιλότητας μέχρι το έτος 2010.
<P>
Η αύξηση του προϋπολογισμού έκανε το LIFE + ένα σημαντικό ανεξάρτητο μέσο για την περιβαλλοντική πολιτική της Ευρωπαϊκής Ένωσης. Στην παρούσα μορφή του, το LIFE + χρησιμοποιήθηκε μόνο για να καλύψει τα «σημερινά χρηματοοικονομικά κενά» που δημιουργούνται μεταξύ των διαρθρωτικών ταμείων και των γεωργικών ταμείων. Η προαγωγή των στόχων προστασίας της φύσης θα εξαρτηθεί, σε αυτή την περίπτωση, από τις κρίσιμες εγχώριες προτεραιότητες και μπορεί να επισκιαστεί από κοινωνικοοικονομικούς στόχους.
<P>
Τόσο τα διαρθρωτικά ταμεία όσο και το Ταμείο Αγροτικής Ανάπτυξης λειτουργούν βάσει της κατανομής των κονδυλίων σε έναν συγκεκριμένο αιτούντα. Αυτό οδηγεί στον σοβαρό κίνδυνο οι δραστηριότητες σε περιοχές μεγάλης φυσικής αξίας να μην χρηματοδοτηθούν λόγω της απουσίας κατάλληλου αιτούντα ή λόγω απόστασης. Στην περίπτωση του LIFE +, θα ήταν συνεπώς πιο ωφέλιμο να λειτουργήσουν βάσει του μοντέλου που χρησιμοποιείται στην Εσθονία εδώ και πολλά χρόνια, δηλαδή οι επιδοτήσεις για δραστηριότητες που είναι σημαντικές για την προστασία της φύσης διανέμονται ανά τόπο κατοικίας: ο αποδέκτης μιας επιδότησης δεν πρέπει να είναι κτηματίας, αλλά μπορεί να είναι ένα άτομο που εκτελεί μια δραστηριότητα σημαντική για την προστασία της φύσης.
<P>
Τα κράτη μέλη χρειάζονται από την Ευρωπαϊκή Ένωση να παράσχει μια αξιόπιστη και μακροπρόθεσμη στρατηγική χρηματοδότησης, προκειμένου να διασφαλιστεί η προστασία του δικτύου των τόπων Natura. Αν η λήψη αποφάσεων αφεθεί αποκλειστικά στα κράτη μέλη, η προστασία των ειδών μεγάλης φυσικής αξίας μπορεί να επισκιαστεί από άλλες εγχώριες προτεραιότητες. Προκειμένου να αποφευχθεί αυτό, είναι σημαντικό να αφήσουμε τις αποφάσεις προγραμματισμού στα κράτη μέλη, θεσπίζοντας παράλληλα ελάχιστα επίπεδα χρηματοδότησης των δραστηριοτήτων του LIFE + σε επίπεδο Ευρωπαϊκής Ένωσης.
<SPEAKER ID="21" LANGUAGE="DE" NAME="Christa Klaß (PPE-DE )." AFFILIATION="">
<P>
    Κύριε Πρόεδρε, κύριε Επίτροπε, και εγώ επικροτώ την πρόταση της Επιτροπής για την απλοποίηση της χρηματοδότησης και της διαχείρισης των υπαρχόντων προγραμμάτων για το περιβάλλον και, στο LIFE +, για τον συνδυασμό τους σε ένα ενιαίο χρηματοδοτικό μέσο. Και εγώ υποστηρίζω ότι πρέπει να προστατεύσουμε το περιβάλλον και να κάνουμε ό,τι είναι απαραίτητο για την οικονομική εξασφάλιση, και θα ήμουν πολύ ευτυχής, αν σήμερα ήμασταν σε θέση να δημιουργήσουμε ένα γενναιόδωρο δημοσιονομικό πλαίσιο για την προστασία της φύσης.
<P>
Ωστόσο, πιστεύω ότι η αποτυχία του δημοσιονομικού σχεδιασμού για την περίοδο 2007-2013 σημαίνει ότι δεν θα ήταν ρεαλιστικό να προβούμε σε ειδικές δημοσιονομικές διεκδικήσεις σήμερα, και θα ήταν ψευδαίσθηση να πιστέψουμε ότι μπορούμε. Σήμερα δεν γνωρίζουμε σε πόσα ευρώ ανέρχεται ο ευρωπαϊκός προϋπολογισμός συνολικά. Όλοι γνωρίζουμε ότι όλο το κτίριο, δηλαδή το οικονομικό πλαίσιο, πρέπει να οικοδομηθεί πριν επιπλώσουμε τα δωμάτια. Έχουμε δώσει μια πλήρη περιγραφή για τον τρόπο με τον οποίο με τον οποίο τα διαρθρωτικά ταμεία και η αγροτική ανάπτυξη, από τη μια, ανταγωνίζονται το LIFE +, από την άλλη.
<P>
Όπως έχουν σήμερα τα πράγματα, πρέπει να αναρωτηθούμε ποια μέτρα είναι λογικό να προωθήσουμε μέσω του LIFE + και ποιες υποχρεώσεις θα έπρεπε να συνεχίσουν να ανατίθενται στα κράτη μέλη. Για παράδειγμα, η προστασία του δάσους δεν θα έπρεπε να παραμείνει στην ευθύνη και την αρμοδιότητα των κρατών μελών; Γιατί θα έπρεπε γι’ αυτόν τον λόγο να χρηματοδοτηθεί από χρήματα του LIFE + η αγορά γης; Η υπόθεση που γίνεται εδώ είναι ότι μόνο η αγορά τμήματος γης από έναν περιβαλλοντικό οργανισμό προστατεύει το περιβάλλον, αλλά το θέμα δεν είναι σε ποιον ανήκει η γη, αλλά πώς γίνεται η διαχείρισή της· για να το θέσω αλλιώς, η διαχείρισή της ως περιοχή προστατευόμενου οικοτόπου χλωρίδας και πανίδας, πρέπει να διασφαλιστεί και να ενισχυθεί, με τις υποχρεώσεις και τα έξοδα που προκύπτουν να καλύπτονται από το LIFE +. Η προστασία του περιβάλλοντος αφορά την κατάλληλη διαχείριση των τμημάτων γης, και αυτό σε τελική ανάλυση είναι πολύ πιο κερδοφόρο.
<P>
Είμαι κατηγορηματικά αντίθετη σε μια θεσμική ενίσχυση των μη κυβερνητικών οργανώσεων· το LIFE + δεν πρέπει να χρησιμοποιείται για τη χρηματοδότηση των διοικητικών δαπανών τέτοιων φορέων αλλά για να χρηματοδοτεί έργα που ωφελούν στην πράξη το περιβάλλον. 
<SPEAKER ID="22" LANGUAGE="" NAME="Ευαγγελία Τζαμπάζη (PSE )." AFFILIATION="(Χειροκροτήματα)">
<P>
    Κύριε Πρόεδρε, θέλω με τη σειρά μου να συγχαρώ την εισηγήτρια, την κ. Béguin, και τους σκιώδεις εισηγητές για την πολύ καλή δουλειά που μας έχουν παρουσιάσει.
<P>
Η ανάγκη της χρηματοδότησης για το LIFE + έχει σαφή ευρωπαϊκή διάσταση και αξία. Η υποβάθμιση του περιβάλλοντος και τα ολοένα αυξανόμενα περιβαλλοντικά ζητήματα, διασυνοριακού πολλές φορές χαρακτήρα, καθιστούν απαραίτητη την αλλαγή της πανευρωπαϊκής και της παγκόσμιας προσέγγισης και αντιμετώπισης.
<P>
Για να επιτευχθεί αυτό, είναι απαραίτητο, μαζί με τις επενδύσεις στον τομέα του περιβάλλοντος, να παρακολουθούνται οι περιβαλλοντικές δράσεις όλων των προγραμμάτων στο εσωτερικό αλλά και στο εξωτερικό της Ευρωπαϊκής Ένωσης για την καλύτερη λειτουργία τους και τον αρτιότερο συντονισμό τους. Είναι ανάγκη να εισαχθεί η έννοια της προστασίας της φύσης και της βιοποικιλότητας ως βασικό χαρακτηριστικό στις θεματικές προτεραιότητες της χρηματοδότησης του προγράμματος LIFE + ως βασικός άξονας δράσης και ενεργειών στο νέο χρηματοδοτικό εργαλείο.
<P>
Αυτό το πρόγραμμα θα πρέπει να είναι σε θέση να χρηματοδοτήσει και άλλες δράσεις, όπως το Natura 2000, την οποία κανένα άλλο πρόγραμμα δεν μπορεί να καλύψει. Έτσι, θα υπάρξει δέσμευση και από τα άλλα χρηματοδοτικά μέσα για την κάλυψη τέτοιων αναγκών.
<P>
Αγαπητέ Επίτροπε, πιστεύω πως η αύξηση που ζητά το Ευρωπαϊκό Κοινοβούλιο είναι το ελάχιστο που απαιτείται για τη σοβαρή λειτουργία του LIFE +, το οποίο στοχεύει στις βασικές πτυχές της περιβαλλοντικής πολιτικής, οι οποίες είναι η ενημέρωση, η ευαισθητοποίηση των πολιτών και κυρίως ο έλεγχος της εφαρμογής της πολιτικής αυτής.
<SPEAKER ID="23" LANGUAGE="" NAME="Σταύρος Δήμας," AFFILIATION="μέλος της Επιτροπής">
<P>
   .  Κύριε Πρόεδρε, θα ήθελα να ευχαριστήσω τους ομιλητές για τις εποικοδομητικές τους παρατηρήσεις και τις ανησυχίες τους όσον αφορά συγκεκριμένα το Natura 2000. Η Επιτροπή θεωρεί ότι τα τρέχοντα περιβαλλοντικά προγράμματα έχουν εκπληρώσει τον στόχο τους. Τα LIFE-Nature και LIFE-Environment υπήρξαν καταλυτικά, αλλά, όπως αναφέρεται στην ενδιάμεση αξιολόγηση του προγράμματος LIFE, ελάχιστα έχουν προσφέρει στην ανάπτυξη της περιβαλλοντικής πολιτικής.
<P>
Το LIFE + επιδιώκει να κάνει τη διαφορά. Στόχος του είναι να παράσχει χρηματοδότηση για ανάπτυξη πολιτικής, αλλά επίσης θα παράσχει τη δυνατότητα, για παράδειγμα, σε τοπικούς και περιφερειακούς φορείς να επεκτείνουν την καλή πρακτική για την αντιμετώπιση θεμάτων εφαρμογής της περιβαλλοντικής πολιτικής. Οι δαπάνες για υλικές περιβαλλοντικές επενδύσεις είναι προτιμότερο να εντάσσονται στα ταμεία με οικονομική ισχύ, τα ταμεία αγροτικής και περιφερειακής ανάπτυξης.
<P>
Έχω ήδη αναφερθεί στη σημερινή επιτυχία της πολιτικής ενσωμάτωσης της Επιτροπής. Στις 21 Ιουνίου το Συμβούλιο Γεωργίας υιοθέτησε τον κανονισμό του Ταμείου Αγροτικής Ανάπτυξης. Αυτός ορίζει ότι οι αγρότες και οι ιδιοκτήτες ιδιωτικών δασών μπορούν να λαμβάνουν αποζημίωση για δαπάνες στις οποίες υποβλήθηκαν και διαφυγόντα έσοδα εξαιτίας των δράσεων του Natura 2000. Στο πλαίσιο αυτού του κανονισμού, όσον αφορά τις γεωργικές επενδύσεις, η προώθηση ενός δημόσιου χώρου αναψυχής μιας περιοχής Natura 2000 είναι επιλέξιμη για υποστήριξη και η κατάρτιση των σχεδίων διαχείρισης σχετικά με το Natura 2000 μπορεί να χρηματοδοτηθεί.
<P>
Το Συμβούλιο προβλέπει προϋπολογισμό 82,75 δισ. ευρώ σε συνδυασμό με τον κανονισμό. Τουλάχιστον 25% αυτού του ποσού –ή 22,2 δισ. ευρώ– θα διατεθούν μεταξύ άλλων για την αποζημίωση αγροτών και ιδιοκτητών ιδιωτικών δασών ως προς το Natura 2000. Επιπλέον, είναι απολύτως πιθανό τα κράτη μέλη να διαθέσουν ακόμη μεγαλύτερο μερίδιο των εθνικών τους κονδυλίων για τη χρηματοδότηση του Natura 2000, αν επιθυμούν. Πριν από δύο ημέρες, η Επιτροπή ενέκρινε επίσης τις στρατηγικές κατευθυντήριες γραμμές για τις αγροτικές και περιφερειακές δαπάνες. Οι αγροτικές κατευθυντήριες γραμμές αφορούν το Natura και οι περιφερειακές, σαφώς, την προστασία της φύσης και των ειδών. Η Επιτροπή, επομένως, προωθεί την ενσωμάτωση του περιβάλλοντος σε άλλους τομείς πολιτικής.
<P>
Για να επανέλθουμε στο LIFE + και τις προτεινόμενες τροπολογίες, η Επιτροπή δυσκολεύεται να λάβει υπόψη τις περισσότερες τροπολογίες της Επιτροπής Περιβάλλοντος, Δημόσιας Υγείας και Ασφάλειας των Τροφίμων για αυτή την πρόταση. Γνωρίζω τις 44 τροπολογίες που έχει υποβάλει η εν λόγω επιτροπή και τις τέσσερεις επιπλέον τροπολογίες της Επιτροπής Προϋπολογισμών. Θα ήθελα να διαχωρίσω αυτές τις τροπολογίες σε τρεις διακριτές ομάδες.
<P>
Πρώτον, ως προς το πεδίο εφαρμογής: δυστυχώς, η πλειοψηφία των τροπολογιών επιδιώκει τη διεύρυνση του πεδίου εφαρμογής της πρότασης. Αυτό αντίκειται στη συμφωνημένη ολοκληρωμένη προσέγγιση της Επιτροπής. Πολλές τροπολογίες αφορούν το Natura 2000, άλλες προσδιορίζουν ακριβέστερα αυτά που ήδη επισημαίνονται στο κείμενο, για παράδειγμα, παρακολούθηση των δασών, δικτύωση, ευαισθητοποίηση και χρηματοδότηση ΜΚΟ. Επιπλέον, ορισμένες πτυχές, όπως η οικοκαινοτομία, καλύπτονται σαφώς από άλλα προγράμματα, στη συγκεκριμένη περίπτωση από το πρόγραμμα ανταγωνισμού και καινοτομίας. Η συμπερίληψη αυτών στο LIFE + θα εγκυμονούσε τον κίνδυνο της διπλής χρηματοδότησης των προγραμμάτων, κάτι που το Ελεγκτικό Συνέδριο αποδοκιμάζει έντονα.
<P>
Τέλος, ως προς τον προϋπολογισμό, που είναι η πολυπλοκότερη και δυσκολότερη πρόταση την οποία καλείται να εξετάσει η Επιτροπή: η έκθεση για το LIFE + αυξάνει τον προτεινόμενο προϋπολογισμό του κατά 21 δισ. ευρώ, αλλά έχει κατατεθεί μια τροπολογία για τη μείωση αυτής της πρότασης στα 7,35 δισ. ευρώ. Ωστόσο, γνωρίζω επίσης ότι η Επιτροπή Προϋπολογισμών πρότεινε μηδενικό προϋπολογισμό για το LIFE +. Ομοίως, η Προσωρινή επιτροπή δημοσιονομικών προοπτικών δεν έθεσε στο τραπέζι ένα ποσό προϋπολογισμού για το LIFE +.
<P>
Αν το Κοινοβούλιο επρόκειτο να παρουσιάσει έναν επιπρόσθετο προϋπολογισμό 7,35 δισ. ευρώ για το περιβάλλον, η Επιτροπή θα έκανε το παν για να εξασφαλίσει ότι αυτοί οι πόροι περιλαμβάνονται κατάλληλα στα σχετικά διαρθρωτικά προγράμματα, υποστηρίζοντας έτσι το Natura 2000. Με τη σειρά της, η ΓΔ Περιβάλλοντος θα έκανε καθετί δυνατό για να εξασφαλίσει ότι αυτοί οι πόροι διατίθενται αποδοτικά και αποτελεσματικά σε δραστηριότητες του Natura 2000.
<P>
Για να επανέλθω στις τροπολογίες αναλυτικά, η Επιτροπή μπορεί να δεχτεί καταρχήν τις τροπολογίες 9, 32 και 33, καθώς και την τροπολογία 25 εν μέρει, όπως τροποποιήθηκε από την τροπολογία 43. Η Επιτροπή δεν μπορεί να δεχτεί καμία άλλη τροπολογία.
<P>
Εν κατακλείδι, η πρόταση LIFE + προσφέρει ένα ευέλικτο χρηματοδοτικό μέσο για το περιβάλλον. Ελπίζω ότι μπορούμε να βρούμε κοινό έδαφος βραχυπρόθεσμα, ώστε να προωθήσουμε αυτή την πρόταση. 
<SPEAKER ID="24" LANGUAGE="FR" NAME="Marie Anne Isler Béguin (Verts/ALE )," AFFILIATION="εισηγήτρια">
<P>
   .  Κύριε Πρόεδρε, αν μου επιτρέπετε μια σύντομη αντίδραση, θα μπορούσα να σας ρωτήσω, κύριε Επίτροπε, με ποια πλευρά είστε; Μήπως δεν συμφωνήσαμε όλοι να μειώσουμε το ποσό των 21 δισ. ευρώ σε 9 δισ. ευρώ, κάτι που είναι όντως το ελάχιστο; Εντούτοις, εσείς λέτε ότι τίποτε δεν συμφωνήθηκε στις δημοσιονομικές προοπτικές, ενώ ο κ. Böge δήλωσε ότι το Natura 2000 στοιχίζει 21 δισ. ευρώ. Χρειαζόμαστε την εγγύηση ότι αυτά τα 21 δισεκατομμύρια ευρώ θα μοιραστούν πραγματικά μέσω του προϋπολογισμού. Πιστεύουμε ότι η γεωργία μπορεί να λάβει το ένα τρίτο και τα διαρθρωτικά ταμεία μπορούν να λάβουν ένα άλλο τρίτο. Κατά συνέπεια, στο περιβάλλον μένει να λάβει το δικό του ένα τρίτο. 
<SPEAKER ID="25" LANGUAGE="" NAME="Σταύρος Δήμας," AFFILIATION="μέλος της Επιτροπής">
<P>
   .  Έχετε δίκιο· αυτά τα 21 δισ. ευρώ προκύπτουν από μια μελέτη της Επιτροπής που απέδειξε ότι χρειαζόμαστε τουλάχιστον 6,1 δισ. ευρώ ετησίως για αυτά τα προγράμματα. Βεβαίως, η έκθεση του κ. Böge αναφέρθηκε σε αυτό. Το ποσό μειώθηκε από την τροπολογία στα 7,35 δισ. ευρώ για την επταετή περίοδο, επομένως πραγματικά τα χρήματα στα οποία αναφερθήκατε προηγουμένως δεν κατέστησαν διαθέσιμα από την εν λόγω έκθεση. Επαναλαμβάνω και πάλι ότι, αν είχαμε αυτά τα επιπλέον 7,35 δισ. ευρώ, θα εξασφαλίζαμε τη διάθεσή τους μέσω των σχετικών ταμείων για το Natura 2000 και τα άλλα περιβαλλοντικά προγράμματα.
<P>
Το Ταμείο Αγροτικής Ανάπτυξης, και ειδικά ο άξονας 2, που ασχολείται με τη διαχείριση της γης, θα λάβει τουλάχιστον 25% της αγροτικής χρηματοδότησης των 22,2 δισ. ευρώ. Αυτό επίσης θα βοηθήσει ιδιαίτερα τα προγράμματα που τα κράτη μέλη ενδιαφέρονται να χρηματοδοτήσουν, καθώς έχουν νομική υποχρέωση να χρηματοδοτήσουν προγράμματα που σχετίζονται με το Natura 2000. 
<SPEAKER ID="26" LANGUAGE="" NAME="Πρόεδρος. –" AFFILIATION="">
<P>
Η ψηφοφορία θα διεξαχθεί αμέσως, στις 12.00. 
<SPEAKER ID="27" LANGUAGE="" NAME="Πρόεδρος. –" AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (Α6-0193/2005) της κ. Saïfi, εξ ονόματος της Επιτροπής Διεθνούς Εμπορίου, σχετικά με το μέλλον της κλωστοϋφαντουργίας και της ένδυσης μετά το 2005 (2004/2265 (INI)). 
<SPEAKER ID="28" LANGUAGE="FR" NAME="Tokia Saïfi (PPE-DE )," AFFILIATION="εισηγήτρια">
<P>
   . Κύριε Πρόεδρε, κύριε Επίτροπε, κυρίες και κύριοι, καταρχάς, κύριε Επίτροπε, χωρίς να σας ζητώ ευθύνες, δεν μπορώ παρά να εκφράσω τη λύπη μου σήμερα για το γεγονός ότι ούτε ο κ. Mandelson ούτε ο κ. Verheugen είναι παρόντες σε αυτή τη συζήτηση για ένα θέμα που ήταν στην πρώτη γραμμή της επικαιρότητας για αρκετούς μήνες.
<P>
Κύριε Επίτροπε, η ευρωπαϊκή βιομηχανία κλωστοϋφαντουργικών ειδών και ειδών ένδυσης έχει να υπερασπιστεί ένα μέλλον και εμπορικά συμφέροντα. Μετά την υπογραφή του μνημονίου συμφωνίας στη Σαγκάη στις 10 Ιουνίου μεταξύ της Ευρωπαϊκής Επιτροπής και της κινεζικής κυβέρνησης, το οποίο κυρώθηκε από τα είκοσι πέντε κράτη μέλη, το Ευρωπαϊκό Κοινοβούλιο εκφράζει σήμερα τη γνώμη του για το μέλλον της ευρωπαϊκής βιομηχανίας κλωστοϋφαντουργικών ειδών και ειδών ένδυσης, ένα μέλλον το οποίο όλοι ελπίζουμε ευοίωνο και αυτό, παρά τις πολλές αναστατώσεις τις οποίες ο τομέας έχει υποστεί κατά τους τελευταίους μήνες.
<P>
Έξι μήνες από την υπουργική σύνοδο του Χονγκ Κονγκ, θα επιμείνω, κύριε Επίτροπε, στο γεγονός ότι η κατάργηση των εμποδίων για την πρόσβαση στις αγορές βιομηχανικών προϊόντων πρέπει να είναι ο κύριος στόχος της εντολής της Ντόχα. Είναι επίσης κρίσιμης σημασίας, και τούτο περιέχεται στο ψήφισμα, να προστατευθεί η ευρωπαϊκή τεχνογνωσία μας, η ευρωπαϊκή προστιθέμενη αξία μας. Για να το επιτύχουμε, οφείλουμε να προστατεύουμε τα δικαιώματα της πνευματικής ιδιοκτησίας και να καταπολεμήσουμε την απομίμηση και την πειρατεία. Η Επιτροπή οφείλει πράγματι να τηρήσει επιθετική στάση για να διασφαλίσει ότι οι τρίτες χώρες συμμορφώνονται με τη συμφωνία TRIPS, ιδιαίτερα όσον αφορά τα κλωστοϋφαντουργικά σχέδια. Παρομοίως, είναι απαραίτητο να εγκαθιδρυθεί ένα εμπόριο με ηθικούς κανόνες και βασισμένο σε μια παραγωγή που θα σέβεται το περιβάλλον, την υγεία και τα εργατικά πρότυπα.
<SPEAKER ID="29" LANGUAGE="" NAME="" AFFILIATION="Αντιπροέδρου">
<SPEAKER ID="30" LANGUAGE="FR" NAME="Louis Michel," AFFILIATION="μέλος της Επιτροπής">
<P>
   . Κύριε Πρόεδρε, κυρίες και κύριοι, καταρχάς, θα ήθελα ωστόσο να πω ότι αν ο κ. Peter Mandelson δεν είναι εδώ, αυτό συμβαίνει ακριβώς για πολύ σοβαρούς λόγους οι οποίοι, θα πρόσθετα, σχετίζονται με το συζητούμενο θέμα. Επιθυμούσε πολύ να συμμετάσχει σε διμερείς συναντήσεις στη Μεγάλη Βρετανία, όπου είχε την ευκαιρία να συναντήσει ορισμένους εξαιρετικά σημαντικούς υπουργούς, ιδιαίτερα στο πλαίσιο των διαπραγματεύσεων του ΠΟΕ, οι οποίες θα λάβουν χώρα στο Χονγκ Κονγκ. Η απουσία του από αυτές τις συναντήσεις θα μας είχαν στερήσει ορισμένες ευκαιρίες να υπερασπιστούμε τις προτεραιότητες που περιγράφετε εδώ. Όπως γνωρίζετε, αυτές οι διαπραγματεύσεις ενδιαφέρουν άμεσα τον τομέα της κλωστοϋφαντουργίας. Κατά συνέπεια, θα ήθελα πράγματι να σας ζητήσω να μας συγχωρήσετε την απουσία· πρόκειται πράγματι για λόγους επείγουσας ανάγκης. Ήταν πράγματι σημαντικό γι’ αυτόν να συμμετάσχει σε αυτές τις συναντήσεις.
<P>
Τούτου λεχθέντος, επιθυμώ να ευχαριστήσω την κ. Saïfi για την εξαιρετική έκθεσή της και καλωσορίζω το σχέδιο ψηφίσματος. Στηρίζει τις προσπάθειες που ήδη έχουν καταβληθεί από την Επιτροπή για να βοηθήσει τον ευρωπαϊκό τομέα των κλωστοϋφαντουργικών ειδών και ειδών ένδυσης, καθώς και για να απαντήσει στις προκλήσεις που θέτει η κατάργηση των ποσοστώσεων από τον Ιανουάριο 2005. Ο αντικειμενικός στόχος μας είναι σαφώς να αμβλύνουμε τις επιπτώσεις μιας ιστορικής συμφωνίας σε θέματα ελευθέρωσης του εμπορίου, που οριστικοποιήθηκε πριν από ακριβώς δέκα χρόνια. Όλοι αναγνωρίζουμε ότι η εμπορική πολιτική της Ευρωπαϊκής Ένωσης οφείλει να εγγυάται το καλύτερο περιβάλλον και τις καλύτερες δυνατές συνθήκες για τον κλάδο, προκειμένου να αντιμετωπίσει τον ανταγωνισμό επί ίσοις όροις. Η αναδιοργάνωση που γνωρίζει το κανονιστικό και εμπορικό περιβάλλον θα έπρεπε να μας ενθαρρύνει να κοιτάζουμε επιθετικά προς το μέλλον, να βρούμε νέες διεξόδους και σημεία πωλήσεων και να δημιουργήσουμε αγορές, παρά να αναζητούμε αποκλειστικά να προστατευθούμε από τον ανταγωνισμό στην εσωτερική αγορά.
<P>
Θα έλθω τώρα στα κυριότερα εμπορικά θέματα που επισημαίνονται στο σχέδιο ψηφίσματος. Όσον αφορά καταρχάς τις κινεζικές εισαγωγές, θα μιλήσω για τη συμφωνία ΕΕ-Κίνας της 10ης Ιουνίου 2005. Μετά από διαπραγματεύσεις μηνών, είμαστε ευτυχείς που καταλήξαμε σε συμφωνία με την Κίνα, η οποία εγγυάται μια πιο συγκρατημένη αύξηση των εισαγωγών στις κύριες κατηγορίες προϊόντων, παρέχοντας έτσι στην ευρωπαϊκή βιομηχανία περιθώριο δυόμισι χρόνων για να συνεχίσει τη διαδικασία αναδιοργάνωσης και προσαρμογής.
<P>
Η ευρεία υποστήριξη που παρέχουν τα κράτη μέλη στην προσέγγιση της Επιτροπής δείχνει ότι μια συμφωνία κατόπιν διαπραγματεύσεων ήταν πράγματι το καλύτερο μέσο, για να αντιμετωπίσουμε την εισροή κινεζικών προϊόντων, και αυτό για διάφορους λόγους. Καταρχάς, καλύπτεται το μεγαλύτερο μέρος των προϊόντων της ΕΕ, ήτοι περίπου το ήμισυ των εισαγόμενων προϊόντων ελευθερώθηκαν τον Ιανουάριο 2005. Δεύτερον, δεν υπάρχει παρά ελάχιστη διαφορά μεταξύ των συμφωνημένων ποσοτήτων και αυτών που θα είχαν προκύψει από τη μηχανική εφαρμογή της ρήτρας διασφάλισης, αν αυτή είχε εφαρμοστεί. Θα πρέπει όντως να κατανοηθεί ότι δεν υπήρχε πραγματικά άλλη λύση. Μια κατά περίπτωση εφαρμογή των μέτρων διασφάλισης θα ήταν αποσταθεροποιητική από οικονομικής άποψης και πολύ δύσκολη από πολιτικής άποψης. Η συμφωνία θα εξασφαλίσει περισσότερη σαφήνεια, βεβαιότητα και αξιοπιστία για τις επιχειρήσεις των δύο μερών (παραγωγούς, εξαγωγείς, εισαγωγείς και λιανέμπορους) και θα προαγάγει τις εξαγωγές κλωστοϋφαντουργικών ειδών από τις αναπτυσσόμενες και τις μεσογειακές χώρες προς την Ευρώπη. Κατά συνέπεια, η συμφωνία αυτή είναι προς το συμφέρον όλων.
<P>
Το σχέδιο δράσης για την πρόσβαση στην αγορά, που συζητήθηκε από την ομάδα υψηλού επιπέδου στις 14 Ιουνίου 2005, πρέπει να εγκριθεί επισήμως και να εφαρμοστεί με έμφαση στα θέματα πνευματικής ιδιοκτησίας. Απαιτείται επίσης η αυξημένη σύγκλιση των όρων πρόσβασης στην αγορά στον τομέα των κλωστοϋφαντουργικών ειδών και ειδών ένδυσης. Θα ήταν επίσης ενδεδειγμένη η μείωση των δασμών στο πλαίσιο του ΠΟΕ. Θα έπρεπε να οριστούν στο χαμηλότερο δυνατό επίπεδο για τις λιγότερο ανεπτυγμένες χώρες και τις ευάλωτες αναπτυσσόμενες χώρες. Θα πρέπει να αντιμετωπίσουμε αποτελεσματικά τους μη δασμολογικούς φραγμούς: αυτός είναι ένας κρίσιμος στόχος των διαπραγματεύσεων στον ΠΟΕ σχετικά με την πρόσβαση στην αγορά για τα μη γεωργικά προϊόντα· οι μειώσεις τιμών που εξετάζει η Ευρωπαϊκή Ένωση θα ήταν αποδεκτές αν ένας σημαντικός αριθμός χωρών, προκειμένου να επιτευχθεί ιδανικά μια κρίσιμη μάζα, κάνει συγκρίσιμες προσφορές σε ανταπόδοση όσον αφορά την πρόσβαση στην αγορά. Η Επιτροπή εξετάζει το ενδεχόμενο να διατυπώσει προτάσεις για τη σήμανση καταγωγής και την επισήμανση. Οι προτάσεις αυτές θα επιτρέψουν να παρέχονται τόσο οι κατάλληλες πληροφορίες όσο και οι εγγυήσεις για την καταγωγή των ενδυμάτων, αποφεύγοντας ταυτόχρονα την επιβολή περιττού βάρους στις επιχειρήσεις.
<P>
Το νέο σύστημα γενικευμένων προτιμήσεων που προσφέρει μια προτιμησιακή πρόσβαση στις αναπτυσσόμενες χώρες, εγκρίθηκε στις 27 Ιουνίου και θα τεθεί σε ισχύ την 1η Ιανουαρίου 2006. Έχει εισαχθεί ειδική ρήτρα διασφάλισης για τα είδη ένδυσης. Εξαιρεί κάθε χώρα η οποία σημειώνει ετήσια αύξηση των εξαγωγών της άνω του 20%. Αυτή η ρήτρα είναι η μόνη παραχώρηση σε μια παγκόσμια συμφωνία σταθερότητας, η οποία θα παραμείνει σε ισχύ έως τα τέλη του 2008. Η Κίνα εξαιρέθηκε από αυτήν, ενώ για την Ινδία διατηρήθηκε το υφιστάμενο καθεστώς.
<P>
Έρχομαι τώρα στην ευρωμεσογειακή ζώνη. Συμμεριζόμαστε την επιθυμία σας να εγκαθιδρύσουμε μια αληθινή ευρωμεσογειακή ζώνη, στην οποία τα εμπορεύματα θα μπορούν να κυκλοφορούν ελεύθερα και θα απαλλάσσονται από δασμούς. Από τη δεκαετία του 1970, τα κλωστοϋφαντουργικά προϊόντα εισέρχονται στην αγορά της Ευρωπαϊκής Ένωσης απαλλαγμένα δασμών και, παράλληλα, οι μεσογειακές χώρες κατήργησαν προοδευτικά τους δασμούς για τις εξαγωγές της Ευρωπαϊκής Ένωσης. Η ανταγωνιστικότητα της ευρωμεσογειακής κλωστοϋφαντουργίας εξαρτάται λιγότερο από τους δασμούς παρά από τον ασιατικό ανταγωνισμό, τις προτιμήσεις που παρέχει η Ευρωπαϊκή Ένωση στις ασιατικές χώρες, μέσω του ΣΓΠ, της χαλάρωσης των προτιμησιακών κανόνων καταγωγής και του αθέμιτου ανταγωνισμού που προκαλείται με την εκ μέρους της Κίνας χαλαρή συμμόρφωση προς την εργατική νομοθεσία. Παρότι η σώρευση καταγωγής έχει καθυστερήσει στο Συμβούλιο, καταβάλλεται κάθε προσπάθεια για να επιταχυνθεί η διαδικασία και να διασφαλιστεί η θέση της σε ισχύ το φθινόπωρο του 2005.
<SPEAKER ID="31" LANGUAGE="" NAME="José Albino Silva Peneda (PPE-DE )," AFFILIATION="συντάκτης της γνωμοδότησης της Επιτροπής Απασχόλησης και Κοινωνικών Υποθέσεων">
<P>
Φοβάμαι επίσης ότι οι εισαγωγές κλωστοϋφαντουργικών προϊόντων δεν παρακολουθούνται ικανοποιητικά. Οι πληροφορίες που μου μεταβιβάζουν οργανώσεις που δραστηριοποιούνται στον τομέα δείχνουν ότι τον Ιούνιο του 2005 οι ποσότητες που συμφωνήθηκαν πρόσφατα μεταξύ ΕΕ και Κίνας για το συγκεκριμένο έτος ξεπεράστηκαν κατά πολύ. Ελπίζω ειλικρινά ότι η ΕΕ, με τη μορφή της Επιτροπής, δείχνει πολύ γρήγορα ότι είναι ικανή να επιβάλει όσα έχουν συμφωνηθεί. 
<SPEAKER ID="32" LANGUAGE="ES" NAME="Joan Calabuig Rull (PSE )," AFFILIATION="συντάκτης της γνωμοδότησης της Επιτροπής Βιομηχανίας, Έρευνας και Ενέργειας">
<P>
   . Κύριε Πρόεδρε, θα ήθελα να ευχαριστήσω την κ. Saïfi για την εργασία που επιτέλεσε σε αυτήν την έκθεση. Αυτό που προτείνουμε σήμερα στο Κοινοβούλιο είναι μια έκφραση ανησυχίας για τη δύσκολη κατάσταση που βιώνει ο ευρωπαϊκός τομέας της κλωστοϋφαντουργίας και, επιπλέον, προτείνουμε συγκεκριμένα μέτρα για την αντιμετώπιση της τεράστιας πρόκλησης που υφίσταται.
<SPEAKER ID="33" LANGUAGE="PT" NAME="Pedro Guerreiro (GUE/NGL )," AFFILIATION="συντάκτης της γνωμοδότησης της Επιτροπής Περιφερειακής Ανάπτυξης">
<P>
Θα ήθελα να προσθέσω ορισμένα επιπλέον σημεία. Το κύριο μέλημα του λεγόμενου υπομνήματος συνεννόησης που συνήφθη μεταξύ της Ευρωπαϊκής Επιτροπής και της Κίνας στις 10 Ιουνίου 2005 είναι να νομιμοποιήσει την τρέχουσα κατάσταση, με τον καταστροφικό αντίκτυπό της στον τομέα, ιδίως στις χώρες που εξαρτώνται από αυτόν, και αυτό είναι κάτι που θεωρούμε απαράδεκτο. Όπως είπαν οι οργανώσεις που δραστηριοποιούνται στον τομέα, βάσει των στοιχείων που παρέσχε η Επιτροπή, αυτό που συμφωνήθηκε στο υπόμνημα οδήγησε σε αύξηση των εξαγωγών από 49% το 2004 σε 318% σύμφωνα με τις προβλέψεις για το 2005, ποσοστό που διαφέρει παρασάγγας από τις εξαγγελίες για 8, 10 και 12,5%.
<P>
Επιπλέον, μέχρι τις 20 Ιουνίου, οι αναφερθείσες εξαγωγές από την Κίνα είχαν ήδη υπερβεί τη συμφωνία της 10ης Ιουνίου για όλα σχεδόν τα προϊόντα. Κατά έναν ανεξήγητο τρόπο, η Επιτροπή έχασε το δικαίωμα στις ρήτρες διασφάλισης, περιορίζοντας κατά συνέπεια την εφαρμογή τους. Η Επιτροπή και το Συμβούλιο ενήργησαν με τρόπο που έδειξε σαφώς την έλλειψη δέσμευσης από την πλευρά τους όσον αφορά την υπεράσπιση αυτού του ευρωπαϊκού κλάδου. Είναι, ως εκ τούτου, οι κύριοι υπαίτιοι για τη φοβερή κατάσταση χιλιάδων επιχειρήσεων και για την καταστροφή χιλιάδων θέσεων εργασίας, με καταστροφικές κοινωνικές συνέπειες. Εξ ου και οι προτάσεις για τροπολογίες που καταθέσαμε. 
<SPEAKER ID="34" LANGUAGE="" NAME="Nicola Zingaretti (PSE )," AFFILIATION="συντάκτης της γνωμοδότησης της Επιτροπής Νομικών Θεμάτων">
<SPEAKER ID="35" LANGUAGE="DE" NAME="Daniel Caspary," AFFILIATION="εξ ονόματος της Ομάδας PPE-DE">
<SPEAKER ID="36" LANGUAGE="PT" NAME="Francisco Assis," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, θα ξεκινήσω επαινώντας την κ. Saïfi για την έξοχη εργασία της. Το ζήτημα που έχουμε ενώπιον μας είναι η ανάγκη κατάρτισης και εφαρμογής μιας στρατηγικής για το εμπόριο και τη βιομηχανία, προκειμένου να εξασφαλιστεί η βιωσιμότητα του ευρωπαϊκού τομέα κλωστοϋφαντουργικών προϊόντων και ειδών ένδυσης στο πλαίσιο του μεγάλου ανοίγματος των διεθνών αγορών.
<P>
Πάνω από 95% αυτού του επιχειρηματικού τοπίου αποτελείται από μικρομεσαίες επιχειρήσεις και ένα από τα σοβαρότερα προβλήματα που αντιμετωπίζουν είναι ακριβώς το πρόβλημα της πρόσβασης στη χρηματοδότηση. Σε αυτό το πλαίσιο, πιστεύουμε ότι είναι ζωτικής σημασίας να γίνουν βήματα για την πραγματοποίηση επενδύσεων στην τεχνολογική πρόοδο στον τομέα της μεταποίησης, προκειμένου να δημιουργηθούν οι μηχανισμοί για τη μόδα και για νέες υπηρεσίες, να γίνουν επενδύσεις στις κλωστοϋφαντουργικές τεχνικές και στη μη τεχνολογική καινοτομία και να δημιουργηθεί μια τεχνολογική πλατφόρμα για την ενίσχυση αυτού του βιομηχανικού τομέα.
<SPEAKER ID="37" LANGUAGE="" NAME="Sajjad Karim," AFFILIATION="εξ ονόματος της Ομάδας ALDE">
<P>
   .  Κύριε Πρόεδρε, το θέμα της κλωστοϋφαντουργίας και ένδυσης μετά το 2005 σηματοδοτεί με πολλούς τρόπους την εμφάνιση μιας νέας εποχής στις πρακτικές του διεθνούς εμπορίου και την αυξανόμενη ισχύ των αναδυόμενων οικονομιών. Η νέα αυτή εποχή ανήκει στους καινοτόμους, αυτούς με τη σχετική γνώση και αυτούς που μπορούν να αναγνωρίσουν το μεταβαλλόμενο διεθνές κλίμα και να προσαρμοστούν ανάλογα.
<P>
Υπάρχουν πολλά γνωστά επιχειρήματα που εκθέτουν τις σημερινές δυσκολίες τις οποίες αντιμετωπίζουμε στον τομέα της κλωστοϋφαντουργίας εδώ στην Ευρωπαϊκή Ένωση. Είτε το επιχείρημα είναι ότι, ως ήπειρος, απλώς δεν ήμασταν προετοιμασμένοι για την 1η Ιανουαρίου του 2005, ή ότι η ανάμειξη του κινεζικού κράτους στις διαδικασίες παραγωγής των κατασκευαστών του στρεβλώνει τον πραγματικό ανταγωνισμό της αγοράς, είναι βέβαιο πως η εμπειρία που ζούμε σήμερα με την κλωστοϋφαντουργία θα αποδειχτεί συν τω χρόνω ότι δεν είναι η μοναδική. Πράγματι, μόλις διάβασα σήμερα το πρωί ένα ρεπορτάζ της εφημερίδας που εκθέτει λεπτομερή στοιχεία του πρώτου κύκλου εισαγωγών οχημάτων 4x4 από την Κίνα, σε τιμή που δεν πιστεύω κανείς από τους σημερινούς προμηθευτές να μπορεί ποτέ να ανταγωνιστεί στην ΕΕ. Αυτή είναι η έκταση του ανταγωνισμού που αντιμετωπίζουμε σήμερα.
<P>
Εκπροσωπώ μια εκλογική περιφέρεια με μακρά ιστορία στην πρώτη γραμμή του εμπορίου κλωστοϋφαντουργικών ειδών. Τα κλωστήρια του Lancashire συντέλεσαν στη θεμελίωση της βιομηχανικής επανάστασης στο Ηνωμένο Βασίλειο. Πολλά έχουν αλλάξει με την πάροδο των χρόνων. Εργοστάσια που απασχολούσαν χιλιάδες άτομα τώρα απασχολούν έως ελάχιστες εκατοντάδες. Αυτή η αλλαγή ξεκίνησε τη δεκαετία του 1980, όταν οι μεταβαλλόμενες συνθήκες απαιτούσαν διαδικασίες παραγωγής βασιζόμενες σε ηλεκτρονικούς υπολογιστές και τη μακροπρόθεσμη αποδοτικότητα που αυτές παράγουν.
<P>
Δυστυχώς, στο Lancashire η διαχείριση των διαδικασιών δεν έγινε σε κυβερνητικό επίπεδο και πολλοί αξιόλογοι και ικανοί άνθρωποι βρέθηκαν με πλεονάζοντα προσόντα εν μία νυκτί. Το όραμα, η μη παροχή γνώσης για την ενίσχυση του ατόμου και η καινοτομία δεν εξασφαλίστηκε σε εθνικό επίπεδο. Οι νέες μεταβαλλόμενες συνθήκες που αντιμετωπίζουμε δεν πρέπει να αποτελέσουν επανάληψη αυτής της εμπειρίας αλλά παράθυρο μέσω του οποίου θα εξελιχθεί η βιομηχανία μας.
<SPEAKER ID="38" LANGUAGE="" NAME="Caroline Lucas," AFFILIATION="εξ ονόματος της Ομάδας Verts/ALE">
<P>
   .  Κύριε Πρόεδρε, ευχαριστώ την κ. Saïfi για την επίκαιρη έκθεσή της και πιστεύω ότι το τέλος της συμφωνίας πολυινών θέτει μια μεγάλη πρόκληση για πολλές χώρες παγκοσμίως. Η Παγκόσμια Τράπεζα και ο Παγκόσμιος Οργανισμός Εμπορίου προβλέπουν ότι, ως αποτέλεσμα της κατάργησης όλων των ποσοστώσεων, το μερίδιο της Κίνας στο διεθνές εμπόριο κλωστοϋφαντουργικών ειδών και ειδών ένδυσης θα ανέλθει από 17% το 2003 σε άνω του 50% έως το 2010.
<P>
Κάποιοι υποστηρίζουν ότι έως σήμερα οι εισαγωγές της Κίνας αυξήθηκαν κυρίως εις βάρος των εισαγωγών από άλλες χώρες, οι οποίες είδαν το μερίδιό τους στην αγορά της ΕΕ να μειώνεται, αλλά είναι ήδη σαφέστατο ότι η ευρωπαϊκή βιομηχανία κλωστοϋφαντουργίας και ένδυσης δέχεται σημαντική πίεση. Σύμφωνα με τον Ευρωπαϊκό Οργανισμό Κλωστοϋφαντουργίας και Ένδυσης, Eurotex, ο τομέας κινδυνεύει να χάσει 1 000 θέσεις εργασίας ημερησίως και έως ένα εκατομμύριο θέσεις εργασίας πριν από το τέλος του 2006.
<P>
Η Επιτροπή δεν κατόρθωσε να αναγνωρίσει ότι η πρόκληση αυτή είναι συστηματική και όχι μεμονωμένη σε έναν τομέα. Ο κλωστοϋφαντουργικός τομέας πιθανόν να είναι απλώς ο πρώτος μεταξύ πολλών. Όπως είπε ο κ. Karim, γνωρίζουμε ήδη ότι υπάρχουν πολλοί άλλοι τομείς που πρόκειται να μας δημιουργήσουν ανησυχία όσον αφορά τον κινεζικό ανταγωνισμό. Αναφέρομαι στην υπόδηση, τα ποδήλατα, τα εξαρτήματα μηχανών και επίσης τα προϊόντα υψηλής τεχνολογίας. Αν όμως ο αντίκτυπος στην ΕΕ είναι σοβαρός, σε πολλά μέρη του αναπτυσσόμενου κόσμου θα είναι καταστροφικός, ειδικά για τις γυναίκες που εκπροσωπούνται δυσανάλογα σε αυτούς τους τομείς.
<P>
Το 2000, η κλωστοϋφαντουργία και η ένδυση αποτελούσαν το 95% όλων των εξαγωγών βιομηχανικών προϊόντων του Μπαγκλαντές. Στο Λάος αποτελούσαν το 93%, στην Καμπότζη το 83%, στο Πακιστάν το 73%, και ο κατάλογος συνεχίζεται. Ο τομέας απασχολούσε σχεδόν 2 εκατ. εργαζόμενους στο Μπαγκλαντές, 1,4 εκατ. εργαζόμενους στο Πακιστάν. Δεν είναι λοιπόν άξιο απορίας που αρκετές δεκάδες χώρες με επικεφαλής το Μπαγκλαντές και τον Μαυρίκιο απηύθυναν έκκληση την ενδεκάτη ώρα στον Παγκόσμιο Οργανισμό Εμπορίου να σώσει τις βιομηχανίες κλωστοϋφαντουργίας τους. Δυστυχώς, η έκκλησή τους έπεσε στο κενό, επειδή οι αποπληθωριστικές πιέσεις της Κίνας ήδη μειώνουν τους μισθούς, ωθώντας τους διεθνείς προμηθευτές να υποβαθμίσουν τα δικαιώματα και τις συνθήκες εργασίας σε μια προσπάθεια να παραμείνουν ανταγωνιστικοί.
<P>
Τέλος, θα ήθελα να πω ότι λυπούμαι που δύο από τις τροπολογίες, οι οποίες υποβλήθηκαν σήμερα, συνδέουν την κλωστοϋφαντουργία και τη REACH. Νομίζω ότι αυτές οι τροπολογίες είναι πολύ παραπλανητικές και άχρηστες και, δυστυχώς, σε μεγάλο βαθμό λόγω αυτών των τροπολογιών, η ομάδα μου θα απόσχει από την τελική ψηφοφορία αυτής της έκθεσης. 
<SPEAKER ID="39" LANGUAGE="DE" NAME="Helmuth Markov," AFFILIATION="εξ ονόματος της Ομάδας GUE/NGL">
<P>
   .  Κύριε Πρόεδρε, δεν μπορώ να κατανοήσω τη γενική κατακραυγή σχετικά με τη ραγδαία αύξηση των κλωστοϋφαντουργικών προϊόντων από την Κίνα από την 1η Ιανουαρίου του τρέχοντος έτους, γιατί σε όλους εμάς ήταν σαφές ότι θα συνέβαινε ακριβώς αυτό. Αν ανοίγουμε και ελευθερώνουμε τις αγορές χωρίς να επιβάλλουμε όρους, πρέπει απλώς να αναμένουμε ότι άλλοι παραγωγοί θα αδράξουν την ευκαιρία και θα επωφεληθούν από αυτό, ορμώντας στις αγορές που άνοιξαν πρόσφατα.
<P>
Ας ρίξουμε μια ματιά στα βασικά προϊόντα που εισάγει σήμερα η Κίνα: εγκαταστάσεις τήξης αλουμινίου, χυτήρια, πιεστήρια, εργαλεία κοίλανσης, ελάσματα. Αυτό σημαίνει ότι σε πέντε χρόνια θα έχουμε τεράστια προβλήματα – στη βιομηχανία υποδημάτων, στη βιομηχανία ποδηλάτων, στη βιομηχανία αυτοκινήτων, στην παραγωγή σιδήρου και χάλυβα. Ούτε η αναβολή εκτέλεσης μέχρι το 2008 που ορίζεται από ειδικές ρήτρες προστασίας θα λύσει το πρόβλημα· απλώς θα το μετριάσει. Είναι αφελές να απαιτούμε ίσους όρους ανταγωνισμού για το εμπόριο με την Κίνα και άλλες χώρες. Αυτό σημαίνει ότι από το 2008 ένας εργαζόμενος στην ευρωπαϊκή κλωστοϋφαντουργία θα έχει τις ίδιες αποδοχές με τον κινέζο συνάδελφό του, προκειμένου να είναι πιο ανταγωνιστικός; Η ιδέα είναι παράλογη.
<P>
Αυτό συνεπάγεται επίσης κάτι που ζήτησε η ομάδα μου, δηλαδή μια δέσμευση από την πλευρά της Ευρωπαϊκής Ένωσης για τη βελτίωση των συνθηκών εργασίας και των δικαιωμάτων κοινωνικής ασφάλισης των εργαζομένων, καθώς και υψηλές περιβαλλοντικές προδιαγραφές τόσο στη δική μας βιομηχανία όσο και στα συστήματα παραγωγής των δικών μας εμπορικών εταίρων. Αυτό σημαίνει ότι λαμβάνονται υπόψη, όπως πρέπει, οι αναπτυξιακές διαφορές ανάμεσα στους διάφορους εμπορικούς εταίρους. Ωστόσο, πρέπει να αναφερθεί ότι είναι εξαιρετικά αναγκαίο να αναδιατυπωθεί επιτέλους μια για πάντα η εντολή της Επιτροπής για εμπορική διαπραγμάτευση. Η παλαιά εντολή, που χρονολογείται από το 1999, απέτυχε δύο φορές, στο Σιάτλ και στο Κανκούν, και θα αποτύχει πάλι στο Χονγκ Κονγκ. Δεν καταλαβαίνω γιατί η Επιτροπή θέλει –όπως αναφέρει στην ίδια έκθεση– να συντάξει μόνη της τη μελλοντική εντολή.
<P>
Υποστηρίζω την απαίτησή της εισηγήτριας να προωθήσει την έρευνα και την ανάπτυξη στον τομέα της κλωστοϋφαντουργίας, όπου πρέπει να δίνεται προτεραιότητα στην ανάπτυξη των ασφαλών υφασμάτων που δεν περιέχουν χημικά μέσω της συνεπούς εφαρμογής της αρχής της αμοιβαίας αναγνώρισης, απολύτως στο πνεύμα της REACH. Πιστεύω ότι υπάρχει επίσης η ανάγκη να διασφαλιστεί ότι οι καταναλωτές δεν θα γίνουν αντικείμενα εργαστηριακής ανάλυσης για τον έλεγχο προϊόντων κλωστοϋφαντουργίας που προέρχονται από κάθε μορφή νανοτεχνολογίας, πριν ερευνηθούν επαρκώς οι επιπτώσεις τους. 
<SPEAKER ID="40" LANGUAGE="NL" NAME="Bastiaan Belder," AFFILIATION="εξ ονόματος της Ομάδας IND/DEM">
<P>
   .  Κύριε Πρόεδρε, από την κατάργηση των ποσοστώσεων εισαγωγών τον Ιανουάριο του 2005 μέχρι σήμερα, ο διεθνής τομέας κλωστοϋφαντουργικών προϊόντων έχει υποστεί δραστικές αλλαγές. Παράλληλα με τη θεαματική ανάπτυξη των κινέζικων εξαγωγών κλωστοϋφαντουργικών προϊόντων, υπάρχει μια βαθιά κρίση στον τομέα των κλωστοϋφαντουργικών προϊόντων στο εσωτερικό της Ευρωπαϊκής Ένωσης και στις αναπτυσσόμενες χώρες, συμπεριλαμβανομένου του Μπαγκλαντές, της Καμπότζης και του Λάος. Συμμερίζομαι τις απόψεις της εισηγήτριας σχετικά με την αξιοσημείωτη αύξηση της ποσότητας των κινέζικων κλωστοϋφαντουργικών ειδών στην ευρωπαϊκή αγορά και απευθύνω έκκληση στην Επιτροπή να παρακολουθήσει στενά την εφαρμογή της διμερούς συμφωνίας μεταξύ της Ευρωπαϊκής Ένωσης και της Κίνας στην περίοδο 2005-2008. Επιτρέψτε μου να υπογραμμίσω το γεγονός ότι η συμφωνία αυτή είναι μόνο το πρώτο βήμα στο να καταστήσουμε την παγκόσμια αγορά κλωστοϋφαντουργικών ειδών δίκαιη και να της επιτρέψουμε να λειτουργήσει σωστά. Η Επιτροπή πρέπει να συνεχίσει τον διάλογο με το Πεκίνο, για να καταστήσει σαφές ότι η λειτουργία μιας ελευθερωμένης παγκόσμιας αγοράς εξαρτάται από ίσους όρους ανταγωνισμού.
<P>
Η Επιτροπή πρέπει να προσδιορίσει με σαφήνεια τις ευκαιρίες και τις απειλές στο πλαίσιο του παγκόσμιου τομέα της κλωστοϋφαντουργίας χωρίς ποσοστώσεις εισαγωγών και να διατυπώσει μια σαφή πολιτική για τον ευρωπαϊκό τομέα κλωστοϋφαντουργικών ειδών μετά το 2008. Μόνο ένας εμπορικός και καινοτόμος ευρωπαϊκός τομέας κλωστοϋφαντουργικών ειδών μπορεί να διατηρήσει μια ανταγωνιστική θέση στην παγκόσμια αγορά. 
<SPEAKER ID="41" LANGUAGE="IT" NAME="Cristiana Muscardini," AFFILIATION="εξ ονόματος της Ομάδας UEN">
<P>
   . Κύριε Πρόεδρε, κυρίες και κύριοι, η δράση που ανέλαβε η Ευρωπαϊκή Ένωση πριν από μερικούς μήνες, μετά τα δυσβάστακτα πλήγματα που δέχθηκε από την αύξηση των εισαγωγών κλωστοϋφαντουργικών και χειροποίητων προϊόντων από την Κίνα, άρχισε να δίνει κάποια αποτελέσματα με το υπόμνημα συνεννόησης. Η πλήρης ελευθέρωση, ωστόσο, θα πραγματοποιηθεί το 2008.
<P>
Η έκθεση της κ. Saïfi, την οποία ευχαριστώ θερμά για το εξαιρετικό της έργο, επιμένει ορθώς στη διατήρηση του υψηλού επιπέδου επιφυλακής, ώστε να διαπιστωθούν οι καλές προθέσεις των κινεζικών αρχών και να τεθεί υπό έλεγχο μια διαρκώς επιδεινούμενη κατάσταση.
<SPEAKER ID="42" LANGUAGE="" NAME="Πρόεδρος. –" AFFILIATION="">
<SPEAKER ID="43" LANGUAGE="" NAME="James Hugh Allister (NI )." AFFILIATION="(ΕΝ)">
<P>
Η καθαρή αλήθεια είναι επίσης ότι η ΕΕ έχει προδώσει την κλωστοϋφαντουργική βιομηχανία. Η κατάργηση των ποσοστώσεων εισαγωγών την 1η Ιανουαρίου 2005 έχει προκαλέσει, στο Ηνωμένο Βασίλειο και αλλού, αθρόες εισαγωγές, κυρίως από την Κίνα. Ενώ μας απαγορεύουν τις ποσοστώσεις εισαγωγών, τα εργοστάσια που ανήκουν στο κινεζικό κράτος επωφελούνται από επιδοτήσεις εξαγωγών, κρατικές ενισχύσεις και δωρεάν ηλεκτρική ενέργεια, καθώς και από τα οφέλη του τεχνητά υποτιμημένου κινεζικού νομίσματος. Δεν είναι απορίας άξιο που δεν μπορούμε να τα ανταγωνιστούμε.
<P>
Η απόφαση του Επιτρόπου Mandelson να επιβάλει τέλη αντιντάμπινγκ σε ορισμένα συνθετικά υφάσματα είναι ευπρόσδεκτη έως ένα σημείο, αλλά συχνά αυτά τα υφάσματα υφίστανται περαιτέρω επεξεργασία στην Κίνα για να αποκτήσουν πρόσθετη αξία, αποφεύγοντας έτσι τα τέλη αντιντάμπινγκ. Για παράδειγμα, ένα συνθετικό ύφασμα που μπορεί να υπόκειται σε αυτό το τέλος αποκτά πρόσθετη αξία αν μετατραπεί σε ρολό παραθύρου, οπότε διαφεύγει του τέλους αντιντάμπινγκ και εισάγεται στην ΕΕ σε γελοία τιμή. Αυτό το «παραθυράκι» πρέπει να κλείσει.
<SPEAKER ID="44" LANGUAGE="" NAME="Πρόεδρος. –" AFFILIATION="">
<P>
   Κύριε Allister, το Κοινοβούλιο, το οποίο, πιστεύω, στο σύνολό του συμμετέχει στην καταδίκη της τρομοκρατίας, καταδίκη την οποία μόλις εκφράσατε, εκφράζει επίσης τη συμπάθειά του για τους τραυματίες, δεδομένου ότι έως τώρα δεν γνωρίζουμε ακόμη αν υπάρχουν νεκροί.
<P>
Η τρομοκρατία, διότι προφανώς πρόκειται για τρομοκρατική ενέργεια, θα βρίσκει πάντοτε στον δρόμο της Ευρωπαίους έτοιμους να αντιμετωπίσουν τους τρομοκράτες και οι οποίοι αρνούνται να υποκύψουν. Γνωρίζουμε ότι χθες στο Λονδίνο έλαβαν χώρα μερικά σημαντικά γεγονότα, ένα ευχάριστο γεγονός με την επιλογή του Λονδίνου ως της πόλης διεξαγωγής των Ολυμπιακών Αγώνων του 2012 και η σύνοδος κορυφής της ομάδας G8. Αυτό το οποίο συνέβη λοιπόν, χωρίς αμφιβολία, δεν είναι τυχαίο. Κατά συνέπεια, ας εκφράσουμε την καταδίκη μας με τον εντονότερο δυνατό τρόπο. 
<SPEAKER ID="45" LANGUAGE="NL" NAME="Maria Martens (PPE-DE )." AFFILIATION="">
<P>
    Κύριε Πρόεδρε, θα ήθελα και εγώ να εκφράσω τη συμπάθειά μου σε όλα τα θύματα. Από την 1η Ιανουαρίου 2005, τα μέλη του ΠΟΕ δεν μπορούν πλέον να επιβάλουν ποσοστώσεις στις εισαγωγές κλωστοϋφαντουργικών ειδών και ειδών ένδυσης. Ο αντίκτυπος αυτού του μέτρου στην ευρωπαϊκή αγορά έχει αποδειχθεί τεράστιος, τόσο για τους εισαγωγείς όσο και για τους παραγωγούς. Είναι καλό που η Επιτροπή συμμετέχει στον διάλογο ως μέσο αναζήτησης μιας λύσης σε αυτό το δίλημμα, διότι με αυτόν τον τρόπο έδωσε στους ευρωπαίους παραγωγούς μια ανάσα – τίποτα περισσότερο από αυτό, ούτε και θα μπορούσε άλλωστε να είναι, διότι ο ΠΟΕ δεν επιτρέπει περισσότερα και δεν αναμένεται να αλλάξει τη θέση του.
<P>
Επίσης, πολύ λίγο λαμβάνονται υπόψη τα συμφέροντα των εισαγωγέων και των παραγωγών οι οποίοι, ως απάντηση στην κατάσταση που θα δημιουργηθεί μετά το 2005, ανέλαβαν χρηματοοικονομικές δεσμεύσεις, ενίοτε μεγάλες. Δεν πρέπει να γίνουν το θύμα μιας επιχείρησης διάσωσης σε ένα κομμάτι της βιομηχανίας παραγωγής. Δικαιούνται προβλεψιμότητα και νομική ασφάλεια.
<P>
Τέλος, μπορούμε, φυσικά, να προστατεύσουμε την εμπορική μας θέση, αλλά πάντα σύμφωνα με τον ΠΟΕ, και δείχνοντας τη δέουσα ευθύνη προς τις φτωχές χώρες, και από την άποψη του θεμιτού εμπορίου, των ανθρωπίνων δικαιωμάτων και του περιβάλλοντος. Θέλω να προσθέσω, τέλος, ότι όλα τα μέλη του ΠΟΕ πρέπει να πράξουν ομοίως. Τα θερμά μου ευχαριστήρια στην κ. Saïfi. 
<SPEAKER ID="46" LANGUAGE="DE" NAME="Harald Ettl (PSE )." AFFILIATION="">
<P>
    Κύριε Πρόεδρε, στην Κίνα, μόνο τα τελευταία τρία χρόνια, επενδύθηκαν πάνω από 20 δισ. δολάρια στον κλάδο της κλωστοϋφαντουργίας και της ένδυσης, πολλά από τα οποία προήλθαν και από τις δικές μας βιομηχανίες, και η παραγωγική ικανότητα του κλάδου αυξήθηκε κατά 50%. Αυτό σημαίνει ότι στην Κίνα κάθε χρόνο παράγονται 20 δισ. ενδύματα, που αντιστοιχούν σε 4 κομμάτια ανά άνθρωπο σε όλη τη γη. Αντιλαμβάνεστε για τι μέγεθος μιλάμε.
<P>
Επιτρέψτε μου τώρα να περάσω στον κοινωνικό τομέα. Οι γυναίκες που εργάζονται στον τομέα της κλωστοϋφαντουργίας της Κίνας βρίσκονται στο χαμηλότερο σημείο της κοινωνικής κλίμακας, αφού πολλές κερδίζουν λιγότερο από ένα δολάριο την ημέρα και, επιπλέον, χωρίς κανένα δικαίωμα. Και όμως, το μερίδιο της Κίνας στις παγκόσμιες αγορές κλωστοϋφαντουργίας εκτινάσσεται στα ύψη. Τα φτωχότερα κράτη του κόσμου τώρα χάνουν και τις βιομηχανίες κλωστοϋφαντουργίας. Η Αφρική, που έχει πληγεί από το AIDS, χάνει κάθε μέρα χιλιάδες θέσεις εργασίας. Επί του παρόντος η Ευρωπαϊκή Ένωση χάνει κάθε μέρα χίλιες θέσεις εργασίας. Σε όλο τον κόσμο κινδυνεύουν να μετεγκατασταθούν πάνω από 30 εκατομμύρια θέσεις εργασίας, για να μην αναφέρουμε τις 30 εκατομμύρια θέσεις εργασίας για τις οποίες ευθύνονται οι υπεργολάβοι. Αυτό δεν είναι απλώς μια ριζική αλλαγή στον εργασιακό τομέα· είναι καταστροφή.
<P>
Αυτό που σας ζητώ να κάνετε, κύριε Επίτροπε, είναι να θέσετε το ζήτημα της κοινωνικής ασφάλισης στις επικείμενες διαπραγματεύσεις του ΠΟΕ στο Χονγκ Κόνγκ. Ένα «ναι» στην ελευθέρωση σημαίνει ότι πρέπει να ληφθεί υπόψη και το «πώς». Αυτό σας το λέω ως Αντιπρόεδρος της Διεθνούς Ένωσης Εργαζομένων στον τομέα της κλωστοϋφαντουργίας, της ένδυσης και των δερμάτινων ειδών, τα μέλη της οποίας –περισσότερα από 10 εκατομμύρια σε 110 χώρες ανά τον κόσμο– είναι συντετριμμένα από αυτήν την καταστροφή. 
<SPEAKER ID="47" LANGUAGE="LT" NAME="Danutė Budreikaitė (ALDE )." AFFILIATION="">
<P>
    Ο τομέας των κλωστοϋφαντουργικών ειδών ήταν ο πρώτος τομέας της ευρωπαϊκής βιομηχανίας που ένιωσε τον πόνο των αλλαγών στην παγκόσμια αγορά. Έκαναν την εμφάνισή τους νέοι συμμετέχοντες στην αγορά κλωστοϋφαντουργικών ειδών, με πρώτους και κύριους την Κίνα και την Ινδία. Είναι λυπηρό να ακούει κανείς δηλώσεις αξιωματούχων της Ευρωπαϊκής Ένωσης ότι κατά τις διαπραγματεύσεις για την προσχώρηση της Κίνας στον ΠΟΕ πριν από δέκα χρόνια κανείς δεν μπορούσε να φανταστεί μια τέτοια ανάπτυξη της κινέζικης οικονομίας. Ο τομέας της κλωστοϋφαντουργίας καθώς και άλλοι τομείς με προβλήματα δείχνουν ότι δεν πρόκειται μόνο για την ανικανότητα ενός και μόνο ευρωπαϊκού κράτους να διαχειριστεί την οικονομία του. Είναι ένα πρόβλημα που αφορά την πλειοψηφία των βιομηχανικών τομέων στο σύνολο της Ευρώπης. Ενώ έχει μια βιομηχανική πολιτική, η Ευρωπαϊκή Ένωση προβλέπει στην πραγματικότητα μόνο τη γενική κατεύθυνση για την ανάπτυξη και την απασχόληση. Οι τομείς που προτείνονται για επέκταση δεν προσδιορίζονται· αυτό είναι ένα ζήτημα που αφορά τα κράτη μέλη. Ως αντίβαρο στην Κίνα, η εισηγήτρια προτείνει τη συγκέντρωση της παραγωγής των κλωστοϋφαντουργικών ειδών στην περιοχή της Μεσογείου. Ωστόσο, αυτό δεν πρόκειται σε καμία περίπτωση να σταματήσει την Κίνα, και η Ευρώπη θα έχει και νέους ανταγωνιστές. Υπάρχει η ανάγκη ανάλυσης και μακροπρόθεσμων προβλέψεων για την ανάπτυξη των βιομηχανικών τομέων της ΕΕ, λαμβάνοντας υπόψη την εμφάνιση νέων συμμετεχόντων στην αγορά και τον διαχωρισμό των αγορών. Καλώ, συνεπώς, το Ευρωπαϊκό Κοινοβούλιο να προτρέψει την Ευρωπαϊκή Επιτροπή να προετοιμάσει προτάσεις για την τροποποίηση της βιομηχανικής πολιτικής, να κάνει προβλέψεις για τη μακροπρόθεσμη βιομηχανική ανάπτυξη μέχρι το 2030-2050 και να υποβάλει συστάσεις στη βιομηχανία σχετικά με τομείς που θα παρουσιάσουν ανάπτυξη στο μέλλον αλλά στους οποίους οι επενδύσεις πρέπει να ξεκινήσουν από τώρα. Αν δεν λάβουμε τέτοια μέτρα, ένα κινεζικό τσουνάμι θα ρημάξει τη βιομηχανία στην Ευρώπη. 
<SPEAKER ID="48" LANGUAGE="" NAME="Πρόεδρος. –" AFFILIATION="">
<P>
   Η συζήτηση διακόπτεται τώρα και επαναλαμβάνεται στις 15.00. 
<SPEAKER ID="49" LANGUAGE="" NAME="" AFFILIATION="Προέδρου">
<SPEAKER ID="50" LANGUAGE="" NAME="Πρόεδρος." AFFILIATION="(Το Σώμα, όρθιο, τηρεί ενός λεπτού σιγή)">
<SPEAKER ID="51" LANGUAGE="" NAME="" AFFILIATION="Αντιπροέδρου">
<SPEAKER ID="52" LANGUAGE="" NAME="Πρόεδρος. –" AFFILIATION="(Για τα αποτελέσματα και τις λεπτομέρειες της ψηφοφορίας, βλ. Συνοπτικά πρακτικά)">
<SPEAKER ID="53" LANGUAGE="" NAME="" AFFILIATION="– Πριν από την ψηφοφορία επί της τροπολογίας 14:">
<SPEAKER ID="54" LANGUAGE="FR" NAME="Marie Anne Isler Béguin (Verts/ALE )," AFFILIATION="εισηγήτρια">
<SPEAKER ID="55" LANGUAGE="" NAME="" AFFILIATION="(Ο Πρόεδρος διαπιστώνει ότι δεν υπάρχουν αντιρρήσεις στη διατήρηση της προφορικής τροπολογίας)">
<SPEAKER ID="56" LANGUAGE="" NAME="" AFFILIATION="Πριν από την ψηφοφορία επί της προτάσεως απόφασης αριθ. 1:">
<SPEAKER ID="57" LANGUAGE="" NAME="John Bowis (PPE-DE )," AFFILIATION="αναπληρωτής εισηγητής">
<P>
   .  Κύριε Πρόεδρε, εξ ονόματος του εισηγητή και σύμφωνα με το άρθρο 53 του Κανονισμού, θα ήθελα να ρωτήσω την Επιτροπή αν είναι τώρα πρόθυμη να κάνει δεκτές τις τροπολογίες του Σώματος. 
<SPEAKER ID="58" LANGUAGE="" NAME="Louis Michel," AFFILIATION="μέλος της Επιτροπής">
<P>
   .  Αξιότιμοι βουλευτές, η Επιτροπή διατηρεί τη θέση της, όπως εκφράστηκε εχθές από τη συνάδελφό μου Επίτροπο κ. Ferrero-Waldner, ότι δηλαδή απαιτείται η διαβούλευση του Ευρωπαϊκού Κοινοβουλίου. 
<SPEAKER ID="59" LANGUAGE="" NAME="John Bowis (PPE-DE )," AFFILIATION="αναπληρωτής εισηγητής">
<SPEAKER ID="60" LANGUAGE="" NAME="" AFFILIATION="(Το Σώμα εγκρίνει την πρόταση αναπομπής του θέματος στην επιτροπή)">
<SPEAKER ID="61" LANGUAGE="IT" NAME="Alessandra Mussolini (NI )." AFFILIATION="(Ο Πρόεδρος διακόπτει την ομιλήτρια)">
<SPEAKER ID="62" LANGUAGE="" NAME="" AFFILIATION="Πριν από την ψηφοφορία επί της πρότασης απόφασης αριθ. 2:">
<SPEAKER ID="63" LANGUAGE="" NAME="John Bowis (PPE-DE )," AFFILIATION="αναπληρωτής εισηγητής">
<SPEAKER ID="64" LANGUAGE="FR" NAME="Louis Michel," AFFILIATION="μέλος της Επιτροπής.">
<SPEAKER ID="65" LANGUAGE="" NAME="John Bowis (PPE-DE )," AFFILIATION="αναπληρωτής εισηγητής">
<SPEAKER ID="66" LANGUAGE="" NAME="" AFFILIATION="(Το Σώμα εγκρίνει την πρόταση αναπομπής του θέματος στην επιτροπή)">
<SPEAKER ID="67" LANGUAGE="" NAME="" AFFILIATION="Πριν από την ψηφοφορία:">
<SPEAKER ID="68" LANGUAGE="" NAME="Sophia in 't Veld (ALDE )," AFFILIATION="εισηγήτρια">
<SPEAKER ID="69" LANGUAGE="" NAME="" AFFILIATION="Πριν από την ψηφοφορία επί της τροπολογίας 2/αναθ.:">
<SPEAKER ID="70" LANGUAGE="" NAME="Piia-Noora Kauppi (PPE-DE )," AFFILIATION="εισηγήτρια">
<P>
   .  Κύριε Πρόεδρε, υπάρχει ψηφοφορία κατά τμήματα όσον αφορά την τροπολογία 2 στην παράγραφο 26. Το πρώτο μέρος φτάνει έως τη λέξη «αγορά» και στη συνέχεια προτείνεται να διαγραφεί η υπόλοιπη τροπολογία, ώστε να είναι όμοια με την αρχική διατύπωσή της στην επιτροπή.
<SPEAKER ID="71" LANGUAGE="" NAME="" AFFILIATION="(Ο Πρόεδρος διαπιστώνει ότι δεν υπάρχουν αντιρρήσεις στη διατήρηση της προφορικής τροπολογίας)">
<SPEAKER ID="72" LANGUAGE="" NAME="Piia-Noora Kauppi (PPE-DE )," AFFILIATION="εισηγήτρια">
<SPEAKER ID="73" LANGUAGE="" NAME="" AFFILIATION="(Ο Πρόεδρος διαπιστώνει ότι δεν υπάρχουν αντιρρήσεις στη διατήρηση της προφορικής τροπολογίας)">
<SPEAKER ID="74" LANGUAGE="" NAME="Πρόεδρος. –" AFFILIATION="">
<SPEAKER ID="75" LANGUAGE="FR" NAME="Francis Wurtz (GUE/NGL )." AFFILIATION="(Χειροκροτήματα)">
<P>
    Κύριε Πρόεδρε, θα ήθελα να κάνω μια πρακτική πρόταση: δεν είχαμε τη δυνατότητα να ψηφίσουμε σήμερα το πρωί επί της έκθεσης της κ. Saïfi για την κλωστοϋφαντουργική βιομηχανία και γνωρίζω ότι είναι προγραμματισμένη να τεθεί σε ψηφοφορία σήμερα το απόγευμα. Πιστεύω ότι, λαμβανομένων υπόψη των σημαντικών συνεπειών για τα θέματα της κλωστοϋφαντουργίας, κυρίως για την απασχόληση, δεν θα έπρεπε να προχωρήσουμε βιαστικά σε ψηφοφορία για ένα τέτοιο θέμα, σήμερα το απόγευμα. Προτείνω να αναβληθεί η ψηφοφορία για την επόμενη περίοδο συνόδου.
<SPEAKER ID="76" LANGUAGE="DE" NAME="Martin Schulz (PSE )." AFFILIATION="(Χειροκροτήματα)">
<P>
    Κύριε Πρόεδρε, πιστεύω ότι ο κ. Wurtz έχει απόλυτο δίκιο· το θέμα δεν είναι ότι δεν έχουμε ολοκληρώσει τη συζήτηση, επειδή με αυτό δεν υπάρχει πρόβλημα. Το θέμα είναι ότι, αντί να κάνουμε την ψηφοφορία σήμερα, θα έπρεπε να περιμένουμε μέχρι την επόμενη περίοδο συνόδου, που θα διεξαχθεί τον Σεπτέμβριο, και να ψηφίσουμε τότε. Συμφωνώ απόλυτα με την πρόταση.
<SPEAKER ID="77" LANGUAGE="FR" NAME="Françoise Grossetête (PPE-DE )." AFFILIATION="">
<P>
    Κύριε Πρόεδρε, κατανοώ πολύ καλά τα επιχειρήματα που διατύπωσαν οι συνάδελφοί μου: έχουν δίκιο ότι το θέμα της κλωστοϋφαντουργίας είναι θεμελιώδες. Θα ήθελα απλά να σας υπενθυμίσω ότι η περίοδος συνόδου στο Στρασβούργο λήγει Πέμπτη απόγευμα γύρω στις 17.00 και ότι οι βουλευτές πρέπει να είναι παρόντες. Το να ζητούμε τέτοιες αναβολές σημαίνει εντέλει ότι δεχόμαστε ότι δεν εργαζόμαστε έως το τέλος των περιόδων συνόδου, όπως αυτές είναι προγραμματισμένες. Λυπάμαι ειλικρινά γι’ αυτό. 
<SPEAKER ID="78" LANGUAGE="" NAME="" AFFILIATION="(Το Σώμα εγκρίνει την πρόταση)">
<SPEAKER ID="79" LANGUAGE="DE" NAME="Bernd Posselt (PPE-DE )." AFFILIATION="">
<SPEAKER ID="80" LANGUAGE="" NAME="" AFFILIATION="">
<SPEAKER ID="81" LANGUAGE="" NAME="Claude Moraes (PSE )," AFFILIATION="γραπτώς.">
<P>
    Ψηφίζω σήμερα υπέρ της έκθεσής μου σχετικά με την πρωτοβουλία του Μεγάλου Δουκάτου του Λουξεμβούργου για την έκδοση απόφασης του Συμβουλίου όσον αφορά την προσαρμογή των βασικών μισθών και επιδομάτων του προσωπικού της Ευρωπόλ, επειδή έχουμε λάβει διαβεβαιώσεις ότι θα υπάρξει υψηλότερο επίπεδο λογοδοσίας και διαφάνειας για τον τρόπο με τον οποίο ασκούνται οι δραστηριότητες της Ευρωπόλ. Η Ευρωπόλ είναι εξαιρετικά σημαντική για τους ευρωπαίους πολίτες και το Ευρωπαϊκό Κοινοβούλιο. Οι δραστηριότητές της σε θέματα, όπως το εμπόριο ναρκωτικών, η παράνομη εμπορία ανθρώπων και άλλες μορφές οργανωμένου εγκλήματος, αποτελούν έργο ζωτικής σπουδαιότητας το οποίο έχει αύξουσα σημασία με τη διεύρυνση της ΕΕ και τις πιθανές περαιτέρω διευρύνσεις. Ψηφίζοντας υπέρ της έκθεσής μου, επεσήμανα την ακρόαση του ΕΚ με τον νέο διευθυντή της Ευρωπόλ τον Ιούνιο του 2005 και την επίσκεψη του ΕΚ στα κεντρικά γραφεία της Ευρωπόλ τον Απρίλιο του 2005. Είναι σημαντικό να υποστηρίξουμε το έργο της Ευρωπόλ, αλλά και το Συμβούλιο πρέπει να κατανοήσει με τη σειρά του την επείγουσα ανάγκη για λογοδοσία και διαφάνεια στο βασικό έργο της Ευρωπόλ. Επί του παρόντος, δεν έχουμε ακόμα επιτύχει αυτό το επίπεδο λογοδοσίας. 
<SPEAKER ID="82" LANGUAGE="" NAME="" AFFILIATION="">
<SPEAKER ID="83" LANGUAGE="DE" NAME="Othmar Karas (PPE-DE )." AFFILIATION="">
<P>
    Κύριε Πρόεδρε, θα ήθελα απλώς να διευκρινίσω ότι ψήφισα δύο φορές κατά της τροπολογίας 43, όταν ψηφίσαμε επί της έκθεσης της κ. Isler Béguin, όχι επειδή αγνοώ το περιεχόμενο ή την πρόταση της Επιτροπής Περιβάλλοντος, Δημόσιας Υγείας και Ασφάλειας των Τροφίμων, αλλά επειδή θα έπρεπε να θέσουμε στον εαυτό μας το θεμελιώδες ερώτημα αν οι επιμέρους επιτροπές θα έπρεπε τώρα, ενώ βρισκόμαστε στο μέσον της συζήτησης για τις δημοσιονομικές προοπτικές, να είναι σε θέση να εγκρίνουν ψηφίσματα τα οποία αντιβαίνουν σε όσα αποφασίσαμε σχετικά με την έκθεση Böge.
<SPEAKER ID="84" LANGUAGE="DE" NAME="Christa Klaß (PPE-DE )." AFFILIATION="">
<P>
    Κύριε Πρόεδρε, έχοντας ψηφίσει κατά της έκθεσης της κ. Isler Béguin, θα ήθελα να καταστήσω σαφές ότι είμαι υπέρ της προστασίας του περιβάλλοντος και επίσης υπέρ της οικονομικής εξισορρόπησης, η οποία είναι απολύτως απαραίτητη. Επίσης είμαι υπέρ της εμμονής στη θέση που καταλήξαμε σχετικά με τις δημοσιονομικές προοπτικές, όπως ορίστηκε στην έκθεση Böge. Είμαι, όμως, κατά της παροχής υποστήριξης εκ μέρους των θεσμικών οργάνων προς τις περιβαλλοντικές ενώσεις ή τις μη κυβερνητικές οργανώσεις, και επίσης κατά της περαιτέρω ανάληψης υποχρεώσεων από την Ευρωπαϊκή Ένωση.
<SPEAKER ID="85" LANGUAGE="PT" NAME="Ilda Figueiredo (GUE/NGL )," AFFILIATION="γραπτώς">
<P>
   . Η πρόταση της Επιτροπής που αφορά το χρηματοδοτικό μέσο για το περιβάλλον (LIFE +) υπολείπεται των απαιτήσεων από την άποψη των οικονομικών πόρων, και είναι απαράδεκτο που δεν καλύπτει τη συνιστώσα Natura 2000.
<P>
Η έκθεση που εγκρίθηκε σήμερα βελτιώνει σημαντικά την πρόταση της Επιτροπής, εισάγοντας, με βελτιωμένη χρηματοδότηση, τη συνιστώσα της φύσης και της βιοποικιλότητας, που καλύπτει τη δημιουργία, την προστασία και τη διαχείριση των τόπων Natura (το δίκτυο των πλέον σημαντικών φυσικών τόπων στην ΕΕ), συμβάλλοντας κατ’ αυτόν τον τρόπο στην επίτευξη των στόχων για την αναχαίτιση της απώλειας της βιοποικιλότητας μέχρι το 2010 και μετέπειτα.
<P>
Οι τροπολογίες που κατατέθηκαν διασαφηνίζουν τον στόχο του προγράμματος LIFE +. Προβλέπουν τη δραστική μείωση των συγκεντρώσεων αερίων του θερμοκηπίου στην ατμόσφαιρα, προστατεύοντας τα δάση της Ευρώπης, παρέχοντας περισσότερες πληροφορίες για το περιβάλλον και αυξάνοντας τη συμμετοχή των ευρωπαίων πολιτών στην επίτευξη των περιβαλλοντικών στόχων.
<SPEAKER ID="86" LANGUAGE="" NAME="David Martin (PSE )," AFFILIATION="γραπτώς.">
<P>
    Υπερψήφισα την έκθεση. Το LIFE + είναι το βασικό μέσο για την ανάπτυξη, την υλοποίηση, την παρακολούθηση, την αξιολόγηση και τη διάδοση της κοινοτικής περιβαλλοντικής πολιτικής και νομοθεσίας. Θα υποστηρίξει σημαντικά την εφαρμογή του έκτου προγράμματος δράσης για το περιβάλλον. Πρέπει να διασφαλίσουμε ότι θα χορηγηθεί ο κατάλληλος προϋπολογισμός για το LIFE +, ανάλογος με τους φιλόδοξους στόχους του. 
<SPEAKER ID="87" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="88" LANGUAGE="" NAME="" AFFILIATION="">
<SPEAKER ID="89" LANGUAGE="DE" NAME="Andreas Mölzer (NI )," AFFILIATION="γραπτώς">
<SPEAKER ID="90" LANGUAGE="" NAME="" AFFILIATION="">
<SPEAKER ID="91" LANGUAGE="DE" NAME="Agnes Schierhuber (PPE-DE )." AFFILIATION="">
<SPEAKER ID="92" LANGUAGE="PT" NAME="Carlos Coelho (PPE-DE )," AFFILIATION="γραπτώς">
<P>
   . Επικροτώ την ουσία της συμφωνίας με τον Καναδά σχετικά με τη χρήση των εκ των προτέρων πληροφοριών σχετικά με τους επιβάτες (API) / και των καταστάσεων με τα ονόματα των επιβατών (PNR) για όσους πετούν προς τον Καναδά.
<P>
Επικροτώ ιδιαίτερα τις αρχές της μη διακριτικής μεταχείρισης και της αμοιβαιότητας, τη δυνατότητα από κοινού επισκόπησης της υλοποίησης των δεσμεύσεων που έχουν αναληφθεί, καθώς και το γεγονός ότι τα στοιχεία που μεταβιβάζονται περιορίζονται από το σύστημα διαβίβασης (‘push’ system), το οποίο δίνει ένα θετικό παράδειγμα για άλλες παρόμοιες συμφωνίες, όπως είναι αυτή με τις ΗΠΑ.
<P>
Υποστηρίζω την εξαιρετική έκθεση της κ. in ’t Veld και τις προτάσεις της, και συμφωνώ ότι πρέπει να αναμένουμε την απόφαση του Δικαστηρίου στην υπόθεση των PNR στις ΗΠΑ. 
<SPEAKER ID="93" LANGUAGE="" NAME="" AFFILIATION="">
<SPEAKER ID="94" LANGUAGE="" NAME="Laima Liucija Andrikienė (PPE-DE )." AFFILIATION="(ΕΝ)">
<SPEAKER ID="95" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="96" LANGUAGE="" NAME="" AFFILIATION="">
<SPEAKER ID="97" LANGUAGE="IT" NAME="Luca Romagnoli (NI )." AFFILIATION="">
<SPEAKER ID="98" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="99" LANGUAGE="" NAME="Catherine Stihler (PSE )," AFFILIATION="γραπτώς.">
<P>
    Η σφαγή στη Σρεμπρένιτσα, στη Βοσνία, πριν από δέκα χρόνια, δεν πρέπει να ξεχαστεί ποτέ. Τον Ιούλιο του 1995, ο σερβοβοσνιακός στρατός πήρε τον έλεγχο της μικρής λουτρόπολης που είχε χαρακτηρισθεί από τα Ηνωμένα Έθνη ως «ασφαλής περιοχή». Εντός πέντε ημερών σκοτώθηκαν κτηνωδώς 7 000 άντρες και αγόρια. Αυτή ήταν η χειρότερη περίπτωση γενοκτονίας στην Ευρώπη μετά τον Δεύτερο Παγκόσμιο Πόλεμο. Μία δεκαετία αργότερα, οι άντρες που διέταξαν τη σφαγή εξακολουθούν να είναι ελεύθεροι. Η ΕΕ πρέπει να κάνει ό,τι μπορεί για να ασκήσει πίεση στις αρμόδιες αρχές και να δικάσει τους υπαίτιους αυτής της θηριωδίας. 
<SPEAKER ID="100" LANGUAGE="" NAME="Γεώργιος Τούσσας (GUE/NGL )," AFFILIATION="γραπτώς">
<SPEAKER ID="101" LANGUAGE="" NAME="" AFFILIATION="">
<SPEAKER ID="102" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="103" LANGUAGE="" NAME="" AFFILIATION="">
<SPEAKER ID="104" LANGUAGE="FI" NAME="Eija-Riitta Korhola (PPE-DE )." AFFILIATION="">
<P>
Εκπροσωπώ μια χώρα της ΕΕ που είναι δεσμευμένη στην εκπλήρωση των υποχρεώσεων που απορρέουν από τη Συνθήκη της Οτάβας μέχρι το έτος 2016. Μέχρι τότε, θα έχουμε απαλλαγεί από τις πιο ασφαλείς και λιγότερο καταστροφικές νάρκες του κόσμου, που προστατεύουν τα 1 324 χιλιόμετρα των συνόρων μας με τη Ρωσία. Οι νάρκες δεν αφέθηκαν απλώς στο έδαφος χωρίς επιτήρηση: αποθηκεύτηκαν και φυλάσσονταν. Όταν τοποθετήθηκαν στο έδαφος κατά τη διάρκεια του πολέμου, σχεδιάστηκαν ακριβείς χάρτες έτσι, ώστε να μπορέσουν να απενεργοποιηθούν αργότερα. Κανένας πολίτης δεν μπορεί να πατήσει φινλανδική νάρκη ή να πιαστεί κατά λάθος στο σύρμα παγίδευσης μιας απενεργοποιημένης νάρκης. Οι εικόνες παιδιών με ακρωτηριασμένα άκρα δεν απευθύνονται στις συνθήκες στη Φινλανδία. Οι χώρες όπου συμβαίνει αυτό δεν μπορεί να είναι συμβαλλόμενα μέρη της Συνθήκης της Οτάβας. Γνωρίζουμε ήδη ότι οι άμυνές μας εξασθενούν σημαντικά. Θα πρέπει να βρούμε ένα υποκατάστατο σύστημα με την ίδια λειτουργία αλλά με διαφορετικό όνομα. Το πρόβλημά μας, επομένως, έχει να κάνει με τη σημασιολογία.
<SPEAKER ID="105" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="106" LANGUAGE="" NAME="Geoffrey Van Orden (PPE-DE )," AFFILIATION="γραπτώς">
<P>
    Η Ομάδα του Ευρωπαϊκού Λαϊκού Κόμματος (Χριστιανoδημoκράτες) και των Ευρωπαίων Δημοκρατών απείχε από το ψήφισμα που υπεβλήθη από τις άλλες πολιτικές ομάδες σχετικά με τις νάρκες ξηράς κατά προσωπικού, κυρίως επειδή δεν υποστηρίζουμε τα τμήματα του ψηφίσματος τα οποία απαιτούν διεύρυνση της εκστρατείας σχετικά με τις νάρκες ξηράς κατά προσωπικού, προκειμένου να συμπεριληφθούν οι νάρκες κατά τεθωρακισμένων και άλλες κατηγορίες πυρομαχικών, τα οποία επί του παρόντος κρίνονται απαραίτητα από τις ένοπλες δυνάμεις μας.
<P>
Αυτά τα όπλα είναι, εν πάση περιπτώσει, υπό εξέταση από τους υπογράφοντες της Σύμβασης σχετικά με ορισμένα συμβατικά όπλα (CCW) – μία άκρως αξιόπιστη ομάδα η οποία εξετάζει θέματα, όπως η ανιχνευσιμότητα, ο σχεδιασμός πυροκροτητών και η αυτοκαταστροφή, προκειμένου να ελαχιστοποιηθούν οι παράπλευρες επιπτώσεις.
<SPEAKER ID="107" LANGUAGE="" NAME="" AFFILIATION="">
<SPEAKER ID="108" LANGUAGE="" NAME="David Martin (PSE )," AFFILIATION="γραπτώς.">
<P>
    Η παράνομη και μη βιώσιμη εκμετάλλευση των δασών έχει καταστρεπτικά αποτελέσματα τόσο για την ανθρωπότητα όσο και για τη φύση. Σε ευαίσθητες περιοχές, όπως ο Αμαζόνιος, οι περισσότερες από τις δραστηριότητες υλοτομίας είναι παράνομες. Η κυβέρνηση της Βραζιλίας ανακοίνωσε πέρυσι ότι η καταστροφή του μεγαλύτερου τροπικού δάσους του κόσμου, του Αμαζονίου, προχωρεί ταχέως. Στη δωδεκάμηνη περίοδο που τελείωσε τον περασμένο Αύγουστο, από την καλλιέργεια και την υλοτομία, η περισσότερη εξ αυτής παράνομη, κατεστράφησαν 10 000 τετραγωνικά μίλια δάσους. Αυτή ήταν η μεγαλύτερη απώλεια μέσα σε ένα έτος μετά το 1995, όταν ο Αμαζόνιος συρρικνώθηκε περίπου κατά 11 000 τετραγωνικά μίλια.
<P>
Διεθνώς, η ΕΕ έχει δεσμευθεί να προστατεύσει τα τελευταία αρχαία δάση και να καταπολεμήσει την παράνομη εκμετάλλευση και εμπορία ξυλείας μέσω της Σύμβασης για το διεθνές εμπόριο των απειλούμενων με εξάλειψη άγριων ειδών πανίδας και χλωρίδας (CITES), της παγκόσμιας διάσκεψης κορυφής για την αειφόρο ανάπτυξη (WSSD) και της Σύμβασης για τη βιολογική ποικιλότητα (CBD).
<P>
Τον Μάιο του 2003, η Ευρωπαϊκή Επιτροπή δημοσίευσε το πρόγραμμα δράσης σχετικά με την επιβολή της δασικής νομοθεσίας, τη διακυβέρνηση και το εμπόριο. Τους προτρέπω να επιταχύνουν την εφαρμογή αυτής της σημαντικής πρωτοβουλίας. 
<SPEAKER ID="109" LANGUAGE="" NAME="" AFFILIATION="">
<SPEAKER ID="110" LANGUAGE="" NAME="Bairbre de Brún (GUE/NGL )," AFFILIATION="γραπτώς">
<P>
    Πρόθεσή μου ήταν να απόσχω συνολικά από την ψηφοφορία του ψηφίσματος σχετικά με την έκθεση Kauppi. 
<SPEAKER ID="111" LANGUAGE="" NAME="David Martin (PSE )," AFFILIATION="γραπτώς.">
<SPEAKER ID="112" LANGUAGE="" NAME="" AFFILIATION="">
<SPEAKER ID="113" LANGUAGE="DE" NAME="Hans-Gert Poettering (PPE-DE )." AFFILIATION="">
<P>
Είχαμε διαφορετική άποψη όσον αφορά τους παρατηρητές. Η Διάσκεψη των Προέδρων, που συνεδρίασε στις 9 Ιουνίου, αποφάσισε ότι οι παρατηρητές θα έπρεπε να έρθουν στις 26 Σεπτεμβρίου. Επιτρέψτε μου να καταστήσω σαφές ότι η ιδέα να καλέσουμε παρατηρητές –από τις δέκα χώρες, οι οποίες τώρα είναι κράτη μέλη– προήλθε αρχικά από εμάς. Υποστηρίζουμε ένθερμα την ιδέα ότι οι υπό ένταξη χώρες θα έπρεπε να στείλουν παρατηρητές.
<SPEAKER ID="114" LANGUAGE="IT" NAME="Carlo Fatuzzo (PPE-DE )." AFFILIATION="">
<P>
    Κύριε Πρόεδρε, ψήφισα υπέρ της έκθεσης σχετικά με τη συμμετοχή των παρατηρητών της Βουλγαρίας και της Ρουμανίας στο Ευρωπαϊκό Κοινοβούλιο. Πιστεύω πως αυτό είναι ένα σημαντικό βήμα προόδου προς την ημέρα της πλήρους ένταξης των δύο πρώην κομουνιστικών χωρών, οι οποίες, κατά την άποψή μου, θα έπρεπε να είχαν γίνει δεκτές μαζί με τις άλλες οκτώ χώρες την 1η Μαΐου 2004.
<P>
Στον ιταλικό εθνικό ύμνο υπάρχει ο στίχος «stringiamoci a coorte», ο οποίος –το λέω για τους διερμηνείς– σημαίνει «ας ενωθούμε όλοι μαζί για τις επόμενες μάχες». Τα κακά νέα που λάβαμε προ ολίγου από το Λονδίνο με ωθούν να πω ότι, εάν όλα τα ευρωπαϊκά κράτη μείνουν ενωμένα, θα μπορέσουμε να αμυνθούμε καλύτερα από τις παράφρονες επιθέσεις κατά της δημοκρατίας, όπως αυτή που εξαπολύεται αυτήν τη στιγμή στο Λονδίνο. 
<SPEAKER ID="115" LANGUAGE="DE" NAME="Othmar Karas (PPE-DE )." AFFILIATION="">
<SPEAKER ID="116" LANGUAGE="" NAME="David Martin (PSE )," AFFILIATION="γραπτώς.">
<SPEAKER ID="117" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
   . Έχοντας κατά νου την κατάσταση των διαπραγματεύσεων σχετικά με τη μελλοντική προσχώρηση της Βουλγαρίας στην ΕΕ, τις δυσκολίες που μένουν να ξεπεραστούν και τις πλέον πρόσφατες ενταξιακές διαδικασίες, πιστεύω ότι, αν και η διαδικασία αυτή μπορεί να διαρκέσει περισσότερο, πρέπει να καθοριστούν για τη Βουλγαρία και τους πολιτικούς της οι ίδιες προϋποθέσεις που υπήρξαν και για τις άλλες χώρες στο ίδιο στάδιο. Χαιρετίζω, ως εκ τούτου, την απόφαση που ενέκρινε η Διάσκεψη των Προέδρων στις 9 Ιουνίου να καλέσει τα κοινοβούλια της Βουλγαρίας και της Ρουμανίας να διορίσουν κοινοβουλευτικούς παρατηρητές και να υποδεχτεί αυτούς τους εκπροσώπους από τις 26 Σεπτεμβρίου 2005 μέχρι την επίσημη ένταξη των χωρών αυτών στην ΕΕ. 
<SPEAKER ID="118" LANGUAGE="" NAME="Geoffrey Van Orden (PPE-DE )," AFFILIATION="γραπτώς">
<P>
    Οι Ευρωπαίοι Δημοκράτες και πολλοί άλλοι εντός της Ομάδας του Ευρωπαϊκού Λαϊκού Κόμματος (Χριστιανoδημoκράτες) και των Ευρωπαίων Δημοκρατών υποστήριξαν πλήρως την κοινή πρόταση και αντιτέθηκαν σε αρνητικές προτάσεις, οι οποίες εν συνεχεία αποσύρθηκαν. Μας λυπεί το γεγονός ότι αυτό το θέμα παρουσιάστηκε ανώφελα ενώπιον αυτού του Κοινοβουλίου σε αυτή τη φάση.
<P>
Τα αποτελέσματα των βουλγαρικών εκλογών της 25ης Ιουνίου ήταν ασαφή. Είναι πολύ σημαντικό, ως εκ τούτου, να εγκατασταθεί το ταχύτερο δυνατόν μία σταθερή, ευρείας βάσης, κυβέρνηση συνασπισμού με ισχυρά στοιχεία συνέχειας, προκειμένου να εφαρμόσει το απαραίτητο πρόγραμμα εκσυγχρονισμού και μεταρρύθμισης επειγόντως και αποτελεσματικά. 
<SPEAKER ID="119" LANGUAGE="" NAME="" AFFILIATION="(Η συνεδρίαση διακόπτεται στις 13.00 και συνεχίζεται στις 15.00)">
<SPEAKER ID="120" LANGUAGE="" NAME="" AFFILIATION="Αντιπροέδρου">
<SPEAKER ID="121" LANGUAGE="" NAME="Πρόεδρος." AFFILIATION="">
<P>
   Θα συνεχίσουμε με τη συζήτηση της έκθεσης (A6-0193/2005) της κ. Saïfi, εξ ονόματος της Επιτροπής Διεθνούς Εμπορίου, σχετικά με το μέλλον της κλωστοϋφαντουργίας και της ένδυσης μετά το 2005 (2004/2265(INI)). 
<SPEAKER ID="122" LANGUAGE="FR" NAME="Hélène Flautre (Verts/ALE )." AFFILIATION="">
<P>
Για να επανέλθω στη συζήτησή μας, η σημασία της οποίας αναλύθηκε σήμερα το πρωί, η πολιτική ομάδα μου, με την παρέμβαση της κ. Caroline Lucas, υπογράμμισε σε ποιον βαθμό στηρίζει τη σειρά προσωρινών μέτρων που προτείνονται. Τούτου λεχθέντος, θα ήθελα σήμερα να τονίσω, ορισμένα σημεία τα οποία θεωρώ ουσιώδη. Το πρώτο αφορά δύο παραγράφους αυτής της έκθεσης, οι οποίες στοχεύουν στην ελαχιστοποίηση του πεδίου εφαρμογής της οδηγίας REACH, και τις οποίες θεωρούμε εντελώς απαράδεκτες. Πράγματι, αυτές οι δύο παράγραφοι διατυπώνουν σαφή σύσταση για τον περιορισμό του πεδίου εφαρμογής της οδηγίας, με σκοπό να αποφευχθούν δήθεν επιβλαβείς συνέπειες για την κλωστοϋφαντουργία και την ανταγωνιστικότητά της. Θα σας υπενθυμίσω ότι το σχέδιο οδηγίας REACH, που συζητείται αυτήν την περίοδο στο Κοινοβούλιο, προτείνει την καταχώριση, αξιολόγηση και έλεγχο της χρησιμοποίησης χημικών προϊόντων τα οποία θα μπορούσαν να έχουν δυσμενείς συνέπειες για την υγεία και το περιβάλλον μας.
<P>
Αυτές οι αναφορές λοιπόν είναι εντελώς απαράδεκτες, διότι δεν πιστεύουμε ότι η ανταγωνιστικότητα της βιομηχανίας μας μπορεί να ενισχυθεί εις βάρος της υγείας, του περιβάλλοντος και των συνθηκών εργασίας των εργαζομένων. Είναι δε ακόμη πιο απαράδεκτο, δεδομένου ότι στην περιοχή μου για παράδειγμα, στον νομό Nord-Pas-de-Calais, που έχει πληγεί σκληρά από την αναδιάρθρωση των επιχειρήσεων, γνωρίζουμε δυστυχώς πολύ καλά τη ρητορική αυτού του είδους, η οποία υποστηρίζει τον περιορισμό των περιβαλλοντικών διεκδικήσεων για να προστατευθούν, υποτίθεται, οι θέσεις εργασίας. Αυτό καταλήγει συστηματικά σε κοινωνική και περιβαλλοντική καταστροφή. Σκέπτομαι βεβαίως εδώ τον πολύ μεγάλο αριθμό εργατών θυμάτων του αμιάντου. Σκέπτομαι επίσης την υπόθεση Metaleurop, η οποία απετέλεσε θέμα μεγάλης συζήτησης σε αυτό το Κοινοβούλιο και η οποία υπήρξε αιτία οι κάτοικοι της περιοχής να χάσουν τη δουλειά τους, την υγεία τους και το έδαφός τους, χωρίς δυνατότητα χρήσης για πολλά χρόνια.
<P>
Κατά συνέπεια, αυτή η επίθεση κατά της οδηγίας REACH είναι εντελώς λανθασμένη, πολύ δε περισσότερο για τον λόγο ότι αναμένεται ότι η επίδρασή της όσον αφορά την κλωστοϋφαντουργία και τη χημική βιομηχανία γενικά θα ευνοήσει και θα προαγάγει τη δυνατότητα καινοτομίας. Η συζήτησή μας θα έπρεπε να είναι πολύ περισσότερο επικεντρωμένη στο συγκριτικό πλεονέκτημα που προκύπτει από τις χαμηλές τιμές παραγωγής των κλωστοϋφαντουργικών προϊόντων στην Κίνα. Όμως, πρέπει να γνωρίζουμε ότι αυτά τα χαμηλά κόστη παραγωγής οφείλονται στην εκμετάλλευση των κινέζων εργατών και στη βίαιη καταστολή των διεκδικήσεών τους.
<P>
Επιτρέψτε μου να αναφερθώ σε απόσπασμα σχετικά πρόσφατης έκθεσης της Διεθνούς Αμνηστίας, αφού έχει ημερομηνία 2002, η οποία αναφέρει σαφέστατα ότι στις ιδιωτικές επιχειρήσεις στην Κίνα, οι υπερωρίες είναι όχι μόνο υποχρεωτικές αλλά και μη αμειβόμενες και ότι ορισμένα εργοστάσια επιβάλλουν πρόστιμα σε εκείνους που αρνούνται να κάνουν υπερωρίες ή σε εκείνους που καθυστερούν να προσέλθουν στην εργασία. Οι κινέζοι εργαζόμενοι εργάζονται μεταξύ 10 και 12 ωρών ημερησίως και τα έξοδα στέγασης και διατροφής τους συχνά αφαιρούνται απευθείας από τον μισθό τους. Δεν είναι σπάνιο οι επιχειρήσεις να δεσμεύουν τους μισθούς ορισμένες φορές για διάρκεια δύο μηνών ή να κρατούν το δελτίο ταυτότητας ορισμένων εργαζομένων για αρκετούς μήνες. Εν ολίγοις, οι συνδικαλιστικές ενώσεις υφίστανται τρομερή καταστολή.
<SPEAKER ID="123" LANGUAGE="FR" NAME="Jacky Henin (GUE/NGL )." AFFILIATION="">
<P>
    Κύριε Πρόεδρε, από την 1η Ιανουαρίου, εκατοντάδες εργαζόμενοι της κλωστοϋφαντουργίας βρίσκονται στον δρόμο, δεκάδες μικρομεσαίες επιχειρήσεις/βιομηχανίες εξαφανίστηκαν μαζί με την τεχνογνωσία τους. Είναι σκληρό να το λέμε, αλλά δεν είναι τα εισαγόμενα από την Κίνα παντελόνια και μπλουζάκια που πρέπει να μετράμε αλλά τις θέσεις εργασίας που έχουν χαθεί και τις ζωές που έχουν καταστραφεί.
<P>
Η οικτρή συμφωνία στην οποία κατέληξε ο Επίτροπος κ. Mandelson με τις αρχές του Πεκίνου δεν θα αλλάξει τίποτε. Ο απερίγραπτος Επίτροπος Mandelson μοιάζει με τον γιατρό του Μολιέρου: περιμένει τον θάνατο του ασθενή για να βεβαιώσει την ασθένειά του. Ωστόσο, μπορούμε να συμβιβάσουμε τα γενικότερα συμφέροντα της Ευρώπης με τα ειδικά συμφέροντα του City, να επενδύουμε στην Κίνα, στην Τουρκία ή αλλού;
<P>
Σήμερα είναι η κλωστοϋφαντουργία, αλλά αύριο θα είναι η αυτοκινητοβιομηχανία ή ίσως η αεροναυπηγική βιομηχανία. Η Κίνα κατασκευάζει ήδη πόρτες του Airbus και κατασκευάζει περιφερειακό αεροσκάφος που ανταγωνίζεται τα ευρωπαϊκά, καναδέζικα ή βραζιλιάνικα προϊόντα. Νοιώσατε έκπληξη με την κάθετη απόρριψη του υπερφιλελεύθερου Συντάγματός σας από την πλειοψηφία των ελάχιστων λαών της Ευρώπης που μπόρεσαν να ψηφίσουν! όμως, αυτή η μαζική απόρριψη είναι η τιμωρία του λαού για την πολιτική σας, συμπεριλαμβανομένης της πολιτικής που αφορά την κλωστοϋφαντουργία. Οι πολίτες δεν θέλουν αυτή η πολιτική να καταστεί ο θεμελιώδης νόμος της Ένωσης.
<SPEAKER ID="124" LANGUAGE="" NAME="Γεώργιος Παπαστάμκος (PPE-DE )." AFFILIATION="">
<P>
    Κύριε Πρόεδρε, αφού συγχαρώ την εισηγήτρια κ. Saïfi, θα ήθελα να επισημάνω στην Επιτροπή συγκεκριμένα σημεία διαλόγου, συμφωνίας ή και διαφωνίας, για τον στρατηγικής σημασίας κλάδο της ευρωπαϊκής κλωστοϋφαντουργίας και ένδυσης.
<SPEAKER ID="125" LANGUAGE="DE" NAME="Jörg Leichtfried (PSE )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι, οι δραματικές επιπτώσεις του τελευταίου γύρου ελευθέρωσης στον τομέα της κλωστοϋφαντουργίας την 1η Ιανουαρίου 2005 κατέστησαν επιτακτική την ανάγκη για δράση, και χαίρομαι πολύ που η Επιτροπή έκανε κάτι. Αν και είναι εξαιρετικά αξιέπαινη η ταχύτητα με την οποία ξεκίνησαν οι διαπραγματεύσεις και ελήφθησαν μέτρα αντιμετώπισης της κατάστασης, τα εν λόγω μέτρα θα μπορούσαν να είναι ακόμη πιο εκτενή και να ληφθούν πιο γρήγορα.
<SPEAKER ID="126" LANGUAGE="IT" NAME="Patrizia Toia (ALDE )." AFFILIATION="">
<P>
Ωστόσο, παρά την κριτική αυτή, σημειώνουμε με ικανοποίηση τις ενέργειες του Επιτρόπου κ. Mandelson, από τον οποίο ζητούμε να επαγρυπνεί όχι μόνο όσον αφορά τη συναφθείσα συμφωνία και την εφαρμογή της αλλά και για όσα συμβαίνουν σε άλλες κατηγορίες προϊόντων. Πράγματι, το ζήτημα δεν έχει λυθεί οριστικά και όσα έγιναν για ορισμένες κατηγορίες προϊόντων, μπαλώνοντας κατά κάποιον τρόπο την κατάσταση, μπορούν να καταστούν αναγκαία τους προσεχείς μήνες και για άλλες κατηγορίες προϊόντων.
<SPEAKER ID="127" LANGUAGE="IT" NAME="Luca Romagnoli (NI )." AFFILIATION="">
<SPEAKER ID="128" LANGUAGE="FR" NAME="Jean Louis Cottigny (PSE )." AFFILIATION="">
<P>
Η εφαρμογή ρητρών διασφάλισης, η καταπολέμηση της απομίμησης και η χορήγηση βοήθειας στην έρευνα και η παροχή πληροφόρησης, όλα αυτά αποτελούν καλές αφετηρίες αλλά δεν μπορούμε να περιοριστούμε σε αυτές. Η κ. Saïfi, στις παραγράφους 18 και 24 της έκθεσής της, δίνει έμφαση και δικαίως στην αναγκαιότητα καταπολέμησης όλων των μορφών σύγχρονης δουλείας και καταναγκαστικής εργασίας καθώς και της εκμετάλλευσης των παιδιών. Πράγματι, ουδέποτε θα καταστεί δυνατό για τη σύγχρονη οικονομία μας, που βασίζεται, μεταξύ άλλων, στον σεβασμό της ανθρώπινης αξιοπρέπειας, να γίνει ανταγωνιστική αντιμετωπίζοντας τέτοιου είδους παραβιάσεις. Ωστόσο, οι απαντήσεις της κ. Saïfi για την καταπολέμηση αυτών των πληγών είναι ανεπαρκείς. Πρέπει να έχουμε την ικανότητα να χτυπάμε εκεί που πονάει.
<P>
Για τον λόγο αυτό, μαζί με 50 από τους συναδέλφους μας που εκπροσωπούν τέσσερεις πολιτικές ομάδες, καταθέσαμε τροπολογία ζητώντας από την Επιτροπή να μελετήσει τη θέσπιση φόρου μη τήρησης κανόνων ηθικής για τα προϊόντα για τα οποία θα είχαμε την υποψία ότι κατασκευάστηκαν κατά παράβαση κάθε κανόνα ανθρώπινης αξιοπρέπειας, και κυρίως με την εκμετάλλευση παιδιών. Είναι πρωταρχικής σημασίας ένα όργανο, όπως το δικό μας, να υπηρετεί περισσότερες από μία γενιά και να χρησιμεύει για να γεννά την ελπίδα. 
<SPEAKER ID="129" LANGUAGE="FR" NAME="Anne Laperrouze (ALDE )." AFFILIATION="">
<SPEAKER ID="130" LANGUAGE="IT" NAME="Antonio Tajani (PPE-DE )." AFFILIATION="">
<P>
    Κύριε Πρόεδρε, κυρίες και κύριοι, η έκθεση σχετικά με το μέλλον της κλωστοϋφαντουργίας και της ένδυσης μετά το 2005 παρουσιάζει αναμφίβολα ένα πλήρες πλαίσιο των νέων οικονομικών και εμπορικών συνθηκών σε παγκόσμιο επίπεδο. Η βιομηχανία κλωστοϋφαντουργίας και ειδών ένδυσης αποτελεί έναν καίριο τομέα για την Ευρωπαϊκή Ένωση και, συνεπώς, συντάσσομαι με τη διαμαρτυρία της κ. Saïfi όσον αφορά την απουσία των αρμοδίων Επιτρόπων από την αίθουσα.
<P>
Ο τομέας, που αποτελείται κατά κύριο λόγο από μικρομεσαίες επιχειρήσεις, διέρχεται σήμερα μεγάλες δυσκολίες λόγω των κινεζικών προϊόντων που παράγονται και πωλούνται με πολύ χαμηλό κόστος και έχουν κατακλύσει την αγορά μας. Οι εισαγωγές από την Κίνα έχουν αυξηθεί ανησυχητικά, ιδίως μετά την οριστική κατάργηση των ποσοστώσεων εισαγωγών τον Ιανουάριο του 2005. Συνεπώς, ο τομέας της κλωστοϋφαντουργίας και των ειδών ένδυσης της Ευρωπαϊκής Ένωσης υφίσταται πρωτόγνωρες πιέσεις. Ολοένα συχνότερα οι βιομηχανίες μας κλείνουν και χιλιάδες εργαζόμενοι βρίσκονται χωρίς απασχόληση. Στην Ιταλία χάθηκαν 24 000 θέσεις εργασίας το 2004 και πάνω από 66 000 την τελευταία τριετία.
<P>
Είναι επείγουσα ανάγκη να θέσουμε σε εφαρμογή τις ακόλουθες δράσεις: έγκριση χωρίς καθυστερήσεις της πρότασης κανονισμού για την υποχρεωτική σήμανση της προέλευσης των προϊόντων που εισάγονται στην Ευρωπαϊκή Ένωση, όπως είπε σήμερα το πρωί και ο Επίτροπος κ. Michel· θέσπιση βιομηχανικών πολιτικών με στόχο την υποστήριξη των πλέον εκτεθειμένων τομέων στον διεθνή ανταγωνισμό με την προσφυγή και στα διαρθρωτικά ταμεία· ενίσχυση των μέσων εμπορικής προστασίας στη διάθεση των ευρωπαϊκών επιχειρήσεων, μεταξύ των οποίων μηχανισμοί αντιντάμπινγκ –όπως έγινε με τα δερμάτινα υποδήματα– και αντιεπιδοτήσεων, καθώς και ρήτρες προστασίας· υποστήριξη των πρωτοβουλιών του Επιτρόπου κ. Frattini για να καταστεί ευρωπαϊκή προτεραιότητα η καταπολέμηση της παραποίησης· προσανατολισμός των επιλογών της Επιτροπής προς τις διμερείς συμφωνίες. Εάν το Χονγκ Κονγκ αποτύχει, όπως το Κανκούν, δεν θα υπάρξει χρόνος για επανέναρξη των πολυμερών διαπραγματεύσεων.
<P>
Εν κατακλείδι, σας καλώ να αναθεωρήσετε τη θέση όσον αφορά την πολιτική για τις χημικές ουσίες –την οδηγία REACH– για να διασφαλίζεται προπαντός η ανταγωνιστικότητα των μικρομεσαίων επιχειρήσεων. 
<SPEAKER ID="131" LANGUAGE="FR" NAME="Anna Záborská (PPE-DE )." AFFILIATION="">
<P>
    Κύριε Πρόεδρε, κύριε Επίτροπε, καταρχάς ένα μεγάλο ευχαριστώ στη συνάδελφό μας, κ. Saïfi, για την εξαιρετική πρωτοβουλία της καθώς και για την έκθεσή της.
<SPEAKER ID="132" LANGUAGE="" NAME="Παναγιώτης Μπεγλίτης (PSE )." AFFILIATION="">
<P>
    Κύριε Πρόεδρε, η πρόσφατη συμφωνία Ευρωπαϊκής Ένωσης-Κίνας αποτελεί θετική εξέλιξη και πρέπει να αναγνωρίσουμε τη σημαντική συμβολή του Επιτρόπου Mandelson στο τελικό αποτέλεσμα. Η συμφωνία αυτή δίνει μια σημαντική χρονική περίοδο, για να πάρει ανάσα ο κλάδος της ευρωπαϊκής κλωστοϋφαντουργίας, κυρίως όμως παρέχει τη δυνατότητα να ληφθούν έστω και τώρα κρίσιμες στρατηγικές αποφάσεις για την ανασυγκρότηση και τον εκσυγχρονισμό του κλάδου της κλωστοϋφαντουργίας στην Ευρώπη.
<P>
Σήμερα οι διεθνείς εξελίξεις ανταγωνισμού επιβάλλουν να προχωρήσουν οι επιχειρήσεις σε ουσιαστικά άλματα προόδου, στον τεχνολογικό εκσυγχρονισμό, στην καινοτομία, στην έρευνα, στην τεχνολογία, στη διά βίου εκπαίδευση. Γι’ αυτόν τον λόγο, η Ευρωπαϊκή Ένωση πρέπει να προχωρήσει στην αξιοποίηση των διαρθρωτικών πολιτικών και των διαρθρωτικών ταμείων για την κλωστοϋφαντουργία, στην αξιοποίηση του 7ου προγράμματος-πλαισίου για την έρευνα και την ανάπτυξη, στη δημιουργία συγκεκριμένου κοινοτικού προγράμματος για την ανάπτυξη των κλάδων κλωστοϋφαντουργίας και ένδυσης, στη δυναμική αξιοποίηση των θεσμικών δυνατοτήτων που παρέχει ο ΠΟΕ για την αποτροπή του κοινωνικού και περιβαλλοντικού ντάμπινγκ της Κίνας και την καταπολέμηση του προβλήματος παιδικής εργασίας με τη λήψη, όταν απαιτείται, συγκεκριμένων μέτρων εμπορικής άμυνας, με τη διασφάλιση και την υπεράσπιση της ελεύθερης και ισότιμης πρόσβασης στην αγορά τρίτων χωρών και στον ανόθευτο ανταγωνισμό για τα ευρωπαϊκά προϊόντα, με την υπεράσπιση των δικαιωμάτων των καταναλωτών, με την καταπολέμηση της πειρατείας, των απομιμήσεων, και με την προστασία της πνευματικής ιδιοκτησίας, με την ανάληψη πρωτοβουλιών για μια νέα ολοκληρωμένη συμφωνία συνεργασίας με την Κίνα, που θα αντικαθιστά τη συμφωνία συνεργασίας του 1985, η οποία ουσιαστικά έχει ξεπεραστεί από τις διεθνείς εξελίξεις.
<P>
Με την ευκαιρία που είναι εδώ ο Επίτροπος κ. Michel, θέλω να τελειώσω λέγοντας ότι η Επιτροπή θα πρέπει επίσης να επιταχύνει την έρευνά της για τις ανεξέλεγκτες εισαγωγές κινεζικών παπουτσιών, που έχουν δημιουργήσει σοβαρά προβλήματα στις ευρωπαϊκές χώρες και στην Ελλάδα. 
<SPEAKER ID="133" LANGUAGE="FR" NAME="Louis Michel," AFFILIATION="μέλος της Επιτροπής.">
<P>
Παρά ταύτα, θα ήθελα να επανέλθω σε μερικές από τις ανησυχίες που εκφράστηκαν. Η συμφωνία με την Κίνα, ανησυχεί, μεταξύ άλλων, τον κ. Silva Peneda, τον κ. Guerrero, τον κ. Caspary, τον κ. Allister και την κ. Martens. Θα έλεγα ότι η κ. Martens βρήκε τις σωστές λέξεις για να εκφράσει την ανησυχία της. Όπως και η πλειοψηφία αυτών που παρακολουθούν τα θέματα αυτά, πιστεύει ότι η συμφωνία με τους Κινέζους θα δώσει στην ευρωπαϊκή βιομηχανία κάποια ανάσα από τώρα έως το 2008 και ότι αυτή καθαυτή η συμφωνία είναι καλή. Επιθυμώ να τονίσω ότι αυτή η συμφωνία θα εφαρμοστεί αυστηρά και ότι οι εισαγόμενες ποσότητες καταγράφονται αυστηρά στο πλαίσιο ενός πραγματικού αυτοπεριορισμού ποσοστώσεων.
<P>
Όσον αφορά τις ρήτρες διασφάλισης που προβλέπονται από την πράξη προσχώρησης της Κίνας στον ΠΟΕ, διευκρινίζεται ότι η Ευρωπαϊκή Ένωση δεν έχει τυπικά παραιτηθεί από αυτές, αλλά η συμφωνία με τους Κινέζους είναι προφανώς παγκόσμια και στοχεύει ακριβώς στην αποτροπή τέτοιων συγκρούσεων στη διαχείριση του συγκεκριμένου τομέα που ενδέχεται να προκύψουν από τα σκληρά μέτρα που συνιστούν αυτές οι ρήτρες. Οι ρήτρες αυτές δεν θα μπορούσαν λοιπόν να εφαρμοστούν παρά μόνο αν αυτό ήταν πραγματικά δικαιολογημένο, κάτι το οποίο δεν πιστεύω ότι ισχύει, και τούτο διότι η συμφωνία με την Κίνα καλύπτει τα περισσότερα ευαίσθητα προϊόντα, ήτοι σχεδόν το ήμισυ των κινεζικών κλωστοϋφαντουργικών προϊόντων που έχουν ελευθερωθεί τον Ιανουάριο του 2005. Ο κ. Allister, ο οποίος, διαπιστώνω, γενικά διάκειται ευνοϊκά έναντι αυτής της συμφωνίας, θα εκτιμήσει ότι η διαχείριση του κινεζικού εμπορίου που θεσπίζεται έτσι προλαμβάνει την αναγκαιότητα λήψης μέτρων αντιντάμπινγκ, όπως συνέστησε.
<P>
Τέλος, θα ήθελα να καθησυχάσω τον κ. Caspary ότι η συμφωνία με την Κίνα θα επιτρέψει τη σταθεροποίηση των όγκων, με ένα λογικό ετήσιο ποσοστό αύξησης της τάξης του 8 έως 12%. Κατά συνέπεια, προστατεύει τους ευρωπαίους βιομηχάνους, αλλά σταθεροποιεί επίσης, έως το 2008, τα αποθέματα των εισαγωγέων. Στο πλαίσιο των διαπραγματεύσεων που διεξάγονται αυτήν την περίοδο με τους Κινέζους μελετώνται ρήτρες ευελιξίας, με σκοπό την άμβλυνση των μέτρων περιορισμού προς όφελος των εισαγωγέων.
<P>
Επιτρέψτε μου να πω δυο λόγια για τον σεβασμό των κοινωνικών προτύπων εκ μέρους των αναπτυσσόμενων χωρών. Θα ήθελα να πω απαντώντας στον κ. Silva Peneda ότι, παρότι η Ευρωπαϊκή Ένωση και η Επιτροπή ενεργά προωθούν αυτά τα πρότυπα, οι αναπτυσσόμενες χώρες μάς επικρίνουν στο θέμα αυτό, ερμηνεύοντας τα αιτήματά μας ως μορφή συγκαλυμμένου προστατευτισμού. Τα πράγματα λοιπόν δεν είναι τόσο απλά όσο φαίνονται. Οι αναπτυσσόμενες χώρες αποτελούν τη μεγάλη πλειοψηφία των μελών της ΔΟΕ και απορρίπτουν τη σύνδεση μεταξύ εμπορίου και κοινωνικών προτύπων. Ωστόσο, η Επιτροπή δεν παραιτείται από την προσπάθεια και προτείνει συστηματικά την εισαγωγή σε κάθε διαπραγμάτευση προτιμησιακής ελεύθερης εμπορικής συμφωνίας, ρήτρα ανάκλησης προτιμήσεων σε περίπτωση μη συμμόρφωσης προς τα πρότυπα αυτά. Ενεργεί επίσης με θετικό τρόπο. Για παράδειγμα, το Συμβούλιο ακολούθησε την υπόδειξή της στις 27 Ιουνίου, όταν προτείναμε να κάνουμε νέες εμπορικές παραχωρήσεις στη Σρι Λάνκα, επειδή η τελευταία είχε κυρώσει τις οκτώ βασικές συμβάσεις της ΔΟΕ. Η εφαρμοζόμενη πολιτική είναι αρκετά σαφής: απαγόρευση της παιδικής εργασίας με αντάλλαγμα την κατάργηση των δασμών στις εξαγωγές προς την Ευρωπαϊκή Ένωση. Είναι θέμα σύνδεσης μεταξύ πολυμερών εμπορικών διαπραγματεύσεων και κοινωνικών προτύπων. Δεν μπορούμε να πούμε τι θα αποφασιστεί στο Χονγκ Κονγκ τον Δεκέμβριο, αλλά την ισχυρή στήριξη της Επιτροπής σε αυτή τη σύνδεση μπορούμε αμέσως να την επισημάνουμε. Ο συνάδελφός μου, αρμόδιος για το εμπόριο, κ. Peter Mandelson, αν είχε καταφέρει να είναι εδώ στο Κοινοβούλιο σήμερα το πρωί, θα είχε βεβαίως εξηγήσει με ποιον τρόπο παρενέβη προς αυτήν την κατεύθυνση στο Τορίνο στις 26 του περασμένου Μαΐου, στο πλαίσιο συνάντησης που είχε διοργανωθεί από κοινού με τη ΔΟΕ. Στον τομέα αυτό, όπως και σε άλλους, μπορούν να ληφθούν πολλά πρακτικά μέτρα. Για παράδειγμα, έχει εξεταστεί σοβαρά το ενδεχόμενο για μια δομή εταιρικής σχέσης και κοινωνικού διαλόγου με την Κίνα σε θέματα που αφορούν την κλωστοϋφαντουργία.
<P>
Επανέρχομαι τώρα στις προτεραιότητες εμπορικής πολιτικής της Ευρωπαϊκής Ένωσης για να απαντήσω, μεταξύ άλλων, στον κ. Belder. Στο σχέδιο ψηφίσματος διατυπώνεται διακριτικά η ανάγκη να δίδεται προτεραιότητα στην ευρωμεσογειακή ζώνη, ιδιαίτερα σε σχέση με την Ασία. Η Επιτροπή συμμερίζεται σε μεγάλο βαθμό αυτήν την άποψη. Η ανάπτυξη του εμπορίου ανάμεσα στις δύο όχθες της Μεσογείου θα συνέβαλε στην ανάπτυξη αυτής της περιοχής και θα έδινε εν μέρει λύση στα σοβαρά προβλήματα, όπως η μετανάστευση, τα οποία είναι κοινά στον Νότο και στον Βορρά της περιοχής και τα οποία εκτείνονται πέραν της κλωστοϋφαντουργίας.
<P>
Υπάρχουν και άλλες προτεραιότητες: η Αφρική, σε σχέση με την οποία σας παραπέμπω στη σύνοδο της ομάδας G8 που συνέρχεται σήμερα στη Σκωτία, οι ΛΑΧ και οι φτωχές χώρες της Ασίας. Κατά συνέπεια, η Επιτροπή συμφωνεί με την κ. Saïfi στο σημείο αυτό: πρέπει να διατηρηθεί ένας ορισμένος αριθμός συγκριτικών πλεονεκτημάτων προς όφελος αυτών στους οποίους η Ευρωπαϊκή Επιτροπή σκοπεύει να χορηγήσει προτίμηση. Αυτός είναι ο λόγος για τον οποίο, για παράδειγμα, υποστηρίζει σθεναρά να τεθεί σε εφαρμογή πανευρωμεσογειακή σώρευση καταγωγής, η οποία θα πρέπει να εγκριθεί από το Συμβούλιο αυτό το φθινόπωρο. Επωφελούμαι εξάλλου από αυτήν την ευκαιρία για να καλέσω το Κοινοβούλιο να βοηθήσει την Επιτροπή να ασκήσει πίεση στο Συμβούλιο, ώστε να επιταχυνθεί η έγκριση των εν λόγω πρωτοκόλλων.
<P>
Ο κ. Zingaretti, συγκεκριμένα, αναφέρθηκε στα εμπορικά προστατευτικά μέτρα. Αν τρίτες χώρες επιδοτούν τις εξαγωγές τους, υπάρχουν διαθέσιμα μέτρα αντίδρασης. Πραγματικά, η Ευρωπαϊκή Ένωση έχει στη διάθεσή της ολόκληρο οπλοστάσιο. Σε αυτά περιλαμβάνονται τα τέλη αντιντάμπινγκ ή μέτρα κατά των επιδοτήσεων. Για παράδειγμα, πριν από μία εβδομάδα, η Επιτροπή άρχισε έρευνα αντιντάμπινγκ για ορισμένους τύπους κινεζικών και ινδικών υποδημάτων. Το θέμα συζητήθηκε. Εδώ, σε αυτήν την αίθουσα δεν τρέφουμε ευσεβείς πόθους. Μπορώ να σας διαβεβαιώσω ότι τα μέτρα αυτά λαμβάνονται πολύ σοβαρά υπόψη από αυτές τις δύο χώρες.
<P>
Όσον αφορά τα θέματα απομίμησης, που αποτελούν θέμα ανησυχίας για την κ. Muscardini, και την οποία συμμερίζεται η Επιτροπή, η Ευρωπαϊκή Ένωση έχει σημειώσει πρόοδο. Από τον Ιούλιο του 2004, τέθηκε σε ισχύ ένας νέος μηχανισμός ο οποίος επιτρέπει στις επιχειρήσεις να ζητούν από τις τελωνειακές αρχές να κατάσχουν εμπορεύματα που πιθανόν να είναι απομιμήσεις. Πρόκειται για ενοποιημένη, δωρεάν και απλή κοινοτική διαδικασία η οποία, όπως έχει σχεδιαστεί, προορίζεται εν μέρει για μικρές κλωστοϋφαντουργικές επιχειρήσεις που αντιπροσωπεύουν όπως σωστά ανέφερε και κάποιος βουλευτής– το 90% του συγκεκριμένου τομέα. Ωστόσο, μήπως το αίτημα για μεγαλύτερη αποτελεσματικότητα υπαγορεύει την υποχρέωση να γίνουν περισσότερα για την ολοκλήρωση των ευρωπαϊκών τελωνειακών αρχών; Υπάρχει ένας κώδικας ευρωπαϊκών τελωνείων από το 1992, αλλά εφαρμόζεται από 25 εθνικές τελωνειακές αρχές των οποίων ο συντονισμός είναι ενίοτε δυσχερής. Οι λαθρέμποροι καταφέρνουν συχνά και εκμεταλλεύονται τέτοιες καταστάσεις. Άρα, υπάρχουν πολλά ακόμη που πρέπει να γίνουν στον τομέα αυτό.
<P>
Ο κ. Rull και ο κ. Karim επίσης μίλησαν για το θέμα της βιομηχανικής αναδιάρθρωσης του τομέα της κλωστοϋφαντουργίας. Πιστεύω ότι ο κ. Karim έχει δίκιο: η ευρωπαϊκή βιομηχανία περιμένει επειγόντως ένα θαύμα από την Επιτροπή, από τις αρχές του 2005 και την ελευθέρωση της κινεζικής κλωστοϋφαντουργίας. Αυτό έχει ήδη ειπωθεί, αλλά θα ήθελα να το δηλώσω με έμφαση ότι η ελευθέρωση αποφασίστηκε πριν από μία δεκαετία, το 1994. Ορισμένα κράτη μέλη μπόρεσαν εξάλλου να προετοιμαστούν ενόψει αυτής της ελευθέρωσης. Κατά συνέπεια, η κρίση στην κλωστοϋφαντουργία δεν είναι ευρωπαϊκή στη φύση της. Δεν αφορά παρά μόνο τα κράτη που είναι απροετοίμαστα.
<P>
Τον Δεκέμβριο του 2004, η Επιτροπή και ειδικότερα ο Επίτροπος κ. Potocnik μαζί με τον Euratex (δηλαδή τον Ευρωπαϊκό Οργανισμό Κλωστοϋφαντουργίας και Ένδυσης) ανακοίνωσαν μια πρωτοβουλία, γνωστή με την ονομασία «ευρωπαϊκή πλατφόρμα κλωστοϋφαντουργικής τεχνολογίας», της οποίας ένας από τους σκοπούς είναι η ενθάρρυνση της τεχνολογικής καινοτομίας, και με τον τρόπο αυτό την προώθηση στην αγορά προϊόντων υψηλής ποιότητας απέναντι στον κινεζικό ανταγωνισμό. Είναι αληθές, όπως πολύ σωστά επισήμανε η κ. Lucas, ότι τα πραγματικά θύματα της ελευθέρωσης του τομέα της κλωστοϋφαντουργίας είναι οι φτωχότερες χώρες, οι ΛΑΧ, και τούτο ακριβώς διότι αυτές κατασκευάζουν προϊόντα μικρού τεχνολογικού περιεχομένου, όπως τα βαμβακερά μπλουζάκια. Η Ευρώπη έχει τους πόρους να ανεβάσει την ποιότητα των προϊόντων και να εξειδικευτεί σε κλωστοϋφαντουργικούς τομείς. Σκέπτομαι τα υφάσματα πολύ υψηλού τεχνολογικού περιεχομένου, όπου ο κινεζικός ανταγωνισμός είναι πολύ περιορισμένος. Η προστασία είναι, βεβαίως, απαραίτητη ως προσωρινό μέτρο, όμως η αληθινή λύση δεν είναι άλλη από την καινοτομία.
<P>
Λυπάμαι που αυτό το ψήφισμα δεν εγκρίθηκε ήδη από σήμερα αφού, εξ ονόματος της Επιτροπής, συμμερίζομαι ευρέως την προσέγγιση που αυτή πρότεινε. Θα ήθελα να κάνω μερικά ακόμη σχόλια. Ο κ. Leichtfried και η κ. Toia δέχονται μεν ότι αυτά είναι σωστά μέτρα, αλλά η αντίδραση της Επιτροπής θα μπορούσε να είναι ταχύτερη. Η Επιτροπή αντέδρασε σε πέντε μήνες, αφού προηγουμένως εξακρίβωσε ότι προκαλείτο όντως βλάβη συμφερόντων. Όσον αφορά τους Κινέζους, δεν υπάρχει περίπτωση επιβολής ποσοστώσεων ελαφρά τη καρδία.
<P>
Κύριε Romagnoli, θα ήθελα να επαναλάβω αυτό που είπα προ ολίγου. Σας προκαλώ να πείτε με ποιον συγκεκριμένο μηχανισμό η Επιτροπή φέρεται να ενθαρρύνει τις μετεγκαταστάσεις επιχειρήσεων. Δεν είναι ακριβές ότι θα έκανε τέτοιο πράγμα.
<P>
Η κ. Laperrouze επικροτεί τη συμφωνία, και πιστεύω δικαίως. Σχετικά με την ομάδα υψηλού επιπέδου, η Επιτροπή παρουσίασε ένα σχέδιο εντοπισμού εμπορικών περιορισμών στην ομάδα υψηλού επιπέδου στις 14 Ιουνίου. Παρουσιάστηκε από περισσότερους του ενός Επιτρόπους, ήτοι από τον κ. Mandelson και τον κ. Verheugen, ενώ παρούσα ήταν και η κ. Saïfi.
<P>
Όσον αφορά την ομιλία του κ. Tajani, στην οποία έκανε λόγο για τα σήματα καταγωγής, η Επιτροπή ετοιμάζει σχέδιο κανονισμού για να καταστήσει υποχρεωτικά αυτά τα σήματα κατά την εισαγωγή, όμως όπως ασφαλώς γνωρίζετε, τα κράτη μέλη διαφωνούν πάνω σε αυτό το ζήτημα, γεγονός που επιβραδύνει την πρόοδο στο θέμα αυτό.
<P>
Όσον αφορά την αμοιβαιότητα την οποία επικαλέστηκε στην ομιλία της η κ. Lienemann, συμφωνώ, αλλά χρειάζεται να συζητήσουμε το θέμα στους κόλπους του ΠΟΕ.
<P>
Επιτρέψτε μου να τελειώσω εφιστώντας την προσοχή σε δύο μικρές σκέψεις οι οποίες δεν είναι καθόλου άσχετες. Ένα Airbus αντιπροσωπεύει είκοσι εκατομμύρια κινεζικά πουκάμισα. Είναι χρήσιμο να σκεφτούμε το θέμα και να έχουμε κατά νου ότι το εμπόριο δεν είναι μονόδρομος. Το εμπόριο λειτουργεί προς όλες τις κατευθύνσεις και ορισμένες φορές, με το να επικεντρωνόμαστε σε ένα προϊόν, μπορεί να χάσουμε σημαντικά σε άλλο.
<SPEAKER ID="134" LANGUAGE="" NAME="Πρόεδρος." AFFILIATION="Γραπτή δήλωση (άρθρο 142)">
<SPEAKER ID="135" LANGUAGE="PL" NAME="Bogdan Golik (PSE )." AFFILIATION="">
<P>
     Σε σχέση με την εισβολή που πραγματοποιεί η Κίνα στην αγορά της ΕΕ, η έκθεση αυτή είναι πολύ λίγη και πολύ καθυστερημένη. Το μέλλον των 170 000 εταιρειών και των 2,5 εκατ. εργαζομένων στην Ευρώπη διακυβεύεται, καθώς και μια αγορά αξίας 185 δισ. ευρώ. Αρκεί να κοιτάξουμε τις ΗΠΑ για να δούμε ένα καλό παράδειγμα του πώς να μην λαμβάνουμε αποφάσεις για αυτό το θέμα. Μέσα σε δύο χρόνια από την κατάργηση των ποσοστώσεων το 2002, η Κίνα κέρδισε μερίδιο αγοράς 65% στη χώρα. Το κινέζικο πρόβλημα συνίσταται όχι μόνο σε φθηνές εισαγωγές κλωστοϋφαντουργικών προϊόντων αλλά και σε αθέμιτες πρακτικές, όπως είναι οι κρατικές επιδοτήσεις, οι φορολογικές μειώσεις, η διανομή της γης και η επιδοτούμενη ενέργεια και μεταφορές. Αν θέλουμε να σταματήσουμε την πορεία της Κίνας και να διατηρήσουμε τις θέσεις εργασίας στην Ευρώπη, πρέπει να συγκαλέσουμε μια έκτακτη σύνοδο του ΠΟΕ για να συζητήσουμε πώς μπορούμε να αποφύγουμε την κυριαρχία του παγκόσμιου εμπορίου από έναν μοναδικό προμηθευτή. Ταυτόχρονα, πρέπει να θέσουμε σε κίνηση τη διαδικασία έκτακτης ανάγκης που προβλέπεται στις κατευθυντήριες γραμμές για την ενεργοποίηση της ρήτρας διασφάλισης και να δημιουργήσουμε ένα νέο πρόγραμμα για την εξασφάλιση χρηματοδότησης για περιοχές όπου ο τομέας παρέχει θέσεις εργασίας σε εργαζόμενους που διαφορετικά θα έμεναν άνεργοι και εξασφαλίζει ότι οι γυναίκες δεν θα εξαναγκαστούν να κάνουν κατώτερες δουλειές. Πρέπει να διαθέσουμε χρηματοδότηση για την αναδιάρθρωση στο πλαίσιο των νέων δημοσιονομικών προοπτικών, και για νέες λύσεις και την εφαρμογή των αποτελεσμάτων της έρευνας στον τομέα των μικρομεσαίων επιχειρήσεων στο πλαίσιο του έβδομου προγράμματος πλαισίου. Οι πολιτικές της ΕΕ πρέπει να απευθύνονται στον εκσυγχρονισμό της βιομηχανίας, διότι διαφορετικά το μέσο ηλεκτρονικής πρότασης δεν θα είναι ποτέ τίποτα περισσότερο από φιάσκο. Πρέπει να δοθούν στις κυβερνήσεις των ιδιαίτερα βιομηχανοποιημένων κρατών μελών παρεκκλίσεις από την απαγόρευση για τις επιδοτήσεις, και πρέπει να πραγματοποιηθεί μια μελέτη εκτίμησης των επιπτώσεων για το πρόγραμμα REACH, προκειμένου να διασφαλιστεί ότι δεν θα λειτουργήσει ως τροχοπέδη στην ανταγωνιστικότητα της ευρωπαϊκής βιομηχανίας. Πρέπει να δημιουργηθεί μια ενοποιημένη αγορά στο πλαίσιο των ευρωμεσογειακών συμφωνιών, καθώς και μια παρόμοια πλατφόρμα στην περιοχή της Βαλτικής. 
<SPEAKER ID="136" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0195/2005) του κ. Duarte Freitas, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου περί ειδικών μέτρων στον τομέα της γεωργίας για τις εξόχως απόκεντρες περιοχές της Ένωσης (COM(2004)0687 – C6-0201/2004 – 2004/0247(CNS)). 
<SPEAKER ID="137" LANGUAGE="FR" NAME="Louis Michel," AFFILIATION="μέλος της Επιτροπής">
<P>
   . Κύριε Πρόεδρε, κυρίες και κύριοι, επιθυμώ καταρχάς να ευχαριστήσω τα μέλη της Επιτροπής Γεωργίας και Ανάπτυξης της Υπαίθρου, ιδιαίτερα τον εισηγητή της, κ. Freitas, καθώς και τα μέλη και τους εισηγητές των Επιτροπών Προϋπολογισμών, Διεθνούς Εμπορίου και Περιφερειακής Ανάπτυξης, για όλη την εργασία που επιτέλεσαν σχετικά με αυτήν την έκθεση.
<P>
Στις 28 Ιουνίου 2001, το Συμβούλιο ενέκρινε μεταρρύθμιση του καθεστώτος στήριξης στη γεωργία στις εξόχως απόκεντρες περιφέρειες της Ευρωπαϊκής Ένωσης. Τα μέτρα αυτά χρονολογούνται από το 1991 και το 1992, και απέδειξαν την αποτελεσματικότητά τους στην προαγωγή της γεωργίας και στον εφοδιασμό αυτών των περιφερειών με γεωργικά προϊόντα. Ωστόσο, η διαχείρισή τους έθετε αριθμό προβλημάτων. Τα δύο σκέλη του προγράμματος Posei, που αποτελούν το ειδικό καθεστώς εφοδιασμού και στήριξης των τοπικών παραγωγών, χαρακτηρίζονται από διοικητική ακαμψία. Όσον αφορά το ειδικό καθεστώς εφοδιασμού, η Επιτροπή πρέπει να νομοθετεί για μεταβολές, συχνά μικρές, στις ποσότητες προϊόντων με τις οποίες πρέπει εφοδιαστούν οι εξόχως απόκεντρες περιφέρειες. Αυτό δεν είναι αποτελεσματικό διοικητικό πλαίσιο. Τα προγράμματα στήριξης της τοπικής παραγωγής είναι διασκορπισμένα σε μια σειρά 56 μίνι μέτρων που έχουν θεσπιστεί με κανονισμούς του Συμβουλίου. Χωρίς διοργανικές νομοθετικές διαδικασίες δεν είναι δυνατόν να προσαρμόσουμε τα μέτρα αυτά, μια κατάσταση πραγμάτων που αποτρέπει οιανδήποτε ταχεία αντίδραση της Κοινότητας όταν πρόκειται να προσαρμόσουμε τα μέτρα στήριξης σε συγκεκριμένες καταστάσεις.
<P>
Σε ό,τι αφορά τη χρηματοδότηση, ο κανονισμός δεν θίγει ούτε τις πηγές χρηματοδότησης ούτε το επίπεδο της κοινοτικής στήριξης. Η Κοινότητα θα χρηματοδοτεί το πρόγραμμα βάσει του τμήματος εγγυήσεων του ΕΓΤΠΕ έως το 100% εντός των ορίων ενός ετήσιου ανώτατου ορίου που καθορίζεται από τον κανονισμό του Συμβουλίου. Ένα μέρος αυτής της βοήθειας θα προορίζεται υποχρεωτικά για στήριξη στην τοπική γεωργική παραγωγή. Τα ποσά υπολογίζονται βάσει του μέσου όρου των ποσών που δαπανήθηκαν για τη χρηματοδότηση του ειδικού καθεστώτος εφοδιασμού κατά τη διάρκεια της περιόδου αναφοράς 2001-2003 και βάσει των ανώτατων ορίων για δαπάνη που ισχύει για τη στήριξη της τοπικής παραγωγής. Ένα μέρος των επιδοτούμενων ποσών θα εντάσσεται στις απευθείας πληρωμές βάσει του κανονισμού αριθ. 1782/2003. Περιλαμβάνονται στα ανώτατα ποσά που βρίσκονται στο παράρτημα 8 αυτού του κανονισμού.
<P>
Επιπλέον, οι γαλλικές εξόχως απόκεντρες περιφέρειες, οι οποίες ήσαν οι μόνες που επωφελούνταν από τη στήριξη στη διάθεση, θα εισπράττουν ένα συμπληρωματικό ποσό ύψους 15 εκατ. ευρώ που αντιστοιχεί στα ισχύοντα μέτρα διάθεσης σε σχέση με την περίοδο αναφοράς. Η άμεση πληρωμή προς όφελος των εξόχως απόκεντρων περιφερειών θα περιλαμβάνεται στο ενιαίο πλαίσιο του προγράμματος Posei για το οποίο συζητούμε και, κατά συνέπεια, εξαιρείται από τις ενιαίες ρυθμίσεις πληρωμής. Οι γαλλικές και πορτογαλικές εξόχως απόκεντρες περιφέρειες έχουν επωφεληθεί με τον ίδιο τρόπο, όπως και τα υπόλοιπα κράτη μέλη, από την ίδια αύξηση στο ποσό των άμεσων πληρωμών τους, που αντιστοιχεί στη μείωση σε πρόσθετες τιμές. Στην περίπτωση των γαλλικών εξόχως απόκεντρων περιφερειών, το ποσό αυξάνει από τα 39 στα 44 εκατ. ευρώ και, στην περίπτωση των πορτογαλικών εξόχως απόκεντρων περιφερειών, σε ελάχιστα περισσότερο του 1 εκατομμυρίου ευρώ.
<P>
Έρχομαι τώρα στη θέση της Επιτροπής σχετικά με τις τροπολογίες. Λαμβανομένων υπόψη αυτών που μόλις είπα, η Επιτροπή μπορεί να δεχθεί τις τροπολογίες 1, 8, 9, 18, 23, 24, 27, 28 και 32 και μπορεί να δεχθεί εν μέρει την τροπολογία 35. Δυστυχώς, η Επιτροπή δεν επιθυμεί και δεν είναι σε θέση να δεχθεί τις άλλες προτεινόμενες τροπολογίες. 
<SPEAKER ID="138" LANGUAGE="PT" NAME="Duarte Freitas (PPE-DE )," AFFILIATION="εισηγητής">
<P>
   . –Το αρχιπέλαγος των Αζορών, της Μαδέρας και των Καναρίων Νήσων, καθώς και τα υπερπόντια γαλλικά διαμερίσματα αναφέρονται ως οι εξόχως απόκεντρες περιοχές της ΕΕ και χαρακτηρίζονται από τη μεγάλη απόσταση, τον νησιωτικό χαρακτήρα, το μικρό μέγεθος, τη δύσκολη μορφολογία και κλίμα και την οικονομική εξάρτηση από σχετικά μικρό αριθμό προϊόντων. Αυτή η έννοια της εξόχως απόκεντρης περιοχής εισήχθη στο πρωτογενές δίκαιο της Ευρωπαϊκής Ένωσης στο άρθρο 299 παράγραφος 2 της Συνθήκης και συνιστά τη νομική βάση που επιτρέπει στο Συμβούλιο να εγκρίνει, κατόπιν πρότασης της Επιτροπής και διαβούλευσης με το Ευρωπαϊκό Κοινοβούλιο, ειδικά μέτρα εφαρμόσιμα στις εξόχως απόκεντρες περιοχές.
<P>
Όπως ανέφερε ο Επίτροπος, τα γεωργικά προγράμματα που σχεδιάστηκαν ειδικά για να αντιμετωπίσουν τα προβλήματα που αντιμετωπίζουν οι εξόχως απόκεντρες περιοχές δημιουργήθηκαν το 1991 και το 1992. Τα προγράμματα αυτά συμπεριέλαβαν δύο είδη μέτρων: καταρχάς, ειδικό καθεστώς εφοδιασμού για τη στήριξη του εφοδιασμού των περιοχών αυτών με γεωργικά προϊόντα που προορίζονται για τη διατροφή του ανθρώπου και των ζώων, της μεταποίησης στις τοπικές βιομηχανίες και των γεωργικών εισροών· και δεύτερον, στήριξη της τοπικής παραγωγής. Ο αντίκτυπος των μέτρων αυτών ήταν σημαντικός και επηρέασε θετικά την αναζωογόνηση της οικονομίας των εξόχως απόκεντρων περιοχών. Όπως αναφέρθηκε επίσης, η εμπειρία όλων αυτών των ετών έχει δείξει, ωστόσο, ότι χρειάζεται μεγαλύτερη ευελιξία στη διαχείριση αυτών των δύο καθεστώτων.
<P>
Καταρχάς, πιστεύω ότι, δεδομένου ότι δεν χορηγείται επιστροφή κατά την εξαγωγή, δεν πρέπει να περιορίζεται η δυνατότητα εξαγωγής ή επαναποστολής μεταποιημένων προϊόντων για τα οποία έχει ισχύσει το ειδικό καθεστώς εφοδιασμού. Και αυτό διότι το μέγεθος της παραγωγής και της αγοράς των εξόχως απόκεντρων περιοχών είναι συχνά πολύ μικρό και δεν εγγυάται τη βιωσιμότητα των τοπικών βιομηχανιών μεταποίησης, οι οποίες, ωστόσο, έχουν ζωτική σημασία για τη διατήρηση ορισμένων γεωργικών καλλιεργειών και προκειμένου να υπάρχει η δυνατότητα μιας σχετικής διαφοροποίησης. Κατά συνέπεια, σε ορισμένες περιπτώσεις οι εν λόγω βιομηχανίες χρειάζεται να συμπληρώσουν τον εφοδιασμό τους κάνοντας χρήση πρώτων υλών εξωτερικής προέλευσης και καταφεύγοντας στην εξαγωγή ή την αποστολή των προϊόντων τους για να εξασφαλίσουν τη βιωσιμότητά τους. Πρέπει επίσης να εκφράσω την ικανοποίησή μου για τα μέτρα που εξήγγειλε η Επιτροπή για τις εξόχως απόκεντρες περιοχές στην προτεινόμενη μεταρρύθμιση της κοινής οργάνωσης αγοράς στον τομέα της ζάχαρης. Ωστόσο, υπάρχει ένα συγκεκριμένο ζήτημα που δεν επιλύεται. Αναφέρομαι στην παραγωγή ζαχαρότευτλων στις Αζόρες, που περιλαμβάνει και την εταιρεία Sinaga, που δεν θα έχει καμία πιθανότητα επιβίωσης, είτε βάσει του κανονισμού που ισχύει αυτή τη στιγμή, είτε με την πρόταση της Επιτροπής.
<P>
Τέταρτον, όσον αφορά τη βάση για τον καθορισμό των ανώτατων οικονομικών ορίων, πιστεύω ότι η περίοδος αναφοράς 2001 έως 2003 είναι ακατάλληλη για τον καθορισμό του ποσού της χρηματοδότησης, καθώς δεν λαμβάνει υπόψη τον αντίκτυπο των αλλαγών που επήλθαν με τη μεταρρύθμιση του 2001. Η έκθεσή μου προτείνει, ως εκ τούτου, ότι κατά τον υπολογισμό των οικονομικών ορίων πρέπει να λαμβάνονται επίσης υπόψη οι απαλλαγές που χορηγήθηκαν στο πλαίσιο του ειδικού καθεστώτος εφοδιασμού. Η προσέγγιση αυτή, εκτός από το ότι αποτελεί μια δικαιότερη συμφωνία για τις εξόχως απόκεντρες περιοχές, δεν διογκώνει τα ποσά που περιλαμβάνονται στη στήριξη που χορηγείται επί του παρόντος σε αυτές τις περιοχές.
<SPEAKER ID="139" LANGUAGE="PT" NAME="Paulo Casaca (PSE )," AFFILIATION="συντάκτης της γνωμοδότησης της Επιτροπής Προϋπολογισμών.">
<P>
   – Θα ήθελα να συγχαρώ τον κ. Freitas και τους πολλούς βουλευτές από τις εξόχως απόκεντρες περιοχές και αλλού που συμμετείχαν στην εκπόνηση αυτής της έκθεσης.
<P>
Τούτου λεχθέντος, θα ήθελα να επιστήσω την προσοχή της Επιτροπής στο εξής πρόβλημα: το άρθρο 4 απαγορεύει τα «μεταποιημένα προϊόντα» σε ορισμένες γλωσσικές εκδοχές και «τα προϊόντα που περιέχουν προϊόντα που εισήχθησαν σύμφωνα με αυτό το καθεστώς» σε άλλες γλωσσικές εκδοχές. Το ζήτημα αυτό αντιμετωπίζεται εξαιρετικά άσχημα στην πρόταση της Επιτροπής· μπορεί να είναι ιδιαίτερα τεχνικό, αλλά είναι επίσης πολύ σημαντικό.
<SPEAKER ID="140" LANGUAGE="" NAME="" AFFILIATION="Αντιπροέδρου">
<SPEAKER ID="141" LANGUAGE="PT" NAME="Emanuel Jardim Fernandes (PSE )," AFFILIATION="συντάκτης της γνωμοδότησης της Επιτροπής Περιφερειακής Ανάπτυξης">
<P>
   . – Θα ήθελα να ξεκινήσω συγχαίροντας τον κ. Freitas για την έξοχη έκθεσή τους, και ειδικότερα για την αφοσίωση και την προθυμία του να δεχτεί τροπολογίες και υποδείξεις από άλλες επιτροπές –από όλες τις επιτροπές στην πραγματικότητα– και ιδιαίτερα εκείνες της Επιτροπής Περιφερειακής Ανάπτυξης, της οποίας τη γνωμοδότηση συνέταξα. Τον συγχαίρω επίσης για τον τρόπο με τον οποίο δέχτηκε υποδείξεις από όλους τους βουλευτές από τις εξόχως απόκεντρες περιοχές, που προσπάθησαν σκληρά να επιλύσουν αυτό το πρόβλημα που επηρεάζει τους πάντες.
<P>
Αν και η πρόταση κανονισμού της Επιτροπής χαιρετίζεται, χρειάστηκαν κάποιες τροπολογίες, προκειμένου να διασφαλιστεί η συνεχής αποτελεσματικότητα ενός καθεστώτος που έχει σημαντική συνεισφορά στην περιφερειακή ανάπτυξη από την άποψη των πολιτών, των επιχειρήσεων και ειδικότερα των επιχειρήσεων γεωργικών ειδών διατροφής. Από τις υποδείξεις και τις τροπολογίες που καταθέσαμε, θα αναφέρω μόνο τις σημαντικότερες. Η πρώτη από αυτές αφορά τα ετήσια ποσά χρηματοδότησης των μέτρων στήριξης της γεωργίας στις εξόχως απόκεντρες περιοχές. Συμμεριζόμαστε την άποψη του εισηγητή ότι η περίοδος αναφοράς 2001-2003 που υποβλήθηκε στην πρόταση της Επιτροπής ήταν ακατάλληλη, δεδομένου ότι το 2001 ήταν ένα μεταβατικό έτος στο οποίο μεταρρυθμίστηκαν τα γεωργικά προγράμματα Posei και ότι αυτές οι μεταρρυθμίσεις τέθηκαν σε ισχύ μόλις το 2002. Προτείνουμε, συνεπώς, μια τριετή περίοδο αναφοράς από το 2001 έως το 2004, η οποία θα ήταν πιο ενδεδειγμένη.
<SPEAKER ID="142" LANGUAGE="PT" NAME="Sérgio Marques," AFFILIATION="εξ ονόματος της Ομάδας PPE-DE">
<P>
   . –Θα ήθελα καταρχάς να συγχαρώ τον κ. Freitas για την εξαίσια έκθεσή του σχετικά με την πρόταση κανονισμού του Συμβουλίου που θεσπίζει ειδικά μέτρα για τη γεωργία στις εξόχως απόκεντρες περιοχές.
<P>
Στο πλαίσιο αυτής της φιλοσοφίας, τα κράτη μέλη σχεδιάζουν τώρα να υποβάλουν στην Επιτροπή ένα πρόγραμμα ανά εξόχως απόκεντρη περιοχή, το οποίο θα καλύψει τις δύο πτυχές των γεωργικών καθεστώτων Posei – το ειδικό καθεστώς εφοδιασμού και το καθεστώς στήριξης της τοπικής παραγωγής. Κάθε πρόγραμμα θα περιέχει μια περιγραφή της κατάστασης της γεωργικής δραστηριότητας, των αδυναμιών και των δυνατοτήτων της, της προτεινόμενης στρατηγικής, του αναμενόμενου αντίκτυπου και ενός χρονοδιαγράμματος για την υλοποίηση. Αυτό θα επιτρέψει σε κάθε εξόχως απόκεντρη περιοχή να καθορίσει τη δική της στρατηγική για την ανάπτυξη της γεωργίας, προκειμένου να καλύψει τις δικές της ειδικές ανάγκες. Κατά συνέπεια, θα μπορέσει τελικά να ληφθεί δεόντως υπόψη ο διπλός νησιωτικός χαρακτήρας που αντιμετωπίζουν ορισμένοι παραγωγοί και φορείς εκμετάλλευσης σε κάποια νησιά που ανήκουν στις εξόχως απόκεντρες περιοχές.
<P>
Δεν μπορώ να μην αναφέρω, τελειώνοντας, ένα καλό παράδειγμα της εφαρμογής της έννοιας των εξόχως απόκεντρων περιοχών που εισάγεται στο άρθρο 299 παράγραφος 2 της Συνθήκης. Η γεωργική πολιτική και η πολιτική εφοδιασμού προβλέπουν ειδική μεταχείριση, προσαρμοσμένη στην ιδιαίτερη πραγματικότητα κάθε εξόχως απόκεντρης περιοχής, και αυτή η ειδική μεταχείριση βελτιώθηκε και ενισχύθηκε υπό το πρίσμα της εμπειρίας που αποκτήθηκε από την εφαρμογή των προγραμμάτων Posei. Αυτό αποτελεί σίγουρα ένα παράδειγμα που πρέπει να ακολουθήσουμε κατά την προσαρμογή των υπόλοιπων κοινών πολιτικών της ΕΕ στα ειδικά χαρακτηριστικά των εξόχως απόκεντρων περιοχών. 
<SPEAKER ID="143" LANGUAGE="PT" NAME="Joel Hasse Ferreira," AFFILIATION="εξ ονόματος της Ομάδας PSE">
<P>
   . – Θέλω να εκφράσω τους θερμούς μου χαιρετισμούς σε εσάς, κύριε Πρόεδρε, και σε όλους τους βουλευτές του Σώματος, εξ ονόματος του συναδέλφου σοσιαλιστή βουλευτή και φίλου, κ. Capoulas Santos, και του υποφαινομένου.
<P>
Υπό το φως των ειδικών χαρακτηριστικών των εξόχως απόκεντρων περιοχών, όπως είναι η μεγάλη απόσταση, ο νησιωτικός χαρακτήρας, το μικρό μέγεθος, το δύσκολο κλίμα και η μεγάλη οικονομική εξάρτηση από λίγα προϊόντα, τα οποία συνδυαζόμενα όλα μαζί έχουν δυσμενή επίδραση στην ανάπτυξή τους, οι περιοχές αυτές απολαύουν δικαίως ειδικής προστασίας, η οποία εισάγεται στο άρθρο 299 της Συνθήκης. Η προστασία αυτή είναι, επιπλέον, αποτέλεσμα των διαδοχικών αποφάσεων του Κοινοβουλίου, των τεκταινόμενων στο Ευρωπαϊκό Συμβούλιο της Σεβίλλης, της Οικονομικής και Κοινωνικής Επιτροπής και της Επιτροπής των Περιφερειών και των συμπερασμάτων της τρίτης έκθεσης για την οικονομική και κοινωνική συνοχή. Κατά συνέπεια, η υλοποίηση της προστασίας αυτής πρέπει να θεωρηθεί επείγουσα προτεραιότητα.
<P>
Ωστόσο, η πρωτοβουλία μπορεί και πρέπει να βελτιωθεί σημαντικά, και αυτή η έκθεση του κ. Freitas μπορεί να διαδραματίσει ουσιαστικό ρόλο στην επίτευξη μιας τέτοιας βελτίωσης. Θέλω να συγχαρώ τον κ. Freitas για την αφοσίωση και τη θετική στάση του κατά τη διάρκεια της διαδικασίας εκπόνησης της έκθεσης και να επεκτείνω τα συγχαρητήρια αυτά προς όλους εκείνους τους βουλευτές που συμμετείχαν ενεργά και που έκαναν σχετικές συνεισφορές προς την κατεύθυνση της εξεύρεσης λύσεων στα ειδικά χαρακτηριστικά κάθε περιοχής. Ειδική μνεία, από αυτήν την άποψη, πρέπει να γίνει στον κ. Casaca της Επιτροπής Προϋπολογισμών, στον κ. Jardim Fernandes της Επιτροπής Περιφερειακής Ανάπτυξης και στον κ. Assis της Επιτροπής Διεθνούς Εμπορίου.
<P>
Απευθύνουμε επίσης έκκληση στην Επιτροπή να χαιρετίσει τις σημαντικότερες προτάσεις που εγκρίθηκαν σε αυτό το Σώμα και αισθανόμαστε σίγουροι ότι τόσο η Επιτροπή όσο και το Κοινοβούλιο θα ανταποκριθούν επάξια στο καθήκον της ικανοποίησης των ευλόγων προσδοκιών των λαών και των αρχών των εξόχως απόκεντρων περιοχών. Σήμερα είδαμε ένα σχετικό άνοιγμα από την πλευρά του κ. Michel· ο χρόνος θα δείξει αν μπορούμε να περιμένουμε περισσότερα στο μέλλον.
<SPEAKER ID="144" LANGUAGE="DE" NAME="Willem Schuth," AFFILIATION="εξ ονόματος της Ομάδας ALDE">
<P>
   .  Κύριε Πρόεδρε, κύριε Επίτροπε, κυρίες και κύριοι, επιτρέψτε μου να ξεκινήσω δίνοντας συγχαρητήρια στον κ. Freitas για την εξαιρετική του έκθεση. Στις εξόχως απόκεντρες περιφέρειες της Ευρωπαϊκής Ένωσης επικρατούν γεωγραφικές, κλιματολογικές καθώς και οικονομικές συνθήκες οι οποίες είναι δυσμενείς σε σύγκριση με τις υπόλοιπες περιφέρειες, μια κατάσταση της οποίας τις ιδιαιτερότητες έχει αναγνωρίσει η ΕΕ και, πράγματι, έχει επισημάνει στην παράγραφο 2 του άρθρου 299 της Συνθήκης των Ευρωπαϊκών Κοινοτήτων. Γι’ αυτόν τον λόγο, η Ένωση πρέπει να μεριμνήσει, ώστε να διασφαλιστεί ότι οι πιο απομακρυσμένες περιφέρειες μπορούν να έχουν μερίδιο στην ανάπτυξη.
<P>
Αφού η γεωργία είναι ένα σημαντικό μέσο υποστήριξης για την οικονομία στις εξόχως απόκεντρες περιφέρειες, επικροτώ την πρόταση της Επιτροπής για έναν κανονισμό του Συμβουλίου περί ειδικών μέτρων για αυτό το θέμα. Τέτοιου είδους μέτρα, που στο παρελθόν προέρχονταν από προγράμματα που ξεκίνησαν από το 1991, είναι τώρα απαραίτητα για την ανάπτυξη των εξόχως απόκεντρων περιφερειών διασφαλίζοντας, αφενός, τον εφοδιασμό αυτών των περιφερειών με γεωργικά προϊόντα που είναι απαραίτητα για τη διαβίωση και, αφετέρου, την προώθηση της τοπικής παραγωγής, των πωλήσεων και της επεξεργασίας των εν λόγω προϊόντων.
<SPEAKER ID="145" LANGUAGE="PL" NAME="Jan Tadeusz Masiel (NI )." AFFILIATION="">
<SPEAKER ID="146" LANGUAGE="FR" NAME="Margie Sudre (PPE-DE )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι, παρότι η αποτελεσματικότητα των προγραμμάτων Posei έχει αποδειχθεί και αναγνωριστεί από την Ευρωπαϊκή Επιτροπή, η τελευταία έκρινε, δύο μόνο χρόνια μετά την εφαρμογή της τελευταίας μεταρρύθμισης, ότι έπρεπε να αλλάξει ο τρόπος διαχείρισης του ειδικού καθεστώτος εφοδιασμού και της στήριξης στις τοπικές γραμμές παραγωγής στις εξόχως απόκεντρες περιφέρειες.
<P>
Επιπλέον, ο προτεινόμενος προϋπολογισμός για το ειδικό καθεστώς εφοδιασμού, υπολογιζόμενος με βάση αδικαιολόγητα αυστηρά ιστορικά στοιχεία αναφοράς, θα ισοδυναμούσε, στην πραγματικότητα, αντίθετα με τις υποσχέσεις της Επιτροπής, με περιορισμό του επιπέδου κοινοτικής στήριξης και απειλεί να περιορίσει την ανάπτυξη των ενδιαφερόμενων βιομηχανικών τομέων, ενώ αν το Poseidom δεν υπόκειτο σε οιανδήποτε αλλαγή έως τα τέλη του 2006, το ειδικό καθεστώς εφοδιασμού θα συνέχιζε να εξελίσσεται με τον παρόντα ρυθμό του και, κατά συνέπεια, θα αυξανόταν σημαντικά.
<P>
Κανένας σήμερα δεν έχει αντίρρηση να αναγνωρίσει ότι, χωρίς το Poseidom, θα ήταν αδύνατο να αναπτυχθούν οι τομείς διαφοροποίησης στους υπερπόντιους νομούς. Η εφαρμογή διαφορετικών καθεστώτων τώρα θα ήταν σαν να λέμε ότι όλες οι προσπάθειες που έγιναν έως τώρα, τόσο από την Ευρωπαϊκή Ένωση όσο και από τους τοπικούς γεωργούς, ωφέλησαν ελάχιστα. Η εξαιρετική έκθεση που εκπόνησε ο κ. Freitas επιτυγχάνει έναν ισορροπημένο συμβιβασμό ανάμεσα στην ανάγκη για μεταρρύθμιση και τη διατήρηση ενός συστήματος στήριξης για μια βιώσιμη γεωργία στις γεωργικές εκμεταλλεύσεις μικρού οικονομικού μεγέθους των εξόχως απόκεντρων περιφερειών.
<SPEAKER ID="147" LANGUAGE="ES" NAME="Manuel Medina Ortega (PSE )." AFFILIATION="">
<P>
    Καταρχάς, θα ήθελα να ευχαριστήσω τον κ. Freitas για το έργο που επιτέλεσε ως εισηγητής, το οποίο πιστεύω ότι είναι πολύ ικανοποιητικό. Θα ήθελα επίσης να ευχαριστήσω την Επιτροπή της Ένωσής μας για το έργο που επιτελεί υπέρ των εξόχως απόκεντρων περιοχών.
<P>
Πιστεύω ότι ο κ. Michel το είπε ξεκάθαρα. Αυτή είναι μια ιστορία επιτυχίας: τα τελευταία 14 ή 15 χρόνια, οι εξόχως απόκεντρες περιοχές ωφελούνται από ειδική μεταχείριση μέσω αυτών των προγραμμάτων –Poseidon, Poseima και Poseican– που επέτρεψαν σε τέσσερα εκατομμύρια πολίτες, που ζουν σε νησιά διασκορπισμένα σε όλο τον κόσμο –στον Κεντρικό Ατλαντικό, στην Καραϊβική και στον Ινδικό Ωκεανό– να έχουν έναν αξιοπρεπή τρόπο ζωής που είναι συνεπής με τις ανάγκες τους. Τα προγράμματα διευκόλυναν επίσης ορισμένες περιοχές, ο πληθυσμός των οποίων προηγουμένως εγκατέλειπε τις ακτές αυτών των περιοχών, να διατηρήσουν τους πληθυσμούς τους και, σε ορισμένες περιπτώσεις, ακόμη και να προσελκύσουν νέους ανθρώπους. Εν συντομία, υπήρξε σαφής βελτίωση στις συνθήκες διαβίωσης σε αυτές τις περιοχές.
<P>
Η πρόταση που μας παρουσιάζει τώρα η Επιτροπή αποσκοπεί στο να κάνει το σύστημα που είχαμε πιο ευέλικτο. Όπως είπε ο κ. Επίτροπος, ήταν απαραίτητο να εγκριθούν 56 μίνι μέτρα που στην πραγματικότητα δεν ήταν ευθυγραμμισμένα με τη σημασία αυτού του είδους οργάνωσης. Οι τροπολογίες που παρουσιάζει η Επιτροπή Γεωργίας και Ανάπτυξης της Υπαίθρου αποσκοπούν στο έχουν στόχο να καταστήσουν τον μηχανισμό πιο ευέλικτο και πρέπει επίσης να γίνουν δεκτές.
<SPEAKER ID="148" LANGUAGE="DE" NAME="Agnes Schierhuber (PPE-DE )." AFFILIATION="">
<P>
Εγώ η ίδια προέρχομαι από μια περιοχή, το Waldviertel της Κάτω Αυστρίας, που επί δεκαετίες βρισκόταν στο περιθώριο της Δυτικής Ευρώπης και του ελεύθερου κόσμου και είχε επίσης να αντιμετωπίσει παρόμοια προβλήματα, όπως η προβληματική τοπογραφία, το κλίμα, οι ανεπαρκείς πόροι, μια μικρή και περιφερειακή αγορά και η έλλειψη θέσεων εργασίας. Το εν λόγω κράτος μέλος δέχτηκε βοήθεια από τα προγράμματα ενίσχυσης της Ευρωπαϊκής Ένωσης για να δημιουργήσει πρωτοποριακή και αυτόνομη γεωργία και θέσεις εργασίας.
<SPEAKER ID="149" LANGUAGE="ES" NAME="Fernando Fernández Martín (PPE-DE )." AFFILIATION="">
<P>
Θα ήθελα βασικά να υπογραμμίσω δύο πτυχές του σχεδίου που συζητάμε σήμερα: καταρχάς, τη διατήρηση της χρηματοδότησης, η οποία εγκρίθηκε στην τελευταία μεταρρύθμιση του 2001 και η οποία, δεδομένης της τρέχουσας κατάστασης, δεν είναι ασήμαντη· και, δεύτερον, την αποκέντρωση της διαχείρισης, που δίνει στις τοπικές αρχές την εξουσία να εισαγάγουν την απαραίτητη ευελιξία σύμφωνα με τις ανάγκες των γεωργικών τομέων ανά πάσα στιγμή. Με άλλα λόγια, δεν υπάρχει πρόθεση να γίνουν αλλαγές όσον αφορά το επίπεδο της βοήθειας, αλλά ο σκοπός είναι να δημιουργηθεί ένα πιο ευέλικτο μέσο στον τομέα της διαχείρισης, όπως επεσήμανε ο κ. Duarte Freitas στις τροπολογίες του 4 και 21.
<P>
Η τροπολογία 27 του εισηγητή αποσκοπεί στο να δώσει νομική κάλυψη για εισαγωγές ζάχαρης Γ σε ορισμένες εξόχως απόκεντρες περιοχές, ιδιαίτερα στις Αζόρες, τις Κανάριες Νήσους και τη Μαδέρα· υπάρχουν ορισμένα εμπόδια εδώ, αλλά ελπίζω ότι η Επιτροπή θα μπορέσει να αναλύσει το θέμα και να το λάβει υπόψη, προκειμένου να βρει την πιο κατάλληλη λύση.
<P>
Στην ομιλία του, ο Επίτροπος κ. Michel έκανε μια αμφιλεγόμενα πολιτικά ορθή αναφορά στη διαχείριση των συγκεκριμένων καθεστώτων εφοδιασμού των νήσων – αναφέρομαι ιδιαίτερα στις Κανάριες Νήσους.
<P>
Πιστέψτε με, κύριε Michel, ο λαός των Καναρίων Νήσων θα ήθελε τόσο οι τοπικές αρχές όσο και οι υπηρεσίες της Επιτροπής να διασφαλίσουν τη μεγαλύτερη δυνατή διαφάνεια στη διαχείριση των ειδικών καθεστώτων εφοδιασμού των νησιών. 
<SPEAKER ID="150" LANGUAGE="FR" NAME="Louis Michel," AFFILIATION="μέλος της Επιτροπής">
<P>
Όσον αφορά την περίοδο αναφοράς και παραπέμπω ως προς αυτό στις παρεμβάσεις του κ. Freitas και του κ. Fernandes ορισμένοι από εσάς ζητούν μια ευέλικτη περίοδο για τον υπολογισμό των χρηματοδοτικών ανώτατων ορίων που θα ισχύουν για το ειδικό καθεστώς εφοδιασμού. Πιστεύω ότι είμαι σε θέση να δηλώσω ότι η Επιτροπή έχει καταβάλει σημαντικές προσπάθειες, ώστε το νέο καθεστώς στήριξης να είναι ευνοϊκό για τις εξόχως απόκεντρες περιφέρειες. Πρέπει να ειπωθεί ότι η έγκριση των προτεινόμενων περιόδων αναφοράς θα οδηγούσε σε σημαντική αύξηση των δαπανών.
<P>
Όσον αφορά τον περιορισμό του ειδικού καθεστώτος εφοδιασμού στα γεωργικά προϊόντα –θέμα με το οποίο ασχολήθηκαν τόσο κ. Freitas όσο και ο κ. Casaca– η Επιτροπή επιθυμεί επίσης να παράσχει ένα σαφέστερο πλαίσιο για τα μέτρα Posei. Αυτός είναι ο λόγος για τον οποίο το νέο καθεστώς αφορά μόνο τα γεωργικά προϊόντα που απαριθμούνται στο παράρτημα Ι της Συνθήκης. Πρέπει να τεθεί τέλος στις μη ικανοποιητικές καταστάσεις που ίσχυαν στο παρελθόν και αφορούσαν τη διαχείριση των μέτρων Posei. Η Επιτροπή προτείνει μεταβατικές περιόδους που θα επιτρέπουν στους διάφορους τομείς να προσαρμοστούν στη νέα κατάσταση.
<P>
Έγινε επίσης αναφορά στην περίπτωση των Αζορών και της Sinaga. Το θέμα αναφέρθηκε από τον κ. Freitas και τον κ. Fernandes, και έχει να κάνει με τα προβλήματα που αφορούν ειδικά τις Αζόρες και συγκεκριμένα τη μονάδα παραγωγής ζάχαρης Sinaga. Το σχέδιο κανονισμού του Συμβουλίου δεν περιλαμβάνει νέες διατάξεις σχετικά με τις εξαγωγές και τις αποστολές προϊόντων που έχουν επωφεληθεί από το ειδικό καθεστώς εφοδιασμού.
<P>
Η Επιτροπή εφαρμόζει από το 1992 τα ίδια κριτήρια για όλες τις εξόχως απόκεντρες περιφέρειες, δηλαδή τον μέσο όρο των εμπορικών ροών κατά τη διάρκεια της περιόδου 1989-1991. Αυτή η προσέγγιση επιβεβαιώθηκε από το Ευρωπαϊκό Δικαστήριο στην υπόθεση Sinaga. Αυτό πρέπει να επισημανθεί.
<P>
Οι ευκαιρίες για οικονομική στήριξη στην παραγωγή ζάχαρης στις Αζόρες αυξήθηκαν σημαντικά στο σχέδιο κανονισμού του Συμβουλίου. Η πρόταση προβλέπει χρηματοδότηση υπολογιζόμενη, όσον αφορά τη στήριξη στην τοπική παραγωγή, επί της αναλογίας του δυναμικού ανάπτυξης της παραγωγής ζάχαρης στο πλαίσιο των ποσοστώσεων παραγωγής: σχεδόν 4 εκατομμύρια ευρώ ετησίως, αντί για την τρέχουσα πραγματική παραγωγή των 400 εκατ. ευρώ ετησίως. Με βάση αυτήν τη γενναιόδωρη χρηματοδότηση και εντός του πλαισίου του ευρέος περιθωρίου ευελιξίας που παρέχεται στα κράτη μέλη στην επιλογή των τομέων προς επιδότηση, εναπόκειται στις εθνικές αρχές να αποφασίσουν, αν έτσι επιθυμούν, την αύξηση της στήριξης στην παραγωγή ζάχαρης και τη συγκεκριμένη βιομηχανία ζάχαρης, μετά από διαβούλευση με όλα τα ενδιαφερόμενα μέρη.
<SPEAKER ID="151" LANGUAGE="PT" NAME="Paulo Casaca (PSE )." AFFILIATION="">
<P>
    Θα ήθελα απλώς να πληροφορήσω τον κ. Michel ότι έχει κάνει λάθος όσον αφορά την απόφαση του Δικαστηρίου των Ευρωπαϊκών Κοινοτήτων, που παρέπεμψε την απόφαση για αυτήν την υπόθεση στο πορτογαλικό δικαστικό σύστημα. Με μεγάλη μου χαρά θα του αποστείλω τη σχετική απόφαση του πορτογαλικού Ανωτάτου Δικαστηρίου, που λέει ακριβώς το αντίθετο σε σχέση με όσα εξακολουθεί να ισχυρίζεται η Επιτροπή. Φαίνεται, συνεπώς, ότι η Επιτροπή δεν γνωρίζει τα επιχειρήματα της δικαιοσύνης, τα οποία είναι εντελώς σαφή και ξεκάθαρα. 
<SPEAKER ID="152" LANGUAGE="" NAME="Πρόεδρος." AFFILIATION="Γραπτές Δηλώσεις (άρθρο 142)">
<P>
Η ψηφοφορία θα διεξαχθεί σήμερα στις 17.30.
<SPEAKER ID="153" LANGUAGE="PT" NAME="Ilda Figueiredo (GUE/NGL )." AFFILIATION="">
<P>
    Η Επιτροπή επιδιώκει να τροποποιήσει τον κανονισμό αριθ. 1453/2001, εφαρμόζοντας στην πράξη τις αρχές που στηρίζουν τη μεταρρύθμιση αυτών των ειδικών καθεστώτων στήριξης για τη γεωργία στις εξόχως απόκεντρες περιοχές της Ένωσης.
<P>
Χαιρετίζω την προτεινόμενη αποκέντρωση, που δίνει μεγαλύτερες ευθύνες στους περιφερειακούς αντιπροσώπους, δεδομένου ότι πρέπει να ικανοποιηθούν τα ειδικά συμφέροντα κάθε περιοχής, λαμβάνοντας υπόψη τις διάφορες ημερομηνίες προσχώρησης και αυξάνοντας σημαντικά τα ποσά που προβλέπονται. Η περίοδος αναφοράς 2001-2003 δεν μπορεί να γίνει δεκτή, διότι το 2001 ήταν ένα μεταβατικό έτος. Το σύστημα του περιορισμού των εξαγωγών προϊόντων στο πλαίσιο του ειδικού καθεστώτος εφοδιασμού προς τις τρίτες χώρες και η αποστολή στο υπόλοιπο της Κοινότητας εμπόδισε την ανάπτυξη της βιομηχανίας των γεωργικών ειδών διατροφής. Αυτό συνέβη με τη ζάχαρη των Αζορών, η παραγωγή της οποίας πρέπει να καταστεί βιώσιμη, και το ίδιο ισχύει για τα ζώα και για τα τρόφιμα που παράγονται με τη χρήση των τοπικών παραδοσιακών μεθόδων. Κατά συνέπεια, το σύστημα πρέπει να αλλάξει.
<SPEAKER ID="154" LANGUAGE="PL" NAME="Witold Tomczak (IND/DEM )." AFFILIATION="">
<P>
Δεν υπάρχει αμφιβολία ότι οι αγρότες που ζουν στις εξόχως απόκεντρες περιοχές της ΕΕ υποφέρουν από οικονομικές δυσκολίες. Ταυτόχρονα, ωστόσο, τα 3,6 εκατομμύρια αγροτών που ζουν στα νέα κράτη μέλη αντιμετωπίζουν ακόμη μεγαλύτερα προβλήματα. Οι αγρότες στις εξόχως απόκεντρες περιοχές έχουν ήδη απολαύσει τα πλήρη οφέλη της κοινής γεωργικής πολιτικής εδώ και πολλά χρόνια, ενώ η ΕΕ έχει «επιτρέψει» ευγενικά στους αγρότες στα νέα κράτη μέλη να λάβουν συγκλονιστικά χαμηλές άμεσες ενισχύσεις, στερώντας τους τη δυνατότητα να φτάσουν τα επίπεδα των αγροτών στα παλαιά κράτη μέλη. Οι αποφάσεις που έχουν ληφθεί σε σχέση με αυτό δεν βασίστηκαν σε κανέναν οικονομικό ή κοινωνικό λόγο, και σίγουρα όχι σε κάποιον ηθικό λόγο. Αποτελούν, ωστόσο, σοβαρές απειλές για την ασφάλεια των τροφίμων στην Ευρώπη και τη σταθερότητα της αγοράς γεωργικών ειδών διατροφής στην Ευρωπαϊκή Ένωση, ενώ λειτουργούν και ως γόνιμο έδαφος για επικίνδυνες κοινωνικές εντάσεις.
<SPEAKER ID="155" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση επτά προτάσεων ψηφίσματος σχετικά με τη Ζιμπάμπουε(1).
<SPEAKER ID="156" LANGUAGE="DA" NAME="Margrete Auken (Verts/ALE )," AFFILIATION="συντάκτρια.">
<P>
    Κύριε Πρόεδρε, η κατάσταση στη Ζιμπάμπουε πηγαίνει σήμερα από το κακό στο χειρότερο. Η τελευταία θηριωδία, γνωστή ως «επιχείρηση απομάκρυνσης των σκουπιδιών», περιλαμβάνει την κατεδάφιση ολόκληρων περιοχών των πόλεων. Τα Ηνωμένα Έθνη εκτιμούν ότι περισσότεροι από 200 000 έχουν μείνει άστεγοι, και πολλοί από αυτούς κινδυνεύουν να πεθάνουν από το κρύο. Η βίαιη και συστηματική δίωξη των επικριτών του Mugabe εξελίσσεται σε ανθρωπιστική καταστροφή. Σύμφωνα με το BBC, οι επίσκοποι των Μεθοδιστών μίλησαν για γενοκτονία πριν από μία ή δύο ημέρες. Οι αντιδράσεις από τον υπόλοιπο κόσμο είναι ακόμη πολύ άτονες, και οι κυρώσεις που εγκρίθηκαν δεν εφαρμόζονται σωστά. Το χειρότερο, ωστόσο, είναι ότι οι χώρες της SADC, και συγκεκριμένα η Νότιος Αφρική, προστατεύουν ακόμη το Mugabe και δέχονται τα φρικτά δεινά στα οποία υποβάλει τον λαό του.
<P>
Όλα αυτά προβλήθηκαν πρόσφατα στην ακρόαση στην Επιτροπή Ανάπτυξης, αλλά υπήρξαν και προτάσεις σχετικά με το τι μπορεί να γίνει. Πρώτον και κύριον, η ΕΕ πρέπει να ασκήσει πολύ μεγαλύτερη πίεση τόσο στον ΟΗΕ όσο και στην SADC, και ιδίως στη Νότιο Αφρική, και έτσι να συμμορφωθεί τελικά με την ευθύνη που έχει βάσει της δικής της δύναμης. Πάνω και πέρα από αυτό, σε εντελώς πρακτικούς όρους, πρέπει να αυξήσει τη στήριξή της για την κοινωνία των πολιτών τόσο στο εσωτερικό όσο και έξω από τη Ζιμπάμπουε, με σκοπό την ανάπτυξη μιας κουλτούρας ανθρωπίνων δικαιωμάτων, και να παράγει περισσότερη τεκμηρίωση σχετικά με τις παραβιάσεις των ανθρωπίνων δικαιωμάτων. Μπορεί να αυξήσει τη στήριξη για τα θύματα των βασανιστηρίων και της οργανωμένης βίας, αυτών που είναι στη Ζιμπάμπουε αλλά και των εξόριστων, και μπορεί να παράσχει την κατάλληλη νομική βοήθεια σε σχέση με τις φανερά αδικαιολόγητες νομικές διαδικασίες που έχουν κινηθεί εναντίον των υποστηρικτών των ανθρωπίνων δικαιωμάτων και εκείνων που υποστηρίζουν, ή πιστεύεται ότι υποστηρίζουν, την αντιπολίτευση. Μπορεί να υπάρξει στήριξη για έναν ελεύθερο Τύπο, με νέα που θα αποστέλλονται από τη Βρετανία και από τις γειτονικές χώρες, εν μέρει με τη μορφή εφημερίδων που θα εκδίδονται εκεί. Όλα αυτά θα κοστίσουν, ωστόσο, πολλά λεφτά. Εν συντομία, είμαστε ικανοποιημένοι με το ψήφισμα, αλλά θα θέλαμε να επωφεληθούμε της ευκαιρίας για να τονίσουμε αυτές τις πρακτικές δυνατότητες για την παροχή βοήθειας, και ελπίζουμε ότι η Επιτροπή θα τις εξετάσει με συμπάθεια. 
<SPEAKER ID="157" LANGUAGE="" NAME="Elizabeth Lynne (ALDE )," AFFILIATION="συντάκτρια.">
<P>
    Κύριε Πρόεδρε, καθώς πλήθη ανθρώπων διαδηλώνουν για την κατάσταση στην Αφρική, οι ηγέτες της ομάδας G8 συνεδριάζουν στη Σκωτία. Είναι η πλέον κατάλληλη στιγμή να εγκρίνουμε ένα ψήφισμα για τη Ζιμπάμπουε.
<P>
«Επιχείρηση απομάκρυνσης των σκουπιδιών»: έτσι αποκαλεί ο Robert Mugabe την τελευταία του θηριωδία. Η κυβέρνησή του είναι υπεύθυνη για την καταστροφή των σπιτιών και των υπαρχόντων 1,5 εκατ. κατοίκων της Ζιμπάμπουε. Αυτός ο αριθμός θα αυξηθεί, εάν δεν ληφθούν τα απαραίτητα μέτρα. Μόλις την προηγούμενη εβδομάδα μία έγκυος γυναίκα και ένα τετράχρονο παιδί σκοτώθηκαν κατά τη διάρκεια μαζικής εκδίωξης 10 000 ανθρώπων από τα περίχωρα της Harare. Φανταστείτε τον πόνο και τη δυστυχία να παρακολουθείς αβοήθητος τις μπουλντόζες να κατεδαφίζουν το σπίτι σου και, εν συνέχεια, να μην έχεις ιδέα πού σε πηγαίνουν.
<P>
Παρά την επείγουσα έκκληση της Διεθνούς Αμνηστίας να ασκηθεί πίεση στο καθεστώς Mugabe, η Αφρικανική Ένωση την περασμένη εβδομάδα εξακολουθούσε να αρνείται να καταδικάσει τον πρόεδρο Mugabe. Ο λαός της Ζιμπάμπουε είναι θύμα καταστροφής των ανθρωπίνων δικαιωμάτων. Η καταπάτηση των ανθρωπίνων δικαιωμάτων δεν μπορεί να είναι ποτέ απλώς εσωτερική υπόθεση μίας χώρας. Εξαρτάται από όλους μας να υψώσουμε τις φωνές μας σε διαμαρτυρία και είναι ακόμη πιο σημαντικό οι γείτονες της Ζιμπάμπουε να καταδικάσουν τις θηριωδίες.
<SPEAKER ID="158" LANGUAGE="NL" NAME="Erik Meijer (GUE/NGL )," AFFILIATION="συντάκτης">
<P>
Ο πρόεδρος Mugabe διαδραμάτισε έναν σημαντικό ρόλο στον αγώνα για την ανεξαρτησία τόσο κατά της αποικιοκρατίας όσο και κατά του καθεστώτος της λευκής μειοψηφίας του Ian Smith. Κατά τη διάρκεια αυτού του αγώνα και μετά, παρουσιαζόταν πάντα ως ο ήρωας της μαύρης πλειοψηφίας. Στην πραγματικότητα, για πολλά χρόνια, έκανε πολύ λίγα πράγματα για να βελτιώσει την τύχη τους. Αρχικά φάνηκε ότι είχε γίνει ένας μετριοπαθής κυβερνήτης, ριζοσπαστικός μόνο όσον αφορά την αποστροφή του για την ομοφυλοφιλία. Ήταν ελάχιστα αναγνωρίσιμος ως ο πρώην ηγέτης του αγώνα υπέρ μιας ανεξαρτησίας, που έδωσε στους φτωχούς ελπίδα για μια πολύ αλλαγμένη κοινωνία, μια κοινωνία που θα έθετε ως βασική της προτεραιότητα την ισότητα όλων των ανθρώπων. Πολύ μετά την άνοδό του στην εξουσία έγινε πολύ ριζοσπαστικός, ιδιαίτερα απέναντι σε οποιονδήποτε απειλούσε ή θα μπορούσε να απειλήσει την απόλυτη κυριαρχία του.
<P>
Η αντιπολίτευση, οι πλούσιοι κτηματίες, οι φτωχογειτονιές και οι έμποροι έγιναν τώρα θύματα των δραστηριοτήτων του, οι οποίες είχαν στόχο να τους εκφοβίσουν και να τους καταστρέψουν. Σε μια προηγούμενη συζήτηση για τη Ζιμπάμπουε, στις 16 Δεκεμβρίου 2004, εξέφρασα την υπόθεση ότι ο Mugabe είχε ξεκινήσει αυτού του είδους τις εκστρατείες για να ξανακερδίσει τη χαμένη του δημοτικότητα προσπαθώντας, μέσα από τις απροσδόκητα αποφασιστικές δράσεις του, να αποκτήσει και να κινητοποιήσει νέους οπαδούς. Βλέπουμε τώρα ότι η προσέγγισή του δεν μπορεί να αποδοθεί πλέον σε έξυπνη τακτική αλλά μάλλον στη συμπεριφορά κάποιου που έχει αρχίσει να τρελαίνεται.
<P>
Αντί να παρέχει καλύτερη στέγαση στους φτωχούς, τους απομακρύνει από τις πόλεις γκρεμίζοντας τα σπίτια τους. Σε αυτό αρχίζει να παρουσιάζει μεγάλη ομοιότητα με το παράφρον καθεστώς που επιχείρησε να εγκαθιδρύσει ο Pol Pot στην Καμπότζη πριν από 30 χρόνια. Η ομάδα μου θεωρεί θλιβερό το γεγονός ότι αυτό το ψήφισμα εξαπολύει εξαντλητική κριτική για τον γείτονα της Ζιμπάμπουε, τη Νότιο Αφρική, και την Αφρικανική Ένωση, ενώ δεν γίνεται καμία προσπάθεια να τους βοηθήσουμε να λύσουν τα προβλήματα.
<SPEAKER ID="159" LANGUAGE="" NAME="Neena Gill (PSE )," AFFILIATION="συντάκτρια.">
<P>
Δεν αρκεί για τη διεθνή κοινότητα να επαναπαύεται με την περιστασιακή εθιμοτυπική καταδίκη του προέδρου Mugabe· αντί αυτού, χρειαζόμαστε να δούμε μία ισχυρή και βιώσιμη αντιπολίτευση εναντίον του. Εάν είμαστε πράγματι υπέρμαχοι μίας ελεύθερης κοινωνίας, τότε πώς μπορούμε και συνεχίζουμε να παραμένουμε απαθείς και να επιτρέπουμε σε αυτήν τη δικτατορική καταπίεση να συνεχίζεται αδιάλειπτη; Γιατί, ως Ένωση, δεν έχουμε επιβάλει αυξημένη πίεση κατά του καθεστώτος; Γιατί δεν έχουμε γίνει αυστηρότεροι και δεν έχουμε επιβάλει κυρώσεις; Γιατί έχει το Συμβούλιο αρνηθεί να ανταποκριθεί στις επίμονες εκκλήσεις του Κοινοβουλίου σε σχέση με αυτό;
<P>
Επιπροσθέτως, είναι μεγάλη απογοήτευση ότι η Νότιος Αφρική και αρκετοί από τους άλλους γείτονες της Ζιμπάμπουε επέλεξαν να μην παρέμβουν στη δεινή κατάσταση του λαού της Ζιμπάμπουε. Ήμασταν μάρτυρες στη δέσμευση όλων των πόρων ενός άλλοτε πλούσιου κράτους. Είδαμε να αρνούνται στον λαό του τα αναφαίρετα δικαιώματά του και, εντούτοις, αυτή η καταπίεση και η καταστροφή προκάλεσε μικρή ανταπόκριση από τους γείτονές τους. Θα υπεδείκνυα στον πρόεδρο της Νοτίου Αφρικής κ. Thabo Mbeki ότι η επιλογή του να μην επικρίνει τον πρόεδρο Mugabe είναι μία πολύ ενοχλητική κατηγορία για τις απόψεις του σχετικά με το τι αποτελεί μία δίκαιη, ελεύθερη και ανοιχτή κοινωνία.
<SPEAKER ID="160" LANGUAGE="" NAME="Geoffrey Van Orden (PPE-DE )," AFFILIATION="συντάκτης.">
<P>
    Κύριε Πρόεδρε, θα ήθελα πρωτίστως να εκφράσω την πλήρη καταδίκη μου και την αποστροφή μου για τις τρομοκρατικές επιθέσεις στο Λονδίνο σήμερα όπου, σύμφωνα με τις τελευταίες αναφορές, πάνω από 40 άτομα έχασαν τη ζωή τους και πολλές εκατοντάδες τραυματίστηκαν. Εκφράζω τη βαθύτατη συμπάθειά μου στα θύματα και τις οικογένειές τους.
<P>
Ο λαός της Ζιμπάμπουε ζει υπό διαφορετικό είδος τρομοκρατίας. Είναι αδιάλειπτη και προέρχεται από τα χέρια των ίδιων των αρχών που θα έπρεπε να τον προστατεύουν – την κυβέρνηση, την αστυνομία, τον στρατό. Η κατάσταση εκεί είναι απελπιστική και βαίνει επιδεινούμενη. Αφού έστησε τις εκλογές τον Μάρτιο, ο Mugabe κατέστρεψε τώρα σκόπιμα τα σπίτια και τα υπάρχοντα εκατοντάδων χιλιάδων από τους φτωχότερους κατοίκους της Ζιμπάμπουε, ενώ εκατομμύρια ακόμη συνεχίζουν να εξαρτώνται από τη διεθνή επισιτιστική βοήθεια για την επιβίωσή τους. Τι άλλο χρειάζεται, προκειμένου ο κόσμος να ανταποκριθεί σε αυτήν την καταστροφή;
<P>
Η Αφρική βρίσκεται στην πρώτη θέση της ημερήσιας διάταξης της σημερινής συνεδρίασης των ηγετών της ομάδας G8 στο Gleneagles και της βρετανικής προεδρίας της ΕΕ. Η εστίαση στην Αφρική ενισχύεται από το μαζικό κύμα λαϊκής υποστήριξης για την εκδήλωση Live 8 του Bob Geldof. Όλοι αναγνωρίζουν την ανάγκη για βελτιωμένη βοήθεια, ελάφρυνση του χρέους και δίκαιο εμπόριο. Αναγνωρίζουν επίσης ότι, χωρίς χρηστή διακυβέρνηση, μεγάλο μέρος της βοήθειας αυτού του είδους θα καταστραφεί.
<P>
Η στάση των αφρικανικών κυβερνήσεων προς τη Ζιμπάμπουε αποτελεί πραγματική δοκιμή της δέσμευσής τους στην εν λόγω χρηστή διακυβέρνηση, εντούτοις η Νότιος Αφρική, το κλειδί που θα φέρει την αλλαγή στη Ζιμπάμπουε, συνεχίζει τη σιωπηρή συνενοχή της με την καταπίεση του Mugabe. Ζήτησα από τον βρετανό υπουργό Εξωτερικών και Προεδρεύοντα του Συμβουλίου, κ. Jack Straw, να παροτρύνει τον πρόεδρο Mbeki, που βρίσκεται στο Gleneagles σήμερα, να καταδικάσει τον Mugabe και να χρησιμοποιήσει κάθε μέσο που έχει στη διάθεσή του, προκειμένου να φέρει την αλλαγή προς το καλύτερο για τη Ζιμπάμπουε.
<SPEAKER ID="161" LANGUAGE="NL" NAME="Bastiaan Belder (IND/DEM )," AFFILIATION="συντάκτης">
<P>
Θα στραφώ τώρα στη Ζιμπάμπουε. Περισσότερο από ποτέ, ο Mugabe φαίνεται ότι μετατρέπεται στον Pol Pot της Αφρικής. Αυτά μπορεί να είναι μεγάλα λόγια, αλλά τα διάβασα αρκετές φορές, καθώς ξεφύλλιζα χθες τα έγγραφα για τη Ζιμπάμπουε, και η τραγωδία ξεδιπλώθηκε εκεί μπροστά στα ίδια μου τα μάτια. Με την αδικαιολόγητη «επιχείρηση απομάκρυνσης των σκουπιδιών», ο Mugabe καταστρέφει χιλιάδες οικίες στα φτωχά περίχωρα. Ο κόσμος μένει μέσα στο ψύχος του χειμώνα, απελπισμένος και μην ξέροντας πού να πάει. Πολλοί από αυτούς που απομακρύνθηκαν ψήφισαν το κόμμα της αντιπολίτευσης, το Κίνημα για τη Δημοκρατική Αλλαγή, κατά τη διάρκεια των εκλογών του Μαρτίου.
<P>
Ποιες είναι οι αντιδράσεις στη διεθνή σκηνή; Η γειτονική Νότιος Αφρική ισχυρίζεται ότι εφαρμόζει σιωπηρή διπλωματία, αλλά είναι τόσο σιωπηρή που δεν ακούγεται ούτε καν στη Ζιμπάμπουε. Ούτε τα μέλη της Αφρικανικής Ένωσης, που συναντήθηκαν στην πόλη Sirte της Λιβύης, νιώθουν ότι έχουν την ηθική υποχρέωση να καταδικάσουν το καθεστώς του Mugabe. Η δικαιολογία τους είναι ότι δεν θέλουν να παρεμβαίνουν στις εσωτερικές υποθέσεις. Η Επιτροπή, που εκπροσωπείται από τον Πρόεδρό της, κ. Barroso, είναι της άποψης ότι δεν χρειάζεται να δώσουμε μαθήματα στην Αφρική. Το Συμβούλιο φαίνεται ότι εκτιμά τη σοβαρότητα της κατάστασης, αλλά κάνει πολύ λίγα για να επιφέρει κάποια πραγματική βελτίωση. Μαζί με το Ηνωμένο Βασίλειο και με την υποστήριξη της Ελλάδας και της Δανίας, οι Ηνωμένες Πολιτείες έφεραν προς συζήτηση το θέμα της κρίσης στο Συμβούλιο Ασφαλείας των Ηνωμένων Εθνών. Αν τα Ηνωμένα Έθνη θέλουν πραγματικά να κάνουν τα σπουδαία πράγματα τα οποία φιλοδοξούν, αυτή είναι μια κατάσταση που προσφέρεται για αυτό, αλλά το να στείλουν εκεί την Anna Tibaijuka, ειδική απεσταλμένη του Κόφι Ανάν, δεν θα είναι αρκετό.
<P>
Ο κόσμος παρακολουθεί αμέτοχος εδώ και πάρα πολύ καιρό, ενώ ο δικτάτορας Mugabe συνεχίζει ατιμώρητος τη δουλειά του και γίνεται ολοένα και πιο θρασύς στην πορεία. Στη σύνοδο κορυφής της ομάδας G8 στο Gleneagles της Σκωτίας, η φτώχεια ήταν στην κορυφή της ημερήσιας διάταξης. Περιμένουμε σαφώς περισσότερα από τη συμβολική έκκληση εκ μέρους των υπουργών της ομάδας G8 στις 23 Ιουνίου στη Harare για τήρηση του κράτους δικαίου και σεβασμό των ανθρωπίνων δικαιωμάτων. Ένα εξαιρετικό σημείο εκκίνησης για αυτούς τους παγκόσμιους ηγέτες θα ήταν το ψήφισμα αυτού του Σώματος, που είναι κατηγορηματικό και ασυμβίβαστο. 
<SPEAKER ID="162" LANGUAGE="DE" NAME="Michael Gahler," AFFILIATION="εξ ονόματος της Ομάδας PPE-DE">
<P>
   .  Κύριε Πρόεδρε, μετά τις νοθευμένες εκλογές της 31ης Μαρτίου, ορισμένοι ίσως σκέφτηκαν ότι ο δικτάτορας ολοκλήρωσε την καταστολή, αλλά δυστυχώς αυτό δεν ισχύει. Προκειμένου να προκαλέσει περαιτέρω εκφοβισμό, οργάνωσε την «επιχείρηση απομάκρυνσης των σκουπιδιών». Και με τον όρο «σκουπίδια» νοούνται, με αρκετά κυνικό τρόπο, άνθρωποι, ορισμένοι εκ των οποίων –έχοντας ήδη εγκαταλείψει τα αγροκτήματά τους, τα οποία απαλλοτριώθηκαν– τώρα χάνουν για δεύτερη φορά τα σπίτια τους και δεν διαθέτουν κανένα μέσο διαβίωσης.
<P>
Περισσότερο κυνική, όμως, είναι η συμπεριφορά της Αφρικανικής Ένωσης, η οποία αρνείται να παρέμβει, και η Νότιος Αφρική έχει ρόλο κλειδί σε αυτήν την υπόθεση. Στον πρόεδρο Mbeki, ο οποίος σήμερα είναι στο Gleneagles, λέω το εξής: «Είστε προσωπικά και πολιτικά υπεύθυνος για αυτό που συμβαίνει στη Ζιμπάμπουε, επειδή παραλείπετε εδώ και χρόνια να κάνετε αυτό που μπορείτε, για να θέσετε τέλος σε αυτήν την ανθρώπινη τραγωδία. Αν το δικό σας «Old Boys Network» θεωρεί, κάτι που προφανώς ισχύει, τη μιζέρια εκατομμυρίων ανθρώπων ως αποδεκτό τίμημα με σκοπό τη διατήρηση της εξουσίας, χάνετε το δικαίωμα να κυβερνήσετε ό,τι κληρονομήσατε από ένα απελευθερωτικό κίνημα!»
<SPEAKER ID="163" LANGUAGE="PL" NAME="Ryszard Czarnecki (NI )." AFFILIATION="">
<SPEAKER ID="164" LANGUAGE="FI" NAME="Eija-Riitta Korhola (PPE-DE )." AFFILIATION="">
<P>
Ο πρόεδρος Mugabe, ένας πρώην αγωνιστής της ελευθερίας και εθνικός ήρωας, εκφυλίστηκε σε δικτάτορα, που φρουρεί ζηλότυπα τη δική του εξουσία, και σε εγκληματία, και αυτό πρέπει να αναλυθεί. Όταν πριν από λίγα χρόνια βρισκόμασταν στη Ζιμπάμπουε ως εκλογικοί παρατηρητές, απορούσαμε με τον Mugabe που είχε την ψυχραιμία κατά τη διάρκεια της εκλογικής αναμέτρησης να διακηρύσσει ότι η κυβέρνηση θα παραμείνει, όποιο και αν ήταν το αποτέλεσμα. Από πού πήγαζε τέτοια υπεροψία;
<P>
Αυτή η άλλοτε εύφορη αφρικανική χώρα πρότυπο είναι τώρα σε κατάσταση χάους. Οι οικονομικές δομές της εξαφανίστηκαν και η κακή κατάσταση της χώρας επιδεινώνεται συνεχώς. Τι είναι αυτή η αργή ολίσθηση από τη δημοκρατία στη δικτατορία; Μια λέξη κλειδί είναι ο νόμος και η τάξη, ένας όρος του κοινωνικού συμβολαίου. Όταν παρακινούσε τον κόσμο να καταλάβει παράνομα γη, αντί να πραγματοποιήσει ο ίδιος μια ελεγχόμενη μεταρρύθμιση των γαιών, ο Mugabe καταργούσε τον νόμο και την τάξη στη χώρα και έτσι κατέστρεψε τη βιωσιμότητα του κοινωνικού πυρήνα της. Υπάρχει και συνέχεια σε αυτό: τώρα ο Mugabe χρησιμοποιεί την πείνα και τη δυστυχία ως όπλο ενάντια στον λαό του και τροφοδοτεί τον εθνικισμό και κατηγορεί την αποικιοκρατία για να συγκαλύψει τα δικά του εγκλήματα. Επιπλέον, συντρίβοντας την αντιπολίτευση, καταστρέφει τη βάση μιας δημοκρατικής κοινωνίας.
<P>
Για να λειτουργήσει η δημοκρατία, οι κυβερνήτες πρέπει να έχουν επίγνωση του πόσο επικίνδυνοι μπορούν να γίνουν. Η πιθανότητα να διαφθαρεί κανείς από την εξουσία πηγάζει εκ των έσω. Ο φιλόσοφος και θεολόγος Niebuhr είπε κάτι λογικό για τη διττή φύση του ανθρώπου: η ικανότητά μας για το καλό κάνει τη δημοκρατία δυνατή και η ροπή μας για το κακό την κάνει αναγκαία. Μόνο η αληθινή δημοκρατία θα διασφαλίσει ότι νέα πρόσωπα θα αντικαταστήσουν τους ανθρώπους που διαφθάρηκαν από την εξουσία.
<P>
Πρόεδρε Mugabe, για το καλό του λαού σου, είναι καιρός να φεύγεις. 
<SPEAKER ID="165" LANGUAGE="FR" NAME="Louis Michel," AFFILIATION="μέλος της Επιτροπής">
<P>
   . Κύριε Πρόεδρε, κυρίες και κύριοι, συμφωνώ σε μεγάλο βαθμό με αυτά που ειπώθηκαν και με αυτά που περιλαμβάνονται στο ψήφισμα. Βεβαίως, το καθεστώς Mugabe είναι ένα απαράδεκτο καθεστώς το οποίο διαπράττει απολύτως απαράδεκτα και φρικτά πράγματα. Είμαστε σύμφωνοι στο θέμα αυτό.
<P>
Αυτό που θα ήθελα αυτήν τη στιγμή να πω, και το λέγω με τη γνώση ότι τα σχόλιά μου με καθιστούν ευάλωτο στην κριτική. Αλλά δεν θα ήταν σωστό εκ μέρους μου να μην σας γνωστοποιήσω τα αισθήματά μου σε σχέση με αυτήν τη συζήτηση. Είναι πολύ εύκολο για εμάς, ως Ευρωπαίοι, να εκδίδουμε σχεδόν καθημερινά ανακοινωθέντα Τύπου, καταγγέλλοντας και εξαπολύοντας επίθεση κατά του Mugabe. Όμως, οφείλετε να γνωρίζετε ότι, κάθε φορά που επιτιθέμεθα στον Mugabe, η συμβολική εικόνα του μαύρου ήρωα σε σχέση με τους κακούς λευκούς άποικους ενισχύεται. Όπως είπε πριν από λίγο κάποιος βουλευτής –ο κ. Meijer νομίζω– είναι σαφές ότι ο Mugabe χρησιμοποιεί αυτόν τον φαύλο κύκλο για να αποκαταστήσει την εικόνα του τόσο πολιτικά όσο και στη λαϊκή φαντασία. Αυτό πρέπει να το γνωρίζουμε.
<P>
Πρέπει να γνωρίζετε επίσης και κάτι άλλο, διαφορετικά η πληροφόρηση δεν θα ήταν πλήρης. Αναγνωρίζω βεβαίως, όπως και εσείς, ότι πρέπει να ασκήσουμε τη μέγιστη πίεση, αλλά αυτή πρέπει να ασκηθεί με έξυπνο τρόπο. Αυτό που πρέπει επίσης να κατανοηθεί είναι ότι οι ηγέτες των άλλων αφρικανικών κρατών, τους οποίους καταγγέλλετε επειδή δεν τολμούν να πάρουν θέση ή να διατυπώσουν αξιολογική κρίση για τη συμπεριφορά του Mugabe, βρίσκονται σε δύσκολη θέση στη δική τους χώρα κάθε φορά που ο Mugabe ενισχύει τη συμβολική του, για να μην πω ηρωική εικόνα του. Πρέπει να το γνωρίζετε αυτό και πρέπει επίσης να γνωρίζετε ότι είναι εξαιρετικά δύσκολο για τον κ. Mbeki, και θα πω αμέσως ότι η παρέα των παλιών συντρόφων ...
<P>
Αυτό που φοβάται ο κ. Mbeki καθώς και άλλοι αφρικανοί ηγέτεςγειτονικών χωρών είναι μήπως τελικά, το φαινόμενο της βίας και της αντιαποικιακής εξέγερσης σε κάποια χώρα επεκταθεί στις γειτονικές χώρες. Είχα συχνά την ευκαιρία να ανοίξω αυτό το θέμα με τους εκπροσώπους της Αφρικανικής Ένωσης και με τους διαφόρους αρχηγούς κυβερνήσεων αυτών των γειτονικών χωρών. Μπορώ να σας πω ότι βεβαίως και θέλουν να ασκήσουν πίεση στον πρόεδρο Mugabe, αλλά θέλουν να υπάρχουν οι κατάλληλες συνθήκες για να το κάνουν. Για να επιτευχθούν αυτές οι συνθήκες, δεν αρκεί επιπλέον η εκτός Αφρικής διεθνής κοινότητα να ξαναρχίσει τη συζήτηση και να διατυπώνει την απειλή κυρώσεων επιμένοντας σε περισσότερες κυρώσεις και ότι είναι ανάγκη να υιοθετήσουμε σκληρότερη γραμμή. Καταρχάς, τι σημαίνει ο όρος υιοθέτηση σκληρότερης γραμμής; Ας μου πει κάποιος τι πρέπει να γίνει. Εννοούν ότι πρέπει να στείλουμε στρατεύματα; Τι πρέπει να κάνουμε; Ο Πρόεδρος Barroso καταδίκασε με τον πλέον έντονο τρόπο τη στάση του Mugabe με την ευκαιρία των απελάσεων οι οποίες έγιναν πρόσφατα. Θα ήθελα κάποιος να μου εξηγήσει, πέραν αυτού και πέραν των εκδικητικών, ενίοτε περιφρονητικών, ανακοινωθέντων Τύπου και καθημερινών απειλών, τι σημαίνει υιοθέτηση σκληρότερης γραμμής. Εναλλακτικά, θα μπορούσαμε να αρχίσουμε τη συζήτηση για το καθήκον ή το δικαίωμα ανάμιξης. Εγώ είμαι έτοιμος να την ανοίξω αυτήν τη συζήτηση. Δεν είμαι αρνητικός σε μια τέτοια συζήτηση. Φοβάμαι, ωστόσο, ότι την ημέρα που θα υποβληθεί αίτημα στην αίθουσα αυτή για αποστολή στρατευμάτων για να βάλουν τάξη στη Ζιμπάμπουε –στην οποία περίπτωση απαιτείται ακόμη η σύμφωνη γνώμη της Αφρικανική Ένωσης θα προξενούσαμε μεγάλη ζημιά στην Αφρική καθώς και στα περιφερειακά αφρικανικά όργανα. Και αμφιβάλλω επίσης πάρα πολύ ότι θα βρεθούν υποψήφιοι στην αίθουσα αυτή για να συγκεντρώσουν τον κύριο όγκο των στρατευμάτων που θα απαιτηθούν. 
<P>
Αυτό που θέλω απλώς να πω είναι ότι η θέση μας χρειάζεται συνοχή όταν υπερασπιζόμαστε τις απόψεις μας. Δεν είμαστε απλώς ένα αντηχείο. Τα ευρωπαϊκά όργανα, και εγώ επίσης, χρειαζόμαστε σε δεδομένη στιγμή να μας πουν ακριβώς ποια είναι αυτά τα επιπλέον πράγματα που πρέπει να γίνουν. Όσον αφορά την καταδίκη του καθεστώτος, αυτή δεν έχει ποτέ σταματήσει. Προ τεσσάρων ημερών, συνάντησα τον πρόεδρο Konare στη Σύρτη, μαζί με τον Πρόεδρο Barroso. Η συνομιλία μας συνοψίστηκε βασικά στο εξής: μα, κύριε πρόεδρε, γιατί δεν καταδικάζετε, εσείς, ως Αφρικανική Ένωση, τη συμπεριφορά του Mugabe; Σε αυτήν την ερώτηση μας έδωσε την εξής απάντηση: κοιτάξτε, αγαπητέ μου, κάθε φορά που επιτίθεστε στον Mugabe, κάνετε για εμάς τα πράγματα πολύ δυσκολότερα, διότι οι λαοί μας δεν θεωρούν ότι ο Mugabe είναι τύραννος ή δικτάτορας, θεωρούν ότι κατά βάθος ο Mugabe, σηκώνει το ανάστημά του σε αυτούς τους κακούς αποικιοκράτες και ενσαρκώνει την αληθινή αντίσταση και είναι πιστός στην ιστορία. Αυτά ακούω από τους συνομιλητές μου και πιστεύω ότι έτσι είναι.
<P>
Παρότι γνωρίζω ότι αυτό είναι αδύνατο, υπάρχει σχεδόν ανάγκη, για μερικές εβδομάδες, να κρατήσουμε χαμηλό προφίλ και να μην μιλάμε πάρα πολύ για όλα αυτά. Είμαι σχεδόν πεπεισμένος ότι με την τακτική αυτή θα δίναμε την ευκαιρία στην Αφρικανική Ένωση, τους τοπικούς οργανισμούς, τον πρόεδρο Mbeki και άλλους, να ασκήσουν το καθήκον τους της κρίσης συναδέλφου από συναδέλφους. Είμαι σχεδόν βέβαιος ότι θα τους δίνατε την ευκαιρία να το πράξουν. Όσο εξακολουθούμε να εκτοξεύουμε επιδεικτικά ανακοινωθέντα Τύπου, στηλιτεύοντας τη στάση του Mugabe και απευθύνοντας εκκλήσεις για εκδίκηση, φοβάμαι ότι και λυπάμαι που το λέω δεν θα έχουμε την απόφαση που περιμένουμε από την Αφρικανική Ένωση και τους αφρικανικούς οργανισμούς. Ωστόσο, μόνο με την έκδοση μιας τέτοιας απόφασης μπορούμε να ασκήσουμε επιρροή. Αυτό πιστεύω. Δεν νομίζω ότι υπάρχει άλλος τρόπος με τον οποίο θα επιτύχουμε αυτόν τον στόχο. Αυτό είναι κάτι που πρέπει να γνωρίζετε.
<P>
Βρίσκομαι συχνά σε αυτές τις αφρικανικές χώρες και μου προξενεί εξάλλου μέγιστη οδύνη να βλέπω αυτόν τον φαύλο κύκλο όπου όσο περισσότερο τυραννικός είναι ο Mugabe, τόσο περισσότερο η Ευρωπαϊκή Ένωση ή οι άλλοι διεθνείς οργανισμοί παρεμβαίνουν για να τον καταδικάσουν και τόσο περισσότερο δημοφιλής γίνεται. Αν, ωστόσο, δεν υπήρχε αυτός φαύλος κύκλος, χωρίς αμφιβολία ο Mugabe δεν θα άντεχε περισσότερο, διότι μόνο μέσα από αυτόν τον μηχανισμό κρατιέται στην εξουσία. Αυτό που είπε ο κ. Meijer είναι αληθές: το κλειδί είναι αυτός ο μηχανισμός.
<P>
Για να συνοψίσω, πρέπει να είμαστε προσεκτικοί όταν εκτοξεύουμε κατηγορίες κατά της Αφρικανικής Ένωσης και των αφρικανών ηγετών της περιοχής. Δεν είμαστε, το αντικρούω με τον πλέον κατηγορηματικό τρόπο, σκυλάκια του καθεστώτος Mugabe. Μπορώ να σας πω ότι εγώ δεν είμαι καθόλου κάτι τέτοιο, και μπορώ να το λέω αυτό δεδομένου ότι έχω άπειρες φορές προσπαθήσει να κάνω τα πράγματα να προχωρήσουν στη Νότιο Αφρική. Σε μια δεδομένη στιγμή, η Νότιος Αφρική προσπάθησε να πείσει τον Mugabe να μετασχηματίσει την κυβέρνησή του σε κυβέρνηση εθνικής ενότητας, επιτρέποντας την είσοδο στην κυβέρνηση του κ. Tsvangirai και του κόμματός του. Σε μια δεδομένη στιγμή, τα πράγματα είχαν κινηθεί προς τη σωστή κατεύθυνση. Έπειτα, ήλθαν οι κυρώσεις, οι οποίες εκ νέου δημιούργησαν ένα κλίμα εξαιρετικά δύσκολο.
<P>
Καταδικάζω με τον πλέον κατηγορηματικό τρόπο τη στάση του Mugabe. Πιστεύω ότι τα σχεδιαζόμενα μέτρα και οι κυρώσεις πρέπει να εφαρμοστούν κατά των αρχών της Ζιμπάμπουε. Δεν υπάρχει λόγος να μην τις εφαρμόσουμε. Αυτό εξυπακούεται. Συμφωνώ με το μεγαλύτερο μέρος αυτών που περιέχονται στο ψήφισμα. Προσπαθώ απλά να σας εξηγήσω τα όρια αυτών που μπορούμε να κάνουμε επωφελώς, διότι το πρόβλημα όντως είναι να κάνουμε πράγματα που θα έχουν αποτελέσματα. 
<SPEAKER ID="166" LANGUAGE="" NAME="Geoffrey Van Orden (PPE-DE )." AFFILIATION="(ΕΝ)">
<P>
    Κύριε Πρόεδρε, επί της διαδικασίας, ο Επίτροπος είχε σχεδόν επί δέκα λεπτά τον λόγο για να απολογηθεί για το καθεστώς Mugabe και την αδράνεια του Mbeki, της Επιτροπής και του Συμβουλίου. Αυτό είναι επαίσχυντο. Υπάρχει διαδικαστικό πρόβλημα σε αυτό το Κοινοβούλιο. Πώς μπορούμε να έχουμε σωστή συζήτηση εάν περιοριζόμαστε σε ένα δύο λεπτά και εν συνεχεία κλείνει το μικρόφωνο, ενώ ο Επίτροπος μπορεί να λάβει τον λόγο και να δώσει μία επαίσχυντη απάντηση; Αρνήθηκε όλα όσα είπε κάθε βουλευτής αυτού του Κοινοβουλίου, ολόκληρου του πολιτικού φάσματος.
<SPEAKER ID="167" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί σήμερα στις 17.30. 
<SPEAKER ID="168" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση έξι προτάσεων ψηφίσματος σχετικά με την εκμετάλλευση παιδιών στη Γουατεμάλα(1).
<SPEAKER ID="169" LANGUAGE="ES" NAME="Raül Romeva i Rueda (Verts/ALE )," AFFILIATION="συντάκτης">
<P>
Πρώτο παράδειγμα: σύμφωνα με την ομάδα ακτιβιστών για την προστασία των ανθρωπίνων δικαιωμάτων του Εθνικού Κινήματος για τα Ανθρώπινα Δικαιώματα, μεταξύ Ιανουαρίου και Μαΐου, έχουν καταγραφεί 76 επιθέσεις εναντίον ακτιβιστών των ανθρωπίνων δικαιωμάτων, αριθμός που περιλαμβάνει επιθέσεις, δολοφονίες και παράνομη εισβολή στα γραφεία τους.
<P>
Για όλους αυτούς τους λόγους, στο πλαίσιο της μελλοντικής στρατηγικής της Ευρωπαϊκής Ένωσης σχετικά με τη Γουατεμάλα 2007-2013, η Επιτροπή πρέπει να παροτρυνθεί να ορίσει τα ακόλουθα ως θέματα προτεραιότητας: την κοινωνική συνοχή, το δικαίωμα στη διατροφή, την ανάπτυξη της υπαίθρου και τη μεταρρύθμιση του συστήματος ιδιοκτησίας και εκμετάλλευσης της γης.
<SPEAKER ID="170" LANGUAGE="" NAME="Elizabeth Lynne (ALDE )," AFFILIATION="συντάκτρια.">
<P>
«Καμία προστασία, καμία δικαιοσύνη». Αυτός είναι ο τίτλος έκθεσης της Διεθνούς Αμνηστίας η οποία δημοσιεύτηκε τον περασμένο μήνα και η οποία υπολόγιζε ότι περίπου 1 200 γυναίκες και κορίτσια σκοτώθηκαν βίαια μεταξύ του 2001 και του 2004. Πολλές είχαν βιαστεί. Λιγότερο από το ένα δέκατο των δολοφονιών ερευνήθηκαν. Μία μελέτη εννέα μηνών η οποία άρχισε το 2003 αποκάλυψε ότι 688 κορίτσια διακινήθηκαν σε διαφορετικές πόλεις της Γουατεμάλας. Αυτά τα κορίτσια δεν ήταν μόνο από τη Γουατεμάλα αλλά και από άλλες χώρες της Λατινικής Αμερικής.
<P>
Καθώς τα κορίτσια στρατολογήθηκαν από εγκληματικές οργανώσεις, όλα τα θύματα ήταν μεταξύ 14 και 18 ετών. Κατά τη στρατολόγησή τους, τις έπειθαν ότι θα δούλευαν ως σερβιτόρες στη Γουατεμάλα, για να τους αποκαλύψουν την αληθινή φύση της δουλειάς μετέπειτα. Υφίστανται συχνά ξυλοδαρμό ή κλειδώνονται σε ένα δωμάτιο για αρκετές μέρες χωρίς φαγητό επειδή είναι ανυπάκουες. Δεν διαφεύγουν, διότι ζουν υπό το καθεστώς τρόμου. Η κυβέρνηση πρέπει να ασκήσει διώξεις κατά των εγκληματιών που εμπλέκονται σε αυτήν την εμπορία.
<SPEAKER ID="171" LANGUAGE="PL" NAME="Lidia Joanna Geringer de Oedenberg (PSE )," AFFILIATION="συντάκτρια">
<P>
Η φτώχεια στη χώρα, μαζί με την απουσία οιασδήποτε πολιτικής οικογενειακού προγραμματισμού και η αποσύνθεση του εκπαιδευτικού συστήματος, σημαίνει ότι το ένα τρίτο των παιδιών ηλικίας κάτω των 15 ετών δεν έχουν καμία πρόσβαση στην εκπαίδευση.
<P>
Στην αποστολή της να προαγάγει τον σεβασμό των θεμελιωδών ανθρωπίνων δικαιωμάτων και να καταδικάσει όλες τις μορφές βίας και εκμετάλλευσης των ανηλίκων, η Ευρωπαϊκή Ένωση έχει την ηθική υποχρέωση να παρέμβει στις εσωτερικές υποθέσεις των χωρών που παραβιάζουν τα δικαιώματα των νεότερων και πιο ανυπεράσπιστων πολιτών τους. Προτείνω, ως εκ τούτου, να ξεκινήσει μια παγκόσμια εκστρατεία σχετικά με τα προγράμματα της UNICEF που προάγουν τα δικαιώματα των παιδιών και των νέων σε ολόκληρη τη Λατινική Αμερική.
<SPEAKER ID="172" LANGUAGE="NL" NAME="Erik Meijer (GUE/NGL )," AFFILIATION="συντάκτης">
<P>
   .  Κύριε Πρόεδρε, στην προηγούμενη συζήτηση, καταλήξαμε ότι η Ζιμπάμπουε έχει μετατραπεί σε κόλαση, αλλά το ίδιο μπορούμε να πούμε και για τη Γουατεμάλα, η οποία, ωστόσο, είναι σε άσχημη κατάσταση πολύ περισσότερο καιρό. Από το πραξικόπημα του 1954, που απομάκρυνε από την εξουσία μια κυβέρνηση που επεδίωκε να ελευθερώσει τη χώρα από τη φτώχεια και την οπισθοδρόμηση, τίποτα σχεδόν δεν έχει πάει καλά για τη Γουατεμάλα, και βρίσκεται κάτω από τη συνεχή διακυβέρνηση κυβερνήσεων που δεν έχουν ούτε το ελάχιστο ενδιαφέρον για τις πιο αδύναμες ομάδες της κοινωνίας ή για τα ανθρώπινα δικαιώματα, ενώ έχουν μια μακρά παράδοση στη χρήση βίας και άλλων μορφών εκφοβισμού εναντίον οποιουδήποτε προσπαθεί να βελτιώσει την κατάσταση.
<P>
Χαρακτηριστικά δείγματα της οπισθοδρόμησης των τελευταίων 50 ετών αποτελεί η απουσία νομοθεσίας που ποινικοποιεί την εμπορία παιδιών, η παραποίηση των κυβερνητικών εγγράφων, οι πολλές ανθρωποκτονίες που μένουν ατιμώρητες, η παρεμπόδιση των δραστηριοτήτων ακτιβιστών για τα ανθρώπινα δικαιώματα, η φτώχεια στην οποία ζει το 56% του πληθυσμού και η έλλειψη σχεδόν κάθε ευκαιρίας για τους ντόπιους να συμμετάσχουν στη λήψη πολιτικών αποφάσεων. Όχι μόνο στη Ζιμπάμπουε αλλά τουλάχιστον στον ίδιο βαθμό με τη Γουατεμάλα υπάρχει κάθε λόγος για την Ευρωπαϊκή Ένωση να βοηθήσει στην υλοποίηση σαρωτικών αλλαγών. Κατά συνέπεια, η ομάδα μου υποστηρίζει σθεναρά το προτεινόμενο ψήφισμα. 
<SPEAKER ID="173" LANGUAGE="ES" NAME="Fernando Fernández Martín (PPE-DE )," AFFILIATION="συντάκτης">
<P>
Σύμφωνα με τα επίσημα στοιχεία που εξασφαλίσαμε εκεί, το 2004, 3 824 παιδιά από τη Γουατεμάλα έγιναν αντικείμενο διεθνών υιοθεσιών, και αυτός ο αριθμός, για μια χώρα με λίγο περισσότερους από 12 εκατ. κατοίκους, αποδεικνύει ότι κάτι δεν λειτουργεί σωστά εκεί. Η υιοθεσία ενός παιδιού κοστίζει από 25 000 έως 30 000 δολάρια, και μόνο το 2 ή 3% αυτών των χρημάτων πηγαίνει στη βιολογική μητέρα, δηλαδή λιγότερα από 400 ευρώ.
<P>
Αυτό σημαίνει ότι το συνολικό ποσό που λαμβάνεται από αυτό το φαινόμενο των μαζικών δωρεών είναι το δεύτερο μεγαλύτερο των εξαγωγών της χώρας. Τα εν λόγω παιδιά είναι γενικά παιδιά ανύπαντρων μητέρων, πολλά από αυτά κορίτσια μεταξύ 13 και 14 ετών, κυρίως αυτόχθονες και, σε πολλές περιπτώσεις, θύματα ναρκωτικών ή/και πορνείας.
<SPEAKER ID="174" LANGUAGE="PL" NAME="Urszula Krupa," AFFILIATION="εξ ονόματος της Ομάδας IND/DEM">
<P>
   .   Κύριε Πρόεδρε, ο τίτλος της σημερινής συζήτησης εστιάζει σε μια σύγχρονη τραγωδία μαζικής κλίμακας. Κάθε χρόνο, πάνω από 1,2 εκατομμύρια παιδιά πέφτουν θύματα εμπορίας, και τα ετήσια κέρδη της διεθνούς υιοθεσίας είναι της τάξεως των 20 εκατ. δολαρίων. Τα παιδιά στις φτωχές χώρες ζουν εντελώς στερημένα και καταλήγουν στους δρόμους, πέφτουν θύματα σεξουαλικής εκμετάλλευσης ή δολοφονούνται για μεταμόσχευση των οργάνων τους. Ο αναπτυσσόμενος κόσμος έχει γίνει άντρο ακολασίας για πολλές αναπτυγμένες χώρες.
<SPEAKER ID="175" LANGUAGE="FR" NAME="Louis Michel," AFFILIATION="μέλος της Επιτροπής">
<P>
   . Κύριε Πρόεδρε, κυρίες και κύριοι, η Επιτροπή έχει βαθιά συναίσθηση της κατάστασης στη Γουατεμάλα, όπως την αναφέρουν οι διάφοροι ειδικοί απεσταλμένοι των Ηνωμένων Εθνών, καθώς και η αντιπροσωπεία του Ευρωπαϊκού Κοινοβουλίου η οποία ήταν σε αποστολή στη Γουατεμάλα τον Απρίλιο. Η υπεράσπιση των ανθρωπίνων δικαιωμάτων είναι θέμα κρίσιμης προτεραιότητας στις σχέσεις μας με τη Γουατεμάλα στο πλαίσιο της εφαρμογής των ειρηνευτικών συμφωνιών του 1996.
<P>
Σχετικά με την υιοθεσία παιδιών, η Επιτροπή στηρίζει, από το 2004, τις ενέργειες τις οποίες αναλαμβάνει η Ευρωπαϊκή Ένωση σε τακτική βάση σε σχέση με τις αρχές της Γουατεμάλας. Αυτές οι ενέργειες μας επιτρέπουν να εκφράζουμε την ανησυχία μας σχετικά με την παράλειψη της σωστής εφαρμογής της Σύμβασης της Χάγης. Ως προς τούτο, οι επαφές μεταξύ της Ευρωπαϊκής Ένωσης και της UNICEF υπήρξαν επίσης ικανοποιητικές, ιδιαίτερα με την ευκαιρία της πρόσφατης επίσκεψης στη Γουατεμάλα του γενικού γραμματέα της Διάσκεψης της Χάγης, του κ. van Loon. Η επίσκεψη αυτή επέτρεψε να δημιουργηθεί ένα ευνοϊκότερο κλίμα για την απαραίτητη εφαρμογή της εν λόγω Σύμβασης. Ταυτόχρονα, η Επιτροπή στηρίζει μια σειρά έργων συνεργασίας που αφορούν τα προβλήματα σχετικά με την εμπορία παιδιών στη Γουατεμάλα και την καταπολέμηση της παιδικής πορνογραφίας, και αυτό το κάνει στο πλαίσιο της στρατηγικής «χώρες» για την περίοδο 2007-2013, της οποίας ο καθορισμός είναι σε εξέλιξη. Σκοπεύουμε να ολοκληρώσουμε και να εντατικοποιήσουμε αυτές τις προσπάθειες μέσω μιας πολιτικής συνεργασίας απολύτως επικεντρωμένης στην προστασία και στη συνολική πρόοδο των παιδιών και της νεολαίας, ιδιαίτερα των νέων και των οικογενειών υψηλού κινδύνου.
<P>
Η Επιτροπή συμμετείχε επίσης υποστηρικτικά σε πολλά διαβήματα της Ευρωπαϊκής Ένωσης, ιδιαίτερα ενώπιον του υπουργού Εσωτερικών και του Γενικού Εισαγγελέα. Αυτά τα διαβήματα μάς επέτρεψαν να εκφράσουμε την ανησυχία μας σχετικά με την κατάσταση των ανθρωπίνων δικαιωμάτων, περιλαμβανομένης της αυξανόμενης βίας εις βάρος των γυναικών και των επιθέσεων εις βάρος οργανώσεων που έχουν ιδρυθεί για την προστασία των ανθρωπίνων δικαιωμάτων. Στο επίπεδο της συνεργασίας, ο συνολικός ενδεικτικός προϋπολογισμός της Ευρωπαϊκής Ένωσης που διατέθηκε στη Γουατεμάλα στους τομείς των ανθρωπίνων δικαιωμάτων και του εκδημοκρατισμού για την περίοδο 2002-2006, ανέρχεται σε 18 εκατ. ευρώ. Αυτή η βοήθεια περιλαμβάνει υποστήριξη για τη δικαστική εξουσία και για το γραφείο του εισαγγελέα ανθρωπίνων δικαιωμάτων στις αγροτικές περιοχές. Η Επιτροπή έθεσε επίσης σε λειτουργία ένα ειδικό πρόγραμμα, το «φύλο», που στοχεύει ειδικότερα στις αυτόχθονες γυναίκες και χρηματοδοτείται με προϋπολογισμό 6 εκατ. ευρώ.
<P>
Τέλος, η Επιτροπή ενέκρινε προϋπολογισμό 1,2 εκατ. ευρώ για τη χρηματοδότηση της ίδρυσης του γραφείου αναμένεται να είναι έτοιμο τον Ιούλιο 2005 του Ύπατου Αρμοστή για τα ανθρώπινα δικαιώματα στη Γουατεμάλα.
<SPEAKER ID="176" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί σήμερα στις 17.30. 
<SPEAKER ID="177" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση έξι προτάσεων ψηφίσματος σχετικά με τα ανθρώπινα δικαιώματα στην Αιθιοπία(1).
<SPEAKER ID="178" LANGUAGE="ES" NAME="Raül Romeva i Rueda (Verts/ALE )," AFFILIATION="συντάκτης">
<P>
   . Χαίρομαι που μπορώ να αρχίσω αυτήν την ομιλία χαιρετίζοντας την απελευθέρωση των έξι ακτιβιστών των ανθρωπίνων δικαιωμάτων, την οποία ζητούσαμε στο ψήφισμα που επρόκειτο να συζητήσουμε σήμερα. Αυτοί οι άνθρωποι ήταν μεταξύ των χιλιάδων που κρατούνταν στην πρωτεύουσα της Αιθιοπίας, Αντίς Αμπέμπα, κατά τη διάρκεια και μετά τις διαδηλώσεις που άρχισαν στις 6 Ιουνίου και διήρκησαν αρκετές ημέρες.
<P>
Τριάντα έξι άνθρωποι σκοτώθηκαν σε αυτές τις ταραχές. Μολονότι περίπου 4 000 άτομα έχουν ήδη αφεθεί ελεύθερα, αρκετές χιλιάδες παραμένουν στη φυλακή ή σε ανεπίσημα αστυνομικά κέντρα κράτησης. Ενόψει αυτής της κατάστασης, η Ευρωπαϊκή Ένωση πρέπει να παραμείνει αποφασιστική και να απαιτήσει να συνεχιστεί η έρευνα αυτών των γεγονότων χωρίς εμπόδια από καμία πλευρά.
<SPEAKER ID="179" LANGUAGE="" NAME="Μάριος Ματσάκης (ALDE )," AFFILIATION="συντάκτης.">
<P>
Η Αιθιοπία είναι, δυστυχώς, μία χώρα με μακρά ιστορία φτώχειας και πείνας. Είναι επίσης μία χώρα με μακρά ιστορία απολυταρχίας και κράτους τρόμου. Κατά τη διάρκεια των δεκατεσσάρων ετών που βρίσκονται στην εξουσία, οι κυβερνήσεις υπό την ηγεσία του πρωθυπουργού Meles Zenawi συνέχισαν να συσσωρεύουν ένα επαίσχυντο ιστορικό ανθρωπίνων δικαιωμάτων. Πολλοί επικριτές της κυβέρνησής του υπέστησαν συχνά παρενόχληση, φυλάκιση και βασανιστήρια. Τον περασμένο μήνα, μετά τις πρόσφατες κοινοβουλευτικές εκλογές στη χώρα, οι διαδηλώσεις της αντιπολίτευσης στην πρωτεύουσα Αντίς Αμπέμπα απωθήθηκαν βίαια από την αιθιοπική αστυνομία. Οι διαδηλωτές, κυρίως φοιτητές πανεπιστημίων, ισχυρίζονταν ευλόγως ότι υπήρξε εκτεταμένη εκλογική νοθεία. Οι δυνάμεις ασφαλείας πυροβόλησαν αδιακρίτως εναντίον των άοπλων διαδηλωτών, σκοτώνοντας τουλάχιστον 36 και τραυματίζοντας πάνω από 100. Εκτιμάται ότι 5 000 άτομα συνελήφθησαν και οδηγήθηκαν σε στρατιωτικά κέντρα συγκέντρωσης. Κατόπιν της διεθνούς αντίδρασης, πολλοί έχουν τώρα αποφυλακιστεί, αλλά μεγάλος αριθμός βρίσκεται ακόμα υπό κράτηση.
<SPEAKER ID="180" LANGUAGE="PT" NAME="Ana Maria Gomes (PSE )." AFFILIATION="">
<P>
    Όχι, κύριε Πρόεδρε, απευθύνομαι στο Σώμα δυστυχώς όχι ως συντάκτρια ψηφίσματος αλλά ως βουλευτής του Σώματος και ως επικεφαλής της αποστολής εκλογικών παρατηρητών της ΕΕ στην Αιθιοπία. Οι εκλογές έδωσαν στην αντιπολίτευση και σε όλη την αιθιοπική κοινωνία μια φωνή που δεν είχαν ξανά ποτέ στο παρελθόν, και αυτό είναι προς τιμή του πρωθυπουργού Meles Zenawi. Η παρουσία διεθνών παρατηρητών, εκ των οποίων η δική μας αποστολή ήταν η σημαντικότερη από άποψη αριθμών και επαγγελματικής δέσμευσης, αποτέλεσε έναν σημαντικό παράγοντα για την ενστάλαξη εμπιστοσύνης στο εκλογικό σώμα, που προσήλθε μαζικά στις κάλπες και το 90% ψήφισε. Η αντιπροσωπεία που είχε αποστείλει το Ευρωπαϊκό Κοινοβούλιο είδε τις παρατεταμένες επευφημίες των εκλογέων που είχαν κάνει ουρές στις 15 Μαΐου και, για αυτόν τον λόγο, η εκλογική αποστολή της ΕΕ νιώθει μια τεράστια ευθύνη. Είναι σημαντικό ο λαός της Αιθιοπίας να δει τις προσδοκίες του για πραγματικά εκλογικά αποτελέσματα να εκπληρώνονται, και η αποστολή θα κάνει ό,τι είναι δυνατόν για να εξασφαλίσει ότι αυτό θα συμβεί.
<P>
Κανείς δεν μπορεί να ξέρει με βεβαιότητα ποια θα είναι τα εκλογικά αποτελέσματα, διότι η διαδικασία συνάντησε σημαντικές δυσκολίες στο στάδιο της καταμέτρησης των ψηφοδελτίων. Πέραν των καθυστερήσεων για τη δημοσίευση των αποτελεσμάτων, υπήρξε ένας μεγάλος αριθμός καταγγελιών από όλα τα κόμματα, συμπεριλαμβανομένου του κυβερνώντος. Η ανησυχία του λαού για αυτές τις καθυστερήσεις και τις καταγγελίες ήταν στη ρίζα των τραγικών γεγονότων της 6ης, 7ης και 8ης Ιουνίου, σχετικά με τα οποία η αποστολή έκανε αμέσως δημόσιες δηλώσεις. Ζητήσαμε τότε τη διεξαγωγή μιας ανεξάρτητης έρευνας και το ίδιο εξακολουθούμε να κάνουμε. Ειδικότερα, ζητούμε να απελευθερώσει η κυβέρνηση αυτούς που η κράτησή τους παραβιάζει τις συνταγματικές εγγυήσεις και τα ανθρώπινα δικαιώματα· ζητούμε να επιτραπεί στους εκλεγμένους υποψηφίους και στους άλλους εκπροσώπους της αντιπολίτευσης, όπως και στους υποστηρικτές των ανθρωπίνων δικαιωμάτων να εκτελέσουν τα καθήκοντά τους· ζητούμε ελευθερία του Τύπου και να επιτραπεί στους εκπροσώπους της αντιπολίτευσης η πρόσβαση στα μέσα ενημέρωσης· ζητήσαμε τότε και ζητούμε και τώρα από την αντιπολίτευση να συγκρατηθεί και να αποθαρρύνει άλλους να διαπράξουν ή να παρακινήσουν ανταρσίες, να τους αποθαρρύνει να προτρέψουν τους ανθρώπους να παραβιάζουν το συνταγματικό δίκαιο και να υποθάλπουν ενδοεθνοτικές συγκρούσεις, που τελικά δεν θα κάνουν τίποτα άλλο από το να βοηθήσουν εκείνους που έχουν συμφέρον να μην αποκαλυφθούν ποτέ τα αποτελέσματα της ψηφοφορίας του λαού, εκείνους που με τη σειρά τους δεν θα σταματούσαν μπροστά σε τίποτα για να εξαναγκάσουν τη διακοπή της εκλογικής διαδικασίας, οδηγώντας σε έναν φαύλο κύκλο βίας και οικονομικού και πολιτικού χάους· ζητούμε και από τις δύο πλευρές –την κυβέρνηση και την αντιπολίτευση– να συμμορφωθούν πλήρως με τη συμφωνία της 10ης Ιουνίου που έχει στόχο την εξέταση των καταγγελιών και στηρίζεται από τους κύριους συντελεστές, μεταξύ των οποίων και τα κράτη μέλη.
<SPEAKER ID="181" LANGUAGE="CS" NAME="Jaromír Kohlíček (GUE/NGL )," AFFILIATION="συντάκτης">
<P>
Σε μια τέτοια κατάσταση, είναι απολύτως σημαντικό να ενισχυθεί η πίστη του λαού της Αιθιοπίας στα δημοκρατικά συστήματα. Συμφωνώ με την κ. Gomes, την επικεφαλής της αποστολής εκλογικών παρατηρητών, ως προς αυτό και είναι ενδεδειγμένο το ψήφισμα να τονίσει το σημείο αυτό. Αυτό από μόνο του δεν είναι αρκετό, ωστόσο· δεν πρέπει να ανεχόμαστε την παραβίαση ή την καταστρατήγηση των νόμων καμίας χώρας, ιδίως όταν η εν λόγω χώρα καυχιέται για υψηλό ποσοστό συμμετοχής στις εκλογές, γεγονός που αποτελεί ένδειξη του τεράστιου ενδιαφέροντος του κοινού. Πρέπει να υποστηριχθεί η διεξοδική εξέταση όλων των καταγγελιών. Πρέπει να επιταχύνουμε τις προσπάθειές μας, ωστόσο. Μια χώρα, όπως η Αιθιοπία, που προσπαθεί να βελτιώσει τη γεωργική και βιομηχανική κατάστασή της, χρειάζεται τη βοήθειά μας. Κάποιες χώρες έχουν ήδη παράσχει τέτοια βοήθεια στο παρελθόν, και πρέπει να δοθεί μεγάλη ώθηση στα προγράμματα αυτού του είδους. Η βοήθεια για την Αιθιοπία πρέπει να στοχεύει σαφώς στην επίλυση θεμελιωδών προβλημάτων, αντί να ωφελεί την κυβέρνηση. Το να αποστείλουμε εμπειρογνώμονες στη χώρα για να βοηθήσουμε στην εκπαίδευση των αγροτών και, αν κριθεί αναγκαίο, να παράσχουμε βοήθεια για τον εντοπισμό και την εξασφάλιση υδάτινων πηγών είναι εξίσου σημαντικό με το να παράσχουμε θέσεις για σπουδές σε σχολεία δευτεροβάθμιας εκπαίδευσης και πανεπιστήμια της Ευρωπαϊκής Ένωσης. Υπάρχει μια παλιά παροιμία που λέει «αν δώσεις σε κάποιον ένα ψάρι, τον ταΐζεις για μια μέρα, αν του μάθεις να ψαρεύει τον ταΐζεις για μια ζωή». Αυτό πρέπει να αποτελέσει την κατευθυντήρια αρχή μας. 
<SPEAKER ID="182" LANGUAGE="DE" NAME="Bernd Posselt (PPE-DE )," AFFILIATION="συντάκτης">
<P>
Και μόνο το θέμα της Ζιμπάμπουε κατέστησε σαφές εδώ πόσες συγκρούσεις προμηνύονται σε αυτό το θέμα. Είναι προφανές ότι υπάρχει η ανάγκη, πέρα από την καθαρά ανθρωπιστική προσέγγιση, για την ανάπτυξη μιας προσεκτικής και μελετημένης πολιτικής για την Αφρική. Πρέπει να πω ότι σοκαρίστηκα από αυτά που είπε ο Επίτροπος για το θέμα. Ως ευρωβουλευτής προερχόμενος από τη Βαυαρία, πρέπει να πω ότι όταν θυμάμαι πως ο Επίτροπος με την προηγούμενή του ιδιότητα του βέλγου υπουργού Εξωτερικών ήταν ένας από τους κύριους υποκινητές της προσπάθειας επιβολής κυρώσεων στην Αυστρία, αυτού του μοντέλου της Ευρωπαϊκής Δημοκρατίας, ενώ τώρα πιστεύει ότι η επιβολή κυρώσεων εις βάρος του κ. Mugabe της Ζιμπάμπουε, ενός από τους πιο διαβόητους δικτάτορες του κόσμου, είναι αντιπαραγωγική και λανθασμένη, τότε πρέπει να πω ότι ακριβώς αυτή η μεταχείριση των δύο μέτρων και δύο σταθμών είναι αυτό που δεν μπορούμε να αποδεχτούμε.
<P>
Ο πρόεδρος της Νοτίου Αφρικής, κ. Mbeki, ο οποίος περιφέρεται σε όλη την ήπειρο ως υποδειγματικός δημοκράτης και υπέρμαχος της ειρήνης, ουσιαστικά δεν είναι τίποτε άλλο από έναν μεταμφιεσμένο Mugabe, διαφορετικά θα είχε στραφεί εδώ και καιρό κατά των αδικημάτων στη Ζιμπάμπουε. Και αυτό γίνεται αρκετά σαφές, όταν ακούσετε τι λένε γι’ αυτό το θέμα οι εκπρόσωποι των εκκλησιών στη Νότιο Αφρική, και για τον λόγο αυτό πρέπει να ασχοληθούμε με αυτό.
<P>
Γι’ αυτόν τον λόγο, πρέπει να ενισχύσουμε τη δημοκρατία και τα ανθρώπινα στην Αιθιοπία. Δεν συμφωνώ συχνά με τον κ. Kohlíček, αλλά σήμερα ομολογώ ότι τον υποστηρίζω απόλυτα. Πρέπει να υποστηρίξουμε προγράμματα αποκέντρωσης στη γεωργία και στην άρδευση έτσι, ώστε να μην επωφελείται μόνο η κεντρική εξουσία και η γραφειοκρατία αλλά, αντιθέτως, να δοθεί η δυνατότητα να δημιουργηθεί μια νέα κοινότητα εξαρχής στο στρατηγικής σημασίας Κέρας της Αφρικής. 
<SPEAKER ID="183" LANGUAGE="" NAME="Alyn Smith," AFFILIATION="εξ ονόματος της Ομάδας Verts/ALE.">
<P>
Σχετικά με την εκτεταμένη καταπάτηση των ανθρωπίνων δικαιωμάτων στην Αιθιοπία, προσυπογράφω ολόθερμα τα σχόλια που έκανε νωρίτερα ο συνάδελφος από την ομάδα μου κ. Romeva i Rueda και θα ήθελα να προσθέσω ότι σε αυτήν τη συζήτηση δεν πρέπει να λησμονούνται οι ελευθερίες του Τύπου . Η ελευθερία του Τύπου είναι ζωτικής σημασίας σε μία ελεύθερη κοινωνία και έναν ελεύθερο κόσμο. Αυτές οι ελευθερίες παραβιάζονται επίσης κατά κόρον στην Αιθιοπία και θα ήθελα να προσθέσω την καταδίκη μου σε αυτή του Κοινοβουλίου.
<SPEAKER ID="184" LANGUAGE="PL" NAME="Ryszard Czarnecki (NI )." AFFILIATION="">
<P>
     Κύριε Πρόεδρε, ζηλεύω την Αιθιοπία. Ναι, καλά ακούσατε, ζηλεύω την Αιθιοπία αλλά όχι για την κυβέρνησή της, καθώς υπάρχουν πολύ λίγοι λόγοι για να το κάνω. Ζηλεύω τον λαό της Αιθιοπίας για την πεποίθησή του ότι τόσα πολλά εξαρτώνται από αυτόν. Δεν πιστεύω ότι υπάρχει έστω και μία ευρωπαϊκή χώρα που μπορεί να καυχηθεί για ποσοστό εκλογικής συμμετοχής σχεδόν 90%, ποσοστό που καταγράφηκε στις εκλογές που πραγματοποιήθηκαν στην Αιθιοπία στις 15 Μαΐου του τρέχοντος έτους. Ένα τέτοιο υψηλό ποσοστό αξίζει τον σεβασμό και τη στήριξή μας, και μια χώρα που μπορεί να το επιτύχει αξίζει τη δημοκρατία. Το μόνο πρόβλημα είναι ότι η δημοκρατία έχει πολύ ακριβό τίμημα στην Αιθιοπία. Τριάντα έξι άνθρωποι σκοτώθηκαν και αρκετές χιλιάδες φυλακίστηκαν, αν και ευτυχώς 4 000 από αυτούς αφέθηκαν πρόσφατα ελεύθεροι.
<P>
Η λέξη «αλληλεγγύη» έχει τεράστια σημασία για τον λαό της χώρας μου, της Πολωνίας, και είναι όντως βαρυσήμαντη και για την Ευρωπαϊκή Ένωση. Η αλληλεγγύη αυτή πρέπει να επεκταθεί και στην Αιθιοπία, και η χώρα δεν πρέπει να καταδικαστεί στη λήθη, ακόμη και αν είναι πολύ μακριά από το Στρασβούργο. Δεν πρέπει να επιτρέψουμε στον εαυτό μας να ξεχάσει την Αφρική, και οι σκέψεις μας δεν πρέπει μόνο να στρέφονται σε αυτήν μία φορά τον χρόνο ή όποτε διοργανώνει συναυλίες ο Bob Geldof.
<SPEAKER ID="185" LANGUAGE="FR" NAME="Louis Michel," AFFILIATION="μέλος της Επιτροπής">
<P>
   . Η Αιθιοπία αποτελεί τυπική περίπτωση χώρας, όπου Ευρωπαϊκή Ένωση μπορεί να κάνει τη διαφορά και όπου προσπαθεί εξάλλου να κάνει τη διαφορά. Όπως όλοι εσείς, παρακολούθησα από πολύ κοντά τη διεξαγωγή της εκλογικής διαδικασίας στην Αιθιοπία. Την παρακολούθησα πριν από τις εκλογές και οφείλω να πω ότι η προεκλογική εκστρατεία υπήρξε υπόδειγμα δημοκρατίας, με την πρόσβαση στα μέσα ενημέρωσης όλου του κόσμου. Το πραγματικό πρόβλημα προέκυψε από τη στιγμή της έναρξης των εκλογών. Υπήρξα εξάλλου μάρτυρας των σοβαρών επεισοδίων που έλαβαν χώρα στις 7 και 8 του περασμένου Ιουνίου. Παρενέβην προσωπικώς. Παρενέβη και ο κ. Σολάνα. Πρέπει να γνωρίζετε, ότι είμαι σε επαφή ανά διήμερο σχεδόν με τον πρωθυπουργό κ. Meles, προκειμένου να τον ενημερώνω για τις ανησυχίες της Ευρωπαϊκής Ένωσης σχετικά με το θέμα της διεξαγωγής των εκλογών και ιδιαίτερα των παραβιάσεων των ανθρωπίνων δικαιωμάτων που διαπράχθηκαν κατά τη διάρκεια αυτών των συμβάντων.
<P>
Είναι σαφές ότι τα μηνύματα που έστειλαν και εξακολουθούν να στέλνουν η Ευρωπαϊκή Ένωση και άλλοι στις αιθιοπικές αρχές είχαν κάποιο αποτέλεσμα, όπως μαρτυρεί η κυβερνητική απόφαση να αφεθούν ελεύθερα περίπου 3 800 άτομα που είχαν συλληφθεί χωρίς απαγγελία κατηγορίας μετά από διαδηλώσεις. Είχαμε πολλές τηλεφωνικές επαφές και, κάθε φορά, ο κ. Meles έδινε συνέχεια στο αίτημά μας. Ο Πρόεδρος Barroso και εγώ είχαμε μια συνομιλία μαζί του, πριν από τρεις ημέρες, στη Λιβύη: φαίνεται ότι παραμένουν ακόμη υπό κράτηση 600 έως 700 άτομα, εκ των οποίων πολλοί σε μυστικές φυλακές. Ο πρωθυπουργός Meles μού είπε ότι προσπαθούσε να επιταχύνει τη διευθέτηση αυτών των θεμάτων και ότι το μεγαλύτερο μέρος αυτών των κρατουμένων πιθανόν να αφεθούν ελεύθεροι αν κρατούνταν άνευ λόγου. Οι αιθιοπικές αρχές οφείλουν να σέβονται όχι μόνο τους δικούς τους νόμους αλλά επίσης και τα διεθνή πρότυπα σε θέματα ανθρωπίνων δικαιωμάτων. Ζητήσαμε να επιτραπεί στη Διεθνή Επιτροπή του Ερυθρού Σταυρού να επισκεφθεί αυτούς που βρίσκονται ακόμη υπό κράτηση.
<P>
Όσον αφορά τα συμβάντα της 7ης και 8ης Ιουνίου, ευκταίο θα ήταν η κυβέρνηση της Αιθιοπίας να επιτρέψει τη διενέργεια ανεξάρτητης έρευνας, ώστε να διαπιστωθούν απολύτως τα γεγονότα και οι κατηγορίες. Ο πρωθυπουργός Meles μού είπε ότι ήταν σε θέση να ικανοποιήσει αυτό το αίτημα και ότι θα προέβαινε στις σχετικές ενέργειες.
<P>
Θα ήθελα εξάλλου να ευχαριστήσω ειλικρινά και δημόσια την αξιότιμη βουλευτή, κ. Gomes, για την εξαίρετη εργασία της ως επικεφαλής της ευρωπαϊκής αποστολής παρατηρητών της εκλογικής διαδικασίας και για την εξαιρετική συνεργασία την οποία κατέστησε δυνατή μεταξύ της ίδιας και ημών. Διατηρούσαμε επικοινωνία και εκτιμώ τη μεγάλη συμβολή της στην προσέγγιση των θέσεών μας. Θέλω ειλικρινά να πω ότι ξεπέρασε τον απλό ρόλο της ως επικεφαλής της αποστολής παρατηρητών και ότι υπήρξε πραγματικά μια απολύτως εξαιρετική μεσολαβήτρια.
<P>
Θα ήθελα, παρά ταύτα, να προσθέσω ένα στοιχείο. Χωρίς να λάβω θέση υπέρ οιουδήποτε, θα ήθελα ωστόσο να πω ότι η επιρροή της Ευρωπαϊκής Ένωσης, σε κάποιο βαθμό, διευκολύνεται από την ανοικτή προσέγγιση του πρωθυπουργού Meles και, κυρίως, από την πολύ μεγάλη εμπιστοσύνη που ο τελευταίος έχει στην Ευρωπαϊκή Ένωση. Η Ευρωπαϊκή Ένωση αντιπροσωπεύει στα μάτια του έναν θεσμό και μια πραγματικότητα στα οποία πιστεύει και σέβεται. Έτσι εξηγείται η σχετική προθυμία του να ανταποκριθεί στα αιτήματά μας, στις παρακλήσεις μας, ακόμη και στις απαιτήσεις μας. Είμαι πεπεισμένος ότι, αν μπορέσουμε να συνεχίσουμε να στηρίζουμε τη διαδικασία, θα παίξουμε έναν συμφιλιωτικό ρόλο, και η δημοκρατία θα μπορούσε αρκετά εύκολα να βρει τη θέση της στην Αιθιοπία.
<P>
Ο πρωθυπουργός Meles μάς είπε ότι θα αποδεχόταν την ετυμηγορία του εκλογικού σώματος, όταν αυτή ανακοινωθεί από το όργανο που είναι επιφορτισμένο να ανακοινώσει τα ακριβή αποτελέσματα. Αν, για παράδειγμα, πρέπει να υπάρξει προσφυγή σε νέες εκλογές σε ορισμένες εκλογικές περιφέρειες κλπ., θα συμφωνούσε στο αίτημα αυτό. Θα δούμε τι τελικά θα προκύψει σχετικά. Σε κάθε περίπτωση, κάθε φορά που δεσμεύτηκε για κάποιο θέμα, τίμησε τη δέσμευσή του. Θεώρησα ότι ήταν σημαντικό να σας ενημερώσω σχετικά με το θέμα αυτό.
<P>
Η εικόνα που παρουσίασα δεν έχει τόσο μελανά χρώματα όσο η εικόνα που παρουσίασαν ορισμένοι ομιλητές. Φυσικά, η κατάσταση είναι εύθραυστη. Φυσικά ελλοχεύουν κίνδυνοι. Φυσικά είναι επικίνδυνη. Ποιος θα μπορούσε να δει τα πράγματα διαφορετικά; Όμως, από τότε που είμαι Επίτροπος, είναι η πρώτη φορά που διαπιστώνω ότι, όταν τα διάφορα όργανα το Κοινοβούλιο, οι Ύπατοι Εκπρόσωποι, η Επιτροπή, οι επί τόπου αντιπροσωπείες εργάζονται μαζί, συμπεριλαμβανομένων των κρατών μελών, χρησιμοποιώντας όλα τα μέσα τα οποία διαθέτει η Ευρωπαϊκή Ένωση, τότε είναι αποτελεσματικά. Αυτό ισχύει βεβαίως στην περίπτωση της Αιθιοπίας. Έχω την αίσθηση ότι υπήρξαμε πραγματικά πολύ χρήσιμοι, αλλά επιθυμώ ακόμη να ευχαριστήσω από τα βάθη της καρδιάς μου την κ. Gomes, διότι η βοήθειά της υπήρξε πολύτιμη. 
<SPEAKER ID="186" LANGUAGE="" NAME="Πρόεδρος." AFFILIATION="">
<SPEAKER ID="187" LANGUAGE="" NAME="Πρόεδρος." AFFILIATION="Για τα αποτελέσματα και άλλες πληροφορίες σχετικά με την ψηφοφορία: βλ. Συνοπτικά πρακτικά)">
<SPEAKER ID="188" LANGUAGE="DE" NAME="Bernd Posselt (PPE-DE )." AFFILIATION="">
<P>
    Κύριε Πρόεδρε, η έκθεση Saïfi είχε εγγραφεί στον κατάλογο ψηφοφορίας για σήμερα το απόγευμα και όχι το μεσημέρι. Ωστόσο, διεγράφη σήμερα το μεσημέρι, και μάλιστα αφού ήδη είχε ολοκληρωθεί η ψηφοφορία και πολλοί από εμάς είχαν ήδη αποχωρήσει από την αίθουσα. Διαβάζοντας τον Κανονισμό, βλέπω ξεκάθαρα ότι στην παράγραφο 4 του άρθρου 170 αναφέρεται ότι η αναβολή μιας ψηφοφορίας μπορεί να ζητηθεί πριν από τη διεξαγωγή της. Συνεπώς, ο κ. Schulz θα μπορούσε να ζητήσει τώρα την αναβολή της έκθεσης Saïfi, αλλά είναι σαφές γιατί δεν μπορεί να το κάνει, αφού προφανώς δεν είναι καν εδώ. Είμαι της άποψης ότι δεν μπορούμε πλέον να αποδεχόμαστε την εφαρμογή του Κανονισμού με τέτοιον τρόπο. Η έκθεση θα μπορούσε να τεθεί σε ψηφοφορία σήμερα, αλλά η εν λόγω ψηφοφορία δεν προγραμματίστηκε για σήμερα το βράδυ, επειδή θα υπήρχε μια απόλυτα σαφής πλειοψηφία υπέρ της ψηφοφορίας, καθώς όσοι βρίσκονται τώρα εδώ είναι αυτοί που εργάζονται μέχρι το τέλος. Αυτό που έγινε σήμερα το μεσημέρι ήταν ενέργεια αυτών που βαριούνται να παραμείνουν έως το τέλος της συνεδρίασης. 
<SPEAKER ID="189" LANGUAGE="DE" NAME="Hannes Swoboda (PSE )." AFFILIATION="">
<P>
    Κύριε Πρόεδρε, θα ήθελα να κάνω μια διόρθωση. Ο κ. Posselt προφανώς δεν γνωρίζει ότι η πρόταση δεν υποβλήθηκε από τον κ. Schulz αλλά από κάποιον άλλον. Επιπλέον, η ψηφοφορία είχε αυτήν την εξέλιξη χάρη σε μία πλειοψηφία, η οποία ξεπερνά κατά πολύ τον αριθμό των ευρωβουλευτών που είναι παρόντες, και αυτό την καθιστά δημοκρατική. 
<SPEAKER ID="190" LANGUAGE="FR" NAME="Paul Marie Coûteaux (IND/DEM )." AFFILIATION="">
<P>
    Κύριε Πρόεδρε, οφείλω να πω, σε υποστήριξη της παρέμβασης του εξαίρετου συναδέλφου μου ευρωβουλευτή κ. Posselt ότι, από μια ορισμένη άποψη, είμαστε πραγματικά έκπληκτοι με αυτό που συνέβη σχετικά με την έκθεση Saïfi. Θα ήθελα να αποτιμούσαμε τις συνέπειες, διότι πρόκειται για ένα μήνυμα που απευθύνεται, τελικά, σε όλους εκείνους που ενδιαφέρονται για την έδρα του Στρασβούργου. Ο καθένας γνωρίζει ότι αυτή η έδρα απειλείται. Ας ξανασκεφτούμε την ψηφοφορία που διεξήχθη σήμερα το πρωί. Ανεξάρτητα από το θέμα που αφορούσε η έκθεση της κ. Saïfi, ένα σημαντικό θέμα, δηλαδή την κλωστοϋφαντουργία, για το οποίο η συζήτηση δεν θα έπρεπε κατά τη γνώμη μου να αναβληθεί κατά δύο μήνες, δεδομένου ότι επρόκειτο για επείγον θέμα, και υπάρχει επιπλέον το μήνυμα που δώσαμε, δεχόμενοι ότι, από τις 12.30 μ.μ. της Πέμπτης, είναι αδύνατο να κάνουμε οτιδήποτε σημαντικό στην αίθουσα του Κοινοβουλίου του Στρασβούργου, την οποία θεωρώ ως την κύρια έδρα του Ευρωπαϊκού Κοινοβουλίου. Δεδομένου ότι οι δραστηριότητές μας αρχίζουν την Τρίτη το πρωί, το γεγονός ότι αυτές σταματούν πρωί Πέμπτης θα σήμαινε ότι το Κοινοβούλιο του Στρασβούργου, στο Στρασβούργο, δεν συνεδριάζει παρά, σχεδόν, δύο ημέρες τον μήνα. Αυτή είναι μια συνέπεια της οποίας τη σημασία ζητώ από όλους τους συναδέλφους μου να εκτιμήσουν και, για τον λόγο αυτό, διατυπώνω επίσημη διαμαρτυρία για το συγκεκριμένο θέμα.
<SPEAKER ID="191" LANGUAGE="" NAME="" AFFILIATION="Πριν από την ψηφοφορία">
<SPEAKER ID="192" LANGUAGE="" NAME="Geoffrey Van Orden (PPE-DE )." AFFILIATION="(ΕΝ)">
<P>
    Κύριε Πρόεδρε, πιστεύω ότι αυτό έχει συμφωνηθεί από όλες τις πολιτικές ομάδες. Στην παράγραφο 17 του ψηφίσματος, θα θέλαμε να διαγράψουμε τις λέξεις «κυβέρνηση εθνικής ενότητας» και να εισαγάγουμε τις λέξεις «μεταβατική κυβέρνηση».
<P>
Θα ήθελα επίσης να υποδείξω να συμπεριλάβουμε στην παράγραφο 18 και τις κυβερνήσεις της ομάδας G8. 
<SPEAKER ID="193" LANGUAGE="" NAME="" AFFILIATION="(Ο Πρόεδρος διαπιστώνει ότι δεν υπάρχουν αντιρρήσεις για την προφορική τροπολογία)">
<SPEAKER ID="194" LANGUAGE="" NAME="" AFFILIATION="- Πριν από την ψηφοφορία:">
<SPEAKER ID="195" LANGUAGE="PT" NAME="Duarte Freitas (PPE-DE )," AFFILIATION="εισηγητής">
<SPEAKER ID="196" LANGUAGE="" NAME="Πρόεδρος." AFFILIATION="">
<SPEAKER ID="197" LANGUAGE="" NAME="" AFFILIATION="">
<SPEAKER ID="198" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="199" LANGUAGE="" NAME="Πρόεδρος." AFFILIATION="(">
