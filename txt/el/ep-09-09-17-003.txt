<CHAPTER ID="003">
Ενεργειακή ασφάλεια (Nabucco και Desertec) (συζήτηση)
<SPEAKER ID="056" NAME="Πρόεδρος">
" ημερήσια διάταξη προβλέπει τη δήλωση της Επιτροπής για την ενεργειακή ασφάλεια σχετικά με τα έργα Nabucco και Desertec.
<SPEAKER ID="057" NAME="Andris Piebalgs">
μέλος της Επιτροπής. - (EN) Κύριε Πρόεδρε, η ενέργεια θα εξακολουθήσει οπωσδήποτε να βρίσκεται στο επίκεντρο του ενδιαφέροντος του Ευρωπαϊκού Κοινοβουλίου για τα επόμενα πέντε χρόνια. Ταυτόχρονα, σημειώσαμε ικανοποιητική πρόοδο τα τελευταία πέντε χρόνια σε ό, τι αφορά τη δημιουργία μιας ρωμαλέας ευρωπαϊκής ενεργειακής πολιτικής με τρεις στόχους: ασφάλεια του εφοδιασμού, βιωσιμότητα και ανταγωνιστικότητα.
<P>
Για την επίτευξη όλων αυτών των στόχων, η εξωτερική διάσταση είναι άκρως σημαντική για δύο λόγους. Πρώτον, η εξάρτηση της ΕΕ από τις εισαγωγές - για την ώρα, το 50% των ενεργειακών πόρων της Ευρωπαϊκής Ένωσης προέρχεται από το εξωτερικό, και η τάση είναι ανοδική.
<P>
Δεύτερον, τα θέματα που άπτονται της βιωσιμότητας. Οι στόχοι της κλιματικής αλλαγής δεν μπορούν να επιτευχθούν πουθενά στον κόσμο παρά μόνο εφόσον η ενέργεια παράγεται με καθαρότερο τρόπο και χρησιμοποιείται αποδοτικότερα. Για τον λόγο αυτόν, ο διάλογος με τις χώρες παραγωγής, διέλευσης και κατανάλωσης είναι κρίσιμος.
<P>
Τα δύο έργα στα οποία γίνεται αναφορά στη σημερινή Ολομέλεια είναι κατά κάποιον τρόπο συμπληρωματικά και εντάσσονται αρμονικά στη συνολική στρατηγική.
<P>
Καταρχάς, ο αγωγός Nabucco. Επέστρεψα χθες από το Μπακού και όντως εξακολουθούμε να οδεύουμε προς την υλοποίηση αυτού του έργου. Καταφέραμε ένα μείζον επίτευγμα τον Ιούλιο. Υπεγράφη διακυβερνητική συμφωνία μεταξύ τεσσάρων ευρωπαϊκών χωρών και της Τουρκίας, πράγμα που σημαίνει ότι θα μπορέσουμε να λάβουμε μια τελική επενδυτική απόφαση κιόλας τον επόμενο χρόνο με στόχο την εξασφάλιση προμηθειών σε φυσικό αέριο από το 2014.
<P>
Επισημάναμε τρεις πηγές που είναι ήδη έτοιμες να παράσχουν ποσότητες φυσικού αερίου. Πρώτον, υπάρχει το Αζερμπαϊτζάν, όπου η τελική επενδυτική απόφαση για το πεδίο Shah Deniz 2 αναμένεται να ληφθεί λίαν προσεχώς, έπειτα υπάρχουν άλλα πεδία, στο Τουρκμενιστάν και στο Ιράκ, τα οποία σε αυτό το στάδιο αποτελούν τις μεγαλύτερες πηγές εφοδιασμού.
<P>
Πού έγκεινται οι δυσκολίες; Υπάρχουν πάντοτε δυσκολίες που συνδέονται με τον ιδιαίτερο τρόπο με τον οποίο δραστηριοποιούμαστε στο πεδίο της ενέργειας και με τον τρόπο που είναι οργανωμένες πολλές χώρες παραγωγής. Στην Ευρωπαϊκή Ένωση, τα έργα στηρίζονται στη βιομηχανία, πράγμα που σημαίνει ότι υπάρχει πάντοτε πολύ σαφής υπολογισμός όλων των εμπορικών κινδύνων. Οι χώρες που έχουν τους πόρους θα ανέμεναν πιο προωθημένες αποφάσεις. Αυτό, για παράδειγμα, σημαίνει ότι η ΕΕ αποφασίζει να κατασκευάσει έναν αγωγό, κατασκευάζει έναν αγωγό και κατόπιν δεσμεύουμε το φυσικό αέριο. Οι φιλοσοφίες είναι διαφορετικές. Την ίδια στιγμή, υπάρχει σαφής συνεννόηση ότι οι εταιρείες της ΕΕ είναι έτοιμες να αγοράσουν το φυσικό αέριο, και κινούμαστε προς αυτήν την κατεύθυνση.
<P>
Πιστεύω ότι το θέμα της διέλευσης έχει επιλυθεί λίγο-πολύ. Τελούμε ακόμα εν αναμονή της επικύρωσης της διοργανικής συμφωνίας, δεν αναμένω όμως ιδιαίτερες δυσκολίες. Επίσης, για τη διευκόλυνση της αγοράς φυσικού αερίου από περιοχές που έχουν συγκεκριμένους τρόπους πώλησης φυσικού αερίου αναπτύσσουμε την ιδέα ενός μηχανισμού ομαδικής αγοράς φυσικού αερίου από την περιοχή της Κασπίας (Caspian Development Corporation),, που θα επιτρέψει τον περιορισμό των κινδύνων που αναλαμβάνουν οι εταιρείες που αγοράζουν φυσικό αέριο, για παράδειγμα στα τουρκμενικά σύνορα, ή που επενδύουν σε περιοχές όπου υφίστανται σημαντικοί πολιτικοί και οικονομικοί κίνδυνοι.
<P>
Τα πράγματα έχουν δρομολογηθεί για τα καλά και πιστεύω ότι αυτό αποτελεί ένα καλό παράδειγμα συνεργασίας μεταξύ έργων που στηρίζονται στη βιομηχανία, με την πολιτική στήριξη των θεσμικών οργάνων της ΕΕ.
<P>
Δεσμεύσαμε, επίσης, ορισμένους πόρους για τον νότιο διάδρομο και ιδίως για το έργο Nabucco. Δημοσιεύσαμε πρόσκληση υποβολής προτάσεων. Σε αυτό το στάδιο, δεν μπορώ να πω αν αυτή ήταν επιτυχής ή αρκούντως καλή, τουλάχιστον όμως η πρόσκληση έγινε.
<P>
Το έργο Desertec αποτελεί επίσης μια πρωτοβουλία που στηρίζεται στη βιομηχανία, το οποίο επί του παρόντος βρίσκεται σε αρχικό στάδιο. Ακούγεται λίαν ενδιαφέρουσα η αξιοποίηση του δυναμικού ηλιακής ενέργειας της Αφρικής και η μεταφορά της στην Ευρωπαϊκή Ένωση, χρειαζόμαστε όμως και μερικά υποστηρικτικά μέτρα, προκειμένου να υλοποιηθεί αυτό το έργο.
<P>
Καταρχάς, υπάρχει η τεχνολογική ανάπτυξη που υποστηρίζουμε επί πολλά χρόνια. Αυτόν τον μήνα θα εγκαινιαστεί στη Σεβίλλη ένας ηλιακός σταθμός ηλεκτροπαραγωγής με συγκεντρωτικά κάτοπτρα. Αυτή η τεχνολογία θα μπορούσε να χρησιμοποιηθεί για το συγκεκριμένο έργο, το Desertec, πιστεύω δε ότι δεν θα είχαμε σημειώσει τόση πρόοδο σε αυτήν την τεχνολογία χωρίς την υποστήριξη της ΕΕ.
<P>
Δεύτερον, πρέπει να συνεργαστούμε με εταίρους, διότι είναι ξεκάθαρο πως δεν μπορούμε απλώς να λέμε ότι θα πάρουμε τα εδάφη τους, θα εγκαταστήσουμε σε αυτά ηλιακούς επίπεδους συλλέκτες και θα μεταφέρουμε ηλεκτρική ενέργεια στην Ευρωπαϊκή Ένωση. Αυτά τα έργα θα πρέπει να αποτελούν κοινή κυριότητα, αν όντως θέλουμε να πραγματοποιηθούν. Για τον λόγο αυτόν, θα έχουμε μια διάσκεψη τον Οκτώβριο αναφορικά με τη χρήση των ανανεώσιμων πηγών ενέργειας μαζί με χώρες της Μεσογείου και του Κόλπου. Είναι σαφές ότι για να επιτύχει το έργο Desertec απαιτείται κοινή κυριότητα γι' αυτά τα έργα, ειδάλλως δεν πρόκειται να είναι αίσια η έκβαση.
<P>
Τελευταίο, πλην όμως εξίσου σημαντικό, είναι, αναμφίβολα, το θέμα της διασύνδεσης. Υπάρχουν δύο είδη διασύνδεσης τα οποία πρέπει να ξεχωρίσουμε. Το ένα άπτεται της φιλοσοφίας και των αγορών. Υποστηρίξαμε την ολοκλήρωση των αγορών στη Βόρεια Αφρική για κάποιο διάστημα. Σημειώθηκε πρόοδος, πρέπει όμως να ενισχύσουμε αυτά τα μέτρα. Το δεύτερο είδος είναι η υλική διάσταση της διασύνδεσης με την Ευρωπαϊκή Ένωση μέσω της χρήσης καλωδίων.
<P>
Πιστεύω ότι το έργο Desertec θα υλοποιηθεί σταδιακά. Δεν θα είναι ένα μεγάλο έργο, πιστεύω όμως ότι θα υπάρχουν στοιχεία τα οποία τελικά θα εξυπηρετούν τους στόχους μας: καθαρή ενέργεια για τις συμμετέχουσες χώρες και πρόσθετες εξαγωγές στην Ευρωπαϊκή Ένωση.
<P>
Προνοήσαμε, επίσης, για εμπορικές πρωτοβουλίες. Με την οδηγία σχετικά με τις ανανεώσιμες πηγές ενέργειας θεσπίσαμε για τις χώρες της ΕΕ τη δυνατότητα να επενδύουν σε τρίτες χώρες και να μεταφέρουν ηλεκτρική ενέργεια στην Ευρωπαϊκή Ένωση και κατ' αυτόν τον τρόπο θα εκπληρωθεί επίσης ο στόχος της παραγωγής ενέργειας σε τρίτες χώρες.
<P>
Τούτου λεχθέντος, είναι αναμφίβολα δύσκολο σε αυτό το στάδιο να δώσουμε το οποιοδήποτε χρονοδιάγραμμα για το έργο Desertec. Πρόκειται για μια νέα πρωτοβουλία, που βρίσκεται ακόμα σε πρώιμο στάδιο, και δεν μπορούμε να πούμε ότι το έργο Desertec είναι σκέλος της στρατηγικής μας για την ασφάλεια του εφοδιασμού. Είναι μια πολλά υποσχόμενη κίνηση στην κατεύθυνση της στρατηγικής για την κλιματική αλλαγή, την οποία πρέπει να προωθήσουμε, ο λόγος ύπαρξης, όμως, του αγωγού Nabucco είναι η ασφάλεια του εφοδιασμού και, επομένως, είναι πολύ πρώιμο σε αυτό το στάδιο να βασιστούμε στο έργο Desertec.
<P>
Θέλω να ανακεφαλαιώσω λέγοντας ότι τα καλύτερα μέτρα που μπορούμε να λάβουμε για την ασφάλεια του εφοδιασμού είναι εντός της Ευρωπαϊκής Ένωσης. Το Σώμα υπήρξε ένθερμος υποστηρικτής της ενεργειακής αποδοτικότητας. " ενεργειακή αποδοτικότητα δεν έχει να κάνει μόνο με την κλιματική αλλαγή. Είναι πραγματικά ένα πολύ σημαντικό στοιχείο της ασφάλειας του εφοδιασμού. Θα έλεγα ότι είναι πιο σημαντικό σε σύγκριση με τα έργα Desertec και Nabucco, ακόμη μάλιστα και σε σύγκριση με αμφότερους τους αγωγούς South Stream και Nord Stream. Πραγματικά είναι το μείζον στοιχείο. Τρεις νομικές πράξεις συζητούνται με το Συμβούλιο, και θέλω να τονίσω με έμφαση ότι πρέπει να επιδείξουμε φιλοδοξία και να τις υλοποιήσουμε.
<P>
Σε ό, τι αφορά τις ανανεώσιμες πηγές ενέργειας, είμαι λίαν ευγνώμων για την υποστήριξη του Σώματος σε ό, τι αφορά το σχέδιο ανάκαμψης, διάκειμαι δε θετικότατα προς ό, τι άκουσα σχετικά με τις εφαρμογές της αιολικής ενέργειας ανοικτής θάλασσας. Φαίνεται ότι όλοι οι πόροι που διατέθηκαν για την υποστήριξη της αιολικής ενέργειας ανοικτής θάλασσας θα χρησιμοποιηθούν. Δεν πρόκειται μόνο για χρήματα της ΕΕ, διότι το συνολικό κονδύλιο ήταν μόλις 600 εκατομμύρια ευρώ, ο συνολικός όμως προϋπολογισμός αυτού του έργου είναι 4 δισεκατομμύρια ευρώ, οπότε, η βιομηχανία επενδύει τα περισσότερα. Πιστεύω ότι αυτός είναι ένας πολύ καλός συνδυασμός, δεδομένου ότι οι ανανεώσιμες πηγές ενέργειας παρέχουν και ασφάλεια του εφοδιασμού.
<P>
Τελευταίο, πλην όμως εξίσου σημαντικό, γνωρίζω ότι ενίοτε ανακύπτει ένα θέμα με τη δέσμευση και αποθήκευση του διοξειδίου του άνθρακα (CCS). " CCS απαιτείται, συνήθως, για δύο λόγους. Ο ένας είναι μια παγκόσμια απάντηση στην κλιματική αλλαγή, από μια άλλη οπτική όμως, θα χρησιμοποιούμε επίσης άνθρακα και λιγνίτη για την ασφάλεια του εφοδιασμού μας. Σημειώθηκε επίσης πολύ καλή πρόοδος στις εφαρμογές για τη χρηματοδότηση που παρέχεται με το σχέδιο ανάκαμψης, επομένως, το σχέδιο ανάκαμψης ήταν επιτυχές, κατά τη γνώμη μου. Μετά την ανακοίνωση των αποτελεσμάτων, εμείς -η Επιτροπή, το Συμβούλιο και το Κοινοβούλιο- πρέπει οπωσδήποτε να αναθεωρήσουμε τον τρόπο με τον οποίο διοχετεύουμε τους πόρους της ΕΕ για την ενίσχυση της ασφάλειας του εφοδιασμού της Ευρωπαϊκής Ένωσης. Θα απαιτηθεί, επίσης, να γίνουν πολλά ακόμη βήματα για την ενίσχυση της ασφάλειας του εφοδιασμού της Ευρωπαϊκής Ένωσης.
<SPEAKER ID="058" NAME="Ιωάννης Κασουλίδης">
εξ ονόματος της Ομάδας PPE. - (EN) Κύριε Πρόεδρε, όλοι μας συμφωνούμε να μιλάμε με μία φωνή και να έχουμε μια κοινή εξωτερική πολιτική για την ασφάλεια του ενεργειακού εφοδιασμού.
<P>
Αναγνωρίζεται ότι το ενεργειακό μείγμα και ο ενεργειακός εφοδιασμός διαφέρουν μεταξύ των κρατών μελών σύμφωνα με τη γεωγραφία και άλλους διακριτούς παράγοντες. Επομένως, η διαφοροποίηση καλύπτει και τον εφοδιασμό.
<P>
Ένα διαφοροποιημένο και διασυνδεδεμένο δίκτυο μπορεί, αν αναπροσαρμοστεί με ενδεδειγμένο τρόπο, να αποτελέσει μια μέρα την ασφάλεια του εφοδιασμού για όλους. Υποστηρίζουμε την ανάγκη για έναν νότιο διάδρομο, ο δε αγωγός Nabucco είναι ένα κοινό ευρωπαϊκό σχέδιο.
<P>
Ωστόσο, πρέπει να απαντηθούν ορισμένα ερωτήματα σχετικά με την πρόσφατη συμφωνία μεταξύ του κ. Putin και της Τουρκίας, αναφορικά με την ποσότητα του φυσικού αερίου από το Αζερμπαϊτζάν ως προς την επένδυση, σχετικά με την προσφορά της Gazprom να αγοράσει όλες τις εξαγωγές του Αζερμπαϊτζάν, σχετικά με τη σταθερότητα του εφοδιασμού από το Ιράκ και σχετικά με τη ρωσική υπόσχεση για διπλασιασμό των παρεχόμενων ποσοτήτων μέσω του αγωγού South Stream.
<P>
Ο ενεργειακός διάλογος με τη Ρωσία αποτελεί αναγκαιότητα, που βασίζεται στην πραγματιστική και δίκαιη αρχή της ασφάλειας του εφοδιασμού και της ασφάλειας της ζήτησης. Οποιοιδήποτε άλλοι γεωπολιτικοί προβληματισμοί πρέπει να τεθούν κατά μέρος.
<P>
Σχετικά με την αλληλεγγύη, χρειαζόμαστε χειροπιαστά σχέδια για έκτακτες ανάγκες, όπως είναι η αποθήκευση και η νέα τεχνολογία υγροποιημένου φυσικού αερίου (ΥΦΑ). " Κύπρος, για παράδειγμα, επενδύει μισό δισεκατομμύριο ευρώ σε ΥΦΑ και λυπούμαι που η Ένωση συνεισφέρει μόλις 10 εκατομμύρια ευρώ.
<SPEAKER ID="059" NAME="Hannes Swoboda">
εξ ονόματος της Ομάδας S&D. - (DE) Κύριε Πρόεδρε, κύριε Επίτροπε, σας ευχαριστούμε για την έκθεσή σας. Το ζήτημα της ασφάλειας του εφοδιασμού προσλαμβάνει για τους πολίτες μας ολοένα και μεγαλύτερη σημασία. Ιδίως σε αυτό το πλαίσιο, το χαρτοφυλάκιό σας θα διαδραματίσει ακόμα μεγαλύτερο ρόλο στο μέλλον - θα είναι δε σημαντικό και για την ευρωπαϊκή ταυτότητα.
<P>
Όπως πολύ ορθώς είπατε, η διαφοροποίηση είναι επίσης αναγκαία. Συμφωνώ απολύτως με τον κ. Κασουλίδη ότι η συνεργασία με τη Ρωσία θα είναι πάντοτε σημαντική, καθώς είναι σημαντικός εταίρος σε σχέση με τον εφοδιασμό σε φυσικό αέριο. Ωστόσο, δεν θα πρέπει να είμαστε υπερβολικά εξαρτημένοι από την οποιαδήποτε χώρα, όποια και αν είναι αυτή, αλλά πρέπει να διαφοροποιούμε τις πηγές μας, ο δε αγωγός Nabucco είναι μια καλή λύση σε αυτήν την κατεύθυνση.
<P>
Το τρίτο σημείο αφορά την αλληλεγγύη που απαιτείται στην ΕΕ. Παρουσιάσατε μια σειρά προτάσεων αναφορικά με τον τρόπο με τον οποίο θα πρέπει να ενισχύσουμε την αλληλεγγύη μας, καθώς και τον τρόπο με τον οποίο μπορεί να ενισχυθεί ο ρόλος της ΕΕ ως διαμεσολαβητή σε διενέξεις που μας επηρεάζουν, ιδίως μεταξύ Ρωσίας και Ουκρανίας. Αναφερθήκατε επίσης στο έργο Desertec. Πιστεύω ότι αμφότερα τα έργα είναι σημαντικά, καθώς διαφέρουν από πλευράς χρονοδιαγράμματος.
<P>
Πρέπει επίσης να εξετάσουμε -κάτι που θα είναι καθήκον του διαδόχου σας, είτε αυτός είστε εσείς είτε κάποιος άλλος- με ποιον τρόπο εμείς στην Ευρώπη, αφενός μπορούμε να είμαστε υπέρ ενός αριθμού μεγάλων έργων, όπως το Nabucco και το Desertec, ενώ ταυτοχρόνως να τασσόμαστε υπέρ της αποκέντρωσης μέρους της ηλεκτρικής μας ενέργειας και της ηλεκτρικής μας παραγωγής.
<P>
Υπάρχει, επί του παρόντος, μια σειρά βιομηχανικών έργων υπό εξέλιξη -τα οποία επίσης στηρίζονται στη βιομηχανία- που παρέχουν τη δυνατότητα στους καταναλωτές, ακόμη και στα νοικοκυριά, να συμμετέχουν περισσότερο σε ένα είδος παραγωγής ενέργειας που φέρνει ενεργειακή ασφάλεια. Αυτό εκτείνεται από τους έξυπνους μετρητές μέχρι την ίδια την παραγωγή από μεμονωμένα νοικοκυριά. Σε σχέση με αυτό, η προσέγγιση της Ευρώπης θα μπορούσε να είναι του τύπου "ναι, βεβαίως και χρειαζόμαστε εφοδιασμό από το εξωτερικό, χρειαζόμαστε ασφάλεια του εφοδιασμού και μεγάλα, καινοτόμα έργα όπως το Desertec, πρέπει όμως να διασφαλίζουμε ότι οι άνθρωποι, οι εταιρείες και οι επιχειρήσεις, καθώς και μεμονωμένα νοικοκυριά μπορούν να ασκούν μεγαλύτερο έλεγχο στους ενεργειακούς τους προϋπολογισμούς και στην ενεργειακή τους κατανάλωση από πλευράς τιμής, οικονομίας και περιβάλλοντος".
<SPEAKER ID="060" NAME="Johannes Cornelis van Baalen">
εξ ονόματος της Ομάδας ALDE. - (NL) Κύριε Πρόεδρε, είναι τιμή μου, ως νεοεκλεγείς βουλευτής, που απευθύνομαι σε αυτήν τη συνεδρίαση της Ολομέλειας για πρώτη φορά. Το πράττω αυτό επίσης ως πρώην βουλευτής στην Κάτω Βουλή του ολλανδικού κοινοβουλίου και αντιπρόεδρος της Διεθνούς των Φιλελευθέρων, καθώς στόχος μου είναι να βλέπω την ευρωπαϊκή πολιτική, την εθνική πολιτική και τη διεθνή πολιτική ως ένα και το αυτό. Στο πεδίο της ενέργειας, ειδικότερα, υπάρχει βεβαίως άμεση σύνδεση μεταξύ αυτών των μορφών πολιτικής.
<P>
Κύριε Πρόεδρε, όταν αναφερόμαστε στη θέση μας, στη θέση της Ευρώπης, στον κόσμο, για την ώρα είμαστε εκτεθειμένοι σε εκβιασμό. Είμαστε εξαρτημένοι από ασταθείς περιοχές και χώρες με αντιδημοκρατικά καθεστώτα. Αυτό πρέπει να σταματήσει. Αυτός είναι ο λόγος για τον οποίο η ομάδα μου, η Ομάδα της Συμμαχίας Φιλελευθέρων και Δημοκρατών για την Ευρώπη, υποστηρίζει το Nabucco και το Desertec, θα ήθελα δε να επιστήσω την προσοχή σας στον μείζονα ρόλο που διαδραμάτισε σε αυτό το σχέδιο ο προηγούμενος κοινοβουλευτικός αρχηγός του εθνικού μου κόμματος, κ. Van Aartsen.
<P>
Κύριε Πρόεδρε, υπάρχουν δύο σημεία που θέλω να επισημάνω. Χαίρομαι που η Επιτροπή δέχεται ότι οι επιχειρήσεις μπορούν να διαδραματίσουν σημαντικό ρόλο. Δεν μπορούν να συμμετέχουν στον τομέα της ενέργειας μόνο οι αρχές - οι εθνικές κυβερνήσεις, η Ευρώπη ή διεθνή όργανα. Αναντίλεκτα, οι επιχειρήσεις όντως μπορούν να διαδραματίσουν ρόλο. Δεύτερον, κύριε Πρόεδρε, εμείς σε τούτο το Σώμα δεν πρέπει να αποδεχόμαστε την ύπαρξη θεμάτων ταμπού, όπως είναι εκείνα που αφορούν την επανεξέταση της πυρηνικής ενέργειας ως σκέλους του ενεργειακού μας μείγματος. Αυτό ισχύει επίσης για την Ευρώπη στις διεθνείς σχέσεις. " πυρηνική ενέργεια, η πυρηνική σύντηξη και η πυρηνική σχάση έχουν ζωτική σημασία. Υπάρχουν μείζονα προβλήματα σε σχέση με τα απόβλητα, πρέπει όμως να διασφαλίσουμε ένα πλαίσιο που να επιτρέπει στην έρευνα και την ανάπτυξη και την ανταλλαγή γνώσης να διαδραματίσουν τον ρόλο που τους αναλογεί σε σχέση με αυτό. " πυρηνική ενέργεια μπορεί να διαδραματίσει μείζονα ρόλο, διότι θα συμβάλει στην καταπολέμηση του φαινομένου του θερμοκηπίου. Για μία ακόμη φορά και η ομάδα μου δεν έχει, εν προκειμένω, αποκρυσταλλωμένη άποψη. Και εμείς πρέπει να ανοίξουμε αυτήν τη συζήτηση εκ νέου, δεν πρέπει όμως να αναγάγουμε την πυρηνική ενέργεια σε θέμα ταμπού σε αυτό το Σώμα. Θα ήθελα, λοιπόν, να ακούσω τη γνώμη της Επιτροπής επ' αυτού.
<SPEAKER ID="061" NAME="Reinhard Bütikofer" LANGUAGE="DE">
Κύριε Πρόεδρε, κυρίες και κύριοι, καθώς μιλάμε σήμερα περί πολιτικής για την ασφάλεια του εφοδιασμού από το εξωτερικό, γνωρίζουμε βεβαίως καλά μια συγκεκριμένη αξιωματική αρχή, στην οποία ήδη αναφέρθηκε ο κ. Piebalgs, ότι δηλαδή η κρίσιμη πρώτη γραμμή του μετώπου από πλευράς ενεργειακής ανεξαρτησίας βρίσκεται εντός της Ευρωπαϊκής Ένωσης. Για να το θέσω ακριβέστερα, αν μπορούσαμε να θεσπίσουμε χαμηλά ή μηδενικά ενεργειακά πρότυπα για τα κτίριά μας, τότε θα εξοικονομούσαμε περισσότερο φυσικό αέριο σε σύγκριση με όσο θα μπορούσαν να εισάγουν συνδυασμένα οι αγωγοί Nabucco, South Stream και Nord Stream. Είναι σημαντικό το γεγονός πως το ψήφισμά μας δηλώνει ότι οι οικονομικά αποδοτικές λύσεις από πλευράς ανανεώσιμων πηγών ενέργειας, η στρατηγική για την ενεργειακή αποδοτικότητα και ιδίως η εξοικονόμηση ενέργειας πρέπει να αποτελέσουν κεντρικό άξονα αυτής της πολιτικής. Αν ισχύσει κάτι τέτοιο, τότε δεν θα απαιτηθεί κανένα συμπληρωματικό πυρηνικό εργοστάσιο, κατά τη γνώμη μας.
<P>
Δεύτερον, ένα σημαντικό μήνυμα σε αυτό το ψήφισμα είναι ότι χρειαζόμαστε μια κοινή πολιτική ασφάλειας του ενεργειακού εφοδιασμού από το εξωτερικό για την ΕΕ, κάτι που δεν το έχουμε προς το παρόν. Αυτή η πολιτική πρέπει να περιλαμβάνει την προώθηση της ενεργειακής αποδοτικότητας και των ανανεώσιμων πηγών ενέργειας εντός του πλαισίου μιας πολιτικής γειτονίας και μιας κοινής θέσης που θα πρέπει να λάβει η ΕΕ στις διαπραγματεύσεις με τις χώρες διέλευσης. " Επιτροπή θα πρέπει να διασφαλίσει ότι έχει επαρκή ικανότητα για τον σκοπό αυτόν, όπως ζητούσε το Κοινοβούλιο προ δύο ετών στο σχετικό ψήφισμά του.
<P>
Κατά τη γνώμη μας, ο αγωγός Nabucco είναι έργο υψηλής προτεραιότητας, διότι θα ενισχύσει την ανεξαρτησία μας από πλευράς ενέργειας, ιδίως έναντι της Ρωσίας, μολονότι συμφωνώ με τον κ. Κασουλίδη, που είπε πως εξακολουθούν να υπάρχουν πολλά ερωτήματα τα οποία πρέπει να απαντηθούν σε σχέση με αυτό. Ωστόσο, είναι κρίμα που ορισμένα κράτη μέλη, με το να προωθούν το έργο South Stream, το οποίο είναι ξεκάθαρα ανταγωνιστικό προς τον αγωγό Nabucco, υπονόμευσαν την πολιτική της ενεργειακής ανεξαρτησίας.
<P>
Σε σχέση με την ενεργειακή πολιτική, εμείς στην Ομάδα των Πρασίνων/Ευρωπαϊκή Ελεύθερη Συμμαχία πιστεύουμε επίσης ότι είναι σημαντικό να μην λησμονούμε τα ανθρώπινα δικαιώματα και να μην παραμελούμε τον διάλογο για τα ανθρώπινα δικαιώματα, όταν συζητάμε για την ενέργεια. Όταν διευρύνουμε την προοπτική μας για να συμπεριλάβουμε το έργο Desertec ή ακόμα και την Αρκτική -όπως κάνουμε στο ψήφισμά μας- είναι επίσης σημαντικό να το πράττουμε με πνεύμα εταιρικής σχέσης παρά με νεοαποικιακό πνεύμα.
<SPEAKER ID="062" NAME="Geoffrey Van Orden">
εξ ονόματος της Ομάδας ECR. - (EΝ) Κύριε Πρόεδρε, έχω να κάνω τρεις σύντομες επισημάνσεις.
<P>
Πρώτον, η αυταρέσκεια περί την ενεργειακή πολιτική μας φέρνει ολοένα και περισσότερο σε μια επικίνδυνη θέση εξάρτησης από τη Ρωσία. Όπου αυτό είναι δυνατόν, σαφώς και έχει νόημα να συντονίζουμε την απάντησή μας, οποιαδήποτε όμως ενοποιημένη πολιτική της ΕΕ θα διαστρεφόταν αναπόφευκτα από τις χώρες που ήδη συνεργάζονται με την Gazprom και τα διαπλεκόμενα συμφέροντα. Δεν θα πρέπει να παραδώσουμε ακόμη ένα πεδίο ζωτικού εθνικού ενδιαφέροντος στην Ευρωπαϊκή Επιτροπή, που θεωρεί κάθε δυνατή κρίση ως ευκαιρία να επεκτείνει την αρμοδιότητά της. Περιττό να πω ότι πολλοί εξ ημών θα ταχθούν κατά κάθε υποστήριξης της Συνθήκης της Λισαβόνας ή άλλων προσπαθειών περαιτέρω προώθησης της πολιτικής ολοκλήρωσης σε βάρος των διαφόρων προβληματισμών των χωρών μας όσον αφορά το ενεργειακό ζήτημα.
<P>
Δεύτερον, η διαφοροποίηση των πηγών εφοδιασμού απαιτεί μεγαλύτερη δέσμευση υπέρ του έργου Nabucco. Για την επιτυχία αυτού του αγωγού είναι βασική η τουρκική συνεργασία· ωστόσο, έχει ανασταλεί το άνοιγμα του κεφαλαίου της ενέργειας στις διαπραγματεύσεις της ΕΕ με την Τουρκία. Τι κάνουν το Συμβούλιο και η Επιτροπή για να επιλύσουν αυτήν τη μη εποικοδομητική κατάσταση;
<P>
Τρίτον, σημειώνω ότι η λέξη "πυρηνική" δεν εμφανίζεται στο ψήφισμα. Είναι σαφές ότι οι βιώσιμες, διαφοροποιημένες πηγές ενεργειακού εφοδιασμού επιτάσσουν μεγαλύτερη δέσμευση υπέρ της πυρηνικής ενέργειας και ως προς αυτό συμφωνώ με τον συνάδελφό μας, κ. van Baalen.
<SPEAKER ID="063" NAME="Helmut Scholz">
εξ ονόματος της Ομάδας GUE/NGL. - (DE) Κύριε Πρόεδρε, κύριε Επίτροπε, η ενεργειακή ασφάλεια πολύ ορθά περιλαμβάνεται στην ημερήσια διάταξη της εξωτερικής πολιτικής σήμερα. Ωστόσο, αντί να διασφαλίζουμε την ισχύ και την επιρροή και τα τελευταία αποθέματα ορυκτών καυσίμων, αντί να επιμένουμε στο να δίνουμε προτεραιότητα στην εξάρτηση, αντιμετωπίζουμε κατά τη γνώμη μου εντελώς διαφορετικές προκλήσεις, αφ' ης στιγμής τίθεται θέμα καθορισμού μιας βιώσιμης ενεργειακής πολιτικής.
<P>
Πρώτον, πρέπει να υπάρξει μετάβαση παγκοσμίως σε πιο ανανεώσιμες πηγές ενέργειας, σε περισσότερη ενεργειακή αποδοτικότητα και σε εξοικονόμηση ενέργειας. Με άλλα λόγια, δεν χρειαζόμαστε διαφωνίες για την εξωτερική ενεργειακή πολιτική -και όχι βεβαίως εάν αυτό είναι το μόνο που πρόκειται να κάνουμε- αλλά χρειαζόμαστε μάλλον έξυπνα παρεχόμενη, οικονομικά προσιτή σε όλους ενέργεια.
<P>
Δεύτερον, η ενεργειακή ασφάλεια πρέπει να αποτελεί μέρος μιας υπεύθυνης πολιτικής της ΕΕ για την ειρήνη και την ανάπτυξη. " πρόσβαση στην ενέργεια είναι ζωτικής σημασίας για κάθε άτομο, για την οικονομική ανάπτυξη και για την καταπολέμηση της φτώχειας. Επομένως, ένα έργο όπως το Desertec δεν πρέπει να αποτελέσει μέσο χρησιμοποίησης της ενεργειακής πολιτικής για τη συνέχιση της αποικιοκρατίας. Τι θα κερδίσουν από αυτό οι λαοί των αφρικανικών χωρών, όπου αυξάνεται ο πληθυσμός, αυξάνονται και οι ενεργειακές απαιτήσεις; Γιατί δεν συμμετείχαν μέχρι τώρα σε ισότιμη βάση στις διαδικασίες σχεδιασμού και λήψης αποφάσεων;
<P>
Ο παγκόσμιος ενεργειακός εφοδιασμός είναι επίσης σκέλος της πρόληψης κρίσεων και των ειρηνευτικών πολιτικών. Αυτή η προσέγγιση απουσιάζει και από τις σχέσεις της Ευρωπαϊκής Ένωσης με τον Νότιο Καύκασο και την Κεντρική Ασία. Ως προμηθευτές ενέργειας -λόγου χάρη μέσω του Nabucco- αυτές οι χώρες αποκτούν ολοένα και μεγαλύτερο ενδιαφέρον για την ΕΕ, δεν βλέπω όμως καμία αντίληψη περί την πρόληψη συγκρούσεων και τη βιώσιμη ανάπτυξη σε τοπικό επίπεδο σε αυτές τις χώρες. Είναι καιρός να θέσει τέρμα η ΕΕ σε μια εξωτερική ενεργειακή πολιτική που απλώς εντείνει τον ανταγωνισμό για τα αποθέματα πετρελαίου και φυσικού αερίου ή επεκτείνει την πυρηνική τεχνολογία. Αυτά που χρειάζονται τώρα είναι οι πραγματικές εταιρικές σχέσεις για ανανεώσιμες πηγές ενέργειας και για αποκεντρωμένο εφοδιασμό.
<SPEAKER ID="064" NAME="Fiorello Provera" LANGUAGE="IT">
Κύριε Πρόεδρε, κυρίες και κύριοι, γνωρίζουμε μετά βεβαιότητας ότι η ζήτηση για ενέργεια θα αυξηθεί και ότι η ευρωπαϊκή παραγωγή φυσικού αερίου ακολουθεί σταθερά φθίνουσα πορεία. Είναι κρίσιμο για τα κράτη μέλη και, συνακόλουθα, για την Ευρώπη να εφαρμόσουν πολιτικές προκειμένου να διασφαλίσουν άφθονο, ασφαλή ανεφοδιασμό. " διαφοροποίηση των πηγών και των δικτύων μεταφοράς ικανοποιεί αυτήν την απαίτηση.
<P>
Επ' αυτής της βάσης, δεν υφίσταται κανένας ανταγωνισμός μεταξύ των διαφόρων έργων που είναι υπό εξέλιξη, όπως είναι, για παράδειγμα, οι αγωγοί Nabucco και South Stream. Αυτές οι πολιτικές διαφοροποίησης είχαν επίσης ως συνέπεια τη μείωση, τα τελευταία χρόνια, της εξάρτησής της Ευρώπης από τους βασικούς προμηθευτές. Επί παραδείγματι, ο εφοδιασμός της Ευρώπης με ρωσικό φυσικό αέριο μειώθηκε από 75% το 1990 σε 45% σήμερα. Επομένως, το έργο Nabucco είναι καλό και το έργο South Stream είναι καλό.
<P>
Έως ότου αποκτήσει η Ευρώπη μια ενιαία, κοινή ενεργειακή πολιτική, η Ιταλία έχει όχι μόνο το δικαίωμα, αλλά και το καθήκον να αναλάβει δράση σε κάθε δυνατή κατεύθυνση, αρχίζοντας από την εξοικονόμηση ενέργειας και φθάνοντας έως την πυρηνική ...
<P>
(Ο Πρόεδρος διακόπτει τον ομιλητή)
<SPEAKER ID="065" NAME="Zoltán Balczó" AFFILIATION="NI">
(HU) Στις 13 Ιουλίου στην Άγκυρα, κατά την υπογραφή της συμφωνίας για τον αγωγό Nabucco, ο κ. Barroso είπε ότι οι αγωγοί φυσικού αερίου κατασκευάζονται από ατσάλι. Εντούτοις, ο Nabucco "δένει" τους λαούς που συμμετέχουν σε αυτό το εγχείρημα, εγκαθιδρύοντας μια στρατηγική σύνδεση μεταξύ Ευρωπαϊκής Ένωσης και Τουρκίας. Ο πρωθυπουργός Putin είπε ότι ο καθένας μπορεί να εγκαταστήσει στο έδαφος όσους σκουριασμένους αγωγούς επιθυμεί, θα χρειαστεί όμως κάτι για να τους γεμίσει. Αυτή ακριβώς η αβεβαιότητα για τις πηγές αποτελεί τη μεγαλύτερη ανησυχία σε σχέση με το έργο αυτό. Το μόνο βέβαιο είναι ότι η επένδυση των 8 δισεκατομμυρίων ευρώ θα είναι μια καλή επιχειρηματική ευκαιρία για όσους συμμετέχουν σε αυτή.
<P>
Μάλιστα, όπως συμβαίνει με τις ανησυχίες που προκαλεί η Ουκρανία, η χώρα διέλευσης του ρωσικού εφοδιασμού, η Τουρκία, ενδέχεται ομοίως να προκαλέσει προβλήματα. Πολλοί εξ ημών, επίσης, δεν συμφωνούν με την εγκαθίδρυση συγκεκριμένης σύνδεσης μεταξύ Τουρκίας και Ευρωπαϊκής Ένωσης. Τι είναι τελικά το έργο Desertec; " Βόρεια Αφρική, περιστρεφόμενα κάτοπτρα, φωτοβολταϊκά στοιχεία, μετάδοση συνεχούς ρεύματος και κάλυψη του 15% των ενεργειακών αναγκών. Επί του παρόντος, αυτό είναι περισσότερο ένας αντικατοπτρισμός παρά ένα πραγματιστικό σχέδιο. Το έργο Desertec δεν θα είναι το κύριο πιάτο στον κατάλογο των καταναλωτών της Ευρωπαϊκής Ένωσης. Μοιάζει πολύ περισσότερο να είναι ένα πανάκριβο επιδόρπιο. Αυτός είναι ο λόγος για τον οποίο προτείνω να ασχοληθούμε με την έρευνα για την ενίσχυση της ασφάλειας της πυρηνικής ενέργειας, διότι αυτό το είδος ενέργειας είναι καθαρό, αλλά και φθηνό. Αυτό είναι ένα σοβαρό κριτήριο, διότι η ενεργειακή ασφάλεια σταματά στον καταναλωτή, ή μάλλον στον λογαριασμό και στο αν αυτός μπορεί να τον εξοφλήσει.
<SPEAKER ID="066" NAME="Elmar Brok" AFFILIATION="PPE">
(DE) Κύριε Πρόεδρε, κύριε Επίτροπε, κυρίες και κύριοι, η ενέργεια αποτελεί ζωτική αρτηρία για ολόκληρη την κοινωνία, για τα άτομα και την οικονομία. Επομένως, είναι σημαντικό εμείς στην Ευρώπη να βρούμε κοινές λύσεις, μολονότι είναι βεβαίως σωστό το ενεργειακό μείγμα να παραμείνει στο πεδίο των εθνικών αρμοδιοτήτων. Αυτό σημαίνει ότι κατά τις κοινές μας διαβουλεύσεις δεν χρειάζεται να μαλώνουμε για την πυρηνική ενέργεια, για την ενέργεια με χαμηλές εκπομπές διοξειδίου του άνθρακα και για άλλες μορφές ενέργειας, όπου οι απόψεις μου διαφέρουν από τις απόψεις του κ. Bütikofer, λόγου χάρη.
<P>
Ωστόσο, πρέπει να προσπαθήσουμε να επιτύχουμε μια κοινή θέση σε ό, τι αφορά τις εξωτερικές πτυχές της ενεργειακής ασφάλειας. Σε σχέση με την εσωτερική πολιτική, συμφωνώ απολύτως με τον κύριο Επίτροπο ότι τα ζητήματα των ανανεώσιμων πηγών ενέργειας και της εξοικονόμησης ενέργειας, για παράδειγμα, είναι πιο σημαντικά, όπως είναι και η έρευνα για νέες δυνατότητες.
<P>
Ωστόσο, για να μειωθεί η εξάρτησή μας από τους εξωτερικούς προμηθευτές, πρέπει να διαφοροποιήσουμε τις πηγές μας. Τα έργα Desertec και Nabucco είναι σημαντικά εργαλεία ως προς αυτό. Πρέπει, επίσης, να διαπραγματευτούμε με τη Ρωσία σε σχέση με θέματα που άπτονται των συμφωνιών εταιρικής σχέσης και συνεργασίας, καθώς και της ενεργειακής ασφάλειας, τώρα που η Ρωσία -εσφαλμένα, όχι ορθά- αποσύρθηκε από τη Συνθήκη για τον Χάρτη Ενέργειας. Αυτή είναι επίσης μια σημαντική αποστολή για εμάς. Ωστόσο, πρέπει να παραδεχθούμε ότι έχουμε να κάνουμε με χώρες που δεν είναι κατ' ανάγκην αξιόπιστες και ότι, δυστυχώς, δεν μπορούμε να προβούμε σε διάκριση μεταξύ αξιόπιστων και αναξιόπιστων χωρών.
<P>
Επομένως, πρέπει να αντισταθμίσουμε την ισχύ των προμηθευτών με την ισχύ των καταναλωτών της Ευρωπαϊκής Ένωσης. " διασυνδεσιμότητα, το θέμα των κοινών αποθεμάτων φυσικού αερίου - αυτά τα πράγματα είναι σημαντικά για να διασφαλίσουμε ότι ο εφοδιασμός κάθε μεμονωμένης χώρας δεν μπορεί να διακοπεί. Αν υπάρχει αλληλοβοήθεια, θα είμαστε τόσο ισχυροί που κανένας δεν θα μπορεί να μας αποκόψει. Αυτό είναι το κρίσιμο μήνυμα που πρέπει να περάσουμε εδώ.
<P>
Ως προς αυτό, πρέπει επίσης να καταστήσουμε σαφές ότι οι ιδιωτικές επενδύσεις είναι αναγκαίες, διότι η κατάσταση θα είναι αδύνατη χωρίς αυτές. Πολλά έγιναν ήδη, το γενικό όμως συμφέρον της κοινής μας ασφάλειας πρέπει να ευθυγραμμιστεί με τα οικονομικά συμφέροντα, προκειμένου να επιτευχθεί η καλύτερη δυνατή λύση. Αυτό δεν πρέπει να το εκλαμβάνουμε ως αντίφαση. Πιστεύω ότι τότε πράγματι θα βρούμε ενδεδειγμένη λύση. Αυτό σημαίνει πως θέματα που άπτονται του δικαίου του ανταγωνισμού πρέπει επίσης να εξεταστούν εν προκειμένω, και με αυτό εννοώ ότι δεν θα πρέπει να είναι η ισχύς των μεγάλων προμηθευτών, για παράδειγμα της Gazprom ή ακόμη και άλλων εταιρειών ...
<P>
(Ο Πρόεδρος διακόπτει τον ομιλητή)
<SPEAKER ID="067" NAME="Teresa Riera Madurell" AFFILIATION="S&amp;D">
(ES) Κύριε Πρόεδρε, θέλω να επισημάνω τον επίκαιρο χαρακτήρα αυτής της πρότασης ψηφίσματος και να επικροτήσω επίσης την προσπάθεια που κατέβαλαν όλες οι ομάδες για την επίτευξη μιας κοινής πρότασης.
<P>
Κυρίες και κύριοι, για να προλάβουμε να μην επαναληφθεί η κατάσταση αδυναμίας στην οποία περιήλθαν πολλοί συμπολίτες μας, όταν η Ρωσία αποφάσισε να διακόψει την παροχή φυσικού αερίου μέσω της Ουκρανίας, είναι σαφώς ζωτικής σημασίας να μεγιστοποιήσουμε τη διαφοροποίηση των πηγών ενέργειας και της μεταφοράς φυσικού αερίου. Σε σχέση με αυτό, πρέπει επειγόντως να κατασκευάσουμε νέους αγωγούς φυσικού αερίου, που, όπως ο Nabucco και άλλα έργα, θα βοηθήσουν στη βελτίωση της ασφάλειας του εφοδιασμού στην Κεντρική Ευρώπη. Πάντως, για να εξασφαλίσουμε τον εφοδιασμό όλων των χωρών της Ευρωπαϊκής Ένωσης, αυτές οι προσπάθειες πρέπει να υποστηριχθούν από εφοδιασμό από τα νότια της ευρωπαϊκής ηπείρου.
<P>
Τούτου λεχθέντος, θέλω να υπογραμμίσω, όπως έπραξε ήδη ο κύριος Επίτροπος, μια άλλη διάσταση αυτού του προβλήματος. " πρόσφατη κρίση μας έδειξε ότι στην ΕΕ δεν λείπουν τα αποθέματα φυσικού αερίου, αλλά μάλλον η ικανότητα μεταφοράς. Για τον λόγο αυτόν είναι σημαντικό να εστιάσουμε τις προσπάθειές μας στη βελτίωση των διασυνδέσεων εντός της ΕΕ. Κυρίες και κύριοι, πρέπει να με πιστέψετε όταν λέω ότι υπάρχουν μεγάλα περιθώρια βελτίωσης αυτής της κατάστασης.
<P>
Σας παραθέτω το παράδειγμα της χώρας μου. Όπως γνωρίζετε, η Ισπανία μπορεί να καταστεί σημαντικός άξονας διέλευσης για την Ευρώπη, χάρη στη σύνδεσή της με την Αλγερία μέσω του αγωγού Medgaz, ο οποίος βρίσκεται ήδη σε προχωρημένο στάδιο κατασκευής, όπως και χάρη στα έξι εργοστάσιά της υγροποιημένου φυσικού αερίου, η δυναμικότητα των οποίων θα μπορούσε να διπλασιαστεί σε περίπτωση έκτακτης ανάγκης. Παρά ταύτα, η Ισπανία δεν μπορεί να συνδράμει χωρίς τη βελτίωση της δυνατότητας διασύνδεσής της μέσω των Πυρηναίων.
<P>
Τέλος, πρέπει να γνωρίζουμε ότι η κατασκευή μειζόνων υποδομών δεν είναι παρά ένα μέρος μόνο, όσο σημαντικό και αν είναι αυτό, της πολιτικής της ΕΕ για την ασφάλεια του εφοδιασμού. Αυτή η ασφάλεια εξαρτάται επίσης ιδιαιτέρως από την εξοικονόμηση ενέργειας και τη χρήση ανανεώσιμων πηγών ενέργειας. Σε αυτό το πλαίσιο, θεωρούμε ζωτικής σημασίας τη συνεργασία μας με τις χώρες της Βόρειας Αφρικής στην ανάπτυξη ανανεώσιμων πηγών ενέργειας. Αυτό σχετίζεται με την έκκλησή μου να ενισχύσουμε τον εφοδιασμό από τη Νότια Ευρώπη.
<P>
Συνακόλουθα, κύριε Επίτροπε, το μεσογειακό ηλιακό σχέδιο, με πρωτοβουλία της Ένωσης για τη Μεσόγειο, είναι μια ελκυστική ιδέα, που θέλουμε να υποστηρίξουμε εμείς στο Ευρωπαϊκό Κοινοβούλιο.
<SPEAKER ID="068" NAME="Graham Watson" AFFILIATION="ALDE">
(EN) Κύριε Πρόεδρε, έχουμε ενώπιόν μας τρεις μεγάλες προκλήσεις σε αυτόν τον τομέα - την ασφάλεια του ενεργειακού εφοδιασμού, την αναποτελεσματικότητα της εσωτερικής μας αγοράς στον τομέα της ενέργειας και το πρόσταγμα για την καταπολέμησης της κλιματικής αλλαγής. Τα έργα Desertec και Nabucco έχουν κεντρικό ρόλο στην αντιμετώπιση αυτών των προκλήσεων.
<P>
Εάν καταφέρουμε να αναπτύξουμε ηλιακή θερμοηλεκτρική ενέργεια υψηλής τάσης στη Βόρεια Αφρική, τότε μπορούμε να προσδώσουμε νόημα στην Ένωση για τη Μεσόγειο, μπορούμε να συνδράμουμε για την παροχή νερού στις χώρες της νότιας όχθης της Μεσογείου και μπορούμε να αναπτύξουμε τεχνολογία παραγωγής ηλεκτρικής ενέργειας, για την οποία υπάρχει μια τεράστια παγκόσμια αγορά. Αν μπορέσουμε να πείσουμε τα κράτη μέλη σχετικά με την πολιτική ανάγκη μεγαλύτερης ενεργειακής ανεξαρτησίας και να εμποδίσουμε το Βερολίνο και το Παρίσι να την υπονομεύουν σε κάθε κρίσιμο βήμα, ο αγωγός Nabucco μπορεί να μας βοηθήσει να διαφοροποιήσουμε τον εφοδιασμό μας σε πετρέλαιο και φυσικό αέριο.
<P>
" πρόταση ψηφίσματος που εξετάζουμε σήμερα λέει λίγα πράγματα αναφορικά με το τι πρέπει να κάνουμε εδώ στην Ευρωπαϊκή Ένωση. Πρέπει να αναπτύξουμε την παραγωγή μας σε ανανεώσιμες πηγές ενέργειας - την ηλιακή θερμοηλεκτρική και άλλες. Πρέπει να δημιουργήσουμε δυνατότητα διανομής ηλεκτρικού συνεχούς ρεύματος υψηλής τάσης μέσω ενός έξυπνου ενεργειακού δικτύου -περί τα 50 δισεκατομμύρια ευρώ επένδυση, με τη δημιουργία όμως πολλών θέσεων εργασίας- και χρειαζόμαστε εγκαταστάσεις αποθήκευσης πετρελαίου και φυσικού αερίου, ακόμη δε περισσότερο, μια πολιτική αποθήκευσης για τη μείωση της επικίνδυνης εξάρτησής μας από τη Ρωσία.
<P>
" προμήθεια ηλεκτρικής ενέργειας από πλευράς μας θα εξακολουθήσει να βασίζεται στο πετρέλαιο και την πυρηνική ενέργεια, πλην όμως, καθώς ετοιμαζόμαστε ενόψει της διάσκεψης για την παγκόσμια κλιματική αλλαγή στην Κοπεγχάγη, η μόνη μεγάλη ιδέα είναι η μετάβαση στις ανανεώσιμες πηγές ενέργειας. " αιολική ενέργεια μπορεί να ικανοποιήσει όλη τη νέα ζήτηση ηλεκτρικής ενέργειας στην Κίνα για τα επόμενα 20 χρόνια και να αντικαταστήσει το 23% της παραγωγής της σε άνθρακα. Οι έρημοι αντλούν περισσότερη ενέργεια από τον ήλιο μέσα σε ένα εξάωρο απ' ό, τι η ανθρωπότητα χρησιμοποιεί σε ένα έτος. Κύριε Επίτροπε, είπατε πως αυτό δεν είναι μέρος της στρατηγικής μας για την ασφάλεια του ενεργειακού εφοδιασμού. Κι όμως, θα έπρεπε να είναι και πρέπει να είναι.
<SPEAKER ID="069" NAME="Franziska Katharina Brantner" AFFILIATION="Verts/ALE">
(EN) Κύριε Πρόεδρε, η ενεργειακή ασφάλεια αποτελεί για εμάς σε πολύ μεγάλο βαθμό ζήτημα ενεργειακής ανεξαρτησίας, όπως είπαν πολλοί, ο δε κ. Piebalgs ορθώς είπε ότι η πλέον αποτελεσματική στρατηγική είναι αυτή της αποδοτικότητας, της εξοικονόμησης και των ανανεώσιμων πηγών ενέργειας.
<P>
Εμείς, ως Πράσινοι, είμαστε επίσης πραγματιστές και αντιλαμβανόμαστε ότι, μεσοπρόθεσμα, θα χρειαστούμε παροχή φυσικού αερίου. Επομένως, είμαστε υπέρ της διαφοροποίησης και θεωρούμε το έργο Nabucco ευρωπαϊκό έργο προτεραιότητας.
<P>
Επιτρέψτε μου, ωστόσο, να πω για ποιον λόγο δεν πιστεύουμε ότι η πυρηνική στρατηγική είναι μια στρατηγική ανεξαρτησίας και σίγουρα όχι ενεργειακής ανεξαρτησίας. Άλλωστε, το ουράνιο το εισάγουμε και μάλιστα όχι μόνο από χώρες που συμπαθούμε. Εάν μιλάμε για ασφάλεια, πρέπει να αναφερθούμε στις πτυχές ασφαλείας της πυρηνικής ενέργειας, συγκεκριμένα της πυρηνικής διασποράς, βλέπουμε δε τα προβλήματα που αντιμετωπίζουμε σε σχέση με αυτό σε άλλα λίαν υψηλής προβολής θέματα ασφαλείας. Δεν μπορούμε να το αγνοούμε και δεν μπορούμε να πούμε ότι η πυρηνική ενέργεια είναι κάτι το εντελώς ξεχωριστό από το ζήτημα της πυρηνικής διασποράς.
<P>
Επιπροσθέτως, η Ομάδα μας πιστεύει ακράδαντα ότι σε όλα τα έργα πρέπει να λαμβάνονται υπόψη οι ανησυχίες για τη διαφάνεια και τη διαφθορά και ούτε τα εν λόγω έργα μπορούν να στέκονται εμπόδιο σε έναν ειλικρινή και αυστηρό διάλογο για τα ανθρώπινα δικαιώματα με τις συνεργαζόμενες χώρες, καθώς και σε μια ολιστική και πολιτική προσέγγιση έναντι αυτών των χωρών.
<SPEAKER ID="071" NAME="Konrad Szymański" AFFILIATION="ECR">
(PL) Από τη στιγμή που υπεγράφησαν οι συμφωνίες για την κατασκευή των έργων Nabucco και South Stream, ξεκίνησε μια συναρπαστική κούρσα. Ο χρόνος θα δείξει αν ο αγωγός Nabucco θα διαδραματίσει τον ρόλο που δυνητικά μπορεί στην εξωτερική πολιτική και πολιτική ασφάλειας της Ευρωπαϊκής Ένωσης. Αυτός είναι ο λόγος που εκπλήσσομαι με την πολιτική της Ευρωπαϊκής Επιτροπής έναντι της Ρωσίας σε σχέση με το θέμα αυτό.
<P>
" Επιτροπή διαπράττει μέγα ολίσθημα αν νομίζει ότι ο South Stream δεν είναι ανταγωνιστικό προς το Nabucco έργο. " Επιτροπή σφάλλει που δεν αντιδρά στην περαιτέρω διείσδυση της Gazprom στην ευρωπαϊκή αγορά ενέργειας. Επιπλέον, η Επιτροπή σφάλλει που συμφωνεί σιωπηρά στην υλοποίηση των έργων της Gazprom στη Βαλτική και στη Μαύρη Θάλασσα.
<P>
Ο Nabucco θα στεφθεί από επιτυχία μόνο εφόσον λάβει μακροχρόνιες πολιτικές εγγυήσεις. Αυτός είναι ο λόγος για τον οποίο χρειαζόμαστε ενεργές πολιτικές στην Κεντρική Ασία, στην περιοχή της Μαύρης Θάλασσας. " δημιουργία συνδέσεων σε επίπεδο ενεργειακού τομέα μεταξύ αυτών των χωρών και της Ευρώπης θα ενισχύσει την κυριαρχία τους, θα βελτιώσει την ευρωπαϊκή ασφάλεια και ενδεχομένως να ανοίξει τον δρόμο και για τις μεταρρυθμίσεις, που προσμένουμε ότι θα πραγματοποιηθούν.
<P>
Αν το Αφγανιστάν αποτελεί δοκιμή για το NATO, τότε η ενεργειακή ασφάλεια αποτελεί σίγουρα δοκιμή για τη ζέση και ωριμότητα της Ευρωπαϊκής Ένωσης. " επιτυχία αυτών των σχεδίων εξαρτάται αποκλειστικά από την πολιτική μας βούληση. Οι τροποποιήσεις στις συμφωνίες είναι λιγότερο σημαντικό ζήτημα.
<SPEAKER ID="072" NAME="Jacky Hénin" AFFILIATION="GUE/NGL">
(FR) Κύριε Πρόεδρε, η ανεξαρτησία του ενεργειακού εφοδιασμού της περιοχής μας και η ασφάλεια των εγκαταστάσεων ενέργειας και των καταναλωτών δεν πρέπει να συμβαδίζουν με τον παραγκωνισμό των συμφερόντων των λαών των χωρών που παράγουν φυσικό αέριο και των χωρών διέλευσης, ειδάλλως διακινδυνεύουμε το ενδεχόμενο να προκαλέσουμε σύγκρουση. Ο ανταγωνισμός μεταξύ των έργων κατασκευής αγωγών φυσικού αερίου δεν αποτελεί μόνο πηγή προβλημάτων, αλλά είναι και παράγοντας εντάσεων στην Ανατολική Ευρώπη, τον Καύκασο και την Κεντρική Ασία. Αν απεμπλέξουμε το φυσικό αέριο και τις άλλες πηγές ενέργειας από τα σοβαρά προβλήματα τα οποία προκαλούν οι κερδοσκοπικές αγορές, μέσω δασμολογικών συμφωνιών που σέβονται τις χώρες παραγωγής και διέλευσης και που παρέχουν ασφάλεια στους ευρωπαίους καταναλωτές, αυτό θα επιτρέψει την κατοχύρωση της ασφάλειας συνολικά.
<P>
Αυτό θα μπορούσε να είναι η αποστολή ενός Ευρωπαϊκού Οργανισμού Ενέργειας, υπό την εποπτεία του Κοινοβουλίου και του Συμβουλίου, των οποίων οι μοναδικές πολιτικές θα συνίσταντο στη συνεργασία και στην προώθηση του δημοσίου συμφέροντος. Γιατί, λοιπόν, έχουμε, εν προκειμένω, την αίσθηση ότι τα εμπορικά συμφέροντα κατισχύουν έναντι των συμφερόντων των ευρωπαϊκών λαών;
<P>
Θέλω, επίσης, να διατυπώσω επίσημη προειδοποίηση προς την Επιτροπή να αποφύγει τον πειρασμό να χρησιμοποιήσει το έργο Nabucco ως Δούρειο Ίππο για να εξασφαλίσει την ένταξη της Τουρκίας στην ΕΕ εκβιάζοντας τις καταστάσεις. Ο σεβασμός του κοσμικού χαρακτήρα του κράτους, των δικαιωμάτων των γυναικών και των δικαιωμάτων του κουρδικού λαού, καθώς και η αναγνώριση της γενοκτονίας των Αρμενίων πρέπει να εξακολουθήσουν να αποτελούν τα κριτήρια βάσει των οποίων θα κριθεί η δυνητική ένταξη της Τουρκίας.
<SPEAKER ID="073" NAME="Νίκη Τζαβέλα" AFFILIATION="EFD">
Κύριε Πρόεδρε, κύριε Επίτροπε, σας χαρακτηρίζει πραγματισμός και ρεαλισμός, αλλά θα έλεγα με όλο το σεβασμό, ότι το δεδομένο του αγωγού Nabucco, δεν το θεωρώ τελικά και τόσο δεδομένο. Εξετάζοντας τη δυναμικότητα αυτού του αγωγού, διαπιστώνουμε ότι, για να είναι βιώσιμος και αποτελεσματικός, απαιτούνται 31 δισεκατομμύρια κυβικά μέτρα αερίου ετησίως.
<P>
Μόλις επιστρέψατε από το Αζερμπαϊτζάν και αισθάνεστε ασφαλής ότι είναι χώρα προμηθευτής. Το Αζερμπαϊτζάν υπόσχεται σε όλους ότι θα δώσει αέριο. Το πού θα βρεθεί το αέριο που θα γεμίσει τον αγωγό είναι ένα ζήτημα που εξακολουθεί να βασανίζει τις χώρες που συμμετέχουν στο Nabucco. Μέχρι στιγμής, το Μπακού λέει "θα δώσω αέριο σε όλους σας", αλλά δεν είναι σε θέση να το εγγυηθεί, ούτε βέβαια την ασφαλή διέλευσή του. Όσο για το Ιράν που αναφέρατε, κύριε Επίτροπε, έχει ακόμα μακριά, περιπετειώδη και ίσως εκρηκτική σχέση με την Ευρωπαϊκή Ένωση, έως ότου γίνει προμηθευτής μας αερίου.
<P>
" διεθνής ενεργειακή επιχειρηματική αγορά λέει ότι πίσω από τους αζέριους είναι η Ρωσία και ότι θα βρεθούμε μπροστά σε αυτούς. Ερώτημα: πριν δεσμευτείτε οικονομικά, μπορείτε να διασφαλίσετε, παρακαλώ, τον προμηθευτή μας;
<SPEAKER ID="074" NAME="Martin Ehrenhauser" AFFILIATION="NI">
(DE) Κύριε Πρόεδρε, το έργο Nabucco ήταν η πρώτη άκρως επιτυχημένη όπερα του Giuseppe Verdi. Σε αρμονία με τη νέα ιταλο-ρωσική διασκευή, τον South Stream, το ενεργειακό έργο που φέρει το ίδιο όνομα διατρέχει όμως τον κίνδυνο να καταλήξει για παλιοσίδερα. Όταν αναλογιστούμε ότι ένα μέλος, υποτίθεται, του κόμματος των Πρασίνων, ο Joschka Fischer, υπέγραψε σύμβαση έργου για την εκπροσώπηση ομάδων οργανωμένων συμφερόντων, με αποδοχές που ανέρχονται σε εξαψήφιο νούμερο, τότε ολόκληρο το συμφωνικό μέρος ακούγεται περισσότερο σαν ένα χωρίς νόημα τραγούδι ποπ, που απευθύνεται σε περιορισμένη αγορά, παρά ως συμφωνία βιωσιμότητας και οικονομίας.
<P>
Μέσα στα αμέσως επόμενα χρόνια, ο ηλεκτρισμός που παράγεται από την ηλιακή ενέργεια θα γίνει αισθητά φθηνότερος. Ολόκληρη η επένδυση θα μπορούσε να χρησιμοποιηθεί για την παραγωγή, συνολικά, 8 000 μεγαβάτ αιολικής ενέργειας. Εάν μάλιστα τα πεδία φυσικού αερίου σε Ιράν και Ιράκ μείνουν κλειστά για την Ευρώπη, τότε πιθανώς να έχουμε τη μοίρα του ίδιου του Verdi, καθώς ούτε αυτός κατάφερε να βρει τη γαλήνη επί χρόνια μετά τη σύνθεση του έργου του Nabucco.
<SPEAKER ID="075" NAME="Pilar del Castillo Vera" AFFILIATION="PPE">
(ES) Κύριε Πρόεδρε, κύριε Επίτροπε, σας ευχαριστώ που δώσατε ξεκάθαρες εξηγήσεις για την τρέχουσα κατάσταση σε σχέση με το έργο Nabucco, το δυναμικό και τη βιωσιμότητά του -καθώς φαίνεται, βραχυπρόθεσμα, σύμφωνα με τα λεγόμενά σας- όπως και για την ενημέρωση αναφορικά με το έργο Desertec.
<P>
Δεν υπάρχει καμία αμφιβολία ότι ο ήλιος είναι μια εκπληκτική πηγή ενέργειας. " μετατροπή αυτής της ενέργειας σε ενέργεια που μπορεί να χρησιμοποιηθεί από τους ανθρώπους είναι ένα πεδίο στο οποίο σημειώθηκαν μείζονες εξελίξεις την τελευταία εικοσαετία. Ωστόσο, δεν υπάρχει επίσης καμία αμφιβολία ότι έχουμε ακόμη δρόμο να διανύσουμε μέχρις ότου διασφαλιστεί, από τεχνολογικής πλευράς, το πλήρες δυναμικό και η βιωσιμότητα αυτής της πηγής, ειδικά σε έργα όπως το Desertec, για το οποίο συζητάμε τώρα. Αυτό το έργο είναι λίαν ευπρόσδεκτο και, επομένως, πρέπει να το υποστηρίξουμε και να συνεχίσουμε να σημειώνουμε πρόοδο, ώστε να επιλύσουμε τα τεχνολογικά προβλήματα.
<P>
Παρά ταύτα, πρέπει πραγματικά να επιστήσω την προσοχή σας στο γεγονός ότι, όταν μιλάμε περί ενεργειακής αποδοτικότητας, ιδίως δε περί ασφάλειας του εφοδιασμού και, επομένως, περί διαφοροποίησης των ενεργειακών πόρων, μία συγκεκριμένη πηγή ενέργειας αγνοείται ως έναν βαθμό. Μιλώ, βεβαίως, για την πυρηνική ενέργεια. Αυτή η πηγή ενέργειας τίθεται συστηματικά σε δεύτερη μοίρα, διότι δεν ταιριάζει με ό, τι συμβαίνει σε πολλές χώρες της ΕΕ ή με τις παγκόσμιες τάσεις ή με τις τρέχουσες ενεργειακές ανάγκες της ανθρωπότητας.
<P>
Αυτή η κατάσταση πρέπει να αντιστραφεί πλήρως. Πρέπει να υιοθετήσουμε μια στάση εξέτασης όλων των δυνητικών πηγών ενέργειας σε ό, τι αφορά τον ρόλο που μπορούν να διαδραματίσουν. Εδώ σε τούτο το Κοινοβούλιο δεν μπορούμε, προφανώς, να στρέψουμε τα νώτα μας σε αυτήν την πραγματικότητα.
<SPEAKER ID="076" NAME="Kristian Vigenin" AFFILIATION="S&amp;D">
(BG) Κύριε Επίτροπε, κυρίες και κύριοι, δεν είναι διόλου τυχαίο ότι το ζήτημα της ενεργειακής πολιτικής και της ενεργειακής ασφάλειας εγείρεται πολύ συχνά εδώ στο Σώμα, ιδίως μετά την κατάσταση που διαμορφώθηκε νωρίς φέτος, όταν αρκετά μέλη της Ευρωπαϊκής Ένωσης ουσιαστικά έμειναν χωρίς παροχή φυσικού αερίου. Αυτό, ενδεχομένως, ήταν το σημείο-καμπή στις σχέσεις μεταξύ Ευρωπαϊκής Επιτροπής και κρατών μελών συνολικά όσον αφορά το συγκεκριμένο ζήτημα.
<P>
Εκείνο το οποίο συζητάμε τώρα δεν άπτεται τόσο των τεχνικών ζητημάτων και λεπτομερειών της χάραξης ενεργειακής πολιτικής εντός της Ευρωπαϊκής Ένωσης, όσο άπτεται των εξωτερικών πτυχών της ενεργειακής ασφάλειας και της ανάπτυξης της Ευρωπαϊκής Ένωσης σε αυτόν τον τομέα, διότι σε τελική ανάλυση αυτό το ζήτημα έχει δύο πτυχές. Είναι, εν πολλοίς, ένα σημαντικό ζήτημα, καθώς επηρεάζει σε τελική ανάλυση κάθε πολίτη ξεχωριστά.
<P>
Πρέπει να το γνωρίζουμε καλά αυτό, όταν συζητάμε για το έργο Nabucco, που αναμφίβολα είναι ένα από τα πρώτης προτεραιότητας έργα σε αυτόν τον τομέα, μαζί με το Desertec. Πρέπει, επίσης, να γνωρίζουμε καλά ότι υπάρχουν χώρες στην Ευρωπαϊκή Ένωση που βασίζονται όχι μόνο σε έναν μοναδικό πάροχο, αλλά και σε μία μοναδική οδό εφοδιασμού.
<P>
Κατά συνέπεια, δεν μπορώ να αποδεχθώ ότι το έργο Nabucco θα αποτελέσει πρόκληση για έργα όπως είναι το South Stream και, ως έναν βαθμό, το Nord Stream, στόχος των οποίων είναι η παροχή φυσικού αερίου απευθείας από τη Ρωσία σε ένα κράτος μέλος της Ευρωπαϊκής Ένωσης, διασφαλίζοντας κατ' αυτόν τον τρόπο ότι η Ευρωπαϊκή Ένωση δεν θα εξαρτάται για τη διέλευση της γραμμής εφοδιασμού της από χώρες που είναι ασταθείς από πολιτική και οικονομική σκοπιά.
<P>
Σε σχέση με αυτό, η Ευρωπαϊκή Επιτροπή ορθώς δηλώνει ότι δεν τίθεται κανένα θέμα πρόκλησης και ότι πρέπει να προσπαθήσουμε να εντάξουμε όλα αυτά τα έργα σε μια κοινή στρατηγική όπου, υπογραμμίζω, ο αγωγός Nabucco είναι προφανώς μείζων προτεραιότητα.
<P>
Αναμένουμε από την Επιτροπή να παρουσιάσει τη δική της πρόταση για την αύξηση των αποθεμάτων φυσικού αερίου εντός της Ευρωπαϊκής Ένωσης, πράγμα που είναι λίαν σημαντικό, καθώς και για την ανάπτυξη ενός συστήματος διασύνδεσης μεταξύ κρατών μελών με υψηλότερη χωρητικότητα, κάτι που είναι επίσης ένα λίαν σημαντικό στοιχείο για την κατοχύρωση της ασφάλειας τόσο των πολιτών όσο και των επιχειρήσεων στην Ευρωπαϊκή Ένωση.
<P>
Δεν πρέπει, βεβαίως, να υποτιμούμε το ζήτημα της ενεργειακής αποδοτικότητας, που είναι άλλο ένα σημαντικό στοιχείο της πολιτικής μας για την κατοχύρωση της ενεργειακής ασφάλειας της Ευρωπαϊκής Ένωσης.
<SPEAKER ID="077" NAME="Fiona Hall" AFFILIATION="ALDE">
(EN) Κύριε Πρόεδρε, θέλω να ευχαριστήσω τον κύριο Επίτροπο που υπενθύμισε σε τούτο το Σώμα ότι υπάρχει επίσης και η πλευρά της ζήτησης στην ενεργειακή ασφάλεια. Με την απόφαση για την απόσυρση των λαμπτήρων πυρακτώσεως από την ευρωπαϊκή αγορά θα εξοικονομηθεί το αντίστοιχο της ετήσιας παραγωγής ηλεκτρικής ενέργειας της Φινλανδίας.
<P>
Τούτο το φθινόπωρο επιδιώκουμε συμφωνία με το Συμβούλιο σχετικά με μια δέσμη ενεργειακά αποδοτικών μέτρων. Το σαράντα τοις εκατό της ενέργειας που χρησιμοποιούμε καταναλώνεται από κτίρια, επομένως, έχει μεγάλη σημασία για το μέλλον της ενεργειακής ασφάλειας να θεσπίσουμε υψηλές προδιαγραφές ενεργειακής αποδοτικότητας τόσο για τα νέα όσο και για τα υφιστάμενα κτίρια. Ελπίζω ότι τα κράτη μέλη στο Συμβούλιο θα υποστηρίξουν τις προτάσεις του Κοινοβουλίου, οι οποίες έχουν σχεδιαστεί με στόχο να θέσουν τέρμα στην κατασπατάληση της ενέργειας που χρησιμοποιείται επί του παρόντος για τη θέρμανση, την ψύξη και τον φωτισμό. Αν μη τι άλλο, οι υπουργοί θα πρέπει να υποστηρίξουν αυτές τις προτάσεις από ίδιον συμφέρον, διότι θα διευκολυνθεί πολύ το έργο τους και η αποστολή τους να διατηρούν ανοικτά τα φώτα και την παροχή φυσικού αερίου.
<SPEAKER ID="078" NAME="Indrek Tarand" AFFILIATION="Verts/ALE">
(EN) Κύριε Πρόεδρε, μας κατατρέχουν τρεις μεγάλες ανησυχίες για τον αγωγό Nabucco. Το έργο αναπτύσσεται με βραδύτατο και ψοφοδεή ρυθμό και δεν μας αρέσει η θέση της Επιτροπής, την οποία επανέλαβε ο κ. Landaburu πριν από μία εβδομάδα, που δήλωνε ότι η Επιτροπή τηρεί ουδέτερη στάση μεταξύ του South Stream και του Nabucco. " Επιτροπή θα πρέπει να είναι υπέρ του Nabucco.
<P>
Δεύτερον, θέλουμε να επιδείξει η Επιτροπή μεγαλύτερη ενεργητικότητα έναντι εκείνων των κυβερνήσεων των κρατών μελών που επανειλημμένα επιδιώκουν να εξασφαλίσουν ανταγωνιστικό πλεονέκτημα και οφέλη σε βάρος άλλων κρατών μελών. Δεν θα αναφέρω αυτές τις χώρες σήμερα, θα πω μόνο ότι η μία εξ αυτών έχει πρωτεύουσα τη Ρώμη.
<P>
Αν δεν κινηθούμε γρήγορα στο θέμα του Nabucco, θα γίνουμε μάρτυρες δυσάρεστων γεγονότων, παρόμοιων με εκείνων που διαδραματίστηκαν στην Ουγγαρία, όπου η εταιρεία Surgutneftegas εξασφάλισε κρίσιμο ποσοστό μετοχών στην ουγγρική εταιρεία MOL. Παρόμοια κατάσταση διαμορφώθηκε και στο Baumgarten της Αυστρίας.
<P>
Κατά τα λοιπά, κύριε Επίτροπε, σας ευχόμαστε καλή τύχη σε ό, τι αφορά τη δημιουργία κοινής ενεργειακής πολιτικής, κάτι που εξακολουθεί να λείπει από την ΕΕ.
<SPEAKER ID="079" NAME="Sajjad Karim" AFFILIATION="ECR">
(EN) Κύριε Πρόεδρε, το μέλλον της Ευρώπης εξαρτάται από την εξασφάλιση της ενέργειας. Όπως δείχνουν τόσο η συμφωνία για τον αγωγό Nabucco όσο και η πρωτοβουλία Desertec, η Τουρκία αποτελεί βασική πύλη και σε σχέση με αυτό ασπάζομαι την επισήμανση του κ. Van Orden. Είναι κρίσιμο αυτήν την ώρα να διαμορφώσουμε κλίμα μεγαλύτερης εμπιστοσύνης και στενότερους δεσμούς με χώρες που θα καταστούν οι ενεργειακοί μας εταίροι, μεταξύ άλλων, με τα κράτη της Μέσης Ανατολής και της Βόρειας Αφρικής. Σε σχέση με πολλά από αυτά, υπάρχει ένα συναφές αναπτυξιακό ζήτημα. Με το έργο Desertec η μαζική παραγωγή ηλεκτρισμού από ηλιακή ενέργεια αποτελεί μοναδική ευκαιρία για την παραγωγή εισοδήματος, το οποίο πρέπει να χρησιμοποιηθεί επίσης επ' ωφελεία των λαών τους. Δεν πρέπει να αφήσουμε να χαθεί αυτή η ευκαιρία.
<P>
Δυστυχώς, ορισμένα κράτη μέλη -περιλαμβανομένου του δικού μου- δεν επωφελήθηκαν του πρόσφατου παρελθόντος για να εκπονήσουν μια συνεκτική ενεργειακή στρατηγική. " ίδια μου η εκλογική περιφέρεια, η North West στην Αγγλία, επισημάνθηκε ως πρωταρχική περιοχή για την παραγωγή αιολικής ενέργειας και, εντούτοις, οι χωροταξικοί νόμοι του "νωμένου Βασιλείου συνιστούν πρόσκομμα. Ενώ πρέπει να στραφούμε εκτός συνόρων για τη μελλοντική παροχή ενέργειας, τα κράτη μέλη πρέπει παράλληλα να αξιοποιήσουν πλήρως τους πόρους και το δυναμικό που διαθέτουν ήδη.
<SPEAKER ID="080" NAME="Marisa Matias" AFFILIATION="GUE/NGL">
(PT) Κύριε Πρόεδρε, ακούω προσεκτικά τόση ώρα και θέλω μόνο να θίξω τρία ζητήματα. Το πρώτο είναι: περί τίνος πράγματος μιλάμε τελικά, όταν μιλάμε για ενεργειακή ασφάλεια και για ενέργεια; Μιλάμε για τους ανθρώπους - για τους ανθρώπους στους οποίους πρέπει να εξασφαλίσουμε ισότιμη πρόσβαση και να κατοχυρώσουμε την ασφάλεια, ούτως ώστε να μην ξεμείνουν από ενέργεια κατά τη διάρκεια του χειμώνα· μιλάμε τελικά για τις σχέσεις ισχύος μεταξύ μεγάλων δυνάμεων· ή, ακόμη χειρότερα, χρησιμοποιούμε την ενεργειακή ασφάλεια και αυτά τα έργα, όπως το Nabucco και το Desertec, ως δικαιολογία για να στείλουμε μηνύματα σε άλλες περιοχές του κόσμου ή άλλες χώρες; Αν πρόκειται περί αποστολής μηνυμάτων, με ποια ηθική νομιμοποίηση το πράττουμε;
<P>
Το δεύτερο σημείο που θέλω να επισημάνω είναι ότι, όποτε καταφερόμαστε εναντίον των αδιαφανών συναλλαγών ξένων εταιρειών εντός της ευρωπαϊκής αγοράς, ζητάμε από την Επιτροπή να αναλάβει άμεση δράση. Θα ήθελα να μάθω με ποιον τρόπο αυτό το αίτημά μας σχετίζεται με τις αδιαφανείς συναλλαγές των ίδιων των Ευρωπαίων στην ευρωπαϊκή αγορά. Για να τελειώσω, κύριε Πρόεδρε, θα ήθελα να επισημάνω ένα τρίτο σημείο. Έχω την αίσθηση πως χάσαμε όλοι μας μια μεγάλη ευκαιρία να επιτύχουμε μια μεσομακροπρόθεσμη πολιτική. Επιλέξαμε τη βραχυπρόθεσμη και για μία ακόμη φορά εκείνο που μας έμεινε είναι η ενίσχυση των συμφερόντων της εσωτερικής αγοράς και των μεγάλων βιομηχανικών εταιρειών.
<SPEAKER ID="081" NAME="Herbert Reul" AFFILIATION="PPE">
(DE) Κύριε Πρόεδρε, κύριε Επίτροπε, κυρίες και κύριοι, είναι πλέον καιρός η ασφάλεια του εφοδιασμού να αναγνωριστεί ως κρίσιμο ζήτημα της ενεργειακής πολιτικής. Δυστυχώς, το θέμα δεν είναι τόσο απλό όσο το εμφανίζουν σε πολιτικές συζητήσεις. Μιλάμε σήμερα για δύο έργα: για το Nabucco, ένα λίαν χειροπιαστό έργο, το οποίο μπορούμε να το επεξεργαστούμε περαιτέρω, και για το Desertec, ένα ενδιαφέρον σχέδιο ή μια ενδιαφέρουσα ιδέα ή όραμα και κανένας δεν μπορεί να αποφανθεί με ακρίβεια αν, πού και με ποιον τρόπο μπορεί να υλοποιηθεί.
<P>
Πρέπει να μας απασχολήσουν συγκεκριμένα θέματα και να τα επεξεργαστούμε διεξοδικότερα. Πρέπει, επίσης, να προωθήσουμε έργα με όραμα, πρέπει όμως να προσέξουμε να μην πιστέψουμε πως υπάρχει μία μόνο λύση για το οποιοδήποτε συγκεκριμένο πρόβλημα ή μόνο μία στρατηγική για την επίλυση των προβλημάτων. Επομένως, η επισήμανση στην οποία προέβησαν πολλοί συνάδελφοι βουλευτές εδώ είναι απολύτως ορθή: δεν υπάρχει μία μόνο απάντηση, υπάρχουν πολλές λύσεις για τα προβλήματα αυτά.
<P>
Αυτά περιλαμβάνουν, για παράδειγμα, το γεγονός ότι δεν πρέπει να επιτρέψουμε σε μια πολύ φορτισμένη συζήτηση αναφορικά με το πρόβλημα των εκπομπών διοξειδίου του άνθρακα να αυξήσει ολοένα και περισσότερο την εξάρτησή μας από το φυσικό αέριο, οπότε και εμφανίζονται ενώπιόν μας και πάλι προβλήματα, διότι χρειαζόμαστε νέους αγωγούς. Πρέπει να πούμε "ναι" στην πολιτική για τον άνθρακα, και αυτός είναι ο λόγος για τον οποίο χρειαζόμαστε νέα τεχνολογία για τους σταθμούς παραγωγής ηλεκτρικής ενέργειας. Πρέπει να πούμε "ναι" στη δέσμευση και αποθήκευση του διοξειδίου του άνθρακα, "ναι" στην πυρηνική ενέργεια και στις ανανεώσιμες πηγές ενέργειας και "ναι" στην εξοικονόμηση ενέργειας. Δεν τίθεται ζήτημα επιλογής μεταξύ του ενός ή του άλλου, αλλά χρησιμοποίησης όλων αυτών των πραγμάτων συνδυαστικά. Οτιδήποτε άλλο θα ήταν κατά τη γνώμη μου ανήθικο και ανεύθυνο, πιστεύω δε πως σε μια τέτοια περίπτωση δεν θα λειτουργούσαμε προς το συμφέρον μας.
<P>
Αυτό άπτεται, επίσης, του ζητήματος της πηγής του εφοδιασμού και των οδών μεταφοράς. Εν προκειμένω, δεν υπάρχει μία μόνο απάντηση. Όποιος πιστεύει ότι μπορούμε να βασιζόμαστε απλώς σε μια συζήτηση περί αγωγών πλανάται βεβαίως, διότι εάν θέλουμε να περιορίσουμε τις εξαρτήσεις μας πρέπει να διατηρήσουμε ανοικτές ποικίλες εναλλακτικές επιλογές, περιλαμβανομένου του ΥΦΑ, να ξεκινήσουμε δε να τις μελετούμε. Μένει, επομένως, το ερώτημα -και είναι ένα λίαν σημαντικό ερώτημα- για τον τρόπο με τον οποίο θα διασφαλίσουμε τη διάθεση των αναγκαίων κεφαλαίων με στόχο την υλοποίηση των απαιτούμενων έργων. Ποια χρησιμότητα έχουν τα ωραία σχέδια, αν κανένας δεν προτίθεται να επενδύσει σε αυτά;
<P>
Επομένως, σημασία έχει ο τρόπος με τον οποίο προωθούμε την ενεργειακή μας πολιτική και με τον οποίο αντιμετωπίζουμε εκείνους από τους οποίους αναμένουμε να επενδύσουν στα έργα. Πρέπει να ενθαρρύνονται οι εταιρείες. Πρέπει να προσέξουμε να μην πιστέψουμε πως μπορούμε να πιέσουμε να γίνουν όλα και να προκαθορίσουμε και την παραμικρή λεπτομέρεια. Τον περασμένο χειμώνα πολλές λύσεις απέδωσαν χωρίς να ληφθούν καθόλου πολιτικές αποφάσεις, διότι έξυπνοι άνθρωποι συνεργάστηκαν συνετά σε διαφορετικά μέρη και διότι η Επιτροπή παρείχε χρήσιμη διαμεσολάβηση.
<SPEAKER ID="082" NAME="Marita Ulvskog" AFFILIATION="S&amp;D">
(SV) Κύριε Πρόεδρε, είναι βεβαίως απαράδεκτο να μην έχουν οι πολίτες στην Ευρώπη ενέργεια καταμεσής του χειμώνα ή να σπρώχνονται οι πολίτες στην ανεργία, διότι οι βιομηχανίες στις οποίες εργάζονται αδυνατούν να πληρώσουν τις υψηλές τιμές ενέργειας και, συνακόλουθα, αναγκάζονται να απολύουν κόσμο ή και να προβαίνουν σε παύση των δραστηριοτήτων τους. Επομένως, είναι άκρως σημαντικό να λαμβάνουμε σώφρονες αποφάσεις για να διαφυλάττουμε τον ενεργειακό μας εφοδιασμό.
<P>
Την ίδια ώρα, οι απαιτήσεις που εκφράζονται για μεγάλα έργα υποδομής, τα οποία χρειάζονται, πρέπει να είναι σαφείς σε ό, τι αφορά τόσο τον περιβαλλοντικό αντίκτυπο όσο και την ανεξαρτησία των χωρών. Τα κράτη μέλη δεν πρέπει να περιέλθουν σε μια κατάσταση όπου θα κινδυνεύουν να βρεθούν στο έλεος άλλου κράτους. Οι αναλύσεις των περιβαλλοντικών επιπτώσεων πρέπει να διεξάγονται από αξιόπιστα και ανεξάρτητα όργανα, προτού δοθεί έγκριση για την υλοποίηση μεγάλων έργων.
<P>
Αυτό, βεβαίως, ισχύει για όλα τα μεγάλα έργα που επισημαίνονται, θα ήθελα όμως να κάνω ιδιαίτερη μνεία στη Βαλτική Θάλασσα, που είναι μια μεγάλη και ευαίσθητη εσωτερική θάλασσα. Χρειαζόμαστε αναλύσεις και αποφάσεις, που θα κατοχυρώνουν ότι η Βαλτική Θάλασσα δεν θα μετατραπεί σε νεκρή θάλασσα, διότι εμείς στο Ευρωπαϊκό Κοινοβούλιο δεν διαθέταμε μια αρκούντως μακροπρόθεσμη προσέγγιση και δεν ζητούσαμε αρκετά, όταν λάβαμε τις αποφάσεις μας. Το οφείλουμε αυτό στα παιδιά και στα εγγόνια μας.
<SPEAKER ID="083" NAME="Adina-Ioana Vălean" AFFILIATION="ALDE">
(EN) Κύριε Πρόεδρε, όλοι επιζητούν ενεργειακή ασφάλεια, επομένως, γιατί δεν την έχουμε; Ίσως αυτό συμβαίνει, επειδή υπάρχουν 27 ερμηνείες σχετικά με το τι σημαίνει ενεργειακή ασφάλεια.
<P>
Κατά την προσωπική μου ερμηνεία σημαίνει, μεταξύ άλλων, διαφοροποίηση των πηγών και απομάκρυνση από την εξάρτησή μας από τη Ρωσία σε σχέση με το φυσικό αέριο. Δεν χρειάζεται να κοιτάξουμε και πολύ μακριά για απόδειξη αυτού του πράγματος, ας κοιτάξουμε μόνο μερικά από τα κράτη μέλη μας, τα οποία, καθώς είναι υπερβολικά μακριά από τη Ρωσία για να συνδέονται με αγωγό, δεν έχουν όλα τα προβλήματα που συνεπάγεται η εξάρτηση.
<P>
Νομίζω ότι πρέπει να εστιάσουμε στο ΥΦΑ, στις αναπτυσσόμενες τεχνολογίες, στην κατασκευή τερματικών σταθμών υποδοχής ΥΦΑ και στη μεταφορά φυσικού αερίου από παντού στον κόσμο. Θα πρέπει, επίσης, να συμβάλουμε στη δημιουργία μιας παγκόσμιας αγοράς για ΥΦΑ, όπως υπάρχει για το πετρέλαιο και τα αγαθά.
<P>
Σε ό, τι αφορά τον αγωγό Nabucco, νομίζω ότι το έργο θα πρέπει να επανασχεδιαστεί ταχέως, προκειμένου να ληφθεί υπόψη το φυσικό αέριο από διάφορες πηγές, να επανεξετάσουμε δε μια συντομότερη διαδρομή, που ενδεχομένως να οδηγεί από τη Γεωργία, διαμέσου της Ουκρανίας και υποθαλάσσια μέσω της Μαύρης Θάλασσας στη Ρουμανία. Δεν αρκεί παρά να κοιτάξουμε στον χάρτη.
<P>
Το γεγονός ότι τα κράτη μέλη προβαίνουν σε διαφορετικές ερμηνείες της ενεργειακής ασφάλειας ή των σχετικών συμφερόντων τους αποδεικνύεται, επίσης, από το γεγονός ότι ορισμένες χώρες που εμπλέκονται στο έργο Nabucco υπέγραψαν, επίσης, και για τον South Stream, μειώνοντας με αυτόν τον τρόπο την αξιοπιστία του Nabucco και τις πιθανότητες για μια κοινή ευρωπαϊκή πολιτική ενέργειας. Ο αγωγός South Stream συνεπάγεται, αναμφίβολα, ενίσχυση της εξάρτησης από το ρωσικό φυσικό αέριο.
<SPEAKER ID="084" NAME="Paweł Robert Kowal" AFFILIATION="ECR">
(PL) Ακούγοντας τους συναδέλφους ομιλητές, αναρωτιέμαι αν οι πολίτες της Ευρωπαϊκής Ένωσης είναι καταδικασμένοι απλώς να ακούνε τα λόγια μας. Αυτό είναι κάτι που θα μπορούσαμε να το είχαμε δοκιμάσει φέτος τον Ιανουάριο, στη διάρκεια της ενεργειακής κρίσης. Εν τέλει, εγκρίνουμε ψηφίσματα, καθώς όλοι μας θεωρούμε ότι η Ένωση δεν κάθεται να αντιμετωπίσει το ζήτημα της ενεργειακής ασφάλειας. Σημειώνουμε επίσης, κύριε Επίτροπε, ότι υπάρχει μικρότερο ενδιαφέρον για το Nabucco μεταξύ των κρατών μελών της ΕΕ, αν και αυτό δεν ισχύει για όλα τα έργα στον ενεργειακό τομέα. Στον Βορρά, έχουμε το έργο Nord Stream, που αποτελεί μια πολύ σοβαρή κίνηση κατά της κοινής εξωτερικής πολιτικής. Στον Νότο, έχουμε το έργο South Stream. Και σε αυτό, επίσης, τα κράτη μέλη της ΕΕ επιθυμούν διακαώς να συμμετάσχουν. Ωστόσο, όταν τίθεται το θέμα του Nabucco, το μόνο που ακούμε είναι υποσχέσεις, αλλά δεν υπάρχουν ούτε επαρκή χρήματα ούτε πολιτική υποστήριξη.
<P>
Ενόσω συζητάμε το θέμα στο Στρασβούργο, οι μπετονιέρες έχουν ήδη φθάσει στις ακτές της Βαλτικής για να εργαστούν για το έργο Nord Stream. Θα ήθελα να ξέρω αν μπορώ να βασίζομαι στον λόγο των υποστηρικτών της Συνθήκης της Λισαβόνας, ότι δηλαδή όταν επικυρωθεί η Συνθήκη, θα παύσουν να υποστηρίζουν τα έργα Nord Stream και South Stream. Ο Nabucco ενδέχεται να αποδειχθεί ένα έξοχο βήμα στην κατεύθυνση της κατοχύρωσης της ενεργειακής ασφάλειας. Αν συνεχίσουμε απλώς να βγάζουμε δηλώσεις, τότε, στη διάρκεια των μελλοντικών ενεργειακών κρίσεων, όταν αποστείλουμε στους πολίτες της ΕΕ φυλλάδια που θα περιέχουν τα ψηφίσματά μας, θα τα κάψουν.
<SPEAKER ID="085" NAME="Gabriele Albertini" AFFILIATION="PPE">
(IT) Κύριε Πρόεδρε, κυρίες και κύριοι, συμφωνώ με τον Επίτροπο Piebalgs. Οι δηλώσεις του μόλις τώρα επιβεβαιώνουν ότι ο South Stream δεν είναι ανταγωνιστικός προς τον Nabucco, αλλά μια περαιτέρω συμβολή στη διαφοροποίηση των ενεργειακών πηγών εφοδιασμού. " ενεργειακή ασφάλεια της Ευρώπης βασίζεται σε διάφορες πηγές, οδούς ανεφοδιασμού και προμηθεύτριες χώρες.
<P>
Με μηδενική ανάπτυξη, η μελλοντική ζήτηση για φυσικό αέριο εκτιμάται σε πρόσθετη ποσότητα 100 με 150 δισεκατομμύρια κυβικά μέτρα έως το 2020. Με βάση αυτές τις υποθέσεις εργασίας, η εκπόνηση διαφορετικών εναλλακτικών λύσεων είναι επιτακτική, ο δε South Stream δεν αποτελεί εναλλακτική λύση έναντι του Nabucco, αλλά στην πραγματικότητα λειτουργεί συμπληρωματικά. " Επιτροπή θεωρεί τον νότιο διάδρομο ως μια σειρά έργων, που περιλαμβάνουν τον αγωγό Nabucco, τον South Stream και τη διασύνδεση Τουρκίας-Ελλάδας-Ιταλίας. Επομένως, η αντιρωσική συζήτηση αντιβαίνει σε ό, τι θα δούμε να γίνεται στα αμέσως επόμενα χρόνια.
<P>
Το Ευρωπαϊκό Κοινοβούλιο πρέπει να ζητήσει επίδειξη πραγματισμού και πρωτίστως συνέπειας σε ό, τι αφορά τις αποφάσεις που έχει ήδη λάβει κατ' ουσίαν η Ευρωπαϊκή Ένωση: με το ευρωπαϊκό σχέδιο για την ανάκαμψη της οικονομίας, με την απόφαση αριθ. 1364/2006/ΕΚ του Ευρωπαϊκού Κοινοβουλίου και του Συμβουλίου για καθορισμό προσανατολισμών σχετικά με τα διευρωπαϊκά δίκτυα στον τομέα της ενέργειας, και με τη δεύτερη στρατηγική για την ενεργειακή ασφάλεια.
<P>
" διαφοροποίηση των πηγών, των οδών ανεφοδιασμού και των προμηθευτριών χωρών είναι ο πραγματικός πυλώνας της ευρωπαϊκής πολιτικής για την ενεργειακή ασφάλεια, αφήνοντας δε κατά μέρος τα πολιτικά και οικονομικά συμφέροντα των διαφόρων χωρών που εμπλέκονται πιο άμεσα, η πρόκληση των αγωγών South Stream-Nabucco πρέπει να αναλυθεί με πραγματισμό, όχι μέσα από τον παραμορφωτικό φακό της ιδεολογίας, αλλά με σαφές όραμα αναφορικά με το τι δέον γενέσθαι.
<SPEAKER ID="086" NAME="Άννυ Ποδυματά" AFFILIATION="S&amp;D">
Κύριε Πρόεδρε, κύριε Επίτροπε, για να αντιμετωπίσουμε με τρόπο αξιόπιστο και βιώσιμο το πρόβλημα της ενεργειακής μας ασφάλειας, χρειαζόμαστε μία συνολική στρατηγική, που θα απαντά στην ανάγκη διαφοροποίησης των ενεργειακών πηγών, αλλά και θα θεσπίζει κοινούς κανόνες σε ότι αφορά τις χώρες διέλευσης. Γιατί όσο επιζήμια είναι η εξάρτηση μας από μία και μόνο ενεργειακή πηγή, άλλο τόσο επιζήμια είναι και η εξάρτησή μας από μία και μόνο χώρα διέλευσης.
<P>
Χρειάζεται λοιπόν μία ισορροπία και αυτό δεν μπορεί να γίνει, ούτε με την υιοθέτηση ψυχροπολεμικών τόνων απέναντι στη Ρωσία, από την οποία έτσι και αλλιώς έχουμε και θα έχουμε ενεργειακή εξάρτηση, αλλά ούτε και με την υποστήριξη ενός και μόνο εναλλακτικού αγωγού, του Nabucco, τη στιγμή που εξακολουθεί να υπάρχει ασάφεια ως προς τις δυνατότητες προμήθειας και ως προς τις πολιτικοοικονομικές συνθήκες των χωρών της Κασπίας και του Καυκάσου.
<P>
Για να έρθω στο Desertec. Συμφωνώ με πολλές από τις ενστάσεις που διατυπώθηκαν και θέλω να προσθέσω το εξής: στρατηγικός στόχος της Ευρωπαϊκής Ένωσης πρέπει να είναι η σταδιακή απεξάρτηση μας από τις εισαγωγές ενέργειας και όχι η υποκατάσταση των εισαγωγών φυσικού αερίου από τις εισαγωγές ηλεκτρικής ενέργειας από ΑΠΕ.
<P>
Εάν θέλουμε, πραγματικά, να καταστούμε μακροπρόθεσμα ενεργειακά αυτάρκεις και ανεξάρτητοι, θα πρέπει να προωθήσουμε την ενεργειακή αποδοτικότητα και να αξιοποιήσουμε, όσο το δυνατόν καλύτερα και περισσότερο, τις μοναδικές εγχώριες πηγές ενέργειας που είναι οι ανανεώσιμες.
<SPEAKER ID="087" NAME="Toine Manders" AFFILIATION="ALDE">
(NL) Κύριε Πρόεδρε, κύριε Επίτροπε, κυρίες και κύριοι, θα ήθελα να σας συγχαρώ για την ολοκληρωμένη σας προσέγγιση σε σχέση με αυτήν την πρόταση. Αυτή η διαφοροποίηση είναι πολύ σημαντική και θα ήθελα να συμφωνήσω με αυτό που είπε ο συνάδελφός μου, ο κ. van Baalen, ότι δηλαδή πρέπει να εξετάσουμε όλες τις μορφές ενέργειας, περιλαμβανομένης της πυρηνικής ενέργειας. Ωστόσο -και αυτό είναι κάτι που έμαθα στο δημοτικό- ο ήλιος είναι η πηγή όλης της ενέργειας και πιστεύω πως πρέπει να εστιάσουμε στον ήλιο στο μέλλον.
<P>
Όταν μιλάμε για διαφοροποίηση, αυτή πρέπει να αφορά όχι μόνο τις μορφές ενέργειας, αλλά και τους παρόχους. Πολλοί από εσάς μιλήσατε για τη Ρωσία. Μέχρι τώρα, η Ρωσία μας εφοδίαζε πάντοτε, όποτε της το ζητούσαμε, στο μέλλον όμως θα είναι σημαντικό να έχουμε περισσότερους προμηθευτές. Έπειτα, με ποιον τρόπο μπορούμε να κατοχυρώσουμε την ενεργειακή ασφάλεια; Μπορούμε να την κατοχυρώσουμε μόνο εάν μπορέσουμε να εξασφαλίσουμε τον ενεργειακό μας εφοδιασμό μέσω των δικτύων και πιστεύω ότι η πλέον σημαντική αποστολή σας -διαπραγματευτήκατε για σειρά προσκομμάτων, το Nabucco, το Desertec- στα προσεχή χρόνια θα είναι η υλοποίηση ενός ολοκληρωμένου δικτύου, όπου οι εμπλεκόμενες χώρες, όλα τα κράτη μέλη της ΕΕ, θα κινούνται στην ίδια κατεύθυνση και θα είναι, επίσης, πρόθυμα να εφαρμόσουν μια ενεργειακή πολιτική με ολοκληρωμένο τρόπο. Μπορείτε να ζητήσετε από τους θεσμικούς χρηματοδότες και από τους ιδιώτες επενδυτές τα χρήματα, πιστεύω όμως πως πρέπει να ξεκινήσετε να εργάζεστε για την υλοποίηση ενός ολοκληρωμένου δικτύου αμέσως, ενός είδους υπερδικτύου, ενός κλειστού κυκλώματος για την Ευρώπη, ικανού να φθάνει σε κάθε τελικό χρήστη.
<SPEAKER ID="088" NAME="Jean-Pierre Audy" AFFILIATION="PPE">
(FR) Κύριε Πρόεδρε, η ενέργεια δεν είναι ένας τομέας επί του οποίου έχει δικαιοδοσία η Ευρωπαϊκή Ένωση. Κύριε Piebalgs, συγχαρητήρια για όλα όσα κάνετε.
<P>
" ενέργεια και η πρόσβαση σημαίνουν πόλεμο - ενίοτε σε στρατιωτικό επίπεδο, ενίοτε σε πολιτικό επίπεδο και ενίοτε σε οικονομικό επίπεδο. Όσον αφορά το φυσικό αέριο, πρόκειται να έχουμε έναν πόλεμο για το φυσικό αέριο. Επιπλέον, δεν θα γνωρίζουμε αν το αέριο είναι η αιτία ή η συνέπεια του πολέμου, εν πάση περιπτώσει όμως, θα έχουμε έναν πόλεμο για το φυσικό αέριο.
<P>
Γνωρίζουμε τα στοιχεία: στις χώρες του Καυκάσου, τα αποθέματα αρκούν για δύο αιώνες· στη Ρωσία, για έναν αιώνα· στη Βόρεια Αφρική, για μισό αιώνα· στη δε Ευρώπη, περίπου για μία εικοσαετία. Επομένως, πρέπει να ετοιμαζόμαστε για εισαγωγές φυσικού αερίου.
<P>
Όντως, κύριε Επίτροπε, το Nabucco είναι ένα δυνατό έργο και πρέπει να το υποστηρίξουμε, πρέπει όμως να παράσχουμε χρηματοδοτική και πολιτική στήριξη σε όλες τις διαφορετικές πηγές ενεργειακού εφοδιασμού, τόσο από τον Nord Stream όσο και από τον South Stream, τόσο από τον Βορρά όσο και από τον Νότο.
<P>
Πρέπει, επίσης, να βασιστούμε στις βιομηχανικές μας εταιρείες, που είναι ικανές και δίκαιες και έχουν έναν δεοντολογικό κώδικα, ας μην γινόμαστε όμως αφελείς. Κύριε Επίτροπε, σας παρωθώ να μελετήσετε, αμέσως τώρα, τις προτάσεις ορισμένων κρατών μελών, που θα ήθελαν να έχουμε ένα επιχειρησιακό ευρωπαϊκό μέσο για την ανάληψη δράσης στην αγορά φυσικού αερίου, δηλαδή για τη δημιουργία ενός ευρωπαϊκού κεντρικού πρακτορείου με αποστολή την αγορά φυσικού αερίου, κάτι μάλιστα που κάνετε στον Καύκασο μέσω του μηχανισμού ομαδικής αγοράς φυσικού αερίου από την περιοχή της Κασπίας (Caspian Development Corporation).
<P>
Σε ό, τι αφορά το Desertec, θα ήθελα να σας δώσω τα συγχαρητήριά μου. Γνωρίζουμε τα αριθμητικά στοιχεία: 1 τετραγωνικό χιλιόμετρο ερήμου λαμβάνει ενέργεια που ισοδυναμεί με 1,5 εκατομμύρια βαρέλια πετρελαίου. Αυτό είναι ένα έξοχο έργο για τον ευρωμεσογειακό χώρο. Γνωρίζουμε ότι το 0,3% των ερήμων του πλανήτη θα μπορούσε να εφοδιάσει ολόκληρο τον κόσμο με ενέργεια.
<P>
Γνωρίζουμε ότι θα επιλύσουμε τα ενεργειακά μας προβλήματα μέσω της ανθρώπινης επινοητικότητας και της επιστήμης, αλλά σε ηθική και τίμια βάση.
<P>
Κύριε Επίτροπε, κάνετε πολύ καλή δουλειά, διότι έχουμε εν προκειμένω μια Ευρώπη που παράγει αποτελέσματα, μια Ευρώπη που προστατεύει και μια Ευρώπη που δρα. Καλώς καμωμένα, λοιπόν, σας παρακαλούμε δε να συνεχίσετε - θα έχετε τη στήριξη του Ευρωπαϊκού Κοινοβουλίου.
<SPEAKER ID="089" NAME="Justas Vincas Paleckis" AFFILIATION="S&amp;D">
(LT) Ο αγωγός φυσικού αερίου "Nabucco" θα προσδώσει στην Ευρώπη ένα αίσθημα ισχύος και ασφάλειας. Ωστόσο, δεν ακολουθούν όλες οι χώρες στην περιοχή της Κασπίας τον δρόμο της δημοκρατίας και δεν μπορούμε να βασιζόμαστε σε όλες. Πολλά εξαρτώνται από τις σχέσεις με την Τουρκία. Ακόμη και αν, για την ώρα, δεν υπάρχει καμία προοπτική να ανοίξει η πόρτα στην ένταξη της εν λόγω χώρας στην ΕΕ, δεν πρέπει να την αποδιώξουμε και ούτε να προκαλέσουμε αντιευρωπαϊκά αισθήματα εκεί. Το έργο Desertec είναι ιδιαίτερα αξιόλογο λόγω του ότι είναι στραμμένο στο μέλλον. Όταν μιλάμε για την ενεργειακή ασφάλεια, ελάχιστη προσοχή δίνεται στις ανανεώσιμες πηγές ενέργειας και, ιδίως, στην ενεργειακή αποδοτικότητα. Χαίρομαι που αυτό ακριβώς υπογράμμισε σήμερα ο κύριος Επίτροπος. Θα πρέπει να θεσπιστούν χρηματοδοτικοί και οικονομικοί μηχανισμοί σε επίπεδο ΕΕ, οι οποίοι θα ενθαρρύνουν τα κράτη μέλη της ΕΕ και μεμονωμένες εταιρείες να εξοικονομούν ενέργεια και να μεταβούν στις πλέον νέες και καθαρές τεχνολογίες, αυτό δε, θα συμβάλει τα μάλα στην ενεργειακή ασφάλεια και στην καταπολέμηση της κλιματικής αλλαγής.
<SPEAKER ID="090" NAME="Arturs Krišjānis Kariņš" AFFILIATION="PPE">
(LV) Κύριε Πρόεδρε, κύριε Επίτροπε, ως λετονός πολιτικός, γνωρίζω πολύ καλά τι σημαίνει να είναι ένα κράτος εξαρτημένο ενεργειακά. Μολονότι η Λετονία παράγει περίπου το ένα τρίτο των ενεργειακών της αναγκών από τις δικές της ανανεώσιμες πηγές ενέργειας, τα υπόλοιπα δύο τρίτα του ενεργειακού μας ισολογισμού προέρχονται κατά κύριο λόγο από ένα κράτος προμηθευτή - τη Ρωσία. Ως μια μικρή χώρα, που εξαρτάται σε μεγάλο βαθμό από τον ενεργειακό εφοδιασμό, καταλαβαίνουμε πολύ καλά πόσο ακριβή μπορεί να είναι αυτή η εξάρτηση τόσο για τον τελικό καταναλωτή από πλευράς τιμών όσο και για τη χώρα, συνολικά, από πλευράς δυνητικής πολιτικής τρωτότητας. Ο ενεργειακός ισολογισμός κάθε κράτους μέλους της Ευρωπαϊκής Ένωσης είναι διαφορετικός, όλους όμως μας απασχολεί το ίδιο και το αυτό ζήτημα - η ασφάλεια του ενεργειακού εφοδιασμού. " ασφάλεια του εφοδιασμού μπορεί να επιτευχθεί μέσω της διαφοροποίησης των πηγών εφοδιασμού, καθώς όσο περισσότεροι είναι οι προμηθευτές τόσο μειώνεται η εξάρτησή μας από κάθε μεμονωμένο προμηθευτή. " Ρωσία είναι σημαντικός εταίρος της Ευρωπαϊκής Ένωσης σε ό, τι αφορά την προμήθεια φυσικού αερίου. Στην Ευρώπη, εισάγουμε συνολικά περίπου το ένα τέταρτο της συνολικής κατανάλωσης φυσικού αερίου από τη Ρωσία. Ορισμένες χώρες, όπως η Λετονία, εξαρτώνται, μάλιστα, πλήρως από τη Ρωσία για την προμήθεια φυσικού αερίου, κάθε δε χρόνο, η συνολική εξάρτηση της Ευρώπης για εφοδιασμό από την εν λόγω χώρα τείνει να αυξάνεται. Μια από τις εναλλακτικές πηγές εφοδιασμού είναι ο προγραμματιζόμενος αγωγός Nabucco, ο οποίος θα παρέχει φυσικό αέριο από τις χώρες της Κεντρικής Ασίας στην Ευρώπη μέσω Τουρκίας. Θεωρώ πολύ σημαντικό που το Κοινοβούλιο παρέχει ιδιαίτερη υποστήριξη για το έργο αυτό, καθώς θα ενισχύσει άμεσα την ασφάλεια του κοινού μας εφοδιασμού σε φυσικό αέριο. Ωστόσο, ο αγωγός Nabucco, δεν είναι παρά μόνο η αρχή της λύσης για την ασφάλεια του κοινού μας εφοδιασμού σε φυσικό αέριο. Πρέπει να εξασφαλίσουμε μια ενωμένη ευρωπαϊκή ενεργειακή πολιτική, που θα συντονίζει τη δραστηριότητά μας σε όλο το φάσμα των ενεργειακών ζητημάτων. Σας ευχαριστώ για την προσοχή σας.
<SPEAKER ID="091" NAME="Edit Herczog" AFFILIATION="S&amp;D">
(HU) Κύριε Πρόεδρε, καταρχάς, επιτρέψτε μου να εκφράσω τις ευχαριστίες μου για το γεγονός ότι μπορώ να μιλήσω στα ουγγρικά ενώπιον του Σώματος, γεγονός που μου δίνει τη δυνατότητα να χαιρετίσω τον Αντιπρόεδρο στη συγκεκριμένη γλώσσα. Θα ήθελα καταρχάς να πω ότι, αν προβούμε σε ανασκόπηση της τελευταίας πενταετίας, ο Επίτροπος Piebalgs έγινε ενδεχομένως ένας από τους πλέον επιτυχημένους Επιτρόπους για τις ισόρροπες και μελλοντοστραφείς πολιτικές που αποδεχθήκαμε από κοινού με το Κοινοβούλιο μέχρι τώρα.
<P>
Τον Ιανουάριο, στη διάσκεψη που διεξήχθη στη Βουδαπέστη της Ουγγαρίας για τον αγωγό Nabucco, ο Επίτροπος Pielbags δήλωσε για πρώτη φορά ότι η Ευρωπαϊκή Ένωση θέλει να προσφέρει πολιτική και χρηματοδοτική στήριξη στο έργο Nabucco. Θα πρέπει να συγκεντρώσουμε ένα ποσό, που εκτιμάται στα 8 δισεκατομμύρια, για τον μήκους 3 300 χιλιομέτρων αγωγό. Επομένως, τα δύο σημαντικότερα καθήκοντα που καλούμαστε να εκπληρώσουμε είναι να βρούμε περίπου 2 δισεκατομμύρια ευρώ από τον προϋπολογισμό της Ευρωπαϊκής Ένωσης και, δεύτερον, να καθορίσουμε τις προϋποθέσεις που θα διευκολύνουν και θα απλουστεύσουν την πρόσβαση του έργου σε πιστώσεις και με ευνοϊκότερους όρους.
<P>
" αρχική υπόσχεση αφορούσε περί τα 30 εκατομμύρια ευρώ. Πρέπει να συνειδητοποιήσουμε ότι οφείλουμε να προχωρήσουμε περαιτέρω. Είμαι πεπεισμένος ότι στους λίγους μήνες που μένουν ο κύριος Επίτροπος θα καταβάλει κάθε δυνατή προσπάθεια ή θα αφήσει αυτό το έργο για τον επόμενο Επίτροπο, προκειμένου να διασφαλίσει την επιτυχία του έργου. Γνωρίζουμε όλοι πολύ καλά ότι, σε περίπτωση οικονομικής κρίσης, τις κύριες συνέπειες των διακοπών ρεύματος και ηλεκτρικής ενέργειας δεν τις υφίστανται τα νοικοκυριά, αλλά οι εταιρείες. Μιλάμε, κύριοι συνάδελφοι, για τις εταιρείες όπου εργάζονται οι ψηφοφόροι μας και οι συμπολίτες μας και υπονομεύουμε το εισόδημά τους με το να υπονομεύουμε την ενεργειακή ασφάλεια.
<SPEAKER ID="092" NAME="Mario Mauro" AFFILIATION="PPE">
(IT) Κύριε Πρόεδρε, κυρίες και κύριοι, η ενεργειακή ασφάλεια αποτελεί, αναμφίβολα, βασική προτεραιότητα, που πρέπει να ενισχυθεί πρώτον μέσω της αύξησης της ενεργειακής αποδοτικότητας και της διαφοροποίησης των προμηθευτών, των πηγών και των οδών ανεφοδιασμού, πρωτίστως όμως μέσω της προώθησης των ενεργειακών συμφερόντων της Ένωσης σε σχέση με τρίτες χώρες.
<P>
Τώρα, το Ευρωπαϊκό Συμβούλιο του Μαρτίου δήλωσε ότι, για την επίτευξη των στόχων της αναφορικά με την ενεργειακή ασφάλεια, η Ευρωπαϊκή Ένωση συλλογικά, αλλά και κάθε κράτος μέλος ξεχωριστά, πρέπει να είναι έτοιμη να συνδυάσει την αλληλεγγύη με την υπευθυνότητα. Αυτό, κατά την άποψή μου, είναι το κρίσιμο σημείο: η ευρωπαϊκή ενεργειακή πολιτική πρέπει να είναι άρρηκτα συνδεδεμένη με την εξωτερική πολιτική της Ένωσης, διότι, ενόσω εξακολουθούμε να λέμε ότι η δράση μας στην εξωτερική πολιτική θα είναι πραγματικά αποτελεσματική όταν μιλάμε με μία φωνή, αυτό ισχύει εξίσου για την ενεργειακή πολιτική.
<P>
Κι όμως, αυτό ακριβώς είναι το θέμα· μέχρι τότε -μέχρι, δηλαδή, τη στιγμή που θα μπορούμε να μιλάμε με μία φωνή- οι προσπάθειες πολλών κυβερνήσεων που συμμετέχουν σε περίπλοκα εγχειρήματα, όπως είναι οι αγωγοί Nord Stream και South Stream, πρέπει να θεωρείται ότι δεν υπονομεύουν τη στήριξη για τον Nabucco, αλλά ότι είναι σκέλος της ίδιας στρατηγικής, όπου συνδυάζουμε πραγματισμό με ρεαλισμό, για να προτάξουμε τα συμφέροντα των συμπολιτών μας πάνω απ' όλα.
<P>
Για τον λόγο αυτόν, λέμε ένα κατηγορηματικό "ναι" στον αγωγό Nabucco, όσο όμως κατηγορηματική είναι η απόφασή μας να υποστηρίξουμε τις προσπάθειες που καταβάλλουν οι κυβερνήσεις μας, προκειμένου να διασφαλίσουν ότι η διαφοροποίηση του εφοδιασμού εγγυάται την ευημερία του πληθυσμού μας.
<SPEAKER ID="093" NAME="Silvia-Adriana Ţicău" AFFILIATION="S&amp;D">
(RO) Το 2008 η Ευρωπαϊκή Ένωση κατέγραψε ιστορικά υψηλό εμπορικό έλλειμμα 242 δισεκατομμυρίων ευρώ, κυρίως λόγω της αύξησης της τιμής της εισαγόμενης ενέργειας. Το έργο κατασκευής του αγωγού Nabucco θα διέρχεται από την Τουρκία, τη Βουλγαρία, τη Ρουμανία, την Ουγγαρία και την Αυστρία και θα παρέχει στην Ευρωπαϊκή Ένωση σε ετήσια βάση 30 δισεκατομμύρια κυβικά μέτρα φυσικού αερίου από την Κασπία Θάλασσα. Τα 200 εκατομμύρια ευρώ που διατίθενται για το ευρωπαϊκό σχέδιο για την ανάκαμψη της οικονομίας είναι ανεπαρκή. Καλούμε την Ευρωπαϊκή Ένωση να αυξήσει αισθητά τους διατιθέμενους πόρους. Το Desertec θα χρησιμοποιεί την ηλιακή ενέργεια της Βόρειας Αφρικής και θα περιλάβει, επίσης, την υλοποίηση ενός μεσογειακού σχεδίου για τη δέσμευση της ηλιακής ενέργειας και την κατασκευή ενός δικτύου μεταφοράς ηλεκτρικής ενέργειας, το οποίο θα συνδέει την Ευρωπαϊκή Ένωση με τη Μέση Ανατολή και τη Βόρεια Αφρική. " ΕΕ πρέπει να επενδύσει περισσότερα στη διαφοροποίηση των πηγών ενεργειακού εφοδιασμού. Ως εισηγήτρια για θέματα που άπτονται της ενεργειακής αποδοτικότητας των κτιρίων, καλώ την ΕΕ να παράσχει καινοτόμα χρηματοδοτικά μέσα για την προώθηση των επενδύσεων σε ό, τι αφορά τη χρήση ανανεώσιμων πηγών ενέργειας και τη βελτίωση της ενεργειακής αποδοτικότητας, ιδίως στα κτίρια και στον τομέα των μεταφορών.
<SPEAKER ID="094" NAME="Marian-Jean Marinescu" AFFILIATION="PPE">
(RO) Ο αγωγός Nabucco θα καλύψει μεγάλο μέρος της ζήτησης της Ευρωπαϊκής Ένωσης για φυσικό αέριο. Ωστόσο, εκείνο που είναι ακόμη πιο σημαντικό επ' αυτού είναι η πολιτική πτυχή: θα εξαλείψει την εξάρτησή μας από μία μοναδική πηγή. Οι περιοδικές κρίσεις υπογράμμισαν ότι η τρέχουσα κατάσταση, με τη Ρωσία να αποτελεί μοναδική προμηθεύτρια και την Ουκρανία μοναδική χώρα διέλευσης, δεν παρέχει ασφάλεια στην οικονομία και στους πολίτες της Ευρώπης. " ανάπτυξη νέων οδών ενεργειακού εφοδιασμού πρέπει να είναι το ίδιο σημαντική με την ανάπτυξη των σχέσεων με τη Ρωσία. " καθυστέρηση στην έναρξη κατασκευής του έργου Nabucco οφείλεται, δυστυχώς, στα μεμονωμένα συμφέροντα ορισμένων κρατών μελών. Τα κράτη μέλη πρέπει να αντιληφθούν ότι τα οφέλη αυτού του έργου δεν θα τα απολαύσουν μόνο οι χώρες από τις οποίες διέρχεται ο αγωγός ή οι εμπορικές εταιρείες που εμπλέκονται, αλλά όλοι οι πολίτες της Ευρώπης, οι κυβερνήσεις των οποίων πρέπει να διασφαλίσουν την ευημερία και την ασφάλειά τους.
<P>
Δεν πρέπει να επαναληφθούν τα λάθη που οδήγησαν στην καθυστέρηση αυτού του έργου σε σχέση με την εξασφάλιση των πηγών φυσικού αερίου. Υπάρχουν χώρες στην περιοχή, όπως το Αζερμπαϊτζάν, το Τουρκμενιστάν, το Καζαχστάν, το Ιράκ και το Ιράν, που θέλουν να εφοδιάσουν τον αγωγό φυσικού αερίου με τα αποθέματά τους. " Επιτροπή πρέπει να επαναλάβει ό, τι έκανε και για τη διακυβερνητική συμφωνία, να συμμετάσχει δηλαδή στις επακόλουθες διαπραγματεύσεις και να επιδιώξει την αίσια έκβαση το ταχύτερο δυνατόν. Αν δεν συνεχίσουμε και δεν το πράξουμε, θα το πράξουν άλλοι, είμαι δε πεπεισμένος ότι αυτό δεν θα είναι προς το συμφέρον των πολιτών της Ευρώπης.
<SPEAKER ID="095" NAME="Francisco José Millán Mon" AFFILIATION="PPE">
(ES) Κύριε Πρόεδρε, με δεδομένη την εξάρτηση της ΕΕ από τον ενεργειακό εφοδιασμό από το εξωτερικό, η διασφάλιση του εφοδιασμού της αποτελεί ζήτημα που πρέπει πάντοτε να αποτελεί σκέλος της εξωτερικής πολιτικής της ΕΕ. Επιπλέον, σύμφωνα με όλες τις προβλέψεις, η ζήτηση ενέργειας στον κόσμο θα αυξηθεί αισθητά μέσα στα επόμενα 25 χρόνια.
<P>
Εδώ στην Ευρώπη πρέπει να μειώσουμε την υψηλή εξάρτησή μας από το ρωσικό φυσικό αέριο, ιδίως μετά τις κρίσεις των πρόσφατων ετών. Υπάρχει, επίσης, μια σαφής στρατηγική στη Ρωσία για την εξασφάλιση της επικυριαρχίας της στην Ευρώπη στον τομέα του φυσικού αερίου. Αυτός είναι ο λόγος για τον οποίο έχουμε έργα όπως το Nord Stream, το Blue Stream II, καθώς και το South Stream.
<P>
Επομένως, πρέπει να διαφοροποιήσουμε προμηθευτές και οδούς εφοδιασμού. Αυτός είναι ο λόγος ύπαρξης ενδιαφέροντος για τον αγωγό Nabucco, που θα δώσει πρόσβαση στο αζερικό και το ιρακινό φυσικό αέριο, καθώς και στο φυσικό αέριο από το Τουρκμενιστάν, ενισχύοντας με αυτόν τον τρόπο τις ενεργειακές μας σχέσεις με την Κεντρική Ασία, που προσλαμβάνει ολοένα και μεγαλύτερη σημασία ως περιοχή.
<P>
Κατά συνέπεια, χαίρομαι ιδιαίτερα για τη συμφωνία που επετεύχθη τον περασμένο Ιούλιο, όπως ανέφερε ο κύριος Επίτροπος, καθώς και για τη ρητή στήριξη που παρείχε στον αγωγό Nabucco ο Πρόεδρος Barroso στις πολιτικές κατευθύνσεις που παρουσίασε πρόσφατα.
<P>
Γνωρίζω ότι υπάρχουν αμφιβολίες σχετικά με τη βιωσιμότητα του Nabucco, αμφιβολίες είχα όμως και για τον πετρελαιαγωγό Μπακού-Τιφλίδα-Τσεΐχάν, που πλέον αποτελεί πραγματικότητα.
<P>
Πρέπει να υπογραμμίσω ότι οι χώρες στη νότια όχθη της Μεσογείου μπορούν, επίσης, να διαδραματίσουν σημαντικό ρόλο στον εφοδιασμό της Ευρώπης με φυσικό αέριο. " κύρια χώρα εν προκειμένω είναι η Αλγερία, που αποτελεί σημαντικό προμηθευτή φυσικού αερίου για τη χώρα μου και την Ιταλία. Πρέπει να διασφαλίσουμε ότι οι εργασίες για την κατασκευή του αγωγού Medgaz θα ολοκληρωθούν σύντομα. Θέλω, επίσης, να σημειώσω τη σημασία χωρών όπως η Αίγυπτος και η Λιβύη για τον εφοδιασμό μας με φυσικό αέριο.
<P>
Εν κατακλείδι, τα ενεργειακά θέματα πρέπει να αποτελούν προτεραιότητα στην ευρωμεσογειακή σχέση προς αμοιβαίο όφελος.
<P>
Κυρίες και κύριοι, η Συνθήκη της Λισαβόνας περιλαμβάνει την ενέργεια στα πεδία κοινής ευθύνης και ορίζει ότι ένας από τους στόχους της ενεργειακής πολιτικής της ΕΕ θα είναι η κατοχύρωση της ασφάλειας του ενεργειακού εφοδιασμού. Αυτό μας ενθαρρύνει πράγματι να προωθήσουμε την ανάπτυξη μιας ολοένα και ουσιαστικότερης κοινής εξωτερικής πολιτικής στον τομέα της ενέργειας, όπως υπογραμμίζεται στην πρόταση ψηφίσματος που πρόκειται να εγκριθεί σήμερα.
<P>
Θα ολοκληρώσω λέγοντας ότι είναι ένας δύσκολος στόχος, όπως αποδεικνύει η αποτυχία μας στην Ευρώπη, στην Ευρωπαϊκή Ένωση, όσον αφορά την επίτευξη μιας γνήσιας εσωτερικής αγοράς στον τομέα της ενέργειας, διότι δεν διαθέτουμε καν τις αναγκαίες διασυνδέσεις. Για τον λόγο αυτόν χαίρομαι ιδιαιτέρως για τις σχετικές δεσμεύσεις που έγιναν στο έγγραφο που ανέφερε ο Πρόεδρος Barroso.
<SPEAKER ID="096" NAME="Rachida Dati" AFFILIATION="PPE">
(FR) Κύριε Πρόεδρε, κύριε Επίτροπε, όπως μόλις είπαν οι συνάδελφοι βουλευτές, η πρόσφατη κρίση του φυσικού αερίου μεταξύ Ρωσίας και Ουκρανίας καταδεικνύει την επείγουσα ανάγκη να ενισχύσουμε την ενεργειακή ασφάλεια και την ανεξαρτησία της Ευρωπαϊκής Ένωσης.
<P>
" Ευρωπαϊκή Ένωση παραμένει υπέρμετρα εξαρτημένη, ιδίως από τις εισαγωγές της σε φυσικό αέριο, δεδομένου ότι από το 2020 θα πρέπει, ενδεχομένως, να εισάγει κατά προσέγγιση το 80% του φυσικού της αερίου. Αυτή η κατάσταση δεν μπορεί να συνεχιστεί, διότι αλλιώς, θα υπονομεύει σε σταθερή βάση την ενεργειακή ασφάλεια της Ευρωπαϊκής Ένωσης. Είναι σαφές ότι τα υπό εξέλιξη έργα υποδομής, στα οποία μόλις αναφερθήκατε, είναι βήμα στη σωστή κατεύθυνση.
<P>
" πρόσφατη κρίση για το φυσικό αέριο μεταξύ Ρωσίας και Ουκρανίας ήδη αποτελεί παρελθόν εδώ και αρκετούς μήνες. Κύριε Επίτροπε, τι θα γίνει τον ερχόμενο χειμώνα; Είναι απολύτως ζωτικής σημασίας να προστατεύσουμε από αυτές τις πιθανές νέες κρίσεις εκείνους που βίωσαν ελλείψεις και εκείνους που φοβούνται αυτό το ενδεχόμενο στο μέλλον.
<SPEAKER ID="097" NAME="Michael Gahler" AFFILIATION="PPE">
(DE) Κύριε Πρόεδρε, κυρίες και κύριοι, το παρόν ψήφισμα ξεκαθαρίζει για μία ακόμη φορά την ανάγκη ανάπτυξης συνεπούς ευρωπαϊκής εξωτερικής πολιτικής, μεταξύ άλλων, από τη σκοπιά της ασφάλειας του ενεργειακού εφοδιασμού.
<P>
Πολλά ειπώθηκαν σήμερα αναφορικά με τα έργα Nabucco και Desertec. Σε ό, τι αφορά τη διαφοροποίηση των πηγών εφοδιασμού, θέλω να επιστήσω την προσοχή σας σε μια γειτονική περιοχή που μέχρι τώρα χαρακτηριζόταν από σταθερότητα και αξιοπιστία όσον αφορά τον εφοδιασμό της Ευρώπης και που διαθέτει μάλιστα τεράστιο δυναμικό προς εκμετάλλευση και θα καταστεί πιο προσπελάσιμη ως αποτέλεσμα της κλιματικής αλλαγής. Αναφέρομαι στην περιοχή της Αρκτικής. Εν προκειμένω, υπάρχει αφενός μια παράδοση πραγματιστικής συνεργασίας, μεταξύ άλλων με τη Ρωσία λόγου χάρη, αφετέρου δε, η ΕΕ αυτή καθεαυτή δεν έχει επί του παρόντος παρουσία εκεί, σε αντίθεση με τη Ρωσία, τις "ΠΑ, τον Καναδά, ακόμη και την Κίνα.
<P>
Για να διασφαλίσουμε τα μακροπρόθεσμα συμφέροντα της Ευρώπης και σε αυτήν την περιοχή, θα τασσόμουν υπέρ της χάραξης μιας πραγματιστικής, μακροπρόθεσμης στρατηγικής, μαζί με εταίρους όπως η Νορβηγία και η Ισλανδία, με στόχο τη συνεργασία με τη Ρωσία, τις "ΠΑ και τον Καναδά, προκειμένου να εξισορροπήσουμε τα διάφορα συμφέροντα εκεί, όχι μόνο σε σχέση με την κοινή ασφάλεια του εφοδιασμού, αλλά και σε σχέση με τα θέματα περιβάλλοντος και πρόσβασης στις νέες, ελευθερωμένες από τους πάγους οδούς μεταφοράς. Με αυτό θα αποφευχθούν, επίσης, οι δυνητικές συγκρούσεις, που μπορούν υπό άλλες συνθήκες να προκύψουν πάνω στη βιασύνη να διασφαλιστούν οι πηγές ενέργειας που είναι ακόμα διαθέσιμες.
<SPEAKER ID="098" NAME="Bastiaan Belder" AFFILIATION="EFD">
(NL) Κύριε Πρόεδρε, η Τουρκία μπορεί να διαδραματίσει σημαντικό ρόλο στη μείωση της εξάρτησης της Ευρώπης από τη Ρωσία. Το ερώτημα εν προκειμένω είναι τι τίμημα είναι πρόθυμη η Ευρώπη να καταβάλει στην Τουρκία. Στο μεταξύ, η Τουρκία παίζει σε δύο ταμπλό και επιδιώκει να επωφεληθεί τόσο από το έργο Nabucco όσο και από το South Stream. Αυτό δεν είναι προς το συμφέρον της Ευρώπης. Καλώ το Συμβούλιο και την Επιτροπή να προβούν σε απερίφραστη επιλογή υπέρ του έργου Nabucco. Αυτό το έργο θα μειώσει άμεσα την εξάρτησή μας από τη Ρωσία και με δεδομένη την αργή φθίνουσα πορεία της ζήτησης για φυσικό αέριο στην Ευρώπη, σε κάθε περίπτωση, είναι τελείως περιττό να κατασκευάσουμε δύο νότιες οδούς εφοδιασμού. " Τουρκία πρέπει να ξεκαθαρίσει τη θέση της και να παράσχει την απόλυτη υποστήριξή της στο έργο Nabucco. Οι διαπραγματεύσεις με την Τουρκία σε αυτό το θέμα πρέπει, ωστόσο, να παραμείνουν αυστηρώς διαχωρισμένες από τις προενταξιακές διαπραγματεύσεις της χώρας. Δεν πρέπει η Τουρκία να λάβει εισιτήριο για ένταξη στην Ένωση, επειδή επιδεικνύει συνεργατικό πνεύμα.
<SPEAKER ID="099" NAME="Lena Barbara Kolarska-Bobińska" AFFILIATION="PPE">
(PL) " Ευρωπαϊκή Ένωση χρειάζεται προμηθευτές, οι επιχειρηματικές συναλλαγές των οποίων παραμένουν διαφανείς και οι οποίοι εκπληρώνουν τις υποχρεώσεις τους. Ο Χάρτης Ενέργειας και το πρωτόκολλο διέλευσης είναι μια προσπάθεια για τη δημιουργία ενός συστήματος που θα βασίζεται σε ξεκάθαρες αρχές. Πρέπει να εκληφθεί ως προειδοποίηση η πρόσφατη ένδειξη από πλευράς Ρωσίας της επιθυμίας της να αποσυρθεί από τη Συνθήκη για τον Χάρτη Ενέργειας. Πρέπει να αποτελέσει προειδοποίηση για εταιρείες που επενδύουν στη Ρωσία, όπως και για την Επιτροπή. Θα πρέπει, επίσης, να ενθαρρύνει την Επιτροπή να αναλάβει δράση, το ταχύτερο δυνατόν, για τη δημιουργία ενός ευρωπαϊκού συστήματος ενεργειακής ασφάλειας.
<P>
Μπορούμε μόνο να εκφράσουμε την ελπίδα ότι η Ρωσία θα τηρήσει τον Χάρτη και δεν θα προβεί σε αμετάκλητες ενέργειες. " εσωτερική αγορά φυσικού αερίου της Ευρωπαϊκής Ένωσης πρέπει να λειτουργεί χωρίς καθόλου περιορισμούς, επιτρέποντας διασυνοριακές συνδέσεις και δίκτυα φυσικού αερίου. Οι ευρωπαίοι καταναλωτές φυσικού αερίου δεν μπορούν να εγκαταλειφθούν στο έλεος των μονοπωλίων.
<P>
(Ο Πρόεδρος διακόπτει την ομιλήτρια)
<SPEAKER ID="100" NAME="Matthias Groote" AFFILIATION="S&amp;D">
(DE) Κύριε Πρόεδρε, κύριε Επίτροπε, κυρίες και κύριοι, μου άρεσε πάρα πολύ η σημερινή περιγραφή του Επιτρόπου, εδώ, σε σχέση με το έργο Desertec. Αυτό το έργο έχει τεράστιο δυναμικό και πράγματι ο ελκυστικός του χαρακτήρας έγκειται στο γεγονός ότι αποτελείται από πολλά διαφορετικά μικρά έργα. Αυτό θα δημιουργήσει θέσεις εργασίας και θα προετοιμάσει το έδαφος για τη φιλική προς το περιβάλλον βιομηχανική πολιτική για την οποία πασχίζουμε.
<P>
Έχω μια ερώτηση για την Επιτροπή. Όταν μιλούσατε για το έργο Desertec, είχα την αίσθηση ότι το χειρόφρενο ήταν ως έναν βαθμό ενεργοποιημένο. Ποια συγκεκριμένα μέτρα προγραμματίζονται σε σχέση με την υποδομή δικτύου, κάτι που αποτελεί μείζον πρόβλημα όσον αφορά την ανάπτυξη ανανεώσιμων πηγών ενέργειας; " ιδέα είναι, βεβαίως, να μεταφέρουμε ηλεκτρική ενέργεια στην Ευρώπη μέσω γραμμών συνεχούς ρεύματος υψηλής τάσης από την έρημο. Ποια υποστηρικτικά μέτρα μπορεί να λάβει η Ευρωπαϊκή Επιτροπή σε σχέση με αυτό; Εξετάζεται μήπως ήδη κάτι σε σχέση με αυτό; Τι μπορούμε να αναμένουμε από την επόμενη Επιτροπή σε αυτό το πεδίο;
<SPEAKER ID="101" NAME="Charles Tannock" AFFILIATION="ECR">
(EN) Κύριε Πρόεδρε, η Ομάδα των Ευρωπαίων Συντηρητικών και Μεταρρυθμιστών υποστηρίζει την ανάγκη μιας κοινής πολιτικής για την ασφάλεια του εφοδιασμού της ΕΕ από το εξωτερικό με βάση την αλληλεγγύη μεταξύ των κρατών μελών, το ενεργειακό όμως μείγμα πρέπει να παραμείνει αρμοδιότητα κάθε κράτους μέλους. Πρέπει, βεβαίως, να διαφοροποιηθούμε με το να απομακρυνθούμε από την υπέρμετρη εξάρτηση από το ρωσικό πετρέλαιο και φυσικό αέριο, τα οποία εισάγει ακόμη και το "νωμένο Βασίλειο, που ανέκαθεν εξαρτιόταν από τη Βόρεια Θάλασσα και από το νορβηγικό φυσικό αέριο.
<P>
Πρέπει να αναπτύξουμε τον νότιο διάδρομο και πρέπει να εξετάσουμε το έργο White Stream, πέραν του έργου Nabucco, κατά προτεραιότητα, καθώς επίσης και οδούς εφοδιασμού διαμέσου της Κασπίας, ακόμη και της Σαχάρας, ως συναρπαστικές μελλοντικές προοπτικές για την Ευρωπαϊκή Ένωση. Χρειαζόμαστε βελτιωμένη ικανότητα αποθήκευσης φυσικού αερίου στην Ευρώπη και μεγαλύτερη ολοκλήρωση των δικτύων αγωγών και ηλεκτρικής μας ενέργειας. Στο "νωμένο Βασίλειο προσβλέπουμε, επίσης, στους νέους πυρηνικούς σταθμούς.
<P>
Επικροτώ τις επενδύσεις στις ανανεώσιμες πηγές ενέργειας, μεταξύ άλλων στο ηλιακό έργο Desertec, που καταπολεμά την κλιματική αλλαγή και συμβάλλει στη διαφοροποίηση. Χρειαζόμαστε, επίσης, καλύτερη ενεργειακή αποδοτικότητα - μολονότι η πρόσφατη απαγόρευση της ΕΕ αναφορικά με τις ηλεκτρικές λάμπες πυρακτώσεως είναι δρακόντεια, αγνοεί τους κινδύνους για το δέρμα και για το περιβάλλον από τον υδράργυρο και καθιστά την ΕΕ αναίτια αντιδημοφιλή στη χώρα μου.
<SPEAKER ID="102" NAME="Alejo Vidal-Quadras" AFFILIATION="PPE">
(ES) Κύριε Πρόεδρε, σύμφωνα με τις προβλέψεις, από τώρα έως το έτος 2030, η κατανάλωση φυσικού αερίου στην Ευρωπαϊκή Ένωση θα αυξηθεί κατά περισσότερο από 40%, η δε εσωτερική μας παραγωγή θα σημειώσει πτώση. Αυτό σημαίνει ότι δεν θα ικανοποιείται η ζήτηση, ακόμη και με όλα τα έργα που συνεχίζονται για την ώρα. Το αποτέλεσμα είναι ότι χρειαζόμαστε κάθε δυνατή πηγή εφοδιασμού και χρειάζεται ιδιαιτέρως να συντονίσουμε όλες τις δράσεις των κρατών μελών, προκειμένου να βελτιστοποιήσουμε τη συνεισφορά τους στις κοινές μας ανάγκες.
<P>
Τα έργα South Stream και Nabucco ενέχουν πολύ σημαντικές οικονομικές, ενεργειακές, ιστορικές και πολιτικές πτυχές. Πρέπει να τις εξετάσουμε αυτές πολύ προσεκτικά, με μεγάλη ευφυΐα και να έχουμε επίγνωση των ανησυχιών και των προβλημάτων όλων των εμπλεκομένων χωρών. Πολλά από τα προβλήματα που αντιμετωπίζουμε τώρα θα μπορούσαν να επιλυθούν αν, πρώτον, συντονίσουμε αποφασιστικά τις δράσεις όλων των κρατών μελών, αν κατασκευάσουμε περισσότερους τερματικούς σταθμούς υποδοχής υγροποιημένου φυσικού αερίου, αν βελτιώσουμε την εσωτερική αγορά και αν, για μία ακόμη φορά, μιλήσουμε με μία φωνή.
<SPEAKER ID="103" NAME="Derek Vaughan" AFFILIATION="S&amp;D">
(EN) Κύριε Πρόεδρε, επικροτώ το κείμενο που κατατέθηκε σήμερα από τις διάφορες πολιτικές ομάδες και την προηγούμενη δήλωση του Επιτρόπου, ιδίως την αναγνώριση της ανάγκης διαφοροποίησης της ενεργειακής μας τεχνολογίας και διασφάλισης του εφοδιασμού μας.
<P>
Βεβαίως, όμως, δεν υπάρχει μία μόνο απάντηση σε ό, τι αφορά τη διασφάλιση του εφοδιασμού μας. Πρέπει να εξετάζονται όλες οι τεχνολογίες. Πρέπει να υπάρχει ένα μείγμα, μεταξύ άλλων και η δέσμευση και αποθήκευση του διοξειδίου του άνθρακα (CCS), και βεβαίως το μέρος απ' όπου κατάγομαι είναι η Ουαλία, η οποία διαθέτει ακόμα μεγάλα αποθέματα άνθρακα.
<P>
Πρέπει, επίσης, να βελτιωθεί η ενεργειακή αποδοτικότητα. Γι' αυτό πιστεύω πως πρέπει να δαπανήσουμε περισσότερους πόρους από τα ευρωπαϊκά διαρθρωτικά ταμεία για μέτρα ενεργειακής αποδοτικότητας προς εξοικονόμηση ενέργειας, αλλά και για να δοθεί ώθηση στην οικονομία.
<P>
Θέλω, επίσης, να επισημάνω δύο ακόμη σημεία. Πρώτον, σχετικά με το Desertec, που πιστεύω ότι είναι ένα συναρπαστικό έργο, πρέπει όμως να παραδεχθούμε ότι είναι ένα μακροπρόθεσμο έργο. Δεν θα διορθώσει γρήγορα την κατάσταση.
<P>
Δεύτερον, η αποθήκευση αποθεμάτων φυσικού αερίου είναι σημαντική, και πάλι όμως πρέπει να αναγνωρίσουμε ότι είναι ακριβή και θα απαιτηθεί χρηματοδότηση.
<P>
Επομένως, υποστηρίζω όλα τα κείμενα που υποβλήθηκαν σήμερα, ιδίως της Ομάδας της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο, αυτά όμως είναι σημαντικά σημεία και θα ακούσω μετά χαράς τις απόψεις του Επιτρόπου σε σχέση με αυτά τα σημεία.
<SPEAKER ID="104" NAME="András Gyürk" AFFILIATION="PPE">
(HU) Κυρίες και κύριοι, η πρόταση απόφασης αναφέρει ότι η ρωσική εταιρεία Surgutneftgaz, της οποίας το καθεστώς ιδιοκτησίας είναι θολό, απέκτησε πρόσφατα μείζον μερίδιο στην ουγγρική πετρελαϊκή εταιρεία MOL. Θέλω να πω κάτι περισσότερο επ' αυτού. Υπέβαλα προσωπικά γραπτή ερώτηση στον κύριο Επίτροπο μετά από αυτήν τη συναλλαγή. Στην απάντησή του δήλωσε ότι θεωρεί εύλογο το αίτημά μας για την παροχή ισχυρότερης προστασίας στις ευρωπαϊκές ενεργειακές εταιρείες έναντι αδιαφανών εξαγορών από το εξωτερικό. Αυτά είναι καλά νέα. Πρέπει, επίσης, να προσθέσουμε ότι οι τρέχουσες ρυθμίσεις αντενδείκνυνται για την επίτευξη αυτού του στόχου.
<P>
Ωστόσο, οι ρυθμίσεις περί διαφάνειας μπορούν εύκολα να παρακαμφθούν. Για τον λόγο αυτόν ζητούμε από την Ευρωπαϊκή Επιτροπή να εγκαταλείψει τη βολική της θέση νωχελικής ενδοσκόπησης. Θα πρέπει να διαμορφώσει, σε συνεργασία με τις κυβερνήσεις, το νομικό πλαίσιο για την παροχή αποτελεσματικής προστασίας έναντι επιθετικών εξαγορών. Κύριε Πρόεδρε, η ανοικτή αγορά αποτελεί κοινό ευρωπαϊκό επίτευγμα. Ας μην γινόμαστε ευάλωτοι σε αυτό ακριβώς το ζήτημα.
<SPEAKER ID="105" NAME="Ivo Vajgl" AFFILIATION="ALDE">
(SL) Φαίνεται ότι το σύστημα συμμετοχής ομιλητών εκτός του καταλόγου λειτουργεί καλά και χαίρομαι που ακούω ότι συμβαίνει αυτό. Χρειαζόμαστε ασφαλή και διαφοροποιημένο εφοδιασμό. Όλοι συμφωνούμε επ' αυτού.
<P>
Ωστόσο, νομίζω πως υπερβολικά μεγάλο μέρος της συζήτησής μας σήμερα επικεντρώθηκε σε ένα και μόνο θέμα: σε προειδοποιήσεις έναντι μιας ρωσικής απειλής. Αυτές οι κουβέντες δεν μπορούν να έχουν καμία εποικοδομητική συμβολή για την Ευρώπη και νομίζω ότι θα εξυπηρετούσαμε πολύ καλύτερα τα συμφέροντά μας, εάν αναπτύσσαμε μια εταιρική σχέση με τη Ρωσία.
<P>
Θα ήμουν, επίσης, ευγνώμων, στον Επίτροπο Piebalgs, αν μας ενημέρωνε σχετικά με το πόση πρόοδος σημειώθηκε στον διάλογο για την ενεργειακή ασφάλεια, για τη βελτίωση των σχέσεών μας με τη Ρωσία και για την εφαρμογή δημοκρατικών προτύπων, κάτι στο οποίο θα επιθυμούσαμε να δώσει η Ρωσία μεγαλύτερη προσοχή.
<SPEAKER ID="106" NAME="Andrzej Grzyb" AFFILIATION="PPE">
(PL) Τον Σεπτέμβριο του 2007, με βάση την απόφαση του Ευρωπαϊκού Κοινοβουλίου και του Συμβουλίου το 2006 και σε σχέση με το θέμα -μεταξύ άλλων- του αγωγού φυσικού αερίου Nabucco, ορίστηκε ένας ευρωπαίος συντονιστής για το έργο, συγκεκριμένα ο κ. Josias Van Aartsen. Το 2009, υπέβαλε μια ενδιαφέρουσα έκθεση, η οποία περιείχε εξίσου ενδιαφέροντα συμπεράσματα. Ένα από τα συμπεράσματα αυτά αφορούσε τις δυσχέρειες που ενδέχεται να προκύψουν κατά την υλοποίηση του έργου Nabucco. Ακόμη και τα τρέχοντα επίπεδα χρηματοδότησης καταδεικνύουν αυτό το γεγονός.
<P>
Θα ήθελα να ρωτήσω αν πιστεύετε ότι, ασχέτως του προσωπικού σας ενδιαφέροντος επί του θέματος, ο ορισμός ενός συντονιστή για την υλοποίηση του έργου Nabucco ενδέχεται να προσδώσει μεγαλύτερη αποτελεσματικότητα στην υλοποίηση, ούτως ώστε να είμαστε βέβαιοι πως ό, τι συζητούμε σήμερα και ό, τι επίσης προσμένουν να συμβεί τα κράτη μέλη -περιλαμβανομένης της χώρας μου, της Πολωνίας- θα έχει 100% πιθανότητα να πάρει σάρκα και οστά.
<SPEAKER ID="107" NAME="Andris Piebalgs">
μέλος της Επιτροπής. - (EN) Κύριε Πρόεδρε, δυσκολεύομαι να απαντήσω σε όλα τα ερωτήματα που τέθηκαν, θέλω όμως να τονίσω με έμφαση ένα-δυο σημεία.
<P>
Καταρχάς, με τις πολιτικές που ακολουθούμε στον τομέα της ενέργειας επιδιώκουμε την προώθηση της ευημερίας των πολιτών μας και της βιομηχανίας μας. Εκείνο το οποίο επιζητούμε είναι ασφαλής εφοδιασμός με οικονομικά προσιτή και καθαρή ενέργεια. Αυτός είναι ο πρωταρχικός μας στόχος.
<P>
Δεύτερον, ουδέποτε επιδιδόμαστε σε παρασκηνιακές συναλλαγές, όταν συζητάμε ενεργειακές συμφωνίες. Δεν υπάρχει επίσης κανένας συμβιβασμός όσον αφορά τη διεύρυνση ή τα ανθρώπινα δικαιώματα. Εργαζόμαστε πιστεύοντας ότι η αλληλεξάρτηση στον ενεργειακό εφοδιασμό είναι το σημαντικότερο πράγμα και είναι επωφελές για όλους - για τους προμηθευτές, για τις χώρες διέλευσης και για τους καταναλωτές. Θέλει χρόνο για να πείσουμε τους εταίρους μας, αυτός είναι όμως ο μόνος τρόπος για να επιτύχουμε σταθερότητα.
<P>
Τρίτον, ακόμη και αν ορισμένες φορές φαίνεται να είμαστε βραδείς, νομίζω ότι είναι κρίσιμο να βασιζόμαστε στις προτάσεις της βιομηχανίας και στην υποστήριξη της βιομηχανίας, διότι αυτό μας κάνει δυνατούς. Ενδεχομένως αυτό δεν μας μετατρέπει σε ταχύπλοο σκάφος στον ενεργειακό ωκεανό, συμβάλλει όμως στη σταθερότητα. Όταν προβαίνουμε σε αλλαγές, έχουμε πολύ ευρύτερη βάση για τον σκοπό αυτόν και, άρα, είμαστε πολύ πιο ασφαλείς. Όλα τα έργα αποτέλεσαν αντικείμενο διεξοδικού ελέγχου από πλευράς σχέσης κόστους-οφέλους και από πλευράς μελλοντικής βιωσιμότητας. Επομένως, πιστεύω ότι αυτή είναι η ορθή στήριξη που πρέπει να παράσχουμε.
<P>
Το επόμενο πεδίο όπου πάσχουμε από μια αδυναμία και για το οποίο συνεχίζουμε τις συζητήσεις είναι η εξωτερική ενεργειακή πολιτική και συνοχή. Είναι αλήθεια ότι υπάρχει μεγάλη διχογνωμία -ή τουλάχιστον εκλαμβάνεται ως διχογνωμία- και, ως Επίτροπος, θα ήμουν οπωσδήποτε ευτυχής να δω μια πιο συνεκτική εξωτερική ενεργειακή πολιτική.
<P>
" πρόταση ψηφίσματος θίγει αυτό ακριβώς το ζήτημα, διότι, παρόλο που δεν υπάρχει καμία εγγενής σύγκρουση μεταξύ των κρατών μελών, αυτό εκλαμβάνεται ως σύγκρουση. Όλες οι δραστηριότητες που αναλαμβάνουν τα κράτη μέλη ωφελούν και την Ευρωπαϊκή Ένωση. Επομένως, θα πρέπει να το παρακολουθήσουμε αυτό και πραγματικά να επιχειρήσουμε να οικοδομήσουμε ένα σύστημα όπου θα μιλάμε με μία φωνή, όχι μόνο φραστικά, αλλά και από πλευράς απόψεων στις οποίες θέλουμε να δώσουμε έμφαση. Για τον λόγο αυτόν, η δεύτερη στρατηγική αναθεώρηση του τομέα της ενέργειας εξακολουθεί να είναι πολύ σημαντική. Όλα τα σημεία που παρουσιάσαμε στη δεύτερη αναθεώρηση του τομέα της ενέργειας εξακολουθούν να υφίστανται.
<P>
Ταυτοχρόνως, από την άποψη της Επιτροπής, σαφώς και βλέπουμε ότι δεν έχουμε την πολυτέλεια να μεταβούμε από την αλληλεξάρτηση στην εξάρτηση. Αυτός είναι ο λόγος για τον οποίο υποστηρίζουμε ιδιαιτέρως έργα διαφοροποίησης, όπως είναι ο Nabucco και το υγροποιημένο φυσικό αέριο - όχι πως αλλάζουν πλήρως τη σχέση αλληλεξάρτησης που έχουμε με άλλες χώρες, αλλά μας παρέχουν πρόσθετα περιθώρια ασφαλείας. Αυτό, λοιπόν, κάνουμε, ταυτόχρονα όμως λαμβάνουμε υπόψη οπωσδήποτε το τι συμβαίνει στον κόσμο της ενέργειας.
<P>
Σε ό, τι αφορά το θέμα της πυρηνικής ενέργειας, απομακρυνθήκαμε από αυτήν την εναλλακτική επιλογή. Εγκρίναμε μια οδηγία για την πυρηνική ασφάλεια, πρόκειται όμως για ένα εθνικό και ευαίσθητο θέμα. Πιστεύω πραγματικά πως, από την άποψη της Ένωσης, πρέπει να βασιστούμε στη συνεργασία των ρυθμιστικών αρχών πυρηνικής ασφάλειας και να προσπαθήσουμε να δημιουργήσουμε ένα ασφαλέστερο και πιο συνεκτικό σύστημα. Αμφιβάλλω, όμως, αν θα μπορούσαμε να πάμε ακόμη πιο πέρα από αυτό.
<P>
Τελευταίο, πλην όμως εξίσου σημαντικό, πιστεύω πραγματικά ότι αυτά τα ζητήματα και οι συζητήσεις βοηθούν πολύ στη διαμόρφωση της ενεργειακής πολιτικής, δεν υπάρχει όμως ένα ενιαίο μέσο που να μεριμνά γι' αυτό. Υπάρχουν πολλά μέσα και θα επανέλθουμε σε αυτήν τη συζήτηση στο μέλλον.
<P>
Σας ευχαριστώ πάρα πολύ για τη συζήτηση αυτή. Θα με χαροποιήσει, επίσης, πολύ να απαντήσω στις ερωτήσεις ενώπιον της Επιτροπής Βιομηχανίας, Έρευνας και Ενέργειας ή ενώπιον οποιασδήποτε άλλης επιτροπής, που θα επιθυμούσε να συζητήσει διεξοδικότερα τα ενεργειακά θέματα.
<SPEAKER ID="108" NAME="Πρόεδρος">
" συζήτηση έληξε.
<P>
Έλαβα έξι προτάσεις ψηφίσματος, που κατατέθηκαν σύμφωνα με την παράγραφο 2 του άρθρου 110 του Κανονισμού.
<P>
" ψηφοφορία θα διεξαχθεί σήμερα στις 12:00.
<P>
Γραπτές δηλώσεις (άρθρο 149 του Κανονισμού)
<SPEAKER ID="109" NAME="Cristian Silviu Buşoi  " LANGUAGE="RO">
Επικροτώ την πρόοδο που σημειώθηκε με την υπογραφή της συμφωνίας στην Άγκυρα για την έναρξη κατασκευής του έργου Nabucco, καθώς και του πρωτοκόλλου της συμφωνίας για την έναρξη κατασκευής του έργου Desertec. Το έργο Nabucco πρέπει να αποτελέσει προτεραιότητα, καθώς παρέχει λύση στο πρόβλημα του εφοδιασμού με φυσικό αέριο, πρόβλημα που επιδεινώθηκε τα τελευταία χρόνια. Γνωρίζω ότι, παρόλο που το Nabucco είναι ένα εξίσου σημαντικό από γεωπολιτική σκοπιά έργο, οι εταίροι του έργου πρέπει, την ίδια ώρα, να έχουν ισχυρά εμπορικά κίνητρα, ούτως ώστε να καταστεί πραγματικότητα το συντομότερο δυνατόν. " οικονομική κρίση, η οποία μείωσε τα χρήματα που διαθέτουν οι συμμετέχουσες εταιρείες για επενδύσεις, μαζί με σειρά αβεβαιοτήτων που συνδέονται με τις πηγές που θα εφοδιάζουν τον αγωγό, είναι εμπόδια τα οποία πρέπει να υπερπηδήσουμε. Τα 200 εκατομμύρια ευρώ που προσφέρουμε για το έργο είναι ευπρόσδεκτα, πρέπει όμως επίσης να κλιμακώσουμε τα πολιτικά και διπλωματικά μέτρα σε σχέση με την Τουρκία, καθώς και σε σχέση με τις χώρες στην περιοχή που παρέχουν το φυσικό αέριο. Θα ήθελα, επομένως, να ζητήσω από τα κράτη μέλη να επιδείξουν αλληλεγγύη, προκειμένου να μπορούμε να αποτρέπουμε τις κρίσεις φυσικού αερίου, όπως αυτές που βιώσαμε τα τελευταία χρόνια. Δεν μπορούμε να περιμένουμε να τεθεί σε ισχύ η Συνθήκη της Λισαβόνας και να ολοκληρωθεί το έργο Nabucco, ενώ οι Ευρωπαίοι διατρέχουν τον κίνδυνο να παραμείνουν χωρίς φυσικό αέριο καταμεσής του χειμώνα ως αποτέλεσμα των διενέξεων μεταξύ Ρωσίας και Ουκρανίας.
<SPEAKER ID="110" NAME="Ivailo Kalfin  " AFFILIATION="S&amp;D">
γραπτώς. - (BG) Δυστυχώς, η ΕΕ εξακολουθεί να μην έχει μια αποτελεσματική πολιτική ενεργειακής ασφάλειας. Τα τελευταία χρόνια πραγματοποιήθηκαν τα πρώτα βήματα σε αυτήν την κατεύθυνση, για τα οποία θέλω ιδιαιτέρως να συγχαρώ τον Επίτροπο Piebalgs. " Βουλγαρία επίσης συνέβαλε σε αυτό. Εντούτοις, αυτές οι διαδικασίες εξακολουθούν να είναι αργόσυρτες, ιδίως υπό το πρίσμα της εξόχως δυναμικής δραστηριότητας εκ μέρους της Ρωσίας και άλλων ανταγωνιστών.
<P>
Χρειαζόμαστε μια πιο σαφή και πιο ενεργό πολιτική, η οποία θα πρέπει να περιλαμβάνει ορισμένες από τις ακόλουθες κατευθύνσεις:
<P>
την ενθάρρυνση της ολοκλήρωσης όλων των έργων, που αφορούν τον εφοδιασμό της Ευρώπης με φυσικό αέριο, τα οποία μπορούν σε πραγματιστικό πλαίσιο να εξασφαλίσουν χρηματοδότηση στηριζόμενα κατά βάση στην αγορά, μεταξύ άλλων, για τα έργα Nord Stream και South Stream·
<P>
την ενθάρρυνση της κατασκευής νέων εγκαταστάσεων, οι οποίες θα συμβάλουν στην ενεργειακή ανεξαρτησία και στη μείωση των εκπομπών διοξειδίου του άνθρακα, ιδίως των εγκαταστάσεων που λειτουργούν με πυρηνική ενέργεια ή ανανεώσιμες πηγές ενέργειας·
<P>
την ανάπτυξη κοινών κανόνων για την προμήθεια και διέλευση φυσικού αερίου·
<P>
μια ενεργό πολιτική έναντι των χωρών της Κεντρικής Ασίας και του Καυκάσου για την εξασφάλιση του εφοδιασμού της Ευρώπης με φυσικό αέριο από την Κασπία.
<SPEAKER ID="111" NAME="Tunne Kelam" AFFILIATION="PPE">
, γραπτώς. - (EN) Αυτή η συζήτηση αποτελεί άλλη μια απόδειξη του πόσο απελπιστικά χρειάζεται η ΕΕ μια ενωμένη ενεργειακή πολιτική. Υπάρχουν βουλευτές που παρωθούν την Επιτροπή και τα κράτη μέλη να λάβουν συγκεκριμένα, συντονισμένα μέτρα επιδεικνύοντας πνεύμα αλληλεγγύης και που προτείνουν να ενεργήσουμε ωσάν η ΕΕ να είχε ήδη ανάλογη πολιτική. Οι προσπάθειές τους δεν έχουν μόνο πολιτική και ηθική, αλλά και πρακτική αξία, διότι ως εκπρόσωποι των πολιτών, μπορούν να επιταχύνουν τη δημιουργία της κοινής ενεργειακής πολιτικής. Υπάρχουν άλλοι, που χρησιμοποιούν την απουσία ανάλογης πολιτικής ως πρόφαση για να δικαιολογήσουν τις διμερείς τους συνεννοήσεις με προμηθευτές, οι οποίες συχνά αγνοούν τις απαιτήσεις της διαφάνειας και του υγιούς ανταγωνισμού, για να μην αναφερθούμε στην ευρωπαϊκή αλληλεγγύη. Αυτή είναι μια κοντόφθαλμη και παρακινδυνευμένη προσέγγιση, που παίζει το παιχνίδι των αντιδημοκρατικών προμηθευτών, των οποίων η πολιτική στρατηγική συνίσταται στη διαίρεση και την αποδυνάμωση της ΕΕ. " Επιτροπή πρέπει να παράσχει όχι μόνο πολιτική και νομική, αλλά και χρηματοδοτική βοήθεια σε εταιρείες οι οποίες καταβάλλουν προσπάθειες για τη διαφοροποίηση του ενεργειακού μας εφοδιασμού. Για να αναπτυχθεί πραγματικά μια γνήσια αλληλεγγύη στον τομέα της ενέργειας, τα κράτη μέλη πρέπει να αρχίσουν να ενημερώνονται μεταξύ τους και με την Επιτροπή για τις συμφωνίες τους με τρίτες χώρες εταίρους.
<SPEAKER ID="112" NAME="Petru Constantin Luhan  " AFFILIATION="PPE">
γραπτώς. - (RO) Καθώς βρισκόμαστε στην αρχή μιας νέας θητείας, θεωρώ ότι ένας από τους τομείς όπου το Ευρωπαϊκό Κοινοβούλιο πρέπει να δραστηριοποιηθεί πιο ενεργά είναι η κατοχύρωση της ενεργειακής ασφάλειας. Έχοντας αυτό κατά νου, θέλω να υπογραμμίσω τη σημασία του έργου Nabucco, που θα συμβάλει στην κατοχύρωση της ενεργειακής ασφάλειας της Ευρωπαϊκής Ένωσης, καθώς θα διασφαλίσει την πρόσβαση των ευρωπαίων καταναλωτών σε εναλλακτικές πηγές μέσω ασφαλών οδών εφοδιασμού. " υπογραφή της συμφωνίας στις 13 Ιουλίου 2009 μεταξύ της Αυστρίας, της Βουλγαρίας, της Ρουμανίας, της Τουρκίας και της Ουγγαρίας για το έργο Nabucco, που σηματοδοτεί την πολιτική δέσμευση των κρατών εταίρων που συμμετέχουν σε αυτό το έργο να συνεχίσουν τις προσπάθειές τους για την κατασκευή του αγωγού φυσικού αερίου, εξέπεμψε ένα θετικό μήνυμα στους επενδυτές και στις χώρες που παρέχουν το φυσικό αέριο. Οι χώρες που συμμετέχουν σε αυτό το έργο πρέπει, μαζί με την Ευρωπαϊκή Επιτροπή, να συνεχίσουν να εστιάζουν τις προσπάθειές τους στην προσέλκυση επενδύσεων και στην εξασφάλιση αξιόπιστων προμηθευτών για το Nabucco.
<SPEAKER ID="113" NAME="Rareş-Lucian Niculescu  " AFFILIATION="PPE">
γραπτώς. - (RO) Πέραν της ανάρρησης στην πρώτη θέση στον κατάλογο των χωρών που εξάγουν φυσικό αέριο, η Ρωσία έγινε πρόσφατα ο μεγαλύτερος εξαγωγέας πετρελαίου στον κόσμο, ξεπερνώντας τη Σαουδική Αραβία. Αυτή η κατάσταση επιτρέπει στη Μόσχα την απόκτηση ειδικού βάρους στην άσκηση επιρροής, καθώς έχει τον έλεγχο αυτών των πόρων. Ωστόσο, η ενέργεια είναι ένα αγαθό το οποίο πρέπει να υπόκειται στις αρχές της οικονομίας της αγοράς. Δεν πρέπει να υπάρχει η δυνατότητα χρησιμοποίησης της ενέργειας ως εργαλείου άσκησης πολιτικής πίεσης. Οι ενεργειακές κρίσεις που αντιμετώπισε η Ευρώπη ανέδειξαν τη σημασία της διαφοροποίησης των ενεργειακών πηγών εφοδιασμού. Κατέδειξαν, επίσης, την προστιθέμενη αξία που προσφέρει ο Nabucco ως προς αυτό για ολόκληρη την Ευρωπαϊκή Ένωση. " Ρουμανία ήταν και παραμένει σθεναρός υποστηρικτής του έργου Nabucco. Μάλιστα, η Ρουμανία υπέγραψε τη Διακυβερνητική Συμφωνία για το έργο Nabucco τον Ιούλιο, μαζί με την Τουρκία, τη Βουλγαρία, την Ουγγαρία και την Αυστρία. Θεωρούμε επιτυχία τη σύναψη αυτής της συμφωνίας και ένα σημαντικό βήμα προόδου. Ένας αγωγός φυσικού αερίου του μεγέθους και των φιλόδοξων στόχων του Nabucco θα πρέπει να αντιμετωπίσει πολλές προκλήσεις, προτού γίνει πραγματικότητα. " μόνη λύση για την υπέρβαση αυτών των προκλήσεων είναι να επιμείνουμε στα προσήκοντα μέτρα.
<SPEAKER ID="114" NAME="Traian Ungureanu  " AFFILIATION="PPE">
γραπτώς. - (EN) Καταβάλλουμε σκληρές προσπάθειες να ενθαρρύνουμε μια συνεκτική ενεργειακή πολιτική, μια τέτοια πολιτική όμως υφίσταται και υλοποιείται στο έπακρο. Μόνο που υπάρχει ένα μικρό πρόβλημα: ΔΕΝ είναι δική μας. Είναι της Ρωσίας. Τώρα, η γαλλική εταιρεία EDF υπογράφει ως συμβαλλόμενο μέρος για το έργο South Stream. Πριν από αυτό, οι Ρώσοι εξεδήλωσαν ενδιαφέρον για το έργο Nabucco μέσω της εξαγοράς της ουγγρικής εταιρείας MOL. Πριν δε από αυτό, ο αυστριακός τερματικός σταθμός υποδοχής φυσικού αερίου στο Baumgarten εξαγοράστηκε από τη μυστήρια εταιρεία Centrex. Χρειαζόμαστε μια σαφή, ευρωπαϊκή ενεργειακή πολιτική και τη χρειαζόμαστε τώρα. Αυτή είναι πιθανόν η τελευταία μας ευκαιρία να συνασπιστούμε πίσω από τον αγωγό Nabucco. Ειδάλλως, αν το Συμβούλιο και η Επιτροπή παραμείνουν ουδέτεροι, θα πρέπει να ετοιμάζονται για πολύ ψυχρούς χειμώνες και πολύ θερμή πολιτική.
<P>

<SPEAKER ID="115" NAME="Mario Mauro" AFFILIATION="PPE">
(IT) Κύριε Πρόεδρε, κυρίες και κύριοι, θέλω να σας ζητήσω να τηρήσουμε ενός λεπτού σιγή στην αίθουσα, διότι λάβαμε νέα από την Καμπούλ σχετικά με μια πολύ σοβαρή επίθεση σε βάρος της διεθνούς ειρηνευτικής δύναμης και κάποιες πρώτες πληροφορίες που έχουμε λάβει μιλάνε για έξι νεκρούς στο ιταλικό απόσπασμα, μεταξύ των αλεξιπτωτιστών της μονάδας Folgore.
<P>
Σας ζητώ, λοιπόν, να τηρήσουμε ενός λεπτού σιγή στην Αίθουσα, ακριβώς για να θυμηθούμε εκείνους που αγωνίζονται προκειμένου να εγκαθιδρύσουν τα ιδανικά μας για την ειρήνη και την ελευθερία σε ολόκληρο τον κόσμο.
<SPEAKER ID="116" NAME="Πρόεδρος">
Κυρίες και κύριοι, όπως μόλις ακούσατε από τον κ. Mauro, ένα τραγικό συμβάν σημειώθηκε στο Αφγανιστάν: έξι στρατιώτες της ειρηνευτικής δύναμης έχασαν τη ζωή τους. Σας παρακαλώ να εγερθούμε και να τηρήσουμε ενός λεπτού σιγή σε ένδειξη σεβασμού υπό το πρίσμα αυτού του τραγικού συμβάντος.
<P>
(Το Σώμα εγείρεται και τηρεί ενός λεπτού σιγή)
