<CHAPTER ID=1>
Επαvάληψη της συvσδoυ
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Παρασκευή 18 Φεβρουαρίου 2000.

<CHAPTER ID=2>
Ανακοίνωση της Προέδρου
<SPEAKER ID=2 NAME="Πρόεδρος">
Αγαπητοί συνάδελφοι, όπως γνωρίζετε, στις 22 Φεβρουαρίου η ΕΤΑ έπληξε εκ νέου βίαια την Ισπανία, με τη δολοφονία του Fernando Buesa Blanco, γενικού γραμματέα του Σοσιαλιστικού Κόμματος των Βάσκων και εκπροσώπου τύπου του σοσιαλιστικού κόμματος του Βασκικού Κοινοβουλίου και του Jorge Dνez Elorza, σωματοφύλακα του πρώτου. Την ίδια ημέρα, θέλησα να εκφράσω τόσο εκ μέρους μου όσο και εξ ονόματος του Ευρωπαϊκού Κοινοβουλίου μας τη βαθιά μας συμπάθεια και τα ειλικρινή μας συλλυπητήρια προς τις οικογένειες των θυμάτων.
<P>
Οι άνδρες αυτοί πλήρωσαν με τη ζωή τους την αφοσίωσή τους στη δημοκρατία. Θέλησα να καταδικάσω πολύ έντονα αυτή τη βάρβαρη πράξη η οποία απάδει σε κάθε πολιτισμένη κοινωνία. Το κράτος δικαίου και ο σεβασμός των θεμελιωδών δικαιωμάτων και ελευθεριών συνιστούν τις αρχές στις οποίες στηρίζεται η Ευρωπαϊκή Ένωση. Η τρομοκρατία κάθε μορφής είναι απαράδεκτη. Με την ευχή οι άνδρες αυτοί να είναι τα τελευταία θύματα της ΕΤΑ, καλώ αυτή την οργάνωση να θέσει οριστικό τέλος στην προσφυγή στη βία και να χρησιμοποιήσει τις δημοκρατικές οδούς που υπάρχουν στην Ισπανία.
<P>
Σας καλώ, αγαπητοί συνάδελφοι, να τηρήσουμε ενός λεπτού σιγή στη μνήμη του Fernando Buesa Blanco και του Jorge Dνez Elorza.
<P>
(Το Σώμα, όρθιο, τηρεί ενός λεπτού σιγή)

<SPEAKER ID=3 LANGUAGE="ES" NAME="Barσn Crespo">
Κυρία Πρόεδρε, καταρχήν θα ήθελα να χαιρετίσω, εξ ονόματος της Ομάδας του Κόμματος των Ευρωπαίων Σοσιαλιστών, τη δήλωση στην οποία προβήκατε την περασμένη Τρίτη και τα όσα είπατε μόλις τώρα στη μνήμη του Fernando Buesa Blanco, που ήταν βουλευτής μιας αυτόνομης περιφέρειας και εκπρόσωπος τύπου του σοσιαλιστικού κόμματος στο Βασκικό Κοινοβούλιο. Ο Fernando Buesa Blanco ήταν vicelehendakari, δηλαδή αντιπρόεδρος της βασκικής κυβέρνησης.
<P>
Με την άδειά σας, κυρία Πρόεδρε, πιστεύω ότι ο καλύτερος φόρος τιμής που μπορεί να αποτίσει η Ομάδα μου και αυτό το Σώμα στον Fernando Buesa είναι να επαναλάβει τα λόγια του, ως Ευρωπαίου, σχετικά με το όραμά του για τη Χώρα των Βάσκων, για την Ισπανία και για την Ευρώπη. Στην αυτοβιογραφία του έλεγε τα εξής: "Βρισκόμαστε στην Ευρώπη. Οποιοσδήποτε συνομήλικός μου - ηλικίας 54 χρόνων - μπορεί να θυμηθεί τους παππούδες του και την εποχή που ζούσαν, την εποχή των γονιών μας, να αναλογιστεί το σήμερα και να προβλέψει την εποχή που θα ζήσουν τα παιδιά μας. Την εποχή των παππούδων μου, για να πάει κανείς από τη Vitoria στη Σεβίλλη χρειαζόταν αρκετές ημέρες. Σήμερα, χρειάζονται 2-3 ώρες με το αεροπλάνο για να πάει κανείς από τη Vitoria στην Κοπεγχάγη. Σήμερα, στο τέλος του 20ού αιώνα, λειτουργεί στην Ευρώπη μια ενιαία αγορά και σε λίγο καιρό θα υπάρχει ένα ενιαίο νόμισμα. Και μπορούμε να μετακινούμαστε με πολύ μεγαλύτερη ευκολία από ό,τι μετακινούνταν στο εσωτερικό της Ισπανίας, ακόμη και μέσα στη Χώρα των Βάσκων, οι παππούδες μας.
<P>
Θα δημιουργήσουμε έναν μεγάλο ευρωπαϊκό χώρο, ο οποίος θα διαρθρωθεί πρώτα οικονομικά και έπειτα πρέπει να διαρθρωθεί πολιτικά. Η διαδικασία αυτή είτε λίγο είτε πολύ διαρκέσει, είναι εντούτοις αμετάκλητη και μάλιστα επιθυμητή. Επιπλέον, οι πολίτες την αντιλαμβάνονται ως μακρινή, όμως είναι πολύ αληθινή και θα πρέπει να χρησιμεύσει ώστε να αναρωτηθούμε για μερικά πράγματα της δικής μας πραγματικότητας.
<P>
Σε μια συζήτηση που διεξήχθη στο σοσιαλιστικό κόμμα σχετικά με τη διαδικασία στην Ιρλανδία, κάποιος είπε το εξής: 'Στο τέλος, το καίριο στοιχείο αναφορικά με την Ιρλανδία ήταν ότι όλοι οι εμπλεκόμενοι παράγοντες έκαναν την ακόλουθη σκέψη: Έχει τόση σημασία εάν είναι κανείς Ιρλανδός ή Αγγλος; Ας είναι ο καθένας ό,τι θέλει, γιατί η Ιρλανδία και η Αγγλία είναι στην Ευρωπαϊκή Ένωση και δεν αξίζει να σκοτωνόμαστε για το αν είναι κάποιος Ιρλανδός ή Αγγλος. Τι σημασία έχει από τη στιγμή που δεν θα ισχύουν πια τα εθνικά σχήματα!'
<P>
Εδώ θα μπορούσαμε να θέσουμε το ίδιο ερώτημα: είναι τόσο σημαντικό το να είναι κανείς Βάσκος, Ισπανός ή Ευρωπαίος; Συζητήσαμε αρκετά για το τι σημαίνει να είναι κανείς Βάσκος, αλλά ένας σύγχρονος Βάσκος ντύνεται όπως ένας Δανός και διαβάζει όπως ένας Αγγλος. Αν η ζωή προσλάβει μια μεγαλύτερη διάσταση διεθνοποίησης - ήδη συμβαίνει αυτό - και επομένως, τα παιδιά μας θα ζουν σε μια τέτοια Ευρώπη, τότε γιατί να σκοτωνόμαστε γι' αυτό;"
<P>
Επίσης έλεγε - πιθανότατα στην Ιρλανδία όλοι ενστερνίζονται αυτή τη σκέψη -: "Αν όμως σκοτωνόμαστε για το τίποτα - και εκεί σκοτώνονταν γιατί υπήρχαν παραστρατιωτικές ομάδες σε όλες τις πλευρές - τότε και στη Χώρα των Βάσκων θα έπρεπε να αναρωτηθούμε φωναχτά: Τι σημασία έχει να είναι κανείς Βάσκος, αν δεν υπάρχει διαφορά; Ας είναι ο καθένας ό,τι θέλει. Αν μεθαύριο, πρόκειται να λειτουργούμε σε ευρωπαϊκό επίπεδο σε ό,τι αφορά την οικονομία, την πολιτική, τις ζωτικές αποφάσεις κάθε χώρας, τότε δεν αξίζει τον κόπο να σκοτώνουμε γιααυτό. Ούτε να σκοτώνουμε ούτε να σκοτωνόμαστε γι' αυτό" .
<P>
Αναπαύσου εν ειρήνη.
<P>
(Ζωηρά χειροκροτήματα)

<SPEAKER ID=4 LANGUAGE="ES" NAME="Galeote Quecedo">
Κυρία Πρόεδρε, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, θα ήθελα να μεταφέρω στις οικογένειες του Fernando Buesa, αντιπροσώπου του βασκικού λαού, και του Jorge Dνez, μέλους της βασκικής αστυνομίας, όπως επίσης στην οικογένεια του Σοσιαλιστικού Κόμματος των Βάσκων, τα ειλικρινή συναισθήματα της αλληλεγγύης μας.
<P>
Κυρία Πρόεδρε, δυστυχώς, τον τελευταίο καιρό, χρειάστηκε να μιλήσουμε σε αυτό το Σώμα για τα εξτρεμιστικά φαινόμενα στην Ευρώπη. Όποια και να είναι η σημαία τους, τελικά είναι όλα διαφορετικές εκφάνσεις του ίδιου πράγματος. Και απέναντι σε όλα αυτά, εμείς οι δημοκράτες δεν μπορούμε να αποσυρθούμε στην ειρήνη των νεκρών. Αντίθετα, πρέπει να μας δώσει δύναμη η γνώση ότι στη Χώρα των Βάσκων το μοναδικό κοινωνικό χάσμα που υπάρχει είναι η άβυσσος που χωρίζει εκείνους που σκοτώνουν, εκείνους που τους στηρίζουν και εκείνους που τους κατανοούν, από τη συντριπτική πλειοψηφία του βασκικού λαού που προσδοκά απλώς να ζει ειρηνικά και με ελευθερία.
<P>
(Ζωηρά χειροκροτήματα)

<SPEAKER ID=5 LANGUAGE="ES" NAME="Gasςliba i Bφhm">
Κυρία Πρόεδρε, κυρίες και κύριοι βουλευτές, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών εκφράζω την κατηγορηματική και οριστική καταδίκη μου απέναντι στην τρομοκρατική ενέργεια της 22ας Φεβρουαρίου στη Vitoria, η οποία στοίχισε τη ζωή του σοσιαλιστή βουλευτή και εκπροσώπου στο Βασκικό Κοινοβούλιο, Fernando Buesa, και του σωματοφύλακά του, Jorge Dνez.
<P>
Επαναλαμβάνουμε ότι σε ένα κράτος δικαίου, μέλος της Ευρωπαϊκής Ένωσης, είναι δυνατό να υπερασπίζεται κανείς όλες τις ιδέες και όλες τις επιλογές, με την προϋπόθεση ότι εκφράζονται δημοκρατικά και εντάσσονται στην υπεράσπιση του σεβασμού των δικαιωμάτων του ατόμου και των αρχών και αξιών της δικαιοσύνης, της ελευθερίας και της οικονομικής και κοινωνικής ανάπτυξης στις οποίες στηρίζεται η Ένωση, η οποία φυσικά δεν επιτρέπει την παραβίαση αυτών των αρχών, όπως δηλώνεται ρητά στις Συνθήκες.
<P>
Δεν υπάρχει καμία δικαιολογία στην κοινωνία μας για τρομοκρατικές ενέργειες σαν αυτή που αφαίρεσε τη ζωή του εκπροσώπου του σοσιαλιστικού κόμματος στο Βασκικό Κοινοβούλιο και του σωματοφύλακά του. Επιπλέον, επρόκειτο για ένα άτομο που είχε εκλεγεί με τη λαϊκή βούληση της βασκικής κοινωνίας.
<P>
Ας ενεργήσουμε κατά τρόπον ώστε αυτά τα θύματα να είναι τα τελευταία μιας διαδικασίας - όπως είπατε, γεμάτης βαρβαρότητα - καθώς και για να βρεθεί η οδός που θα εξασφαλίσει τη συμβίωση και την ειρήνη για τον βασκικό λαό.
<P>
(Χειροκροτήματα)

<SPEAKER ID=6 LANGUAGE="ES" NAME="Puerta">
Κυρία Πρόεδρε, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών, θα ήθελα να ενώσω τη φωνή μου με αυτή των συναδέλφων που εκφράζουν τη θλίψη τους για την πραγματικά διεστραμμένη και βάναυση τρομοκρατική ενέργεια που συνέβη στη Χώρα των Βάσκων και να διαβιβάσω τα συλλυπητήριά μας στις οικογένειες, καταδικάζοντας σαφώς ενέργειες που έρχονται από πολύ μακριά και πρέπει να λάβουν τέλος.
<P>
Κάποτε, η τρομοκρατική οργάνωση ΕΤΑ σκότωσε κάποιους αστυνομικούς. Στη συνέχεια σκότωσε κάποιους στρατιωτικούς, μετά έβαλε μια βόμβα σε ένα σουπερμάρκετ και σκότωσε άνδρες, γυναίκες και παιδιά. Μια άλλη φορά, σκότωσε στους δρόμους της Μαδρίτης έναν στρατηγό, τον Quintana Lacaci, ο οποίος είχε υπερασπισθεί τη δημοκρατία στις 23 Φεβρουαρίου. Μια άλλη μέρα, δολοφόνησε τον εκπρόσωπο του Λαϊκού Κόμματος στο δημαρχείο του San Sebastian, τον Gregorio Ordσρez. Μια άλλη φορά, πήγε στην έδρα του πανεπιστημιακού καθηγητή συνταγματικού δικαίου, Francisco Tomαs y Valiente, και τον σκότωσε εν ψυχρώ, και εδώ και λίγες μέρες, αφού σκότωσε τον συνταγματάρχη Blanco, σκότωσε με αυτόν τον αισχρό τρόπο τον σοσιαλιστή βουλευτή Fernando Buesa, ο οποίος ήταν εκπρόσωπος στο Κοινοβούλιο της Vitoria, και τον σωματοφύλακά του Jorge Dνez, της αυτόνομης βασκικής αστυνομίας.
<P>
Προσωπικά, πρέπει να πω ότι οφείλουμε να καταδικάζουμε εκείνους που σκοτώνουν, την τρομοκρατική οργάνωση ΕΤΑ, αλλά οφείλουμε να καταδικάζουμε κι εκείνους που στηρίζουν και κατανοούν αυτές τις τρομοκρατικές ενέργειες. Είναι ανώφελο να ζητάμε από αυτά τα άτομα και αυτές τις οργανώσεις να μπουν στον δημοκρατικό δρόμο από τη μια μέρα στην άλλη. Πρέπει να κάνουμε έκκληση στο σύνολο της κοινωνίας, κυρίως στα δημοκρατικά κόμματα, είτε έχουν εθνική είτε εθνικιστική διάσταση, είτε είναι περισσότερο είτε λιγότερο ευρωπαϊστές - κι αυτό είναι το λιγότερο. Πρέπει όμως να εκφράσουμε τη λύπη μας για την ύπαρξη οργανώσεων που σιωπούν, ατόμων που σιωπούν και άλλων που απλώς θρηνούν τους νεκρούς σαν να ήταν θύματα τροχαίου δυστυχήματος.
<P>
Όλα αυτά πρέπει να ειπωθούν εδώ, με πολύ δυνατή φωνή, προκειμένου να ενωθεί η φωνή όλων των ευρωπαίων δημοκρατών και να ακουστεί στη Χώρα των Βάσκων ότι αυτή δεν είναι ώρα για φυγή, για χωρισμό, για σκοτωμούς. Τώρα είναι ώρα να μοιραστούμε, να μοιραστούμε τη Χώρα των Βάσκων, να μοιραστούμε την Ισπανία, να μοιραστούμε την Ευρώπη. Κι αυτός είναι ο μόνος δρόμος κυρία Πρόεδρε. Γιααυτό παρέχουμε την απόλυτη στήριξή μας.
<P>
(Χειροκροτήματα)

<SPEAKER ID=7 LANGUAGE="IT" NAME="Muscardini">
Κυρία Πρόεδρε, εξ ονόματος της Ομάδας Ένωση για την Ευρώπη των Εθνών εκφράζω την οδύνη μας για τα θύματα και τη διαμαρτυρία μας κατά της τρομοκρατίας και όσων την υπερασπίζονται. Πιστεύω ότι βρισκόμαστε ενώπιον μιας ανθρώπινης τραγωδίας, αν αναλογιστούμε τους συγγενείς και τους φίλους, μιας πολιτικής τραγωδίας, αν αναλογιστούμε την πολιτική οικογένεια στην οποία ανήκαν τα θύματα, αλλά και μιας πολιτιστικής τραγωδίας γιατί η κουλτούρα του θανάτου και της βίας ισχυροποιείται όλο και περισσότερο απέναντι στην κουλτούρα του σεβασμού των άλλων, της δημοκρατίας και της δημοκρατικής ζωής. Συνεπώς, κυρία Πρόεδρε, ίσως να πρέπει να αρχίσουμε να αναλογιζόμαστε και την πιθανότητα για ανάληψη κάποιας δράσης, εάν θέλουμε να προσδώσουμε ένα συγκεκριμένο νόημα στον πόνο και στη διαμαρτυρία που μας διακατέχει. Γιατί άραγε το Ευρωπαϊκό Κοινοβούλιο δε συνεδριάζει σε όλες τις χώρες της Ένωσης σε μια εκδήλωση κατά της τρομοκρατίας; Ας κάνουμε τη φωνή μας να ακουστεί! Έχουμε περιοριστεί στις Βρυξέλλες και στο Στρασβούργο. Ας επιστρέψουμε όλοι μαζί στα αντίστοιχα κράτη μας για να διατρανώσουμε ότι η πεποίθησή μας για τη δημοκρατία και η αγανάκτησή μας δεν είναι μόνο λόγια αλλά και συγκεκριμένη πολιτική βούληση!

<SPEAKER ID=8 LANGUAGE="ES" NAME="Ortuondo Larrea">
Κυρία Πρόεδρε, με τη διπλή μου ιδιότητα ως μέλους της Ομάδας των Πρασίνων / Ευρωπαϊκής Ελεύθερης Συμμαχίας και ως ευρωβουλευτή του Εθνικιστικού Κόμματος των Βάσκων, θα ήθελα να εκφράσω κατ' αρχάς τη σαφή καταδίκη μας απέναντι στη δειλή τρομοκρατική ενέργεια που στοίχισε τη ζωή σε δύο ανθρώπους: στον αστυνομικό της βασκικής αυτόνομης αστυνομίας Jorge Dνez Elorza και στον βάσκο βουλευτή και τέως αντιπρόεδρο της βασκικής κυβέρνησης, Fernando Buesa.
<P>
Δεύτερον, εκφράζουμε τα συλλυπητήριά μας καθώς και την αλληλεγγύη και την αμέριστη συμπάθειά μας για τον πόνο τους, στις οικογένειές τους, στους σοσιαλιστές συντρόφους τους, στο Βασκικό Κοινοβούλιο και στην αυτόνομη βασκική αστυνομία.
<P>
Τρίτον, καταγγέλλουμε τη σοβαρότητα της τρομοκρατικής ενέργειας, που όχι μόνον αγνοεί τον σεβασμό της αξιοπρέπειας και των ανθρωπίνων δικαιωμάτων, αλλά επίσης υποτιμά τη λαϊκή βούληση, δεδομένου ότι η τρομοκρατική ενέργεια κατευθυνόταν ενάντια σε έναν εκλεγμένο αντιπρόσωπο των πολιτών.
<P>
Τέταρτον, εκφράζουμε την απέχθειά μας, γιατί αυτή η διπλή δολοφονία αποσκοπεί στο να καταστρέψει άμεσα τη διαδικασία πολιτικής εξομάλυνσης για την επίτευξη ειρήνης στη Χώρα των Βάσκων.
<P>
Πέμπτον, απευθύνουμε έκκληση και ζητάμε και πάλι από τους κυβερνώντες, όπως και από τους αρμόδιους ισπανούς και γάλλους πολιτικούς, να σταθούν στο ίδιο ύψος με εκείνους της Μεγάλης Βρετανίας και της Ιρλανδίας προκειμένου να υπάρξει διέξοδος στην τωρινή πολιτική διαμάχη που αφορά τη Χώρα των Βάσκων με κάτι περισσότερο από αστυνομικά μέτρα, τα οποία, από μόνα τους, δεν θα επιτύχουν την ειρήνευση που όλοι επιθυμούμε.
<P>
Έκτον και τελευταίο, διακηρύσσουμε ότι η τρομοκρατία και η βία της ΕΤΑ πρέπει να εξαλειφθεί, και η ΕΤΑ πρέπει να σταματήσει να κρατά σε ομηρεία τη βούληση των βάσκων πολιτών, οι οποίοι πρέπει να μπορούν να αποφασίζουν για το μέλλον τους, ελεύθερα και χωρίς βίαιους εξαναγκασμούς.
<P>
(Χειροκροτήματα)

<SPEAKER ID=9 NAME="Gorostiaga Atxalandabaso">
Μόλις τρεις μήνες πριν έλαβα τον λόγο σε αυτό το Σώμα για να συγχαρώ τους Ιρλανδούς και τους Βρετανούς για την επιτυχία τους να καταλήξουν σε συμφωνία αναφορικά με τη Βόρειο Ιρλανδία, πράγμα που έπραξαν και πολλοί άλλοι συνάδελφοι. Τα τελευταία 30 χρόνια πάρα πολλοί άνθρωποι σκοτώθηκαν και τραυματίσθηκαν - πάρα πολλές οικογένειες καταστράφηκαν στη Βόρειο Ιρλανδία. Δυστυχώς, μέχρι τώρα συμβαίνει ακριβώς το αντίθετο στην Ισπανία και τη Γαλλία σε ό,τι αφορά τη συνεχιζόμενη σύγκρουση στη Χώρα των Βάσκων. Εμείς, η Euskal Herritarrok, είμαστε πεπεισμένοι ότι μια οριστική λύση στον τωρινό αγώνα μπορεί να εξευρεθεί μόνο μέσω μιας ανοικτής διαδικασίας διαλόγου και διαπραγματεύσεων χωρίς περιορισμένη ημερήσια διάταξη.
<P>
Πριν από τις 20 Ιανουαρίου 2000, ο μόνος φόνος που είδαμε να συμβαίνει μέσα σε δεκαεννέα μήνες στο Βασίλειο της Ισπανίας ήταν εκείνος του Josι Luis Geresta, μέλους της ΕΤΑ, τον Μάρτιο του 1999. Παρά το εν λόγω γεγονός και τις συλλήψεις που πραγματοποίησε η ισπανική και γαλλική αστυνομία, συμπεριλαμβανομένων συλλήψεων διαπραγματευτών της ΕΤΑ για τη συμφωνία με την ισπανική κυβέρνηση, η ΕΤΑ τίμησε τη μονομερή κατάπαυση του πυρός. Εν συνεχεία, τον περασμένο Νοέμβριο, προτού ανασταλεί η κατάπαυση του πυρός, ο εκπρόσωπος της ισπανικής κυβέρνησης, κ. Piquι, δήλωσε ότι η κυβέρνησή του έπραξε και θα συνεχίσει και στο μέλλον να πράττει ό,τι μπορεί για να παρεμποδίσει τις τωρινές ενέργειες προς μια πολιτική επίλυση στη Χώρα των Βάσκων. Εμείς, η Euskal Herritarrok, έχουμε λυπηθεί πολλές φορές για την απώλεια των ανθρώπινων ζωών. Συμμεριζόμαστε με όλους τους βάσκους πολίτες τα βάσανα του λαού μας. Εκφράζουμε τη δέσμευσή μας απέναντι στον διάλογο και είμαστε έτοιμοι να συνεργασθούμε με όλους όσους ανυπομονούν να βρεθεί μια δημοκρατική συμφωνία για τη Χώρα των Βάσκων.
<P>
Έχουν περάσει είκοσι χρόνια από τότε που το ζήτημα της Βορείου Ιρλανδίας τέθηκε για πρώτη φορά εδώ στο Ευρωπαϊκό Κοινοβούλιο. Επιτρέψτε μου να ρωτήσω: Quousque tandem - Noiz arte? (Διαμαρτυρίες)

<SPEAKER ID=10 LANGUAGE="ES" NAME="Dόhrkop Dόhrkop">
Κυρία Πρόεδρε, σας ευχαριστώ που μου δώσατε τον λόγο. Σας διαβεβαιώ ότι μου είναι δύσκολο να μιλήσω τώρα, μετά από την παρέμβαση που άκουσα. Όταν ο συνάδελφος κ. Alonso Puerta αναφέρθηκε σε ορισμένα θύματα του ΕΤΑ, δεν αναφέρθηκε ονομαστικά -και νομίζω ότι το έκανε από σεβασμό σε εμένα - σε ένα πρόσωπο που ο ΕΤΑ δολοφόνησε ήδη εδώ και 16 χρόνια. Σε έναν σοσιαλιστή γερουσιαστή, του Βασκικού Κοινοβουλίου επίσης, το όνομα του οποίου ήταν Enrique Casas.
<P>
(Ζωηρά χειροκροτήματα)
<P>
Κυρία Πρόεδρε, ο γερουσιαστής Enrique Casas ήταν σύζυγός μου. Έμεινα χήρα, με τέσσερα παιδιά, από τα οποία το μικρότερο ήταν οκτώ μηνών. Το μόνο σφάλμα του συζύγου μου - που καταγόταν από την Ανδαλουσία, ήταν βάσκος γερουσιαστής, απεσταλμένος της βασκικής κυβέρνησης για την υπεράσπιση της Χώρας των Βάσκων στη Μαδρίτη - συνίστατο στο ότι ήταν σοσιαλιστής, αλλά πάνω από όλα δημοκράτης, τίποτε άλλο παρά δημοκράτης.
<P>
Εγώ η ίδια, κυρία Πρόεδρε, δεν έχω μιλήσει ποτέ για αυτό το θέμα σε αυτό το Σώμα. Μόνο την ημέρα που η ΕΤΑ κήρυξε ανακωχή, το χαιρέτισα ως ελπιδοφόρο γεγονός για όλο τον βασκικό λαό και για όλη την Ισπανία και την Ευρώπη. Αυτή είναι η μοναδική φορά που μίλησα γι' αυτό. Αλλά σήμερα πρέπει να το κάνω, και το κάνω από καρδιάς.
<P>
Εγώ, κυρία Πρόεδρε, γεννήθηκα στη Γερμανία, σπούδασα στη Σουηδία και παντρεύτηκα έναν Ισπανό. Γνωρίζω τι είναι δημοκρατία γιατί είχα την τύχη να μεγαλώσω σε μια χώρα όπως η Σουηδία, η οποία έχει μεγάλη δημοκρατική παράδοση. Έφτασα στη Χώρα των Βάσκων με όλη την καλή θέληση για ενσωμάτωση και παρ' όλα όσα μου συνέβησαν, εξακολουθώ να πιστεύω ότι κάποια ημέρα η Χώρα των Βάσκων θα έχει τη ζητούμενη ειρήνη, γιατί εκείνοι που πιστεύουν ότι υπάρχει διαμάχη στη Χώρα των Βάσκων θα τους πω ότι η μοναδική διαμάχη που έχει η Χώρα των Βάσκων ονομάζεται ΕΤΑ και πρέπει να εξαφανιστεί. Θα μιλήσουμε έπειτα για τα υπόλοιπα.
<P>
(Ζωηρά και παρατεταμένα χειροκροτήματα)
<P>
Τα υπόλοιπα θα τα επιλύσουμε οι δημοκράτες, εκθέτοντας όλες τις ιδέες, γιατί υπάρχει ελευθερία έκφρασης στη Χώρα των Βάσκων, υπάρχει ελευθερία ψήφου, υπάρχει ελευθερία. Το μόνο που περιορίζει αυτή την ελευθερία είναι η ΕΤΑ. Ας εξαφανιστεί η ΕΤΑ και ας μιλήσουν οι δημοκράτες.
<P>
(Ζωηρά χειροκροτήματα)

<SPEAKER ID=11 NAME="Πρόεδρος">
Σας ευχαριστώ, κυρία Dόhrkop Dόhrkop και σας εκφράζω τη φιλία μου και τον αμέριστο σεβασμό μου.

<CHAPTER ID=3>
Έγκριση των συνοπτικών πρακτικών της προηγούμενης συνεδρίασης
<SPEAKER ID=12 NAME="Πρόεδρος">
Τα συνοπτικά πρακτικά της προηγούμενης συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=13 NAME="Davies">
Θα συζητήσουμε σε λίγο το ζήτημα της αναδιάρθρωσης της Επιτροπής και θα ενθυμείσθε, κυρία Πρόεδρε, ότι στην αρχή της προηγούμενης περιόδου συνόδου σας έθεσα την ερώτηση εάν, για λόγους ανοικτών διαδικασιών και διαφάνειας, θα ήταν δυνατό το κοινό να έχει μεγαλύτερη πρόσβαση στο πρωτόκολλο οικονομικών συμφερόντων των βουλευτών μέσω της δημοσιοποίησής του στο Διαδίκτυο. Υποσχεθήκατε στο Κοινοβούλιο να θέσετε το εν λόγω θέμα στους Κοσμήτορες το ίδιο εκείνο βράδυ.
<P>
Αναρωτιέμαι εάν μπορείτε τώρα να διαβεβαιώσετε το Κοινοβούλιο ότι οι Κοσμήτορες συμφώνησαν κατ' αρχήν ότι πρέπει να δημοσιοποιηθεί το πρωτόκολλο οικονομικών συμφερόντων των βουλευτών στο Διαδίκτυο, και εάν ναι, εάν θα τους θέσετε προσωπικά μια προθεσμία - ίσως την 1η Απριλίου - μέχρι την οποία να έχει ολοκληρωθεί το θέμα.

<SPEAKER ID=14 NAME="Πρόεδρος">
Αγαπητέ συνάδελφε, είμαι σε θέση να σας πω ότι το Προεδρείο αποφάσισε κατ' αρχήν τη δημοσίευση του πρωτοκόλλου των οικονομικών συμφερόντων των βουλευτών στο Διαδίκτυο και οι Κοσμήτορες εξετάζουν με πολύ μεγάλη προσοχή τα προβλήματα, τα νομικής φύσεως ζητήματα, που σχετίζονται με αυτό. Πολύ σύντομα όμως θα έχουμε μια απόφαση.
<P>
(Εγκρίνονται τα συνοπτικά πρακτικά)

<CHAPTER ID=4>
Αναδιάρθρωση της Επιτροπής
<SPEAKER ID=15 NAME="Πρόεδρος">
Η ημερήσια διάταξη προβλέπει την ανακοίνωση της Επιτροπής σχετικά με την αναδιάρθρωση της Ευρωπαϊκής Επιτροπής. Δίνω αμέσως τον λόγο στον Πρόεδρο κ. Romano Prodi.

<SPEAKER ID=16 NAME="Prodi">
Κυρία Πρόεδρε, κυρίες και κύριοι βουλευτές, τον περασμένο Ιούλιο, ανέλαβα επισήμως εδώ, ενώπιόν σας, τη δέσμευση για την αναδιάρθρωση της Επιτροπής.
<P>
Θα ήθελα να υπενθυμίσω για λίγο τι συνέβη τον περασμένο Ιούλιο: είχε μεσολαβήσει η κρίση της προηγούμενης Επιτροπής, εγώ μόλις είχα διοριστεί και εσείς είχατε κάνει μια πρώτη επικύρωση αυτού του διορισμού. Εκείνο το επεισόδιο είχε ως κορυφαία στιγμή τη δέσμευση, την οποία ανέλαβα, να αναδιαρθρώσω την Επιτροπή: μια ισχυρή αναδιάρθρωση που πρέπει να επιφέρει πραγματική επανάσταση στον τρόπο εργασίας της Επιτροπής. Σήμερα, αυτή η δέσμευση ολοκληρώθηκε οριστικά: η αναδιάρθωση βρίσκεται ενώπιόν σας, σε μια οργανική Λευκή Βίβλο που μόλις ενέκρινε η Επιτροπή. Θα ήθελα να τονίσω ότι, και στην περίπτωση αυτή, η Επιτροπή ψήφισε ομόφωνα, με μια φωνή.
<P>
Ποιοι είναι, εν συντομία, οι άξονες αυτής της αναδιάρθωσης; Πρώτον: ο προσδιορισμός των πολιτικών προτεραιοτήτων και η υλοποίησή τους σε συγκεκριμένες δράσεις μέσα από μια στοχοθετημένη χρήση των πόρων. Αυτή ακριβώς είναι και η καρδιά του συστήματος, και κατά τον τρόπο αυτό, δηλαδή με τις προτεραιότητες και τη στοχοθετημένη χρήση των πόρων, η πολιτική θα μπορέσει να επιβεβαιώσει την πρωτοκαθεδρία της και να αναλάβει εις βάθος τις ευθύνες της. Για τον σκοπό αυτό δημιουργήσαμε έναν εντελώς καινούργιο μηχανισμό στα πλαίσια του πολιτικού προγραμματισμού: ένα σύστημα που επιτρέπει στην Επιτροπή να καθορίζει ετήσιους πολιτικούς προσανατολισμούς, να διαμορφώνει, βάσει αυτών των δεδομένων, τη δημοσιονομική διαδικασία και να αναθέτει σαφώς καθορισμένους στόχους στις Γενικές Διευθύνσεις, όπως επίσης να διατηρεί υπό έλεγχο τη σχέση μεταξύ διαθέσιμων πόρων και ανειλημμένων δραστηριοτήτων, πρόβλημα που είναι ουσιαστικής σημασίας. Κατά την έννοια αυτή, η διαχείριση βάσει δραστηριοτήτων είναι ο μηχανισμός κλειδί για την εξασφάλιση της αντιστοιχίας μεταξύ στόχων, δράσεων και πόρων.
<P>
Το δεύτερο σημείο είναι οι ανθρώπινοι πόροι. Αυτός είναι ο κεντρικός άξονας της δράσης μας: το προσωπικό είναι ο πραγματικός πλούτος μας, είναι ο πλούτος της Επιτροπής. Είναι ένα προσωπικό υψηλής ποιότητας, κάτι που είναι δύσκολο - ίσως και απίθανο - να συναντήσει κανείς στις επιμέρους εθνικές διοικήσεις, λόγω ακριβώς των τρόπων και των κριτηρίων πρόσληψης του προσωπικού. Αυτή είναι η εντύπωση που είχα αναλαμβάνοντας την Προεδρία της Επιτροπής και την οποία επιβεβαίωσα κατά την καθημερινή μου εργασία. Βρήκα ωστόσο, την ίδια στιγμή, και ένα πολύ χαμηλό ηθικό από την πλευρά της διοίκησης: στο παρελθόν, υπήρχε η υπερηφάνεια, η ευχαρίστηση επειδή το προσωπικό αποτελούσε τμήμα ενός θεσμικού οργάνου που έχαιρε του θαυμασμού όλων. Σήμερα, διαπιστώνεται συχνά μια αποθάρρυνση, που προκαλείται από τις κριτικές που ασκούνται εδώ και μήνες. Όλα αυτά πρέπει να αλλάξουν, και αυτός είναι ένας από τους βασικούς λόγους της αναδιάρθωσής μας. Πρόσληψη, διάρθρωση της σταδιοδρομίας, κινητικότητα, πειθαρχικό καθεστώς, όλα ρυθμίζονται βάσει εντελώς νέων κριτηρίων: περισσότερος χώρος στην ατομική αξία, αξιόπιστα και κυρίως επαληθεύσιμα συστήματα αξιολόγησης, συνεχής κατάρτιση και μεγαλύτερη υπευθυνότητα των διοικούντων. Αυτοί είναι οι τομείς στους οποίους θα κινηθούμε.
<P>
Το τρίτο σημείο, το οποίο είναι επίσης λεπτό και απετέλεσε τον καίριο παράγοντα της προηγούμενης κρίσης, είναι η δημοσιονομική διαχείριση. Αυτό είναι το κομβικό σημείο που πρέπει να διασφαλίσει την αποτελεσματικότητα και την ασφάλεια. Εμείς θα δημιουργήσουμε σε κάθε Γενική Διεύθυνση ένα σύστημα διαχείρισης και ελέγχου. Σήμερα το σύστημα ελέγχου που διαθέτουμε είναι απολύτως συγκεντρωτικό. Με την αναδιάρθρωση περνάμε σε ένα σύστημα ελέγχου που συνδυάζει την αποκέντρωση των διαχειριστικών ελέγχων με ένα αποτελεσματικό σύστημα κεντρικού ελέγχου: αυτό σημαίνει ότι θα έχουμε μια κεντρική δημοσιονομική υπηρεσία που θα παρέχει καθοδήγηση και συμβουλές σχετικά με τη δημοσιονομική διαχείριση, μια αποκέντρωση σε κάθε Γενική Διεύθυνση ολόκληρης της αλυσίδας, δηλαδή των προγραμμάτων, των δεσμεύσεων, των συμβάσεων, των δαπανών και των σχετικών συστημάτων εκ των προτέρων ελέγχου, και μια υπηρεσία εξωτερικού ελέγχου που θα ελέγχει όλες αυτές τις ενέργειες. Αυτή είναι μια πλήρης επανάσταση στον τρόπο εργασίας της Επιτροπής, είναι μια εντελώς καινούργια οργάνωση, που απαιτεί και έναν απολύτως καινούργιο τρόπο σκέψης.
<P>
Έχουμε συνείδηση των προβλημάτων που συνδέονται με αυτήν τη μεταβατική φάση και αυτή ακριβώς η μετάβαση είναι που δημιούργησε περισσότερη ανησυχία στο προσωπικό μας: για τον λόγο αυτό θα εγκρίνουμε τα μέτρα ασφάλειας και διασφάλισης που είναι απαραίτητα. Με την αναδιάρθρωση η Επιτροπή θέλει, πράγματι, να καταστεί μια διοίκηση που θα αποτελεί εξέχον πρότυπο σε ολόκληρη την Ευρώπη και σε ολόκληρο τον κόσμο. Θέλουμε, επίσης, να αποτελούμε πρότυπο και λόγω της προηγμένης χρήσης της τεχνολογίας των πληροφοριών. Θέλουμε να αποτελούμε πρότυπο μιας πλήρως μηχανογραφημένης διοίκησης. Η Επιτροπή κατηγορήθηκε ότι έχει θαφτεί κάτω από τόνους χαρτιού, ενώ εμείς θα είμαστε συνεπώς μια paperless Commission, μια Επιτροπή δηλαδή που δε θα χρησιμοποιεί μέσα από χαρτί. Και αυτό για να είναι πιο αποτελεσματική στο εσωτερικό της και για να πολλαπλασιάσει προς τα έξω τη χρήση των νέων τεχνολογιών. Αυτή δεν είναι μόνο μια επανάσταση τεχνικής φύσεως αλλά μια πλήρης οργανωτική επανάσταση.
<P>
Θα παραχωρήσω τώρα στον Neil Kinnock το καθήκον να σας παρουσιάσει τις λεπτομέρειες αυτής της μεταρρύθμισης, αφού τον ευχαριστήσω πρώτα για την ευφυΐα, τον ενθουσιασμό και την ενεργητικότητα με τα οποία διεξήγαγε αυτήν την εργασία. Μαζί του ευχαριστώ κι εκείνους που συνεργάστηκαν για το σχέδιο και όλο το προσωπικό που εργάζεται στην Επιτροπή, και συμμετείχε στην πιο ευρεία συζήτηση που οργανώθηκε ποτέ στα πλαίσια του θεσμικού οργάνου. Θα ήθελα να τονίσω ότι αυτή η μέθοδος συζήτησης είναι εξαιρετικά καινούργια και, κατά τη γνώμη μου, μας υποχρέωσε να κάνουμε ριζικές μετατροπές και στον τρόπο σκέψης μας. Η Λευκή Βίβλος, που έχουμε ενώπιόν μας, είναι καρπός και της δικής τους συμβολής, διότι κατάλαβαν ότι μόνο μια Επιτροπή που θα έχει αναδιαρθρωθεί εις βάθος μπορεί να ξαναγίνει το θεσμικό εκείνο όργανο, το οποίο, προκαλώντας τον διεθνή θαυμασμό, απετέλεσε τη βάση της ιστορίας της Ευρώπης.
<P>
Με την έγκριση της Λευκής Βίβλου ένα κεφάλαιο του παρελθόντος κλείνει - ελπίζω, και εύχομαι - οριστικά. Τώρα ατενίζουμε το μέλλον, τις προκλήσεις που αναμένουν την Ένωση και όσα εκθέσαμε ήδη κατά τις προηγούμενες εβδομάδες, εδώ ενώπιόν σας, για το πρόγραμμα 2000-2005. Ο βαθύς πολιτικός λόγος ύπαρξης αυτής της αναδιάρθρωσης έγκειται ακριβώς σε αυτούς τους στόχους του πενταετούς προγράμματος.
<P>
Εμείς, όπως και ολόκληρη η Ένωση, χρειαζόμαστε μια ισχυρή Επιτροπή, μια Επιτροπή που θα ανακτήσει την ικανότητά της να δρα ως πολιτικός φορέας, του οποίου η ιδιότητα αυτή να αναγνωρίζεται σε όλες του τις δράσεις. Για τον λόγο αυτό επαναπροσδιορίζουμε όλες τις προτεραιότητες στις οποίες θα επικεντρώσουμε την εργασία μας. Αυτή τη στιγμή επίσης - κάτι που αποτελεί ένα ακόμα σημαντικό κεφάλαιο - απελευθερωνόμαστε από δραστηριότητες των οποίων η διαχείριση δε χρειάζεται πλέον να αποτελεί αρμοδιότητά μας, συνεπείς σε μια αρχή αποκέντρωσης και επικουρικότητας. Αυτός είναι ο λόγος που αναδιαρθρώνουμε τη διοικητική μηχανή, ούτως ώστε να δημιουργήσουμε τις συνθήκες που θα μας επιτρέψουν να επιτελέσουμε αποτελεσματικά τα καθήκοντά μας. Θα χρησιμοποιήσουμε στο μέγιστο τους πόρους μας, που ήδη αυτή τη στιγμή είναι εξαιρετικά ανεπαρκείς και τους οποίους χρησιμοποιούμε εξ ολοκλήρου. Εάν υπάρξει ανάγκη, όμως, δεν αποκλείω την περίπτωση να επιστρέψω εδώ, ενώπιόν σας, για να ζητήσω επιπλέον πόρους για τα νέα καθήκοντα που υπάρχουν και που θα μας ανατεθούν.
<P>
Τον Σεπτέμβριο, αναλάβαμε μια δέσμευση για αναδιάρθρωση με την παρουσίαση της Λευκής Βίβλου και σήμερα σεβόμαστε τη δέσμευση που αναλάβαμε, όσον αφορά τα όσα υποσχεθήκαμε ενώπιον σας. Η Επιτροπή θέλει να κριθεί από τις πράξεις, και μόνο από τις πράξεις, βάσει αυτών που θα πραγματοποιήσουμε.
<P>
Υπενθυμίζω ωστόσο - ως τελευταία μου σκέψη - ότι η Επιτροπή δεν είναι το μοναδικό κοινοτικό θεσμικό όργανο. Το Κοινοβούλιο και το Συμβούλιο καλούνται επίσης να αποδεχτούν πλήρως την πρόκληση αυτής της αναδιάρθρωσης. Η Επιτροπή άνοιξε αποφασιστικά το δρόμο: εύχομαι ότι όλα τα θεσμικά όργανα θα τον διατρέξουν έως τέλους, στην υπηρεσία των ευρωπαίων πολιτών, για μια Ευρώπη όλο και πιο ισχυρή και διαφανή.
<P>
(Χειροκροτήματα)

<SPEAKER ID=17 NAME="Κinnock">
Είμαι χαρούμενος που βρίσκομαι εδώ μαζί με τον Πρόεδρο, κ. Prodi, και τη συνάδελφό μου κυρία Michele Schreyer, για να παρουσιάσω τη Λευκή Βίβλο υπό τον τίτλο "Αναδιάρθρωση της Επιτροπής", την οποία ενέκρινε σήμερα το πρωί η Επιτροπή.
<P>
Όπως θα διαπιστώσουν οι αξιότιμοι βουλευτές από το έγγραφο που θα τους διαβιβασθεί σήμερα, οι άνευ προηγουμένου διαβουλεύσεις με το προσωπικό της Επιτροπής, το Ευρωπαϊκό Κοινοβούλιο και το Συμβούλιο, οι οποίες πραγματοποιήθηκαν από τη στιγμή που εγκρίθηκε το έγγραφο διαβούλευσης τον Ιανουάριο, υπήρξαν πολύ παραγωγικές και είχαν ως αποτέλεσμα κάποιες χρήσιμες μικρές βελτιώσεις. Μαζί με τον Romano Prodi, εκφράζω την ευγνωμοσύνη μου σε αυτό το Σώμα και στους πάρα πολλούς ανθρώπους που αφιέρωσαν χρόνο και κόπο για να μας δώσουν τις εποικοδομητικές απαντήσεις τους.
<P>
Η Λευκή Βίβλος θέτει την αναδιάρθρωση στο ενδεδειγμένο πολιτικό πλαίσιό της. Στους κόλπους της Επιτροπής, τα συστήματα και οι δομές δημιουργήθηκαν σταδιακά σε διάστημα πλέον των 40 ετών, κατά τη διάρκεια του οποίου προέκυψαν διαδοχικές διευρύνσεις. Οι Συνθήκες αναθεωρήθηκαν, νέα διαχειριστικά καθήκοντα ανατέθηκαν στην Επιτροπή από το Ευρωπαϊκό Κοινοβούλιο και το Συμβούλιο, και πολλές άλλες μεγάλης σημασίας αλλαγές προέκυψαν στην Ένωσή μας, στην ήπειρό μας και στον κόσμο. Αυτή η πραγματικότητα, μαζί με το γεγονός ότι επίκεινται περαιτέρω διευρύνσεις, όλα συνηγορούν έντονα προς τον εκσυγχρονισμό της Επιτροπής, ούτως ώστε αυτό το ουσιαστικής σημασίας θεσμικό όργανο να μπορεί να εκπληρώνει τα πρωταρχικά καθήκοντά του της σύλληψης και ανάπτυξης πολιτικών, της εφαρμογής των Συνθηκών και της διαχείρισης των δημοσίων πόρων, καθώς και να τα επιτελεί με τη μέγιστη δυνατή αποτελεσματικότητα και υπευθυνότητα και με το αίσθημα ότι είναι υπόλογη για τις πράξεις της.
<P>
Η συνεχής ανεξαρτησία και ισχύς της Επιτροπής είναι ασφαλώς βασικά στοιχεία γι' αυτή την αποστολή, όπως έχει αναγνωρίσει επανειλημμένως αυτό το Σώμα. Η αναδιάρθρωση και η ανανέωση είναι επίσης βασικά γι' αυτόν τον σκοπό. Η Επιτροπή δεν είναι κι ούτε πρόκειται να γίνει οποιουδήποτε είδους γραμματεία, και αυτό είναι σαφές σε όλα τα θεσμικά όργανα - είναι πλήρως κατανοητό παντού. Ωστόσο, η Επιτροπή υπάρχει όντως για να υπηρετεί την Ένωση και τους ανθρώπους της με υψηλά πρότυπα λειτουργίας. Αυτά δικαιούται να προσδοκά το κοινό, και αυτά θέλουν να παρέχουν και θα παρέχουν οι άνθρωποι που εργάζονται για την Επιτροπή.
<P>
Το Κοινοβούλιο θα γνωρίζει ασφαλώς ότι η Επιτροπή δεν μπορεί να εκπληρώσει αυτούς τους στόχους μόνη της. Όλα τα θεσμικά όργανα στην Ευρωπαϊκή Ένωση θα πρέπει να αντιμετωπίσουν τα ζητήματα που συνεπάγεται η αναδιάρθρωση και να τα αντιμετωπίσουν με ειλικρίνεια και υπευθυνότητα. Γνωρίζω ότι οι συνάδελφοί μου κι εγώ μπορούμε να βασιζόμαστε στην υποστήριξη πολλών βουλευτών αυτού του Σώματος σε όλο το φάσμα της αναδιάρθρωσης.
<P>
Το Κοινοβούλιο θα κληθεί να αντιμετωπίσει μια από τις μεγαλύτερες προκλήσεις που είναι πιθανόν να προκύψει από τις ουσιαστικές προσπάθειες να υπάρξει αντιστοιχία μεταξύ των καθηκόντων και των πόρων της Επιτροπής. Τον προηγούμενο μήνα, όπως είπε πριν λίγο ο Romano Prodi, ξεκινήσαμε μια λεπτομερή αξιολόγηση των δραστηριοτήτων και των πόρων σε όλη την Επιτροπή και θα δώσουμε πλήρη αναφορά επί του θέματος τον Σεπτέμβριο. Ο σκοπός μας είναι η Επιτροπή να επικεντρωθεί στις ουσιαστικές προτεραιότητες, που αφορούν τις πολιτικές και στις βασικές δραστηριότητες που συμβαδίζουν με τους στόχους της στρατηγικής πολιτικής μας για την επόμενη πενταετία. Αναπόφευκτα, αυτό σημαίνει ότι θα προσδιορισθούν οι δραστηριότητες που μπορούν και πρέπει να μειωθούν ή να παύσουν. Σημαίνει να εξετάσουμε πολύ αυστηρά με ποιο τρόπο η χρήση των εσωτερικών και εξωτερικών πόρων μπορεί να εξισορροπηθεί άκρως αποτελεσματικά προς όφελος της Ένωσης. Σημαίνει να διατεθεί προσωπικό στους τομείς με πολιτικές μεγάλης σημασίας, στο εσωτερικό των διαφόρων τμημάτων καθώς και σε όλη την Επιτροπή. Και όταν ολοκληρωθεί αυτή η αξιολόγηση, θα είμαστε σε θέση να τεκμηριώσουμε κατά πόσον οι πόροι που έχουμε στη διάθεσή μας, είναι ανάλογοι με τα καθήκοντα που μας ανατίθενται. Εάν αποδειχθεί ότι δεν είναι, θα θέσουμε το ζήτημα αύξησης των πόρων στην αρμόδια του προϋπολογισμού αρχή. Εάν δεν υπάρξει θετική απάντηση εκ μέρους της, τότε θα πρέπει να αντιμετωπισθεί το δύσκολο ζήτημα ποιες από τις χαμηλής προτεραιότητας δραστηριότητές μας θα πρέπει να σταματήσουν. Το ζήτημα θα πρέπει να αντιμετωπισθεί όχι μόνο από την Επιτροπή, αλλά και από το ίδιο το Κοινοβούλιο καθώς και από το Συμβούλιο.
<P>
Δεν κάνω αυτή την παρατήρηση επειδή υπάρχει η οποιαδήποτε επιθυμία στην Επιτροπή Prodi να απαλλαγεί από δραστηριότητες ή ευθύνες. Το αντίθετο μάλιστα, όπως αντιλαμβάνονται πολλοί σε αυτό το Σώμα, εκθέτω αυτές τις σκέψεις επειδή θέλουμε να ανταποκριθούμε στις ευθύνες μας και να ανταποκριθούμε με πλήρη αποτελεσματικότητα και υπευθυνότητα. Τούτο σημαίνει να εκλείψει κάποιο τυχόν σημαντικό χάσμα μεταξύ των υποχρεώσεων και των επιχειρησιακών πόρων, είτε μειώνοντας τις δραστηριότητες, είτε αυξάνοντας τα μέσα, είτε με έναν συνδυασμό και των δύο.
<P>
Σε κάθε έναν από τους τρεις πυλώνες της αναδιάρθρωσης, η ενεργή υποστήριξη και συνεργασία αυτού του Σώματος θα είναι απολύτως ζωτική. Το νέο σύστημα διαχείρισης βάσει δραστηριοτήτων, το οποίο μόλις ανέφερε ο Πρόεδρος Prodi, θα συνδέσει τις πολιτικές προτεραιότητες με τη διαθεσιμότητα των πόρων και συνεπώς για πρώτη φορά με τον προϋπολογισμό. Ο ρόλος της αρμόδιας επί του προϋπολογισμού αρχής στη λειτουργία του συστήματος διαχείρισης βάσει δραστηριοτήτων θα είναι κατά συνέπεια ζωτικής σημασίας. Οι προσπάθειες για μικρο-διαχείριση των λειτουργιών της Επιτροπής είναι σαφές ότι δεν ωφελούν κανέναν. Ως εκ τούτου, μια ευέλικτη και πρακτική διοργανική συμφωνία θα αποτελέσει προϋπόθεση για την αποτελεσματική λειτουργία της διαχείρισης βάσει δραστηριοτήτων.
<P>
Σε ό,τι αφορά την πολιτική για το ανθρώπινο δυναμικό, θα πρέπει αναπόφευκτα να υπάρξει συμμετοχή του Κοινοβουλίου ως εργοδότη των δημοσίων υπαλλήλων, καθώς και ως δημοκρατικού θεσμικού οργάνου στο οποίο λογοδοτεί η Επιτροπή. Και αυτό επίσης θα αποτελέσει μια πολύ απαιτητική πρόκληση.
<P>
Τέλος, στον αποφασιστικό τομέα της δημοσιονομικής διαχείρισης, όπου το Ελεγκτικό Συνέδριο, η Επιτροπή Ανεξάρτητων Εμπειρογνωμόνων και άλλες εξωτερικές και εσωτερικές αναλύσεις συνιστούν ενθέρμως δραστικές αλλαγές, η υποστήριξη του Κοινοβουλίου για την εφαρμογή των συστάσεων περί πλήρους ασφάλειας του χρήματος και βέλτιστης αξιοποίησης των πόρων θα είναι πρωταρχικής σημασίας.
<P>
Στον περιορισμένο χρόνο που διατίθεται γι' αυτή τη δήλωση είναι προφανώς αδύνατο να επεισέλθω στις πλήρεις λεπτομέρειες των προτάσεών μας. Δεν έχω καμία αμφιβολία ότι αυτό θα το πράξουμε σε διάφορες περιστάσεις τους επόμενους μήνες και έτη, και ασφαλώς ανυπομονώ να ακούσω τις ερωτήσεις των αξιότιμων βουλευτών σήμερα το απόγευμα. Είναι βεβαίως σαφές ότι, εν πολλοίς, η πραγματικά σκληρή δουλειά αρχίζει τώρα, με την εφαρμογή των προτάσεών μας.
<P>
Ανυπομονώ να εργασθώ με αυτό το Κοινοβούλιο, το Συμβούλιο και το προσωπικό των θεσμικών οργάνων, προκειμένου να διασφαλισθεί ότι η στρατηγική αναδιάρθρωσης θα υλοποιηθεί πλήρως προς όφελος της Ένωσης και όλων των λαών της.
<P>
(Χειροκροτήματα)

<SPEAKER ID=18 NAME="Πρόεδρος">
Ευχαριστώ κύριε Επίτροπε Kinnock.
<P>
Προχωρούμε τώρα στη διαδικασία των ερωτήσεων - απαντήσεων.

<SPEAKER ID=19 LANGUAGE="ES" NAME="Medina Ortega">
Κυρία Πρόεδρε, μεταξύ των προτάσεων της Επιτροπής βρίσκεται το ενδεχόμενο άρσης της ασυλίας των υπαλλήλων της Επιτροπής. Πρόσφατα, άρθηκε η ασυλία ενός παλαιού μέλους της Επιτροπής, και αυτή τη στιγμή η υπόθεση εκκρεμεί ενώπιον δικαστηρίου των Βρυξελλών, με βάση το επιχείρημα ότι οι Βρυξέλλες είναι έδρα κοινοτικών θεσμικών οργάνων. Υπάρχουν όμως κι άλλες έδρες των κοινοτικών θεσμικών οργάνων και, επιπλέον, η δράση της Κοινότητας εκτείνεται στο σύνολο της κοινοτικής επικράτειας, δηλαδή υπάρχουν χιλιάδες δικαιοδοτικές αρχές που μπορούν να ζητήσουν την προσαγωγή στη δικαιοσύνη υπαλλήλων, Επιτρόπων κ.λπ.
<P>
Συνειδητοποιεί η Επιτροπή ότι, προκειμένου να άρει την ασυλία, θα είναι απαραίτητη ή έγκριση ενός νέου νομικού οργάνου, το οποίο θα ρυθμίζει τη διαδικασία απαίτησης ευθυνών από τους υπαλλήλους της Επιτροπής, συμπεριλαμβανομένων των τέως ή εν ενεργεία Επιτρόπων;

<SPEAKER ID=20 NAME="Κinnock">
Υπάρχει αποτελεσματική νομική πρόληψη. Στην συγκεκριμένη περίπτωση που έχει υπόψη του ο αξιότιμος βουλευτής, όχι μόνο η Επιτροπή κατέληξε εύκολα και γρήγορα στην απόφαση για άρση της ασυλίας μιας πρώην Επιτρόπου, αλλά η ίδια η πρώην Επίτροπος γνωστοποίησε στην Επιτροπή την επιθυμία της για άρση της ασυλίας.
<P>
Μπορώ να αντιληφθώ τις περιπλοκές που ανησυχούν τον αξιότιμο βουλευτή, αλλά του δηλώνω ότι κατά την τελευταία πενταετία υπήρξαν δέκα περιπτώσεις αιτημάτων από εθνικές νομικές αρχές για άρση της ασυλίας 26 υπαλλήλων, και υπήρξε ανταπόκριση, και μάλιστα με σπουδή, σε όλα ανεξαιρέτως τα συγκεκριμένα αιτήματα.
<P>
Θεωρώ ότι το Σώμα μπορεί συνεπώς να έχει εμπιστοσύνη ότι δεν προστατεύονται μόνο τα ατομικά δικαιώματα των ανθρώπων που ενδεχομένως κατηγορούνται ή τους έχει ζητηθεί η παροχή αποδεικτικών στοιχείων, αλλά το ίδιο ισχύει για το συμφέρον των νομίμων νομικών οργάνων κάθε κράτους μέλους, που ζητούν να λάβουν πληροφορίες, ή για το δικαίωμα λήψης συνέντευξης ή εξέτασης οποιουδήποτε προσώπου συνδέεται με την Επιτροπή.

<SPEAKER ID=21 NAME="Harbour">
Ως εισηγητής του Κοινοβουλίου για τα στοιχεία της έκθεσής σας που αφορούν το προσωπικό επικροτώ πολύ θερμά, κύριε Kinnock, το γεγονός ότι ξεκινάμε τώρα τη διαδικασία, και επιτρέψτε μου να πω σε όλους τους συναδέλφους εδώ ότι έχουμε ένα πολύ σημαντικό καθήκον να επιτελέσουμε, το οποίο θα είναι απολύτως βασικό για το μέλλον της Επιτροπής και την αποτελεσματικότητά της. Και θα προβώ στην παρατήρηση, προτού περάσω στις ερωτήσεις μου, ότι όσα συμβαίνουν στην Επιτροπή αναφορικά με τον Κανονισμό Υπηρεσιακής Κατάστασης διαδραματίζουν θεμελιώδη ρόλο και για την ευθύνη μας ως εργοδοτών προσωπικού, διότι ασφαλώς το προσωπικό του Ευρωπαϊκού Κοινοβουλίου λειτουργεί υπό τις ίδιες συνθήκες. Αυτό θα αποτελέσει τμήμα του έργου που πρέπει να πραγματοποιήσουμε και είμαι σίγουρος ότι όλοι σας σήμερα θα θελήσετε να συμμετάσχετε σε αυτή τη διαδικασία.
<P>
Τώρα υπάρχουν δύο σημεία που, με την άδειά σας, θα ήθελα να θέσω στον κ. Kinnock. To πρώτο αφορά το χρονοδιάγραμμα αυτών των σημαντικών αναδιαρθρώσεων. Ο κ. Prodi δήλωσε στην πολύ σημαντική εναρκτήρια δήλωσή του ότι έχει αντιληφθεί σοβαρά προβλήματα στην Επιτροπή σχετικά με το χαμηλό ηθικό και τα μικρά κίνητρα, και αυτό συνιστά σαφώς μείζονα ανησυχία. Έχουν στηριχθεί μεγάλες προσδοκίες σε αυτές τις αναδιαρθρώσεις, τόσο εντός της Επιτροπής όσο και εκτός. Και εάν θέλουμε να προχωρήσουμε μπροστά, σας δηλώνω ότι οι αναδιαρθρώσεις σε ό,τι αφορά το προσωπικό, οι πρώιμες ενδείξεις για αλλαγή της νοοτροπίας, η χειραφέτηση και η παροχή κινήτρων στο προσωπικό πρέπει αργά ή γρήγορα να συμβούν. Εάν εξετάσουμε τις αρχικές προτάσεις - και υποπτεύομαι ότι θα δούμε το ίδιο και στις νέες προτάσεις - μόλις το 2002 θα ολοκληρώναμε τη συνολική μεταρρύθμιση του Κανονισμού Υπηρεσιακής Κατάστασης. Πράγματι, μόνον το 2001 επρόκειτο να θεσπισθούν ορισμένα από τα βασικά στοιχεία αξιολόγησης. Θεωρώ ότι το χρονικό διάστημα είναι υπερβολικά μακρό και πρέπει όντως να προχωρήσουμε πολύ πιο σύντομα από αυτή την προθεσμία.
<P>
Η δεύτερη παρατήρηση που θέλω να κάνω αφορά την τεχνολογία των πληροφοριών. Έχετε λάβει όντως υπόψη σας τις αλλαγές που θα επιφέρει η νέα τεχνολογία των πληροφοριών στη διάρθρωση του προσωπικού; Και αυτό διότι οι συγκεκριμένες αλλαγές θα είναι θεμελιώδεις για τη νέα κατεύθυνση αυτών των μεταρρυθμίσεων.

<SPEAKER ID=22 NAME="Kinnock">
Σε ό,τι αφορά το δεύτερο σκέλος της ερώτησης του κ. Harbour, στη διάρκεια αυτού του έτους θα διαπιστώσει πως θα καταδείξουμε με μεγαλύτερη ακρίβεια με ποιον τρόπο η εκτενέστερη εφαρμογή της τεχνολογίας των πληροφοριών θα διευκολύνει την αλλαγή, όχι μόνο υπό την έννοια των πρακτικών εργασίας και συνθηκών του προσωπικού, αλλά και στη λειτουργία της Επιτροπής, όπως σκιαγράφησε εν συντομία ο Πρόεδρος στη δήλωσή του.
<P>
Επιτρέψτε μου να ευχαριστήσω τον κ. Harbour για την ενεργητική αφοσίωση που επιδεικνύει στο θέμα, στο οποίο είναι εισηγητής, και να του απαντήσω λέγοντας ότι πιστεύουμε σθεναρά πως το ηθικό, τα κίνητρα και η επαγγελματική αφοσίωση των υπαλλήλων της Επιτροπής, στοιχεία που είναι ήδη πολύ ισχυρά, θα ενισχυθούν με την καθιέρωση της ολοκληρωμένης κατάρτισης, τον επιμερισμό των ευθυνών, την αναβάθμιση της διαχείρισης και με μια σειρά άλλων αλλαγών τις οποίες θα υλοποιήσουμε.
<P>
Η νοοτροπία αποτελεί προϊόν των δομών και των συστημάτων, και οι δομές και τα συστήματα έχουν πλέον παλιώσει. Ανανεώνοντας τις εν λόγω δομές και συστήματα, σε ορισμένες περιπτώσεις μάλιστα πολύ δραστικά, θα βοηθήσουμε τους ανθρώπους της Επιτροπής, που είναι πολύ αφοσιωμένοι στο ευρωπαϊκό ιδεώδες και έχουν υψηλής ποιότητας ικανότητες, να αναδείξουν τα χαρίσματά τους και να παρουσιάσουν ένα διαφορετικό από ό,τι μέχρι σήμερα πρόσωπο.
<P>
Θα ήθελα να κάνω μια τελευταία παρατήρηση ως απάντηση στον κ. Harbour. Συμμερίζομαι την ανυπομονησία του να διασφαλισθεί η πλήρης εφαρμογή των μηχανισμών αναδιάρθρωσης και αλλαγής πρακτικών. Εύχομαι να μπορούσα να του πω ειλικρινά, ότι θα εκπονήσουμε και θα παράσχουμε με τη μορφή προτάσεων ανακοινώσεις πριν από το 2001 και ότι θα τις υλοποιήσουμε σίγουρα πριν από το 2002, αλλά θα γνωρίζει ότι από νομικής άποψης απαιτούνται διαδικασίες και περίοδοι διαβούλευσης τις οποίες πρέπει να σεβασθούμε.
<P>
Δεν τις χρησιμοποιώ ως δικαιολογία. Πράγματι, παίρνουμε τεράστιο θάρρος από την πολύ θετική και εποικοδομητική ανταπόκριση που υπήρξε στη διαβούλευση τον περασμένο μήνα και πιστεύω συνεπώς ότι, μολονότι μπορεί να υπάρξει μια μικρή καθυστέρηση στην εκπόνηση και εφαρμογή των αναδιαρθρώσεων, ωστόσο αυτές οι αναδιαρθρώσεις θα ενισχυθούν από την έκταση της κατανόησης και δέσμευσης που θα υπάρξει στη διαβούλευση, την οποία θα αναλάβουμε επιμελώς. Θα ήθελα τα πάντα να γίνουν πολύ πιο γρήγορα. Είναι προτιμότερο να τα κάνουμε με τον απολύτως ενδεδειγμένο τρόπο.

<SPEAKER ID=23 LANGUAGE="NL" NAME="Maes">
Verts/ALE). (NL) Κυρία Πρόεδρε, θαυμάζουμε τον οραματισμό και τη ρεαλιστική προσέγγιση του κ. Kinnock. Κι αυτό διότι ενώ μας παρουσιάζει το όραμα μίας αποτελεσματικής διοίκησης η οποία λειτουργεί σωστά, εφιστά συγχρόνως την προσοχή μας στις δυσκολίες οι οποίες μπορεί να ανακύψουν, δυσκολίες που διαφαίνονται ήδη στον ορίζοντα.
<P>
Ο κ. Prodi δήλωσε ότι θέλει να παραιτηθεί από ορισμένες αρμοδιότητες. Θα πρέπει επομένως να καθοριστούν πολιτικές προτεραιότητες. Πιστεύω ότι σημαντικότερο είναι να αποφασισθεί πρώτα απ' όλα τι θέλει να κάνει η Ευρωπαϊκή Ένωση πριν αποφασισθεί στη συνέχεια από ποια καθήκοντα θα παραιτηθεί, ειδάλλως φοβούμαι ότι θα υπάρξουν πλείστες όσες αντιδράσεις.
<P>
Στα πλαίσια αυτά, η διεύρυνση αποτελεί μία από τις μεγάλες προκλήσεις, η διεύρυνση της Ένωσης εννοώ. Θα ήθελα να υπογραμμίσω στο σημείο αυτό ότι η διατήρηση της ειρήνης θα απαιτήσει πολύ εντονότερες προσπάθειες, στις οποίες θα πρέπει να συμμετάσχουν πολύ περισσότεροι άνθρωποι. Η σχετικά γραφειοκρατική προσέγγιση, την οποία γνωρίζουμε τη στιγμή αυτή σε τομείς όπως για παράδειγμα η συνεργασία για την ανάπτυξη, θα πρέπει να μετατραπεί αποφασιστικά σε μία συνεργασία για την ειρήνη. Θα μπορούσε να μας πει ο κ. Kinnock τι περιμένει από το Συμβούλιο και από το Κοινοβούλιο όσον αφορά το χρονοδιάγραμμα για τον καθορισμό αυτών των προτεραιοτήτων;

<SPEAKER ID=24 NAME="Kinnock">
Είμαι ευγνώμων στην κυρία Maes, όχι μόνο για τα σχόλια που έκανε τώρα, αλλά και για τη συνεχή αφοσίωση που έχει δείξει απέναντι στις αλλαγές από τότε που ήρθε σε αυτό το Σώμα. Μπορώ να τη διαβεβαιώσω ότι η στάση μας δεν καθοδηγείται από κανενός είδους κίνητρο για ανάθεση των υποχρεώσεών μας σε άλλους. Επικεντρωνόμαστε στα βασικά καθήκοντα και επικεντρωνόμαστε στις προτεραιότητες, όχι με σκοπό να αποφύγουμε οποιεσδήποτε υποχρεώσεις, αλλά για να εγγυηθούμε στο έπακρο ότι μπορούμε να εκπληρώσουμε απολύτως τις βασικές υποχρεώσεις μας.
<P>
Σαφέστατα, μία από αυτές τις υποχρεώσεις - και στο σημείο αυτό συμφωνώ απολύτως με την κυρία Maes - είναι η προετοιμασία μιας αποτελεσματικής, ομαλής, ήρεμης διεύρυνσης που θα λειτουργήσει αμοιβαία προς όφελος τόσο των ανθρώπων των εισερχόμενων χωρών όσο και των πολιτών της τωρινής Ένωσης. Ένας από τους λόγους που πρέπει να διασφαλίσουμε την πολύ ισχυρή και έντονη εστίασή μας στις προτεραιότητές μας είναι για να μπορούμε να εγγυηθούμε ότι είμαστε σε θέση να εκπληρώσουμε αυτόν τον απολύτως αποφασιστικό ρόλο, να είμαστε πλήρως αποτελεσματικοί παράγοντες διεύρυνσης.
<P>
Μπορώ να της πω ότι οι μηχανισμοί που πρόκειται να καθιερώσουμε για τον στρατηγικό σχεδιασμό και προγραμματισμό, με τη διευκόλυνση της διαχείρισης βάσει δραστηριοτήτων, μπορεί να ακούγονται πως είναι εξαιρετικά στεγνοί και εντελώς στερημένοι από κάθε ιδεαλισμό. Καθώς ανατράφηκα πιστεύοντας ότι η νίκη των ιδανικών χρειάζεται οργάνωση, μπορώ ίσως να της απευθύνω έκκληση να κατανοήσει και να υποστηρίξει τη μηχανιστική μας άποψη επ' αυτού, διότι αφορά τους μεγάλους και κεντρικούς σκοπούς της Ένωσης και της διεύρυνσής της.
<P>
Ελπίζω πως σε ό,τι αφορά τον βαθμό συνεργασίας και εταιρικής σχέσης που μπορούμε να απολαμβάνουμε σε όλες τις πτυχές αυτής της πολιτικής με το Συμβούλιο και το Κοινοβούλιο, όχι μόνο θα έχουμε ταχεία εφαρμογή της ανάπτυξης της πολιτικής με τον πιο αποτελεσματικό τρόπο, αλλά θα μπορούμε να το πράξουμε συντονισμένα στην κατάλληλη στιγμή, γεγονός που θα επιφέρει το μέγιστο όφελος για την Ένωση. Πιστεύω όντως ότι η αναδιάρθρωση με όλα όσα συνεπάγεται, συμπεριλαμβανομένων των νέων μηχανισμών, θα διευκολύνει σε μεγάλο βαθμό τέτοιου είδους αλλαγές.

<SPEAKER ID=25 NAME="Cox">
Θα ήθελα να επωφεληθώ της ευκαιρίας, πρώτον για να συγχαρώ την Επιτροπή για την ομόφωνη παρουσίαση αυτής της έγκαιρης και ουσιαστικής Λευκής Βίβλου μαζί με το συνοδευτικό σχέδιο δράσης, και θεωρώ ότι όταν ο Πρόεδρος της Επιτροπής περιέγραψε τον Αντιπρόεδρό του ως άτομο που ενεργεί με ευφυία, ενθουσιασμό και ενεργητικότητα, αυτή είναι πράγματι μια δίκαιη και έγκυρη περιγραφή αναφορικά με τη συγκεκριμένη διαδικασία.
<P>
Επιτρέψτε μου να θέσω δύο ερωτήσεις. Αναμένουμε, εάν κατάλαβα σωστά, μια έκθεση για τις βασικές δραστηριότητες τον Σεπτέμβριο. Μήπως αυτό θα αρχίσει ήδη να έχει ενδεχομένως επιπτώσεις με τη μορφή τροποποιήσεων στη χρήση του προϋπολογισμού, την οποία πρέπει να οριστικοποιήσει το Κοινοβούλιο το τελευταίο τρίμηνο του τρέχοντος έτους σχετικά με τον προϋπολογισμό του 2001, και μπορείτε να πείτε από τώρα εάν η Επιτροπή αναμένει μια τέτοια διαδικασία;
<P>
Δεύτερον, στο ζήτημα του εκ των προτέρων και του εκ των υστέρων ελέγχου και διαδικασιών, αντιλαμβάνομαι σωστά - και δεν είχα την ευκαιρία να εντρυφήσω στις λεπτομέρειες του εγγράφου - ότι η ομόφωνη απόφαση της Επιτροπής αφορά όντως τη χειραφέτηση των Γενικών Διευθύνσεων ώστε να απελευθερωθούν από το εκ των προτέρων σύστημα θεώρησης, με την αντικατάστασή του ωστόσο από ένα εκ των υστέρων ισχυρό, ανεξάρτητο και επικεντρωμένο σύστημα ελέγχου; Εάν αυτό συμβαίνει μπορώ τουλάχιστον να πω ότι μετά από παρατεταμένες και κατά καιρούς πολύ ενδιαφέρουσες συζητήσεις στην Ομάδα μου, θεωρώ ότι εάν ζητάμε σε αυτό το Σώμα, όπως έχουμε πράξει, να έχουμε ευθύνη για κάθε επίπεδο της Επιτροπής, το απαραίτητο συμπλήρωμά του είναι να ελευθερώνουμε τους ανθρώπους μέχρι το επίπεδο των διευθυντών. Αφήστε τους διευθυντές να διευθύνουν.

<SPEAKER ID=26 NAME="Kinnock">
Θέλω να ευχαριστήσω τον κ. Cox, και επίσης την Ομάδα του, για τον τρόπο με τον οποίο αρκετοί βουλευτές συμμετείχαν και ενδιαφέρθηκαν ζωηρά για τις λεπτομέρειες της αναδιάρθρωσης, η οποία μπορεί μερικές φορές να είναι αρκετά επίπονη, αλλά, όπως αναφέρθηκε, αξίζει πάντοτε τον κόπο.
<P>
Σε ό,τι αφορά την ανακοίνωση του Σεπτεμβρίου, συνιστά κάτι εντελώς νέο. Δεν θα είναι απλώς ένας από τους ελέγχους που αναλαμβάνει περιοδικά η Επιτροπή, αλλά μια πολύ λεπτομερής και τολμηρή εξέταση στο εσωτερικό των Γενικών Διευθύνσεων και σε όλη την Επιτροπή, για την οποία έχουμε θεσπίσει έναν μηχανισμό εξέτασης των απαιτήσεων που τίθενται σε εμάς και τα μέσα που έχουμε να ανταποκριθούμε σε αυτές τις απαιτήσεις. Είναι πιθανό λοιπόν - δεν μπορώ να το πω με απόλυτη βεβαιότητα σε αυτό το στάδιο - σε εκείνη τη φάση της διαδικασίας του προϋπολογισμού και του κύκλου στον οποίο συμμετέχει το Κοινοβούλιο, να πρέπει ενδεχομένως - τονίζω πολύ έντονα το ενδεχομένως - να έρθουμε στο Κοινοβούλιο με ορισμένα συμπεράσματα και να συζητήσουμε την πιθανότητα αναθεώρησης. Αυτή είναι μια λογική πρόβλεψη, δεν αποτελεί φιλοδοξία μας, αλλά είναι μια πιθανότητα που ίσως θα πρέπει να έχουμε υπόψη μας. Επιτρέψτε μου να ευχαριστήσω τον κ. Cox διότι τόνισε την αρετή που ενέχει η πιστή εφαρμογή της σύστασης της Επιτροπής Ανεξάρτητων Εμπειρογνωμόνων και της θέσπισης ενός συστήματος που θα λήξει οριστικά με την αναθεώρηση του δημοσιονομικού κανονισμού και τον τερματισμό του επικεντρωμένου εκ των προτέρων ελέγχου. Θα ήθελα επίσης να τονίσω ότι πρόθεσή μας δεν είναι μόνο να ελευθερώσουμε το προσωπικό της Επιτροπής - αυτός είναι σίγουρα ένας σκοπός - αλλά ταυτόχρονα να "υπευθυνοποιήσουμε" - είναι μια αποκρουστική λέξη αλλά όλοι γνωρίζουμε τι σημαίνει. Επιχειρώντας την πραγμάτωση μιας τέτοιας εξέλιξης στην οργανωτική μας δομή, είμαι σίγουρος ότι μπορούμε να έχουμε την ίδια ή ακόμη και μεγαλύτερη επιτυχία, καθώς και αύξηση των εργασιακών κινήτρων, που αποτελούν συνέπεια παρόμοιων εξελίξεων σε διάφορους διοικητικούς τομείς, τόσο στον δημόσιο όσο και στον ιδιωτικό τομέα την τελευταία δεκαετία περίπου. Νομίζω ότι το τέλος του επικεντρωμένου συστήματος σαφώς δεν θα επιφέρει οποιαδήποτε χαλάρωση στον αποτελεσματικό δημοσιονομικό έλεγχο, αλλά θα αυξήσει την αποτελεσματικότητά του και τη σχέση του με τα επιχειρησιακά καθήκοντα. Ο δημοσιονομικός έλεγχος θα διασφαλισθεί στο έπακρο, τόσο λόγω του τρόπου με τον οποίο θα καθιερώσουμε τις αλλαγές, όσο και διότι θα καθιερώσουμε μια άκρως επαγγελματική, ανεξάρτητη εσωτερική υπηρεσία λογιστικού ελέγχου.
<P>
Όπως ανέφερα προηγουμένως, φιλοδοξία μας είναι η πλήρη ασφάλεια των χρημάτων και η βέλτιστη αξιοποίηση των πόρων. Ενδιαφερόμαστε επίσης για τη βέλτιστη αξιοποίηση του ανθρώπινου δυναμικού που εργάζεται για μας. Οι αλλαγές στη δημοσιονομική διαχείριση και τον έλεγχο θα αυξήσουν κατά πολύ τη δυνατότητα να τα πραγματοποιήσουμε όλα αυτά.

<SPEAKER ID=27 NAME="Theato">
Κυρία Πρόεδρε, ευχαριστώ τον Πρόεδρο κ. Prodi για τη σαφή έκθεση των στόχων της μεταρρύθμισης. Στις συζητήσεις που διεξαγάγαμε τις περασμένες εβδομάδες, κυρίως με τον Επίτροπο κ. Kinnock, καταστήσαμε σαφές - και θέλω στο σημείο αυτό να συμφωνήσω με όσα είπε ο κ. Cox - ότι δεν μπορούμε να ταχθούμε υπέρ της ολοκληρωτικής κατάργησης ενός ανεξάρτητου δημοσιονομικού ελέγχου. Λέμε ναι στην αποκέντρωση, όμως πιστεύουμε ότι χρειαζόμαστε έναν ανεξάρτητο δημοσιονομικό έλεγχο, δηλαδή έναν πυρήνα σε κάθε γενική διεύθυνση, που θα είναι όμως άμεσα υποκείμενος στον δημοσιονομικό ελεγκτή. Δεν μπορούμε να αναθέτουμε έτσι εύκολα την διαταγή και τον έλεγχο στα ίδια χέρια.
<P>
Αυτό το έχουμε διασαφηνίσει επανειλημμένα και το καταστήσαμε επίσης σαφές στην έκθεση του κ. Van Hulten, της 19ης Ιανουαρίου, και συγκεκριμένα στα σημεία 10 και 11. Βέβαια, δεν έχω πάρει ακόμη στα χέρια μου τη Λευκή Βίβλο και γι' αυτό σας ερωτώ, κύριε Kinnock: Θα υπάρχει εκεί μέσα η άποψή μας; Έχω ένα ερώτημα σχετικά με τον εκ των προτέρων έλεγχο που πρέπει να διεξάγεται, όταν είναι αναγκαίο, και μάλιστα με τρόπο ανεξάρτητο. Από τα λόγια του κ. Prodi κατάλαβα, ή πιστεύω ότι κατάλαβα, πως δεν υπάρχουν παντού αυτοί οι εκ των προτέρων έλεγχοι, ούτε όμως έχουν καταργηθεί εντελώς και ότι διατηρείται η ανεξαρτησία του δημοσιονομικού ελέγχου. Υπάρχουν αυτά στη Λευκή Βίβλο; Θα τη διαβάσω με πάρα πολύ μεγάλο ενδιαφέρον και μεγάλη προσοχή, όμως ίσως θα μπορούσατε να μου πείτε από τώρα πώς έχουν καταγραφεί αυτά εκεί.
<P>
Μας ανησυχεί το ζήτημα των μεταβατικών περιόδων. Από τη μια, ακούστηκε η έκφραση "χαλαρός νόμος" - κάτι τέτοιο όμως δεν υπάρχει. Δεν υπάρχουν αυστηροί και χαλαροί νόμοι. Υπάρχει ένας νόμος και δεν πρέπει κατά την μεταρρύθμιση αυτή να δημιουργηθεί μεταβατική περίοδος, κατά την οποία θα προκύψει νομική ανασφάλεια.

<SPEAKER ID=28 NAME="Kinnock">
Είμαι επίσης ευγνώμων, με κίνδυνο να επαναλαμβάνομαι, στην κυρία Theato, για τη συνεχή προσοχή που έχει επιδείξει γι' αυτά τα θέματα, και μάλιστα για τον τρόπο με τον οποίο, εάν μου επιτρέπει να το πω, έχει παίξει τον ρόλο της μαίας σε πολλές από τις αλλαγές που εξετάζουμε τώρα. Ελπίζω ότι θα φθάσει στο σημείο να υπερηφανεύεται για το παιδί που, τουλάχιστον εν μέρει, είναι δικό της.
<P>
Πρώτα απ' όλα, δεν είμαι σίγουρος εάν αντιλήφθηκα σωστά τη διερμηνεία, αλλά δεν θεωρώ ότι είναι πιθανό για κάποιον τόσο ειδικό όσο η κυρία Theato να μιλά για κατάργηση του ανεξάρτητου δημοσιονομικού ελέγχου. Υπάρχει κάποιος βαθμός ανεξαρτησίας, τον οποίο προφανώς παραχωρεί ο δημοσιονομικός κανονισμός στον τωρινό δημοσιονομικό ελεγκτή. Ωστόσο, εξαιτίας της ανάμιξης του ρόλου τόσο της δημοσιονομικής διαχείρισης και ελέγχου, όσο και του λογιστικού ελέγχου υπό τις παρούσες συνθήκες, είναι πολύ δύσκολο κάποιος να τον θεωρήσει ως έναν ρόλο χωρίς συμβιβασμούς, ανεξάρτητα από το πόσο μεγάλη είναι η ακεραιότητα του προσώπου που τον αναλαμβάνει. Έτσι, οι αλλαγές που επιδιώκουμε να πραγματοποιήσουμε - όπως λέω συνεχώς, βάσει των πολύ έντονων και σαφών συστάσεων της Επιτροπής Ανεξάρτητων Εμπειρογνωμόνων - δεν είναι επ' ουδενί τρόπω αρνητικές.
<P>
Η συνοχή, η συνέπεια και τα καθολικά θετικά πρότυπα σε ένα αποκεντρωμένο σύστημα δημοσιονομικού ελέγχου διασφαλίζονται από μια σειρά μέτρων. Το ένα είναι η διασφάλιση υψηλής ποιότητας κατάρτισης, το δεύτερο είναι η διασφάλιση ότι καμία Γενική Διεύθυνση δεν θα μπορεί να αναλαμβάνει ευθύνες δημοσιονομικού ελέγχου, παρά μόνο εάν και όταν η υπηρεσία ελεγκτών θα είναι απολύτως σίγουρη για την ακεραιότητα του συστήματος. Το τρίτο είναι η θέσπιση μιας κεντρικής δημοσιονομικής υπηρεσίας, όπως θα διαπιστώσουν οι αξιότιμοι βουλευτές από τη Λευκή Βίβλο, ώστε να εξασφαλισθεί ότι θα καθιερωθούν και θα επιτηρούνται αυτά τα πρότυπα και ότι θα υπάρχουν επιπρόσθετες δικλείδες ασφαλείας, οι οποίες απαιτούνται για μια αποτελεσματική και ανεξάρτητη εσωτερική υπηρεσία ελέγχου.
<P>
Δεν θα επεισέλθω σε όλες τις λεπτομέρειες στη διάρκεια μιας τέτοιας κοινοβουλευτικής απάντησης, ωστόσο είμαι βέβαιος ότι όταν η κυρία Theato εξετάσει το έγγραφο, θα μπορέσει να διαπιστώσει ότι υπάρχουν πολύ ισχυρές εγγυήσεις στις λεπτομέρειες της Λευκής Βίβλου. Θα καταδειχθεί επίσης το γεγονός ότι λάβαμε ιδιαιτέρως υπόψη μας τις εισηγήσεις αυτού του Σώματος, και ιδιαιτέρως της Επιτροπής Ελέγχου του Προϋπολογισμού, και αυτό είναι σημαντικό σε σχέση με τη χρήση της εκ των προτέρων θεώρησης στο πλαίσιο των Γενικών Διευθύνσεων. Εάν μια Γενική Διεύθυνση θεωρήσει ότι αυτό αποτελεί έναν σχετικό και αποτελεσματικό τρόπο ενίσχυσης του δημοσιονομικού ελέγχου, τότε το εκ των προτέρων σύστημα μπορεί να χρησιμοποιηθεί.
<P>
Φυσικά, υπάρχουν ποικίλες απαιτήσεις σε όλη την Επιτροπή, σε συνάρτηση με τον αριθμό και τη φύση των οικονομικών συναλλαγών στις οποίες οφείλουν να εμπλακούν ορισμένες Γενικές Διευθύνσεις. Και αυτό λαμβάνεται επίσης υπόψη στη Λευκή Βίβλο, ωστόσο, όπου υπάρχει επιθυμία και καταδεικνύεται η ανάγκη για τη χρήση ενός τέτοιου συστήματος, είναι πολύ πιθανό να μπορεί να χρησιμοποιηθεί.
<P>
Τέλος, σε ό,τι αφορά τη μεταβατική περίοδο, συμμερίζομαι τις επιφυλάξεις της κυρίας Theato σχετικά με τον επονομαζόμενο "χαλαρό νόμο". Έχουμε πραγματοποιήσει και στο παρελθόν αυτή τη συζήτηση και γνωρίζει ότι κάνω διάκριση μεταξύ των διαφόρων μορφών κωδίκων που μπορούν να έχουν πολύ θετικό αποτέλεσμα και τελικά να μετατραπούν σε αυτό που υποθέτω ότι θα μπορούσα να ονομάσω "οριστικό νόμο". Ωστόσο, στο εν λόγω θέμα δεν διακρίνω κάποιο περιθώριο για χαλαρό νόμο, και για τον λόγο αυτό κατά τη μεταβατική περίοδο θα υπάρξει απόλυτη προσήλωση στον υφιστάμενο δημοσιονομικό κανονισμό, μέχρις ότου αυτή η νομοθεσία αλλαχθεί με τη δέουσα δημοκρατική διαδικασία σε αυτό το Σώμα και στο Συμβούλιο. Υπάρχουν απόλυτες εγγυήσεις, καθώς επίσης και διατάξεις γι' αυτό στη Λευκή Βίβλο.
<P>
Ωστόσο, θα υπάρχει επιπλέον, και αυτό είναι πολύ σημαντικό διότι πρόκειται για μεταβατική περίοδο, κατάρτιση, παροχή συμβουλών, υποστήριξη, εγγυήσεις, ο νέος επικεφαλής της μονάδας λογιστικού ελέγχου θα διορισθεί μέχρι την 1η Μαίου και με αυτές, καθώς και πλήθος άλλων εγγυήσεων, θεωρώ ότι μπορούμε να είμαστε σίγουροι στο μέτρο του ανθρωπίνως δυνατού, πως θα υπάρχει ένα απολύτως ασφαλές σύστημα ακόμη και κατά τη διάρκεια της μεταβατικής περιόδου.
<P>
Πρέπει να προβώ σε δύο ακόμη παρατηρήσεις, διότι αυτό είναι ένα ουσιαστικό ζήτημα, θεμελιώδες για την αναδιάρθρωση. Το πρώτο είναι ότι οι άνθρωποι θεωρούν - για λόγους τους οποίους κατανοώ σε μεγάλο βαθμό - ότι κατά τη διάρκεια αυτής της μεταβατικής περιόδου υπάρχει κίνδυνος είτε λόγω ανευθυνότητας είτε λόγω αδράνειας.
<P>
Ανευθυνότητας, λόγω της άποψης που επικρατεί σε ορισμένους κύκλους, πως δεν θα υπάρχει επαρκής έλεγχος και πειθαρχία. Αυτό το απορρίπτω κατηγορηματικά, απλούστατα λόγω των προτύπων για τους υπαλλήλους της Επιτροπής, της ευθύνης των Γενικών Διευθυντών και των εγγυήσεων που έχουμε ενσωματώσει στο σύστημα. Η αδράνεια θα μπορούσε να προέλθει μόνο από ανησυχία, και κάνουμε οτιδήποτε μπορούμε αναφορικά με την υποστήριξη και την κατάρτιση για να μειώσουμε την πιθανότητα να συμβεί κάτι τέτοιο.
<P>
Τέλος, το σύστημα που διαθέτουμε επί του παρόντος - όπως υποστήριξε πολύ έντονα η Επιτροπή Ανεξάρτητων Εμπειρογνωμόνων - δεν μπορεί πλέον να συνεχισθεί. Πράγματι, το Ελεγκτικό Συνέδριο το αποκάλεσε φανταστικό σύστημα. Η αλλαγή πρέπει να επέλθει σε κάθε περίπτωση και η αλλαγή θα συνεπάγεται μια μεταβατική περίοδο, διότι δεν υπάρχει δυνατότητα οποιοδήποτε σύστημα και να επινοήσουμε να μπορέσουμε να μεταβούμε από τη μια Παρασκευή στην επόμενη Δευτέρα από το ένα σύστημα στο άλλο. Στο μέτρο που η αλλαγή είναι ενδεχομένως δυνατή, με όλες τις συμβουλές και όλη την ικανότητα σχεδιασμού που διαθέτουμε, είμαι σίγουρος ότι έχουμε θεσπίσει, ή ότι θα θεσπίσουμε με βάση τις προτάσεις σας, ένα σύστημα που θα παρέχει ολοκληρωτική ασφάλεια στην Ένωση, στους φορολογουμένους της και σε αυτό το Σώμα.

<SPEAKER ID=29 LANGUAGE="DE" NAME="Modrow">
Κυρία Πρόεδρε, η αξιολόγηση της διαδικασίας μεταρρύθμισης ασφαλώς είχε υψηλά κριτήρια, πράγμα που πρέπει να αναγνωρίσουμε, αν και αυτό ίσως να είναι λίγο πρόωρο. Το ερώτημά μου είναι το εξής: Ένας σημαντικός λόγος που κατέστησε αναγκαία την αναδιοργάνωση ήταν η προσχώρηση νέων χωρών και η διεύρυνση της Ένωσης. Πώς μπορούμε εμείς - η Επιτροπή, το Κοινοβούλιο, αλλά και τα εθνικά κοινοβούλια των υπό ένταξη χωρών - να αντεπεξέλθουμε στην πρόκληση αυτή με ακόμη μεγαλύτερη αποτελεσματικότητα λαμβάνοντας υπ' όψιν και τις ιδέες και τις σκέψεις των υπό ένταξη χωρών; Οι αντιπροσωπείες εργάζονται δραστήρια - αυτό κάνω κι εγώ στην αντιπροσωπεία μου για τη Δημοκρατία της Τσεχίας - αλλά διαπιστώνεται ότι πολλές φορές η συμπεριφορά μας είναι συμπεριφορά διδασκάλου. Πώς μπορεί να συμβάλει η μεταρρύθμιση στην αποτελεσματικότερη διαμόρφωση της σχέσης μεταξύ του Ευρωπαϊκού Κοινοβουλίου, των εθνικών κοινοβουλίων και της Επιτροπής, της συνεργασίας τους και της κοινής τους δράσης;

<SPEAKER ID=30 NAME="Kinnock">
Χρωστώ ευγνωμοσύνη στον αξιότιμο βουλευτή διότι υπογράμμισε το γεγονός ότι η αναδιάρθρωση, εκτός από τις εγγενείς αρετές της, θα καταστεί απαραίτητη λόγω της ένταξης και των διευρύνσεων, και ιδιαίτερα λόγω του είδους των διευρύνσεων στις οποίες θα εμπλακεί σύντομα η Ένωσή μας. Είναι ουσιαστικό να έχουμε αυτή την αναδιάρθρωση, τόσο για το καλό της τωρινής Ένωσης όσο και για να διευκολύνουμε ασφαλώς την ένταξη των νέων κρατών.
<P>
Στη διάρκεια των ερχόμενων ετών, θα συνεχίσω την πρακτική που έχω ήδη ξεκινήσει, προφανώς μαζί με αρκετούς συναδέλφους μου Επιτρόπους, των πολύ εμπεριστατωμένων συζητήσεων με τις διοικήσεις των εισερχομένων νέων κρατών μελών. Αυτό το πράττουμε για να προσπαθήσουμε να εξηγήσουμε με απόλυτη πληρότητα το σύστημα στο οποίο θα ενταχθούν. Θα ήθελα επίσης να δω τον εμπλουτισμό της προσπάθειας κατάρτισης που αναλαμβάνουν τόσο τα τωρινά κράτη μέλη όσο και η Ένωση γενικότερα, ώστε να διασφαλισθεί ότι καθώς θα έρχονται νέοι υπάλληλοι στην Επιτροπή, και οι υπάλληλοι και οι διευθυντές στα κράτη μέλη θα έχουν να αντιμετωπίσουν την πραγματικότητα, την περίπλοκη πραγματικότητα της συμμετοχής στην Ένωση και στην ενιαία αγορά, να μην έχουν δυσκολίες προσαρμογής στο νέο σύστημα.
<P>
Ένα τέτοιο επίπεδο επεξεργασίας και πρόβλεψης θα ήθελα να δω. Το μόνο που μπορώ να πράξω τώρα είναι να υποσχεθώ πως θα αγωνισθώ γι' αυτό.

<SPEAKER ID=31 NAME="Morgan">
Επιτρέψτε μου να ξεκινήσω ευχόμενη στον Επίτροπο χρόνια πολλά για τη γιορτή του αγίου David.
<P>
Σας ευχαριστώ για την παρουσίαση. Είναι σημαντικό που η Επιτροπή δεν παραβλέπει ποτέ το γεγονός ότι η διαδικασία αναδιάρθρωσης θα είναι εντελώς χάσιμο χρόνου, εκτός εάν επανασυνδεθεί με τους ευρωπαίους πολίτες. Αυτό πρέπει όντως να αποτελεί το ξεκάθαρο επίκεντρο καθόλη τη διαδικασία. Η αναδιάρθρωση πρέπει να εξυπηρετεί τους πολίτες, και ασφαλώς οι συστάσεις για τη μείωση των καθυστερήσεων στις πληρωμές είμαι σίγουρη ότι θα είναι πολύ ευπρόσδεκτες, ωστόσο το άλλο μεγάλο παράπονο που μας κάνουν οι άνθρωποι που εκπροσωπούμε αφορά τις τυπικές διαδικασίες. Υπερβολικές τυπικές διαδικασίες. Υπάρχει καμία αναφορά για μείωση των τυπικών διαδικασιών και της γραφειοκρατίας αναφορικά με όσους υποβάλλουν αίτηση για ευρωπαϊκή χρηματοδότηση, διασφαλίζοντας ταυτόχρονα τον δημοσιονομικό έλεγχο; Αυτό είναι ένα σαφές παράπονο που λαμβάνουμε και πρέπει να αντιμετωπισθεί.
<P>
Το άλλο ερώτημα που θα ήθελα να θέσω αφορά την επιτροπή παρακολούθησης του ελέγχου. Αυτή είναι ασφαλώς ευπρόσδεκτη, ωστόσο είναι θεμελιώδες να συμπεριληφθεί μια αναφορά για την παρακολούθηση των συστάσεων που πραγματοποιεί το Ευρωπαϊκό Κοινοβούλιο στο πλαίσιο της διαδικασίας απαλλαγής. Θα το προσθέσετε αυτό στα καθήκοντα της επιτροπής παρακολούθησης του ελέγχου; Τέλος, η Ομάδα των Σοσιαλιστών συμφωνεί με την κατάρτιση του προϋπολογισμού βάσει δραστηριοτήτων και με την "υπευθυνοποίηση", και, όπως δηλώνει και ο κ. Prodi, θα κριθείτε από τις πράξεις και όχι από τα λόγια σας.

<SPEAKER ID=32 NAME="Kinnock">
Το καθήκον της επανασύνδεσης με τους ευρωπαίους πολίτες είναι αποφασιστικής σημασίας, όπως δηλώνει η κυρία Morgan, και μπορεί να επιτευχθεί μόνο με βάση έργα και όχι λόγια. Το λέω αυτό με κάποιο σεβασμό προς το Ευρωπαϊκό Κοινοβούλιο, όπου υπάρχουν τόσο πολλοί επιδέξιοι χειριστές του λόγου, ωστόσο θα προσπαθήσουμε να δώσουμε το παράδειγμα.
<P>
Σε ό,τι αφορά τις υπερβολικές τυπικές διαδικασίες, η κυρία Morgan κατέστησε σαφές το δίλημμα. Απεχθανόμαστε τις υπερβολικές τυπικές διαδικασίες, αλλά δεδομένων των απαιτήσεων για έλεγχο, επανέλεγχο και διπλό έλεγχο, προκειμένου να διασφαλίσουμε έναν αποτελεσματικό δημοσιονομικό έλεγχο, ορισμένες φορές οι απαιτήσεις της διοίκησης, που ορισμένοι ονομάζουν γραφειοκρατία, είναι αναπόφευκτες.
<P>
Εντούτοις, προκειμένου να μειώσουμε αυτές τις υποχρεώσεις στο ελάχιστο, δεν μιλάμε απλά γι' αυτές, στο προσεχές μέλλον θα διορίσουμε έναν αναπληρωτή γενικό γραμματέα, έναν επιπλέον αναπληρωτή γενικό γραμματέα, με τη συγκεκριμένη εντολή και αποστολή να καθορίσει βέλτιστες πρακτικές και να τις διαδόσει σε όλη την Επιτροπή, καθώς και για να διασφαλίσει τη δραστική μείωση των διαδικασιών που δημιουργούν τόσο πολύ χαρτί, τόσο πολλή γραφειοκρατία και, πρέπει να πω, τόσο πολλή απογοήτευση, όχι μόνο στους πολίτες και στις επιχειρήσεις της Ένωσης, αλλά και στους ανθρώπους που εργάζονται για την Επιτροπή. Θα αγωνισθούμε ασφαλώς για να το πραγματοποιήσουμε, και θεωρώ ότι το αποτέλεσμα θα αρχίσει να γίνεται εμφανές τα επόμενα χρόνια.
<P>
Μία από τις δυσκολίες μας θα είναι ασφαλώς πάντοτε το γεγονός ότι όσο καλύτεροι είμαστε στην αναδιάρθρωση, τόσο λιγότερο θα γνωρίζει κανείς γι' αυτή. Συνεπώς, στηριζόμαστε στους φίλους και εταίρους μας στο Ευρωπαϊκό Κοινοβούλιο για να εξηγήσουν με τη συνήθη μεγαλοφροσύνη τους τις ολοκληρωμένες προσπάθειες που καταβάλλει η Επιτροπή για να υπηρετήσει σωστά τους πολίτες της Ευρώπης. Γνωρίζω ότι μπορώ να βασίζομαι σε όλους σας εδώ.

<SPEAKER ID=33 NAME="Πρόεδρος">
Η συζήτηση επ' αυτού του ζητήματος έληξε. Ευχαριστώ τον Πρόεδρο κ. Prodi, καθώς και τον Επίτροπο κ. Kinnock.

<CHAPTER ID=5>
Δήλωση του Ανωτάτου Εκπροσώπου για την Κοινή Εξωτερική Πολιτική και την Πολιτική Ασφάλειας
<SPEAKER ID=34 NAME="Πρόεδρος">
Η ημερήσια διάταξη προβλέπει τη δήλωση του Ανωτάτου Εκπροσώπου για την Κοινή Εξωτερική Πολιτική και την Πολιτική Ασφάλειας. Καλωσορίζω πολύ θερμά τον κ. Javier Solana και του δίνω αμέσως τον λόγο.

<SPEAKER ID=35 LANGUAGE="ES" NAME="Solana">
Κυρία Πρόεδρε, όπως φαντάζεστε με μεγάλη ευχαρίστηση ξαναβρίσκομαι μαζί σας, κυρίες και κύριοι βουλευτές, εδώ στο Ευρωπαϊκό Κοινοβούλιο.
<P>
Από την τελευταία φορά, κυρίες και κύριοι βουλευτές, που ήρθα ενώπιόν σας, προκειμένου να σας μιλήσω για τα θέματα εξωτερικής πολιτικής και ασφάλειας της ηπείρου μας, πολλά έχουν συμβεί. Μερικές φορές μπορεί να σκεφτούμε ότι έχουν συμβεί υπερβολικά πολλά. Θα ήθελα να μοιραστώ απόψε μαζί σας ορισμένες ιδέες, κυρίως σχετικά με την Κοινή Εξωτερική Πολιτική και την Πολιτική Ασφάλειας. Είναι γεγονός, όπως είπα, ότι ο κόσμος έχει αλλάξει πολύ τους τελευταίους μήνες και ότι έχουν συμβεί πλήθος γεγονότων, αλλά θα αφήσω τις διευκρινήσεις για τη διαδικασία των ερωτήσεων-απαντήσεων, αν το επιθυμείτε κύριοι βουλευτές, όταν θα απαντώ σε ερωτήσεις που θα θελήσετε να μου υποβάλετε.
<P>
Κατά τη διάρκεια αυτών των μηνών, από την τελευταία φορά που παρευρέθηκα ενώπιόν σας, κυρίες και κύριοι βουλευτές, συνέβησαν σημαντικά γεγονότα εδώ, ακόμη και στην Ευρωπαϊκή Ένωση. Επιτρέψτε μου να σας υπενθυμίσω δύο από αυτά. Το ένα που είναι πολύ προσφιλές σε όλους σας, σε όλα τα μέλη του Κοινοβουλίου, και ειδικότερα στην Προεδρία είναι η έναρξη της Διακυβερνητικής Διάσκεψης και η έναρξη των διαπραγματεύσεων με τα μελλοντικά μέλη της Ευρωπαϊκής Ένωσης. Αναμφισβήτητα, τα γεγονότα στο Κοσσυφοπέδιο και γενικότερα στα Βαλκάνια μας συντάραξαν όλους συναισθηματικά και πνευματικά. Υπάρχουν σημαντικά ζητήματα στη Μέση Ανατολή, όπου η Πρόεδρος του Κοινοβουλίου διαδραμάτισε σπουδαίο ρόλο κατά το τελευταίο ταξίδι της. Υπάρχουν ορισμένα σημαντικά γεγονότα για την απεμπλοκή της Διάσκεψης Κορυφής Ευρώπης - Αφρικής, στα οποία είχα την ευχαρίστηση να συμμετάσχω σε συνεργασία με την πορτογαλική Προεδρία. Υπάρχει η μεγάλη συνεδρίαση που πραγματοποιήθηκε στην Πορτογαλία, στη Vilamoura, με τις δεκαοκτώ χώρες της Λατινικής Αμερικής, με σκοπό την εμβάθυνση των σχέσεων ανάμεσα στην Ευρωπαϊκή Ένωση και τις χώρες της Λατινικής Αμερικής. Δεν υπάρχει αμφιβολία ότι και το ζήτημα της Τσετσενίας μας συγκλόνισε, και θα έχω την ευκαιρία να πω μερικά λόγια στο τέλος της παρέμβασής μου, μετά από τη σημαντική συζήτηση που είχα σήμερα το πρωί με τον εκπρόσωπο του Συμβουλίου της Ευρώπης, τον ΐlvaro Gil-Robles, σχετικά με την επίσκεψη που μόλις ολοκλήρωσε στην περιοχή. Γνωρίζω όμως, κύριοι βουλευτές, ότι ζητήσατε να παρευρεθώ εδώ για να σας μιλήσω πιο άμεσα σχετικά με την εξωτερική πολιτική, και κυρίως σχετικά με την πολιτική ασφάλειας στην Ευρώπη μετά το Ελσίνκι. Θα αναφερθώ σε αυτό εν συντομία, και αν θέλετε, κύριοι βουλευτές, να υποβάλετε ερωτήσεις κατά τη διαδικασία των ερωτήσεων, θα σας απαντήσω πολύ ευχαρίστως.
<P>
Επιτρέψτε μου να σας υπενθυμίσω ότι στο Ελσίνκι, η Σύνοδος Κορυφής υπό την φινλανδική Προεδρία πραγματοποιήθηκε όχι πριν από έναν αιώνα, αλλά μόλις πριν από δύο μήνες. Στο Ελσίνκι, ελήφθησαν θεμελιώδεις αποφάσεις για την εξωτερική πολιτική και την πολιτική ασφάλειας της ηπείρου μας. Τρεις είναι κατά βάσιν, οι κατηγορίες των αποφάσεων και σε αυτές θα αναφερθώ. Η πρώτη ήταν η απόφαση να δημιουργηθούν στο εσωτερικό της Ευρωπαϊκής Ένωσης τρία είδη επιτροπών για τη λήψη αποφάσεων σε θέματα διαχείρισης κρίσεων: πρώτον, μια επιτροπή πολιτικής και ασφάλειας, δεύτερον, μια στρατιωτική επιτροπή με την εκπροσώπηση των αρχηγών των Γενικών Επιτελείων των δεκαπέντε χωρών της Ένωσης και τρίτον, αποφάσεις σχετικά με τις σχέσεις που πρέπει να διατηρεί η Ευρωπαϊκή Ένωση με τρίτες χώρες και άλλους οργανισμούς. Αναφέρομαι κυρίως στις σχέσεις μεταξύ της Ευρωπαϊκής Ένωσης και της Ατλαντικής Συμμαχίας, καθώς και στις σχέσεις μεταξύ της Ευρωπαϊκής Ένωσης και εκείνων των χωρών που ενώ γεωγραφικά ανήκουν στην Ευρώπη, δεν αποτελούν μέλη της Ευρωπαϊκής Ένωσης, τουλάχιστον προς το παρόν.
<P>
Θα περιοριστώ κυρίως σε αυτά τα τρία σημεία ώστε να σας ενημερώσω, κύριοι βουλευτές.
<P>
Καταρχήν, σχετικά με τα όργανα λήψης αποφάσεων, ακριβώς σήμερα το πρωί, την 1η Μαρτίου 2000, συνήλθε για πρώτη φορά η Επιτροπή Πολιτικής και Ασφάλειας, η οποία συγκροτήθηκε στο τελευταίο Συμβούλιο Γενικών Υποθέσεων. Επομένως, δύο μήνες μετά τη διακήρυξη και την απόφαση που ελήφθη στο Ελσίνκι, έχουμε στο πλαίσιο της Ευρωπαϊκής Ένωσης για πρώτη φορά μια συνεδρίαση της Επιτροπής Πολιτικής και Ασφάλειας. Είχα την ευκαιρία να βρίσκομαι μαζί τους σήμερα το πρωί και να βρίσκομαι με τους εκπροσώπους την ώρα του γεύματος. Είμαι σε θέση να σας μεταφέρω, κύριοι βουλευτές, ότι μπορείτε να είστε ευχαριστημένοι και ικανοποιημένοι. Οι δεκαπέντε χώρες διόρισαν ειδικούς διπλωμάτες σε επίπεδο πρεσβευτών, προκειμένου να αναλάβουν υπό την ευθύνη τους ένα από τα σημαντικότερα θέματα που θα πρέπει να αντιμετωπίσουμε τους επόμενους μήνες.
<P>
Κατά δεύτερο λόγο, η Στρατιωτική Επιτροπή, όπου εκπροσωπούνται οι διάφοροι αρχηγοί των Γενικών Επιτελείων των δεκαπέντε χωρών, θα συνέλθει για πρώτη φορά στις 7 Μαρτίου, δηλαδή δύο μήνες και λίγες ημέρες μετά τις διακηρύξεις του Ελσίνκι. Αυτή η Στρατιωτική Επιτροπή, όπως θα φαντάζεστε, θα έχει ποικίλες υποχρεώσεις. Κατά τη μεταβατική περίοδο, δηλαδή προσωρινά, θα έχει ως κύρια υποχρέωση την παροχή συμβουλών προς το Συμβούλιο καθώς και σε εμένα τον ίδιο. Επίσης, θα λάβει τις πρώτες αποφάσεις σχετικά με τον τρόπο σύστασης των οριστικών οργάνων που, πιθανότατα, θα επιχειρήσουμε να δραστηριοποιήσουμε στα τέλη του 2000 ή στις αρχές του επόμενου έτους.
<P>
Τρίτον, το Γενικό Επιτελείο θα αποτελείται από αντιπροσωπεία ανώτερων στρατιωτικών των δεκαπέντε χωρών που θα αποτελούν μαζί με εμένα, την πολιτική και στρατιωτική γραμματεία, αρμοδιότητα της οποίας θα είναι η προετοιμασία, με τη βοήθεια της Στρατιωτικής Επιτροπής, οποιασδήποτε επιχείρησης που θα πρέπει ενδεχομένως να πραγματοποιηθεί στο πλαίσιο της διαχείρισης των κρίσεων στους κόλπους της Ευρωπαϊκής Ένωσης. Η εν λόγω διαχείριση των κρίσεων δεν θα είναι αποκλειστικά στρατιωτικής μορφής, αλλά οι εν λόγω στρατιωτικοί, η Στρατιωτική Επιτροπή, θα είναι επίσης υπεύθυνοι για την παροχή συμβουλών που αφορούν την υλική πλευρά πιθανών επιχειρήσεων ανθρωπιστικού χαρακτήρα, όπου είναι πιθανό να απαιτηθεί η εμπλοκή στρατιωτικών δυνάμεων. Σήμερα, η Μοζαμβίκη αποτελεί οπωσδήποτε ένα εξαιρετικό παράδειγμα, δηλαδή ίσως πρέπει να υπάρξει επέμβαση από τη σκοπιά της στρατιωτικής υλικοτεχνικής υποστήριξης, όχι για στρατιωτικούς σκοπούς αλλά για αυστηρά ανθρωπιστικούς σκοπούς. Εργαζόμαστε εντατικά και σταθερά, κύριοι βουλευτές, κυρία Πρόεδρε, εδώ και μερικούς μήνες, όταν είχα την ευχαρίστηση να βρίσκομαι εδώ μπροστά σας για πρώτη φορά, και σας είχα πει ότι την 1η Μαρτίου 2000 θα ήμουν σε θέση να σας ανακοινώσω ότι σήμερα συνήλθε για πρώτη φορά η Πολιτική Επιτροπή, ότι σε μια εβδομάδα θα ξεκινήσει η Στρατιωτική Επιτροπή και ότι αύριο θα αρχίσουν να φθάνουν τα πρώτα στοιχεία του Γενικού Επιτελείου στο κτίριο που διαθέτουμε στην Ευρωπαϊκή Ένωση. Σίγουρα πολλοί από σας θα σκέφτηκαν τότε ότι ο Ανώτατος Εκπρόσωπος άρχισε να τρελαίνεται. Δεν ήμασταν τρελοί, αυτό που κάναμε ήταν να εργαστούμε σκληρά, εντατικά, με αποφασιστικότητα και να έχουμε, χωρίς καμία αμφιβολία, όχι μόνο τη δική σας υποστήριξη και συμπαράσταση, κύριοι βουλευτές, αλλά και εκείνη των αρχηγών κρατών και κυβερνήσεων των χωρών που εκπροσωπείτε. Ελάχιστες πρωτοβουλίες στο πλαίσιο της Ευρωπαϊκής Ένωσης έχουν ενεργοποιηθεί με τέτοια αποφασιστικότητα, ώθηση και επιμονή, όπως η διαχείριση των κρίσεων από το Ελσίνκι μέχρι τώρα. Σε διάστημα λιγότερο από δύο μήνες ενεργοποιήσαμε έναν μηχανισμό σε συνεργασία με την Επιτροπή. Θα ήθελα να ευχαριστήσω τον Επίτροπο Patten, που βρίσκεται εδώ μαζί μας, για την υποστήριξη, την τεράστια ενεργητικότητα που επέδειξε κι εκείνος, μεριμνώντας ώστε όλα αυτά τα θέματα να καταλήξουν σε θετικό αποτέλεσμα σε σχετικά σύντομο διάστημα.
<P>
Κύριοι βουλευτές, επιτρέψτε μου να προσεγγίσω το δεύτερο θέμα που θα ήθελα να εξετάσω μαζί σας. Είδαμε ήδη τα όργανα τα οποία ενεργοποιήσαμε, αλλά έχουμε μια βασική υποχρέωση σχετικά με την αξιοπιστία μας: να καταστεί η Ευρώπη ικανή να αποκτήσει το στρατιωτικό δυναμικό για να δράσει σε περιπτώσεις διαχείρισης κρίσεων. Θα ήθελα να επαναλάβω ότι με αυτό το στρατιωτικό δυναμικό η Ευρωπαϊκή Ένωση προσπαθεί όχι να κάνει πόλεμο, αλλά να κάνει ειρήνη, να συμμετέχει στη διαχείριση κρίσεων για να προστρέξει εκεί όπου υπάρχει πόλεμος ή διαμάχες για να τις εξομαλύνει, να τις κατευνάσει ή να τις αποτρέψει, βάσει της γραμμής του Ελσίνκι, που όπως θα θυμάστε, κύριοι βουλευτές, σωστά ενέκρινε τη σύσταση από όλα τα ευρωπαϊκά κράτη, μιας δύναμης 60.000 στρατιωτών, ικανών σε δεδομένη στιγμή να αναπτυχθούν σε 60 ημέρες - σε δύο μήνες - προκειμένου να αποφευχθεί μια κρίση, και να είναι ικανοί να παραμείνουν σε αυτή τη δράση για την αποφυγή συγκρούσεων, για διάστημα ενός χρόνου. Πρόκειται για μια επιχείρηση μεγάλης σημασίας, για έναν μεγάλο στόχο τον οποίο έχουμε θέσει, αλλά μπορώ να σας πω ότι είμαστε σε θέση να ανταποκριθούμε σε αυτή την πρόκληση που έθεσαν οι αρχηγοί κρατών και κυβερνήσεων στο Ελσίνκι. Τη Δευτέρα, πριν από δύο ακριβώς ημέρες, στη Sintra, μια πανέμορφη πόλη πολύ κοντά στη Λισαβώνα, οι υπουργοί Αμυνας των δεκαπέντε χωρών που εκπροσωπούνται εδώ, συναντήθηκαν και έλαβαν σημαντικές αποφάσεις για την εφαρμογή αυτού του Βασικού Στόχου που καθορίστηκε στο Ελσίνκι. Το χρονοδιάγραμμα που προτάθηκε είναι ένα χρονοδιάγραμμα αυστηρό, σημαντικό, που θα απαιτήσει από όλους μας - και από το Κοινοβούλιο - μεγάλη αποφασιστικότητα. Θα το περιγράψω σε πέντε σημεία. Πρώτον, πριν από το επόμενο Συμβούλιο Γενικών Υποθέσεων που θα πραγματοποιηθεί τον Μάρτιο, έχουμε τη δυνατότητα να ορίσουμε με σαφή τρόπο - σύμφωνα με την οπτική γωνία που θεωρούν κατάλληλη οι στρατιωτικοί προγραμματιστές - τη βαθύτερη και ειδική σημασία του Βασικού Στόχου. Δεν είναι το ίδιο να πούμε ότι θα αναπτύξουμε 60.000 στρατιώτες σε μια επιχείρηση διατήρησης της ειρήνης και σε μια επιχείρηση επιβολής της ειρήνης, επομένως πρέπει να έχουμε μελετήσει όλα τα πιθανά σενάρια, έτσι ώστε να έχουμε τη δυνατότητα να το πράξουμε και μάλιστα καλά. Πριν τις 24 Μαρτίου επομένως πρέπει να έχουμε καταρτίσει αυτό το χρονοδιάγραμμα, έτσι ώστε το Συμβούλιο Εξωτερικών Υποθέσεων εκείνης της ημέρας να μπορέσει να το πράξει, και μάλιστα καλά.
<P>
Δεύτερον, πρέπει να εξετάσουμε ποιες είναι οι δυνατότητες κάθε χώρας, έτσι ώστε αυτή η συνολική δύναμη των 60.000 στρατιωτών να μπορεί να κατανεμηθεί με τάξη και αποτελεσματικότητα μεταξύ των δεκαπέντε χωρών.
<P>
Τρίτον, πρέπει να δούμε ποιες είναι οι διαφορές που υπάρχουν ανάμεσα στο Βασικό Στόχο και σε αυτά που μπορεί να προσφέρει κάθε χώρα. Είναι πιθανό, κύριοι βουλευτές, οι δεκαπέντε χώρες μας να μην διαθέτουν επαρκή μέσα και να πρέπει να καταβάλουν επιπλέον προσπάθειες, προκειμένου να ανταποκριθούμε στις αναγκαιότητες που έχουμε προκρίνει. Πώς θα το κάνουμε αυτό; Θέλουμε να το κάνουμε με τη σύγκληση μιας διάσκεψης των δεκαπέντε χωρών, προκειμένου να δούμε ποιες είναι οι αποκλίσεις μεταξύ αυτών που επιθυμούμε και αυτών που έχουμε, και να δούμε πώς κατανέμονται οι ελλείψεις μεταξύ των δεκαπέντε χωρών που συνιστούν την Ευρωπαϊκή Ένωση.
<P>
Το χρονοδιάγραμμα, κύριοι βουλευτές, κυρία Πρόεδρε, θέλουμε να το καταρτίσουμε κατά τέτοιον τρόπο, ώστε κατά τη διάρκεια της γαλλικής Προεδρίας τον Δεκέμβριο του 2000, να μπορέσουμε να ολοκληρώσουμε αυτή τη διαδικασία με μια μεγάλη διάσκεψη για τη δημιουργία των δυνάμεων όλων των χωρών, έτσι ώστε οι ανάγκες και οι δυνατότητες να είναι ισοδύναμες μεταξύ τους, και επομένως να μπορούμε να πούμε πια με ειλικρίνεια, ότι έχουμε το σχεδιάγραμμα όσων πρέπει να κάνουμε από το τέλος του 2000 έως το 2003, ημερομηνία κατά την οποία έχουμε αποφασίσει ότι θα δραστηριοποιηθούν οι δυνάμεις. Κύριοι βουλευτές, με αυτό ασχολούμαστε, αυτό κάνουμε. Πιστεύω ότι έχουμε εργαστεί καλά αυτούς τους μήνες, αυτές τις εβδομάδες και πιστεύω ότι μπορούμε να εργαστούμε το υπόλοιπο 2000, κατά τη διάρκεια της πορτογαλικής Προεδρίας - που βέβαια, κάνει μια εξαιρετική, καταπληκτική δουλειά - και να συνεχίσουμε κατά τη διάρκεια της γαλλικής Προεδρίας, η οποία χωρίς αμφιβολία, θα συνεχίσει να εργάζεται με την ίδια προθυμία και ικανότητα που έχει επιδείξει σε άλλες περιπτώσεις.
<P>
Θα ήθελα να σας αναφέρω ότι εν τω μεταξύ, θα πραγματοποιηθούν τουλάχιστον τέσσερα Ευρωπαϊκά Συμβούλια, της Λισαβώνας, της Feria και δύο Ευρωπαϊκά Συμβούλια κατά τη διάρκεια της γαλλικής Προεδρίας. Σε αυτές τις τέσσερις περιστάσεις, και οι αρχηγοί των κυβερνήσεων είναι διατεθειμένοι να συνεχίσουν να αναλύουν αυτά τα θέματα, ούτως ώστε να μην χάσουμε το τρένο και μέχρι το 2003 να είμαστε σε θέση να αναπτύξουμε τα όσα συμφωνήσαμε, αν υπάρξει ανάγκη. Ωστόσο, κύριοι βουλευτές, κυρία Πρόεδρε, πιστεύω ότι σε αυτό το θέμα εργαζόμαστε με αποφασιστικότητα, ενεργητικότητα και με μεγάλη υποστήριξη από όλες τις κυβερνήσεις και τους αρχηγούς των κυβερνήσεων.
<P>
Κύριοι βουλευτές, θα ήθελα να πω δυο πράγματα επ' αυτού του θέματος. Η Ευρωπαϊκή Ένωση έχει την υποχρέωση να πραγματοποιήσει όλη αυτή την επιχείρηση όντας σε επαφή με τις τρίτες χώρες, στις οποίες αναφέρθηκα, χώρες οι οποίες αν και γεωγραφικά αποτελούν μέλη της Ευρώπης, δεν είναι ακόμη μέλη της Ευρωπαϊκής Ένωσης. Είναι χώρες με τις οποίες πρέπει να εργασθούμε, τις οποίες πρέπει επίσης να ενσωματώσουμε, γιατί αν συνέβαινε - ο μη γένοιτο - μια κρίση, όλες οι δυνάμεις και όλες οι χώρες θα ήταν κάτι παραπάνω από ευπρόσδεκτες. Από την άλλη πλευρά, πρέπει να είμαστε ικανοί να θεμελιώσουμε μια ομαλή και διαφανή σχέση με την Ατλαντική Συμμαχία. Οι επιχειρήσεις που θα πρέπει να διεκπεραιώσουμε στο μέλλον θα είναι τριών ειδών. Το πρώτο είδος είναι η επιχείρηση στην οποία εμπλέκονται οι ευρωπαϊκές δυνάμεις στο πλαίσιο της Ατλαντικής Συμμαχίας, Το δεύτερο, μια επιχείρηση στην οποία εμπλέκονται ευρωπαϊκές δυνάμεις, οι οποίες θα την διευθύνουν, χρησιμοποιώντας όμως μέσα και υποδομές της Ατλαντικής Συμμαχίας. Τρίτον, θα υπάρχουν επιχειρήσεις στις οποίες οι Ευρωπαίοι θα ενεργούμε μόνοι μας. Στο πρώτο και δεύτερο είδος επιχειρήσεων θα χρειαζόμαστε τη συνεργασία με την Ατλαντική Συμμαχία και επομένως, η καθιέρωση ενός πλαισίου σχέσεων που θα χαρακτηρίζονται από διαφάνεια, θετικό κλίμα και εμπιστοσύνη μεταξύ της Ένωσης και της Ατλαντικής Συμμαχίας, όπως αρμόζει, θα είναι καλό για την Ατλαντική Συμμαχία και για εμάς.
<P>
Κυρία Πρόεδρε, κύριοι βουλευτές, σας μίλησα για το δυναμικό που είμαστε διατεθειμένοι να ενεργοποιήσουμε, για το χρονοδιάγραμμα που θέλουμε να εφαρμόσουμε και για τα όσα συνέβησαν τους τελευταίους μήνες. Θα ήθελα επίσης να σας επισημάνω να μην ξεχνάμε ότι πρέπει να αντιμετωπίσουμε και στο πλαίσιο της πολιτικής αρμοδιότητας τις επιχειρήσεις διαχείρισης των κρίσεων. Κρίσεις ανθρωπιστικού χαρακτήρα, κρίσεις αστυνόμευσης, όπως αυτές που δυστυχώς συμβαίνουν τώρα στο Κοσσυφοπέδιο, στα Βαλκάνια: σε όλα αυτά επίσης δίνουμε ή επιχειρούμε να δώσουμε λύση στο μέτρο των δυνατοτήτων μας. Από κοινού με την Επιτροπή, με τον Επίτροπο Patten εργαζόμαστε προς αυτή την κατεύθυνση. Το Σάββατο το πρωί θα συναντηθώ με όλους τους υπουργούς Εσωτερικών των δεκαπέντε χωρών της Ευρωπαϊκής Ένωσης για να προσπαθήσω να τους αποδείξω την αναγκαιότητα κινητοποίησης από όλους μας και αστυνομικών δυνάμεων, γιατί υπάρχουν στιγμές που μια κρίση, που ξεκινά από μια ανάγκη στρατιωτικού χαρακτήρα, εξελίσσεται με τέτοιο τρόπο που σε μερικούς μήνες είναι περισσότερο απαραίτητοι οι αστυνομικοί από τους στρατιώτες, και περισσότερο από τους αστυνομικούς, την ύστατη στιγμή της κρίσης ίσως χρειάζονται δικαστές ή θεσμοί για να δημιουργήσουν τα δημοκρατικά όργανα που έχει ανάγκη η χώρα. Προς αυτή την κατεύθυνση εργαζόμαστε και πάλι σε στενή και θετική σχέση με την Επιτροπή.
<P>
Κύριοι βουλευτές, δεν έχω ακόμη πολλά να σας πω σχετικά με αυτά τα θέματα. Πολύ περισσότερα πράγματα συνέβησαν αυτές τις εβδομάδες τα οποία θα ήθελα να αναφέρω: σχετικά με το Κοσσυφοπέδιο, τη Μέση Ανατολή, την Τσετσενία. Πολλά πράγματα που θα ήθελα να σχολιάσω μαζί σας. Θα προτιμούσα, κυρία Πρόεδρε - αν μου επιτρέπετε - να σταματήσω εδώ και να επιτρέψω να διατυπωθούν ερωτήσεις έτσι ώστε να έχουμε χρόνο να τις απαντήσουμε.
<P>
Πριν όμως περάσουμε σε αυτό, επιτρέψτε μου να μοιραστώ μαζί σας μια τηλεφωνική συνδιάλεξη που είχα πριν από λίγες ώρες με τον απεσταλμένο του Συμβουλίου της Ευρώπης σχετικά με το θέμα της Τσετσενίας. Ο κ. Gil-Robles επέστρεψε σήμερα το πρωί από την Τσετσενία, όπου επισκέφτηκε το Γκρόζνι, και είχε την ευκαιρία να μου μιλήσει τηλεφωνικά και να μου μεταφέρει τις πρώτες του εντυπώσεις, που όπως μπορείτε να φανταστείτε κύριοι βουλευτές, δεν είναι καλές. Η κατάσταση στους προσφυγικούς καταυλισμούς της Ινγκουσετίας είναι κακή και χειροτερεύει. Στις περισσότερες περιπτώσεις δεν υπάρχει ζεστό φαγητό κατά τη διάρκεια της ημέρας: οι ρωσικές αρχές δεν μοιράζουν πια φαγητό, έτσι το κάνουν οι μη κυβερνητικές οργανώσεις. Στο Γκρόζνι υπάρχουν αυτή τη στιγμή, περίπου 20.000 άτομα που βρίσκονται σε πραγματικά απελπιστική κατάσταση, που πρέπει να περπατήσουν χιλιόμετρα και χιλιόμετρα για να βρουν κάπου κάτι να φάνε. Ωστόσο, υπάρχει κάτι που μπορεί να σημαίνει μια θετική κίνηση, που θα ήθελα επίσης να μοιραστώ μαζί σας. Ο απεσταλμένος του Συμβουλίου της Ευρώπης μου μετέφερε ότι χθες το βράδυ, μιλώντας με τον Πρόεδρο και τον υπουργό Εξωτερικών, οι ρωσικές αρχές δέχθηκαν να ενσωματωθούν άτομα από το Συμβούλιο της Ευρώπης στην ανθρωπιστική αποστολή που υπάρχει αυτή τη στιγμή στο Γκρόζνι, η οποία διοικείται από τις ρωσικές αρχές. Βρίσκονταν επίσης σε διαπραγματεύσεις με το Προεδρείο του Οργανισμού για την Ασφάλεια και τη Συνεργασία στην Ευρώπη (ΟΑΣΕ), έτσι ώστε, αν είναι εφικτό, να ενσωματωθούν και άτομα από αυτή την οργάνωση. Αυτά είναι τα μοναδικά θετικά πράγματα που μπορώ να σας διαβιβάσω αυτή τη στιγμή. Ελπίζω τις επόμενες ώρες να έχουμε περισσότερες πληροφορίες από τον απεσταλμένο κ. Gil-Robles και κυρίως καλύτερα νέα από την πλευρά των αρχών της Ρωσικής Ομοσπονδίας.
<P>
Κυρία Πρόεδρε, κύριοι βουλευτές, θα σταματήσω εδώ. Θα ήθελα μόνο να σας ξαναπώ αυτό που είπα στην αρχή. Είναι μεγάλη ικανοποίηση να έχω τη δυνατότητα να συμμετέχω στο έργο αυτού του Σώματος, να μοιράζομαι μαζί σας τη δουλειά που πραγματοποιείται συλλογικά από όλες τις χώρες και μαζί με την Επιτροπή, με έναν σαφή στόχο, να μπορεί η Ευρωπαϊκή Ένωσή μας να συμμετέχει με τη μεγαλύτερη δυνατή βαρύτητα σε διεθνές επίπεδο στις επιχειρήσεις διατήρησης της ειρήνης. Η Ευρώπη δεν υποστηρίζει τον πόλεμο πουθενά, υποστηρίζει τη συνεργασία προκειμένου να υπάρχει ειρήνη και σταθερότητα σε ολόκληρο τον κόσμο.
<P>
(Χειροκροτήματα)

<SPEAKER ID=36 NAME="Πρόεδρος">
Ευχαριστώ θερμά τον κ. Solana και δίνω τον λόγο στον κ. Poettering, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών.

<SPEAKER ID=37 NAME="Poettering">
Κυρία Πρόεδρε, συνάδελφοι, είναι η δεύτερη φορά που συζητούμε με τον Ανώτατο Εκπρόσωπο Javier Solana και θα ήθελα αρχικά να απευθύνω δυο λόγια στον εκπρόσωπο της Επιτροπής Chris Patten. Όταν είχαμε συζητήσει για πρώτη φορά με τον Ανώτατο Εκπρόσωπο για την ΚΕΠΠΑ, είχαμε επιβάλει με την υποστήριξη των Προέδρων όλων των Ομάδων, το αίτημα της Ομάδας μου, που αποτελεί και δικό μου αίτημα, να λαμβάνει τον λόγο η Επιτροπή εκπροσωπούμενη από τον κ. Patten. Παραδέχομαι ότι δεν το θυμηθήκαμε αυτό όταν ορίστηκε η σημερινή ημερήσια διάταξη.
<P>
Κυρία Πρόεδρε, παρακαλώ και εσάς και τους Προέδρους των Ομάδων να διασφαλίσουμε ότι όταν μελλοντικά θα συζητούμε με τον Ανώτατο Εκπρόσωπο, πάντα θα λαμβάνει επίσημα τον λόγο και η Επιτροπή, διότι η Επιτροπή πρέπει να συμμετέχει στη διαμόρφωση της ευρωπαϊκής πολιτικής ·
<P>
(Χειροκροτήματα) · και να προσέχουμε όλοι να τηρείται αυτό. Το ότι δεν το θυμηθήκαμε, το λέω ασφαλώς με πνεύμα αυτοκριτικής. Κύριε Επίτροπε Patten, ελπίζω ότι θα έχετε την ευκαιρία να αξιολογήσετε τη συζήτησή μας.
<P>
Κύριε Solana, αναφερθήκατε στη Sintra. Αποτελεί μεγάλη επιτυχία το γεγονός της συνάντησης των 15 Υπουργών Αμύνης. Γίνεται λόγος για στρατιωτικές δυνάμεις, για στρατεύματα, για στρατιώτες. Όλα αυτά είναι σωστά, βαίνουν προς τη σωστή κατεύθυνση. Θέλω όμως να τονίσω ότι ο στρατός, τα στρατεύματα, οι στρατιώτες δεν αποτελούν αυτοσκοπό. Η βάση για όλα όσα κάνουμε είναι η ανθρώπινη αξιοπρέπεια, η δημοκρατία, το κράτος δικαίου, η ειρήνη και η ειρηνική διευθέτηση των κρίσεων. Μακάρι τα 15 κράτη μέλη της Ευρωπαϊκής Ένωσης να είχαν υψώσει πολύ πιο δυνατά τη φωνή τους σε σχέση με τους φόνους και τα εγκλήματα που διαπράττει η ρωσική κυβέρνηση και ο ρωσικός στρατός στην Τσετσενία από ό,τι έκανε τις τελευταίες εβδομάδες.
<P>
(Χειροκροτήματα)
<P>
Μερικές φορές, έχω την εντύπωση ότι ασκούμε κριτική, κάποτε μάλιστα υπέρμετρη κριτική, στις μικρότερες χώρες, ενώ σκύβουμε το κεφάλι, όταν πρόκειται για μεγάλα κράτη. Όμως κριτήριό μας πρέπει να είναι κατά πόσο διαπράττονται εγκλήματα, και στη περίπτωση αυτή να αντιδρούμε με λόγια και, αν είναι δυνατόν, και με τα κατάλληλα μέσα.
<P>
(Χειροκροτήματα)
<P>
Τα τελευταία χρόνια σημειώσαμε μεγάλες προόδους με τη Συνθήκη του Μάαστριχτ και αργότερα με τη Συνθήκη του Αμστερνταμ, με τα αποτελέσματα του Saint Malo, της Κολωνίας και τελευταία της Sintra. Φυσικά, κύριε Solana, επικροτούμε τη σημερινή σύσταση στρατευμάτων με την κινητοποίηση αυτής της δύναμης των 60 000 ανδρών, που έχει προγραμματιστεί να είναι πανέτοιμοι για δράση σε δύο μήνες. Όμως μετά τη ρητορεία των κυβερνήσεων των κρατών μελών πρέπει να ακολουθήσουν και έργα. Υπάρχουν αρκετές κυβερνήσεις που μειώνουν τους προϋπολογισμούς τους, αλλά και τις αμυντικές δαπάνες τους. Αυτό είναι αντίθετο με όλα όσα διακηρύσσονται τις τελευταίες μέρες. Ενθαρρύνετε, λοιπόν, τις κυβερνήσεις των κρατών της Ευρωπαϊκής Ένωσης ώστε τα λόγια τους να τα ακολουθήσουν στ' αλήθεια πράξεις, προκειμένου τελικά να μην έχουμε μόνο ρητορείες και λιγότερη ασφάλεια, αλλά να έχουμε περισσότερη ασφάλεια στην Ευρώπη;
<P>
(Χειροκροτήματα)Από την πλευρά, τώρα, των Αμερικανών φίλων μας εκφράζονται ανησυχίες - και λέω με έμφαση "των Αμερικανών φίλων μας" , γιατί θέλουμε μια βορειοατλαντική συμμαχία όπου οι σχέσεις μεταξύ ΗΠΑ και Ευρώπης να είναι ισότιμες και οι ενέργειες να έχουν φιλικό χαρακτήρα. Υπάρχουν λοιπόν ανησυχίες και γίνεται λόγος για τα επονομαζόμενα "3 D" : το decoupling (αποσύνδεση), δηλαδή τον φόβο ότι η Ευρώπη θα μπορούσε να αποσυνδεθεί από την Αμερική, ύστερα τον φόβο του duplication (διπλασιασμός), δηλαδή του διπλασιασμού των στρατιωτικών μέσων, αρμοδιοτήτων και δομών στρατηγικής διεύθυνσης, και τέλος του discrimination (διάκριση), δηλαδή τον φόβο της διάκρισης σε βάρος των κρατών που συμμετέχουν στο ΝΑΤΟ, όχι όμως και στην ΕΕ. Έχετε διατελέσει Γενικός Γραμματέας του ΝΑΤΟ, έχετε πείρα, και είμαι πεπεισμένος ότι συμμερίζεστε όσα λέω εδώ. Σας παρακαλώ λοιπόν να προβείτε σε ενέργειες για την πρακτική αντιμετώπιση των ανησυχιών αυτών και να μεριμνήσετε - σύμφωνα με την περιγραφική διατύπωση του σημερινού Γενικού Γραμματέα του ΝΑΤΟ - για την υλοποίηση των τριών Ι, δηλαδή της indivisibility, της μη διαιρετότητας της διατλαντικής ασφάλειας, της improvement, δηλαδή της βελτίωσης του ευρωπαϊκού δυναμικού, και τέλος της inclusion, δηλαδή της δέσμευσης των ευρωπαίων εταίρων του ΝΑΤΟ που δεν είναι μέλη της Ευρωπαϊκής Ένωσης στη διαδικασία αυτή.
<P>
Ο στρατός πρέπει πάντοτε να είναι μόνο η τελευταία λύση. Το είπατε άλλωστε και σας ευχαριστώ γι' αυτό. Η καλύτερη πολιτική ασφαλείας που μπορούμε να ασκήσουμε με τη μη στρατιωτική έννοια είναι η προς ανατολάς διεύρυνση της Ένωσης, προκειμένου να επιτύχουμε να αυξηθεί εκεί η ασφάλεια και ο διάλογος με τα αραβικά και τα μουσουλμανικά κράτη ώστε να συμβιώσουμε ειρηνικά και με τα κράτη της Μεσογείου.
<P>
Κλείνω με την εξής παρατήρηση: πληροφορήθηκα με έκπληξη και απορία ότι ο βέλγος υπουργός Αμυνας Flahaut δήλωσε στη Sintra ότι το Βέλγιο σκοπεύει να διακόψει τις στρατιωτικές και πολιτικές σχέσεις του με την Αυστρία. Δεν ξέρω βέβαια ποιες τέτοιες σχέσεις υπάρχουν, αισθάνομαι όμως υποχρεωμένος να πω ότι πίσω από τέτοιο σκεπτικό κρύβεται μια απαράδεκτη ηθική αλαζονεία που δεν ταιριάζει στην κυβέρνηση μιας χώρας, στης οποίας την πρωτεύουσα έχουν την έδρα τους τα ευρωπαϊκά θεσμικά όργανα. Παρακαλώ να σταματήσει αυτή η απομόνωση και η προσπάθεια απομάκρυνσης μεταξύ χωρών και μεταξύ λαών. Αντί γι' αυτό, ας ξεπεράσουμε τώρα την απομόνωση κι ας επιχειρήσουμε την προσέγγιση. Γιατί μόνο αν λειτουργούμε ενωτικά και μπορούμε να έχουμε ειρήνη στο εσωτερικό της Ένωσης, θα αποτελέσουμε έξω από την Ευρωπαϊκή Ένωση υπόδειγμα ειρήνης και ειρηνικής διευθέτησης των κρίσεων. Αυτήν την έκκληση απευθύνω στα 14 κράτη μέλη που φέρονται με έναν συγκεκριμένο τρόπο, πράγμα για το οποίο επικρίνω δριμύτατα τη βελγική κυβέρνηση. Ας είμαστε οι ίδιοι φιλειρηνικοί και ικανοί να δημιουργήσουμε την ειρήνη! Γι' αυτό, πρέπει να συνενώνουμε και όχι να δημιουργούμε απομόνωση μέσα στην Ευρωπαϊκή Ένωση!
<P>
(Χειροκροτήματα)

<SPEAKER ID=38 NAME="Πρόεδρος">
Ευχαριστώ, κύριε Poettering.
<P>
Κύριε Poettering, είναι αυτονόητο ότι η παρέμβαση του Επιτρόπου Patten στη συζήτηση αυτή είναι απολύτως σκόπιμη. Συμφωνήσαμε να του δώσουμε τον λόγο όποτε τον ζητήσει. Κύριε Επίτροπε, θέλετε να παρέμβετε τώρα ή λίγο αργότερα;
<P>
(Ο Επίτροπος υποδεικνύει ότι θα λάβει τον λόγο αργότερα) Πολύ καλά, ευχαριστώ.

<SPEAKER ID=39 NAME="Schori">
Κυρία Πρόεδρε, κύριε Επίτροπε Patten, κύριε Javier Solana, δεν είστε τρελός, το αντίθετο μάλιστα. Εκφράζουμε την ικανοποίησή μας για την ταχεία πρόοδο που σημειώθηκε μετά τη Σύνοδο Κορυφής του Ελσίνκι στην οποία ξέρουμε ότι παίξατε σημαντικό ρόλο. Χαίρομαι επίσης που αναφέρατε σήμερα τη Μοζαμβίκη και που επισημάνατε, στο πλαίσιο, αυτό ότι πρέπει να αναληφθεί σημαντική ανθρωπιστική δράση με τα συγκεκριμένα μέσα.
<P>
Δεν μπορούμε φυσικά να μιλάμε για εξωτερική πολιτική χωρίς να αναφέρουμε την Τσετσενία. Ο φίλος μου Jacques Poos θα μιλήσει σχετικά εξ ονόματος της Ομάδας μας. Εγώ θα ήθελα να επικεντρώσω την ομιλία μου στο Κοσσυφοπέδιο. Είναι τώρα απολύτως σαφές ότι η κατάσταση στο Κοσσυφοπέδιο δείχνει ότι δεν είναι δυνατό να βρεθεί βιώσιμη λύση στην κρίση με στρατιωτικά μέσα. Οι δυνάμεις της KFOR κατέβαλαν και καταβάλλουν σημαντικές και ανεκτίμητες προσπάθειες, ωστόσο τα άρματα και τα χαρακώματα δεν μπορούν να αντιμετωπίσουν μακροπρόθεσμα τα πολιτικά προβλήματα και τις εθνοτικές συγκρούσεις. Η κατάσταση έχει φθάσει σε τέτοιο σημείο ώστε το Πεντάγωνο απαγόρευσε στις αμερικανικές δυνάμεις να επιστρέψουν στη βόρεια Μιτροβίτσα, οι οποίες έχουν τώρα αντικατασταθεί από ισχυρά δανέζικα, φινλανδικά και σουηδικά στρατεύματα.
<P>
Εύκολα θα μπορούσε κανείς να απελπιστεί μπροστά στη βία και το μίσος, όμως χάριν του Κοσσυφοπεδίου, των Βαλκανίων και της Ευρώπης είναι σημαντικό να μην αποτύχουμε. Έχουμε λάβει σημαντικά δεσμευτικά μέτρα μέσω του Συμφώνου Σταθερότητας. Αυτή είναι λοιπόν μια λυδία λίθος της αξιοπιστίας της Κοινής Εξωτερικής Πολιτικής και Πολιτικής Ασφάλειας της Ένωσης.
<P>
Αυτή τη στιγμή υπάρχει τρομερή έλλειψη του κατάλληλου προσωπικού στο Κοσσυφοπέδιο. Ήδη από το περασμένο φθινόπωρο ακούσαμε τον Bernard Kouchner να ζητεί τη συγκρότηση πολιτικής αστυνομίας. Με ικανοποιεί ιδιαίτερα που ακούω τώρα ότι ο κ. Javier Solana θα καλέσει αυτό το Σαββατοκύριακο τους υπουργούς Εσωτερικών για να συζητήσουν το ζήτημα της αστυνομίας. Ελπίζω ότι η συζήτηση αυτή θα εστιαστεί κατά κύριο λόγο στο Κοσσυφοπέδιο, προκειμένου να καταστεί δυνατή η αποκατάσταση αυτής της απελπιστικής κατάστασης. Όσον αφορά τα Βαλκάνια και το Κοσσυφοπέδιο, ελπίζω επίσης ότι το Συμβούλιο θα ικανοποιήσει το αίτημα του Κοινοβουλίου, και από ό,τι καταλαβαίνω και της Επιτροπής, για έναν πολυετή προϋπολογισμό για το Κοσσυφοπέδιο.
<P>
Κύριε Solana, η κατάσταση στο Κοσσυφοπέδιο μας έχει διδάξει πολλά, για παράδειγμα ότι πρέπει να διασφαλίσουμε το στρατιωτικό δυναμικό για τη διαχείριση των κρίσεων, πράγμα που έχει ήδη γίνει στην πράξη. Μια άλλη, εξίσου σημαντική, εμπειρία που αποκομίσαμε είναι, ωστόσο, ότι καλύτερα να προλαμβάνουμε το ξέσπασμα μιας κρίσης παρά να πρέπει να λαμβάνουμε εκ των υστέρων μέτρα για την επίλυσή της. Για το λόγο αυτόν, η ΕΕ πρέπει επίσης να διαθέτει ένα ανεξάρτητο και αξιόπιστο δυναμικό πρόληψης των κρίσεων. Από την πλευρά της Επιτροπής, ο Επίτροπος Patten έχει αναλάβει αξιέπαινες πρωτοβουλίες προς την κατεύθυνση αυτή. Εγώ προτείνω να συγκροτηθεί ένα μέσο και μια δύναμη ταχείας αντίδρασης για μη στρατιωτικές δράσεις και επίσης να καθοριστούν βασικοί στόχοι για μη στρατιωτικές δράσεις και ένα κέντρο κρίσεων της Επιτροπής. Η τελευταία ερώτησή μου προς τον κ. Javier Solana είναι η εξής: τι συγκεκριμένα προκαταρκτικά μέτρα λαμβάνονται για την πρόληψη των συγκρούσεων; Πώς οργανώθηκαν τα μέτρα αυτά από τις υπηρεσίες του κ. Solana και πώς συντονίζονται αυτές με την Επιτροπή;

<SPEAKER ID=40 NAME="Haarder">
Κύριε Πρόεδρε, κύριε Solana, έχετε την πλήρη υποστήριξη και εμπιστοσύνη της Ομάδας των Φιλελευθέρων, αλλά θα ήθελα να σας υπενθυμίσω την τεράστια ευθύνη που επωμίζεστε. Αφενός σκέφτομαι τα τρέχοντα σημαντικά ανθρωπιστικά καθήκοντα για τη διαφύλαξη και την εδραίωση της ειρήνης. Σκέφτομαι επίσης όμως και την ευθύνη που επωμίζεστε τώρα για την αποφυγή οιασδήποτε ρήξης μεταξύ του ΝΑΤΟ και της ΕΕ, μεταξύ των ΗΠΑ και της Ευρώπης, μέσω της δημιουργίας της νέας ευρωπαϊκής αμυντικής συνεργασίας. Οι μόνοι που θα χαίρονταν από μια τέτοια ρήξη θα ήταν τα αυταρχικά καθεστώτα και τα κράτη αλήτες, τα οποία αποτελούν απειλή για την ειρήνη και τα ανθρώπινα δικαιώματα. Νομίζω πως ακούσατε τις ανησυχίες που εξέφρασαν ορισμένα μέλη του Αμερικανικού Κογκρέσου, την περασμένη εβδομάδα, εδώ στο Κοινοβούλιο. Τις ανησυχίες αυτές πρέπει να τις διασκεδάσετε, κύριε Solana, διότι, όπως κι εσείς ο ίδιος είπατε, όταν είμαστε συσπειρωμένοι απ' άκρη σε άκρη του Ατλαντικού τότε είμαστε σε θέση να επιτελέσουμε έργο. Όταν διαχωριζόμαστε, τότε αποδυναμωνόμαστε και κατά συνέπεια παρατείνονται οι ταλαιπωρίες των καταπιεσμένων. Για αυτόν τον λόγο, κύριε Solana, διατηρήστε τη στενότερη δυνατή επαφή με τους Αμερικανούς συμμάχους μας και μην ξεχάσετε ούτε τη Νορβηγία, ούτε την Τουρκία ούτε τον Καναδά. Και αυτές οι χώρες φέρουν επίσης μεγάλη ευθύνη προκειμένου να μην καταντήσουμε χάρτινη τίγρη. Όπως συχνά έχει πει και ο κύριος George Robinson, έχουμε δύο εκατομμύρια στρατιώτες, αλλά δεν μπορούσαμε ούτε 40.000 να παρατάξουμε στο Κοσσυφοπέδιο. Ίσως έφταιγε η αδυναμία και η αναξιοπιστία μας που οδήγησαν στον πόλεμο. Η διπλωματική πίεση στέφεται με επιτυχία μόνο όταν στηρίζεται και σε μια αξιόπιστη οικονομική και στρατιωτική πίεση. Όλα τα υπόλοιπα είναι ευσεβείς πόθοι. Συνεπώς, τα κράτη μέλη πρέπει, είτε να προβλέψουν περισσότερα χρήματα, είτε να αλλάξουν προτεραιότητες προς όφελος σύγχρονων, κινητών μονάδων ώστε οι στρατιώτες μας να στηρίζονται με καλύτερο εξοπλισμό. Για αυτόν τον λόγο χαιρόμαστε για τις αποφάσεις που ελήφθησαν τη Δευτέρα στη Sintra.
<P>
Το τρίτο μεγάλο βάρος που έχετε επωμιστεί είναι η διασφάλιση του κοινοβουλευτικού ελέγχου. Πρέπει πρωτίστως να διεξάγεται από τα κράτη μέλη. Δεν πρέπει να είναι δυνατή η αποστολή ούτε ενός στρατιώτη χωρίς την έγκριση του κοινοβουλίου του κράτους μέλους. Κατά συνέπεια, είναι εσφαλμένο να μιλάμε για ευρωπαϊκό στρατό. Πρόκειται για μια δύναμη που αποτελείται από εθνικές μονάδες. Το νέο της υπόθεσης είναι ότι θα μπορεί να επεμβαίνει γρήγορα και καλά προετοιμασμένα υπό αποτελεσματική κοινή ηγεσία και με σύγχρονο εξοπλισμό. Υπάρχει ωστόσο και το περιθώριο για έναν ορισμένο κοινοβουλευτικό έλεγχο και παρέμβαση κι από αυτό το Κοινοβούλιο. Μετά χαράς σας θεωρούμε συχνό καλεσμένο και εδώ, στην Ολομέλεια, και στην Επιτροπή Εξωτερικών Υποθέσεων, ως άνθρωπο που είναι και καλός ομιλητής και καλός ακροατής. Τέλος, θα ήθελα να εκφράσω όπως κι εσείς τη χαρά μου για την απίστευτη ομοφωνία και ταχύτητα με την οποία δρομολογήθηκε η εν λόγω νέα συνεργασία. Κάποιοι από εμάς συναντήσαμε χθες τον πορτογάλο Υπουργό Αμυνας. Και εκείνος ήταν εξίσου ενθουσιώδης και εξεπλάγη θετικά, όπως κι εσείς, που συμφωνήσαμε σε τόσα πολλά. Αναλογιστείτε απλώς ότι στο τραπέζι υπήρχαν και αδέσμευτες χώρες. Συμμεριζόμαστε τη χαρά, αρκεί να μην βιαζόμαστε τόσο πολύ διατρέχοντας τον κίνδυνο να υποστεί ζημιά η υπερατλαντική συνεργασία μας. Αυτό είναι κάτι που θέλω να υπογραμμίσω ακόμη μια φορά. Τελειώνοντας θέλω επίσης να υπογραμμίσω πως όταν ασκούμε οικονομική και στρατιωτική πίεση, ο στρατός δεν χρησιμοποιείται καθόλου. Αυτός είναι ο στόχος της όλης υπόθεσης, και γι' αυτό είναι σημαντικό να συνεργαστείτε με τον κύριο Patten, διότι μέσω της στρατιωτικής, οικονομικής και διπλωματικής πίεσης θα βάλουμε από κοινού τέλος στις επιθέσεις που σημειώνονται στις νευραλγικές περιοχές μας.

<SPEAKER ID=41 LANGUAGE="FR" NAME="Cohn-Bendit">
Κύριε Πρόεδρε, κύριε Solana, είμαστε όλοι μεγάλα παιδιά. Χτίζετε παλάτια στην άμμο, και το σχέδιό σας για την πορεία έως το 2003 περιλαμβάνει 60.000 στρατιώτες. Είναι καταπληκτικό το τι αποφασίσαμε στη Sintra για το 2004, το 2005 και το 2006. Όμως τι μέλλει γενέσθαι με το Κοσσυφοπέδιο το 2000;
<P>
Εσείς μιλήσατε με τον κ. Gil-Robles, εγώ έλαβα ένα μήνυμα από έναν πρώην συνάδελφο, τον κ. Pierre Pradier, ο οποίος αυτή τη στιγμή βρίσκεται στην Πρίστινα. Μου αφηγείται την ιστορία ενός σέρβου γιατρού ο οποίος δολοφονήθηκε στην Πρίστινα. Φρόντιζε τους τσιγγάνους, τους Αλβανούς, τους Σέρβους και αυτό είναι ασυγχώρητο πράγμα στο Κοσσυφοπέδιο. Δολοφονήθηκε και ήταν πατέρας τριών παιδιών. Σήμερα στο Κοσσυφοπέδιο χρειάζεται αστυνόμευση! Χρειαζόμαστε στρατιώτες που να μην πρεσβεύουν κάποιο δόγμα. Δεν είμαι πολεμοχαρής, όμως εάν δεν έχουμε στρατιώτες που να σταματούν τους εγκληματίες στο Κοσσυφοπέδιο, οι στρατιώτες αυτοί είναι άχρηστοι. Στο Κοσσυφοπέδιο διακινδυνεύουν τη ζωή τους, και αυτό είναι το κόστος της ελευθερίας αυτή τη στιγμή. Εάν επιτρέψουμε αυτό που συμβαίνει σήμερα στο Κοσσυφοπέδιο, τις προκλήσεις στα σύνορα, τις προκλήσεις των Σέρβων, τις προκλήσεις των Αλβανών κ.λπ., οδεύουμε προς πόλεμο.
<P>
Πείτε μου ποια είναι η πολιτική κινητοποίηση, κύριε Patten; Σήμερα, έχουμε ανάγκη από ένα πολιτικό σώμα επέμβασης στο Κοσσυφοπέδιο για να επιτηρούμε τα όσα συμβαίνουν, για να λέμε στους στρατιωτικούς, στους αστυνομικούς τι πρέπει να κάνουν, διαφορετικά, όλα όσα κάναμε στη Βοσνία, όλα όσα κάναμε στο Κοσσυφοπέδιο, θα αντιφάσκουν με την πραγματικότητα μιας χώρας η οποία βυθίζεται όλο και περισσότερο στη βία.
<P>
(Διακοπή από την άκρα δεξιά, από τον κ. Martinez) Έχουμε μεγάλο πρόβλημα, γιατί κάνουμε φύλλα πορείας για τους πληθυσμούς, αλλά δεν είμαστε ικανοί να δράσουμε όταν εκτυλίσσεται μια τεράστια κρίση ανθρωπιστικού χαρακτήρα, όπως στην Τσετσενία. Ο κ. Poettering έχει δίκιο - όταν έχει δίκιο πρέπει να του το λέμε. Δεν έχει πάντοτε δίκιο, όμως σε αυτή την περίπτωση έχει. Είμαι υπέρ μιας σκληρής πολιτικής έναντι της Αυστρίας, κατά συνέπεια όμως αναλαμβάνουμε ευθύνη έναντι της Ρωσίας. Τους υπουργούς Εξωτερικών που δεν μιλούν καθόλου - είτε είναι Γερμανοί και προέρχονται από το κόμμα μου είτε είναι Γάλλοι της ευρύτερης αριστεράς είτε Ιταλοί οποιουδήποτε κόμματος - δεν τους συμπαθώ καθόλου! Στην παρούσα κατάσταση, πρέπει να πούμε στους Ρώσους το εξής: "εάν θέλετε χρήματα, εάν θέλετε να μειωθούν τα χρέη σας, πρέπει να επιτρέψετε την είσοδο ενός πολιτικού ειρηνευτικού σώματος στη Ρωσία". Διαφορετικά, δεν είμαστε διατεθειμένοι να πληρώσουμε τον πόλεμό τους, δεδομένου ότι μειώνοντας το χρέος, παρέχοντάς τους χρήματα, πληρώνουμε τους στρατιώτες τους οι οποίοι σφαγιάζουν τους πληθυσμούς. Εάν εξακολουθήσουμε να δίνουμε χρήματα στους σφαγείς, γινόμαστε συνένοχοι στις σφαγές στην Τσετσενία.
<P>
(Χειροκροτήματα)Δεν αρκεί να πούμε απλώς: "Κύριοι σφαγείς, σταματήστε να σφαγιάζετε! Ξέρουν πολύ καλά ότι δεν θα έπρεπε να σκοτώνουν. Πιστεύετε ότι ο κ. Putin δεν γνωρίζει ότι αυτό που κάνει στην Τσετσενία δεν είναι και πολύ σωστό; Όμως αυτή είναι η στρατηγική του και αυτός προκάλεσε τον πόλεμο αυτό. Εξαρχής ήθελε αυτόν τον πόλεμο για να γίνει πρόεδρος.
<P>
Αυτός είναι ο σημερινός κόσμος. Γι' αυτό σας λέω: δεν συμφωνεί όλη η Ομάδα μου, όμως εγώ είμαι υπέρ μιας ευρωπαϊκής άμυνας. Πιστεύω ότι μια ευρωπαϊκή άμυνα πρέπει να ελέγχεται τόσο από το Ευρωπαϊκό Κοινοβούλιο όσο και από τα εθνικά κοινοβούλια. Κατ' αρχάς, το Ευρωπαϊκό Κοινοβούλιο θα πρέπει να εγκρίνει κάποιο θέμα και στη συνέχεια τα εθνικά κοινοβούλια θα αποφασίσουν εάν θα στείλουν ή όχι τους στρατιώτες τους. Εάν μια πολιτική δύναμη παρέμβασης μπορεί να παρέμβει πριν και κατά τη διάρκεια μιας σύγκρουσης και εμείς δεν πάρουμε αυτή την απόφαση, είμαστε μεγάλα παιδιά που αρέσκονται να παίζουν το παιχνίδι της προώθησης των στρατιωτών, αλλά που είναι ανίκανα να προωθήσουν μη στρατιωτικές ομάδες. Όσο δεν θα ισορροπούμε μεταξύ του στρατιωτικού και πολιτικού χαρακτήρα, δεν θα είμαστε αξιόπιστοι.

<SPEAKER ID=42 LANGUAGE="FR" NAME="Wurtz">
Κύριε Πρόεδρε, είναι η δεύτερη φορά που υποδεχόμαστε τον Ανώτατο Εκπρόσωπο για την Κοινή Εξωτερική Πολιτική και την Πολιτική Ασφάλειας, και είμαι από εκείνους που θα ήθελαν τέτοιες επισκέψεις να επαναλαμβάνονται αρκετά συχνά. Ωστόσο, κύριε Ανώτατε Εκπρόσωπε, αυτό που αποδοκιμάζει η Ομάδα μου είναι ότι δίνετε την εντύπωση πως θέλετε να ασκείτε τις σημαντικές αρμοδιότητές σας κατά τρόπο υπερβολικά μονομερή.
<P>
Κατ' αρχάς, αντιμετωπίζετε τις προκλήσεις σε θέματα ασφάλειας μόνο από τη στρατιωτική τους διάσταση, παραμερίζοντας σχεδόν ό,τι κατά τη δική μας γνώμη είναι σημαντικό, δηλαδή, μια μεγάλη πολιτική πρόληψης, η οποία θα προηγείται των κινδύνων για ενδεχόμενες συγκρούσεις και που θα έπρεπε να αποτελεί από μόνη της αντικείμενο μιας κοινής στρατηγικής σε κοινοτική κλίμακα. Επιπλέον, όσον αφορά την άποψη που υποστηρίζετε περί αυτόνομης αμυντικής ικανότητας, παρόλο που αυτό που ζητάτε ως αμυντική ικανότητα κινητοποίησης είναι σαφέστατο, δεδομένου ότι τίθεται ζήτημα διπλασιασμού κατά μέσον όρο των επενδυτικών δαπανών στον στρατιωτικό τομέα, ωστόσο, η αυτονομία του καθίσταται πολύ περισσότερο προβληματική, κρίνοντας από το βαθμό ανάμιξης του ΝΑΤΟ, συνεπώς των ΗΠΑ, στις ευρωπαϊκές αποφάσεις για αμυντικά θέματα, γεγονός που μια μερίδα του Συμβουλίου, και όπως φαίνεται, και εσείς ο ίδιος επιθυμείτε.
<P>
Τέλος και πάνω από όλα, δεν αναφερθήκατε καθόλου στον άλλο τομέα της αποστολής σας: την εξωτερική πολιτική της Ένωσης. Κατά την άποψή μας, δεν είναι δυνατό να αρκείσθε σε ένα είδος ελάχιστης υπηρεσίας σε αυτόν τον τομέα, όπως μας επισημαίνει και η ίδια η πραγματικότητα αυτή τη στιγμή.
<P>
Ένα απτό παράδειγμα η Τσετσενία. Έχουν περάσει έξι μήνες από τότε που εξαιτίας ποταπών ηγετικών φιλοδοξιών, οι ρώσοι ιθύνοντες διεξάγουν σε αυτή την περιοχή έναν βρώμικο πόλεμο αποικιακής φύσης, προβαίνοντας καθημερινά σε βαρβαρότητες. Πέρα από τους κάπως γενικούς λόγους που είπατε και τους οποίους αναμφίβολα θα μας επαναλάβετε στο μέλλον, ποια είναι σήμερα η στρατηγική της Ένωσης απέναντι στη Ρωσία; Αυτό που διακρίνουμε σήμερα, και συγχωρήστε με γι' αυτό, είναι μόνο μια συγκαταβατική αδράνεια, τη στιγμή που αυτή η μεγάλη χώρα βυθίζεται υπό το βλέμμα μας σε μια κατάσταση ολοένα και πιο ανεξέλεγκτη και επικίνδυνη για την ειρήνη και την ασφάλεια ολόκληρης της ηπείρου.
<P>
Σε ό,τι αφορά τη Μέση Ανατολή, η ειρηνευτική διαδικασία στην περιοχή παραμένει στάσιμη και οι εντάσεις οξύνονται ξανά κατά τρόπο εξαιρετικά ανησυχητικό. Ποιες πρωτοβουλίες σχεδιάζουν να αναλάβουν οι Δεκαπέντε, προκειμένου να μη σβήσει, ενδεχομένως, η σπίθα της ελπίδας που γεννήθηκε την εποχή της ήττας του κ. Netanayou και ανοίξει ο δρόμος για τα χειρότερα.
<P>
Σε ό,τι αφορά τα Βαλκάνια, ένα χρόνο μετά την έναρξη των βομβαρδισμών του ΝΑΤΟ και υπό το φως της τόσο σημαντικής κρίσης στη Mitrovica, είσαστε διατεθειμένοι να κάνετε μια κριτική αξιολόγηση ολόκληρης της στρατηγικής που ακολουθήθηκε σε αυτή την περιοχή για να συναγάγετε χρήσιμες πληροφορίες;
<P>
Σε ό,τι αφορά τον Νότο και κυρίως την Αφρική, οι αβάσταχτες εικόνες που μας έρχονται από τη Μοζαμβίκη δεν είναι αποτέλεσμα μόνο της φυσικής καταστροφής, αλλά παραπέμπουν και στις ανελέητες συνέπειες της υπανάπτυξης. Θέτουν ερωτήματα σχετικά με τις φιλοδοξίες που έχουμε απέναντι σε αυτό το τμήμα του κόσμου και κατά συνέπεια σχετικά με τις αλλαγές που πρέπει να προωθηθούν στο πλαίσιο της παρούσας παγκόσμιας τάξης ή αταξίας.
<P>
Τέλος, αναφορικά με το δίκτυο Echelon. Ζητήστε τουλάχιστον αυτή η απίστευτη υπόθεση να εγγραφεί στην ημερήσια διάταξη της επόμενης Διάσκεψης Κορυφής Ευρωπαϊκής Ένωσης - Ηνωμένων Πολιτειών. Η Ομάδα μου θα ήθελε ο διάλογός μας, η συνεργασία μας και ενδεχομένως οι πολιτικές μας αντιπαραθέσεις να πραγματοποιούνται επίσης, να πραγματοποιούνται πρωτίστως σε τέτοιους τομείς που διακυβεύονται. Πολλοί άνθρωποι το περιμένουν αυτό από εμάς, στην Ευρώπη και στον κόσμο. Θεωρώ ότι πρόκειται για ευκαιρίες που δεν πρέπει να χάσουμε.

<SPEAKER ID=43 LANGUAGE="FR" NAME="Coϋteaux">
Κύριε Πρόεδρε, κυρίες και κύριοι, κύριε Solana, είμαστε σε αρκετά δύσκολη θέση να σας απαντήσουμε, γιατί είσαστε υπεύθυνος για ένα ζήτημα που, για εμάς, δεν υφίσταται.
<P>
Θεωρούμε ότι αυτή η φτωχή Ευρώπη δεν μπορεί να μιλάει με μία φωνή μόνο για να φλυαρεί ή επιπλέον, κάτι που είναι ακόμη σοβαρότερο, ότι δεν μπορεί να επιλύει τις διπλωματικές αντιπαραθέσεις της μόνο στο πλαίσιο του στείρου μιμητισμού της αμερικανικής πολιτικής. Εξαιτίας της ποιητικής αυταπάτης και της φυγής προς τα εμπρός στις οποίες αρέσκονται οι Δεκαπέντε, αποφάσισαν στη Sintra να εξοπλισθούν με μια δύναμη δράσης που "πομπωδώς" αποκαλείται αυτόνομη. Ωστόσο, η Ένωση είναι βεβαίως δυνατό να βαφτίζει "δύναμη δράσης" αυτό που, προς το παρόν, δεν είναι παρά μόνο μια κινητοποίηση κάποιων πόρων και η συγκέντρωση, στα χαρτιά, ανδρών, όπλων και διοικητικής μέριμνας. Όμως, η πεποίθηση ότι αυτό το συνονθύλευμα μπορεί να είναι αυτόνομο, είναι οπωσδήποτε μια άλλη υπόθεση. Ποια συμφέροντα προτίθεται να υπερασπίσει αυτή η υποτιθέμενη δύναμη, δεδομένου ότι τα έθνη της Ευρώπης δεν έχουν τα ίδια συμφέροντα;
<P>
Ας σκεφτούμε για τρία δευτερόλεπτα. Ποια είναι η βάση μιας ένοπλης δράσης; Μήπως είναι η άμυνα ενός εδάφους, η διαφύλαξη μιας πατρίδας και εν γένει η διαφύλαξη των συμφερόντων που θεωρούνται ζωτικά; Σε τι μπορεί να ανταποκρίνεται ένας στρατός απουσία μιας πατρίδας, απουσία μιας επικράτειας - δεδομένου ότι η Ευρώπη είναι ανίκανη να προσδιορίσει με σαφήνεια τα σύνορά της - και απουσία σαφώς προσδιορισθέντων ζωτικών συμφερόντων για τα οποία οι Δεκαπέντε ποτέ δεν τόλμησαν να συζητήσουν για προφανείς λόγους. Με λίγα λόγια: ποια μπορεί να είναι η χρησιμότητα μιας ένοπλης δύναμης απουσία οποιασδήποτε πολιτικής;
<P>
Αναδιπλωνόμαστε σε ένα είδος υποκατάστατου με βάση τα ανθρωπιστικά δικαιώματα, σε ένα είδος στρατού στην υπηρεσία ασαφών ιδεών, ενός ιδανικού για το οποίο άλλωστε η ιστορία έχει δείξει πολλές φορές τους κινδύνους. Μια εξωτερική πολιτική προϋποθέτει την ύπαρξη ενός σαφούς προσδιορισμού της υπόστασης και των συμφερόντων της. Παρόλα αυτά η ΚΕΠΠΑ δεν θα γίνει ποτέ κάτι διαφορετικό από το προσωπείο των εθνικών συμφερόντων, τα οποία έχουν καταφέρει ήδη να κυριεύσουν το σύστημα. Ποιος δεν βλέπει ότι πρόκειται επί του προκειμένου για το ζεύγος Λονδίνο - Βερολίνο το οποίο συνοδεύεται από τους αντίστοιχους οπαδούς τους, που κατά κανέναν τρόπο δεν αντιλαμβάνονται τη διπλωματία τους ανεξάρτητα από την Ουάσινγκτον, θεωρώντας εαυτούς στην καλύτερη περίπτωση ως κομπάρσους.
<P>
Αλλωστε και εσείς προσωπικά, κύριε Solana, αποτελείτε ένα τέλειο παράδειγμα αυτής της σχεδόν διαρθρωτικής συνενοχής, δεδομένου ότι μεταβήκατε απευθείας από το ΝΑΤΟ στην ΚΕΠΠΑ σαν να επρόκειτο για το ίδιο πράγμα, αν και είναι αλήθεια ότι είναι το ίδιο πράγμα. Πρόκειται πάντοτε για την υπηρεσία της αυτοκρατορίας. Ήταν μάλιστα αρκετά διασκεδαστικό να σας βλέπουμε να επικαλείστε αυτό το πραγματικά υπέροχο και λεπτό επιχείρημα, στο πλαίσιο της γελοίας αντιπαράθεσής σας με τον Επίτροπο Patten. Εν πάση περιπτώσει, κάποια μέρα είχατε πει το εξής σε μια γερμανική εφημερίδα: "σε εμένα τηλεφωνούν οι Αμερικάνοι". Θα μπορούσατε να είχατε συμπληρώσει, κύριε Solana, "σε εμένα δίδουν τις εντολές" εφόσον εμείς αυτό ακριβώς βλέπουμε. Στα Βαλκάνια, όπως και αλλού, τη μια μέρα οι Ηνωμένες Πολιτείες απαιτούν την καταστροφή των Βαλκανίων και μια άλλη, μας ζητούν να τα ανασυγκροτήσουμε. Μάλιστα, ο Jean-Claude Martinez είχε απόλυτο δίκιο που σας διέκοψε, κύριε Daniel Cohn-Bendit, ο μιμητισμός υφίσταται σε κάθε περίπτωση.
<P>
Με θεωρείτε υπερβολικό! Κάθε ημέρα η επικαιρότητα φέρνει στο φως μια πρόσθετη απόδειξη της υποταγής μας. Το Echelon είναι μεταξύ άλλων ένα τέτοιο παράδειγμα, το οποίο δίνει εξάλλου μια εικόνα της Ευρώπης τελείως διαφορετική από αυτήν που αρεσκόμαστε να συζητάμε εδώ. Όσο για τους εμπειρογνώμονες που κάνουν λόγο για ένα πολιτισμικό πρόβλημα, τους βρίσκω ιδιαίτερα αξιαγάπητους.

<SPEAKER ID=44 LANGUAGE="FR" NAME="Gollnisch">
Εξ ονόματος του Συντονισμού των Κομμάτων της Ευρωπαϊκής Δεξιάς, οφείλω να σας πω, κύριε Ανώτατε Εκπρόσωπε για την Κοινή Εξωτερική Πολιτική και την Πολιτική Ασφάλειας, ότι δεν απολαμβάνετε της εμπιστοσύνης μας. Διατείνεστε ότι είσαστε κατά του πολέμου, όμως ως Γενικός Γραμματέας του ΝΑΤΟ ξεκινήσατε έναν πόλεμο. Εκτελώντας δουλικά την αμερικανική στρατιωτική πολιτική σε μια σφαίρα άλλη από αυτήν της Βορειοατλαντικής Συνθήκης και κατά παράβαση των κανόνων του διεθνούς δικαίου, που θεσπίζουν την αρχή της μη ανάμιξης, καθώς και εκείνων που διέπουν την κήρυξη πολέμου, εξαπολύσατε έναν επιθετικό πόλεμο ενάντια σε ένα κράτος που ποτέ δεν υπήρξε μέλος της Συνθήκης και το οποίο δεν απειλούσε κανένα διεθνές σύνορο.
<P>
Σήμερα, αξίζει να το αναφέρουμε, ακόμη και ο κ. Cohn-Bendit κάνει απολογισμό των αποτελεσμάτων της καταστρεπτικής πολιτικής που τόσο επιθυμούσε. Επίσης, έχουμε να σας θέσουμε κάποια ερωτήματα που προδίδουν την ανησυχία μας, και αυτό είναι το λιγότερο που μπορούμε να πούμε.
<P>
Κατ' αρχάς, πιστεύετε ότι η Κοινή Εξωτερική Πολιτική και Πολιτική Ασφάλειας αποβλέπει στην προστασία της ασφάλειας των κρατών μελών της Ένωσης, όπως ενδεχομένως πιστεύουμε ή μήπως της αναγνωρίζετε τη δυνατότητα να επεμβαίνει σε οποιοδήποτε μέρος του κόσμου;
<P>
Δεύτερον, σε αυτή τη δεύτερη περίπτωση, σε ποιους κανόνες του διεθνούς δικαίου και της πολιτικής ηθικής βασίζεστε; Γνωρίζω ήδη την απάντησή σας: στους κανόνες περί ανθρωπισμού. Εξ ονόματος του ανθρωπισμού καταστρέψατε μεθοδικά στο Κοσσυφοπέδιο όλες τις μη στρατιωτικές υποδομές της Σερβίας. Όταν οι ΗΠΑ σκοτώνουν 2000 άτομα στον Παναμά, δεν το κάνουν για να επιβάλουν την πολιτική τους, αλλά για να καταπολεμήσουν το εμπόριο των ναρκωτικών. Όταν αποβιβάζονται στη Σομαλία, από όπου θα πρέπει να φύγουν με την ουρά στα σκέλια, δεν το πράττουν για να εγγυηθούν τον έλεγχο του δρόμου του πετρελαίου, αλλά για να επαναφέρουν την ελπίδα. Θυμόσαστε το "Restore hope" (Αποκαταστήστε την ελπίδα); Με μια κουβέντα ή με πολλές, δεν βλέπετε πως σήμερα όλες οι μεγάλες αισχρότητες γίνονται στο όνομα του ανθρωπισμού;
<P>
Τέλος, μας μιλήσατε για τη χρήση των μεγάλων μέσων διαχείρισης των κρίσεων. Όχι για τη διεξαγωγή πολέμου, βεβαίως, αλλά για τη διαφύλαξη της ειρήνης. Ωστόσο, ανέκαθεν αυτή ήταν η δικαιολογία όλων όσων διεξάγουν προληπτικούς πολέμους. Μπορείτε να μας εγγυηθείτε ότι δεν θα υπάρξει προληπτικός πόλεμος ενάντια σε οποιοδήποτε κράτος, και κυρίως ενάντια σε όσα δεν θα επικυρώσουν με την ψήφο τους την πολιτική που αποφάσισαν τα άλλα κράτη της Ένωσης;
<P>
Τα ερωτήματα αυτά, κύριε Ανώτατε Εκπρόσωπε, αντανακλούν την ανησυχία μας. Λέτε πως είστε εναντίον του πολέμου, δεν είστε όμως ο πρώτος πολεμοχαρής που ορκίζεται κάτι τέτοιο. Ας μας φυλάξει ο Θεός από τις ολέθριες συνέπειες των μεγαλόστομων αρχών που μας παρουσιάσατε νωρίτερα.

<SPEAKER ID=45 LANGUAGE="NL" NAME="Belder">
Κύριε Πρόεδρε, η ανάπτυξη μιας ευρωπαϊκής ταυτότητας στον τομέα της ασφάλειας και άμυνας δεν αφήνει αδιάφορα, όπως είναι αυτονόητο, τα τρία κράτη που προσχώρησαν πέρυσι στο ΝΑΤΟ, δηλαδή την Πολωνία, την Τσεχική Δημοκρατία και την Ουγγαρία. Ως υποψήφια μέλη της Ευρωπαϊκής Ένωσης, επιθυμούν να συμμετάσχουν σε αυτή τη σημαντική πρωτοβουλία ευθύς εξαρχής, δηλαδή τώρα αμέσως. Η επιθυμία τους αυτή δεν έγινε δεκτή από το Συμβούλιο κατά τη Διάσκεψη Κορυφής του Ελσίνκι στα τέλη του 1999. Στη φινλανδική πρωτεύουσα παρασχέθηκαν απλώς ορισμένες ασαφείς υποσχέσεις περί διαβούλευσης και συνεργασίας.
<P>
Γι' αυτό και θα ήθελα να απευθύνω ένα ερώτημα στον Ύπατο Εκπρόσωπο κύριο Solana: κατά πόσον εμπλέκονται σήμερα, ή πρόκειται να εμπλακούν στο μέλλον, η Πράγα, η Βαρσοβία και η Βουδαπέστη στα ευρωπαϊκά στρατιωτικά σχέδια για τη διαχείριση κρίσεων;
<P>
Το ερώτημα αυτό επείγει ακόμα περισσότερο δεδομένης της έντονα επικριτικής στάσης της πολωνικής πλευράς. Με δυο λόγια, οι Πολωνοί λένε: αποφύγετε τον αμερικανικό απομονωτισμό αλλά και τις ευρωπαϊκές τάσεις απομάκρυνσης από τις ΗΠΑ. Βέβαια, ο πολωνός Υπουργός Εξωτερικών, Bronislav Geremek, διατυπώνει τις ανησυχίες αυτές με πιο διπλωματικό τρόπο: "Η οικοδόμηση μιας ευρωπαϊκής ταυτότητας στον τομέα της άμυνας δεν μπορεί να πραγματοποιηθεί εις βάρος της ενότητας του ΝΑΤΟ. Αυτή η ευρωπαϊκή ταυτότητα στον τομέα της άμυνας αποσκοπεί ακριβώς στην ενίσχυση του ΝΑΤΟ." Η θέση αυτή μας βρίσκει απολύτως σύμφωνους!
<P>
Ο κύριος Geremek δεν αποτελεί σίγουρα τον μόνο πολιτικό στα νέα κράτη μέλη του ΝΑΤΟ από την Κεντρική και Ανατολική Ευρώπη ο οποίος έχει μείνει έξω από το παιχνίδι σ' αυτή την εξαιρετικά σημαντική διαδικασία. Συμφωνεί μαζί του για παράδειγμα ο Τσέχος Υπουργός Αμυνας. Πέρυσι το φθινόπωρο δήλωσε: "Η ασφάλεια της Ευρώπης δεν μπορεί να κατατμηθεί, ούτε να περιοριστεί σε ένα μικρό αριθμό χωρών, των οποίων τις αποφάσεις θα παρακολουθούν και θα καλούνται να εφαρμόζουν υπάκουα όλοι οι άλλοι."
<P>
Οι δηλώσεις αυτές δείχνουν τη σημασία του ερωτήματος που απευθύνω στον κύριο Solana. Οι Πολωνοί το εκφράζουν αυτό με πέντε μόνο λέξεις: τίποτα για εμάς χωρίς εμάς! Τι έχουν να πουν τα σημερινά κράτη μέλη της ΕΕ για αυτό το απόλυτα θεμιτό αίτημα των υποψήφιων χωρών;

<SPEAKER ID=46 LANGUAGE="ES" NAME="Salafranca Sαnchez-Neyra">
Κύριε Πρόεδρε, κι εγώ θα ήθελα να χαιρετίσω την παρουσία του Ανώτατου Εκπροσώπου και τη διαθεσιμότητά του να απαντήσει στις ερωτήσεις των βουλευτών σε αυτή τη δεύτερη παρουσία του εδώ, εφόσον κατά την επίσκεψή του το Νοέμβριο - για λόγους που σίγουρα δεν οφείλονται στον κ. Solana - αυτό δεν κατέστη δυνατό, αν και θα είναι σωστό να αναγνωρίσουμε ότι τις έλαβε υπόψη του και δεσμεύτηκε να δώσει απαντήσεις στις ερωτήσεις των βουλευτών το συντομότερο δυνατό.
<P>
Πιστεύω ότι είναι επίσης δίκαιο να αναγνωρίσουμε τις προσπάθειες που καταβάλλει ο κ. Solana με σκοπό μια Κοινή Εξωτερική Πολιτική και Πολιτική Ασφάλειας της Ευρωπαϊκής Ένωσης που να είναι περισσότερο αποτελεσματική, περισσότερο ορατή και πιο συνεκτική. Υπό αυτή την έννοια, συμφωνώ με τις παρεμβάσεις ορισμένων συναδέλφων που έλαβαν το λόγο πριν από μένα, ως προς την αναγκαιότητα ύπαρξης μιας συνολικής πολιτικής που να συνδυάζει όχι μόνο στρατιωτικά στοιχεία, αλλά και πολιτικά, διπλωματικά, ανθρωπιστικά, καθώς και αστυνομικά στοιχεία, στα οποία αναφέρθηκε και ο κ. Solana.
<P>
Η πορτογαλική Προεδρία πράγματι, κάλυψε μια μεγάλη απόσταση, εγκαθιδρύοντας μια σειρά από όργανα με προσωρινό ή μεταβατικό χαρακτήρα. Σε χρόνο ρεκόρ, οργάνωσε το εν λόγω άτυπο Συμβούλιο Υπουργών Αμυνας και καθόρισε μια ολόκληρη σειρά από ορόσημα, σε μακροπρόθεσμη βάση, προς αυτή την Κοινή Εξωτερική Πολιτική και Πολιτική Ασφάλειας. Ένα από αυτά ήταν αυτό το Συμβούλιο της Sintra, σχετικά με το οποίο θα ήθελα να κάνω ορισμένες ερωτήσεις στον κ. Solana.
<P>
Aυτό το Συμβούλιο στηρίχτηκε σε δύο έγγραφα. Ένα βρετανικό έγγραφο σχετικά με τους headline goals, τους πρωταρχικούς στόχους, και ένα άλλο έγγραφο σχετικά με τα μόνιμα στρατιωτικά όργανα της Ευρωπαϊκής Ένωσης. Κύριε Solana, θα ήθελα να σας ρωτήσω αν εσείς θα ήσασταν διατεθειμένος την επόμενη φορά που θα παρευρεθείτε στην Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, να εξηγήσετε εκτενώς και αναλυτικά στα μέλη αυτής της επιτροπής - μαζί με τον κ. Patten, στον οποίο υποβάλλω την ίδια ερώτηση, και μαζί με τον Προεδρεύοντα του Συμβουλίου, στον οποίο, κύριε Solana, παρακαλώ να μεταφέρετε επίσης αυτό το αίτημα - το περιεχόμενο αυτών των εγγράφων που αποτέλεσαν αντικείμενο επεξεργασίας της συνόδου.
<P>
Μια δεύτερη ερώτηση, κύριε Ανώτατε Εκπρόσωπε, θα ήταν να μας πείτε μέχρι ποιο σημείο στηρίζετε τις παρατηρήσεις και τις εκδηλώσεις του γάλλου Υπουργού Αμυνας, ότι δηλαδή ήταν απαραίτητο τα κράτη μέλη να ορίσουν το 0,7 του ακαθάριστου εγχώριου προϊόντος για αμυντικές δαπάνες. Θα ήθελα να μάθω, ποια είναι η γνώμη σας, αν συμμερίζεστε αυτή την άποψη, αν πραγματικά θεωρείτε απαραίτητη μια πιο αποφασιστική συνεισφορά εκ μέρους των κρατών μελών σε αυτόν τον τομέα.
<P>
Τρίτον, ποια είναι η εκτίμησή σας σχετικά με τις ασκήσεις "Crisex 2000" , που μόλις ολοκληρώθηκαν, στις οποίες για πρώτη φορά η Ευρωπαϊκή Ένωση μοιράστηκε με την Ατλαντική Συμμαχία μια σειρά από πρωτοβουλίες;
<P>
Τέταρτον και τελευταίο, κύριε Solana, θα ήθελα να μάθω αν, σε περίπτωση που θα σας το ζητούσαν τα κράτη μέλη, θα είσασταν διατεθειμένος να προεδρεύσετε μιας επιτροπής πολιτικής και άμυνας, προσθέτοντας έτσι όλη την πείρα που διαθέτετε αυτή τη στιγμή ως Γενικός Γραμματέας του Συμβουλίου Υπουργών, ως Ανώτατος Εκπρόσωπος της Κοινής Εξωτερικής Πολιτικής και Πολιτικής Ασφάλειας, ως Γενικός Γραμματέας της Δυτικοευρωπαϊκής Ένωσης και ως πρώην Γενικός Γραμματέας του ΝΑΤΟ.

<SPEAKER ID=47 LANGUAGE="FR" NAME="Lalumiθre">
Κύριε Ανώτατε Εκπρόσωπε, ως εισηγήτρια της Επιτροπής Εξωτερικών Υποθέσεων για θέματα ασφάλειας και αμυντικής πολιτικής, θα περιορίσω την παρέμβασή μου σε αυτά τα ερωτήματα.
<P>
Ακούσατε, κύριε Ανώτατε Εκπρόσωπε, τις έντονες κριτικές που διατύπωσαν οι βουλευτές που δεν δέχονται τις φρικτές καταστάσεις στο Κοσσυφοπέδιο, στην Τσετσενία ή αλλού. Εγώ από την πλευρά μου, δεν θέλω να χάσω τις ελπίδες μου. Και σήμερα, σε ό,τι σας αφορά, αναγνωρίζω τις προσπάθειές σας για την οικοδόμηση μιας ευρωπαϊκής πολιτικής ασφάλειας και άμυνας, αντάξιας αυτού του ονόματος, και η οποία δεν υπήρχε. Οπωσδήποτε, πόρρω απέχουμε από την επίτευξη του επιθυμητού στόχου ή εν πάση περιπτώσει του στόχου που εγώ επιθυμώ. Ωστόσο, υπολογίζω στα θετικά στοιχεία σας την εντατική εργασία σας, τη συχνότητα των συνεδριάσεων, τις προσπάθειές σας για τη δημιουργία μιας δύναμης ταχείας επέμβασης, τις συγκεκριμένες προσπάθειές σας για την πρόληψη, τη διαχείριση και τον τερματισμό των κρίσεων με πολιτικά, και εάν κριθεί απαραίτητο, με στρατιωτικά μέσα.
<P>
Δράττομαι της ευκαιρίας της παρουσίας σας εδώ μαζί μας για να σας θέσω δύο ερωτήματα ως προς το "τι μέλλει γενέσθαι". Το πρώτο αφορά τα προσεχή Ευρωπαϊκά Συμβούλια του Ιουνίου και του Δεκεμβρίου, εξαιρώντας το έκτακτο Συμβούλιο στη Λισαβόνα. Ποιες είναι οι βασικές, πρωταρχικές πρόοδοι που ελπίζετε να υλοποιηθούν κατά τις προσεχείς Συνόδους Κορυφής; Τελικά, τι χρειάζεστε περισσότερο επ' ευκαιρία αυτών των προσεχών Συνόδων Κορυφής;
<P>
Η δεύτερη ερώτησή μου είναι διαφορετική αν και συνδέεται με την προηγούμενη. Αφορά την προσεχή ΔΔ. Δεν νομίζετε ότι η ημερήσια διάταξη της ΔΔ θα έπρεπε να συμπεριλάβει το ζήτημα της ευρωπαϊκής πολιτικής ασφάλειας και άμυνας προκειμένου να συμπληρωθούν οι Συνθήκες, εάν κρίνεται ότι οι Συνθήκες αυτές, με την παρούσα μορφή των κειμένων, δεν επιτρέπουν τη δημιουργία μιας πραγματικής αμυντικής πολιτικής; Πιστεύω ότι ο Πρόεδρος του ιταλικού Συμβουλίου ανέπτυξε αυτό το ζήτημα κατά τη συνομιλία σας, στις 24 Φεβρουαρίου. Μπορείτε να μας πείτε ποια είναι η δική σας θέση επ' αυτού;

<SPEAKER ID=48 LANGUAGE="NL" NAME="Van den Bos">
Κύριε Πρόεδρε, η Βοσνία και το Κοσσυφοπέδιο ανάγκασαν την Ευρώπη να ξυπνήσει από τον βαθύ της ύπνο. Επιτέλους, η Ευρωπαϊκή Ένωση συνειδητοποιεί ότι δεν έχει την πολυτέλεια να αφήνει διαρκώς τους Αμερικανούς να αναλαμβάνουν την πολιτική και στρατιωτική πρωτοβουλία. Είναι εξαιρετική η απόφαση για τη δημιουργία μιας δικής μας ειρηνευτικής δύναμης. Εφόσον, ωστόσο, επιθυμεί η Ευρώπη να είναι σε θέση να επεμβαίνει σε περιπτώσεις κρίσεων, οφείλει να προστεθεί μία ρήτρα ελαστικότητας στη Συνθήκη.
<P>
Ο κύριος Solana μπορεί να παίξει έναν σημαντικό ρόλο στα πλαίσια αυτά. Σίγουρα δεν είναι ανίκανος! Είναι ένας ενθουσιώδης και ικανός πολιτικός. Τίθεται ωστόσο το ζήτημα μήπως όλα αυτά τα καθήκοντα που συσσωρεύονται στους ώμους του ξεπερνούν ακόμα και τις δικές του δυνατότητες. Ο κύριος Solana, εκτός από Γενικός Γραμματέας του Συμβουλίου, είναι επίσης και Γενικός Γραμματέας της ΔΕΕ, αλλά και Ανώτατος Εκπρόσωπος για την εξωτερική πολιτική. Επιπλέον, παραμένει υπεύθυνος για το σχεδιασμό της ενιαίας πολιτικής και της έγκαιρης προειδοποίησης. Αναρωτιέμαι πότε βρίσκει χρόνο και κοιμάται, κύριε Πρόεδρε!
<P>
Από δημοκρατικής απόψεως θεωρώ απαράδεκτη αυτή τη συσσώρευση αρμοδιοτήτων, καθόσον μάλιστα ο κύριος Solana δεν είναι βέβαια δημοκρατικά εκλεγμένος πολιτικός, αλλά ένας ανώτατος υπάλληλος ο οποίος δεν οφείλει να λογοδοτεί σε κανένα απολύτως Κοινοβούλιο. Αναλαμβάνοντας όλα αυτά τα καθήκοντα μπορεί να βάλει τον Επίτροπο Patten στο περιθώριο, όπως σήμερα κιόλας βλέπουμε να γίνεται για άλλη μία φορά. Φαίνεται ότι όσο περισσότερο παίρνει σάρκα και οστά η ευρωπαϊκή πολιτική ασφάλειας και άμυνας, τόσο περισσότερο μπαίνουν στο περιθώριο η Επιτροπή και το Κοινοβούλιο, κάτι που επίσης θεωρώ απαράδεκτο.
<P>
Θα πρέπει φυσικά να καταβληθεί κάθε δυνατή προσπάθεια, προκειμένου να καταστεί αποτελεσματικότερη η ευρωπαϊκή πολιτική. Αυτό ωστόσο δεν θα πρέπει να οδηγήσει σε ανεπιθύμητη συγκέντρωση εξουσιών. Ναι μεν ο Solana οφείλει να μην αφήνει την Ευρώπη να κοιμάται τον ύπνο του δικαίου, αλλά όχι και να καταρρεύσει ο ίδιος από την αϋπνία!

<SPEAKER ID=49 LANGUAGE="NL" NAME="Maes">
Verts/ALE). (NL) Κύριε Πρόεδρε, η Ευρωπαϊκή Ένωση δημιουργήθηκε πρώτα απ' όλα για την εξασφάλιση της ειρήνης. Χαίρομαι που ο Eπίτροπος Patten και ο κύριος Solana το υπογράμμισαν αυτό επανειλημμένως. Επιλέξαμε να ακολουθήσουμε έναν κοινό δρόμο ανάπτυξης που να στηρίζεται στη δημοκρατία, την πολιτιστική πολυμορφία και την ανοχή. Να όμως που παρόλα αυτά καθόμαστε και κοιτούμε ανίσχυροι τις βαρβαρότητες που διαπράττονται στην Τσετσενία ή αδιάφοροι τους πολέμους στην Αφρική, σε πάρα πολλές χώρες με τις οποίες έχουμε ιστορικούς δεσμούς καθώς αυτές ήταν πρώην αποικίες μας, όπως οι χώρες ΑΚΕ. Ο πόλεμος δεν είναι παρά μετεξέλιξη και τελικό στάδιο της υπανάπτυξης.
<P>
Στο Κοσσυφοπέδιο έχουμε παρέμβει με στρατιωτικά μέσα, αφού δεν μπορέσαμε να αποτρέψουμε τον πόλεμο στην πρώην Γιουγκοσλαβία. Τώρα δεν μπορούμε ούτε καν να διατηρήσουμε την ειρήνη. Να γιατί χάνει την αξιοπιστία της η Ευρωπαϊκή Ένωση. Δεν πιστεύω, κύριε Solana, ότι μπορούμε να αποκαταστήσουμε την αξιοπιστία μας με στρατιωτικά μέσα.
<P>
Ως αντιπρόσωποι της Ευρωπαϊκής Ελεύθερης Συμμαχίας προερχόμαστε όλοι μας από κράτη και περιφέρειες τα οποία δεν κήρυξαν ποτέ πόλεμο σε άλλα κράτη, αλλά υπερασπίσθηκαν πάντοτε τον εαυτό τους απέναντι σε όσους θέλησαν να τα κατακτήσουν. Τρέφουμε έντονες αμφιβολίες για τα σχέδιά σας σχετικά με την ταχεία δημιουργία μιας στρατιωτικής δύναμης. Όχι διότι είμαστε κατά της ευρωπαϊκής άμυνας, αλλά διότι η ευρωπαϊκή άμυνα μπορεί να αποφασισθεί αποκλειστικά στα πλαίσια μιας σωστής και δημοκρατικής διαδικασίας λήψης αποφάσεων.
<P>
Η Ευρώπη δεν διαθέτει τη στιγμή αυτή αξιόλογη εξωτερική πολιτική. Και πραγματικά αμφιβάλλω για το αν θα μπορέσουμε να καταστρώσουμε μια τέτοια πολιτική με διακυβερνητικές συζητήσεις. Εύκολο είναι βέβαια να καθόμαστε σε ένα τραπέζι με στρατιωτικούς και να συγκεντρώνουμε όλο το στρατιωτικό υλικό που βρίσκουμε, όλα αυτά τα όμορφα παιχνιδάκια που λέγονται όπλα. Μου γεννώνται ωστόσο έντονα ερωτηματικά, καθώς βλέπω ότι ο Επίτροπος Patten δεν είναι σε θέση να μας παρουσιάσει κάποιο αξιόπιστο σχέδιο για πρόληψη, πρόληψη της κλιμάκωσης των κρίσεων, πρόληψη της υπανάπτυξης, πρόληψη των συγκρούσεων στην Ευρώπη και αλλού. Γιατί τα σύνορά μας δεν σταματούν στις ακτές της Μεσογείου.

<SPEAKER ID=50 NAME="Κόρακας">
Κύριε Πρόεδρε, θα ξεκινήσω από την κατάκτηση του Κοσσυφοπεδίου. Οκτώ μήνες από το τέλος των βομβαρδισμών του ΝΑΤΟ, είναι καθαρό ότι αυτοί έγιναν όχι για να σταματήσει κάποια εθνοκάθαρση, όχι για την ειρήνη και την τάξη, αλλά για την παραπέρα διαίρεση της Γιουγκοσλαβίας, την αλλαγή των συνόρων, την προώθηση της Νέας Τάξης.
<P>
Έχουμε σήμερα, κάτω από τα συνένοχα μάτια, τη συμμετοχή, θα έλεγα, των νατοϊκών δυνάμεων κατοχής, μια άγρια εθνοκάθαρση εναντίον των Σέρβων και άλλων πλην αλβανοφώνων. Όλα δείχνουν ότι πάμε για ένα δεύτερο γύρο επίθεσης κατά της Γιουγκοσλαβίας, αυτό επιβεβαιώνεται από τις επιθέσεις του UΗK κατά των Σέρβων στην Μιτροβίτσα, τις προσπάθειες προσάρτησης στο Κοσσυφοπέδιο τριών πόλεων της νότιας Σερβίας, την προώθηση της ανεξαρτοποίησης του Κοσσυφοπεδίου, την προώθηση μέσω Ελλάδας - παρά τις αντιδράσεις του ελληνικού λαού - δύο χιλιάδων ανδρών στο Κοσσυφοπέδιο και ταυτόχρονα την ένταση των προσπαθειών του ΝΑΤΟ και της Ευρωπαϊκής Ένωσης για την ανατροπή της νόμιμης κυβέρνησης της Γιουγκοσλαβίας.
<P>
Από την άλλη, παρά τις διακηρύξεις του για ανθρωπισμό και ειρήνη, από όσα μας είπε σήμερα ο κ. Solana γίνεται φανερό ότι σύμφωνα με τις αποφάσεις του Ελσίνκι πάμε για το στήσιμο ενός τρομοκρατικού στρατού προς το παρόν 60.000 ανδρών, που θα χτυπάει όποιον σηκώνει κεφάλι. Με τα λόγια του κ. Solana επιβεβαιώνεται η θέση μας ότι και στην στρατιωτικοποιημένη Ευρωπαϊκή Ένωση, το πάνω χέρι θα έχει το ΝΑΤΟ. Να γιατί διορίστηκε, εξάλλου, στη θέση αυτή ο κ. Solana, Γενικός Γραμματέας του ΝΑΤΟ, ένοχος επίσης για το έγκλημα που διαπράχθηκε κατά της Γιουγκοσλαβίας, ο κατάλληλος άνθρωπος στην κατάλληλη θέση, εναντίον του οποίου εκκρεμεί καταγγελία για να δικαστεί ως εγκληματίας πολέμου.

<SPEAKER ID=51 LANGUAGE="FR" NAME="Dupuis">
Κύριε Επίτροπε, κύριε Ανώτατε Εκπρόσωπε, είναι αδιαμφισβήτητο ότι προχωράτε γρήγορα, ότι προχωράτε δυναμικά και ότι κάνατε πολλά για να προωθήσετε ορισμένες υποθέσεις.
<P>
Αναρωτιέμαι, και δεν συμφωνώ απολύτως με τις θετικές ερμηνείες ορισμένων οργάνων του τύπου και συναδέλφων σχετικά με την πορεία στην οποία βαδίζουμε. Πιστεύω ότι σε αντίθεση με τη μεγάλη διαδικασία της Οικονομικής και Νομισματικής Ένωσης, η οποία ήταν μια διαδικασία ενταγμένη στις κοινοτικές δομές, σήμερα, δυστυχώς, η Κοινή Εξωτερική Πολιτική και Πολιτική Ασφάλειας συνιστά μια εξ ολοκλήρου διακυβερνητική διαδικασία.
<P>
Η πρώτη ερώτησή μου, κύριε Ανώτατε Εκπρόσωπε, κύριε Επίτροπε, αφορά το εάν επεξεργαστήκατε από κοινού τις στρατηγικές έτσι, ώστε τουλάχιστον σιγά - σιγά να φτάσουμε στη δημιουργία μιας διαδικασίας η οποία επανεντάσσει, στο εσωτερικό της κοινοτικής διαδικασίας, την Κοινή Εξωτερική Πολιτική και Πολιτική Ασφαλείας. Χρειαστήκαμε δεκαπέντε χρόνια για την Οικονομική και Νομισματική Ένωση. Μπορούμε να αφιερώσουμε δεκαπέντε χρόνια για την αμυντική πολιτική, την εξωτερική πολιτική και πολιτική ασφάλειας, ωστόσο, η διαδικασία θα πρέπει να είναι σαφής.
<P>
Θεωρώ επίσης, και αυτό είναι ένα ερώτημα που σας θέτω, ότι δεν πρέπει να υποτιμούμε τον έλεγχο και την ισχύ των λόμπυ των Υπουργείων Εξωτερικών. Γνωρίζουμε την ισχύ που απέκτησαν κατά τη διάρκεια αυτών των σαράντα ετών της κοινοτικής οικοδόμησης. Σήμερα, θα έχαναν τα πάντα από μια ενδεχόμενη κοινοτικοποίηση της εξωτερικής πολιτικής και νομίζω ότι εργάζονται κατ' αυτή την έννοια.
<P>
Τέλος, σχετικά με το ζήτημα του Κοσσυφοπεδίου - ο κ. Cohn-Bendit δικαίως επέμεινε σε αυτό το σημείο - θεωρώ ότι είναι επιτακτική ανάγκη η Ευρωπαϊκή Ένωση να θέσει το ζήτημα του οριστικού καθεστώτος αυτής της γεωγραφικής περιοχής. Χωρίς αυτό το καθεστώς, το μόνο που θα υπάρχει είναι αστάθεια, δολοφονίες και προκλήσεις εκ μέρους του Βελιγραδίου, γι' αυτό και η Ευρωπαϊκή Ένωση πρέπει να αποφανθεί κατεπειγόντως επί του ζητήματος αυτού.
<P>
Τέλος, ευχαριστώ τον κ. Poettering γιατί θεωρώ ότι οι πρωτοβουλίες του Βελγίου, όπως λέγονται σε μια κάπως σαφή γλώσσα, αρχίζουν να ευοδώνονται. Νομίζω ότι αρκετά κράτη μέλη, μεταξύ των άλλων δεκατεσσάρων κρατών μελών θα είχαν πολλούς λόγους για να μη συνεργαστούν στις συνεδριάσεις της Ευρωπαϊκής Ένωσης σε θέματα δικαιοσύνης λόγου χάρη. Τέσσερα χρόνια μετά τη σύλληψη του κ. Dutroux και των ομοίων του, εξακολουθεί να μην έχει γίνει δίκη και ακόμη δεν γνωρίζουμε τι συμβαίνει.
<P>
Όσον αφορά τον τουρισμό μεταξύ αυτών των δεκατεσσάρων κρατών μελών, εξίσου πολλοί θα ήταν εκείνοι που ενδεχομένως να αναρωτιούνται εάν είναι σωστό να αποθαρρύνουν τους γονείς με μικρά παιδιά να κάνουν διακοπές στο Βέλγιο, για παράδειγμα. Επομένως, είναι καιρός και καλώ τον κ. Solana και τον κ. Patten, να αναγγείλουμε στον συνάδελφο κ. Michel ότι ίσως υπερβάλει λιγάκι και ότι τελικά αυτό ενέχει τον κίνδυνο να γυρίσει εναντίον του, κάτι που ελπίζω.

<SPEAKER ID=52 LANGUAGE="NL" NAME="Oostlander">
Κύριε Πρόεδρε, θα ήθελα πρώτα απ' όλα να συγχαρώ θερμά τον κύριο Solana για τη σημερινή ημέρα, 1η Μαρτίου, κατά την οποία μπαίνουν οι βάσεις για την ευρωπαϊκή πολιτική ασφάλειας και άμυνας. Διερωτώμαι ωστόσο πώς αισθάνεται ο ίδιος σήμερα για τη νέα αυτή κατάσταση.
<P>
Στα έγγραφα που συζητούμε γίνεται λόγος για καλή συνεργασία με τον Ύπατο Εκπρόσωπο. Είπατε και εσείς ο ίδιος ότι συζητήσατε γι' αυτή τη συνεργασία στο γεύμα, εγώ όμως πιστεύω ότι δεν έγινε τέτοια συζήτηση και ότι δεν υπάρχει αυτή η καλή συνεργασία μεταξύ υμών και των νέων δομών. Δεν σας απασχολεί ωστόσο το γεγονός ότι δεν έχετε εσείς την κύρια ευθύνη γι' αυτή τη συνεργασία, ούτε παίζετε εσείς τον κύριο ρόλο; Εγώ προσωπικά, και πιστεύω και πολλοί άλλοι στο Κοινοβούλιο, θα ήθελα να αποτελούσατε εσείς τον πρωταγωνιστή στη νέα κατάσταση αντί να διατρέχετε τον κίνδυνο όπως τώρα να μείνετε στο περιθώριο των εξελίξεων.
<P>
Ο Ύπατος Εκπρόσωπος Solana και ο Επίτροπος Patten προσπάθησαν κατά τους προηγούμενους μήνες, για παράδειγμα σε συζητήσεις που είχαν με τα μέλη της Γενικής Συνέλευσης του ΝΑΤΟ, να οριοθετήσουν την αμυντική πολιτική της ΕΕ από αυτή του ΝΑΤΟ. Δίνεται μάλιστα η εντύπωση ότι και οι δυο τους θεωρούν πως τα καθήκοντα τύπου Petersberg μπορούν μακροπρόθεσμα να ενσωματωθούν στην αμυντική πολιτική της ΕΕ. Οι Συνθήκες τείνουν επίσης προς αυτή την κατεύθυνση, αλλά προσφέρουν ακόμη ευρύτερα περιθώρια. Ευρύτερα περιθώρια για τη δημιουργία μιας γενικότερης αμυντικής πολιτικής, που να βασίζεται περισσότερο στις παλαιές ιδέες περί ενσωμάτωσης της πολιτικής μας σε έναν ευρωπαϊκό πυλώνα. Θα έπρεπε δηλαδή να εκφραζόμαστε εμείς οι Ευρωπαίοι μέσω αυτού του πυλώνα εντός του ΝΑΤΟ. Βέβαια οι ιδέες αυτές ακούγονται όλο και σπανιότερα στις μέρες μας.
<P>
Έχω την εντύπωση ότι η Ευρωπαϊκή Ένωση περιόρισε τις φιλοδοξίες της στα καθήκοντα τύπου Petersberg, και δέχεται να αναλάβει ο κύριος Patten τις πολιτικές αρμοδιότητες, περιλαμβανομένων σωμάτων ταχείας ανάπτυξης από αστυνομικούς και υπαλλήλους, κάτι για το οποίο ο ίδιος έχει εκφραστεί με ενθουσιασμό και πολύ σωστά, ενώ ο κύριος Solana να αναλάβει με τη σειρά του τα στρατιωτικά μέσα και τις στρατιωτικές επεμβάσεις, αμφότεροι βεβαίως εν αγαστή συνεργασία μεταξύ τους; Μου φαίνεται αυτονόητο κάτι τέτοιο.
<P>
Διερωτώμαι ωστόσο, αυτό είναι όλο; Δεν υπάρχουν άραγε λόγοι για να υποψιαζόμαστε ότι διεξάγονται διεργασίες στα πλαίσια της πολιτικής για την άμυνα, οι οποίες αποσκοπούν στη σημαντική ενίσχυση του ρόλου του ΝΑΤΟ όσον αφορά τη συλλογική άμυνα; Όσο για τον ευρωπαϊκό πυλώνα, αυτός έχει παύσει να λειτουργεί πια και η Ευρώπη περιορίζεται στα καθήκοντα τύπου Petersberg. Αυτό θέλουμε πραγματικά;
<P>
Γίνεται εξάλλου λόγος περί ενσωμάτωσης της Δυτικοευρωπαϊκής Ένωσης στην Ευρωπαϊκή Ένωση μα κανείς δεν μιλά πλέον για το άρθρο V το οποίο μας αφορά άμεσα. Πρόκειται περί των γενικότερων αμυντικών αρμοδιοτήτων και όχι μόνο αυτών του Petersberg. Γιατί αγνοείται το άρθρο αυτό;
<P>
Συγχρόνως γίνεται λόγος γενικά και αόριστα περί αύξησης των αμυντικών προϋπολογισμών. Πιστεύω ότι η ιδέα αυτή είναι καλή, όμως στα σχετικά επιχειρήματα δεν γίνεται σαφής διάκριση μεταξύ των καθηκόντων τύπου Petersberg και των γενικότερων καθηκόντων στα πλαίσια της συλλογικής άμυνας. Διερωτώμαι πώς θα εξελιχθούν τα πράγματα. Θα ήθελα να ρωτήσω τους κυρίους Patten και Solana τί έχουν να πουν σχετικά. Χρειάζεται μήπως να δοθεί προσοχή στο ζήτημα στα πλαίσια της Διακυβερνητικής Διάσκεψης ή αρκούν οι Συνθήκες και μόνο για να προχωρήσουμε στο σημείο αυτό;
<P>
Χαίρομαι που ακολουθείται μία ανοικτή στάση σε σχέση με την αμυντική πολιτική. Διερωτώμαι όμως, αν θα πρέπει να δώσουμε δικαίωμα συναπόφασης στην Τουρκία στα πλαίσια της αμυντικής πολιτικής, εάν, π.χ. η χώρα αυτή προσφερθεί να συνεισφέρει με μία ταξιαρχία; Στην τουρκική κυβέρνηση συμμετέχουν διάφοροι που είναι κατ' εικόνα και κατ' ομοίωση του Haider. Δεν είναι περίεργη η κατάσταση αυτή; Εξάλλου, και τα Βαλτικά κράτη προσφέρονται να συμμετάσχουν. Θα μπορούν λοιπόν και αυτά να συναποφασίζουν για την αμυντική μας πολιτική; Όντως, πολύ ενδιαφέρουσα ως άποψη!

<SPEAKER ID=53 LANGUAGE="IT" NAME="Napoletano">
Κύριε Ανώτατε Εκπρόσωπε, υπενθυμίσατε με αποτελεσματικό τρόπο τις εξελίξεις που πραγματοποιήσαμε στον τομέα αυτό από το Αμστερνταμ έως το Ελσίνκι, καθώς και ορισμένες αποφάσεις που έχουν ήδη ληφθεί μετά το Ελσίνκι, όπως η σύσταση των τριών επιτροπών και η απόφαση να ξεκινήσει, ακριβώς, η αποστολή 50-60.000 ανδρών, αποφάσεις που ελήφθησαν πρόσφατα και κατά την ανεπίσημη συνάντηση της Sintra.
<P>
Αυτή η επίσπευση ωστόσο καθιστά ακόμα σαφέστερη την απόσταση μεταξύ των αποφάσεων αυτών και της Διακυβερνητικής Διάσκεψης που βρίσκεται σε εξέλιξη αυτή τη στιγμή. Πιστεύω ότι, στο πλαίσιο αυτό, θα έπρεπε να επιτύχουμε έναν κατάλληλο συμβιβασμό μεταξύ εκείνων που δικαίως προωθούν την κοινοτικοποίηση αυτής της πολιτικής και εκείνων που πιστεύουν ότι αυτές οι εξελίξεις θα πρέπει να περιοριστούν στο διακυβερνητικό επίπεδο. Θα ήθελα να επιστήσω την προσοχή των τελευταίων εξ αυτών, διότι αυτή η πολιτική χρειάζεται μια ευρεία δημοκρατική νομιμοποίηση. Γνωρίζουμε πόση σημασία δίδεται στην κοινή γνώμη στις διάφορες χώρες όταν επεμβαίνει κανείς στους τομείς της εξωτερικής πολιτικής και της πολιτικής ασφάλειας. Για το λόγο αυτό σας ερωτώ, μονάχα ως προς τους τίτλους φυσικά, εάν πιστεύετε ότι ορισμένα από τα παρακάτω ζητήματα θα καταστεί δυνατό να αντιμετωπιστούν στα πλαίσια της μεταρρύθμισης: η διπλή διάρθρωση μεταξύ Επιτροπής και Ανώτατου Εκπροσώπου προς ένα νέο προσδιορισμό και μια σαφής και όχι τεχνητή διάκριση μεταξύ πολιτικής και στρατιωτικής διαχείρισης των κρίσεων. Αυτό προς το παρόν θα μπορούσε να προβλέπει, για παράδειγμα, τη σύνδεση της Επιτροπής με την πολιτική επιτροπή, την παγίωση της κοινοτικής αρμοδιότητας για τη μη στρατιωτική διαχείριση, τη δημιουργία ενός Συμβουλίου Υπουργών Αμυνας, το συντονισμό μεταξύ της Συνθήκης για την Ευρωπαϊκή Ένωση, του Χάρτη του ΝΑΤΟ και της ΔΕΕ. Επίσης, τη νομική προσωπικότητα της Ευρωπαϊκής Ένωσης, την ενισχυμένη συνεργασία και στον τομέα αυτό, τον κοινοβουλευτικό έλεγχο. Και τέλος, τις χρηματοδοτήσεις.
<P>
Πιστεύετε, κύριε Ανώτατε Εκπρόσωπε, ότι κάποιο από αυτά τα ζητήματα θα μπορέσει να συμπεριληφθεί έστω και στην ημερήσια διάταξη της Διάσκεψης που βρίσκεται σε εξέλιξη αυτή τη στιγμή;

<SPEAKER ID=54 NAME="Schroedter">
Κύριε Πρόεδρε, κύριε Solana, κύριε Επίτροπε Patten, αγαπητοί συνάδελφοι, κατά τη γνώμη μου, τα πρόσφατα βήματα που έκανε το Συμβούλιο στο ζήτημα της ευρωπαϊκής αμυντικής πολιτικής και πολιτικής ασφαλείας αποτελούν κατάφωρη παραβίαση της αρχής του δημοκρατικού ελέγχου σε περιπτώσεις στρατιωτικών επεμβάσεων. Ενώ οι τρεις νέες επιτροπές υπάρχουν από σήμερα, το ζήτημα του κοινοβουλευτικού ελέγχου παραμένει, αντίθετα, εντελώς ασαφές και ανοιχτό. Αυτό το παραδέχθηκε ήδη η πορτογαλική Προεδρία, ενώ εσείς, κύριε Solana, δεν το θίξατε καν. Για τον λόγο αυτόν, απαιτούμε κατά τη διεύρυνση του προγράμματος εργασιών της Διακυβερνητικής Διάσκεψης να υπάρξει ευρεία συμμετοχή του Κοινοβουλίου σε θέματα ασφαλείας.
<P>
Το δεύτερο έλλειμμα κατά τη συνάντηση στη Sintra είναι ότι ναι μεν σήμερα υπάρχουν αποτελεσματικές στρατιωτικές δομές λήψης αποφάσεων, αντίθετα όμως, το σκεπτικό της μη στρατιωτικής διαχείρισης κρίσεων παραμένει απόλυτα νεφελώδες. Αλλά για μας έχει προτεραιότητα η ικανότητα της Ευρωπαϊκής Ένωσης να προλαμβάνει τις κρίσεις με μη στρατιωτικά μέσα. Έχει δηλαδή προτεραιότητα ως προς τη σειρά, αλλά έχει επίσης προτεραιότητα στο ζήτημα της ευρωπαϊκής παρέμβασης καθώς και στη διάθεση πόρων. Γι' αυτό πρέπει να γίνει ακριβώς στο σημείο αυτό μια συγκεντρωμένη αύξηση πόρων όσον αφορά τις μη στρατιωτικές δυνατότητες. Αυτό όμως, κύριε Solana, δεν το αναφέρατε καθόλου σήμερα. Αν εσείς προβλέπετε να διατεθεί το 0,7% των εθνικών προϋπολογισμών για στρατιωτικό εξοπλισμό, εγώ αναρωτιέμαι μήπως θα ήταν πολύ πιο σκόπιμο να διαθέσουμε το 10% του ευρωπαϊκού προϋπολογισμού για την πρόληψη των κρίσεων. Γιατί τότε θα μπορούσαμε να εξοικονομήσουμε το 0,7% των εθνικών προϋπολογισμών που προορίζεται για στρατιωτικές δράσεις, ποσό που είναι βέβαια κατά πολύ μεγαλύτερο του προηγούμενου.

<SPEAKER ID=55 NAME="Αλαβάνος">
Κύριε Solana, είμαστε κοντά και βλέπω το πρόσωπό σας. Πιστεύω έχετε γεράσει, το πρόσωπό σας είναι γεμάτο ρυτίδες. Λυπάμαι όταν σας βλέπω και απελπίζομαι όταν σας ακούω, για αυτά που λέτε για τα παιχνίδια με τα στρατιωτάκια που είπε η κυρία Maes και για αυτά που δεν λέτε. Βγήκατε εδώ και ενώ χύνεται αίμα στο Κοσσυφοπέδιο δεν είπατε κουβέντα για αυτό. Εσείς που έχετε τεράστια ευθύνη γιατί με το πρόσχημα μιας εθνικής κάθαρσης χύνεται το αίμα μιας άλλης εθνικής κάθαρσης στο Κοσσυφοπέδιο.
<P>
Είστε Ισπανός και είστε από μια μεγάλη χώρα, κύριε Solana. Η Ισπανία δεν ήταν ο Franco. Η Ισπανία κράτησε την ενότητά της και την χώρα των Βάσκων και την Ανδαλουσία και την Καταλωνία και καλά έκανε και την κράτησε. Γιατί κανείς δεν ταύτισε την Ισπανία με τον Franco και κανείς δεν έπαιξε με την ενότητα της Ισπανίας στο όνομα ενός φασίστα δικτάτορα. Σήμερα, εσείς ταυτίζετε την Γιουγκοσλαβία με τον Μιλόσεβιτς και παίζετε με την Βοϊβοντίνα και παίζετε με το Μαυροβούνιο και παίζετε με τη νότια Σερβία και δημιουργείτε όλη αυτή την κατάσταση.
<P>
Για αυτό το λόγο, όλα αυτά τα σχέδιά σας επί χάρτου, εάν δεν συνοδευθούν από καθαρές πολιτικές λύσεις που θα σέβονται τα σύνορα και την αυτονομία και όλες τις δημοκρατικές εγγυήσεις, θα οδηγήσουν σε νέο χείμαρρο αίματος στα Βαλκάνια.

<SPEAKER ID=56 LANGUAGE="FR" NAME="Morillon">
Κύριε Ανώτατε Εκπρόσωπε, ο πόλεμος στο Κοσσυφοπέδιο και η κρίση που επακολούθησε αποκάλυψαν μια ευρωπαϊκή κοινή γνώμη, η οποία πιστεύει ότι η άμυνα στον κόσμο των θεμελιωδών αξιών που γέννησαν την Ευρωπαϊκή Ένωση δεν πρέπει πλέον να εξακολουθεί να στηρίζεται μόνο στους ώμους του Προέδρου των Ηνωμένων Πολιτειών της Αμερικής και ότι έχει έρθει η ώρα για τον επιμερισμό των βαρών, γι' αυτό το burden sharing που οι αμερικανοί φίλοι μας δεν έπαψαν να απαιτούν από τότε που η Ευρώπη κατέστη παγκόσμια οικονομική δύναμη.
<P>
Κατά τη διάρκεια του περασμένου χρόνου, τα κράτη μέλη της Ένωσης αποφάσισαν λοιπόν, πολύ φυσικά, την εφαρμογή συγκεκριμένων μέτρων με στόχο την ενίσχυση της ικανότητας δράσης των ενόπλων δυνάμεών τους, και η άτυπη σύνοδος στη Sintra, η οποία διεξήχθη προχθές παρουσία σας, έρχεται να επιβεβαιώσει τους πρωταρχικούς προσανατολισμούς.
<P>
Όσον αφορά το εν λόγω θέμα, έχω να σας θέσω δύο ερωτήματα στα οποία η γνώση σας επί των θεμάτων και των φορέων είναι δυνατό να δώσει διαφωτιστικές απαντήσεις για τη συνέχιση των συζητήσεων και των εργασιών μας.
<P>
Το πρώτο ερώτημα αφορά τη συγκρότηση αυτής της δύναμης ταχείας επέμβασης των εξήντα χιλιάδων ανδρών, η οποία ενδέχεται, όπως είπατε, να χρησιμοποιηθεί για την εκτέλεση αποστολών διατήρησης και ενίσχυσης της ειρήνης και που θα είναι ικανή να βρίσκεται σε αποστολή επί μακρόν, εάν χρειαστεί. Προκειμένου να κατανοήσουν οι συνάδελφοί μας, οφείλω εδώ να επισημάνω ότι συνεπώς οι αντίστοιχες ποσοστώσεις θα πρέπει να κατανεμηθούν σε τρία μέρη: ένα τρίτο για την προετοιμασία της αποστολής, ένα τρίτο για την εκτέλεσή της και ένα τρίτο για την αποκατάσταση της δύναμης με το πέρας των δοκιμασιών που συχνά αποδεικνύονται δύσκολες τόσο για το προσωπικό όσο και για τον υλικό εξοπλισμό. Το γεγονός αυτό εξηγεί γιατί τα πρώτα νούμερα που αναφέρθηκαν στον τύπο, σύμφωνα με τα οποία ο όγκος των προς σύσταση δυνάμεων καθορίζεται σε 200.000 άνδρες, βρίσκεται κοντά στην πραγματικότητα, γεγονός που όμως εξέπληξε τους μη μυημένους.
<P>
Η πρώτη ερώτησή μου θα είναι ίσως απλή και πιο άμεση, κύριε Ανώτατε Εκπρόσωπε, από την ερώτηση των προηγηθέντων συναδέλφων μου. Γνωρίζετε τη ρήση "δει δη χρημάτων". Πιστεύετε πραγματικά ότι οι κυβερνήσεις της Ένωσης είναι έτοιμες να πληρώσουν το αντίστοιχο τίμημα τη στιγμή που πολλοί μεταξύ τους παραμένουν φαινομενικά τουλάχιστον αποφασισμένοι να συνεχίσουν να δρέπουν αυτό που είχαμε αποκαλέσει πριν από δέκα χρόνια "τα μερίσματα της ειρήνης".
<P>
Η δεύτερη ερώτησή μου θα είναι περισσότερο τεχνικού χαρακτήρα, είναι όμως σημαντική για την πλέον αρμονική, ει δυνατόν, μεταφορά στην Ευρωπαϊκή Ένωση των αρμοδιοτήτων της Ατλαντικής Συμμαχίας και της Δυτικοευρωπαϊκής Ένωσης. Σε αυτόν τον τομέα μας επισημάνατε τη συγκρότηση τριών επιτροπών, μιας Επιτροπής Πολιτικής και Ασφάλειας η οποία ξεκίνησε σήμερα, καθώς και της Στρατιωτικής Επιτροπής. Στη συνέχεια, αναφερθήκατε στις σχέσεις με τις τρίτες χώρες μέλη της Ατλαντικής Συμμαχίας ή με τα συνδεδεμένα μέλη της Δυτικοευρωπαϊκής Ένωσης που όμως δεν είναι μέλη της Ευρωπαϊκής Ένωσης. Στο πλαίσιο της λειτουργίας των προσωρινών οργάνων η συγκρότηση των οποίων αποφασίστηκε προσφάτως, μπορείτε να μας πείτε, κύριε Ανώτατε Εκπρόσωπε, ποιο καθεστώς φαντάζεστε να προσδώσετε στα μέλη της Συμμαχίας και στα συνδεδεμένα μέλη της ΔΕΕ, τα οποία επαναλαμβάνω, δεν είναι ακόμη μέλη της Ευρωπαϊκής Ένωσης; Θα μπορούσαν, για παράδειγμα, να έχουν τουλάχιστον μια θέση παρατηρητή στους κόλπους των διαφόρων επιτροπών πολιτικής και ασφάλειας ή της Στρατιωτικής Επιτροπής; Γνωρίζετε ότι ανησυχούν για τον κίνδυνο μήπως απομονωθούν και θέλω να πω ότι κατανοώ την επιθυμία τους να συμμετάσχουν στην ολοκλήρωση αυτού του οικοδομήματος.

<SPEAKER ID=57 NAME="Sakellariou">
Κύριε Πρόεδρε, Ανώτατε Εκπρόσωπε της ΚΕΠΠΑ, κύριε Επίτροπε Patten, θα αναφερθώ εξ ονόματος της Ομάδας μου σε έναν μόνο τομέα που αποτελεί αρμοδιότητα τόσο του Ανώτατου Εκπροσώπου όσο και του Επιτρόπου. Πρόκειται για την υποψηφιότητα της Τουρκίας για ένταξη στην Ευρωπαϊκή Ένωση.
<P>
Η Ομάδα μου επιδοκίμασε ομόφωνα την απόφαση του Ελσίνκι να ανοιχτεί μια προοπτική ένταξης της Τουρκίας, υπό τον όρο ότι η χώρα αυτή πρέπει να εκπληρώσει τα κριτήρια της Κοπεγχάγης, όπως και κάθε άλλη χώρα. Η Ομάδα μου θεωρεί εξαιρετικά σημαντικό να οδηγηθεί η Τουρκία προς την εκπλήρωση των συγκεκριμένων κριτηρίων. Τον τελευταίο καιρό ανησυχούμε για τις πολιτικές εξελίξεις στην Τουρκία, π.χ. για τη σύλληψη των τριών δημάρχων. Η ενέργεια αυτή δεν αποτελεί βήμα προς την εκπλήρωση των κριτηρίων αλλά αντίθετα, προς τη μη εκπλήρωσή τους.
<P>
Γι' αυτό, σας ερωτώ, κύριε Solana, και ρωτώ επίσης τον Επίτροπο Patten: Ποιό θα είναι το σχέδιο και η μορφή προσέγγισης της Τουρκίας στην ΕΕ σύμφωνα με την απόφαση του Ελσίνκι; Υπάρχει κατάλογος καθηκόντων και συγκεκριμένο χρονοδιάγραμμα για τη σταδιακή εκπλήρωση από μέρους της Τουρκίας των κριτηρίων της Κοπεγχάγης και ιδίως των πολιτικών κριτηρίων; Και ποιά μέσα ελέγχου και εποπτείας κινητοποίησε το Συμβούλιο, αλλά και - κυρίως - η Επιτροπή για την παρακολούθηση αυτής της διαδικασίας εκπλήρωσης των κριτηρίων;

<SPEAKER ID=58 LANGUAGE="ES" NAME="Galeote Quecedo">
Κύριε Πρόεδρε, κύριε Γενικέ Γραμματέα του Συμβουλίου, όπως θα καταλάβετε παρακολουθήσαμε σε αυτό το Σώμα με μεγάλο ενδιαφέρον τις πληροφορίες που μας μεταφέρατε, σχετικά με το αποτέλεσμα της ανεπίσημης συνεδρίασης των Υπουργών Αμυνας, που πραγματοποιήθηκε στη Sintra, και σχετικά με τη σημασία της στη διαδικασία της ευρωπαϊκής ολοκλήρωσης σε θέματα ασφάλειας και άμυνας. Επίσης, εκφράζουμε τις ευχαριστίες μας που μοιραστήκατε μαζί με το Κοινοβούλιο την τηλεφωνική συνδιάλεξη που είχατε με τον κ. Αlvaro Gil-Robles.
<P>
Ωστόσο, στον τομέα της εξωτερικής πολιτικής έχω αμφιβολίες κατά πόσον προχωρούμε με τον ρυθμό που απαιτούν οι ανάγκες - όπως είπε κάποιος από τους συναδέλφους μου απόψε - χωρίς βέβαια να παραβλέπω ασφαλώς τις δυσκολίες που συναντάτε. Θα σας δώσω ένα παράδειγμα: στην πρόσφατη περιοδεία της Προέδρου του Ευρωπαϊκού Κοινοβουλίου στη Μέση Ανατολή, την οποία αναφέρατε, τα διάφορα αντιμαχόμενα μέρη συμφώνησαν, ζητώντας μια πιο ενεργό παρουσία της Ευρωπαϊκής Ένωσης στην ειρηνευτική διαδικασία που έχει ξεκινήσει στην περιοχή. Πιστεύετε, κύριε Γενικέ Γραμματέα, ότι οι εκπρόσωποι των κοινοτικών θεσμικών οργάνων και των κυβερνήσεων των κρατών μελών ενεργούν συντονισμένα και με την ισορροπία που απαιτείται από εκείνους που, όπως εμείς, επιθυμούν να μεσολαβήσουν μεταξύ δύο αντιπάλων μερών; Εγώ πιστεύω ότι αυτό το Σώμα τρέφει κάποιες αμφιβολίες επ' αυτού. Δεν ξέρω αν εσείς τις συμμερίζεστε. Από αυτή την άποψη, όπως θα γνωρίζετε, το Ευρωπαϊκό Κοινοβούλιο ασχολείται με την πρωτοβουλία σύστασης ενός κοινού διπλωματικού σώματος της Κοινότητας, προφανώς χωρίς να έχει πρόθεση να αντικαταστήσει τις διπλωματικές υπηρεσίες των κρατών μελών, αλλά να τις συμπληρώσει και ενδεχομένως να συμβάλει στον καλύτερο συντονισμό τους. Θα ήθελα να ζητήσω από τον κ. Ανώτατο Εκπρόσωπο, μια πρώτη αντίδραση σχετικά με αυτή την πρωτοβουλία, ανεξάρτητα από ό,τι μπορεί να μας πει, με περισσότερες λεπτομέρειες στην Επιτροπή Εξωτερικών Υποθέσεων.

<SPEAKER ID=59 LANGUAGE="NL" NAME="Wiersma">
Κύριε Πρόεδρε, θα ήθελα να κάνω ορισμένες παρατηρήσεις και να θέσω κάποια ερωτήματα σχετικά με τα Βαλκάνια στα πλαίσια της κατανομής αρμοδιοτήτων εντός της πολιτικής μας ομάδας. Καταλαβαίνω βέβαια ότι επιβαρύνουμε τον Ανώτατο Εκπρόσωπο με σωρεία ερωτήσεων για μια πληθώρα προβλημάτων. Αυτό και μόνο δείχνει πόσο σημαντικά είναι τα προβλήματα που έχει αναλάβει ο κύριος Solana και που θα αντιμετωπίσει στο μέλλον.
<P>
Συζητήσαμε λεπτομερώς σχετικά με τη μελλοντική διάρθρωση της πολιτικής ασφάλειας της Ευρωπαϊκής Ένωσης. Αναφερθήκαμε επανειλημμένως στην ανάγκη σύστασης μιας δύναμης 60.000 ανδρών. Θεωρώ κάπως παράδοξο το γεγονός ότι συζητούμε γι' αυτή τη δύναμη, ενώ ακόμη δεν μπορούμε να βρούμε ικανό αριθμό αστυνομικών για να αντιμετωπίσει την κατάσταση στο Κοσσυφοπέδιο. Γι' αυτό και θα ήθελα να κάνω ορισμένες παρατηρήσεις, όχι για τη διάρθρωση της μελλοντικής αμυντικής πολιτικής, αλλά για την ασφάλεια στην περιοχή των Βαλκανίων σήμερα.
<P>
Ο συντονιστής Hombach και ο Επίτροπος Patten ενδιαφέρονται ιδιαίτερα για το Σύμφωνο Σταθερότητας. Την προηγούμενη εβδομάδα ο κύριος Hombach ανέφερε στο Κοινοβούλιο ότι υπάρχουν ήδη συγκεκριμένα σχέδια και προγράμματα, τα οποία περιμένουν αυτό το Σύμφωνο Σταθερότητας, στη Διάσκεψη του Δουνάβεως, η οποία θα πραγματοποιηθεί αυτό το μήνα. Πριν από δύο εβδομάδες συζητήσαμε επίσης λεπτομερώς στο Στρασβούργο με τον Επίτροπο Patten για τις σχέσεις μας με την ΠΓΔΜ. Οι εξελίξεις αυτές είναι σίγουρα θετικές για τα Βαλκάνια.
<P>
Ποιο συγκεκριμένο ρόλο πιστεύει ότι θα πρέπει να παίξει ο Ανώτατος Εκπρόσωπος; Ποια θα είναι η συνεισφορά του στην ομαλή εκκίνηση του Συμφώνου Σταθερότητας στα πλαίσια της Διάσκεψης του Δουνάβεως, γιατί αυτή βέβαια αποτελεί σοβαρότατη υπόθεση;
<P>
Περιμένουμε να δούμε ποια θα είναι η βαλκανική στρατηγική της Ευρωπαϊκής Ένωσης, δηλαδή το πολιτικό περιτύλιγμα του Συμφώνου Σταθερότητας. Ποιες περαιτέρω πολιτικές πρωτοβουλίες προβλέπει ο Ανώτατος Εκπρόσωπος εκ μέρους της ΕΕ; Και για να μιλήσουμε ακόμη πιο πρακτικά: πώς προτίθεται να αξιοποιήσει τη νέα πολιτική κατάσταση στην Κροατία προκειμένου να σημειωθεί πολιτική πρόοδος στην ευρύτερη περιοχή; Εννοώ κυρίως την εξασφάλιση περισσότερης σταθερότητας στη Βοσνία. Η νέα κατάσταση στην Κροατία μπορεί να αξιοποιηθεί προς την κατεύθυνση αυτή. Με τη σειρά της, έχει, πιστεύω, η Κροατία το δικαίωμα να γνωρίζει τι θα πρέπει να περιμένει από την ΕΕ. Θεωρώ ότι η νέα κυβέρνηση μπορεί να μας βοηθήσει και στα πλαίσια της αντιμετώπισης του Βελιγραδίου.
<P>
Τέλος, να κάνω μία ακόμη παρατήρηση για τις χώρες οι οποίες βρίσκονται περισσότερο στο περιθώριο της πολιτικής μας, για την Ουκρανία, τη Μολδαβία και τη Λευκορωσία. Τι μπορεί να κάνει η ΕΕ προκειμένου να αντιμετωπίσει τις αρνητικές τάσεις που παρατηρούνται σε αυτές τις χώρες; Γνωρίζουμε όλοι μας ότι μακροπρόθεσμα δεν μπορούμε να οχυρωθούμε μέσα σε μία διευρυμένη Ευρωπαϊκή Ένωση θεωρώντας εαυτούς ασφαλείς.

<SPEAKER ID=60 LANGUAGE="IT" NAME="Buttiglione">
Κύριε Solana, πολλές φορές ελέχθη σε αυτό το Σώμα ότι το να προλαμβάνεις είναι καλύτερο από το να επεμβαίνεις. Σίγουρα είναι καλύτερο, αλλά δε βλέπουμε γιατί η Ευρώπη δεν πρέπει να αποκτήσει τα μέσα που θα της επιτρέψουν να επεμβαίνει όταν η πρόληψη δεν έχει επιτυχία.
<P>
Σήμερα, ωστόσο, εγώ θα ήθελα να μιλήσω ακριβώς για πρόβλεψη. Στην περιοχή του Κόλπου προετοιμάζεται νέα πολεμική έκρηξη. Η ιρακινή κυβέρνηση, όπως γνωρίζετε, αρνήθηκε να συμμορφωθεί με το ψήφισμα 1284 των Ηνωμένων Εθνών, και αυτή η άρνηση θα οδηγήσει κατά πάσα πιθανότητα, μέσα στις επόμενες έξι-εφτά εβδομάδες, στην άρνηση να παραχωρήσει θεωρήσεις εισόδου στην επιτροπή που πρέπει να ελέγξει την καταστροφή των πυρηνικών, βιολογικών και χημικών όπλων. Στην περίπτωση αυτή, η κυβέρνηση των Ηνωμένων Πολιτειών και η κυβέρνηση της Αυτού Βρετανικής Εξοχότητας άφησαν ήδη σαφώς να εννοηθεί ότι είναι αποφασισμένες να καταφύγουν σε στρατιωτικά μέτρα. Μια επίσκεψη στο Ιράκ, συναντήσεις με ηγέτες και σημαντικούς φορείς της ιρακινής ηγεσίας, και ιδιαίτερα με τον κύριο Tarek Aziz, με έπεισαν για το γεγονός ότι στην πραγματικότητα υπάρχει πιθανότητα να πείσουμε την ιρακινή κυβέρνηση να προσφέρει τη συνεργασία της για την εφαρμογή του ψηφίσματος 1284. Χρειάζεται όμως οι υπεύθυνες αρχές των δυτικών χωρών να δηλώσουν με σαφήνεια ότι, όταν θα έχει περατωθεί με επιτυχία η αποστολή της επιτροπής των Ηνωμένων Εθνών, θα αρθεί το εμπάργκο και θα καταστεί δυνατή η φυσιολογική συνέχιση των εμπορικών σχέσεων.
<P>
Θα ήθελα να μάθω τι κάνει η Ευρώπη και εσείς, κύριε Solana, ή τι προτίθεστε να κάνετε στο άμεσο μέλλον, για να αποτρέψετε αυτή την απειλή πολέμου που, σήμερα, μπορεί να προληφθεί: αύριο ίσως να είναι πάρα πολύ αργά. Θα ήθελα να μάθω επίσης αν, στο πλαίσιο αυτό, είναι δυνατό να κάνουμε κάτι για να ωθήσουμε την ιρακινή κυβέρνηση να πραγματοποιήσει μια ανθρωπιστική πράξη, να δώσει δηλαδή πληροφορίες σχετικά με τους 615 αγνοούμενους του Κουβέιτ ή να τους απελευθερώσει στην περίπτωση που βρίσκονται υπό τον έλεγχό της.

<SPEAKER ID=61 NAME="Swoboda">
Κύριε Πρόεδρε, κύριε Ανώτατε Εκπρόσωπε, στη Γαλλία διεξάγεται αυτόν τον καιρό μια ενδιαφέρουσα συζήτηση σχετικά με τις δηλώσεις του πρωθυπουργού κατά την επίσκεψή του στο Ισραήλ. Η συζήτηση είναι ενδιαφέρουσα, επειδή αναφέρεται στο ερώτημα πώς ορίζεται ο τρομοκράτης, καθώς επίσης και επειδή εξετάζει τη σχέση μεταξύ πρόεδρου της κυβέρνησης και πρόεδρου της χώρας. Βέβαια, δεν θα αναμιχθώ ασφαλώς στη συγκεκριμένη συζήτηση. Απλώς αναρωτιέμαι, κύριε Solana, γιατί δεν τίθεται το ερώτημα ποιά είναι η θέση της Ευρώπης. Γιατί κανείς δεν σκέφτεται να ρωτήσει ποιά είναι η γνώμη της Ευρώπης για το συγκεκριμένο ερώτημα; Γιατί αυτό θα έπρεπε να είναι το αποφασιστικό!
<P>
Η διαφωνία μεταξύ ενός προέδρου της κυβέρνησης και ενός προέδρου του κράτους πάνω σε ένα τόσο σημαντικό ζήτημα, σχετικά με μια εστία κρίσης τόσο κοντά στην Ευρώπη, θα έπρεπε βέβαια να θεωρηθεί ασήμαντη μπροστά στο γεγονός ότι ολόκληρη η Ευρώπη θα πρέπει να έχει μια θέση γι' αυτό. Ως εκ τούτου, θα ήθελα να σας ρωτήσω και σχετικά με αυτό. Τι θα κάνετε για να παρουσιάσετε και να επιβάλετε π.χ. στο Μεσανατολικό - όπου δυστυχώς η ειρήνη, προ πάντων μια μόνιμη ειρήνη, δεν θα έρθει όσο γρήγορα θέλουμε - μια ευρωπαϊκή θέση, προκειμένου να γίνει ορατή η ευρωπαϊκή θέση στη σημαντική αυτή περιοχή; Τούτο είναι εν μέρει καθήκον της Επιτροπής, αλλά ασφαλώς είναι και δικό σας καθήκον. Αυτό ισχύει ιδίως και για τον εξαιρετικής σημασίας διάλογο με τον αραβικό κόσμο και με το Ισλάμ, καθώς και για τις διάφορες εστίες κρίσεων που υπάρχουν. Έτσι, σημαντική είναι επίσης π.χ. και η κατάσταση στη Δυτική Σαχάρα.
<P>
Επομένως είμαι της γνώμης ότι η Ευρωπαϊκή Ένωση θα πρέπει - παράλληλα με τον στρατιωτικό παράγοντα, του οποίου τη σημασία θέλω να υπογραμμίσω, ιδιαίτερα σε σχέση με την ειρήνη στη γειτονική αυτή περιοχή - να έχει μια θέση σαφή και ξεκάθαρη. Ελπίζω ότι αφού ρυθμισθούν τα άλλα σημαντικά ζητήματα θα βρείτε τον χρόνο να μεριμνήσετε και για μια κοινή ευρωπαϊκή θέση.

<SPEAKER ID=62 NAME="Van Orden">
Ενόσω καθόμαστε εδώ, εκατοντάδες χιλιάδες άνθρωποι κινδυνεύουν θανάσιμα από τις πλημμύρες στη Μοζαμβίκη. Αυτό δεν είναι κάτι που προέκυψε πριν λίγο. Οι πλημμύρες συμβαίνουν εδώ και εβδομάδες, εντούτοις μόλις τώρα φαίνεται πως υπάρχει μια εκτίμηση των αναγκών. Το επίπεδο της πρακτικής βοήθειας από την Κοινότητα και τα κράτη μέλη ήταν αξιοθρήνητο.
<P>
Για πολύ καιρό τώρα, πολλοί από μας απευθύνουμε την προειδοποίηση πως η Ευρωπαϊκή Ένωση ανάλωσε υπερβολικά πολύ χρόνο στο δυνητικά επιζήμιο και κατ' ουσίαν πολιτικό σχέδιο της καθιέρωσης στρατιωτικών δομών λήψης αποφάσεων, ενώ αντίθετα θα έπρεπε να έχει επικεντρώσει τις προσπάθειές της στη βελτίωση των πολιτικών μέσων της, ιδιαίτερα σε ό,τι αφορά την ανθρωπιστική παρέμβαση.
<P>
Αναγνωρίζω τις προσπάθειες του κ. Patten προς αυτή την κατεύθυνση, αλλά είναι κρίμα που οι κυβερνήσεις των κρατών μελών αφιέρωσαν τόσο χρόνο, όχι για να ξεκαθαρίσουν το δυναμικό τους αναφορικά με την αρωγή σε περιπτώσεις καταστροφών και την ανθρωπιστική βοήθεια, αλλά για το επικίνδυνο εγχείρημα της δημιουργίας στρατιωτικών δομών που τελικά θα αντιγράψει και θα υπονομεύσει εκείνες του ΝΑΤΟ.
<P>
Ασφαλώς, υπάρχει σχέση μεταξύ των στρατιωτικών πόρων και της ανθρωπιστικής βοήθειας, και υπάρχουν σοβαρές στρατιωτικές ανεπάρκειες στις ένοπλες δυνάμεις πολλών ευρωπαϊκών χωρών. Αυτές είναι χρόνιες, αλλά αντιμετωπίζονται ήδη στο πλαίσιο του ΝΑΤΟ.
<P>
Δεν έχω ακούσει ακόμη μια πειστική εξήγηση για την πολιτική ασφάλειας, για τον λόγο που η Ευρωπαϊκή Ένωση χρειάζεται να θεσπίσει αυτόνομες δυνατότητες λήψης αποφάσεων για τη χρήση στρατιωτικών δυνάμεων έξω από τις δομές του ΝΑΤΟ, εκτός εάν πρόκειται να δημιουργηθούν όργανα που θα ανταγωνίζονται το ΝΑΤΟ. Στο κάτω κάτω, τα κράτη μέλη της ΕΕ είτε είναι πλήρη μέλη του ΝΑΤΟ είτε συμμετέχουν στο Ευρωατλαντικό Συμβούλιο Συνεργασίας. Το ΝΑΤΟ είναι σε μεγάλο βαθμό ένα ευρωπαϊκό σχήμα.
<P>
Τέλος, κύριε Solana, θα ήθελα απλώς να σας ρωτήσω ποιο το νόημα ύπαρξης της πολυδιαφημισμένης μονάδας σχεδιασμού πολιτικής και έγκαιρης προειδοποίησης στη Γραμματεία του Συμβουλίου, εάν εξακολουθεί να μας αιφνιδιάζει άλλη μια καταστροφή ανθρωπιστικού χαρακτήρα.

<SPEAKER ID=63 LANGUAGE="FR" NAME="Poos">
Κύριε Πρόεδρε, κύριε Ανώτατε Εκπρόσωπε, κύριε Επίτροπε, σχετικά με τον πόλεμο στην Τσετσενία, επισημάναμε όλοι την ιδιαίτερα συγκρατημένη και σχεδόν συγκαταβατική αντίδραση της διεθνούς κοινότητας εν γένει και της Ευρωπαϊκής Ένωσης ειδικότερα. Ωστόσο, αυτό που συνέβη και ακόμη συμβαίνει στην Τσετσενία, μοιάζει με γενοκτονία.
<P>
Πώς αλλιώς πρέπει να χαρακτηρίσει κανείς την ολοσχερή εξολόθρευση μιας περιφερειακής πρωτεύουσας 400.000 κατοίκων, τον αδιάκοπο και υπέρμετρο βομβαρδισμό τοποθεσιών, χωριών, συνοικιών, όπου ανάμεσα στους λιγοστούς τσετσένους μαχητές βρισκόταν ολόκληρος ο άμαχος πληθυσμός;
<P>
Πώς πρέπει να χαρακτηρίσει κανείς τα άθλια στρατόπεδα φιλτραρίσματος, τα οποία θα μπορούσαν να παρομοιαστούν με στρατόπεδα συγκεντρώσεως, στα οποία ο πληθυσμός υπόκειται στους χειρότερους εξευτελισμούς και από όπου οι υγιείς άνδρες από 15 έως 65 ετών σπανίως βγαίνουν ζωντανοί;
<P>
Πώς να χαρακτηρίσει κανείς τους βιασμούς, τις λεηλασίες, τους εμπρησμούς, τους εκτοπισμούς που ονομάζονται κάθαρση, που θυμίζουν τα χειρότερα γεγονότα του ευρωπαϊκού Μεσαίωνα; Και τι να πει κανείς για το μαύρο πέπλο που σκεπάζει αφενός τους ρώσους και τους διεθνείς δημοσιογράφους και αφετέρου την απομάκρυνση των ανθρωπιστικών οργανισμών, όπως και κάθε διεθνούς ερευνητικής επιτροπής από τα πεδία της σφαγής; Εάν αυτή είναι η "Real Politik", εάν στην πραγματικότητα δεν διαθέτουμε ισχυρά μέσα, τότε, κύριε Ανώτατε Εκπρόσωπε της ΚΕΠΠΑ, κύριε Επίτροπε - απευθύνομαι και στους δυο σας - ας χρησιμοποιήσουμε τουλάχιστον τα μέσα που διαθέτουμε, δηλαδή τα προγράμματα ενίσχυσης προς τη Ρωσία.
<P>
Ο πόλεμος στην Τσετσενία αποδεικνύει, λες και ήταν απαραίτητο, ότι η υποχρέωση ή το δικαίωμα ανάμιξης σταματάει μπροστά στα σύνορα των μεγάλων κρατών. Ας φροντίσουμε λοιπόν στο μέλλον ώστε, κάθε ευρώ που θα διατίθεται στη Ρωσική Ομοσπονδία να δαπανάται για την ανακούφιση της δυστυχίας των πληθυσμών που είναι θύματα πολέμου, αποκλείοντας οποιονδήποτε άλλο σκοπό.

<SPEAKER ID=64 NAME="Γιαννάκου-Κουτσίκου">
Κύριε ανώτατε εκπρόσωπε, μας αναφέρατε την πρόοδο που έχει γίνει μέχρι σήμερα σε σχέση με αυτά που αποφασίστηκαν στο Ελσίνκι. Ορισμένοι από εμάς εδώ είμαστε φανατικοί οπαδοί της δημιουργίας ενός καθαρά ευρωπαϊκού οργανισμού ασφάλειας για την προάσπιση της ειρήνης στον κόσμο. Φυσικά αναγνωρίζουμε τον ρόλο του Συμβουλίου Ασφαλείας, όπως αναφέρεται ακριβώς στις αποφάσεις του Ελσίνκι, για τη διατήρηση της ειρήνης και ασφάλειας στον κόσμο. Επισημαίνουμε όμως ότι δεν μας είπατε τίποτα για το ότι το Συμβούλιο Ασφαλείας αμφισβητήθηκε στο πρόσφατο παρελθόν σε σχέση με το ρόλο του, όπως τον αναφέρει το Ελσίνκι.
<P>
Το ζήτημα είναι: υπάρχει πολιτική βούληση ώστε ο μηχανισμός αυτός που θα καλύπτει όλο το φάσμα των αποφάσεων του Petersberg, πραγματικά να αποκτήσει διαχειριστική αυτονομία; Τι θα συμβεί με τις υποδομές; Υπάρχει κάποια πρόβλεψη που θα επιτρέψει αυτή τη διαχειριστική αυτονομία του όλου συστήματος;
<P>
Δεύτερον, τί πρόκειται να συμβεί με την ευρωπαϊκή αμυντική βιομηχανία που, τελικά, εντάσσεται στο πλαίσιο των γενικοτέρων δραστηριοτήτων που έχουν σχέση με το σύστημα; Θα συνεχιστούν τα προγράμματα που υπάρχουν; Τελικά, εάν χρειαστεί τροποποίηση της Συνθήκης, πώς βλέπετε, μετά την έκθεση που θα υποβληθεί στη Feira, να υλοποιείται αυτή και να εντάσσεται μέσα στη γενικότερη διαδικασία τροποποίησης του θεσμικού πλαισίου της Συνθήκης και πώς βλέπετε αυτό να συνδέεται με μια πιθανότητα ενός συστήματος ειδικής πλειοψηφίας; Υπάρχουν παρόμοιες σκέψεις; Υπάρχουν συζητήσεις; Και σε ποιό βαθμό η συνεργασία μεταξύ υμών και του αρμοδίου Επιτρόπου έχει δώσει συγκεκριμένα αποτελέσματα και έχει δημιουργήσει κάποιο πλαίσιο στρατηγικής για το πώς και εσείς και ο Επίτροπος θα θέλατε το σύστημα αυτό να αποδειχθεί πραγματικά αποτελεσματικό;

<SPEAKER ID=65 NAME="Titley">
Κύριε Πρόεδρε, όπως θυμάμαι από τις σπουδές μου στην ευρωπαϊκή ιστορία, η Συνθήκη της Sintra του 1809 ήταν μια αμφιλεγόμενη συμφωνία ειρήνης, που πιθανώς επιμήκυνε παρά μείωσε τη διάρκεια των ναπολεόντειων πολέμων, και παραλίγο να στοιχίσει τη σταδιοδρομία του Δούκα του Wellington. Ελπίζω αυτό να μην αποτελεί οιωνό για την προκειμένη Συμφωνία Sintra.
<P>
Κατόπιν τούτου, θα ήθελα να συγχαρώ τον Ανώτατο Εκπρόσωπο για την ως τώρα επιτευχθείσα πρόοδο. Ωστόσο, πρέπει να παραδεχθεί ότι πολλά από όσα είπε αποτελούν πρόοδο σε θεσμικά θέματα, και η πραγματική δοκιμασία για την ταυτότητα της ευρωπαϊκής άμυνας θα είναι η ικανότητά της να αναπτύξει δυναμικό και ικανότητες, παρά ωραία διαμορφωμένους θεσμούς.
<P>
Και ως προς αυτόν τον σκοπό, δεν έχω ξεκαθαρίσει μέχρι ποιο βαθμό έχουμε προοδεύσει στην ανάπτυξη μεγάλης εμβέλειας δυναμικού, ώστε να μπορέσουμε να ενεργοποιήσουμε αυτά τα στρατεύματα των 60.000 στρατιωτών, ή τι πρόοδο έχουμε σημειώσει στην ικανότητα αυτόνομης πληροφόρησης, ιδιαίτερα εάν λάβουμε υπόψη τις αμερικανικές ανακοινώσεις ότι δεν πρόκειται να παραχωρήσουν πληροφορίες στους Ευρωπαίους μέχρι να μπορούν να αντεπεξέλθουν στο θέμα της ασφάλειας. Έχουμε ακούσει όλοι μας κάποιες από τις ιστορίες που προέρχονται από το κτίριο του Συμβουλίου των Υπουργών στις Βρυξέλλες.
<P>
Το ερώτημα είναι μέχρι ποιο βαθμό θα έχουμε κάποιου είδους σύγκλιση στις αμυντικές δαπάνες, διότι ορισμένα κράτη μέλη δαπανούν πολύ σημαντικότερα ποσά από άλλα. Και μάλιστα, ο στρατός ορισμένων κρατών μελών δεν διαθέτει κινητικότητα. Οι στρατιωτικές δυνάμεις τους είναι πολύ στατικές και ακατάλληλες για τέτοιου είδους πολεμικές επιχειρήσεις.
<P>
Επιτρέψτε μου λοιπόν να απευθυνθώ επίσης στον κ. Patten και να τον ρωτήσω σε ό,τι αφορά το έργο πρόληψης των συγκρούσεων το οποίο θα επιτελούμε, σε ποιο βαθμό θα είναι δυνατό για μας να εξετάσουμε τις μακροπρόθεσμες καταστάσεις που προκαλούν οι συγκρούσεις, όπως την περιβαλλοντική επιδείνωση και τη λειψυδρία και στη συνέχεια να τις ενσωματώσουμε στις κύριες πολιτικές της ΕΕ, ιδιαίτερα σε εκείνη της ανάπτυξης, διότι δεν έχει νόημα να προσπαθούμε να ανταποκριθούμε ταχέως σε κάτι που χρειάζεται χρόνια για να επανορθωθεί.
<P>
Και τέλος, επιτρέψτε μου να επιδοκιμάσω επίσης τα σχόλια της κυρίας Schroedter, πως χρειαζόμαστε όντως να έχουμε μια κοινοβουλευτική διάσταση σε αυτή την αμυντική ανάπτυξη. Δεν μπορούμε να την αφήσουμε απλώς στις κυβερνήσεις.

<SPEAKER ID=66 NAME="Cushnahan">
Υποστηρίζω θερμά τις αποφάσεις που ελήφθησαν στη Sintra. Συνιστούν ένα σημαντικό βήμα για τη θέσπιση μιας αποτελεσματικής ευρωπαϊκής πολιτικής για την ασφάλεια και την άμυνα.
<P>
Η δημιουργία των προσωρινών δομών και τα υπό θέσπιση σχέδια για την παροχή του στρατιωτικού δυναμικού αναφορικά με την επίτευξη των στόχων της κοινοτικής πολιτικής αποτελούν θετικά βήματα προς τη σωστή κατεύθυνση. Η αναγνώριση ότι, οι 60.000 ισχυρές στρατιωτικές δυνάμεις θα συμμετέχουν τόσο στην επίτευξη ειρήνης όσο και στην διατήρησή της, είναι επίσης η ενδεδειγμένη.
<P>
Ωστόσο, μολονότι όλες αυτές οι εξελίξεις είναι πράγματι ευπρόσδεκτες, θα ήθελα να θίξω ένα θέμα το οποίο έχω θέσει και σε διάφορες περιστάσεις στο παρελθόν σε αυτό το Σώμα. Ανυπομονώ να μάθω πόσο αποτελεσματική είναι η μονάδα σχεδιασμού πολιτικής και έγκαιρης προειδοποίησης της ΕΕ. Αν και η δήλωση του Επιτρόπου Patten αργότερα, απόψε ,σχετικά με την εκτυλισσόμενη τραγωδία στη Μοζαμβίκη θα είναι επίκαιρη, θα ήθελα να μάθω εάν η μονάδα σχεδιασμού πολιτικής και έγκαιρης προειδοποίησης παρείχε περαιτέρω πληροφορίες.
<P>
Είναι ο Ανώτατος Εκπρόσωπος σε θέση να δηλώσει σε ποιο βαθμό αυτή η μονάδα, την οποία υποστήριξε έντονα η επιτροπή στην οποία εγώ και ο κ. Titley είμαστε μέλη, βοήθησε στην παροχή έγκαιρης πληροφόρησης, ανάλυσης και ένδειξης των διαθέσιμων εναλλακτικών επιλογών σχεδιασμού πολιτικής; Θα ήθελα επίσης να υποστηρίξω τα σχόλια του κ. Titley για έναν αποτελεσματικό ρόλο του Κοινοβουλίου σε όλον τον συγκεκριμένο τομέα. Εάν θέλουμε να πραγματώσουμε τις φιλοδοξίες μας στον τομέα της εξωτερικής πολιτικής, τότε η αποτελεσματική πρόβλεψη και προετοιμασία για κάθε είδους κρίσεις, ιδιαίτερα ανθρωπιστικού χαρακτήρα, αποτελούν ουσιαστικές προϋποθέσεις.

<SPEAKER ID=67 NAME="De Rossa">
Την προηγούμενη φορά που ο κ. Solana μίλησε σε αυτό το Κοινοβούλιο, ήμουν ιδιαίτερα επικριτικός για το γεγονός ότι σχεδόν δεν ανέφερε καν την ιδέα της πρόληψης των συγκρούσεων. Σήμερα τον παρακολουθήσαμε να αναφέρει συχνά-πυκνά την πρόληψη των συγκρούσεων, αλλά δεν υπήρξε καμία απολύτως πρόταση για τη σοβαρή συμπερίληψή της.
<P>
Είχαμε πολλές συζητήσεις μέσα σε κλίμα υπερηφάνειας για τη στρατιωτική δύναμη των 60.000 στρατιωτών, η οποία θα συγκροτείται σε 60 ημέρες και θα μπορεί να χρησιμοποιείται για έναν ολόκληρο χρόνο, αλλά αυτή τη στιγμή έχουμε κρίσεις στην Ευρώπη, στα σύνορα της Ευρώπης και αλλού, τις οποίες αυτή η Ένωση αποτυγχάνει απελπιστικά να αντιμετωπίσει. Αυτό που χρειαζόμαστε είναι 60.000 άνδρες και γυναίκες πολιτικής αστυνομίας που να προσπαθήσουν να αντιμετωπίσουν αυτές τις καταστάσεις.
<P>
Δεν ακούσαμε καμία πληροφορία από τον κ. Solana για την επιρροή που πρόκειται να ασκηθεί σε σχέση με τη Ρωσία και την Τσετσενία. Δεν ακούσαμε τίποτε από τον κ. Solana για κάποια διπλωματική παρέμβαση, την οποία να πραγματοποιεί αυτός ή η Ευρωπαϊκή Ένωση στα σοβαρά - μιλάμε για σοβαρές διπλωματικές παρεμβάσεις - προκειμένου να σταματήσει η σφαγή στην Τσετσενία. Παρουσιάζουμε μεγάλες αποκλίσεις από αυτά που υποστηρίζουμε κατ' αρχήν για τα ανθρώπινα δικαιώματα. Συγκεντρώσαμε δυνάμεις για να επέμβουμε σε σχέση με το Κοσσυφοπέδιο, και τώρα έχουμε προκαλέσει χάος εκεί, αποτυγχάνοντας να αποστείλουμε επιτόπου επαρκείς πόρους, προσωπικό και ανθρώπους για να αντιμετωπίσουν μια δεδομένη κατάσταση, καταδεικνύοντας την ανικανότητά μας να ασχοληθούμε σοβαρά με την πρόληψη των συγκρούσεων.
<P>
Συνεπώς, θα ήθελα να ζητήσω από τον κ. Solana να εξηγήσει σε αυτό το Σώμα τη θέση της Ευρωπαϊκής Ένωσης σχετικά με την Τσετσενία. Τι πρόκειται να κάνουμε στα σοβαρά για να παύσει αυτή η αποτρόπαια κατάσταση; Έχουμε μέσα τα οποία μπορούμε να χρησιμοποιήσουμε σε σχέση με την Ρωσία, εάν επιλέξουμε να τα χρησιμοποιήσουμε, ωστόσο επιλέγουμε να τα αφήνουμε ανεκμετάλλευτα.

<SPEAKER ID=68 NAME="Pack">
Κύριε Πρόεδρε, αξιότιμοι κυρίες και κύριοι, αγαπητέ κύριε Solana, δεν θέλω να επαναλάβω όσα ειπώθηκαν ήδη εδώ, παρά να περιοριστώ στο ότι είπατε ότι μπορούμε να θέσουμε κι άλλες ερωτήσεις. Πιστεύω ότι το Σύμφωνο Σταθερότητας είναι το καλύτερο πράγμα που σκεφτήκαμε ποτέ. Μόνο που πρέπει να γίνει πραγματικά αρκετά λειτουργικό, ώστε να μην προξενήσει μονάχα απογοητεύσεις. Γι' αυτό, ερωτώ τα εξής: Πρώτον, κατά πόσον ασκείτε επιρροή στο να είναι επαγγελματικές οι αποφάσεις που παίρνει το Συμβούλιο; Μπορείτε να επιφέρετε επιτέλους αλλαγές στο σημείο αυτό; Θα αναφέρω ένα παράδειγμα: στη Θεσσαλονίκη υπάρχει μία υπηρεσία, που ουσιαστικά ακόμη δεν έχει αρχίσει να υφίσταται, ωστόσο έχει ιδρυθεί, και αναφέρομαι στην Υπηρεσία Ανασυγκρότησης, σε ό,τι κι αν αφορά αυτή, για ολόκληρη την περιοχή των Βαλκανίων.
<P>
Ταυτόχρονα, θεσπίστηκε το Σύμφωνο Σταθερότητας με έναν συντονιστή εδώ στις Βρυξέλλες. Μπορείτε να μου πείτε πόση συνέργεια χάνεται έτσι και γιατί το Συμβούλιο παίρνει τέτοιες αποφάσεις; Αυτό δεν είναι καθόλου επαγγελματικό! Θα μπορέσετε να αποτρέψετε παρόμοια πράγματα στο μέλλον;
<P>
Δεύτερον, όταν το Σάββατο θα συζητήσετε με τους Υπουργούς Εσωτερικών, δεν μπορεί η συζήτηση να αφορά μόνο μια υποθετική δυνατότητα αποστολής αστυνομικών. Σας ερωτώ εντελώς συγκεκριμένα: Στο Κοσσυφοπέδιο υπάρχει σήμερα μόλις το 1/3 των αστυνομικών δυνάμεων που είχαν εγκριθεί και επρόκειτο να μεταβούν εκεί. Αν τα σημερινά καθήκοντα της KFOR τα ανελάμβαναν οι αστυνομικές δυνάμεις, η παρουσία της στη Μιτροβίτσα θα μπορούσε να είναι ενισχυμένη και θα μπορούσαν να εγκατασταθούν δυνάμεις της στις περιοχές όπου υπάρχει κρίση.
<P>
Τρίτον, μπορείτε να πείσετε το Συμβούλιο ότι πρέπει επιτέλους τις ρητορείες του στις Συνόδους Κορυφής να τις ακολουθεί η υλοποίηση, δηλαδή η παροχή πρόσθετων κονδυλίων; Έχουμε ανάγκη ενός ειδικού ταμείου για τις περιοχές κρίσεων, για να μην αναγκαζόμαστε κάθε φορά να αφαιρούμε κονδύλια που έχουν ήδη εγκριθεί για άλλα αναγκαία καθήκοντα, δηλαδή να μην είμαστε αναγκασμένοι να αφαιρούμε από εκεί χρήματα για να εκτελέσουμε ξαφνικές εμπνεύσεις του Συμβουλίου. Χρειαζόμαστε ένα ταμείο για τις κρίσιμες καταστάσεις, από το οποίο θα μπορούμε να χρηματοδοτούμε παρόμοια πράγματα.
<P>
Τέλος, για την Τσετσενία: είναι βέβαια θετικό που λυπόμαστε τώρα για τους μαζικούς τάφους και τους πρόσφυγες, είναι συγκινητικό, αλλά εγώ αναρωτιέμαι τί κάναμε για να τα αποτρέψουμε αυτά. Γιατί δεν στείλαμε μια δύναμη επέμβασης τότε που συνέβαιναν όλα αυτά;
<P>
(Παρεμβολή του κ. Cohn-Bendit)
<P>
Αυτό δεν γίνεται, αγαπητέ Daniel. Γιατί δεν σταματήσαμε την παροχή των χρημάτων με τα οποία χρηματοδοτείται εκείνος εκεί ο στρατός; Πιστεύω ότι ήταν καθήκον μας, και θα μπορούσατε να συμβάλετε σε αυτό.

<SPEAKER ID=69 NAME="Carlsson">
Κύριε Πρόεδρε, Ύπατε Εκπρόσωπε και κύριε Επίτροπε, έχω δύο ερωτήσεις για σας κύριε Solana: πώς θα μπορέσετε να συνεχίσετε με αξιοπιστία να αναπτύσσετε στενότερη αμυντική και στρατιωτική συνεργασία, αν τα κράτη μέλη δεν είναι διατεθειμένα να ανταποκριθούν στις κοινές δεσμεύσεις τους; Με όλο τον δέοντα σεβασμό προς το Σώμα, αυτό που μετράει είναι το αποτέλεσμα. Διερωτώμαι επίσης πώς σκοπεύετε να πείσετε τις κυβερνήσεις να διασφαλίσουν την πραγματική συγκρότηση της δύναμης των εξήντα χιλιάδων ανδρών ώστε να μην μείνει μόνο μια άσκηση επί χάρτου.
<P>
Αν κοιτάξουμε γύρω μας, θα δούμε ότι αυτή είναι η πραγματικότητα και ότι η ΚΕΠΠΑ κινδυνεύει να μείνει μόνο στα λόγια. Πάρτε για παράδειγμα τις περικοπές των αμυντικών δαπανών της Γερμανίας - που δεν αποτελούν αντικείμενο ανησυχίας μόνο για τον υπουργό Αμυνας κ. Scharping, αλλά αφορούν και ολόκληρη την Ευρώπη. Στη χώρα μου, τη Σουηδία, οι 2.500 άνδρες που θα συμμετέχουν στις δράσεις της ΕΕ αποτελούν στόχο και αλληλέγγυα δέσμευση. Υπό τις παρούσες συνθήκες, οι ένοπλες δυνάμεις μπορούν να παράσχουν μόνο σχεδόν 1.500 άνδρες, λόγω της μείωσης των πιστώσεων. Αν επεκτείνουμε αυτό το παράδειγμα και στις υπόλοιπες χώρες της ΕΕ, πράγμα που δεν είναι παράλογο αν δεν επανεξεταστεί το ζήτημα, δεν φτάνουμε να έχουμε 60.000 άνδρες, αλλά στην καλύτερη περίπτωση θα έχουμε 35-40.000 το 2003.
<P>
Η δεύτερη ερώτησή μου είναι η εξής: πριν από μερικές εβδομάδες τα γερμανικά μέσα ενημέρωσης μετέδωσαν προφανώς λανθασμένα δήλωσή σας, που διορθώθηκε από τις δικές σας υπηρεσίες Τύπου. Θα ήθελα ωστόσο να ξέρω τις λεπτομέρειες του γεγονότος αυτού, δηλαδή αν εσείς, ως Ύπατος Εκπρόσωπος, εξετάσατε το ενδεχόμενο ειδικής μεταχείρισης της Αυστρίας στο πλαίσιο των καθηκόντων σας και, εάν ναι, κατόπιν εντολής ποίου και με τι πεδίο δράσης;

<SPEAKER ID=70 NAME="Solana">
Αυτή ήταν μια πολύ μακρά συνεδρίαση ερωτήσεων. Τείνω να πιστέψω ότι ίσως ο κ. Van der Bos έχει δίκιο πως θα χρειαστώ ικανότητα αγγέλου για να απαντήσω σε τόσο πολλές ερωτήσεις μέσα σε τόσο μικρό χρονικό διάστημα, αλλά θα προσπαθήσω. Θα προσπαθήσω να το πράξω και θα απαντήσω μία προς μία όλες τις ερωτήσεις που μου θέσατε, ακόμη και εάν ο βουλευτής που έθεσε την ερώτηση δεν βρίσκεται πλέον εδώ, είτε επειδή κουράστηκε από τη μακρά συνεδρίαση είτε επειδή είχε πιο σημαντικά πράγματα να κάνει από το να ακούει. Όμως επιτρέψτε μου να ξεκινήσω με τον πρώτο.
<P>
Στον κ. Poettering θα ήθελα να πω, ότι δεν προσπαθούμε να διπλασιάσουμε τίποτε. Αυτό το ερώτημα τέθηκε από πολλούς βουλευτές του Κοινοβουλίου. Δεν προσπαθούμε να διπλασιάσουμε τίποτε. Προσπαθούμε να πράξουμε όσο το δυνατόν περισσότερα, ώστε η Ευρωπαϊκή Ένωση να έχει το δυναμικό να δράσει σε περίπτωση ανάγκης και ταυτόχρονα η συνολική ασφάλεια της Ευρωπαϊκής Ένωσης, των χωρών που ανήκουν στη συμμαχία μας, να διατηρηθεί και να διασφαλισθεί. Δεν επιχειρούμε να δημιουργήσουμε ευρωπαϊκό στρατό. Οποιοσδήποτε είπε κάτι τέτοιο σφάλλει. Δεν επιχειρούμε να δημιουργήσουμε ευρωπαϊκό στρατό. Επιχειρούμε να δημιουργήσουμε το δυναμικό το οποίο, όταν συγκεντρωθεί σε περίπτωση ανάγκης, θα μπορεί να αποτρέψει τραγωδίες σαν αυτές που βιώσαμε πρόσφατα. Είναι πολύ σημαντικό να μιλάμε για πρόληψη. Είναι πολύ σημαντικό.
<P>
Μπορώ να σας πω, και το γνωρίζετε, ότι το δυναμικό πρόληψης υπάρχει ήδη στην Ένωση. Δεν χρειάζεται να το επινοήσουμε, υπάρχει ήδη. Δεν αποτελεί το ECHO μια υπηρεσία πρόληψης; Η ικανότητά μας να δρούμε διπλωματικά δεν είναι μια ικανότητα πρόληψης; Αυτό που δεν διαθέταμε καθόλου ήταν η δυνατότητα να δρούμε στο άλλο άκρο του φάσματος της διαχείρισης των κρίσεων.
<P>
Στο τέλος, η Ευρωπαϊκή Ένωση θα αποτελεί την πιο σημαντική ομάδα χωρών που θα είναι σε θέση να αντιμετωπίζουν προβλήματα που αφορούν ζητήματα κρίσεων, από τις κρίσεις ανθρωπιστικού χαρακτήρα μέχρι την ανάπτυξη στρατιωτικών δυνάμεων. Είτε στη Μοζαμβίκη είτε στις χώρες της Ευρώπης εάν χρειαστεί.
<P>
Σε πολύ λίγες μέρες, το ευρωπαϊκό σώμα που συγκρότησαν οι ευρωπαϊκές χώρες θα αναπτυχθεί στο Κοσσυφοπέδιο, όχι για να περιφέρεται, αλλά για να αποτρέψει τους ανθρώπους από το να σκοτώνονται μεταξύ τους. Και θα ήθελα να πω στον φίλο μου κ. Cohn-Bendit ότι αυτή ακριβώς τη στιγμή, 45.000 στρατιώτες από τη χώρα μας - όχι από οποιαδήποτε άλλη χώρα - η πλειοψηφία από τη χώρα μας - αναπτύσσονται στο Κοσσυφοπέδιο - για να κάνουν τί; Να αποτρέψουν τους ανθρώπους από το να σκοτώνονται μεταξύ τους. Πιστεύετε αλήθεια ότι επειδή παρατάσσουμε στρατιώτες πρόκειται να αλλάξουμε τα μυαλά των ανθρώπων που υποφέρουν εδώ και αιώνες; Φαντάζεστε έστω και για μια στιγμή ότι επειδή παρατάσσουμε στρατιώτες, πρόκειται να αλλάξει η ψυχοσύνθεση και το μυαλό των ανθρώπων;
<P>
Πόσοι αιώνες θα χρειαστούν για να αλλάξει η νοοτροπία των χωρών που πολεμούν μεταξύ τους σε ηθικό, ψυχολογικό, ακόμη και σε φυσικό, επίπεδο για χρόνια; Πιστεύετε αλήθεια ότι παρατάσσοντας στρατεύματα στο έδαφος, πρόκειται να αλλάξουν τα μυαλά των ανθρώπων;
<P>
Οι στρατιώτες μπορούν να αποτρέψουν τους ανθρώπους από το να σκοτώνονται μεταξύ τους, αλλά δεν μπορούν να εγγυηθούν ότι οι άνθρωποι θα αγαπούν αλλήλους. Θα ήταν φανταστικό, και πραγματικά για μένα το πιο σημαντικό δώρο θα ήταν να είμαστε σε θέση να αναπτύσσουμε ευρωπαϊκές δυνάμεις και να κάνουμε τους ανθρώπους να αγαπιούνται εκεί όπου πριν σκοτώνονταν μεταξύ τους. Δυστυχώς, ακόμη και με τις δυνατότητες που έχω, ακόμη και με όλες τις δουλειές που υποτίθεται ότι έχω, ακόμη και με το λίγο που κοιμάμαι, κάτι τέτοιο είναι αδύνατο να επιτευχθεί.
<P>
Ωστόσο, επιτρέψτε μου επίσης να σας πω κάτι. Ακόμη και εάν παρατάσσαμε αστυνομικούς, όπως ζητήσατε, αυτό δεν θα έλυνε απολύτως το πρόβλημα. Πιστεύετε ειλικρινά ότι οι αστυνομικοί των χωρών της ΕΕ θα έλυναν το πρόβλημα στη Mitrovica;
<P>
Στο συγκεκριμένο μέρος, χρειάζεται ακόμη να αναπτύξουμε στρατιωτικό προσωπικό και στη συνέχεια, σε άλλα μέρη, χρειαζόμαστε ασφαλώς αστυνομικούς. Όμως, έχουν οι κυβερνήσεις την ικανότητα να αναπτύξουν αστυνομικούς στην απαιτούμενη αναλογία; Προσπαθούμε πολύ σκληρά, όμως είναι πολύ δύσκολο να το επιτύχουμε.
<P>
Το στρατιωτικό προσωπικό στις χώρες μας αναμένει τις κρίσεις. Οι αστυνομικοί των χωρών μας εργάζονται 24 ώρες το 24ωρο, και ορισμένες φορές είναι δύσκολο για τις κυβερνήσεις να βρουν την κατάλληλη αστυνομική δύναμη που θα αναπτυχθεί. Δεν χρειαζόμαστε άοπλους αστυνομικούς ή τροχονόμους. Χρειαζόμαστε κάτι πολύ διαφορετικό που θα λειτουργήσει ως σημείο επαφής μεταξύ του στρατού και της αστυνομίας, και τέτοια χαρακτηριστικά είναι πολύ δύσκολα και δεν υπάρχουν σε πολλές χώρες. Εκείνες οι χώρες που διαθέτουν όντως κάτι τέτοιο αναπτύσσουν αυτές τις μονάδες, και θεωρώ ότι κάνουν ό,τι μπορούν.
<P>
Όπως γνωρίζετε, ο κ. Patten κι εγώ εργαζόμαστε πολύ, μα πάρα πολύ, σκληρά για να αναπτυχθούν αστυνομικοί ή για να αναγκάσουμε και να πείσουμε τις χώρες να αναπτυχθούν όσο το δυνατόν περισσότεροι αστυνομικοί.
<P>
Τώρα, ο κ. Haarder ρώτησε για τον κίνδυνο της δημιουργίας χάσματος μεταξύ της Ευρωπαϊκής Ένωσης και του ΝΑΤΟ. Δεν θεωρώ ότι υφίσταται τέτοιος κίνδυνος. Θεωρώ ότι μπορούμε να κάνουμε κάτι που είναι συμβατό και θα ωφελήσει τους πάντες. Για μας, ως Ευρωπαίους, θα αντιπροσωπεύει έναν σύνδεσμο. Δεν βλέπω γιατί θα πρέπει να αποξενωθούμε ή να διασπάσουμε ή να φθείρουμε την ικανότητα που έχουμε να συνεχίσουμε να εργαζόμαστε από κοινού. Αλλωστε, δεν προσπαθούμε να δημιουργήσουμε έναν ευρωπαϊκό στρατό.
<P>
Το να σας εξηγήσω τη συνολική εξωτερική πολιτική της Ευρωπαϊκής Ένωσης στα πενήντα λεπτά που μου έχετε παραχωρήσει είναι ένα σχεδόν αδύνατο καθήκον. Αντίθετα, θα ήθελα να μοιρασθώ μαζί σας το πιο πρόσφατο βήμα, το οποίο θεωρώ ότι ήταν πολύ σημαντικό τους τελευταίους τρεις μήνες, και νομίζω ότι έχω την υποχρέωση να σας μιλήσω για όλα αυτά.
<P>
Τώρα, χρειάζεται να παρατάξουμε κάποιου είδους πολιτικό σώμα; Οι άνθρωποι που βρίσκονται ήδη εκεί με τις άσπρες στολές τους, την άσπρη στολή της Ευρωπαϊκής Ένωσης, έχουν αναπτυχθεί στη Βοσνία για πάρα πολλά χρόνια και τώρα αναπτύσσονται στο Κοσσυφοπέδιο. Ο επικεφαλής του ΟΗΕ είναι ένας Ευρωπαίος και καλός άνθρωπος, ο κ. Bernard Kouchner, ο οποίος πραγματοποιεί αξιόλογη δράση. Αυτός είναι ένας άλλος τρόπος αφοσίωσης των Ευρωπαίων στην ειρήνη του Κοσσυφοπεδίου.
<P>
Δεν μίλησα ιδιαίτερα για τη Μέση Ανατολή, ωστόσο γνωρίζετε ότι μπορούμε να περάσουμε ώρες μιλώντας γι' αυτή. Επιτρέψτε μου να πω μόνο δύο πράγματα. Η Τρόικα επισκέφθηκε τη Μέση Ανατολή στις αρχές του έτους. Επισκέφθηκε όλες τις χώρες της περιοχής και αποκόμισε μια σαφή εικόνα του τι συμβαίνει εκεί. Δυστυχώς, αυτή ακριβώς τη στιγμή, οι συριακές απόψεις παραμένουν ακόμη αμετακίνητες, μολονότι υπάρχει κάποια πιθανότητα θετικών εξελίξεων στο εγγύς μέλλον. Όπως γνωρίζετε, η παλαιστινιακή πλευρά αντιμετωπίζει δυσκολίες αυτή ακριβώς τη στιγμή. Εάν υπάρξει κάποιο φως, μπορεί να επιτευχθεί κάποια πρόοδος, αλλά επί του παρόντος δεν έχω κάποια θετικά νέα να σας αναφέρω.
<P>
Η Ευρωπαϊκή Ένωση, οι ευρωπαϊκές χώρες, πράττουν το μέγιστο δυνατό για να συνεχίσουν να συνεργάζονται για την ειρηνευτική διαδικασία και για να προσφέρουν τη βοήθειά τους σε όλες τις πλευρές όταν ζητηθεί, προκειμένου να εφαρμοσθούν οι συμφωνίες που θα επιτευχθούν. Αυτή η βοήθεια θα χρειαστεί. Εκείνη τη στιγμή, θα πρέπει να έρθουμε εδώ για να επιχειρηματολογήσουμε υπέρ της βοήθειας, διότι πιθανώς στον προϋπολογισμό που έχουμε τώρα στην Ευρωπαϊκή Ένωση δεν έχουμε τα χρήματα για να αντιμετωπίσουμε τα προβλήματα που ίσως είναι αναγκαίο να αντιμετωπίσουμε, εάν υπάρξει μια συμφωνία, μια δίκαιη συμφωνία στην περιοχή.
<P>
Τέθηκαν πολλά ερωτήματα για το τι σκέπτομαι σχετικά με τη ΔΔ, την ασφάλεια, την άμυνα, κλπ. Δεν γνωρίζω πώς να απαντήσω σε αυτή την ερώτηση. Όπως γνωρίζετε, η ΔΔ έχει μια διάρθρωση με περιορισμένη ημερήσια διάταξη. Έχω την εντύπωση ότι καθώς θα περνά ο καιρός η ημερήσια διάταξη θα διευρύνεται, ωστόσο αυτό είναι ίσως μια προσωπική εντύπωση, μια εντύπωση που πιθανώς συμμερίζεστε μαζί μου, αλλά δεν είμαι σε θέση να διαβεβαιώσω ή να δηλώσω κάτι τέτοιο. Είναι κάτι που θα δούμε να εξελίσσεται με το πέρασμα του χρόνου.
<P>
Επιτρέψτε μου να απαντήσω στις συγκεκριμένες ερωτήσεις, σχετικά με τη δήλωση που πραγματοποίησε ο Υπουργός Αμυνας της Γαλλίας αναφορικά με το 0,7. Δεν ανέφερε ποτέ το 0,7 σχετικά με τις δαπάνες για την άμυνα. Αναφερόταν, εάν αντιλήφθηκα σωστά, στην έρευνα, συμπεριλαμβανομένης της στρατιωτικής έρευνας. Θεωρώ ότι αυτός είναι ένας στόχος για τον οποίο πρέπει να αποφασίσουν οι χώρες εάν τον επιθυμούν ή όχι.
<P>
Σε σχέση με τα έγγραφα της Sintra, τα οποία τώρα οριστικοποιούνται, το έγγραφο επί του οποίου εργάζεται η πολιτική επιτροπή δεν έχω την εξουσιοδότηση να σας το ανακοινώσω αυτή τη στιγμή, αλλά χωρίς αμφιβολία θα σας ανακοινωθεί. Θα είμαι κάτι παραπάνω από χαρούμενος να συνεργασθώ αναφορικά με την πολιτική επιτροπή σε στιγμές κρίσεων στο μέλλον.
<P>
Απαντώντας στην ερώτηση σχετικά με το άρθρο V, όπως γνωρίζετε έχουμε δύο άρθρα V. Ένα άρθρο V για εκείνες τις χώρες που ανήκουν στη συμμαχία και ένα άλλο άρθρο V για τις χώρες που ανήκουν στη ΔΕΕ. Η ΔΕΕ πρόκειται να μεταβιβάσει τις διατάξεις της στην Ευρωπαϊκή Ένωση, ή τουλάχιστον ορισμένα μέρη. Ακόμη δεν είναι σαφές τι πρόκειται να συμβεί με το ίδιο το άρθρο V. Όπως γνωρίζετε, υπάρχουν χώρες στην Ευρωπαϊκή Ένωση που δεν είναι έτοιμες και δεν θα αποδεχθούν μια μεταφορά του άρθρου V, του άρθρου των Βρυξελλών στο πλαίσιο της ΕΕ, και συνεπώς δεν μπορούμε να το πράξουμε. Εάν θέλετε να συμπεριλάβετε την άμυνα στη ΔΔ, κατά πάσα πιθανότητα δεν είναι δυνατό να φθάσει τόσο μακρυά, μέχρι την ενσωμάτωση του άρθρου V της Συνθήκης των Βρυξελλών στην ΔΔ.
<P>
Πόσο μακρυά θα προχωρήσει η εξωτερική πολιτική στο πλαίσιο της Κοινότητας τα επόμενα χρόνια; Δεν γνωρίζω. Θέτετε την ερώτηση σε λάθος άτομο - δεν γνωρίζω. Έχω διάφορες σκέψεις γι' αυτό, αλλά η Διακυβερνητική Διάσκεψη, και εξ ορισμού οι χώρες, οι κυβερνήσεις θα είναι αυτές που θα λάβουν τις αποφάσεις. Συνεπώς, έχω τις δικές μου σκέψεις, αλλά είμαι σίγουρος ότι δεν σας ενδιαφέρει να τις μάθετε. Είναι πολύ πιο σημαντικό να δούμε τι έχει πράξει η χώρα.
<P>
Θα ήθελα να απαντήσω σε ορισμένες ερωτήσεις του κ. Morillon. Γνωρίζω ότι είναι ειδήμων σε αυτά τα ζητήματα από τα πολλά, πάρα πολλά, χρόνια που ασχολείται με αυτά. Θα ήθελα να πω σχετικά με το καθεστώς εκείνων των χωρών που δεν είναι μέλη της Ευρωπαϊκής Ένωσης, αλλά είναι μέλη της συμμαχίας και τελικά θα γίνουν μέλη της Ευρωπαϊκής Ένωσης, ότι θα θέλαμε να συμμετέχουν. Να συμμετέχουν αφενός όταν λαμβάνεται μια απόφαση για μια επιχείρηση και αφετέρου όταν η απόφαση έχει ληφθεί. Εάν επιθυμούν να συμμετέχουν στην επιχείρηση διαχείρισης των κρίσεων, τότε τις αντιμετωπίζουμε ως ισότιμες, με τα ίδια δικαιώματα και υποχρεώσεις όπως και των άλλων χωρών.
<P>
Ο κ. Galeote Quecedo ρώτησε για το διπλωματικό σώμα στην Ευρωπαϊκή Ένωση. Αυτό λοιπόν είναι κάτι που σκέπτονται πολλοί άνθρωποι. Δεν θεωρώ ότι θα πραγματοποιηθεί αύριο. Μετά τη συζήτηση που είχαμε με την Επιτροπή είναι καλή ιδέα να κινηθούμε προς αυτή την κατεύθυνση, αλλά απέχουμε πάρα πολύ από τη σύσταση ενός διπλωματικού σώματος αυτού καθεαυτού. Η συνεργασία, η μεγαλύτερη δυνατή βοήθεια είναι δυνατή, αλλά το να φθάσουμε μέχρι την ολοκλήρωση αυτού του ζητήματος, δυστυχώς αποτελεί επί του παρόντος ένα μακρυνό όραμα.
<P>
Υπάρχουν αρκετές ερωτήσεις σχετικά με το Σύμφωνο Σταθερότητας. Το Σύμφωνο Σταθερότητας θα βρίσκεται ψηλά στην ημερήσια διάταξη της πρώτης οικονομικής διάσκεψης στο τέλος Μαρτίου, όπου πρόκειται να συζητηθούν τα σχέδια. Λειτουργεί καλά και ελπίζω θερμά να αποτελέσει μεγάλη επιτυχία για τις χώρες της περιοχής και επίσης για την Ευρωπαϊκή Ένωση. Η Ευρωπαϊκή Ένωση δεν είναι ο μοναδικός παράγοντας που συνεισφέρει, αλλά αναμφίβολα είναι ένας πολύ σημαντικός παράγοντας.
<P>
Πολέμησα εναντίον της δικτατορίας για πολλά χρόνια, υπέφερα πολλά, φυλακίστηκα και είμαι πολύ, πάρα πολύ, περήφανος που βρίσκομαι εδώ για να υπερασπισθώ την Ευρωπαϊκή Ένωση, το δημοκρατικό Κοινοβούλιο, και για να σας πω ότι είμαστε έτοιμοι να παρατάξουμε δυνάμεις όχι για να κάνουμε πόλεμο αλλά για να κάνουμε ειρήνη.
<P>
Γνωρίζετε πολύ καλά ότι στο Ελσίνκι ελήφθη μια πολύ σημαντική απόφαση, μια πολύ σημαντική απόφαση που αφορά την Τσετσενία. Οι πρωθυπουργοί και αρχηγοί κυβερνήσεων έλαβαν μια σημαντική απόφαση. Ήταν η μόνη ομάδα χωρών που έλαβε μια τέτοια απόφαση. Αποφασίσαμε, όχι μόνο στα λόγια αλλά και στην πράξη, και ελήφθησαν δύο σημαντικές αποφάσεις που αφορούν το εμπόριο και την ανθρωπιστική βοήθεια. Αυτό έγινε και συνεχίζει να γίνεται.
<P>
Αύριο και μεθαύριο ο Chris Patten κι εγώ θα έχουμε μια συνάντηση με τον κ. Ivanof, και ασφαλώς με την Προεδρία, στη Λισαβώνα. Θα έχουμε ξανά μια συνάντηση με τις ΗΠΑ την επόμενη ημέρα και στη συνέχεια θα έχουμε μια τριμερή συνάντηση, οι ΗΠΑ, η Ευρωπαϊκή Ένωση και η Ρωσία μαζί, στην οποία, όπως μπορείτε να φαντασθείτε, το πρωταρχικό θέμα της ημερήσιας διάταξης θα είναι η Τσετσενία. Κάνουμε ό,τι μπορούμε. Δεν έχουμε σταματήσει να ασκούμε ισχυρές πιέσεις στους Ρώσους, επειδή γνωρίζουμε πολύ καλά την κρίση που θα προκύψει, όχι μόνο στο παρόν αλλά και στο μέλλον, εάν τελικά η Ρωσία εμπλακεί σε μια πορεία που δεν θα είναι θετική για κανέναν.
<P>
Επιθυμούμε να έχουμε μια σταθερή διμερή σχέση με τη Ρωσία. Είναι πολύ σημαντικό για την Ευρώπη, αλλά αυτή τη σχέση θέλουμε να την έχουμε με μια Ρωσία που κατανοεί ότι ορισμένα πράγματα είναι ανεπίτρεπτα. Αυτό λέμε συνεχώς, αυτό καθοδηγεί τις πράξεις μας ευθύς εξαρχής και θεωρώ ότι εξετάζοντας τη θέση που τηρήσαμε από την αρχή ο κ. Patten κι εγώ - μπορείτε να κοιτάξετε στα πρακτικά και να δείτε τι λέμε - αυτό που λέω τώρα είναι η αλήθεια.
<P>
Πιθανώς να υπάρχουν και πολλές άλλες ερωτήσεις που τέθηκαν. Επιτρέψτε μου να ολοκληρώσω - δεν θέλω να καταναλώσω περισσότερο από τον χρόνο σας - λέγοντας ότι είμαι πρόθυμος να έρθω εδώ οποτεδήποτε το επιθυμείτε, αλλά θα προτιμούσα εάν είναι δυνατό να έχουμε συνεδριάσεις στις οποίες να επικεντρωνόμαστε σε ορισμένα ζητήματα και να τα αναπτύσσουμε πλήρως, διότι διαφορετικά έχουμε τόσα πολλά ζητήματα, τόσα πολλά θέματα που είναι πολύ δύσκολο να τα πραγματευθούμε όντως σε βάθος. Είμαι πρόθυμος να το πράξω - το γνωρίζετε αυτό από εμένα, και είμαι πράγματι πρόθυμος να το πράξω οποτεδήποτε είναι απαραίτητο.
<P>
Αυτή ακριβώς τη στιγμή, θα ήθελα να μοιρασθώ μαζί σας ένα σημαντικό πράγμα. Η Σύνοδος Κορυφής του Ελσίνκι ήταν τον Δεκέμβριο, και οι πρωθυπουργοί και αρχηγοί των κρατών μας μάς ζήτησαν να κάνουμε κάτι πολύ σημαντικό για πρώτη φορά. Να έχουμε το δυναμικό και να επιδιώξουμε τη διαχείριση των κρίσεων ακόμη και σε στρατιωτικό επίπεδο. Με υπερηφάνεια σας δηλώνω ότι δύο μήνες μετά το Ελσίνκι έχουμε δρομολογήσει τη διαδικασία και κινούμαστε προς τη σωστή κατεύθυνση. Θεωρώ ότι οι βουλευτές του Κοινοβουλίου, ως εκπρόσωποι των πολιτών μας, θα είναι περήφανοι γι' αυτό.
<P>
(Χειροκροτήματα)

<SPEAKER ID=71 NAME="Patten">
(ΕΝ) Εκφράζω τη μεγάλη μου ευγνωμοσύνη για την ευκαιρία που έχω να παρέμβω στη συζήτηση σχετικά με τη δήλωση του Ανωτάτου Εκπροσώπου. Δεν θα απασχολήσω πολύ το Κοινοβούλιο, θα μπορούσα ωστόσο να αναφερθώ σε ένα ή δύο σημεία, και να ξεκινήσω εφιστώντας την προσοχή στη σχέση που υπάρχει ανάμεσα στη ρητορική και στην πραγματικότητα, γεγονός που ορισμένες φορές είναι επικίνδυνο για οποιοδήποτε Κοινοβούλιο. Η κυρία Pack το έπραξε στις παρατηρήσεις της και εν γένει στην παρέμβασή της, και είναι προετοιμασμένη να χαράξει μια πορεία που πιστεύω ότι εμείς οι υπόλοιποι θα πρέπει να έχουμε το θάρρος να ακολουθήσουμε.
<P>
Θα ήθελα απλά να πω δυο λόγια γι' αυτό το συγκεκριμένο θέμα. Την περασμένη εβδομάδα μίλησα σε μια εξαιρετικά ενδιαφέρουσα συνεδρίαση που διοργανώθηκε μεταξύ των μελών της κοινοβουλευτικής αντιπροσωπείας του ΝΑΤΟ και των βουλευτών του Ευρωπαϊκού Κοινοβουλίου. Πολλοί από εσάς ήσασταν παρόντες σε αυτήν την εκδήλωση και πιστεύω ότι είναι δίκαιο να αναφέρω ότι θα μπορούσατε να είχατε εκριζώσει τον σκεπτικισμό πολλών κοινοβουλευτικών αντιπροσώπων του NATO, όταν μιλήσαμε για τις φιλοδοξίες της Ευρώπης στον τομέα της ΚΕΠΠΑ. Αυτό ίσχυε κυρίως για ορισμένους αμερικανούς αντιπροσώπους που παρευρίσκονταν, αλλά και για ένα ή δύο από τους υπόλοιπους.
<P>
Όπως επισήμανα, όταν μιλούσα σε ορισμένους από αυτούς, αισθανόμουν ότι δεν ήξεραν αν έπρεπε να γελάσουν ή να κλάψουν και αυτό υπενθυμίζει σε όλους μας τις δοκιμασίες που έχουμε θέσει στους εαυτούς μας, καθώς και τις δοκιμασίες στις οποίες απαιτείται να ανταποκριθούμε τους προσεχείς μήνες και χρόνια. Σε αυτό το πλαίσιο, οι παρατηρήσεις του Ανώτατου Εκπροσώπου ήταν εξαιρετικά ενθαρρυντικές σήμερα.
<P>
Έχουμε καταφέρει παρά πολλά πράγματα σε εξαιρετικά σύντομο χρονικό διάστημα, αλλά πρέπει ακόμα να καλύψουμε πολύ μεγάλη απόσταση, και για τους προσεχείς μήνες και χρόνια θα αντιμετωπίσουμε τα δύσκολα ζητήματα, π.χ. εκείνα που αφορούν τους πόρους. Πολλοί θα ισχυριστούν ότι, φυσικά, αυτό που χρειάζεται η Ευρώπη είναι να χρησιμοποιήσουμε με καλύτερο τρόπο τους υφιστάμενους πόρους. Υποπτεύομαι, όμως, ότι θα υπάρξει όλο και μεγαλύτερη συζήτηση στις δικές μας χώρες, στα κράτη μέλη, κατά πόσο αυτοί οι πόροι όντως επαρκούν, κατά πόσο θα εξασφαλίσουν το είδος της πολιτικής ασφάλειας για την οποία επιθυμούμε η δική μας Ένωση να έχει περισσότερη ευθύνη.
<P>
Θα ήθελα απλά να πω δύο λόγια για τις μη στρατιωτικές πτυχές της πολιτικής ασφαλείας μας, της πρόληψης των συγκρούσεων και της διαχείρισης κρίσεων. Πολύ σωστά, επικεντρωθήκαμε σήμερα στη στρατιωτική πλευρά, αλλά δεν έχουμε ξεχάσει τη μη στρατιωτική πλευρά. Η Μοζαμβίκη μας υπενθυμίζει πόσο σημαντικό είναι να τη θυμόμαστε. Θα παρουσιάσουμε στο Συμβούλιο, πριν από τη Λισαβόνα, τις προτάσεις μας σχετικά με ένα μέσο ταχείας αντίδρασης, ώστε να παρέχουμε ενίσχυση όποτε απαιτείται, όχι σε μήνες ή χρόνια, αλλά σε ημέρες ή εβδομάδες.
<P>
Δημιουργούμε ένα κέντρο κρίσεων της Επιτροπής, ως λειτουργική διασύνδεση με το κέντρο καταστάσεων στη μονάδα πολιτικής του Ανωτάτου Εκπροσώπου. Επιπλέον, και αυτό αποτελεί για μένα τον σπουδαιότερο τομέα από όλους, έναν καινοτόμο τομέα, αφού παρουσιάσουμε τις προτάσεις μας σχετικά με το μέσο ταχείας αντίδρασης, σύντομα θα παρουσιάσουμε και προτάσεις που αφορούν τους μη στρατιωτικούς βασικούς στόχους.
<P>
Πρόκειται, επαναλαμβάνω, για καινοτομία, αλλά έχει μεγάλη σημασία να το κάνουμε αυτό για πολλούς λόγους. Η αστυνόμευση στο Κοσσυφοπέδιο, η αστυνόμευση οπουδήποτε αλλού είναι το πιο δραματικό και προφανές παράδειγμα. Εξάλλου, δεν πρόκειται απλά για το είδος της αστυνόμευσης που αναγνωρίζουμε στους αστυνόμους των δήμων που στέκονται στη γωνία του δρόμου. Όταν ήμουν μικρός, ήλπιζα να μου επιτρέψουν να ξενυχτήσω το Σάββατο το βράδυ για να δω ένα τηλεοπτικό πρόγραμμα που αφορούσε έναν αστυνόμο, τον Dixon του Dock Green. Προτού αναλάβω αυτή τη δουλειά, έγραφα μια έκθεση, και μάλιστα μια πολύ καλή έκθεση, απλά για να απαντήσω στον αξιότιμο φίλο μου για την αστυνόμευση σε μέρη της δικής μου πατρίδας.
<P>
Θυμάμαι που συζητούσα για τη δημοτική αστυνόμευση με ορισμένους Αμερικανούς, ειδικούς της αστυνομίας, όταν ρώτησα "Ποιος είναι κατά τη γνώμη σας ο ιδανικός αστυνομικός" και η απάντησα που πήρα ήταν "μια μαύρη γιαγιά" . Όμως, αυτό το είδος αστυνόμευσης, δυστυχώς, δεν είναι εκείνο που χρειάζεται το Κοσσυφοπέδιο. Έχουμε ένοπλες δυνάμεις, και όλοι έχουμε εμπειρία στην εκπαίδευση των αστυνομικών της δημοτικής αστυνομίας. Αυτό που πραγματικά χρειάζεται σε αυτές τις περιπτώσεις είναι κάτι ανάμεσα στις ένοπλες δυνάμεις και στη δημοτική αστυνόμευση. Χρειαζόμαστε κάποιον που να έχει την ικανότητα να εντοπίζει εγκλήματα, αλλά επίσης την αυξημένη ικανότητα να αντιμετωπίζει πραγματικά πολύ δύσκολες καταστάσεις δημοσίας τάξεως. Αυτό ακριβώς είναι που πρέπει να αναπτύξουμε στην Ευρωπαϊκή Ένωση. Επιπλέον, πρέπει να συνειδητοποιήσουμε ότι αυτό έχει επιπτώσεις στους πόρους. Συνεπώς, πάλι βρισκόμαστε ενώπιον της ρητορικής και της πραγματικότητας.
<P>
Ο κ. Titley, τώρα, αναφέρθηκε στην πρόληψη των συγκρούσεων με την ευρεία έννοιά της και ρώτησε πόσο θα μπορέσουμε να συμβάλουμε από πνευματική άποψη σε αυτήν τη συζήτηση. Ένα από τα πράγματα που θα τον συμβούλευα να κάνει είναι να ακούσει στο Radio 4 στα τέλη Μαρτίου την πρώτη διάλεξη του Reith, όπου θα ακούσει τον Επίτροπο για τις εξωτερικές σχέσεις να δίνει μια εξαιρετικά συγκινητική και πειστική διάλεξη για το όλο θέμα.
<P>
Εντούτοις, ίσως θα μπορούσα να πω ένα ή δύο πράγματα σήμερα το απόγευμα. Νομίζω ότι υπάρχει ένας ομφάλιος λώρος μεταξύ της παραμέλησης των ανθρωπίνων δικαιωμάτων, της παραμέλησης του habeas corpus, της παραμέλησης όλων των συνηθισμένων κανόνων καλής διακυβέρνησης, μεταξύ της τυραννίας και της περιβαλλοντικής υποβάθμισης. Όλα αυτά πάνε μαζί. Μιλούμε για τις πολυπλοκότητες του οικοσυστήματός μας, υπάρχει ωστόσο ένα οικοσύστημα αξιών και πολιτικών θεσμών που είναι εξίσου σημαντικό, απολύτως ζωτικό, αν πρόκειται να βελτιώσουμε τη ζωή των ανθρώπων σε χώρες όπως η Μοζαμβίκη, καθώς και τη ζωή των ανθρώπων που βρίσκονται πιο κοντά σε εμάς, στα Βαλκάνια.
<P>
Συνεπώς, στους προσεχείς μήνες, η Επιτροπή θα εκδίδει, για παράδειγμα, ανακοινώσεις, οι οποίες θα έχουν άμεση βαρύτητα για το όλο ζήτημα της πρόληψης των συγκρούσεων ή της διαχείρισης των κρίσεων. Σύντομα θα εκδώσουμε ανακοίνωση σχετικά με ένα θέμα που το Ευρωπαϊκό Κοινοβούλιο θεωρεί φλέγον, δηλαδή με ποιον τρόπο μπορούμε να εξασφαλίσουμε ότι η παρακολούθηση των εκλογών θα διενεργείται όσο το δυνατό πιο ολοκληρωμένα και λογικά, χωρίς να μειώνεται η ακεραιότητα των θεσμικών οργάνων που τη διενεργούν.
<P>
Θα εκδώσουμε ανακοίνωση σχετικά με τις χερσαίες νάρκες κατά προσωπικού. Μάλιστα, η χρήση εξοπλισμού ανίχνευσης, το έργο που έχει πραγματοποιηθεί στη Μοζαμβίκη σχετικά με την αντιμετώπιση του ζητήματος των ναρκών, είχε επιτυχία. Κατόρθωσαν να εκκαθαρίσουν τα μονοπάτια που οδηγούν από τα χωριά στα πηγάδια, κατόρθωσαν επίσης να εκκαθαρίσουν τα μονοπάτια από τα χωριά προς τα δημοτικά σχολεία. Ποιες θεωρούμε ότι θα είναι οι συνέπειες όλων αυτών των πλημμυρών τις τελευταίες ημέρες, που μετατόπισαν τις χερσαίες νάρκες κατά προσωπικού; Και πάλι θα πρέπει να κάνουμε τις ίδιες εργασίες.
<P>
Αυτό που πρέπει να εξετάσουμε είναι σε τι βαθμό ένα θέμα σαν αυτό συνδέεται με τις πολιτικές μας σε άλλα μέρη. Θα πρέπει να δούμε τι θα κάνουμε με τα αποθέματα των χερσαίων ναρκών κατά προσωπικού στην Ουκρανία, στη Μολδαβία, καθώς και τις οικολογικές, οικονομικές και πολιτικές συνέπειες από τη διαχείριση αυτών των αποθεμάτων.
<P>
Αυτό που θέλω να επισημάνω είναι ότι όλα αυτά τα θέματα συνδέονται στενά μεταξύ τους. Έχουμε όλα τα μέσα, έχουμε όλα τα μέσα που χρειαζόμαστε, αλλά πρέπει να τα συγκεντρώσουμε πολύ πιο αποτελεσματικά από ό,τι στο παρελθόν. Αυτή είναι η πρόκληση που θα αντιμετωπίσει ο Ανώτατος Εκπρόσωπος κι εγώ τα προσεχή τέσσερα ή πέντε χρόνια.
<P>
Τώρα, ελπίζω ότι κατά την αντιμετώπιση αυτών των προκλήσεων θα έχουμε υποστήριξη, με τη μορφή επαρκών πόρων, καθώς και εκπληκτική ρητορική. Όλοι γνωρίζουμε ότι υπάρχουν πολλοί λόγοι για την ανάπτυξη μιας κοινής εξωτερικής πολιτικής και πολιτικής ασφάλειας, και θα σας αναφέρω τρεις από αυτούς - Βοσνία, Αλβανία, Κοσσυφοπέδιο.
<P>
Αυτοί είναι τρεις λόγοι για μια κοινή εξωτερική πολιτική και πολιτική ασφάλειας. Θα δοκιμαστούμε, ως προς το πόσο επιτυχημένη είναι η κοινή εξωτερική πολιτική και πολιτική ασφάλειας που θα αναπτύξουμε, πρωτίστως από τον τρόπο που χειριζόμαστε τις καταστάσεις στα Βαλκάνια και από το γεγονός ότι δεν παραβλέπουμε πως υπάρχουν αρκετοί επικριτές μας, αρκετοί αμερικανοί πολιτικοί, αρκετοί γερουσιαστές και μέλη του Κογκρέσου που λένε 'Πώς είναι δυνατό να σας πάρουμε στα σοβαρά ότι θα αναπτύξετε μια κοινή εξωτερική πολιτική και πολιτική ασφάλειας, όταν δεν μπορείτε να χειριστείτε τα προβλήματα που παρουσιάζονται δίπλα στο δικό σας σπίτι;' . Συνεπώς, η μεγάλη δοκιμασία για εμάς θα είναι τα Βαλκάνια. Ελπίζω ότι όλοι αυτοί οι αρχηγοί κυβερνήσεων, όλοι αυτοί οι εξέχοντες πολιτικοί στα κράτη μέλη μας που υποσχέθηκαν τον ουρανό με τ' άστρα στα Βαλκάνια, που υποσχέθηκαν σχέδια Μάρσαλ και που δίνουν όλες τις άλλες υποσχέσεις στα Βαλκάνια, να είναι παρόντες όταν η αρμόδια επί του προϋπολογισμού αρχή θα αποφασίσει τι ποσά θα πρέπει να δαπανήσουμε στα Βαλκάνια.
<P>
Ελπίζω ειλικρινά ότι θα μπορούμε όλοι να συνυπάρχουμε σε ένα πλανήτη μαζί με το Ευρωπαϊκό Συμβούλιο, το Συμβούλιο Γενικών Υποθέσεων και το Συμβούλιο ECOFIN. Όλοι μαζί στον ίδιο πολιτικό πλανήτη, διασφαλίζοντας ότι θα υπάρχει αρμονία ανάμεσα σε αυτά που υποσχεθήκαμε στον κόσμο και σε αυτά που μπορούμε στην ουσία να εκπληρώσουμε.
<P>
Κατά τους τελευταίους μήνες σε αυτή τη θέση, άκουσα υποσχέσεις ότι θα κάνουμε περισσότερα στη Λατινική Αμερική, άκουσα υποσχέσεις ότι αν υπάρξει συμφωνία ειρήνευσης στη Μέση Ανατολή, θα βρισκόμαστε εκεί για να καταβάλουμε το υλικό τίμημά της. Ακουσα υποσχέσεις ότι θα θεσπίσουμε ένα σύμφωνο σταθερότητας στο Νότιο Καύκασο. Ακουσα υποσχέσεις ότι θα διασφαλίσουμε τη δημοκρατία στην Ινδονησία, παρέχοντας περισσότερες ενισχύσεις σε αυτήν.
<P>
Πού βρίσκεται όμως η ουσία; Και αυτό δεν αποτελεί συμβολή σε κάποια πρόσφατη πολιτική αντιπαλότητα. Αυτό είναι, κατά τη γνώμη μου, το θέμα με το οποίο πρέπει να ασχοληθούμε ξανά και ξανά στις προσεχείς εβδομάδες και μήνες. Ένας λόγος που θέλω τόσο πολύ να αναδιαρθρώσουμε αποτελεσματικά τα προγράμματά μας που αφορούν την εξωτερική βοήθεια, είναι γιατί δεν θέλω να συνεχίσω να βρίσκομαι στην κατάσταση όπου κάθε φορά που κάποιος θέτει ένα ζήτημα σαν αυτό, σχετικά με το χάσμα ανάμεσα στην ρητορική και στην πραγματικότητα, η απάντηση να είναι "Μα, ξέρουμε ότι τα πράγματα δεν λειτουργούν αποτελεσματικά, ξέρουμε ότι δεν έχετε δαπανήσει όλες τις αναλήψεις υποχρεώσεων σας, ξέρουμε ότι υπάρχουν ορισμένα χρήματα ακόμα στην πίσω τσέπη σας";. Θέλω να βρεθούμε στη θέση όπου θα μπορούμε να πούμε "Δεν συμβαίνει αυτό πια. Τώρα αντιμετωπίζουμε τα πράγματα όσο πιο αποτελεσματικά και ικανά μπορούμε";. Συνεπώς, κράτη μέλη, πιστεύουμε ότι ήρθε η ώρα η κοινή εξωτερική πολιτική και πολιτική ασφάλειας να ρίξει γέφυρες ανάμεσα στα συμπεράσματα του Συμβουλίου, ανάμεσα στα χιλιόμετρα των ανακοινωθέντων και σε αυτά που μπορούμε να επιτύχουμε στην πράξη, και πιστεύω ότι αν μπορέσουμε να το επιτύχουμε, το έργο του Ανωτάτου Εκπροσώπου θα γίνει πολύ ευκολότερο, και οι συνθήκες διαβίωσης θα είναι πολύ καλύτερες για πάρα πολλούς ανθρώπους στον κόσμο.

<SPEAKER ID=72 NAME="Πρόεδρος">
 Ευχαριστώ πολύ, κύριε Επίτροπε Patten! Ευχαριστώ επίσης για τα δείγματα του βρετανικού σας χιούμορ, που μας προσφέρατε και σε αυτό το εξαιρετικά δύσκολο ζήτημα. Αυτό κάνει το όλο ζήτημα κάπως πιο ενδιαφέρον.

<CHAPTER ID=6>
Οι γυναίκες στη διαδικασία λήψης αποφάσεων
<SPEAKER ID=73 NAME="Πρόεδρος">
. Η ημερήσια διάταξη προβλέπει τις δηλώσεις του Συμβουλίου και της Επιτροπής για τις γυναίκες στη διαδικασία λήψης αποφάσεων.

<SPEAKER ID=74 LANGUAGE="PT" NAME="Maria de Belιm Roseira">
Κύριε Πρόεδρε, κυρίες και κύριοι βουλευτές, ο εορτασμός της Παγκόσμιας Ημέρας της Γυναίκας αποτελεί μια προστακτική ανάγκη προκειμένου να κατακτήσουν οι γυναίκες τη θέση που ανέκαθεν τους ανήκε λόγω της αξιοπρέπειάς τους. Συνεπώς, ο εορτασμός αυτής της ημέρας πρέπει να κινείται συγχρόνως προς δύο θεμελιώδεις κατευθύνσεις: αφενός να περιλαμβάνει την εορταστική πτυχή, την ικανότητα να συνδεθούμε με την ιστορική πορεία αυτής της υπόθεσης και με όλους όσους συνέβαλαν σε αυτήν, όπου θέλω να υπογραμμίσω, και λόγους δικαιοσύνης, το ρόλο των ΜΚΟ, και αφετέρου τη συμβολική πτυχή, το δυναμικό που εμπεριέχει η υπόθεση της ισότητας ευκαιριών μεταξύ αντρών και γυναικών.
<P>
Και μόνο κατά αυτόν τον τρόπο, εξαλείφοντας ό,τι υπήρχε σκοτεινό, θα μπορέσει αυτός ο εορτασμός να συνεισφέρει ώστε άντρες και γυναίκες να βλέπουν ο ένας τον άλλον σαν πηγή και πεπρωμένο της ίδιας της έννοιας της αξιοπρέπειας στο πλαίσιο μιας διαδικασίας, όπου το ζητούμενο δεν είναι τόσο να καθαγιασθεί ο χρόνος, αλλά μάλλον να απαλλαχθεί από κάθε προκατάληψη. Ένας τέτοιος εορτασμός αποκτά νόημα γιατί, επικαλούμενοι το παρελθόν, ανοίγουμε το δρόμο για την λύτρωση από το στίγμα που εδώ και χιλιετίες σημάδευε τη γυναίκα στην καταναγκαστική συνύπαρξή της με την ένδεια, στην υποδεέστερη θέση της στην εκπαίδευση, στη φυσιολογική της τρωτότητα που την εκθέτει στην άσκοπη βία, στην καταναγκαστική απομάκρυνσή της από την εξουσία και από τις διαδικασίες λήψης αποφάσεων, στην υγεία της που επηρεάζεται από τις επιταγές της μητρότητας ή της υφιστάμενης βίας, ή ακόμη από τις επιταγές της σεξουαλικής εκμετάλλευσης, στο άχθος που της επιβάλλει η κοινωνία επιφορτίζοντάς την με τις ευθύνες της οικογένειας, στην αδυναμία της όσον αφορά την οικονομία και την πρόσβαση σε θέσεις εργασίας, στην έλλειψη χρόνου για να ασχοληθεί με το άτομό της, και ακόμη σε όλη τη σύνθετη διαδικασία που την καθιστά αντικείμενο εκμετάλλευσης από τα μέσα μαζικής επικοινωνίας, από τα κυκλώματα σωματεμπορίας και σεξουαλικής εκμετάλλευσης και, τέλος, στον μακρύ ατελείωτο κατάλογο ανθρωπίνων δικαιωμάτων που καταπατούνται στην περίπτωση των γυναικών.
<P>
Η διορατικότητα της αρχαίας Ελλάδας μάς δίδαξε ότι η ταύτιση μεταξύ δίκαιου και ισότητας είναι φυσιολογική. Ο Αριστοτέλης είναι σαφής όταν τονίζει ότι, "δίκαιος είναι εκείνος που τηρεί τους νόμους και σέβεται την ισότητα, δίκαιος είναι αυτός που μας κάνει να συμμορφωνόμαστε με τους νόμους και την ισότητα, ενώ ο άδικος μας ωθεί στην παρανομία και στις διακρίσεις" . Αλλά ο Βολταίρος, δύο χιλιάδες χρόνια αργότερα, μας προειδοποιεί για τη φαινομενική απλότητα αυτής της ρήσης: "η ισότητα είναι ο φυσικότερος και συγχρόνως ο πιο ουτοπικός σκοπός. Εφόσον οι άνδρες είναι υπερβολικοί στα πάντα, όποτε μπορούν υπερβάλλουν και στις ανισότητες" . Η σύγχρονη εποχή και το δημοκρατικό καθεστώς στο οποίο στηρίζεται, βασίζεται στην ιδέα του κοινωνικού συμβολαίου, μια μορφή συνεταιρισμού που, σύμφωνα με τον Rousseau, «προασπίζει και προστατεύει με όλη τη δύναμη των από κοινού προσπαθειών το άτομο και τα αγαθά του κάθε συνεταίρου και όπου το κάθε άτομο, αν και ενώνεται με τους άλλους, δεν υπακούει ωστόσο παρά μόνο στον εαυτό του και παραμένει τόσο ελεύθερο όσο ήταν και πριν. Λόγω του ότι ο καθένας δίνει ολοκληρωτικά τον εαυτό του, ισχύουν οι ίδιες συνθήκες για τους πάντες. Και εφόσον ισχύουν για όλους οι ίδιες συνθήκες, κανείς δεν έχει συμφέρον να τους καταστήσει επιβαρείς για τους άλλους" . Ωστόσο, γνωρίζουμε πως οι συγκεκριμένες συνθήκες ισότητας και οικουμενικότητας δεν αφορούσαν τις γυναίκες. Στη μεταμοντέρνα εποχή, από τη στιγμή που απεδείχθη ότι το κοινωνικό συμβόλαιο του Rousseau ήταν ανεπαρκής, θα πρέπει να εξεύρουμε μια νέα συμβατική μορφή, πλουσιότερη και πιο γόνιμη, διότι θα συμφωνεί περισσότερο με τη φύση του ανθρώπου, όσον αφορά το συμπληρωματικό δίπολο άνδρας - γυναίκα.
<P>
Θα πρέπει να οικοδομήσουμε ένα νέο κοινωνικό συμβόλαιο μεταξύ των δύο φύλων, αλλά η πρόταση αυτή προκύπτει από τις ίδιες τις επιταγές της δημοκρατίας. Ζούμε σε μια εποχή στην οποία η πολιτική έχει απαξιωθεί, όπου οι δημοκρατίες πάσχουν από την έλλειψη πολιτικής δέσμευσης των πολιτών. Θα πρέπει να εξετάσουμε αυτό το γεγονός με αφετηρία τη δυάδα ιθαγένεια - δημοκρατία, έννοιες και πραγματικότητες που καθορίζουν η μία την άλλη. Ο αποκλεισμός των γυναικών από την πλήρη άσκηση των δικαιωμάτων που απορρέουν από την ιθαγένεια είναι κατά τη γνώμη μου ένας από τους καθοριστικούς παράγοντες της κρίσης της δημοκρατίας, την οποία μόνο μια ολοκληρωμένη πολιτική με στόχο την ισότητα των δύο φύλων θα μπορέσει να αναστρέψει. Και η πολιτική αυτή θέτει το στόχο της ίσης εκπροσώπησης, η οποία θα υλοποιηθεί με την ανάδυση μιας δημοκρατίας με ίση εκπροσώπηση, ένα νέο κοινώς αποδεκτό πρότυπο το οποίο θα προκύψει με τη συγκεκριμενοποίηση του νέου κοινωνικού συμβολαίου μεταξύ των δύο φύλων, το οποίο θα αποτελέσει τον δρόμο ή το μονοπάτι για να φθάσουμε σε μια κοινωνία όπου όλοι θα έχουν θέση. Η παγκοσμιοποίηση έχει διάφορες επιπτώσεις στη δημοκρατία. Προβάλλει ήδη εξ αρχής την αναγκαιότητα μιας νέας ηθικής, εφόσον η υπέρμετρη έλλειψη προσωπικής και κοινωνικής ηθικής έχει αγγίξει τα όριά της. Οι έννοιες της ρευστότητας, της κινητικότητας και της ταχύτητας εγκαθιδρύονται οριστικά σε μια πρωτοφανή κλίμακα, την πλανητική. Έννοιες και πραγματικότητες όπως η διεθνικότητα, ο τοπικισμός και η γκετοποίηση έχουν ριζώσει βαθιά στην καθημερινή μας ζωή, οδηγώντας σε προβληματισμούς και γεννώντας ερωτηματικά, πολλές φορές με δραματικό και επιτακτικό τρόπο. Και παρότι ο δρόμος προς την μη αναστρεψιμότητα της παγίωσης της δημοκρατίας σε παγκόσμιο επίπεδο φαίνεται να αποτελεί πλέον ένα δεδομένο, παράλληλα ανακαλύπτουμε την έκταση της κοινωνικής οδύνης που επιφέρει η έλευση της παγκοσμιοποίησης στις περισσότερο ευάλωτες ομάδες της ανθρωπότητας, και κατά συνέπεια και στη γυναίκα, γιατί η ένδεια επιμένει να είναι γένους θηλυκού και να έχει θηλυκό πρόσωπο.
<P>
Στην πραγματικότητα, η συσσώρευση πλούτου και εξουσίας έχει οδηγήσει στην αύξηση του αριθμού των αποκλεισμένων. Η τεχνολογική πρόοδος οδήγησε στην ανεργία και στην αύξηση του αριθμού των ανέργων. Η παγκοσμιοποίηση της οικονομίας και του χρηματοπιστωτικού συστήματος αφαίρεσε από το κράτος κάποια γνωρίσματα που αυτό είχε πρώτα, οδηγώντας το εκ νέου σε κατάσταση παράλληλου κράτους. Ταυτόχρονα, και ως συνέπεια των παραπάνω, κάνει την εμφάνισή της και η πραγματικότητα του νομαδικού βίου, γεγονός που επιδεινώνει τα προβλήματα της κοινωνικής ένταξης και συνιστά μια νέα κατάσταση που έρχεται να προστεθεί στους παράγοντες που ανέφερα προηγουμένως. Εν ολίγοις ο αποκλεισμός εμφανίζεται σαφώς με πολλές μορφές, αλλά είναι πανταχού παρών και αυτό αποτελεί ντροπή για τους στόχους του καθεστώτος μας, που καταντά να είναι η δημοκρατία της δυσαρέσκειάς μας, δηλαδή μια πορεία κοινωνικού αποκλεισμού, αποκοπής, στιγματισμού και κοινωνικής απαξίωσης άνευ προηγουμένου στο χώρο και στο χρόνο.
<P>
Κατά τη θητεία της πορτογαλικής Προεδρίας και λαμβάνοντας υπόψη τις προσπάθειες που έχουν καταβληθεί, καθώς και τη συνεισφορά των διαφόρων κρατών μελών, η έκτακτη Σύνοδος Κορυφής της Λισσαβόνας, το θέμα της οποίας θα είναι "Απασχόληση, οικονομικές μεταρρυθμίσεις και κοινωνική συνοχή: για μια νέα Ευρώπη της καινοτομίας και της γνώσης" , προσβλέπει να προσκρούσει αυτούς τους κινδύνους, που η ιστορική πείρα έδειξε πως είναι σοβαρότεροι για τις γυναίκες, συγκεκριμένα στους τομείς που έχουν αμεσότερη σχέση με τις ιδιαιτερότητες του προτεινόμενου θέματος.
<P>
Κατευθυνόμαστε λοιπόν προς τη θέσπιση μέτρων τα οποία θα διαμορφώνουν τους όρους για πρόσβαση στη γνώση, την δια βίου μάθηση και την εξάλειψη των εμποδίων που απομακρύνουν τους ανθρώπους από τις τεχνολογικές προόδους, με όλες τις συνέπειες που κάτι τέτοιο μπορεί να έχει. Κατ' αυτόν τον τρόπο, αποβλέπουμε στην ανανέωση του ευρωπαϊκού κοινωνικού προτύπου, ενδυναμώνοντας συγχρόνως τη διάσταση της απασχόλησης και της κοινωνικής συνοχής. Προτιθέμεθα να λάβουμε μια θέση που να αντιστρέφει την παραδοσιακή τάση αποκλεισμού των γυναικών, η οποία καθορίζεται από τις ευθύνες που κατά παράδοση οι γυναίκες έχουν επωμισθεί. Κάτι τέτοιο μπορεί να καταστεί εφικτό μόνο μέσω ενός νέου κοινωνικού συμβολαίου, όπου η συμφιλίωση μεταξύ οικογενειακού και επαγγελματικού βίου θα αποκτήσει στρατηγική σημασία, στο πλαίσιο της οποίας η λέξη "μοιρασιά" θα είναι μια λέξη κλειδί.
<P>
Ωστόσο, ο αποκλεισμός των γυναικών γίνεται περισσότερο ορατός στη σφαίρα της πολιτικής. Εξ ου και η ορθότητα της επιλογής του θέματος για το οποίο συζητάμε σήμερα, ένα θέμα καθοριστικής σημασίας για το μέλλον, μιας και η ισότητα από νομικής σκοπιάς είναι κατοχυρωμένη. Η εισαγωγή του θηλυκού παράγοντα είναι απαραίτητη για να αντεπεξέλθουμε στην πολυπλοκότητα της σύγχρονης ζωής. Είναι προφανές ότι η έλλειψη πραγματικής ισότητας αναδεικνύει την απουσία νομιμοποίησης των πολιτικών δομών, τη μη αντιπροσωπευτικότητά τους. Όλα αυτά αναδεικνύουν την ανεπάρκεια της απλής κατοχύρωσης της νομικής ισότητας, η οποία παρότι είχε ως αρχικό στόχο την εξασφάλισή της, ωστόσο δεν κατάφερε να εγγυηθεί τα αποτελέσματά της. Η υποτιθέμενη οικουμενικότητα των κειμένων των ιδρυτών της δημοκρατίας της σύγχρονης εποχής, όπως ανέφερα προτύτερα, δεν κατά νου να συμπεριλάβει σε αυτήν τις γυναίκες ως πολίτες. Οι γυναίκες δεν έγιναν αντιληπτές ως υποκείμενα που απολαμβάνουν δικαιώματα. Δεδομένου ότι η πραγματική δημοκρατία προϋποθέτει και επιβάλλει την ισότιμη συμμετοχή όλων των πολιτών, η διαφορά των δύο φύλων οδηγεί σε μια σημαντική εμβάθυνση του δημοκρατικού καθεστώτος βάσει αυτής της προφανούς αλήθειας. Το ανθρώπινο γένος αποτελείται από δύο φύλα και απαιτεί ένα σύστημα, στο οποίο άνδρες και γυναίκες θα συμμετέχουν κατά τρόπο ισορροπημένο στις συζητήσεις και στη λήψη αποφάσεων.
<P>
Ίση εκπροσώπηση σημαίνει μια ισορροπία ανδρών και γυναικών στις πολιτικές και κοινωνικές αντιπροσωπευτικές δομές. Το να είσαι γυναίκα συνιστά μία από τις δύο ουσιαστικές μορφές τού να είσαι ανθρώπινο ον. Ανδρας και γυναίκα είναι διαφορετικές μορφές του ανθρώπινου γένους που όσο διαχωρίζουν άλλο τόσο ενώνουν, και για αυτόν τον λόγο εκφράζουν δημιουργικότητα στο πλαίσιο ενός αέναου ζεύγους αντιθέτων τάσεων. Ξεκινώντας από αυτή τη διαπίστωση, η έννοια της ισομερούς δημοκρατίας αντλεί τα ωφελήματα της δημιουργικότητας που γεννάται, θέτοντάς την στην υπηρεσία της λήψης ορθότερων, δικαιότερων αποφάσεων, καλύτερα προσαρμοσμένων στα προβλήματα που προσδοκούν να επιλύσουν. Για αυτόν τον λόγο πιστεύω στην ίση εκπροσώπηση, τη νέα μορφή της ισότητας των δύο φύλων, που επαναφέρει την οικουμενικότητα στην αληθινή της φύση και θέτοντάς την στους κόλπους μιας πολιτικά οργανωμένης κοινωνίας.
<P>
Το πολιτικό πλαίσιο του Πεκίνου σηματοδοτεί έναν ιστορικό σταθμό της μακράς πορείας για την οποία συζητάμε σήμερα. Οπότε, η αξιολόγησή της, η οποία βρίσκεται ήδη σε εξέλιξη, δεν μπορεί να αποτελέσει πρόσχημα για οπισθοχώρηση. Δεν πρόκειται για κάποια νέα διακήρυξη, αλλά απλώς και μόνο για την αξιολόγηση της τήρησής της εκ μέρους των κρατών που τη συνυπέγραψαν. Θα πρέπει να διατηρηθούν οι αρχές της και οι αξίες που διατρανώνει, καθώς και οι στόχοι που προτίθεται να επιτύχει. Επιδέχεται εμβάθυνση αλλά δεν μπορεί να αφαιρεθεί το περιεχόμενό της. Αυτή είναι η θέση που πρέπει να λάβει η Ευρωπαϊκή Ένωση.
<P>
Τα πορίσματα της ευρωπαϊκής διαδικασίας αξιολόγησης, που έλαβε χώρα τον Ιανουάριο στη Γενεύη, κινούνται προς αυτή την κατεύθυνση και επιβεβαιώνουν εκ νέου την ανάγκη για την πλήρη υλοποίηση των δώδεκα προσδιορισθέντων τομέων. Βρίσκεται επίσης σε εξέλιξη η διαδικασία που θα οδηγήσει στη δρομολόγηση του Πέμπτου Κοινοτικού Προγράμματος για την Ισότητα μεταξύ Ανδρών και Γυναικών (2001-2005). Από όσα γνωρίζουμε σχετικά με τη διαδικασία, είναι σαφές ότι η συνέχιση, όπως και η παραπέρα προώθηση σε κοινοτικό επίπεδο της πολιτικής για την ισότητα των δύο φύλων, είναι απαραίτητες γιατί, παρά το έργο που επιτελέστηκε και τις επιτευχθείσες προόδους, παρατηρείται ακόμη η επίμονη παρουσία ουσιαστικών κρουσμάτων ανισότητας μεταξύ ανδρών και γυναικών σε οικονομικό, πολιτικό και κοινωνικό επίπεδο, καθώς και στο επίπεδο της κοινωνίας των πολιτών. Η Πορτογαλία, η χώρα που ασκεί την Προεδρία της Ένωσης, χαιρετίζει και εκφράζει τις καλύτερες ευχές της για την επιτυχία αυτού του προγράμματος που προσβλέπει στην οικοδόμηση μιας Ευρώπης ίσων ευκαιριών για όλους.
<P>
Με το παιχνίδι των αντίθετων τάσεων, άνδρες και γυναίκες αποτελούν και συγκροτούν τις κοινωνίες στις οποίες ζουν. Πρόκειται για έναν νέο τρόπο θεώρησης του δημόσιου και ιδιωτικού τομέα, για μια πρόταση καταπολέμησης της καχυποψίας που περιτριγυρίζει τους πολιτικούς και τα πεπραγμένα τους. Πρόκειται για μια εναλλακτική διέξοδος για το ξεπέρασμα της έλλειψης εμπιστοσύνης, όσον αφορά τη λειτουργία των δημοκρατικών οργάνων και τη διαφάνειά τους. Είναι μια διαδικασία που οδηγεί στην ελαχιστοποίηση της απαξίωσης των παραδοσιακών πολιτικών κομμάτων και του τρόπου, με τον οποίο αυτά ασκούν πολιτική από πλευράς κάποιων μερίδων του πληθυσμού.
<P>
Η πολιτική της ισότητας των δύο φύλων προσδίδει κάποιες πλευρές υπεραξίας στην κοινωνία, εφόσον αποφέρει ευεργετήματα τόσο στις γυναίκες όσο και στους άνδρες όσον αφορά την προσωπική, κοινωνική και επαγγελματική τους ολοκλήρωση, εφόσον συνεισφέρει κατά τρόπο αποφασιστικό στην κοινωνική πρόοδο, αναγνωρίζοντας και ενισχύοντας τους ίδιους πόρους κάθε φύλου, εφόσον συμβάλλει στην περαιτέρω εμβάθυνση της δημοκρατίας, προσεγγίζοντας περισσότερο τους ψηφοφόρους στη διαδικασία λήψης αποφάσεων, εφόσον φέρνει στο πολιτικό προσκήνιο νέες αξίες που υπερτονίζουν το ρόλο της γυναίκας, συμβάλλοντας στη βελτίωση της ποιότητας της ζωής και στην παραπέρα εμβάθυνση της δημοκρατίας.
<P>
Το 1922, ένας Πορτογάλος στοχαστής, προβληματιζόμενος για το θέμα της ισότητας των δύο φύλων, είχε υπογραμμίσει ότι, "απαραίτητη προϋπόθεση για την ισότητα των δικαιωμάτων αποτελεί η ισότητα των εξουσιών" . Δεν ξέρω αν υπάρχει κανείς που θα μπορούσε να αμφισβητήσει τη διορατικότητα της σκέψης του, ούτε αν υπάρχει κανείς που, ενώ την παραδέχεται, αρνείται ότι αυτή είναι έμφυτο γνώρισμα της ουσίας της δημοκρατίας. Ας δημιουργήσουμε λοιπόν αυτήν την ισότητα! Μόνο έτσι θα μπορέσουμε να πούμε με βεβαιότητα πως ανθρωπότητα ενέχει μια αλληλεγγύη η οποία διαπερνά την Ιστορία.
<P>
(Χειροκροτήματα)

<SPEAKER ID=75 NAME="Διαμαντοπούλου">
Κύριε Πρόεδρε, πριν από δύο αιώνες, κατά τη διάρκεια της γαλλικής επανάστασης, μια πολύ φημισμένη γυναίκα, η Olympe de Gouges, εκτελέστηκε και θεωρήθηκε τρελλή γιατί είχε υποστηρίξει την ισότητα δικαιωμάτων ανάμεσα στους άνδρες και τις γυναίκες. Δύο αιώνες μετά, η Ευρώπη έχει πετύχει πολλά. Στη διάρκεια του τελευταίου αιώνα, περάσαμε τρεις περιόδους. Η πρώτη περίοδος είναι αυτή που χαρακτηρίζεται από θεσμικές αλλαγές, από αλλαγή του νομικού πλαισίου, από μεγάλες συνταγματικές κατακτήσεις σε όλα τα κράτη μέλη, σαν αποτέλεσμα των αγώνων του γυναικείου κινήματος, σαν αποτέλεσμα των μεγάλων αποφάσεων προοδευτικών κομμάτων, σαν αποτέλεσμα της δράσης φωτισμένων γυναικών και ανδρών. Περάσαμε μια δεύτερη περίοδο, κατά την οποία καταξιώθηκαν τα γυναικεία πρότυπα. Οι γυναίκες υπάρχουν παντού. Πρωθυπουργοί, βουλευτές, τραπεζίτες, υπουργοί, στον επαγγελματικό στίβο, γιατροί, δικηγόροι, πιλότοι, στρατηγοί. Είμαστε τώρα σε μια τρίτη περίοδο: μια τρίτη περίοδο όπου χρειάζεται η αλλαγή της σύνθεσης των σωμάτων που ασκούν εξουσία στην πολιτική και την οικονομία. Η σύνθεση, η αλλαγή της σύνθεσης θα επιφέρει και αλλαγές στις πολιτικές, πολιτικές οι οποίες πρέπει να λαμβάνουν υπόψη τους τις αξίες και τα βιώματα και των δύο φύλων.
<P>
Κυρίες και κύριοι βουλευτές, οι πρώτοι μήνες της νέας χιλιετίας σημαδεύτηκαν από δύο σημαντικά γεγονότα: το πρώτο είναι η εκλογή της Πρόεδρου της Φινλανδίας, της κυρίας Halοnen. Στη Φινλανδία για πρώτη φορά οι γυναίκες υποψήφιοι ήταν περισσότερες από τους άνδρες. Και εξελέγη γυναίκα. Η δεύτερη είναι αυτό που συνέβει στη Γαλλία. Η Γαλλία ψήφισε νόμο για την ίση εκπροσώπηση των ανδρών και γυναικών, σαν αποτελέσμα της δήλωσης που έγινε τον Απρίλιο του 1999 στο συνέδριο "Γυναίκες και Ανδρες στην Εξουσία" . Εκεί υπήρξε μια δέσμευση των αρμόδιων υπουργών για συγκεκριμένα μέτρα και συγκεκριμένες πολιτικές που θα αλλάξουν τα δεδομένα στην εξουσία. Θα πρέπει να συγχαρούμε τον πρωθυπουργό Jospin γιατί επικύρωσε αυτή του τη δέσμευση με τον πιο σαφή και κατηγορηματικό τρόπο.
<P>
(Χειροκροτήματα) Ειπώθηκαν πολλά λόγια και ασκήθηκαν αρκετές πολιτικές στα κράτη μέλη. Βεβαίως, οι αριθμοί λένε την αληθινή ιστορία. Και οι αριθμοί για την Ευρώπη είναι ακόμα προβληματικοί. Το 24% των μελών των κυβερνήσεων είναι γυναίκες και στα κοινοβούλια ο μέσος όρος είναι 22%, ενώ κυμαίνεται από 6% σε κάποια κράτη μέλη μέχρι 40% σε κάποια άλλα. Ο αριθμός των γυναικών στις επιτροπές που ασκούν εξουσία, που επεξεργάζονται πολιτικές, είναι πολύ μικρός. Ακόμη και σε χώρες όπως η Γερμανία και το Βέλγιο, που έχουν συγκεκριμένες νομικές δεσμεύσεις για τον αριθμό εκπροσώπων των δύο φύλων, η συμμετοχή των γυναικών στις διάφορες επιτροπές δεν ξεπερνά το 18%. Αυτό λοιπόν που χρειάζεται είναι η προώθηση συγκεκριμένων πολιτικών. Χρειάζεται μια μικτή πολιτική που να περιλαμβάνει μακροπρόθεσμες πολιτικές δεσμεύσεις, όπως έχει γίνει στην Σουηδία και την Φινλανδία και έχουμε σήμερα αντίστοιχα ποσοστά 56% και 44% στις κυβερνήσεις. Χρειάζεται οργάνωση και στατιστική παρακολούθηση. Χρειάζεται έλεγχος και κατάλληλες δομές ανάλογα με την κουλτούρα, την νοοτροπία και τα ειδικά προβλήματα της κάθε περιοχής. Και, φυσικά, οι πολιτικές αυτές χρειάζονται προϋπολογισμό, χρειάζονται χρηματοοικονομική στήριξη.
<P>
Η αύξηση του αριθμού των γυναικών ή, όπως το διατύπωσε ο γάλλος πρωθυπουργός κ. Jospin, "·η αύξηση της επιρροής γυναικών στα κέντρα αποφάσεων·" είναι ο καλύτερος τρόπος για την ανανέωση της πολιτικής, για την αναμόρφωση της προσέγγισης των ζητημάτων, για τον εμβολιασμό της πολιτικής σκέψης με νέες ιδέες και νέα βιώματα, αυτά που μεταφέρουν οι γυναίκες μέσα από τον διαφορετικό τρόπο που ζουν και μεγαλώνουν.
<P>
Είναι πολύ σημαντική η πρόσφατη πρωτοβουλία της φινλανδικής Προεδρίας για την ανάπτυξη δεικτών που καταγράφουν και αποδεικνύουν την συμμετοχή των γυναικών στα κέντρα λήψης αποφάσεων. Είναι δείκτες οι οποίοι περιλαμβάνουν τα εθνικά κοινοβούλια, τα περιφερειακά συμβούλια, τα δημοτικά συμβούλια, και δίνουν μια πλήρη εικόνα της συμμετοχής των γυναικών σε κάθε κράτος μέλος. Πιστεύω πως είναι πολύ σημαντικό πολιτικό θέμα η δημιουργία και η υποστήριξη στατιστικών δεδομένων, ότι είναι πολιτικό εργαλείο η δυνατότητα να θέτουμε στόχους, να συγκρίνουμε τις αποδόσεις και να ενισχύουμε τις προσπάθειες μας. Μια τέτοια πρωτοβουλία για την συστηματική παρακολούθηση περιλαμβάνεται και στο πρόγραμμά μου, που θα καταθέσω για το πέμπτο πρόγραμμα γυναικών.
<P>
Θα πρέπει να πούμε ότι, ενώ τα νομοθετικά μέτρα και οι θεσμικές παρεμβάσεις των κρατών μελών έχουν αποτελέσματα στα κέντρα λήψης της πολιτικής εξουσίας, δεν έχουμε τα ίδια αποτελέσματα και στον ιδιωτικό τομέα. Η επαφή μου με πολύ μεγάλες ευρωπαϊκές και πολυεθνικές επιχειρήσεις της Ευρώπης κατέδειξε τραγικά αποτελέσματα. Υπάρχουν επιχειρήσεις σε ευρωπαϊκό επίπεδο που απασχολούν χιλιάδες εργαζομένους, πολλές φορές εκατοντάδες χιλιάδες εργαζομένους σε παγκόσμιο επίπεδο, και σε επίπεδο διευθυντών και μάνατζμεντ η συμμετοχή των γυναικών είναι λιγότερη από 2%! Δεν πρέπει να υποτιμήσουμε τη συμμετοχή των γυναικών και στα οικονομικά κέντρα λήψης αποφάσεων. Και, βεβαίως, και εκεί θα υπάρξει μια συγκεκριμένη προσπάθεια, η οποία φυσικά δεν μπορεί να πάρει νομοθετικό χαρακτήρα, αλλά μπορεί να λειτουργήσει στη βάση της ανταλλαγής των καλύτερων πρακτικών και σε κάθε περίπτωση η πρώτη επαφή μου με τους προέδρους και διευθυντές αυτών των πολύ μεγάλων επιχειρήσεων είχε ένα θετικό αποτέλεσμα.
<P>
Όπως γνωρίζετε, η Επιτροπή κάνει μια προσπάθεια να αντιμετωπίσει το πρόβλημα στο εσωτερικό της. Ήδη υπάρχει η απόφαση για τη συμμετοχή 40% από κάθε φύλο σε όλες τις ομάδες και σε όλα τα προγράμματα που αφορούν την έρευνα και την τεχνολογική ανάπτυξη. Είναι κάτι που έχει επιδοκιμαστεί και από το δικό σας θεσμικό όργανο τον Μάιο του 1999, όπου τονίστηκε η ανάγκη γυναικών και στην έρευνα και την τεχνολογία. Είμαστε υποχρεωμένοι στην Επιτροπή να δώσουμε ένα συγκεκριμένο και σαφές παράδειγμα και υπάρχει μια συνεργασία με όλους τους συναδέλφους επιτρόπους, όπως φαίνεται πια στην μεταρρύθμιση της Επιτροπής, ώστε η συμμετοχή γυναικών να φτάσει σε ποσοστό 40% σε όλες τις επιτροπές της Ευρωπαϊκής Επιτροπής.
<P>
Κυρίες και κύριοι συνάδελφοι, πολλές φορές υπάρχουν αντιρρήσεις, και οι αντιρρήσεις αυτές έχουν έναν προοδευτικό μανδύα, για το αν πρέπει να υπάρχουν δεσμευτικές υποχρεώσεις για την συμμετοχή των γυναικών στην εξουσία. Δεν αναρωτιέται ποτέ κανείς σε ένα ομοσπονδιακό κράτος εάν θα πρέπει να εκφράζονται όλα τα κράτη της ομοσπονδίας. Και σε επίπεδο Ευρωπαϊκής Ένωσης, δεν θα ετίθετο ποτέ η ερώτηση εάν θα μπορούσαν να μην εκπροσωπούνται τα 15 κράτη μέλη σε κάθε επιτροπή. Γιατί λοιπόν είναι περίεργο και γιατί έχουμε επιφυλάξεις για το αν θα πρέπει να υπάρχει νομοθετική δέσμευση για την εκπροσώπηση του μισού του πληθυσμού. Θα ήθελα εδώ να είμαι απολύτως κατηγορηματική. Δεν πρέπει να υπάρχει καμία επιφύλαξη, καμία επιφύλαξη για την νομοθετική δέσμευση για τη συμμετοχή των γυναικών στα κέντρα εξουσίας.
<P>
(Χειροκροτήματα)
<P>
Οι γυναίκες είναι το μισό του πληθυσμού, το μισό της δύναμης του πλανήτη. Ο αποκλεισμός των γυναικών από την εξουσία σημαίνει, πρώτον, δημοκρατικό έλλειμμα και, δεύτερον, υποεκμετάλλευση των ανθρώπινων πόρων. Έχουμε μπροστά μας μια μοναδική πρόκληση και οι καιροί είναι ώριμοι: να συνδυάσουμε την οικονομική και πολιτική χρησιμότητα με την τήρηση των βασικών δημοκρατικών αρχών. Είμαι αισιόδοξη ότι θα το πετύχουμε. Το στοίχημα που έχουμε μπροστά μας είναι το στοίχημα με το χρόνο. Δεν πρέπει να μείνουν και άλλες γενιές γυναικών στο περιθώριο. Εν ανάγκη, πρέπει με κάθε τρόπο να βιάσουμε τις καταστάσεις.
<P>
(Χειροκροτήματα)

<SPEAKER ID=76 NAME="Avilιs Perea">
(PPE-DE). (ES) Κύριε Πρόεδρε, θέλω να αρχίσω την ομιλία μου εκφράζοντας τις ευχαριστίες μου προς την κυρία Υπουργό, Προεδρεύουσα του Συμβουλίου, για τη συμμετοχή της σε αυτή τη συζήτηση και για την ενδιαφέρουσα παρέμβασή της επί του θέματος. Θα ήθελα επίσης να εκφράσω τις ευχαριστίες μου προς την κυρία Επίτροπο που ήταν μαζί μας και για τα λόγια που μας απηύθυνε.
<P>
Οι διάφορες πολιτικές Ομάδες συμφωνούμε εν γένει στο γεγονός, που εύκολα διαπιστώνεται, της υποεκπροσώπησης των γυναικών στις διαδικασίες λήψης αποφάσεων, τόσο στον χώρο της πολιτικής όσο και στης οικονομίας και κοινωνίας. Ουδείς αμφισβητεί σήμερα ότι οι γυναίκες συμμετέχουν στην πολιτική ζωή, στα κόμματα και στους θεσμούς, δεν είναι όμως εύκολο να συμφωνήσουμε στον τρόπο με τον οποίο πρέπει να επιτευχθεί αυτή η συμμετοχή. Η ισότητα των φύλων, που επηρεάζει κατεξοχήν την ίδια τη ζωή των γυναικών, και επομένως την κοινωνία εν γένει, είναι η ισότητα στην εργασία, τόσο η ισότητα στην πρόσβαση στην εργασία - πράγμα που προϋποθέτει ισότητα στην κατάρτιση - όπως και η ισότητα στην αμοιβή για την ίδια εργασία, την οποία τόσες φορές έχουμε υποστηρίξει, μα που είναι τόσο μακράν της πραγματικότητας. Είμαστε πεπεισμένοι ότι η συμμετοχή των γυναικών στη διαδικασία λήψης αποφάσεων θα είναι προς όφελος της κοινωνίας στο σύνολό της. Οι γυναίκες συμβάλλουν ανέκαθεν με μια θεώρηση διαφορετική αυτής των ανδρών, που χρησιμεύει στον εμπλουτισμό και τη συμπλήρωση της συνολικής έποψης σε ό,τι αφορά τις καλύτερες λύσεις στα προβλήματα της καθημερινής ζωής, για την επίλυση των οποίων δεσμεύονται τα άτομα που, όπως εμείς, αφιερώνονται στην ενεργό πολιτική. Η δυσκολία όμως συνίσταται στην εξεύρεση της ενδεδειγμένης λύσης, που να επιτρέπει μεγαλύτερη παρουσία των γυναικών σε υπεύθυνες θέσεις, και κατά συνέπεια, στη λήψη αποφάσεων. Σε μερικές χώρες της Ευρωπαϊκής Ένωσης θεσπίστηκε με νόμο ένας μηχανισμός υποχρεωτικού ποσοστού συμμετοχής, που διασφαλίζει κατά τρόπο άμεσο μια πιο ισόρροπη παρουσία των γυναικών. Παρά ταύτα, δεν είθισται να είναι η καλύτερη λύση, διότι δεν υπάρχει πάντα επαρκής αριθμός γυναικών διατεθειμένων να εισέλθουν σε έναν αντίξοο, ανταγωνιστικό κόσμο, που τον θεωρούν ανδροκρατούμενο κατά βάση, αφού παραδοσιακά ανήκε στους άντρες. Η συμμετοχή των γυναικών στα πολιτικά κόμματα δεν είναι σε ποσοστό πενήντα τοις εκατό, ούτε και στον χώρο της εργασίας και της κοινωνίας. Είναι αρκετά χαμηλότερο, και είναι αυτή η συμμετοχή της βάσης που θα οφείλαμε να προαγάγουμε για να διευκολύνουμε την παρουσία των γυναικών. Πρέπει επίσης να υπάρξει σαφής και πραγματική θέληση να υπάρξουν περισσότερες γυναίκες ικανές και διατεθειμένες να αναλάβουν ευθύνες και υποχρεώσεις στην πολιτική ζωή, δηλαδή, στη διαδικασία λήψης αποφάσεων.
<P>
Στην Ομάδα του Ευρωπαϊκού Λαϊκού Κόμματος δεν υπάρχει ξεκάθαρη συμφωνία στην υποστήριξη του υποχρεωτικού συστήματος ποσοστού συμμετοχής. Μερικοί μάλιστα εναντιώνονται. Προσωπικά, δεν θα ήθελα να αισθανθώ ποσοστό, να θεωρήσω ότι είμαι σε μια συγκεκριμένη θέση λόγω του γεγονότος ότι γεννήθηκα γυναίκα. Αυτό είναι ένα συναίσθημα που ποτέ δεν θα έχουν οι άντρες και μια σημαντική διαφορά.

<SPEAKER ID=77 NAME="Grφner">
Κύριε Πρόεδρε, ευχαριστώ την κ. Επίτροπο και την κ. Πρόεδρο του Συμβουλίου! Στην αρχή του αιώνα μας η γαλλική κυβέρνηση μας παρουσίασε ένα εκπληκτικό αποκορύφωμα στην πολιτική ισότητας. Για πρώτη φορά, στους καταλόγους των υποψηφίων οι άντρες και οι γυναίκες πρέπει να εκπροσωπούνται εξ ίσου. Με την ενέργεια αυτή ο πρόεδρος της κυβέρνησης Jospin έστειλε ένα μήνυμα και στην Ευρωπαϊκή Ένωση. Ακριβώς σήμερα αναλαμβάνει τα καθήκοντά της η νεοεκλεγείσα πρόεδρος της Φινλανδίας Tarja Halonen. Οι γυναίκες της Φινλανδίας έδωσαν με αυτό ένα μήνυμα τοποθετώντας για πρώτη φορά επικεφαλής του κράτους τους μία γυναίκα. Δυστυχώς, αυτό δεν συμβαίνει παντού. Στην Ελλάδα, δυστυχώς, κατά τις προσεχείς εκλογές οι γυναίκες υποψήφιες θα είναι λιγότερες από 7%. Ασφαλώς κι εκεί πρέπει να γίνουν ακόμη πολλά. Δεν ακολουθήθηκε η σύσταση που έκανε το 1996 το Συμβούλιο για ισόρροπη συμμετοχή των γυναικών και απάλειψη της υποεκπροσώπησης των γυναικών.
<P>
Μολονότι οι γυναίκες αποτελούν την πλειοψηφία και του ευρωπαϊκού πληθυσμού, είναι ακόμη σε μεγάλο βαθμό παραμερισμένες. Όταν επιδιώκουν να καταλάβουν ανώτερα αξιώματα, συναντούν αντίσταση. Πρέπει να αγωνιστούμε για να κάμψουμε την αντίσταση αυτήν. Αντίθετα με την προηγούμενη ομιλήτρια, εγώ πιστεύω - και συμφωνεί και η Ομάδα μου - ότι πρέπει να θεσπίσουμε ποσοστά, και μάλιστα δεσμευτικά, γιατί οι γυναίκες έχουν εργαστεί σκληρά. Οι γυναίκες της Ευρωπαϊκής Ένωσης έχουν εξαίρετη εκπαίδευση, αποδείξαμε ότι έχουμε πνεύμα συνεργασίας και αποκτήσαμε ικανότητα λήψης αποφάσεων και κοινωνικές ικανότητες. Τα δεσμευτικά ποσοστά προϋποθέτουν όμως και αξιόπιστα στοιχεία και δεν πρέπει να αποκλειστούν από κανέναν κοινωνικό τομέα.
<P>
Έχουμε ανάγκη από αυτό το νέο κοινωνικό συμβόλαιο, από τον αγώνα για την εξουσία, το χρήμα και την κατανομή της εργασίας, που πρέπει να έχει θετικά αποτελέσματα για τις γυναίκες. Κοιτάζοντας γύρω μου, σκέφτομαι ότι οι άνδρες θα μπορούσαν να μας είχαν υποστηρίξει στον αγώνα μας, αλλά δυστυχώς και εδώ μέσα η εκπροσώπηση δεν είναι αυτή που πρέπει.
<P>
Θα ευχόμουν να συνεχίσουμε να εργαζόμαστε πάνω στη βάση της πλατφόρμας του Πεκίνου, να δημιουργήσουμε το όραμα της μετάβασης από την Ημέρα της Γυναίκας στην Χιλιετία της Γυναίκας.

<SPEAKER ID=78 LANGUAGE="DA" NAME="Dybkjζr">
Κύριε Πρόεδρε, θα ήθελα κι εγώ να ευχαριστήσω την Προεδρεύουσα του Συμβουλίου και την Επίτροπο για τις καλές ομιλίες τους, οι οποίες θεωρώ ότι αποτελούν έναυσμα για πραγματική αισιοδοξία, ιδίως δεδομένης της θέλησης και της δέσμευσης, τις οποίες και οι δύο κυρίες εξέφρασαν. Πιστεύω ότι το παράδειγμα που παρέθεσε η Επίτροπος ήταν εξαιρετικό, όταν είπε πως δεν θα ετίθετο ποτέ η ερώτηση, εάν θα μπορούσαν να μην εκπροσωπούνται ισότιμα τα 15 κράτη μέλη, αλλά όμως δεν ισχύει το ίδιο όσον αφορά την ίση εκπροσώπηση των γυναικών. Πιο ξεκάθαρα δεν μπορεί να τεθεί το θέμα, διότι περί αυτού ακριβώς πρόκειται. Ελπίζω λοιπόν ότι η Επίτροπος - είναι βέβαια νέα και δυναμική - θα έχει την απαραίτητη επιμονή για να επιτελέσει τις απαραίτητες μεταρρυθμίσεις στην Επιτροπή. Είμαι πεπεισμένη ότι το συγκεκριμένο ζήτημα θα είναι δύσκολη δουλειά. Εάν η Επίτροπος ζητήσει την υποστήριξη του Κοινοβουλίου, μπορεί εν πάση περιπτώσει να λογαριάζει στην υποστήριξη της Ομάδας των Φιλελευθέρων. Ενδιαφερόμαστε τα μέγιστα να υπάρξει ισότητα στην Επιτροπή, να εξασφαλιστούν οι απαραίτητες βάσεις για τη λήψη αποφάσεων ούτως ώστε η Επίτροπος να περάσει τις απόψεις της για την ισότητα.
<P>
Θέλω να πω στην Πορτογαλίδα υπουργό ότι συμφωνώ απόλυτα μαζί της ότι το θέμα έγκειται στο ότι δεν μπορεί να υπάρχουν ίσα δικαιώματα χωρίς ισότιμη εξουσία. Αυτό είναι αποφασιστικής σημασίας. Πρέπει επίσης όμως να θυμόμαστε ότι κανείς δεν εκχωρεί εξουσία εθελουσίως, και αυτό ισχύει τόσο για τους άντρες όσο και για τις γυναίκες. Οι άντρες ποτέ δεν θέλησαν να εκχωρήσουν τις θέσεις εξουσίας που κατείχαν, αλλά από την άλλη υπάρχουν ελάχιστες γυναίκες που ήσαν πρόθυμες να εκχωρήσουν τις δικές τους θέσεις εξουσίας - επ' αυτού σκέφτομαι ειδικά τη θέση εξουσίας απέναντι στα παιδιά τους. Εξάλλου, θα ήθελα να πω επίσης ότι, αυτός μπορεί να είναι ένας από τους λόγους που υπάρχουν τόσο λίγοι άντρες σήμερα εδώ. Θα θέλαμε φυσικά να είχαμε το δικαίωμα να κάναμε αυτή τη συζήτηση λίγο πολύ μόνες μας, για τους ίδιους λόγους πολιτικής εξουσίας. Αυτό που θέλω να υπογραμμίσω, με αυτό που λέω, είναι ότι το θέμα αφορά την εκχώρηση εξουσίας και από τις δύο πλευρές.
<P>
Η Επίτροπος υπογράμμισε ότι αυτό που έχουμε ανάγκη είναι μια σύνθεση πολιτικής πολλών διαφορετικών πραγμάτων, και ανέφερε ειδικά τη Φινλανδία και τη Σουηδία. Θέλω απλώς για λόγους προσανατολισμού να πω ότι θα μπορούσε επίσης είχε αναφέρει και τη Δανία. Αυτό φυσικά το λέω επειδή κατάγομαι από τη Δανία. Για την ακρίβεια, η δανική κυβέρνηση απαρτίζεται κατά 45% από γυναίκες και στην πραγματικότητα είναι κατά τι περισσότερες από το ποσοστό γυναικών στη φινλανδική κυβέρνηση. Μπορεί βέβαια να μην έχουμε γυναίκα πρόεδρο, παρ' όλα αυτά έχουμε βασίλισσα και, υπό ορισμένες περιστάσεις, είναι λίγο πολύ το ίδιο.
<P>
Θα ήθελα να αναφερθώ σε ορισμένα σημεία που έθιξε η Επίτροπος, ειδικά στο θέμα των δημοσιονομικών πόρων. Είναι απολύτως απαραίτητο να δεχθούμε ότι υπάρχει κόστος, προκειμένου οι γυναίκες να αποκτήσουν ισότητα βραχυπρόθεσμα. Βραχυπρόθεσμα είναι φυσικά απαραίτητο να δώσουμε βάρος στην υπεύθυνη φροντίδα των παιδιών, όπως επίσης, φυσικά, και στην υπεύθυνη εκπαίδευσή τους. Οπότε τίθεται θέμα κατάλληλων δομών. Θα μπορούσε κανείς εύκολα να αναρωτηθεί εάν η παραδοσιακή βιομηχανική κουλτούρα ήταν ιδιαίτερα καλή, και για αυτό είμαι πολύ ικανοποιημένη που οι Πορτογάλοι υπουργοί συμμετείχαν πολύ ενεργά στη Σύνοδο της Λισσαβώνας, όπου μεταξύ άλλων συζητήθηκε και το θέμα της ανάπτυξης της πληροφορικής. Σε αυτόν τον τομέα πιστεύω πως υπάρχουν ορισμένες πολύ καλές δυνατότητες για τις γυναίκες, ειδικά διότι δεν πρόκειται για ιεραρχημένες, αλλά για επίπεδες δομές. Εν πάση περιπτώσει, στη Δανία έχουμε δει μια ανάπτυξη που δείχνει ότι εμφανίζονται πάρα πολλές γυναίκες επιχειρηματίες.
<P>
Υπάρχουν δύο σημεία που δεν αναφέρθηκαν με επαρκή σοβαρότητα και τα οποία θα ήθελα να αναφέρω κλείνοντας. Το ένα είναι το θέμα της επίδρασης των ΜΜΕ. Πιστεύω ότι είναι πολύ σημαντικό να ερευνήσουμε ποια είναι τα στερεότυπα που δημιουργούν τα ΜΜΕ. Δημιουργείται ειδικό πρόβλημα εξαιτίας αυτών; Πρέπει να πω ότι δεν το γνωρίζω επακριβώς. Έχω όμως μια υποψία πως υπάρχει πρόβλημα, παρ' ότι δεν είμαι βέβαιη. Το άλλο θέμα είναι η διεύρυνση. Θεωρώ ότι είναι πολύ σημαντικό, όπως ήδη τώρα υπογραμμίζουμε σε σχέση με τη διεύρυνση, να τεθούν και στο θέμα αυτό κάποιες απαιτήσεις οι οποίες θα επιτρέπουν στα νέα μέλη κράτη να εκπροσωπούνται και από άντρες και από γυναίκες, ώστε, και με αυτόν τον τρόπο, να στηριχθούν οι γυναίκες των εν λόγω κρατών.

<SPEAKER ID=79 NAME="Evans, Jillian">
Θα ήθελα, επίσης, να ευχαριστήσω την Υπουργό και την Επίτροπο για τις δηλώσεις τους. Συμφωνώ με τη δήλωση της Επιτρόπου ότι είναι καιρός τα ωραία λόγια να γίνουν πράξεις. Όλοι γνωρίζουμε σε πόσο χαμηλό βαθμό εκπροσωπούνται οι γυναίκες σε όλα τα επίπεδα λήψης αποφάσεων, επειδή έχουμε τις στατιστικές και αυτές μιλούν από μόνες τους. Συμφωνώ ότι εξίσου σημαντικές είναι οι ακριβείς στατιστικές, επειδή μόνο όταν δούμε τα αριθμητικά στοιχεία να αλλάζουν, θα ξέρουμε ότι αρχίζουμε να ξεπερνούμε τα προβλήματα. Αυτό θα αποκαλυφθεί και από τη συστηματική παρακολούθηση.
<P>
Η παροχή ίσων ευκαιριών είναι μια μακροπρόθεση δέσμευση και διεργασία. Παράλληλα, απαιτείται η ανάληψη θετικών ενεργειών από μέρους μας και αυτό σημαίνει την προσφυγή σε ποσοστά συμμετοχής και άλλα μέτρα. Μπορούμε να διδαχθούμε από τις επιτυχίες που αναφέρθηκαν, όχι μόνο κοιτάζοντας τον πραγματικό αριθμό των γυναικών που έχουν εκλεγεί, αλλά εξετάζοντας και την επίδραση που έχει στη φύση της διακυβέρνησης, προκειμένου να καταστεί εμφανές ότι όλοι επωφελούνται από ένα πραγματικό αντιπροσωπευτικό σύστημα. Με χαρά μου σας αναφέρω ότι στην Ουαλλία, την οποία εκπροσωπώ, το 40% των μελών της εθνοσυνέλευσής μας είναι γυναίκες χάρη σε θετικές ενέργειες των πολιτικών κομμάτων, αλλά από την άλλη πλευρά, έχουμε μόνο 4 γυναίκες βουλευτές από την Ουαλλία στη Βουλή των Κοινοτήτων, που αποτελούν μόνο το 10% του συνόλου. Συνεπώς, δηλώσεις αρχών, υποστήριξης καταρχήν δεν αρκούν, επειδή δεν έχουν αποδώσει. Εάν πιστεύουμε στην αρχή της ίσης εκπροσώπησης γυναικών και αντρών στη λήψη αποφάσεων, πρέπει να δεσμευτούμε, αναλαμβάνοντας τις ενέργειες που είναι απαραίτητες για την υλοποίησή της.

<SPEAKER ID=80 NAME="Eriksson">
Κύριε Πρόεδρε, στη δεύτερη Διεθνή Σοσιαλιστική Διάσκεψη για τις Γυναίκες που διεξήχθη στην Κοπεγχάγη το 1910 αποφασίστηκε ότι το δικαίωμα ψήφου των γυναικών, μια βασική απαίτηση, θα έπρεπε να συνδεθεί με ολόκληρο το γυναικείο ζήτημα και επίσης, όπως επισημαίνεται και στο ψήφισμα, ότι "η ημέρα της γυναίκας πρέπει να προσλάβει διεθνή χαρακτήρα και να προετοιμάζεται καλά" . Πρέπει επίσης να σημειωθεί ότι, στη συνέχεια, η ημέρα της γυναίκας απαγορεύτηκε σε όλες τις χώρες, όπου την εξουσία την είχαν ο φασισμός και ο ρατσισμός στη διάρκεια του πολέμου και του μεσοπολέμου. Το 1910, προ ημερησίας διατάξεως ήταν το δικαίωμα ψήφου των γυναικών. Σήμερα εστιαζόμαστε στο πώς θα μπορέσει να αυξηθεί ο αριθμός των γυναικών που συμμετέχουν στη διαδικασία λήψης αποφάσεων.
<P>
Οι γυναίκες δεν αποτελούν μια ομοιογενή ομάδα. Οι γυναίκες ανήκουν σε διαφορετικές κοινωνικές τάξεις. Οι γυναίκες έχουν διαφορετικές ατομικές ανάγκες και ενδιαφέροντα. Ωστόσο, σε διαρθρωτικό και γενικό επίπεδο το ζήτημα είναι ότι είμαστε, ανεξάρτητα από το πού βρισκόμαστε, ανεξάρτητα από τάξη, φυλή, θρησκεία, στο σπίτι ή στη δουλειά, σε όλους τους κοινωνικούς τομείς, υποδεέστερα όντα - με λίγες μεμονωμένες εξαιρέσεις που θα μπορούσαμε ίσως να προσθέσουμε.
<P>
Στην πατρίδα μου, τη Σουηδία, τα τελευταία χρόνια πολλά πολιτικά κόμματα καθιέρωσαν εκουσίως σύστημα ποσόστωσης φύλου στα πολιτικά όργανα. Αυτό οδήγησε στην αύξηση του αριθμού των γυναικών στη διαδικασία λήψης αποφάσεων, γεγονός που, με τη σειρά του, επέτρεψε τη διενέργεια νέων μελετών. Τι γίνεται όταν πολλές γυναίκες έχουν ενεργό και ισότιμο ρόλο στη διαδικασία λήψης πολιτικών αποφάσεων; Αυτό που έχει γίνει φανερό μέχρι σήμερα είναι ότι η ημερήσια διάταξη έχει αλλάξει - και όταν αλλάζει η ημερήσια διάταξη, αλλάζουν φυσικά και τα είδη των αποφάσεων.
<P>
Όταν μιλάμε για ποσόστωση φύλου, πάντα ανακύπτει αυτόματα και η λέξη ικανότητα. Το ενδιαφέρον είναι ότι το κριτήριο ικανότητας σπάνια καθορίζεται. Συχνά φαίνεται ότι οι άνδρες σήμερα, ακριβώς όπως και παλιότερα, έχουν τις περισσότερο ακαθόριστες ικανότητες. Η έννοια του άνδρα ισοδυναμεί λοιπόν με την έννοια του περισσότερου ικανού. Κατά τη γνώμη μου, αυτή η αντίληψη αποτελεί απόδειξη της μεγάλης ανικανότητας που υπάρχει μεταξύ πολλών από τους σημερινούς φορείς λήψης αποφάσεων.
<P>
Στις αρχές του έτους, είχαμε εκφράσει στην αίθουσα αυτή την αξίωση να γίνει η 8η Μαρτίου διεθνής αργία. Εν αναμονή μιας τέτοιας εξέλιξης, θα ήθελα να εκμεταλλευτώ τώρα την ευκαιρία και να ευχηθώ σε όλες τις σοσιαλίστριες γυναίκες καλή επιτυχία με τις Women' s World Marches που αρχίζουν την άνοιξη τη Διεθνή Ημέρα της Γυναίκας και που είναι παγκόσμιες δραστηριότητες που εστιάζονται στη βία εις βάρος των γυναικών και στη φτώχεια των γυναικών σε ολόκληρο τον κόσμο. Εν κατακλείδι, θα ήθελα να αναφερθώ σε ό,τι είπε ο Επίτροπος Patten όταν ολοκλήρωσε την προηγούμενη συζήτηση, ότι ο ιδανικός αστυνόμος θα ήταν μια έγχρωμη γιαγιά. Δεν την έχουμε, αλλά υπάρχει!

<SPEAKER ID=81 LANGUAGE="FR" NAME="Thomas-Mauro">
Κύριε Πρόεδρε, η θέση των γυναικών στην πολιτική είναι ένα σημαντικό θέμα, το οποίο θα άξιζε κάτι καλύτερο από την πολιτικώς ορθή πλειοδοσία την οποία παρατηρούμε. Αναμφίβολα οι γυναίκες που συμμετέχουν στην πολιτική είναι εξαιρετικά λίγες. Δεν είναι βέβαιο ότι η μοναδική αιτία για αυτό είναι η κυριαρχία των ανδρών στους κομματικούς μηχανισμούς. Στη Γαλλία, το 95 % των αιρετών εκπροσώπων είναι δημοτικοί σύμβουλοι. Από αυτούς η μεγάλη πλειοψηφία δεν πρόσκειται σε κανένα κόμμα. Στα νομαρχιακά όργανα, το πρώτο κόμμα της Γαλλίας είναι εκείνο των ανένταχτων εκπροσώπων, κάποιοι από την αριστερά ή κάποιοι άλλοι από τη δεξιά. Για να εκλεγεί κάποιος εκπρόσωπος τοπικής αυτοδιοίκησης, αρκεί να το θέλει. Ωστόσο, συχνά η πρόσβαση σε εθνικές αρμοδιότητες εξαρτάται από την έδρα αυτών των αξιωμάτων.
<P>
Η Ομάδα μας επιθυμεί να ενθαρρύνει την ισότιμη εκπροσώπηση ανδρών και γυναικών στα όργανα της Ευρωπαϊκής Ένωσης. Για αυτόν τον λόγο απορρίπτουμε την πολιτική των ποσοστώσεων και τη θετική διάκριση η οποία, άλλωστε, εκφράζεται υπέρ των γυναικών ή των υποτιθέμενων κοινωνικών μειονοτήτων.
<P>
Η πολιτική των μειονοτήτων, παραγκωνίζοντας τη βαθιά ενότητα της ανθρώπινης οικογένειας, προκειμένου να θεσπίσει επιφανειακές διαιρέσεις, απειλεί επικίνδυνα τη συνοχή του κοινωνικού κορμού και την ισορροπία του δημοκρατικού μας μοντέλου.
<P>
Από τη μια, εάν θεσπίσουμε ποσοστώσεις γυναικών, γιατί να μην δημιουργήσουμε επίσης και ποσοστώσεις με βάση την ηλικία ή την εθνότητα, ποσοστώσεις καθολικών, εργατών, διοπτροφόρων. Η δημιουργία κοινωνικών ποσοστώσεων υπέρ των πιο μετριοπαθών κατηγοριών, θα ήταν εξίσου γελοία με τη θέσπιση ποσοστώσεων για τις γυναίκες. Με μια τέτοια φιλοσοφία δεν θα χρειαζόταν πλέον να οργανώσουμε ούτε εκλογές ούτε διοικητικούς διαγωνισμούς. Θα αρκούσε να καθορίσουμε τη σύνθεση των υπουργείων και των κοινοβουλίων βάσει στατιστικού υπολογισμού. Η πολιτική των ποσοστώσεων δεν μπορεί παρά να αυξήσει την αποστροφή των εκλογέων για την πολιτική, δίνοντας τους για μια ακόμη φορά το αίσθημα ότι όλα διαδραματίζονται στην πλάτη τους.
<P>
Από την άλλη, μια τέτοια πολιτική εκφράζει μια βαθιά περιφρόνηση προς τις γυναίκες. Μια γυναίκα πρέπει να έχει πρόσβαση στις πολιτικές ή διοικητικές λειτουργίες, όχι βάσει του μηχανικού παιχνιδιού μιας οποιασδήποτε ποσόστωσης αλλά χάρη στην αναγνώριση της αξίας και των δεξιοτήτων της.
<P>
Κυρίες μου, πόσο ελάχιστα περήφανες θα νιώθατε, εάν ετοιμαζόσασταν να αναλάβετε το χαρτοφυλάκιο ενός υπουργείου ή να ενδυθείτε τον μανδύα της αιρετής εκπροσώπου, εξαιτίας της μαθηματικής τυχαιότητας μιας ποσόστωσης; Οι γυναίκες αξίζουν πολύ περισσότερο από μια ποσόστωση. Ο τρόπος για να βελτιώσουμε ποσοτικά και ποιοτικά τη συμμετοχή των γυναικών στη διαδικασία λήψης αποφάσεων, είναι να επαναφέρουμε την αρχή της αξιοκρατίας.

<SPEAKER ID=82 NAME="Raschhofer">
Κύριε Πρόεδρε, αξιότιμοι συνάδελφοι, ίσως ξέρετε μια παροιμία που λέει ότι "το χαρτί έχει υπομονή" . Έτσι συμβαίνει και με τα ανθρώπινα δικαιώματα: καταγράφηκαν και διατυπώθηκαν πολλές φορές, παρ' όλα αυτά όμως σε πολλούς τομείς δεν τηρούνται. Επομένως, αντιμετωπίζω με πολύ κριτικό πνεύμα έναν μεγάλο αριθμό σχετικών εγγράφων αναφορικά με τα δικαιώματα των γυναικών. Βασικά, κατά τη γνώμη μου, μόνο με πνεύμα συντροφικότητας μπορούν να βρεθούν λύσεις και στην πολιτική για τις γυναίκες. Η πολιτική για τις γυναίκες δεν θα πρέπει να διαμορφώνεται έτσι ώστε ουσιαστικά οι γυναίκες να εργάζονται ενάντια στους άντρες, αλλά με τέτοιον τρόπο, ώστε οι γυναίκες και οι άντρες να αναζητούν και να βρίσκουν μαζί λύσεις σε θέματα κοινωνικής πολιτικής.
<P>
Σχετικά με την πρόταση ψηφίσματος της Επιτροπής για τα Δικαιώματα της Γυναίκας και τις Ίσες Ευκαιρίες, προβάλλεται το αίτημα να διασφαλιστεί μια ισόρροπη κατανομή ανδρών και γυναικών στα όργανα της ΕΕ. Εννοείται με αυτό μια ρύθμιση βάσει ποσοστώσεων; Εγώ προσωπικά, ακριβώς επειδή είμαι γυναίκα, είμαι κατά των ποσοστώσεων, γιατί δεν θέλω να αποτελέσω άλλοθι αλλά να κρίνομαι βάσει των επιδόσεών μου και όχι βάσει του φύλου μου. Από την πείρα μου γνωρίζω ότι πολλές γυναίκες έχουν την ίδια τοποθέτηση.

<SPEAKER ID=83 LANGUAGE="FR" NAME="Lulling">
- (FR) Κυρία Υπουργέ, κυρία Επίτροπε, όλα όσα μας είπατε είναι πολύ σωστά ειπωμένα, παρόλο που κάποιοι άρρενες συνάδελφοι, όσοι απόμειναν στην αίθουσα, έτριξαν ίσως τα δόντια τους. Γνωρίζω ότι υπάρχουν και γυναίκες που δεν θέλουν να ακούνε να γίνεται λόγος ούτε για ποσοστώσεις ούτε και για θετικές δράσεις, γιατί πιστεύουν ότι αυτές οι θετικές διακρίσεις τις ταπεινώνουν και τις στιγματίζουν για πάντα στη σταδιοδρομία τους.
<P>
Ωστόσο, οι στατιστικές αποδεικνύουν ότι: οι θετικές δράσεις, και μάλιστα οι ποσοστώσεις - αν και δεν εφαρμόστηκαν πιστά και χωρίς διάκριση - οδήγησαν στην αύξηση του αριθμού των γυναικών που συμμετέχουν στη διαδικασία λήψης αποφάσεων. Για αυτό τον λόγο είναι δικαιολογημένη η διαπίστωση ότι η προσφυγή στις ποσοστώσεις, ως μεταβατικού μέτρου, συμβάλλει στην εξισορρόπηση της συμμετοχής των ανδρών και των γυναικών κυρίως στον πολιτικό βίο.
<P>
Θα ήθελα να επωφεληθώ της ευκαιρίας αυτής για να υπενθυμίσω στην κυρία Επίτροπο κάποιες απαιτήσεις και πρωτοβουλίες αυτού του Ευρωπαϊκού Κοινοβουλίου, στις οποίες ο προκάτοχός της δεν έχει δώσει ακόμη συνέχεια και οι οποίες μας ενδιαφέρουν περισσότερο από ό,τι οι ποσοστώσεις.
<P>
Κατ' αρχάς πρόκειται για την έκθεσή μας, η οποία ενεκρίθη πέρυσι επ' ευκαιρία της Παγκόσμιας Ημέρας της Γυναίκας στο Στρασβούργο, η οποία απαιτεί από την Επιτροπή να μας υποβάλει μια νέα πρόταση τροποποίησης της οδηγίας του 1976, σχετικά με την εφαρμογή της αρχής της ίσης μεταχείρισης ανδρών και γυναικών. Μετά τη συνθήκη του Αμστερνταμ, δεν υπήρχε πλέον λόγος να διατηρηθούν οι θετικές δράσεις στο πλαίσιο μιας επιτρεπτής παρέκκλισης από την αρχή της ίσης μεταχείρισης, η οποία αναγνωρίζει μόνο ένα ατομικό δικαίωμα και όχι ένα δικαίωμα της κοινωνίας, η οποία θέλει να εφαρμόσει δημοκρατικά αυτή την ισότητα.
<P>
Εφόσον τα πράγματα έχουν ως εξής, κανένας δεν θα έπρεπε πλέον να τολμήσει να αμφισβητήσει ότι το δικαίωμα στην ισότητα των γυναικών και των ανδρών αποτελεί ένα θεμελιώδες δικαίωμα μιας δημοκρατικής κοινωνίας, η οποία απαιτεί η ισότητα στη μεταχείριση και τις ευκαιρίες να πραγματοποιηθεί μέσω μιας σειράς δραστικών μέτρων, στα οποία θα συμπεριλαμβάνονται και οι θετικές δράσεις.
<P>
Συνεπώς, μπορείτε να προχωρήσετε, κυρία Επίτροπε. Δεν χρειάζεται να περιμένετε μια νέα τροποποίηση της Συνθήκης.
<P>
Θα μπορούσα να υπενθυμίσω επίσης το αίτημά μας να τροποποιήσουμε την άγευστη και λανθασμένα εφαρμοσμένη οδηγία του 1976, όσον αφορά την ίση μεταχείριση των μη μισθωτών εργαζομένων, συμπεριλαμβανομένων των συζύγων που βοηθούν. Καμία συνέχεια δεν δόθηκε στην έκθεσή μας, η οποία πρότεινε ομόφωνα ένα ευρωπαϊκό καθεστώς πλαίσιο για τους συζύγους που βοηθούν. Και για αυτό το θέμα, κυρία Επίτροπε, η μπάλα βρίσκεται στο γήπεδό σας. Μην αργήσετε να μας την στείλετε πίσω.

<SPEAKER ID=84 LANGUAGE="IT" NAME="Ghilardotti">
Θα ήθελα να ευχαριστήσω την κυρία Υπουργό και την κυρία Επίτροπο για τις παρεμβάσεις τους και για τις δεσμευτικές δηλώσεις που έκαναν ενώπιον του Ευρωπαϊκού Κοινοβουλίου, σχετικά με ένα κρίσιμο θέμα όπως αυτό για το οποίο συζητάμε σήμερα.
<P>
Η παρουσία των γυναικών στα κέντρα λήψης αποφάσεων, πρώτα απ' όλα, είναι ένα πρόβλημα δημοκρατίας. Είναι αναγκαίο όλοι οι πολίτες, γυναίκες και άνδρες, να αναγνωρίζονται, να αισθάνονται ότι εκπροσωπούνται πραγματικά από τους εκλεγμένους αντιπροσώπους τους και τους κυβερνώντες. Λαμβάνοντας υπόψη ότι περισσότερο από το μισό του πληθυσμού αποτελείται από γυναίκες, αλλά ότι η παρουσία τους στα κέντρα αυτά είναι κατά πολύ κατώτερη από αυτή των ανδρών, είναι σαφές ότι απέχουμε ακόμα πολύ από την πραγματική δημοκρατία. Είναι όμως και ένα πρόβλημα πολιτικής ατζέντας: οι γυναίκες πέραν το ότι αποτελούν την πλειοψηφία των πληθυσμού, είναι και το πιο δυναμικό τμήμα της κοινωνίας: είναι εκείνες που συνέβαλαν κατά μεγαλύτερο βαθμό στη γέννηση νέων επιχειρήσεων στην Ευρώπη κατά τη διάρκεια των τελευταίων ετών. Είναι οι νέες γυναίκες που, σε ποσοστό μεγαλύτερο από τους άνδρες, βρίσκουν εργασία με συμβάσεις που ονομάζουμε άτυπες. Σε πολλές από τις περιοχές μας, αποτελούν τον κεντρικό άξονα του μοντέλου ανάπτυξης που συνδέεται με την καινοτομία, την κατάρτιση, την αξία της εργασίας και την ελαστικότητα. Το 90 τοις εκατό ενός δείγματος γυναικών που εργάζονται στην περιοχή του Μιλάνου, της πόλης μου, δήλωσε ότι δεν έχει αρκετό χρόνο για όλα όσα πρέπει να κάνει κατά τη διάρκεια της ημέρας. Οι γυναίκες εργάζονται κατά μέσο όρο 60 ώρες την εβδομάδα, 20 ώρες περισσότερο από τους άνδρες. Το τίμημα που πληρώνουν οι γυναίκες, για να παραμείνουν πιστές στην επιθυμία τους να πρωταγωνιστούν σε όλους τους τομείς, είναι το σύνδρομο του ελλειπούς χρόνου. Εάν αυτό είναι αλήθεια - όπως και είναι - μια σωστή πολιτική πρέπει να έχει αυτό ακριβώς το σημείο εκκίνησης για την εξεύρεση νομοθετικών, και προγραμματικών λύσεων, καθώς και λύσεων παρέμβασης που να είναι διαρθρωμένες, συντονισμένες μεταξύ τους και θαρραλέες, ώστε να συμβάλλουν στη διαμόρφωση νέων ηγετικών τάξεων στον πολιτισμό, στην οικονομία, στην κοινωνία, στους θεσμούς και στην πολιτική, τάξεων που θα χαρακτηρίζονται από τη γυναικεία ιδιότητα του εκσυγχρονισμού.
<P>
Στην Ευρώπη έχουν γίνει πολλά σχετικά με τα ζητήματα αυτά αλλά όσον αφορά την ισορροπία της εκπροσώπησης έχουμε πολύ δρόμο ακόμα μπροστά μας. Συμφωνώ με την κυρία Επίτροπο, ότι έφτασε η στιγμή να σηματοδοτηθεί η ευρωπαϊκή πολιτική - ολόκληρη η ευρωπαϊκή πολιτική - με την παρουσία τόσο των γυναικών όσο και των ανδρών και να πραγματοποιηθούν, κατά συνέπεια, αποφασιστικές επεμβάσεις στον τομέα αυτό.

<SPEAKER ID=85 NAME="Hautala">
Αξιότιμε κύριε Πρόεδρε, προτού έλθω εδώ, στη συνεδρίαση, παρακολουθούσα φινλανδική τηλεόραση. Στη Φινλανδία, η τιμητική φρουρά του φινλανδικού στρατού χαιρέτησε την νέα Πρόεδρο της Δημοκρατίας λέγοντας: "Καλημέρα, κυρία Πρόεδρε της Δημοκρατίας". Ίσως να γνωρίζετε ότι στη Φινλανδία ο Πρόεδρος δεν είναι μόνο ο επικεφαλής των αποφάσεων, αλλά είναι επίσης ο επικεφαλής των ενόπλων δυνάμεων, οπότε αυτή ήταν μια πολύ ενδιαφέρουσα και ιστορική περίσταση.
<P>
Κατά τη διάρκεια της φινλανδικής Προεδρίας εκπονήθηκε μια έκθεση στην οποία καθίσταται σαφής η πλήρης εικόνα της λήψης αποφάσεων. Βάσει της προκειμένης έκθεσης ελπίζω ότι η κυρία Επίτροπος θα προτείνει, όντως, νομικώς δεσμευτικά μέσα για τη βελτίωση της θέσης των γυναικών στη διαδικασία λήψης αποφάσεων. Σας παροτρύνω όλες σας, αξιότιμες γυναίκες της Δεξιάς, να ακούσετε την κυρία Lulling, διότι είπε για ποιον λόγο χρειάζονται οι ποσοστώσεις και, εάν κάποιος έχει αρκετή εμπειρία από την πολιτική ζωή, αυτή είναι η κυρία Lulling. Τέλος, θα ήθελα να πω ότι αυτή τη στιγμή καθίσταται ουσιαστικό να τεθεί το ζήτημα αυτό και στη Διακυβερνητική Διάσκεψη. Απευθύνω έκκληση σε σας, αγαπητοί συνάδελφοι, να μην υπερψηφίσετε αύριο την πρόταση που αποδυναμώνει την παράγραφο 4, σε σημείο που η δημοκρατία μεταξύ των φύλων δεν θα αποτελούσε αντικείμενο επεξεργασίας στη Διακυβερνητική Διάσκεψη.

<SPEAKER ID=86 LANGUAGE="PT" NAME="Figueiredo">
Κύριε Πρόεδρε, κυρία Υπουργέ, κυρία Επίτροπε, παρά τις προόδους που έχουν επιτευχθεί στο νομοθετικό πλαίσιο και παρά τα παράπονα που κατά καιρούς όλοι μας εκφράζουμε σχετικά με τις ανισότητες και τις διακρίσεις λόγω φύλου, στις προτάσεις που έχουν υποβληθεί για το σχετικό ψήφισμα συνεχίζουν να υφίστανται οι γενεσιουργές αιτίες αυτών των ανισοτήτων και των διακρίσεων. Αυτό σημαίνει ότι είναι απαραίτητη η αλλαγή των πολιτικών σε διάφορους τομείς, προκειμένου να εξασφαλιστεί στις γυναίκες η ίση συμμετοχή στη διαδικασία λήψης αποφάσεων.
<P>
Γνωρίζουμε πως αυτός είναι ο τομέας που παρουσιάζει περισσότερες δυσκολίες, είτε επειδή συνεχίζουν να βαρύνουν τις γυναίκες οι κύριες οικογενειακές ευθύνες, είτε επειδή συνεχίζουν επίμονα να υπάρχουν προκαταλήψεις και συμφέροντα που δυσχεραίνουν την ουσιαστική συμμετοχή των γυναικών στους διάφορους τομείς μεγαλύτερης ευθύνης. Είναι αλήθεια πως η ελάχιστη συμμετοχή των γυναικών στα κέντρα πολιτικής εκπροσώπησης και λήψης αποφάσεων αποτελεί δημοκρατικό έλλειμμα, το οποίο δεν είναι διόλου συμβατό με την πραγματική δημοκρατία. Συνεπώς, είναι ουσιαστικής σημασίας να τηρούνται οι διάφορες οδηγίες στους τομείς της ισότητας και είναι επίσης ουσιαστικής σημασίας να γίνονται απόλυτα σεβαστές από το Συμβούλιο, την Επιτροπή και κάθε κράτος μέλος οι δεσμεύσεις που έχει αναλάβει το καθένα από αυτά στη Διάσκεψη του Πεκίνου.

<SPEAKER ID=87 LANGUAGE="FR" NAME="Grossetκte">
Κυρία Προεδρεύουσα του Συμβουλίου, κυρία Επίτροπε, είμαι μια βουλευτής της δεξιάς, ωστόσο, δίνω και εγώ τις ίδιες μάχες με τους συναδέλφους μου προκειμένου να στηρίξω και να ενισχύσω τους συμπολίτες της χώρας μου να έχουν πρόσβαση στην εξουσία και στα κέντρα λήψης αποφάσεων και αυτό μπορεί να γίνει όχι μόνο στον πολιτικό χώρο, αλλά προφανώς σε όλους τους τομείς της κοινωνίας.
<P>
Απλώς, θα έλεγα ότι υπάρχει πληθώρα μέσων για να έχει κανείς πρόσβαση στις θέσεις αυτές και ότι είμαι ιδιαιτέρως αντίθετη στο φαινόμενο των ποσοστώσεων, γιατί το θεωρώ ιδιαίτερα υποτιμητικό για τις γυναίκες, ανήκω σε μια χώρα όπου θεσπίστηκε η ισότητα. Είναι απολύτως λογικό, είναι συνεπές! Κάτι τέτοιο θα έπρεπε να υφίσταται εδώ και πολύ καιρό εφόσον οι γυναίκες αντιπροσωπεύουν περισσότερο από το μισό της κοινωνίας και κατά τη γνώμη μου είναι απολύτως προφανές πως είναι φυσικό να είναι παρούσες τουλάχιστον κατά το 50%, εάν όχι περισσότερο, στα κέντρα λήψης αποφάσεων και μεταξύ άλλων και στο πολιτικό περιβάλλον.
<P>
Συνεπώς, όχι, όχι σε μέτρα με τα οποία επιφέρονται διακρίσεις προκειμένου να επιβληθούν οι γυναίκες. Οι γυναίκες επιβάλλονται από μόνες τους γιατί είναι αποτελεσματικές, πολύ λογικές. Όταν αντιλαμβάνομαι ότι ζητάμε κάποια ειδικά μέτρα για τις γυναίκες στην πολιτική, θέλω να πω - όχι σε καμία περίπτωση. Ας επιβάλουμε κάποια ειδικά μέτρα για άνδρες και γυναίκες υποψήφιους στην πολιτική - όμως γιατί να επιβάλουμε ειδικά μέτρα ειδικά στις γυναίκες; Κάτι τέτοιο πολύ απλά σημαίνει παραδοχή της κατωτερότητάς του. Όμως από όσο γνωρίζω ποτέ δεν νιώσαμε κατώτερες των ανδρών, πολύ δε μάλλον στην πολιτική. Συνεπώς, πιστεύω ότι όλες μας δίνουμε αυτό τον αγώνα για να βοηθήσουμε τις συμπατριώτισσές μας να έχουν πρόσβαση στις διαδικασίες λήψης αποφάσεων, να έχουν πρόσβαση σε θέσεις ευθύνης στα πολιτικά δρώμενα, ωστόσο, νομίζω ότι αυτό θα πραγματοποιηθεί μόνο μέσω μιας πραγματικής επανάστασης των νοοτροπιών. Πρέπει να είμαστε αρκούντως δυνατές όλες μαζί, ώστε να υποχρεώσουμε τους πολιτικούς ιθύνοντες να επιβάλουν από μόνοι τους τη συμμετοχή των γυναικών στα κέντρα λήψης πολιτικών αποφάσεων.

<SPEAKER ID=88 NAME="Theorin">
. (SV) Κύριε Πρόεδρε, κυρία Υπουργέ και κυρία Επίτροπε, "το μισό ουρανό τον κρατούν στους ώμους τους οι γυναίκες" , είπε κάποτε ένας επιτυχημένος άνδρας. Όταν όμως πρόκειται για σημαντικές αποφάσεις και καθορισμό προτεραιοτήτων, λείπει η φωνή των γυναικών. Οι γυναίκες που αποτελούν περισσότερο από το ήμισυ του πληθυσμού υποεκπροσωπούνται σε μεγάλο βαθμό στον πολιτικό, τον οικονομικό και τον κοινωνικό τομέα. Αυτό είναι απαράδεκτο σε μία δημοκρατία!
<P>
Πουθενά δεν είναι μεγαλύτερο το χάσμα μεταξύ de jure και de facto, όσον αφορά την ισότητα ευκαιριών, από ό,τι είναι στη διαδικασία λήψης αποφάσεων. Για να επιτευχθεί ισορροπία, χρειάζεται ένα συγκεκριμένο σχέδιο δράσης με συγκεκριμένο χρονοδιάγραμμα. Σημαντικό μέρος ενός τέτοιου σχεδίου είναι το σύστημα benchmarking, που διασφαλίζει την πλήρη συμμετοχή των γυναικών στις διαρθρώσεις ισχύος και στη διαδικασία λήψης αποφάσεων. Για το λόγο αυτόν, χαίρομαι ιδιαίτερα που η Επίτροπος βλέπει θετικά ένα τέτοιο σύστημα.
<P>
Εγώ προτείνω οι στόχοι των κρατών μελών για τις γυναίκες στη διαδικασία λήψης αποφάσεων να βασίζονται στο μέσο όρο των επιτυχέστερων κρατών μελών σε κάθε τομέα και να υποβάλλουν τα κράτη μέλη σχετικές εκθέσεις σε ετήσια βάση, οι οποίες στη συνέχεια θα αξιολογούνται.
<P>
Οι γυναίκες είναι τα κυριότερα θύματα παραβιάσεων των ανθρωπίνων δικαιωμάτων, για παράδειγμα θύματα βιασμού, σεξουαλικής εκμετάλλευσης, κακοποίησης εντός της οικογένειας και εμπορίας για σεξουαλική εκμετάλλευση, ωστόσο υποεκπροσωπούνται στα νομικά και τα νομοθετικά όργανα που κρίνουν αυτές τις παραβιάσεις. Ως αποτέλεσμα, δεν δίνεται η δέουσα προτεραιότητα στις παραβιάσεις αυτές και συχνά οι δράστες δεν διώκονται. Οι γυναίκες είναι τα κυριότερα θύματα ένοπλων συγκρούσεων, ωστόσο δεν συμμετέχουν στις ειρηνευτικές δράσεις, την επίλυση των συγκρούσεων και στις εργασίες ανοικοδόμησης. Στο ψήφισμα ζητούμε συνεπώς από τα κράτη μέλη να αυξήσουν το ποσοστό των γυναικών σε όλες τις πτυχές της διαδικασίας επίλυσης των συγκρούσεων και των ειρηνευτικών δραστηριοτήτων.
<P>
Η ισότιμη συμμετοχή των γυναικών στη διαδικασία λήψης αποφάσεων δεν είναι μόνο κριτήριο κοινωνικής δικαιοσύνης και δημοκρατίας, αλλά αποτελεί επίσης υποχρέωση για να καταστεί δυνατή η πλήρης αξιοποίηση των εμπειριών και των γνώσεων των γυναικών. Το να μην εκμεταλλευτούμε την ικανότητα των γυναικών στη διαδικασία λήψης αποφάσεων θα ήταν μια απαράδεκτη σπατάλη. Οι γυναίκες δεν πρέπει μόνο να "σηκώνουν στους ώμους τους το μισό ουρανό" , αλλά έχουν επίσης δικαίωμα να αναλαμβάνουν την ευθύνη των αποφάσεων που αφορούν ολόκληρη τη γη μας.

<SPEAKER ID=89 LANGUAGE="PT" NAME="Torres Marques">
Κύριε Πρόεδρε, θα ήθελα να συγχαρώ την Προεδρία του Συμβουλίου και την κυρία Επίτροπο για τις εξαιρετικές σημερινές παρεμβάσεις. Προσδοκούμε πολλά από τη δράση σας.
<P>
Ξεκινήσαμε μια χιλιετία και έναν αιώνα που ελπίζουμε ότι θα παίξουν αποφασιστικό ρόλο για τις γυναίκες και για την πιθανότητα να αναλάβουν αυτές θέσεις αποφάσεων. Θέλουμε αυτή η πιθανότητα να οδηγήσει σε σημαντικές αλλαγές στον κοινωνικό μας βίο, να αποτελεί επίσης η δημοκρατία συνώνυμο της ισότητας των δύο φύλων και οι γυναίκες να μην αποκλείονται ούτε κοινωνικώς ούτε επίσης πολιτικώς, όπως συνεχίζει να συμβαίνει σήμερα. Και έτσι αξίες όπως η ειρήνη, η αδελφοσύνη, η ισότητα, η δικαιοσύνη, η ασφάλεια, η προστασία του περιβάλλοντος, οι οποίες είναι πολύ σημαντικές για τις γυναίκες, να αποτελούν τις κύριες κατευθυντήριες γραμμές για τον βίο της Ευρωπαϊκής Ένωσης, και του κόσμου ολόκληρου ει δυνατόν. Για αυτό είναι απαραίτητο να δώσουμε στις γυναίκες την ευκαιρία να παρεμβαίνουν ενάντια στην αδράνεια μιας κοινωνίας, που μέχρι σήμερα καταποτίζεται ουσιαστικά από ανδρικές αξίες.
<P>
Από την εμπειρία μας γνωρίζουμε πως η ελευθερία και η ικανότητα λήψης αποφάσεων δεν ζητούνται, κατακτούνται. Ας συνεχίσουμε αυτήν την κατάκτηση και είθε ο νέος αιώνας να μας φέρει τη νίκη, όχι ενάντια στους άντρες ούτε ενάντια σε κάποιον άλλον: τη νίκη της ισότητας αντρών και γυναικών. Για αυτόν τον λόγο δεν θα πρέπει να χάσουμε πλέον καμία ευκαιρία, και η μεγάλη πρόκληση που αντιμετωπίζουμε σήμερα όλοι οι Ευρωπαίοι γενικότερα, και οι γυναίκες ειδικότερα, αφορά τη νέα οικονομία και τις νέες τεχνολογίες στον τομέα των πληροφοριών. Η Διάσκεψη Κορυφής στη Λισσαβόνα που θα διεξαχθεί στο τέλος του τρέχοντος μήνα, αφορά ιδιαίτερα τις γυναίκες. Στην Ευρώπη πρέπει να αυξήσουμε τα ποσοστά απασχόλησης, τα οποία είναι πολύ χαμηλότερα από ότι στις Ηνωμένες Πολιτείες και την Ιαπωνία. Για αυτόν τον λόγο χρειάζεται να υπάρχουν περισσότερες εργαζόμενες γυναίκες, γυναίκες εργαζόμενες στις νέες θέσεις εργασίας στις οποίες η Ευρωπαϊκή Ένωση παρουσιάζει έλλειψη.
<P>
Για αυτόν τον λόγο ρωτώ το Συμβούλιο και την Επιτροπή τι προτάσεις θα υποβάλλουν στη Διάσκεψη Κορυφής στη Λισσαβόνα, ούτως ώστε η νέα οικονομία και η νέα Ευρώπη που θέλουμε να οικοδομήσουμε να συμπεριλάβουν οριστικά την ισότητα των δύο φύλων.

<SPEAKER ID=90 NAME="Van Lancker">
NL) Κύριε Πρόεδρε, κυρία Επίτροπε, ο λόγος για τον οποίο είχα χαρεί τόσο για την παρέμβασή σας ήταν ότι τολμήσατε να κατονομάσετε τα κράτη μέλη, στα οποία η πολιτική αντιπροσώπευση των γυναικών έχει επιτύχει, όπως για παράδειγμα τη Φινλανδία, τη Γαλλία και τη Σουηδία, αλλά επίσης ότι τολμήσατε να κατονομάσετε και τα κράτη όπου η κατάσταση δεν είναι ρόδινη, όπως για παράδειγμα η χώρα μου ή και η Ελλάδα την οποία λησμονήσατε να κατονομάσετε. Ακουσα μάλιστα ότι και στις επόμενες εκλογές υπάρχει ο κίνδυνος να περιληφθούν ελάχιστες γυναίκες στα ψηφοδέλτια των ελληνικών κομμάτων. Πολύ, πάρα πολύ αρνητικό αυτό.
<P>
Εκτίμησα την παρέμβασή σας διότι πιστεύω ότι είναι ώρα να βρούμε εμείς εδώ στα όργανα της Ευρωπαϊκής Ένωσης μέσα προκειμένου να βελτιωθεί η θέση των γυναικών στην πολιτική. Γι' αυτό θεωρώ σημαντικό να απαιτήσει το Κοινοβούλιο ποσοστώσεις και να αναφερθεί μάλιστα αυτό ρητά στο ψήφισμα. Και εγώ προσωπικά, κυρία Επίτροπε, είμαι προϊόν μίας ποσόστωσης. Δεν πιστεύω όμως ότι οιοσδήποτε των συναδέλφων εδώ θα μπορούσε να αποδείξει ότι για το λόγο αυτό είμαι λιγότερο ικανή. Προφανώς όταν μιλούμε περί αξιοκρατίας σε διάφορα κράτη της Ευρωπαϊκής Ένωσης, εννοούμε αξιοκρατία για τους άνδρες· για τις γυναίκες καμία ευκαιρία.
<P>
Στην Ευρωπαϊκή Ένωση έχουν θεσπιστεί όντως ποσοστώσεις για τις γυναίκες σε ορισμένες χώρες. Εσείς η ίδια αναφερθήκατε στο Βέλγιο, κυρία Επίτροπε, όπου οι προσπάθειες αυτές δεν στέφθηκαν με ιδιαίτερη επιτυχία. Και ας μην απορούμε, όχι κυρία Avilιs Perea, διότι δεν βρήκαμε τις αναγκαίες υποψηφίους, αλλά διότι σύμφωνα με πρόσφατη επιστημονική έρευνα που διεξήγαγε η ίδια η Επιτροπή, οι ποσοστώσεις έχουν πραγματικά νόημα τότε μόνο όταν τοποθετούνται γυναίκες στις σωστές, εκλέξιμες θέσεις. Επ' αυτής λοιπόν της βάσεως θα πρέπει να συζητήσουμε περί ποσοστώσεων.
<P>
Στόχος μας θα πρέπει να είναι μία δημοκρατία με ισοτιμία ως ένα νέο κοινωνικό συμβόλαιο, κυρία Υπουργέ. Αλλά ας πούμε τα πράγματα με το όνομά τους: το εκλογικό σύστημα το οποίο αντιστοιχεί καλύτερα στο πρότυπο αυτό είναι το σύστημα του "φερμουάρ", όπως αυτό εφαρμόστηκε στη Σουηδία εθελοντικά, για την ακρίβεια εθελοντικά όπου αυτό ήταν δυνατό, υποχρεωτικά όπου υπήρχε απροθυμία. Ελπίζω ότι στο πέμπτο πρόγραμμα δράσης, κυρία Υπουργέ και κυρία Επίτροπε, θα μπορέσετε μέσω των καθορισμού κριτηρίων να διαδώσετε και τις βέλτιστες πρακτικές των διαφόρων χωρών, διότι θεωρώ ότι είναι ώρα επιτέλους να τις υιοθετήσουν τα πολιτικά μας κόμματα.
<P>
(Χειροκροτήματα)

<SPEAKER ID=91 NAME="Καραμάνου">
Κύριε Πρόεδρε, και εγώ θα ήθελα να συγχαρώ την Επίτροπο και την προεδρεύουσα του Συμβουλίου για τις ολοκληρωμένες εισηγήσεις τους και προπαντός για τις προτάσεις τους.
<P>
Επειδή ειπώθηκε ότι συνήθως οι άνδρες δεν λαμβάνουν μέρος σε συζητήσεις που αφορούν τα δικαιώματα των γυναικών, σκέφθηκα να φέρω στην σημερινή συζήτηση την άποψη ενός σύγχρονου άνδρα πολιτικού και διανoουμένου, του Φράνσις Φουκουγιάμα. Σε άρθρο του με τίτλο "Αν οι γυναίκες κυβερνούσαν τον κόσμο" υποστηρίζει ότι είναι βέβαιο ότι η μεγαλύτερη συμμετοχή των γυναικών στην πολιτική θα οδηγούσε σε ένα κόσμο που δεν θα ήταν τόσο προσκολλημένος στη βία. Μπορεί η Αθηνά, η θεά της Σοφίας και του Πολέμου, να αποτελούσε γυναικείο πρότυπο για τους αρχαίους όμως η γυναικεία επιρροή σήμερα μπορεί να ασκήσει καταλυτική επίδραση εναντίον του μιλιταρισμού και υπέρ της ειρήνης. Υπάρχουν λοιπόν σοβαροί λόγοι, πέραν της δικαιοσύνης ανάμεσα στα φύλα, που συνηγορούν στην κατανομή των δημοσίων αξιωμάτων, καθώς και της πολιτικής και οικονομικής εξουσίας με ένα δίκαιο και ισόρροπο τρόπο μεταξύ ανδρών και γυναικών.
<P>
Ολόκληρη η ζωή των γυναικών είναι συνυφασμένη με την προσφορά και την προστασία της ζωής και του περιβάλλοντος, με το διάλογο, τη συμφιλίωση, την κατανόηση των διαφορετικών απόψεων, την επίλυση των διαφορών με ειρηνικά μέσα. Αυτές οι αξίες των γυναικών μπορούν να αποτελέσουν εναλλακτική λύση στη σύγχρονη κουλτούρα της βίας και να θεμελιώσουν ένα νέο πολιτικό πολιτισμό και μια πιο δίκαιη και ευημερούσα κοινωνία για όλους.
<P>
Για αυτό, είναι ανάγκη η Διακυβερνητική Διάσκεψη να εισαγάγει στη νέα Συνθήκη την αρχή της ισόρροπης συμμετοχής γυναικών και ανδρών στη σύνθεση όλων των θεσμικών οργάνων της Ευρωπαϊκής Ένωσης και σε όλους τους δημοκρατικούς θεσμούς και πολιτικά κέντρα αποφάσεων σε όλα τα κράτη μέλη της Κοινότητας.

<SPEAKER ID=92 LANGUAGE="NL" NAME="Swiebel">
Κύριε Πρόεδρε, γιατί άραγε θα πρέπει να δοθεί στις γυναίκες μία ισότιμη συμμετοχή στη λήψη των πολιτικών αποφάσεων; Και πώς θα επιτύχουμε κάτι τέτοιο; Περί της ανάγκης να γίνει κάτι τέτοιο δεν διαφωνούμε. Είναι ζήτημα δικαιοσύνης και δημοκρατίας, επομένως αποτελεί προϋπόθεση για πολιτική νομιμότητα. Όταν ωστόσο αναρωτηθούμε πώς θα επιτευχθεί ο στόχος αυτός, βλέπουμε ότι οι απόψεις διίστανται. Αρκούν άραγε η ενημέρωση, η εκπαίδευση και η εξασφάλιση των πρακτικών προϋποθέσεων ή θα πρέπει να επιβάλουμε την προτιμησιακή αντιμετώπιση, όπως τις ποσοστώσεις στα ψηφοδέλτια των πολιτικών κομμάτων; Είναι μήπως αρμοδιότητα του κράτους, της νομοθετικής εξουσίας δηλαδή, να επιβάλει τέτοιους όρους στα πολιτικά κόμματα; Ή μήπως θα έπρεπε να επιβάλουμε να δίνεται το 50% των εδρών στα εκλεγμένα όργανα σε γυναίκες;
<P>
Η συζήτηση αυτή η οποία διεξάγεται σε ορισμένα τμήματα της Ευρώπης, αλλά και εδώ στο Κοινοβούλιο με το γαλλικό σύνθημα περί paritι, αφορά στην ουσία την ίδια τη βάση του δημοκρατικού συστήματος, αλλά και την πολιτική σημασία την οποία θέλουμε να δώσουμε στη γυναίκα. Θεωρώ ότι ο πολιτικός αγώνας θα πρέπει να διεξάγεται με βάση τις πολιτικές ιδέες και όχι το φύλο των ανθρώπων. Είμαι υπέρμαχος των εκούσιων ποσοστώσεων στα ψηφοδέλτια, χωρίς τις οποίες δεν θα ήμουν ούτε εγώ σήμερα εδώ. Όπως ακριβώς και η κυρία Van Lancker, αποτελώ και εγώ προϊόν ενός τέτοιου μέτρου. Πιστεύω ωστόσο ότι το κράτος δεν μπορεί και δεν πρέπει να αναμιγνύεται με μέτρα επιβολής στις εσωτερικές διεργασίες των πολιτικών κομμάτων· κάτι τέτοιο μπορεί να πλήξει ανεπανόρθωτα τη δημοκρατία. Με άλλα λόγια, τα μέσα που χρησιμοποιούμε για να βοηθήσουμε τις γυναίκες να καταλάβουν τη θέση που πραγματικά τους αναλογεί στο δημοκρατικό σύστημα, δεν θα πρέπει να οδηγήσουν σε ένα σύστημα apartheid των δύο φύλων. Κάτι τέτοιο θα απέβαινε εις βάρος της δημοκρατίας.

<SPEAKER ID=93 NAME="Maria de Belιm Roseira">
PT) Κύριε Πρόεδρε, θα ήθελα να εκφράσω τις ευχαριστίες μου για τις τόσο ένθερμες εκτιμήσεις, προσεγγίσεις και τοποθετήσεις που εκφράστηκαν σε αυτό το Κοινοβούλιο. Υπήρξε περισσότερη συζήτηση από τα θέματα που προέκυψαν, είχαμε μια ερμηνεία του θέματος της συζήτησης. Παραδεχόμαστε ομόφωνα ότι προκειμένου να εμβαθύνουμε τη δημοκρατία είναι απαραίτητο οι γυναίκες να διαθέτουν περισσότερες εξουσίες και να συμμετέχουν περισσότερο στη λήψη αποφάσεων. Η παραδοχή αυτή υπήρξε ομόφωνη. Οι αποκλίσεις που σημειώθηκαν αφορούσαν τους τρόπους επίτευξης αυτού του στόχου. Όταν έγινε λόγος για τα ποσοστά, έχω την εντύπωση πως άκουσα σε κάποιες από τις θέσεις των κυριών βουλευτών ότι τα ποσοστά αυτά αποτελούσαν στόχο και συνεπώς ως τέτοιον θα πρέπει να τα αντιμετωπίσουμε. Κατά τη γνώμη μου τα ποσοστά αποτελούν ένα μέσο, όπως ήδη ειπώθηκε εδώ, και μάλιστα μεταβατικό.
<P>
Και μπορώ να σας πω αυτό που συνέβη πέρυσι στην Πορτογαλία, όταν συζητήθηκε ένας νόμος σχετικά με τα ποσοστά στα ψηφοδέλτια. Τη συγκεκριμένη πρόταση νόμου που υπέβαλλε η κυβέρνηση, το κοινοβούλιο την απέρριψε και όλοι οι πολιτικοί ηγέτες, είπαν πως τα ποσοστά δεν ήταν απαραίτητα, διότι όπως είναι πολύ φυσικό, οι γυναίκες και οι ικανότητές τους ήταν απαραίτητες για τη διεύρυνση της δημοκρατικής διαδικασίας. Συνεπώς στις επόμενες εκλογές οι κατάλογοι έδειχναν την ανάγκη να υπάρχει συμμετοχή των γυναικών. Τα ψηφοδέλτια εμφανίστηκαν, έγιναν οι εκλογές, συστήθηκε το κοινοβούλιο και μόνο μία πολιτική ομάδα, αυτή των Πρασίνων, στην οποία ανήκουν μόνο δύο γυναίκες βουλευτές, τήρησαν αυτό για το οποίο όλοι είχαν δεσμευτεί. Κι αυτή είναι η καθαρή αλήθεια. Πιστεύω πως κανένας σε αυτό το Κοινοβούλιο δεν θεωρεί πως τα ποσοστά είναι κάτι θετικό, αλλά πιθανώς αποτελούν ένα απαραίτητο στάδιο της διαδικασίας, όχι επειδή οι άντρες δεν παραδέχονται τις ικανότητες των γυναικών, αλλά επειδή οι θέσεις που πρέπει να ανήκουν σε γυναίκες, εδώ και πολύ καιρό τις κατέχουν άντρες. Και δεν είναι εύκολο κατά την κατάρτιση των ψηφοδελτίων να μην συμπεριλάβουμε εκείνους που συχνά συνδέονται συναισθηματικά. Αυτό είναι ένα πρόβλημα.
<P>
Αλλά υπάρχει κι άλλο πρόβλημα, το γεγονός ότι συνήθως οι γυναίκες δεν ενδιαφέρονται να συμμετέχουν στην πολιτική. Είναι προφανές πως οι γυναίκες έχουν δυσκολία στο να ενδιαφερθούν για τη συμμετοχή τους στην πολιτική, όταν ο χρόνος που διαθέτουν είναι πολύ λιγότερος από εκείνον των αντρών, και όσο η οργάνωση των πολιτικών κομμάτων, όπου επικρατεί μεγάλη ανδροκρατία, συνεχίζει να αποτελεί πρόσχημα, ώστε ο χρόνος που διαθέτουν οι γυναίκες να είναι λιγότερος από εκείνον των αντρών. Αν ένα πολιτικό κόμμα συνεδριάζει τη νύχτα και ένας άντρας δεν μπορεί να πάει στο σπίτι τους γιατί πρέπει να συμμετέχει σε αυτήν, γιατί ανήκει στα ηγετικά στελέχη του κόμματος, αυτό αποτελεί πολύ καλό πρόσχημα για να μην επιστρέψει στο σπίτι του να μοιραστεί επίσης τις οικογενειακές υποχρεώσεις του. Συνεπώς, εφόσον δεν αλλάξει αυτή η έννοια της κατανομής, της κατανομής των οικογενειακών υποχρεώσεων, είναι προφανές ότι δεν θα αλλάξει τίποτα όσον αφορά τη δυνατότητα συμμετοχής των γυναικών στην πολιτική.
<P>
Κατά συνέπεια συνεχίζουμε να αντιμετωπίζουμε προβλήματα για τα οποία πρέπει να βρούμε λύσεις. Αλλά για να βρούμε αυτές τις λύσεις πρέπει να λάβουμε μέτρα θετικής δράσης. Και όπως έλεγε κάποια βουλευτής, αυτό το πρόβλημα δεν πρέπει να αποτελεί πρόβλημα πολέμου μεταξύ των δύο φύλων. Επίσης συμφωνώ ότι δεν πρέπει να αποτελεί ζήτημα πολέμου μεταξύ αντρών και γυναικών, γιατί οι σκεπτόμενοι και πραγματικά δημοκράτες άντρες και γυναίκες συμφωνούν πως υπάρχει λόγος και αιτία να θεωρούμε πως η τρέχουσα κατάσταση δεν αρμόζει σε μια πραγματική αντιπροσωπευτική δημοκρατία.
<P>
Για αυτόν τον λόγο δεν αντιλαμβάνομαι που είναι το πρόβλημα των ποσοστών όταν αυτά χρησιμοποιούνται κατ' αρχάς ως μέσο στις χώρες όπου η εκπροσώπηση των γυναικών είναι χαμηλή, όταν οι ίδιες αυτές προτάσεις νόμου εγκρίνονται από κοινοβούλια όπου η πλειοψηφία είναι άντρες. Και ο λόγος που εγκρίνουν τέτοιους νόμους είναι γιατί πρόκειται για μια διαδικασία συμφωνίας και όχι επιβολής ή πολέμου μεταξύ των δύο φύλων.
<P>
Έπειτα, πιστεύω πως αυτό θα πρέπει να συζητηθεί και να αναλυθεί. Χρειάζεται να γνωρίζουμε αν αξίζει τον κόπο να συνεχίσουμε να περιμένουμε δεκαετίες επί δεκαετιών, έως ότου ολοκληρωθεί αυτή η διαδικασία, μέσω της οποία θα επέλθει αυξανόμενη συμμετοχή των γυναικών στην ανώτατη εκπαίδευση, στην πανεπιστημιακή κατάρτιση, στον οικονομικό και κοινωνικό τομέα, και τότε αυτό θα συμβεί κατά τρόπο φυσικό κάποια στιγμή κατά την τρίτη χιλιετία, ή αν αντιθέτως ήδη διαθέτουμε σήμερα στοιχεία χάρη στη χρήση διαδικασιών, όπως είναι το bench marking και οι στατιστικές πληροφορίες, για να αξιολογήσουμε τον θετικό χαρακτήρα των αποτελεσμάτων των καλών πρακτικών και μπορούμε να συμβάλλουμε στη δημιουργία αυτού στο οποίο όλοι λέγαμε ότι πιστεύουμε: μιας δημοκρατικής και πλουραλιστικής κοινωνίας, στην οποία να απαιτείται μια ισορροπημένη συμμετοχή αντρών και γυναικών. Πρέπει να ληφθούν στους διάφορους τομείς όλα τα μέσα θετικής και ισορροπημένης δράσης που να σέβονται την αξιοπρέπεια των ανθρώπων. Αυτή τη στιγμή η αξιοπρέπεια των γυναικών, η χρησιμότητά τους, οι ικανότητές τους, η άποψή τους για τον κόσμο, οι γνώσεις τους, ο τρόπος με τον οποίο είναι, η τεχνογνωσία τους δεν συμπεριλαμβάνονται και κατασπαταλούνται σε όλες τις κοινωνικές, θεσμικές, οικονομικές και πολιτικές διαδικασίες.
<P>
Συνεπώς, η Προεδρία έχει κάθε συμφέρον να υποστηρίζει πρωτοβουλίες που αποβλέπουν στη ριζική αλλαγή αυτής της κατάστασης, ακόμη και αν καταστεί αναγκαία η χρήση μεταβατικών μέσων που έχει αποδειχθεί ότι είναι ο μόνος τρόπος επίτευξης του στόχου μιας ισορροπημένης εκπροσώπησης στις διαδικασίες λήψης αποφάσεων. Η Προεδρία έχει κάθε συμφέρον και καταβάλλει κάθε προσπάθεια, ούτως ώστε να υποστηρίξει αυτές τις μεθόδους, όχι ως στόχους αλλά ως μέσα. Διαθέτουμε σήμερα αριθμητικά στοιχεία τα οποία εφιστούν την προσοχή στην κατάσταση που ζούμε, υπάρχουν αριθμητικά στοιχεία τα οποία δηλώνουν τις τεράστιες ασυμμετρίες σε αυτόν τον τομέα σε όλα τα κράτη μέλη της Ευρωπαϊκής Ένωσης, και έχουμε κατά συνέπεια σαφή επίγνωση της κατάστασης. Από ότι φαίνεται παραδεχόμαστε ομοφώνως ότι είναι απαραίτητη μια μεγαλύτερη συμμετοχή των γυναικών. Διαθέτουμε μέσα τα οποία μπορούν να παρέχουν μια ισορροπημένη κατανομή των καθηκόντων μεταξύ αντρών και γυναικών, μεταξύ προσωπικού και επαγγελματικού βίου. Θα πρέπει λοιπόν να χρησιμοποιήσουμε όλα τα μέσα θετικής δράσης που απαιτούνται για να αλλάξουμε την τρέχουσα κατάσταση των πραγμάτων.
<P>
(Χειροκροτήματα)

<SPEAKER ID=94 NAME="Διαμαντοπούλου">
Κύριε Πρόεδρε, σήμερα η συζήτηση είναι αφιερωμένη στο θέμα της σύνθεσης των σωμάτων εξουσίας, της αλλαγής του συστήματος εξουσίας στην Ευρώπη. Είμαστε σε μια νέα περίοδο, με ένα αρκετά πλήρες θεσμικό πλαίσιο, με μια σημαντική συμμετοχή των γυναικών σε όλους τους τομείς, της εκπαίδευσης, της εργασίας, του πολιτισμού. Το πρόβλημα που έχουμε να αντιμετωπίσουμε είναι πώς θα αλλάξει η σύνθεση της εξουσίας. Η συζήτηση είναι βαθύτατα πολιτική.
<P>
Υπάρχουν δύο προσεγγίσεις. Η πρώτη λέει πολιτική πειθώ. Σιγά-σιγά θα πεισθούν όλοι ότι οι γυναίκες μπορούν να συμμετέχουν. Τρία σχόλια: το πρώτο βασίζεται στο ότι οι γυναίκες είναι ικανές. Εγώ μπορώ, άρα μπορούν όλες οι γυναίκες. Πώς απαντούμε λοιπόν στο ότι οι γυναίκες είναι αποκλεισμένες; Εμείς είμαστε οι ικανές και όλος ο υπόλοιπος γυναικείος πληθυσμός είναι ανίκανος; Είναι ο κίνδυνος της γυναικείας υπεροψίας στην πολιτική. Γιατί οι γυναίκες αντιμετωπίζουν διαφορετικές πραγματικότητες. Γιατί έχουν λιγότερες ευκαιρίες. Γιατί έχουν άλλο επίπεδο εκπαίδευσης. Γιατί έχουν εμπόδια κοινωνικά. Γιατί ο χρόνος τους δεν είναι ποτέ αρκετός για να ασχοληθούν με τα κοινά.
<P>
Το δεύτερο σχόλιο είναι να πείσουμε τους πολιτικούς ηγέτες. Δεν χρειάζεται! Έχουν πεισθεί όλοι! Δεν υπάρχει κανένας πολιτικός άνδρας που να μην υποκλίνεται στη συμμετοχή των γυναικών. Δεν υπάρχει κανένα κόμμα, από την άκρα αριστερά μέχρι την άκρα δεξιά, που να μην υπογραμμίζει την ανάγκη συμμετοχής των γυναικών. Όλα στα λόγια!
<P>
Τρίτον, είναι να περιμένουμε και να αλλάξουν σιγά σιγά τα πράγματα. Στη συνάντηση γυναικών στο Πεκίνο προέκυψε ένα ενδιαφέρον στοιχείο. Με τους ρυθμούς που εξελίσσεται η συμμετοχή των γυναικών σε παγκόσμιο επίπεδο, χρειαζόμαστε 2.300 χρόνια για να υπάρξει ισόρροπη συμμετοχή ανδρών και γυναικών. Όσον αφορά δε την Ευρώπη, όσον αφορά το Ευρωπαϊκό Κοινοβούλιο, όπου υπάρχει συμμετοχή γυναικών με ποσόστωση, χρειάζονται 25 χρόνια για να υπάρξει ισόρροπη συμμετοχή.
<P>
Η δεύτερη προσέγγιση είναι η υποχρεωτική νομοθετική δέσμευση για τη συμμετοχή των γυναικών. Η ποσόστωση από μόνη της δεν είναι αρκετή. Αλλοίμονο εάν με ένα νομοθετικό διάταγμα μπορούσαμε να αλλάξουμε την ιστορία αιώνων. Για αυτό και είμασταν σαφείς. Η ποσόστωση είναι ένα από τα στοιχεία, μία από τις πολιτικές που χρειάζονται για τις αλλαγές.
<P>
Τέλος, στην ερώτηση εάν μπορούμε να είμαστε περήφανες, σαν προϊόντα ποσοστώσεων, θα απαντήσω κατηγορηματικά πως θα ήμουν πολύ περήφανη εάν ήμουν προϊόν ποσόστωσης, γιατί αυτό θα σήμαινε ότι θα είχα καταφέρει να επιβάλω στην χώρα μου τις ποσοστώσεις, όπου η συμμετοχή των γυναικών είναι 5%.
<P>
(Χειροκροτήματα)

<SPEAKER ID=95 NAME="Πρόεδρος">
Ευχαριστώ πολύ, κυρία Διαμαντοπούλου.
<P>
Έλαβα μία πρόταση ψηφίσματος, που κατατέθηκε σύμφωνα με το άρθρο 37, παράγραφος 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο το πρωί.

<CHAPTER ID=7>
Πλημμύρες στη Μοζαμβίκη
<SPEAKER ID=96 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με τις πλημμύρες στη Μοζαμβίκη.
<P>
Τον λόγο έχει, εξ ονόματος της Επιτροπής, ο Επίτροπος κ. Patten.

<SPEAKER ID=97 NAME="Patten">
(ΕΝ) Η Επιτροπή παρακολουθεί με πολύ μεγάλη ανησυχία, όπως πιστεύω ότι θα κάνουν όλοι οι αξιότιμοι βουλευτές, την κατάσταση εκτάκτου ανάγκης στη Μοζαμβίκη. Οι συνεχείς κατακλυσμιαίες βροχοπτώσεις σε όλη την περιοχή της Νοτίου Αφρικής, οι οποίες επιδεινώθηκαν εξαιτίας του κυκλώνα Eline, προκάλεσαν τη μετατόπιση μεγάλου αριθμού ατόμων. Επιπλέον, προκλήθηκαν μεγάλες καταστροφές σε κατοικίες και υποδομές. Φαίνεται ότι από τις πλημμύρες επλήγησαν περίπου 800.000 άτομα, 300.000 περίπου χρειάζονται επειγόντως τρόφιμα και άλλα είδη ανθρωπιστικής βοήθειας. Πολλοί άνθρωποι έχασαν τη ζωή τους, πολλοί εξαφανίστηκαν και πολλοί τραυματίστηκαν.
<P>
Η κυβέρνηση της Μοζαμβίκης απηύθυνε έκκληση για παροχή ανθρωπιστικής βοήθειας από τρίτες χώρες. Μέχρι σήμερα, σημαντική ενίσχυση παρείχε η διευθνής κοινότητα, συμπεριλαμβανομένων των Ηνωμένων Πολιτειών, της Ελβετίας, της Νοτίου Αφρικής, της Ιρλανδίας, της Νορβηγίας, της Δανίας, της Ιταλίας, της Σουηδίας και της Ολλανδίας. Ο συνάδελφός μου, Poul Nielson, βρίσκεται καθ' οδόν προς τη Μοζαμβίκη σήμερα αργά το απόγευμα, μαζί με τον Πορτογάλο Υπουργό Εξωτερικών, για να εκτιμήσουν επιτόπου την κατάσταση. Ο κ. Nielson, ευχαρίστως, θα αναφέρει στο Κοινοβούλιο τα αποτελέσματα της αποστολής του.
<P>
Λίγο πριν να αναφέρω μερικά λόγια σχετικά με την ενίσχυση που παρείχε η ECHO μέχρι τώρα, ίσως να μου επιτρέψετε να κάνω τρεις, μάλλον, προσωπικές παρατηρήσεις. Πρώτα από όλα, από το 1986 έως το 1989, διατέλεσα υπουργός εξωτερικής ανάπτυξης και δημιούργησα έναν ιδιαίτερο σύνδεσμο με τους ανθρώπους της Μοζαμβίκης. Τότε, αντιμετώπιζαν με θάρρος τεράστια περιβαλλοντικά και πολιτικά προβλήματα, προβλήματα ανέχειας και τις συνέπειες ενός αιματηρού πολέμου. Εάν υπάρχει χώρα που δικαιούται παροχή ενίσχυσης από χορηγούς βοήθειας, αυτή είναι η Μοζαμβίκη.
<P>
Δεύτερον, αυτό το αίσθημα επιβεβαιώθηκε από τις πραγματικές προσπάθειες που κατέβαλε η Μοζαμβίκη τα τελευταία λίγα χρόνια, για να οικοδομήσει μια ισχυρή και ευημερούσα οικονομία και μια σταθερή κοινωνία. Τρίτον, αφιερώσαμε το μεγαλύτερο μέρος αυτού του απογεύματος μέσα σε αυτό το Κοινοβούλιο συζητώντας για την πρόληψη συρράξεων, τον τρόπο με τον οποίο μπορεί κάποιος να αποτρέψει την εμφάνιση κρίσεων ή τον τρόπο με τον οποίο μπορεί κανείς να ανταποκριθεί πιο αποτελεσματικά στις κρίσεις. Μιλήσαμε για τη σημασία που έχει η ανάπτυξη από μέρους της Επιτροπής μιας σειράς στόχων μεγάλης απήχησης για την ανάληψη δράσεων μη στρατιωτικού χαρακτήρα, που αφορούν κρίσεις. Ας μου επιτραπεί να το πω, αν υπάρχει περίπτωση όπου όλα αυτά είναι σχετικά, αυτή είναι η καταστροφή που έπληξε τη Μοζαμβίκη.
<P>
Ας αναφερθώ στην ενίσχυση που έχει παρασχεθεί μέχρι τώρα. Την προηγούμενη εβδομάδα, η ECHO αποφάσισε να χορηγήσει 1 εκατομμύριο ευρώ με σκοπό την ανακούφιση από τις πλημμύρες, εκ των οποίων τα 600.000 ευρώ θα διατεθούν μέσω του Ισπανικού Ερυθρού Σταυρού και τα 150.000 μέσω της οργάνωσης MSF Luxembourg, για τη διενέργεια επιχειρήσεων στη Μοζαμβίκη, καθώς και 250.000 ευρώ στη Μποτσουάνα μέσω του Γερμανικού Ερυθρού Σταυρού. Αυτές οι ΜΚΟ θα αντιμετωπίσουν τις πιο επείγουσες ανάγκες, δηλαδή τη μετακίνηση των ανθρώπων που κινδυνεύουν σε πιο ασφαλείς περιοχές, καθώς και την παροχή υπηρεσιών υγείας, υδάτων και υγιεινής.
<P>
Η ECHO προετοιμάζει αυτήν τη στιγμή μια δεύτερη απόφαση για περαιτέρω χορήγηση 2 εκατ. ευρώ. Αυτή η απόφαση θα υλοποιηθεί μέσω της UNICEF, της Action Contre La Faim, της COSV, της Nuova Frontera και της Vireaid, εν αναμονεί φυσικά της λήψης και εξέτασης των τελικών προτάσεων τους. Αυτοί οι ΜΚΟ θα επικεντρωθούν στους τομείς των υδάτων και της υγιεινής, της παροχής καταφυγίου, πλαστικών σκηνών, μπιτονιών, κουβερτών και άλλων τέτοιων ειδών. Θα επικεντρωθούν στην επανεγκατάσταση των ανθρώπων που έφυγαν από τις εστίες τους, στην περαιτέρω πρόληψη εκδήλωσης ελονοσίας, χολέρας και άλλων μεταδοτικών ασθενειών, στην παροχή συμπληρωματικών τροφίμων σε όσους δεν τρέφονται καλά και στα παιδιά που κινδυνεύουν, στην παροχή σπόρων και εργαλείων, στην ασφάλεια των τροφών, στην αποκατάσταση των βασικών δομών που αφορούν την υγιεινή των ζώων, καθώς και στην εκπαίδευση αυτών που προωθούν τα κοπάδια στα χωριά.
<P>
Υπό το φως της αποστολής του Επιτρόπου Nielson, θα ληφθεί ενδεχομένως μια τρίτη απόφαση. Η Επιτροπή προετοιμάζει επίσης μια μεσοπρόθεσμη απάντηση της Κοινότητας, η οποία θα συνδυάζει συγχρηματοδότηση ΜΚΟ με επιχειρήσεις του Ευρωπαϊκού Ταμείου Ανάπτυξης, προκειμένου να μπορέσει η Μοζαμβίκη να αντιδράσει στην κατάσταση κρίσης, αποκαθιστώντας ξανά τους ταχείς ρυθμούς ανάπτυξης, για τους οποίους έχει δουλέψει πολύ για να τους επιτύχει. Ενδέχεται αυτή η ανταπόκριση να συνδέσει την τρέχουσα φάση της επείγουσας κατάστασης με την ανακατασκευή μέσα σε χρονικό διάστημα τριών έως τεσσάρων ετών.
<P>
Τέτοιες στιγμές, όλοι συνειδητοποιούμε πόσα πολλά πρέπει να κάνουμε για την πρόληψη των καταστροφών και για τη γρήγορη αντιμετώπισή των καταστροφών που δεν μπορούμε να αποτρέψουμε. Δεν είμαι σίγουρος αν μπορώ να προσθέσω και άλλα σε αυτό το στάδιο σε ό,τι αφορά την ανάλυση των λαθών που συνέβησαν και τι μπορούμε να κάνουμε καλύτερα. Προφανώς, πρέπει να διδαχθούμε από όποια μαθήματα προκύψουν από αυτήν την τραγική καταστροφή. Επαναλαμβάνω ότι ο Επίτροπος Nielson θα δώσει ευχαρίστως αναφορά στο Κοινοβούλιο, όταν επιστρέψει από τη Μοζαμβίκη και τη σκηνή της καταστροφής.

<SPEAKER ID=98 LANGUAGE="PT" NAME="Cunha">
Κύριε Πρόεδρε, κύριε Επίτροπε, αγαπητοί συνάδελφοι, η Μοζαμβίκη είναι μια νέα αφρικανική χώρα οι οποία έχει καταβάλλει υπεράνθρωπες προσπάθειες για να ανακτήσει τον χαμένο χρόνο των δύο δεκαετιών εμφύλιου πολέμου και να προσαρμοστεί στη δημοκρατία.
<P>
Η επιτυχία της Μοζαμβίκης αποτελεί αποτέλεσμα μιας προσπάθειας, η οποία ανήκει εξίσου στην κυβέρνηση, την αντιπολίτευση, αλλά ιδιαίτερα στον λαό της. Αλλά όλες οι προσπάθειες που καταβλήθηκαν τα τελευταία χρόνια, έπειτα από όλες τις δυσκολίες των ειρηνευτικών συμφωνιών που όλοι γνωρίζουμε, διατρέχουν τον κίνδυνο να χαθούν με το μένος που η φύση εξαπολύει ενάντια στη Μοζαμβίκη τις τελευταίες εβδομάδες. Τα τελευταία αριθμητικά στοιχεία που καταφτάνουν σχετικά με τις διαστάσεις της καταστροφής είναι τρομακτικά. Όπως ήδη είπε ο κύριος επίτροπος μιλάμε για περίπου ένα εκατομμύριο ανθρώπων που έχουν εγκαταλείψει τα σπίτια τους, για περισσότερους από εκατό ανθρώπους που βρίσκονται στις στέγες των σπιτιών τους, ή επάνω σε δέντρα και περιμένουν κάποιο ελικόπτερο να έρθει να τους σώσει. Και υπάρχουν επίσης κάποιες εκατοντάδες νεκρών.
<P>
Η Ευρωπαϊκή Ένωση και τα διάφορα κράτη μέλη, μεταξύ των οποίων και η χώρα μου, έχουν ήδη προσφέρει οικονομική ενίσχυση έκτακτης ανάγκης, ίσως κάπως αργά, αλλά το έκαναν, όπως επίσης το έκαναν και οι Ηνωμένες Πολιτείες, καθώς και διάφορες χώρες της περιοχής, και συγκεκριμένα η Νότια Αφρική.
<P>
Προς το παρόν, είναι σαφές πως άμεση προτεραιότητα αποτελούν τα ελικόπτερα διάσωσης, και έπειτα η επισιτιστική βοήθεια και η υπόλοιπη ανθρωπιστική βοήθεια έκτακτης ανάγκης. Οι πλημμύρες αυτές άρχισαν πριν από τρεις εβδομάδες και επιτέλους ο κόσμος ολόκληρος άρχισε να ξυπνά και να συνειδητοποιεί την τρομακτική κατάσταση στην οποία βρίσκεται η Μοζαμβίκη, όπου η ζωή χιλιάδων ανθρώπων κρέμεται από μια κλωστή και που θα πεθάνουν γρήγορα αν δεν διαθέσουμε μεταφορικά μέσα, κυρίως εναέρια, για να τους βγάλουμε από την κατάσταση στην οποία βρίσκονται. Αυτήν τη στιγμή αυτό που προέχει είναι τα μεταφορικά μέσα για τη διάσωση και η ανθρωπιστική βοήθεια έκτακτης ανάγκης, συμπεριλαμβανομένης της επισιτιστικής βοήθειας.
<P>
Θα ήθελα όμως να τονίσω πως η Ευρωπαϊκή Ένωση και ο υπόλοιπος κόσμος δεν θα μπορέσουν να περιορίσουν την ενίσχυσή τους προς τη Μοζαμβίκη μόνο ως προς το θέμα το οποίο συζητάμε. Θα πρέπει να έχουμε επίγνωση των καταστροφών που θα προκαλέσουν οι πλημμύρες. Και για αυτόν τον λόγο είναι κατεπείγον να αρχίσουμε να σκεφτόμαστε την ανεύρεση οικονομικών μέσων για την ανοικοδόμηση των υποδομών που έχουν καταστραφεί και χωρίς τις οποίες η Μοζαμβίκη δεν θα μπορέσει να συνεχίσει την αναπτυξιακή της πορεία που έχει ξεκινήσει εδώ και κάποια χρόνια και που τόσα πολλά υποσχόταν. Το ζήτημα αυτό της ανοικοδόμησης των υποδομών είναι ουσιαστικής σημασίας, γιατί χωρίς αυτές δεν θα υπάρξει ανάπτυξη, και είναι επίσης η στιγμή κάποιοι πιστωτές της χώρας να παραγράψουν ή να ανακουφίσουν τα χρέη της. Αν τώρα δεν γίνει τίποτα, θα αφήσουμε να πάνε χαμένες όλες οι προσπάθειες που στο παρελθόν είχε καταβάλλει αυτή η χώρα για την ανάπτυξή της. Για αυτόν τον λόγο, ελπίζω πως η επίσκεψη που θα διεξάγουν αυτήν την εβδομάδα ο επίτροπος Nielson και οι εκπρόσωποι της πορτογαλικής Προεδρίας της Ευρωπαϊκής Ένωσης στη Μοζαμβίκη να συμβάλλει κατά τρόπο αποφασιστικό στην επίλυση αυτής της μείζονος σημασίας κατάστασης.

<SPEAKER ID=99 NAME="Sauquillo Pιrez del Arco">
Κύριε Πρόεδρε, ήδη ειπώθηκε ότι η Μοζαμβίκη, ύστερα από έναν πόλεμο που βύθισε τη χώρα στην εξαθλίωση, βρίσκεται τώρα αντιμέτωπη με μια φυσική καταστροφή τρομακτικών διαστάσεων. Χωρίς να μπορεί να υπολογιστεί για την ώρα πόσα άτομα πέθαναν, έχει γίνει πάντως γνωστό ότι, κάπου 80.000 άτομα αντιμετωπίζουν άμεσο κίνδυνο πνιγμού και ότι 300.000 έχασαν τα σπίτια τους και τα χωράφια τους. Χρειάζονται επειγόντως βοήθεια για την επιβίωση, τροφή, νερό και καταλύματα. Θα ακολουθήσουν οι ανάγκες για φάρμακα προς αποφυγή των επιδημιών, που φαίνεται ότι άρχισαν ήδη, και για την ανοικοδόμηση.
<P>
Η άμεση βοήθεια ανάγκης όμως φθάνει δύσκολα παρά τις προσπάθειες των μη κυβερνητικών οργανώσεων, δεδομένου ότι οι δρόμοι, οι γέφυρες και οι σιδηροδρομικές γραμμές είναι αποκομμένα. Χρειάζονται ελικόπτερα. Υπάρχουν μόνο πέντε απ' ότι φαίνεται για να περισυλλέξουν από τα δέντρα περίπου 80.000 άτομα. Ο μηχανισμός όμως που κινεί τη βοήθεια έχει αναλάβει υπερβολικό φόρτο.
<P>
Η Σοσιαλιστική Ομάδα αυτού του Κοινοβουλίου προήγαγε την πρόληψη των φυσικών καταστροφών - μάλιστα υπεραμύνθηκε της πρόληψης των συγκρούσεων - ως το καλύτερο μέσο για την αποφυγή καταστάσεων όπως αυτές από τις οποίες πλήττεται τώρα ο πληθυσμός της Μοζαμβίκης. Θέλω να υπενθυμίσω ιδιαίτερα τις προσπάθειες του ευρωβουλευτή Michel Rocard στην προηγούμενη κοινοβουλευτική περίοδο.
<P>
Η Ευρωπαϊκή Επιτροπή ανταποκρίθηκε θέτοντας σε εφαρμογή, ήδη από το 1994, ένα πρόγραμμα πρόληψης καταστροφών - το DIPECHO - που στόχευε στην ενεργό δράση, και βάσει μιας περιφερειακής προσέγγισης, στην αποφυγή των καταστροφών, ή εν πάση περιπτώσει, στην ελαχιστοποίηση των συνεπειών για τους πληθυσμούς. Παρά ταύτα, στα σχέδια του DIPECHO, όσο και αν εκπλήσσει, δεν περιλαμβάνεται η Αφρική. Δεν περιλαμβανόταν η Μοζαμβίκη, θύμα τώρα μιας προβλεπόμενης καταστροφής, όσο προβλεπόμενος είναι και ο λιμός που ήδη διαφαίνεται στην Αιθιοπία. Στον σχεδιασμό του DIPECHO περιλαμβάνονται η Νοτιοανατολική Ασία, η Κεντρική Αμερική και η Καραϊβική. Είναι λογικό και το υποστηρίζουμε, δεν συγκαταλέγεται όμως η Αφρική και αναρωτιόμαστε - και ερωτούμε τον Επίτροπο - γιατί.
<P>
Η Σοσιαλιστική Ομάδα υποστήριζε ανέκαθεν την πολιτική ανθρωπιστικής βοήθειας της Επιτροπής. Ανέκαθεν υποστηρίζαμε το ECHO (Το Ευρωπαϊκό Γραφείο ανθρωπιστικής βοήθειας εκτάκτου ανάγκης), τις πολιτικές και τις δράσεις του, ακόμα και μερικές που αμφισβητήθηκαν από κάποιους ιθύνοντες, διότι πιστεύουμε ότι η αλληλεγγύη πρέπει να αποτελεί το προσιδιάζον χαρακτηριστικό της εξωτερικής δράσης της Ευρωπαϊκής Ένωσης.
<P>
Με βάση αυτό το αδιαμφισβήτητο σημείο εκκίνησης, θεωρούμε επίσης ότι ήλθε η ώρα να απαιτήσουμε, εξ ονόματος αυτών που τώρα πνίγονται στη Μοζαμβίκη, διπλή προσπάθεια από την Επιτροπή και τα κράτη μέλη. Το εκατομμύριο των ευρώ που χορηγήθηκε είναι εξαιρετικά ανεπαρκές για τις ανάγκες που σύμφωνα με τις εκτιμήσεις της κυβέρνησης της Μοζαμβίκης ανέρχονται σε 65 εκατομμύρια δολάρια.
<P>
Ήλθε επίσης η ώρα να αξιώσουμε μεγαλύτερη αποτελεσματικότητα. Ελπίζουμε ότι η συζήτηση που διεξήγαμε νωρίς το απόγευμα, η επίγνωση που έχει ο Επίτροπος για την κατάσταση στη Μοζαμβίκη και η επίσκεψη του κ. Nielsen θα σημάνουν μια μεγαλύτερη προσπάθεια από πλευράς όλων προκειμένου να βοηθήσουμε τη Μοζαμβίκη.

<SPEAKER ID=100 NAME="Van den Bos">
NL) Κύριε Πρόεδρε, η κατάσταση στη Μοζαμβίκη είναι εξαιρετικά κρίσιμη. Κάθε μέρα που περνά, κάθε ώρα που χάνεται κοστίζει τη ζωή χιλιάδων ανθρώπων. Την ώρα που δεκάδες χιλιάδες περιμένουν βοήθεια, υπάρχουν διαθέσιμα ελάχιστα μόνο ελικόπτερα. Το επίπεδο των υδάτων ανεβαίνει ασταμάτητα. Ο λιμός και οι επιδημίες απειλούν να ξεσπάσουν ανά πάσα στιγμή. Φαίνεται ότι η διεθνής κοινότητα κοιτά με σταυρωμένα τα χέρια. Τίθεται το ερώτημα εάν η Επιτροπή αντέδρασε με την αναγκαία ταχύτητα. Πραγματικά, πολύ αμφιβάλλω. Ο επίτροπος Nielson βρίσκεται σήμερα επιτόπου. Για τα ευρωπαϊκά δεδομένα αντέδρασε ίσως γρήγορα. Αν λάβουμε ωστόσο υπόψη τις διαστάσεις της κρίσης, είναι πλέον αργά.
<P>
Η Ευρωπαϊκή Ένωση, αντίθετα από ορισμένα κράτη μέλη, πρόσφερε μέχρι σήμερα πολύ λίγη βοήθεια. Τι δυνατότητες πιστεύει η Ευρωπαϊκή Επιτροπή ότι υπάρχουν να προσφέρει βοήθεια γρήγορα και αποτελεσματικά; Τι προτίθεται να κάνει προκειμένου να συνεισφέρει στην παροχή βοήθειας και στην ανοικοδόμηση της χώρας; Τι έχει να μας πει ο επίτροπος Patten σχετικά με το διεθνή συντονισμό μέχρι τώρα; Γιατί δεν στάλθηκαν νωρίτερα περισσότερα ελικόπτερα;
<P>
Η διεθνής κοινότητα θα μπορούσε αναμφισβήτητα να βοηθήσει τη Μοζαμβίκη και με μία γενναιόδωρη παραγραφή των χρεών της. Όχι μόνο γιατί η χώρα ακολουθεί μία σχετικά καλή πολιτική, αλλά κυρίως διότι το εύρος της ανθρώπινης καταστροφής καθιστά κάτι τέτοιο απολύτως απαραίτητο.

<SPEAKER ID=101 NAME="Miranda">
 (GUE/NGL). (PT) Κύριε Πρόεδρε, όλα όσα έχουμε ακούσει και δει μαρτυρούν τις διαστάσεις της τραγωδίας που ζει η Μοζαμβίκη. Οι ξεσπιτωμένοι είναι πολλές χιλιάδες, υπάρχει ένας μεγάλος αριθμός νεκρών, έλλειψη τροφίμων και πόσιμου νερού, κατεστραμμένα σπίτια και καλλιέργειες. Και όλα αυτά σε μια από τις φτωχότερες χώρες του πλανήτη που δεν διαθέτει τα απαραίτητα ελάχιστα μέσα για να παράσχει εγκαίρως βοήθεια στον πληγόμενο πληθυσμό. Συνεπώς, επιβάλλεται μια παρέμβαση της Ευρωπαϊκής Ένωσης και των κρατών μελών της που να επιτρέψει την άμεση και έκτακτη παροχή βοήθειας σε αυτή τη χώρα, σε αυτόν τον λαό.
<P>
Γνωρίζουμε πως η πορτογαλική Προεδρία και ο επίτροπος κύριος Nielson, ενώπιον της τραγικής αυτής κατάστασης θα αναχωρήσουν σήμερα για τη Μοζαμβίκη. Ας τους συγχαρούμε για αυτήν τους την ενέργεια, αλλά πέρα από την παρουσία τους είναι απαραίτητο να εξασφαλίσουμε την έγκαιρη κατάρτιση και εφαρμογή ενός βραχυπρόθεσμου και μεσοπρόθεσμου σχεδίου δράσης σε συνεργασία με τις αρχές της χώρας, το οποίο να καθιστά δυνατή την εξασφάλιση της βοήθειας που απαιτεί η κατάσταση.
<P>
Εξάλλου, για αυτόν ακριβώς τον λόγο και με την πεποίθηση ότι αυτήν τη στιγμή θα ήταν πολύ σημαντική μια δράση έκτακτης ανάγκης , απευθύνθηκα προς τον επίτροπο κύριο Nielson, με την ιδιότητά μου ως πρόεδρος της Επιτροπής Ανάπτυξης και Συνεργασίας, πριν ακόμη από την αναχώρησή του, ζητώντας του να συναντηθεί μαζί μας αμέσως αφού επιστρέψει από τη Μοζαμβίκη για να μας ενημερώσει σχετικά με την εξέλιξη της κατάστασης και ιδιαίτερα σχετικά με τα μέτρα έκτακτης ανάγκης που έχουν ήδη ληφθεί και που θα ληφθούν από την Ευρωπαϊκή Ένωση. Χιλιάδες ανθρώπινες ζωές βρίσκονται σε κίνδυνο αυτήν τη στιγμή, και μόνο η διεθνής αλληλεγγύη μπορεί να τις σώσει. Θέλω να πιστεύω πως η Ευρωπαϊκή Ένωση θα μπορέσει να σταθεί στο ύψος των περιστάσεων και να προσφέρει στον λαό της Μοζαμβίκης αυτό που εκείνος περιμένει.

<SPEAKER ID=102 NAME="Queirσ">
PT) Κύριε Πρόεδρε, θα ήθελα κατ' αρχάς να τονίσω την ευκαιρία που προσφέρει αυτή η συζήτηση και τη σχέση της με τις καταστροφικές πλημμύρες που πλήττουν τη Μοζαμβίκη. Λόγω των πλημμύρων αυτών και της κακοκαιρίας υπάρχουν χιλιάδες ξεσπιτωμένοι, οι οποίοι έχουν χάσει όλη τους την περιουσία, άνθρωποι που δεν θα μπορέσουν να επιστρέψουν στα σπίτια τους μετά τις καταιγίδες για τον απλούστατο λόγο ότι τα σπίτια και οι περιουσίες τους δεν θα υπάρχουν πλέον. Θα έχουν χαθεί στις πλημμύρες.
<P>
Αλλά, κύριε Πρόεδρε, κυρίες και κύριοι βουλευτές, υπάρχει ένα άμεσο πρόβλημα: η ανάγκη παροχής βοήθειας σε όλους τους κατοίκους της χώρας που έχουν πληγεί, πολλών εκ των οποίων η ζωή κινδυνεύει στα πλημμυρισμένα χωριά τους όπου περιμένουν να σωθούν. Στην πλειοψηφία των περιπτώσεων, μετά βίας μπορούν αυτοί οι άνθρωποι να σωθούν με τη χρήση εναέριων μεταφορικών μέσων, ιδιαίτερα ελικοπτέρων, ο αριθμός των οποίων στη χώρα δεν επαρκεί για αυτόν τον σκοπό.
<P>
Όπως είπε στην δραματική του έκκληση ο πρόεδρος της Μοζαμβίκης, κύριος Joaquim Chissano, κάθε μέρα που περνά μπορεί να σημάνει το τέλους για πολλούς από τους κατοίκους της χώρας. Η κινητοποίηση πόρων της Ευρωπαϊκής Ένωσης θα πρέπει κατά συνέπεια να είναι άμεση και αποτελεσματική τόσο ποσοτικά όσο και ποιοτικά, και θα πρέπει να χρησιμοποιηθούν τα γρηγορότερα και αποτελεσματικότερα μέσα για αυτόν τον σκοπό.
<P>
Και αυτό δεν πρέπει να γίνει μόνο στο όνομα των βασικών ανθρωπιστικών κανόνων και κανόνων αλληλεγγύης. Θα πρέπει επίσης να γίνει, και γρήγορα, γιατί γνωρίζουμε πως η Μοζαμβίκη είναι από τις φτωχότερες χώρες του κόσμου, πράγμα που σημαίνει ότι τα μέσα που διαθέτει για να ανταποκριθεί στις περιστάσεις αυτής της τραγωδίας και για να μπορέσει έπειτα προχωρήσει στην αποκατάστασή της είναι πρακτικώς ανύπαρκτα. Η υποχρέωση την οποία έχουμε προκύπτει επίσης από το γεγονός ότι η Μοζαμβίκη είναι μια από τις ελάχιστες αφρικανικές χώρες που έχει ξεπεράσει έναν εμφύλιο πόλεμο που έπληττε τη χώρα για πολλά χρόνια μετά την ανεξαρτησία της, με τη χρήση δημοκρατικών μέσων. Είναι σαφές ότι η δημοκρατία στη Μοζαμβίκη παρουσιάζει ακόμη πολλές ατέλειες, όπως φαίνεται από την ανταπόκριση στις τελευταίες εκλογές και από τις αμφιβολίες σχετικά με τα εκλογικά αποτελέσματα. Αλλά σε αυτήν την τραγική κατάσταση στην οποία βρίσκεται ο λαός της χώρας, δεν μπορούμε να μην ανταποκριθούμε κατά τρόπο αποτελεσματικό και ως αρμόζει στην έκκληση των αρχών, είτε πρόκειται για την κυβέρνηση, είτε για την αντιπολίτευση, που είχε την ικανότητα να αντισταθεί με αίσθημα ευθύνης στην εκ νέου χρήση της βίας ως μέσου επίλυσης των προβλημάτων της.

<SPEAKER ID=103 NAME="Soares">
. (PT) Κύριε Πρόεδρε, κύριε Επίτροπε, κυρίες και κύριοι βουλευτές, θα ήθελα και εγώ να ενωθώ σε εκείνους που, παρότι δεν ήταν απαραίτητο, ωστόσο έπρεπε να γίνει, έκαναν έκκληση στο Σώμα να επιστήσει την προσοχή του στην τρομακτική τραγωδία που ζει η Μοζαμβίκη. Έχω εδώ κάποιους αριθμούς, και πιστεύω πως είναι οι πιο πρόσφατοι: περισσότεροι από τριακόσιοι νεκροί, εξακόσιες πενήντα χιλιάδες άνθρωποι έχουν εγκαταλείψει τα σπίτια τους, δύο εκατομμύρια τετρακόσιες χιλιάδες βρίσκονται αποκλεισμένοι, ογδόντα πέντε χιλιάδες θα πρέπει να εγκαταλείψουν τα σπίτια τους, κάποιοι βρίσκονται επάνω σε στέγες, ενώ άλλοι επάνω σε δέντρα.
<P>
Όπως ειπώθηκε είναι πολύ σημαντικά τα ελικόπτερα, καθώς επίσης είναι πολύ σημαντικό να μην καθυστερήσει η ανθρωπιστική βοήθεια, γιατί ειδάλλως πέρα από την τραγωδία που προκάλεσαν οι πλημμύρες θα έχουμε και άλλη μια, την έλλειψη παροχής βοήθειας στον πληγέντα πληθυσμό που θα πεθάνει από την πείνα, από τις ασθένειες, από τις πλημμύρες. Και κάτι τέτοιο είναι τραγικό και θα αποτελεί βάρος στη συνείδηση καθενός από εμάς.
<P>
Ο κύριος επίτροπος είπε πριν από λίγο πως τον συνδέει συναισθηματικός δεσμός με τη Μοζαμβίκη, όπως και εμένα επίσης, και κατά συνέπεια αντιλαμβάνεται την κατάσταση, όλη αυτή την τραγωδία που ζει η χώρα. Ελπίζω η επίσκεψη του επιτρόπου κυρίου Nielson και του πορτογάλου υφυπουργού να παρέχει σε αυτό το Κοινοβούλιο τις πληροφορίες που χρειάζεται για να γνωρίζει ακριβώς τι συμβαίνει στη Μοζαμβίκη, τις έκτακτες ανάγκες που υπάρχουν, ούτως ώστε να μπορέσουμε όλοι να βοηθήσουμε αυτόν τον λαό, που πραγματικά αξίζει λόγω του αγώνα του για την ανάπτυξη.

<SPEAKER ID=104 NAME="Kinnock,Glenys">
 - (ΕΝ) Θα ήθελα να ευχαριστήσω τον Επίτροπο Patten που ήρθε εδώ ύστερα από τόσο σύντομη ειδοποίηση, για να ανταποκριθεί στην επιθυμία μας να μιλήσουμε για αυτό το τόσο σοβαρό ζήτημα. Όπως είπαν και οι άλλοι, οι εικόνες της τηλεόρασης που είδαμε και αφορούσαν την κοιλάδα Limpopo της Μοζαμβίκης, η οποία επλήγει, κόβουν πραγματικά την ανάσα. Παιδιά έχασαν τους γονείς τους, οικογένειες έμειναν στερημένες, χωρίς ελπίδα, αβοήθητες και έχασαν τα πάντα.
<P>
Βεβαίως, όπως επεσήμαναν και άλλοι, όλο αυτό το γεγονός είχε προβλεφθεί και ήταν δυνατόν να προβλεφθεί. Η αργή και αρκετά ανεπαρκής, η εξαιρετικά αργή και εξαιρετικά ανεπαρκής ανταπόκριση θα πρέπει να μας υποδείξει σήμερα ότι πρέπει πραγματικά να κάνουμε σοβαρές επενδύσεις, όσον αφορά την προετοιμασία για την αντιμετώπιση καταστροφών. Όπως ανέφερε ο Επίτροπος, πιστεύω ότι υπάρχει η περίπτωση για την υλοποίηση ενός μέσου ταχείας απάντησης, καθώς και μιας δύναμης ταχείας απάντησης σε περιπτώσεις σαν αυτή, για την αντιμετώπιση κρίσεων όπως αυτή που συνέβη εκεί, επειδή απλά δεν υπήρχαν ήδη οι στρατηγικές ή οι προετοιμασίες από άποψη υλικοτεχνικής υποδομής.
<P>
Σήμερα το πρωί τα ελικόπτερα ήταν επτά και φυσικά αυτά τα ελικόπτερα επιχειρούν μόνο στην περιοχή της Gaza. Τα προβλήματα από τις πλημμύρες του ποταμού Save είναι τεράστια, αλλά ακόμα δεν έχει μεταβεί εκεί κανένας. Το 85% των αποστολών πραγματοποιήθηκε σε απόσταση μιας ώρας από το Maputu, συνεπώς δεν γνωρίζουμε καθόλου την έκταση του προβλήματος. Επίσης, θα ήθελα να πω, Επίτροπε, ότι οι Ευρωπαίοι πολίτες θέλουν να γνωρίζουν τι ακριβώς κάνει η ECHO. Οι περισσότεροι από εμάς εδώ δεν θα ήθελαν να καυχηθούν για 3 εκατ. ευρώ. Πιστεύω ότι χρειαζόμαστε πολύ περισσότερα και ελπίζω ότι ο Επίτροπος θα επανέλθει με αυτές τις υποσχέσεις και, επίσης, μια πρωτοβουλία για συντονισμό ορισμένων προσπαθειών εκεί.
<P>
Επίσης, πρέπει να πραγματοποιηθούν εκτεταμένες αεροπορικές μεταφορές. Όπως είπατε, τόνοι τροφίμων, εξοπλισμός για την απολύμανση υδάτων, σκηνές, κουβέρτες. Αραγε, είμαστε πραγματικά προετοιμασμένοι για το επόμενο στάδιο παροχής βοήθειας και αποκατάστασης, το οποίο αναφέρατε, γιατί και αυτό θα απαιτεί τεράστιους πόρους. Είμαστε έτοιμοι να πληρώσουμε για αυτούς τους πόρους; Βέβαια, η Μοζαμβίκη είναι μια από τις πιο φτωχές χώρες στον κόσμο, αλλά μία από τις επιτυχημένες περιπτώσεις της Αφρικής με το έργο που έχει επιτελέσει όσον αφορά την οικονομική ανάπτυξη, τη μείωση της ανέχειας, τη δημοκρατία παρά τις τεράστιες πιέσεις που ασκούνται λόγω χρέους.
<P>
Η Μοζαμβίκη αποτελεί ένα θαυμάσιο παράδειγμα, αλλά τώρα είναι πιθανό ότι θα υποστεί τεράστιες δυσκολίες λόγω των όσων υπέμεινε. Αυτό που θα πρέπει να εξετάσουμε τώρα είναι σε τι αρνητικό βαθμό αυτή η καταστροφή θα οπισθοδρομήσει τη Μοζαμβίκη. Αυτό εξαρτάται από την ποιότητα και την ποσότητα της διεθνούς ενίσχυσης που θα χορηγηθεί για αυτήν την πληγείσα χώρα.

<SPEAKER ID=105 NAME="Πρόεδρος">
Ευχαριστώ πολύ, κυρία Kinnock.
<P>
Κύριε Nogueira, οφείλω να σας πω ότι λαμβάνουμε υπόψη το ενδιαφέρον και την ανησυχία σας για αυτό το θέμα, η Ομάδα σας όμως δεν έχει εγγραφεί για να μιλήσει, και εγώ θα τηρήσω τον Κανονισμό.
<P>
Η συζήτηση έληξε.

<CHAPTER ID=8>
Οικονομία της Ένωσης (1999)
<SPEAKER ID=106 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0041/2000) του κ. Κατηφόρη, εξ ονόματος της Επιτροπής Οικονομικής και Νομισματικής Πολιτικής, σχετικά με το έγγραφο της Ευρωπαϊκής Επιτροπής: "H Οικονομία της Ένωσης: επισκόπηση 1999" (C5-0081/2000 - 2000/2046(COS)).

<SPEAKER ID=107 NAME="Κατηφόρης">
, εισηγητής. (ΕΝ) Η έκθεση της Επιτροπής παρουσιάζει μια ανασκόπηση της τρέχουσας κατάστασης της ευρωπαϊκής οικονομίας, την οποία θεωρεί πολλά υποσχόμενη, κυρίως όσον αφορά την πρόσφατη ανάκαμψη της οικονομικής ανάπτυξης, που αναμένεται ότι θα οδηγήσει σε μείωση της ανεργείας στο 8% μέχρι το 2001. Αυτή η εικόνα, κατά την άποψη του εισηγητή σας, πρέπει να παρουσιαστεί έναντι ενός υποβάθρου βραδύτητας, ενός ρυθμού ανάπτυξης μόνο 1,9% ετησίως στη διάρκεια της δεκαετίας του 1990, παρά την εμφάνιση υψηλότερων ρυθμών ανάπτυξης στη διάρκεια της ίδιας δεκαετίας, τους οποίους δεν ήμασταν σε θέση να παγιώσουμε.
<P>
Συνάγεται ότι αν δεν επιθυμούμε να ξανασυμβούν τα ίδια λάθη του παρελθόντος, πρέπει να χρησιμοποιήσουμε το τρέχον παράθυρο ευκαιρίας με τις βελτιωμένες οικονομικές επιδόσεις, προκειμένου να ξεκινήσει μια νέα πολιτική μετάβασης σε υψηλότερα αειφόρα επίπεδα ανάπτυξης της οικονομίας μας. Αυτή είναι η πρόκληση.
<P>
Μπροστά σε αυτήν την πρόκληση, η Επιτροπή συνιστά στην ουσία η οικονομική πολιτική μας να παρατείνει απλά την προηγούμενη στάση μας, η οποία περιορίζεται στη σωστή ρύθμιση των νομισματικών και δημοσιονομικών βάσεων της οικονομίας, ενώ όσον αφορά τα υπόλοιπα, κυριαρχεί η πίστη ότι οι αγορές θα κάνουν το θαύμα τους χωρίς περαιτέρω παρέμβαση από ενσυνείδητους κοινωνικούς εταίρους.
<P>
Στην Ευρώπη, σύμφωνα με τη γνώμη του εισηγητή σας, αυτή η στάση μας προσέφερε αρνητικές υπηρεσίες τα προηγούμενα χρόνια, όχι μόνο μία φορά, αλλά επαναλειμμένα. Αυτή η στάση παρουσιάζει πτωτικούς κινδύνους που, από ό,τι καταλαβαίνω, το Συμβούλιο Υπουργών Οικονομικών συζητά αυτήν τη στιγμή. Οι κίνδυνοι αυτοί αφορούν μια διόρθωση της οικονομία των ΗΠΑ και τη μελλοντική τάση των τιμών πετρελαίου και των μακροπρόθεσμων επιτοκίων της ΕΕ. Εάν κάποιος από αυτούς τους κινδύνους ασκήσει αρνητική επίδραση, ποια θα είναι η δική μας απάντηση - περισσότερη στάση laissez faire ή θα είμαστε καλύτερα προετοιμασμένοι σε σχέση με την προηγούμενη πτωτική πορεία;
<P>
Είχα προτείνει ότι το Κοινοβούλιο πρέπει να συστήσει μια ενεργή οικονομική πολιτική, η οποία να αποτελείται από δύο κύρια μέρη. Το ένα είναι η υιοθέτηση της θαυμάσιας και εξαίρετης οικονομετρικής ανάλυσης της ίδιας της Επιτροπής και η αίτηση από το Συμβούλιο να το μετατρέψει σε πρόγραμμα δράσης που θα αφορά ορισμένους συνδεδεμένους ποσοτικώς προσδιορισμένους στόχους επενδυτικής ανάπτυξης και απασχόλησης, που θα καταστήσει επιχειρησιακή και αξιόπιστη την αφοσίωσή μας στην πολιτική της πλήρους απασχόλησης.
<P>
Κεντρικό σημείο ενός τέτοιου προγράμματος θα πρέπει να είναι η αύξηση του επιπέδου της επένδυσης για το σχηματισμό κεφαλαίου από 19%, όπου είχε πέσει στη διάρκεια της δεκαετίας, σε 23-24% του ΑΕγχΠ τουλάχιστον, τόσο στον ιδιωτικό όσο και στο δημόσιο τομέα. Προκειμένου ο δημόσιος τομέας να αποκτήσει το απαραίτητο σημαντικό προβάδισμα στην επενδυτική πολιτική, το Συμβούλιο θα πρέπει οπωσδήποτε να θυσιάσει ορισμένες από τις ιερές αγελάδες του. Θα πρέπει να αναθεωρήσει την αρνητική στάση του έναντι των μεγάλων προγραμμάτων υποδομής των διευρωπαϊκών δικτύων, τα οποία σκονίζονται εδώ και πολύ καιρό μέσα στα συρτάρια, ώστε να χρηματοδοτηθούν επαρκώς με ομόλογα της Ευρωπαϊκής Κοινότητας και να γίνει αποδεχτή μια ερμηνεία της έννοιας των δημοσιονομικών ελλειμμάτων, η οποία θα επιτρέπει στις κυβερνήσεις να δανείζονται για επενδυτικούς σκοπούς, χωρίς να παρεμποδίζονται από τους περιορισμούς του συμφώνου σταθερότητας. Αυτός είναι ο πρώτος βασικός πυλώνας της σύστασής μου.
<P>
Ο δεύτερος βασικός πυλώνας περικλείει ένα μεγάλο αριθμό διαρθρωτικών μεταρρυθμίσεων, ιδιωτικοποιήσεων, προτάσεων κατάργησης των φραγμών, καθώς και προτάσεις που διευκολύνουν τη μετάβαση σε μια οικονομία που βασίζεται στη γνώση, η οποία, όπως γνωρίζουμε, αποτελεί τη ραχοκοκαλιά των προτάσεων της Προεδρίας για τη Σύνοδο Κορυφής της Λισσαβόνας. Όπως επανειλημμένα έχουν αναφέρει εμπειρογνώμονες, το πρόγραμμα διαρθρωτικών μεταρρυθμίσεων σε συνδυασμό με ένα επεκτατικό πρόγραμμα επενδύσεων και ανάπτυξης είναι ικανό να βγάλει την ευρωπαϊκή οικονομία από την αδράνεια, ενώ μονομερείς πολιτικές είναι καταδικασμένες σε αποτυχία.
<P>
Δυστυχώς, οι συνάδελφοι μου του Λαϊκού Κόμματος, με τη βοήθεια και την παρακίνηση των Φιλελευθέρων της Επιτροπής Οικονομικής και Νομισματικής Πολιτικής, θεώρησαν απαράδεκτη την προσέγγισή μου. Χαίρομαι που τουλάχιστον ύστερα από πέντε χρόνια επιμονής, θεώρησαν αποδεκτό τον στόχο της πλήρους απασχόλησης. Ωστόσο πρέπει να πω ότι η απλή και μόνο αναφορά στην πλήρη απασχόληση, χωρίς την πρόταση συγκεκριμένου προγράμματος για την επίτευξη του στόχου, ηχεί ως ανειλικρινής υπόσχεση και δεν πείθει τόσο πολύ ως το αισιόδοξο πολιτικό μήνυμα που οι άνθρωποι περιμένουν να ακούσουν από εμάς, που το αναμένουν εδώ και πολύ καιρό. Δεν είναι φυσικά δουλειά μου να κρίνω τις συμμαχίες των άλλων, αλλά αν το Ευρωπαϊκό Λαϊκό Κόμμα και το Κόμμα των Φιλελευθέρων θέλουν τόσο απεγνωσμένα να στερεώσουν τη συμμαχία τους, ας προτείνουν τουλάχιστον κάτι θετικό, κάτι που θα έχει την πιθανότητα να λειτουργήσει, και όχι να επαναλαμβάνουν τις ίδιες κουραστικές παλαιές κοινοτοπίες, ιδέες που μας έχουν τόσο πολύ απογοητεύσει κατά το παρελθόν, αλλά ούτε και να αντιτίθενται στις συγκεκριμένες προσπάθειες άλλων ατόμων, απλά και μόνο για να αντιταχθούν σε αυτές.
<P>
Πιστεύω ότι το πολιτικό μήνυμα αυτού του Κοινοβουλίου θα πρέπει να συνίσταται σε κάτι πιο πρωτότυπο παρά από μια επαναδιατύπωση των νεοκλασικών οικονομικών ακατάληπτων λόγων. Κάτι πιο σθεναρό από μια πρόσκληση για παράδοση στις συμφορές της οικονομίας της αγοράς, κάτι πιο αξιοπρεπές από την αντίδραση στους ευσυνείδητους στόχους, που όμως τους αρνείται τα μέσα για την υλοποίησή τους. Η έκθεση που έφτασε στα χέρια σας από την Επιτροπή Οικονομικής και Νομισματικής Πολιτικής παρουσιάζει προβλήματα σε όλες αυτές τις πτυχές. Εάν δεν αποκατασταθεί στην αρχική της μορφή από το Κοινοβούλιο με αποδοχή των τροπολογιών που υπέβαλε η Ομάδα του Κόμματος των Ευρωπαίων Σοσιαλιστών, θα πρέπει να ενεργήσω ασυνήθιστα, αλλά αναπόφευκτα, και να ζητήσω από τους συναδέλφους μου Σοσιαλιστές και μάλιστα από οποιονδήποτε πιστεύει ότι η γλώσσα του Κοινοβουλίου πρέπει να έχει ουσία, να καταψηφίσει την έκθεση, η οποία φέρει το όνομά μου, αλλά η οποία δεν είναι πλέον δική μου ούτε ως προς τη σκέψη ούτε ως προς τη συνείδηση.

<SPEAKER ID=108 NAME="von Wogau">
Κύριε Πρόεδρε, αξιότιμοι συνάδελφοι, αρχίζοντας θα ήθελα να πω ότι χαίρομαι με το πάθος που επιδεικνύει ο φίλος μου Γιώργος Κατηφόρης για το τόσο σημαντικό αυτό θέμα, παρ' όλο που η ώρα είναι τόσο προχωρημένη. Ευχαρίστως θα ακολουθήσω την προτροπή του, όμως θα αρχίσω με την ανάλυσή μου.
<P>
Το πρώτο ερώτημα που πρέπει να θέσουμε είναι βέβαια ποιά είναι σήμερα η ποιότητα της οικονομικής πολιτικής της Ευρωπαϊκής Ένωσης, ή μάλλον ποιά είναι η ποιότητα της οικονομικής πολιτικής των 11 κρατών μελών, γιατί αυτό είναι το πρωταρχικό. Ρωτήσαμε εμπειρογνώμονες και οι πληροφορίες τους παρουσιάζουν μεγάλο ενδιαφέρον. Πιστεύω όμως ότι οι πιο σημαντικοί κριτές του αν μια οικονομική πολιτική είναι καλή ή κακή είναι σήμερα οι διεθνείς χρηματοπιστωτικές αγορές και ό,τι αντικατοπτρίζεται ύστερα στις ισοτιμίες. Εδώ διαπιστώνουμε ότι το ευρώ είναι ασθενέστερο του δολαρίου, ότι δηλαδή οι διεθνείς χρηματοπιστωτικές αγορές κρίνουν πως η σημερινή οικονομική πολιτική των 11 κρατών μελών της Ευρωπαϊκής Ένωσης που έχουν ως νόμισμά τους το ευρώ είναι κακή.
<P>
Γιατί συμβαίνει αυτό; Μήπως ευθύνεται η ΕΚΤ; Πρέπει να πούμε σαφώς ότι δεν είναι έτσι. Η οικονομική κατάσταση της Ευρωπαϊκής Ένωσης είναι καλή. Η ΕΚΤ διαθέτει όλα τα μέσα που θα μπορούσε να διαθέτει μία κεντρική τράπεζα. Διευθύνεται από προσωπικότητες που πείθουν ότι διαθέτουν τα ανάλογα προσόντα και που εκπλήρωσαν, άλλωστε, το καθήκον τους να δώσουν προσοχή στη σταθερότητα των τιμών, και η πολιτική επιτοκίων που ακολούθησαν ανταποκρίθηκε σε αυτό ακριβώς το καθήκον. Αρα, δεν μπορεί να ευθύνεται η ΕΚΤ.
<P>
Ευθύνονται άραγε οι προβλέψεις για την ανάπτυξη και την απασχόληση στα επόμενα χρόνια; Οι προβλέψεις είναι αρκετά καλές. Η οικονομική μεγέθυνση προβλέπεται ότι θα είναι 3% έναντι του 1,9% της δεκαετίας του 90. Η ανεργία φαίνεται να υποχωρεί, αν και αργά. Η σταθερότητα των τιμών στα 11 κράτη μέλη της Ευρωπαϊκής Ένωσης είναι μεγαλύτερη από ό,τι στις ΗΠΑ. Έχουμε σταθερότητα τιμών και το ποσοστό του πληθωρισμού είναι σε επίπεδα κάτω του 2%. Επίσης, τα μακροπρόθεσμα επιτόκια είναι χαμηλότερα από ό,τι στις ΗΠΑ.
<P>
Ο βασικός λόγος για την κακή αξιολόγηση των ευρωπαϊκών χωρών είναι το γεγονός ότι οι διαρθρωτικές μεταρρυθμίσεις που απαιτούνται στην Ευρώπη ξεκίνησαν πολύ αργά. Πρώτα πρώτα, η ευελιξία των αγορών: Βλέπουμε ότι σε εκείνες τις χώρες, και στην Ευρωπαϊκή Ένωση, όπου διαμορφώθηκε πιο ευέλικτα η αγορά εργασίας, η ανεργία μειώθηκε πιο γρήγορα από ό,τι σε άλλες χώρες. Σε μερικές μάλιστα είναι σήμερα κάτω από 5%.
<P>
Ύστερα έχουμε το μεγάλο καθήκον της μεταρρύθμισης των συστημάτων κοινωνικής προστασίας και της προσαρμογής τους στις συνθήκες μιας ευρωπαϊκής εγχώριας αγοράς - και ως προς αυτό βρισκόμαστε ακόμα πολύ πίσω εδώ στην Ευρώπη. Κατόπιν έρχεται η βελτίωση των συνθηκών ως προς την έρευνα και την ανάπτυξη - σε σχέση με αυτό υπάρχει στην Ευρωπαϊκή Ένωση από τη μια η εχθρική αντιμετώπιση της τεχνολογίας, που ασφαλώς λειτουργεί ως τροχοπέδη για την έρευνα και την ανάπτυξη. Από την άλλη, είναι γεγονός ότι η προστασία της πνευματικής ιδιοκτησίας εδώ στην Ευρώπη δεν λειτουργεί ικανοποιητικά και κοστίζει πολύ ακριβά, ιδίως για τις μικρές και μεσαίες επιχειρήσεις που είναι όμως ιδιαίτερα δημιουργικές.
<P>
Νομίζω επίσης ότι σήμερα διατρέχουμε τον κίνδυνο να χάσουμε στον τομέα του ηλεκτρονικού χρήματος ευκαιρίες που άλλες χώρες ήδη εκμεταλλεύονται, επειδή προχωρούμε πολύ αργά στην προσαρμογή του λειτουργικού πλαισίου. Ακόμη, παρουσιάζονται ελλείψεις ως προς την έγκαιρη προσαρμογή των εκπαιδευτικών συστημάτων μας. Το γεγονός π.χ. ότι στη Γερμανία σήμερα προβάλλεται το αίτημα να κληθούν ηλεκτρονικοί από άλλες χώρες να έρθουν στην Ευρωπαϊκή Ένωση δείχνει ότι εδώ απέτυχαν τα εκπαιδευτικά μας συστήματα και δεν προσαρμόσθηκαν έγκαιρα στις συνθήκες της κοινωνίας της πληροφορίας. Με άλλα λόγια, δεν προχωρούμε αρκετά γρήγορα.
<P>
Εξ ίσου αργά προχωρεί και η προσαρμογή ως προς την κατάργηση των μονοπωλίων. Στον τομέα των τηλεπικοινωνιών έχουμε προχωρήσει σχετικά καλά. Έχουμε ακόμη μεγάλα ελλείμματα ως προς τα ταχυδρομεία. Επίσης, αρκετά πρέπει ακόμη να γίνουν σχετικά με την κατάργηση των μονοπωλίων στον ενεργειακό τομέα. Κυρίως, υπάρχει φόβος ότι ιδιωτικά μονοπώλια θα πάρουν σε ορισμένους τομείς τη θέση των παλιών κρατικών μονοπωλίων. Αυτό θα σήμαινε ότι θα πέφταμε από τη Σκύλλα στη Χάρυβδη ως προς τον ανταγωνισμό, ως προς αυτό που είναι πραγματικά ωφέλιμο για τον πολίτη.
<P>
Τώρα όμως θα πω λίγα λόγια για τη θεμελιώδη διαφορά των δικών μας αντιλήψεων από εκείνες του εισηγητή. Ο εισηγητής πιστεύει στη μεγέθυνση και στην ενίσχυση της ζήτησης, που τα βλέπει ως πανάκεια. Αυτό - παράλληλα με πολλά άλλα θέματα όπου οι απόψεις μας δεν διίστανται και τόσο πολύ - ξεχωρίζει ανάμεσα σε όσα μας πρότεινε ο εισηγητής. Πιστεύω ότι δεν είναι εντελώς εσφαλμένο να χαρακτηρίσουμε τη στάση του στο συγκεκριμένο ζήτημα ως παλαιοκεϋνσιανισμό.
<P>
Εμείς, αντιθέτως, πιστεύουμε ότι μία τέτοια οικονομική πολιτική θα ήταν μονόφθαλμη. Θεωρούμε ότι δεν πρέπει να προσέξουμε μόνο την αναζωογόνηση της ζήτησης, αλλά παράλληλα και τις συνθήκες που αφορούν την προσφορά καθώς και τις διαρθρωτικές μεταρρυθμίσεις που μόλις απαρίθμησα. Πρέπει να τις κάνουμε τώρα, γιατί μόνο έτσι θα μπορέσουμε να αντεπεξέλθουμε στον παγκόσμιο ανταγωνισμό.

<SPEAKER ID=109 NAME="Randzio-Plath">
Κύριε Πρόεδρε, θέλω να ευχαριστήσω εξ ονόματος της Ομάδας μου τον εισηγητή για την εκτεταμένη και πολύ σημαντική εργασία του που προσφέρει πολλούς προσανατολισμούς. Θα ήθελα να υπογραμμίσω γι' άλλη μια φορά πόσο σημαντικές υπήρξαν και οι διεξοδικές συζητήσεις που έγιναν στην επιτροπή με τους εμπειρογνώμονες, οι οποίοι ευτυχώς έθεσαν τον εαυτό τους στη διάθεση του Κοινοβουλίου. Οι εμπειρογνώμονες αυτοί υπογράμμισαν επίσης με έμφαση πόσο σημαντικό είναι να ποντάρουμε σε επενδυτικά βήματα, ποντάρουμε και σε μέσα προσανατολισμένα προς τη ζήτηση. Δεν πιστεύω ότι εννοούν αυτό που εσείς, κύριε von Wogau, αποκαλέσατε εδώ παλαιοκεϋνσιανισμό, γιατί κανείς δεν θέλει να χαθεί η σταθερότητα, κανείς δεν θέλει να χαθεί η φερεγγυότητα, παρά το αντίθετο, πρέπει να βρούμε επιτέλους σ' αυτήν την Ευρωπαϊκή Ένωση έναν σωστό συντονισμό των πολιτικών, μία σύνθεση πολιτικής. Γι' αυτό χρειάζονται τόσο μέτρα προσανατολισμένα προς τη ζήτηση όσο και μέτρα προσανατολισμένα προς την προσφορά. Αλλωστε, το βλέπουμε αυτό στις άλλες χώρες του κόσμου, που είναι πιο επιτυχημένες από ότι για παράδειγμα η πατρίδα σας και όπου αυτά εφαρμόζονται με επιτυχία εδώ και πολλά χρόνια.
<P>
Δεν αισθάνομαι και τόσο μεγάλη απαισιοδοξία ως προς τις προοπτικές που υπάρχουν εδώ στην Ευρωπαϊκή Ένωση. Στο κάτω κάτω, μπορούμε να διαπιστώσουμε ότι μετά από έναν χρόνο οικονομικής και νομισματικής ένωσης εμφανίζεται ήδη σαφής ανάκαμψη στην Ευρωπαϊκή Ένωση. Δικαιολογημένα η ετήσια έκθεση της Επιτροπής για την οικονομία της ΕΕ υπολογίζει με μια θετική περαιτέρω εξέλιξη, αφού οι συνθήκες στην παγκόσμια οικονομία και την οικονομική πολιτική είναι ευνοϊκές. Το μόνο που χρειάζεται είναι να τις αξιοποιήσουμε. Πρέπει να αποφασίσουμε κάποτε επιτέλους να προβούμε σε έναν τέτοιο συντονισμό, ώστε πραγματικά να δημιουργήσουμε αποτελέσματα συνέργειας που θα καταστήσουν στ' αλήθεια εφικτή μια αειφόρο ανάπτυξη υψηλού επιπέδου για μεγάλο διάστημα.
<P>
Ομολογώ ότι η ισοτιμία ευρώ-δολαρίου δεν με ανησυχεί, όχι μόνο επειδή βλέπω ότι το ευρώ έχει μεγάλο δυναμικό ανατίμησης, αλλά επειδή η ισοτιμία ευρώ-δολαρίου προσέφερε στην ευρωπαϊκή εξαγωγική βιομηχανία μια επιπλέον άνοδο και έτσι σταθεροποίησε τον ρόλο της ως κινητήριας δύναμης της οικονομικής συγκυρίας σε μια σημαντική φάση της ανάπτυξης της ευρωπαϊκής οικονομίας. Ανέφερα ήδη ότι από την Ευρωπαϊκή Ένωση εξακολουθεί να λείπει μια κοινοτική στρατηγική για την ανάπτυξη, μια στρατηγική που θα συμβάλει στο να αναδειχθεί πραγματικά η σημασία της αλληλεξάρτησης των εθνικών οικονομιών στην Ένωση και στο να μπορέσει να αναπτυχθεί ο καλύτερος δυνατός τρόπος λειτουργίας της εσωτερικής αγοράς.
<P>
Αυτό δεν έχει σχέση μόνο με την έλλειψη διαρθρωτικών μεταρρυθμίσεων η οποία εξακολουθεί να υφίσταται. Φυσικά είναι σημαντικό να γίνουν διαρθρωτικές μεταρρυθμίσεις. Όμως κανείς δεν υπολόγισε ποτέ την οικονομική βαρύτητα των διαρθρωτικών αυτών μεταρρυθμίσεων έτσι ώστε να ξέρουμε ποιά μπορεί να είναι η πραγματική συμβολή τους στην ανάπτυξη, τις επενδύσεις και την απασχόληση. Κατά συνέπειαν, δεν μπορούμε να εγκαταλείψουμε την οργάνωση της οικονομικής μεγέθυνσης.
<P>
Θεωρώ πως είναι κρίμα που εξακολουθούν να μην καταλαβαίνουν ακόμη όλοι οι παράγοντες του μακροοικονομικού διαλόγου την ανάγκη για συντονισμό. Πρέπει πάντως να γνωρίζουμε ότι δεν έχουμε ακόμη γίνει ανεξάρτητοι από εξωτερικούς κινδύνους, αλλά και από εσωτερικούς κινδύνους για την ευρωπαϊκή ανάπτυξη, για την ανάπτυξη στην Ευρωπαϊκή Ένωση. Τελικά οι δείκτες εδώ στην Ευρωπαϊκή Ένωση δείχνουν για παράδειγμα ότι η ανάπτυξη και οι προοπτικές της εμφανίζουν πολύ λιγότερη σταθερότητα από ό,τι στη δεκαετία του 80. Αυτό έχει σχέση και με την εμπιστοσύνη. Δεν θεωρώ ότι πρέπει να αφήσουμε στις χρηματοπιστωτικές αγορές τον ρόλο του κριτή, πρέπει όμως να επιδιώξουμε να δημιουργηθεί τόσο από την πλευρά των καταναλωτών όσο και από εκείνη της παραγωγής μεγαλύτερη εμπιστοσύνη στην ανάπτυξη της Ευρωπαϊκής Ένωσης.
<P>
Επίσης, δεν θέλω να αμφισβητήσω ότι χρειάζονται γενικές ευρωπαϊκές προοπτικές στην εξέλιξη των μισθολογικών πολιτικών, οι οποίες κατά τη γνώμη μου είναι ούτως ή άλλως άριστα εναρμονισμένες με τους στόχους της ΕΚΤ ως προς την παραγωγικότητα και τις τιμές. Δεν πρέπει να καταλήξουμε σε επανεθνικοποίηση της καταπολέμησης του πληθωρισμού σε επίπεδο κρατών μελών, όπως συμβαίνει τώρα εξ αιτίας της ανόδου της τιμής του πετρελαίου και των πρώτων υλών.
<P>
Για την Ευρωπαϊκή Ένωση και για την οργάνωση της οικονομικής μεγέθυνσης θα είναι σημαντική μία ανεξάρτητη αξιολόγηση της ευρωπαϊκής οικονομικής πολιτικής. Ασφαλώς χρειαζόμαστε μία ετήσια έκθεση για την οικονομική και κοινωνική κατάσταση στην Ένωση, ώστε να είναι εφικτή μια κοινοτική πολιτική με benchmarking και με συγκεκριμένα ποσοτικά και ποιοτικά αριθμητικά στοιχεία και στόχους ως προς τις επενδύσεις και την οικονομική μεγέθυνση. Αυτά πρέπει να ενσωματωθούν στη βάση της οικονομικής πολιτικής. Θεωρώ ότι όταν σημειώνεται σχετική παραβίαση σε κάποια εθνική οικονομία, πρέπει τελικά να γίνεται και μία διεξοδική ανάλυση των αιτίων.
<P>
Φυσικά, είναι σωστό να αξιοποιηθεί τώρα η ευνοϊκή εξέλιξη της οικονομικής συγκυρίας και για την ευρύτερη άρση των διαρθρωτικών ελλειμμάτων με τη βοήθεια των κερδών από την οικονομική μεγέθυνση που σημειώνεται. Ωστόσο, τα κέρδη της οικονομικής μεγέθυνσης θα πρέπει να χρησιμοποιηθούν επίσης για να επενδύσουμε στην κοινωνία της γνώσης, στην έρευνα και την ανάπτυξη, στην πολύτιμη πρώτη ύλη που ονομάζεται άνθρωπος. Δράσεις όπως η δημιουργία πρόσβασης κάθε σχολείου στο Internet ή η δια βίου εκπαίδευση είναι σωστές προσεγγίσεις που πρέπει να βρουν σύμφωνους και τους αντιτιθέμενους στα προγράμματα δημοσίων δαπανών, προκειμένου να μπορέσουμε να οργανώσουμε σωστά την Ένωση ώστε να είναι μελλοντικά βιώσιμη και να υπάρχει εκεί πλήρης απασχόληση.

<SPEAKER ID=110 NAME="Gasςliba i Bφhm">
Κύριε Πρόεδρε, κυρίες και κύριοι, το πάθος και οι πεποιθήσεις του συναδέλφου μας Γιώργου Κατηφόρη τον εμπόδισαν να κάνει αυτό που είναι φυσιολογικό σε μια παρουσίαση από πλευράς ενός εισηγητή, δηλαδή να υποστηρίξει την έκθεση που υποβάλλεται στην Ολομέλεια. Δεν το έπραξε. Υποστήριξε τη θέση του, που όμως δεν ήταν εκείνη που ενέκρινε η επιτροπή. Έχουμε σαφώς διαφορετικές απόψεις. Μια από αυτές είναι ότι εμείς πιστεύουμε ότι μπορούμε να δούμε την εξέλιξη της ευρωπαϊκής οικονομίας με εμπιστοσύνη. Εχθές, ο Επίτροπος Solbes, σε μια παρέμβασή του στην Επιτροπή Οικονομικής Πολιτικής, μας επεσήμανε ότι ακριβώς οι προοπτικές της ευρωπαϊκής οικονομίας για το τρέχον και για το ερχόμενο έτος είναι άριστες. Ακόμα περισσότερο, αναφέρθηκαν μερικά κράτη που το πρόβλημά τους είναι το τι θα κάνουν με το δημοσιονομικό τους πλεόνασμα. Τα προβλήματα που τίθενται είναι για παράδειγμα η επιλογή μεταξύ μείωσης των φόρων ή μείωσης του δημοσιονομικού ελλείμματος, προφανώς της αποφυγής της αύξησης των τιμών, ή - για να καταλαβαινόμαστε - της δημιουργίας ειδικού αποθεματικού, προκειμένου να αντιμετωπίσουμε ενδεχόμενες περιπτώσεις όπου η κοινωνική αρωγή μπορεί να είναι αναγκαία, δεδομένης της δημογραφικής εξέλιξης της Ευρωπαϊκής Ένωσης.
<P>
Εμείς τείνουμε να θεωρήσουμε ότι υπάρχει μια σταθερή βάση για αυτή την οικονομική μεγέθυνση της Ένωσης, τώρα και στα επόμενα χρόνια, και ότι πρέπει να λάβουμε υπόψη πως είμαστε σε μια ανοικτή, παγκοσμιοποιημένη και πολύ ανταγωνιστική οικονομία. Εάν θέλουμε να φθάσουμε το επίπεδο πρωτοκαθεδρίας των Ηνωμένων Πολιτειών, και μάλιστα να το ξεπεράσουμε, εκείνο που πρέπει να κάνουμε είναι να αποφύγουμε τον παρεμβατισμό που πρότεινε αρχικά ο κ. Κατηφόρης, να αποφύγουμε μια υπερβολική παρέμβαση από μέρους των δημόσιων αρχών στην οικοδόμηση μερικών υποδομών. Από την άλλη πλευρά, τα κράτη μέλη αρνήθηκαν να προσφέρουν περισσότερους πόρους όταν συζητούσαμε την Ατζέντα 2000, οπότε, σε επίπεδο Ευρωπαϊκής Ένωσης, κατά τα προσεχή χρόνια, λίγους μπορούμε να έχουμε στη διάθεσή μας.
<P>
Αντίθετα, όντως επιμένουμε στην ανάγκη συνέχισης της εμβάθυνσης της οικοδόμησης της ευρωπαϊκής εσωτερικής αγοράς, που παρουσιάζει ακόμα σημαντικά κενά. Υπάρχουν ακόμη τομείς, όπως αυτός των αερομεταφορών, της ενέργειας, των τηλεπικοινωνιών, όπου, εάν συγκρίνουμε το κατά μονάδα κόστος σε σχέση με τις Ηνωμένες Πολιτείες ή με άλλες χώρες εξίσου ανταγωνιστικές σε διεθνές επίπεδο, συνάγεται ότι το κόστος που φέρουν οι επιχειρήσεις μας είναι ακόμα πολύ υψηλό.
<P>
Αυτή η έκθεση περιλαμβάνει ένα στοιχείο σύμφωνα με το οποίο, για τη δημιουργία μιας νέας επιχείρησης, το γραφειοκρατικό κόστος στις Ηνωμένες Πολιτείες είναι 500 ευρώ και στην Ευρωπαϊκή Ένωση, κατά μέσο όρο, είναι 1600. Κατά συνέπεια, υπάρχει ακόμα υπερβολική γραφειοκρατία και υπερβολική παρέμβαση. Εμείς πιστεύουμε ότι μόνο εφόσον τηρούμε τις αυστηρές συμφωνίες που θεσπίζονται με τα προγράμματα βάσει του συμφώνου σταθερότητας και εμβαθύνουμε στη δημιουργία μιας αγοράς με λιγότερα εμπόδια σε όλα τα επίπεδα θα φθάσουμε τα επίπεδα ανταγωνιστικότητας που χρειάζεται η Ευρωπαϊκή Ένωση.

<SPEAKER ID=111 LANGUAGE="FR" NAME="Lipietz">
Κύριε Πρόεδρε, αγαπητοί συνάδελφοι, το πάθος που οι προλαλήσαντες αναγνώρισαν στον κ. Κατηφόρη, κατ' εμένα, είχε ως στόχο να καλέσει το Ευρωπαϊκό Κοινοβούλιο να ανταποκριθεί στην προσδοκία δεκάδων εκατομμυρίων ανέργων, αποκλεισμένων και εκείνων που έχουν αβέβαιο μέλλον εντός της Ευρωπαϊκής μας Ένωσης. Ακριβώς για αυτό το σκοπό καλεί το Ευρωπαϊκό Κοινοβούλιο: να δώσει ελπίδα στους λαούς της Ευρώπης. Βέβαια, υπάρχει μια οικονομική ανάκαμψη, το μόνο όμως που πετυχαίνει είναι να μειώνει περιθωριακά την ανεργία στην Ευρώπη. Οι φωνές των Ομάδων του Ευρωπαϊκού Λαϊκού Κόμματος και των Φιλελευθέρων κατάφεραν πολύ δραστικά να αποδυναμώσουν και μάλιστα να ανατρέψουν το νόημα του μηνύματός του. Για αυτό τον λόγο, δεν ψηφίσαμε την έκθεση έτσι όπως την τροποποίησαν παρά τις προσπάθειές μας και δεν πρόκειται να την ψηφίσουμε ούτε με την παρούσα μορφή της.
<P>
Ποιες είναι οι ελάχιστες προϋποθέσεις βάσει των οποίων θα ψηφίζαμε αυτή την έκθεση. Κατ' αρχάς, η διαβεβαίωση ότι υπάρχει χώρος για μια Ευρώπη ανάπτυξης, για μια Ευρώπη όμως βιώσιμης ανάπτυξης η οποία κυρίως θα σέβεται τις δεσμεύσεις της Ευρωπαϊκής Ένωσης στις διασκέψεις του Κυότο και του Μπουένος Αιρες. Υπάρχουν τεράστια καθήκοντα που θα πρέπει να επιτελέσουμε προκειμένου να τηρήσουμε τις δεσμεύσεις μας από τώρα έως το μοιραίο έτος 2008, οπότε θα πρέπει να επανέλθουμε στις δεσμεύσεις για το φαινόμενο του θερμοκηπίου στο επίπεδο του 1990. Μεγάλα έργα πρόκειται να υλοποιηθούν στον τομέα των μεταφορών, της εξοικονόμησης ενέργειας, ακόμη και την υποκατάσταση των μετακινήσεων χάρη στις επικοινωνίες μέσω του Διαδικτύου.
<P>
Δεύτερον, ακόμη και η επίτευξη του ποσοστού οικονομικής μεγέθυνσης ύψους 3 ή 4 %, το οποίο είναι κατά τη γνώμη μας απολύτως εφικτό, δεν επαρκεί ώστε να μειωθεί η ανεργία εάν δεν εμπλουτίσουμε το περιεχόμενο με αναπτυξιακές θέσεις απασχόλησης. Και πρέπει να πούμε ξεκάθαρα ότι η ανάπτυξη αυτή περνάει μέσα από περισσότερη οικονομία υπηρεσιών, περισσότερα τρίτα συστήματα, περισσότερες μειώσεις του χρόνου εργασίας κατά το ήμισυ, όποιες και αν είναι οι μέθοδοι με τις οποίες μπορούμε να το επιτύχουμε αυτό.
<P>
Τρίτον, είμαστε απολύτως σύμφωνοι ότι πρέπει να αναθεωρήσουμε τις εργασιακές σχέσεις στην Ευρώπη, ωστόσο, αυτό για εμάς σημαίνει σαφέστατα ότι πρέπει να διατηρήσουμε και να εμπλουτίσουμε το ανθρώπινο κεφάλαιο. Το πείραμα της Ευρώπης διδάσκει ότι εκεί όπου οι μισθοί είναι οι πλέον χαμηλοί και η μισθολογική σχέση είναι η πλέον ελαστική, εκεί η ανεργία είναι πιο αυξημένη, ενώ εκεί όπου οι μισθοί είναι υψηλότεροι και οι κοινωνικές σχέσεις είναι καλύτερα καθορισμένες, εκεί το ποσοστό ανεργίας είναι μικρότερο.

<SPEAKER ID=112 NAME="Θεωνάς">
Κύριε Πρόεδρε, όχι ελπίδες αλλά βαθιά απογοήτευση νομίζω ότι πρέπει να δημιουργεί στους ευρωπαίους εργαζόμενους αυτή η πολιτική. Με το ψήφισμα που υιοθέτησε η επιτροπή μας αποδεικνύει ότι όχι μόνο η Ευρωπαϊκή Επιτροπή, το ECOFIN ή η Κεντρική Τράπεζα, αλλά και το Ευρωπαϊκό Κοινοβούλιο είναι απολογητής και εκφραστής μιας οικονομικής και κοινωνικής πολιτικής έντονα νεοφιλελεύθερης, που έχει συσσωρεύσει τεράστιες αρνητικές συνέπειες στους όρους ζωής και εργασίας των εργαζομένων και των άλλων πλατιών λαϊκών στρωμάτων των χωρών μελών της Ευρωπαϊκής Ένωσης.
<P>
Απέρριψε η επιτροπή μας παταγωδώς την όποια προσπάθεια έκανε ο εισηγητής να δώσει με την εισηγητική του έκθεση μια άλλη διάσταση στη συζήτηση της οικονομικής κατάστασης στην Ευρωπαϊκή Ένωση και να στείλει κάποια μηνύματα στην Επιτροπή και το Συμβούλιο, από αυτά που θα έπρεπε να παίρνει το Ευρωπαϊκό Κοινοβούλιο, ως εκλεγμένο κοινοβουλευτικό σώμα από τους λαούς της Ευρωπαϊκής Ένωσης. Ακόμη και η θετική συνεισφορά των διεθνών οικονομικών ινστιτούτων και εμπειρογνωμόνων πολύ υψηλού επιπέδου, που έδωσαν τον προβληματισμό και τις ιδέες τους, έτυχαν οικτράς υποδοχής.
<P>
Το Κοινοβούλιο, με το ψήφισμα αυτό, αναλαμβάνει σοβαρές ευθύνες απέναντι στους λαούς που το εξέλεξαν, υποστηρίζοντας μια ακραία νεοφιλελεύθερη οικονομική και κοινωνική πολιτική· μια πολιτική που προωθεί την ιδιωτικοποίηση των πάντων, εκφράζει έντονη αντίθεση σε κάθε τι δημόσιο, ανατρέπει εργασιακά, μισθολογικά, κοινωνικά και ασφαλιστικά δικαιώματα των εργαζομένων, επιβάλλει μια σκληρή δημοσιονομική πολιτική, με έντονα αντιλαϊκά και αντικοινωνικά χαρακτηριστικά και, λειτουργώντας σαν εκπρόσωπος των εργοδοτών, ζητάει από τους εργαζόμενους να γίνουν περισσότερο ελκυστικοί και απασχολήσιμοι αν θέλουν να βρουν μια θέση εργασίας.
<P>
Η ομάδα μας καταδικάζει κατηγορηματικά αυτή την αντίληψη και, με την έννοια αυτή, το ψήφισμα αυτό δεν πρόκειται να το ψηφίσει. Θα το καταψηφίσει.

<SPEAKER ID=113 LANGUAGE="FR" NAME="Berthu">
Κύριε Πρόεδρε, η έκθεση που παρουσίασε η Επιτροπή σχετικά με την οικονομία της Ένωσης για το 1999 έχει συνταχθεί κατά τη γνώμη μας σε μεγάλο βαθμό σε ξύλινη γλώσσα, δεδομένου ότι δεν αποδεικνύει καθόλου γιατί οι επιδόσεις μας παραμένουν απελπιστικά κατώτερες του δυναμικού που θα έπρεπε να επιτρέπει το πολύ μεγάλο ανθρώπινο δυναμικό της Ευρώπης. Βέβαια, είναι ευχάριστη η διαπίστωση ότι η πρόβλεψη ανάπτυξης κατά 3 % για το έτος 2000, η οποία θα μπορούσε να φαίνεται περιπετειώδης, δεδομένου ότι η Επιτροπή την διατύπωσε τον Νοέμβριο του 1999, σήμερα έχει σοβαρές πιθανότητες να πραγματοποιηθεί και αυτό στο πλαίσιο της συμπερίληψης του πληθωρισμού, εφόσον το ανώτατο όριο του 2 % για τη ζώνη ευρώ τον Ιανουάριο, παραμένει παρόλα αυτά ακόμη μικρότερο σε σχέση με το παρελθόν.
<P>
Ωστόσο, έχουμε την εντύπωση ότι αυτή η ανάπτυξη, η οποία τροφοδοτείται πρωτίστως από τις επιδόσεις των Ηνωμένων Πολιτειών, εν συνεχεία από την αύξηση της παραγωγικότητας της νέας οικονομίας, από τις νέες τεχνολογίες της πληροφορικής και της επικοινωνίας, ωθήθηκε από τη γενική πορεία του κόσμου, ακόμη και παρά τις δυσκολίες μας.
<P>
Γνωρίζουμε πολύ καλά αυτές τις δυσκολίες που πρέπει επειγόντως να επιλύσουμε, τη διαρθρωτική αυστηρότητα, τις υπερβολικές υποχρεωτικές εισφορές. Όμως ας μην ξεχνάμε ότι με το ενιαίο νόμισμα έρχεται να προστεθεί μια ακόμη, μια καινούρια δυσκολία. Στην πραγματικότητα, η ενοποίηση των νομισματικών πολιτικών και η προοδευτική ευθυγράμμιση των άλλων πολιτικών επιβάλουν στις διάφορες χώρες της ζώνης ευρώ τη λήψη πρόσθετων αυστηρών μέτρων, επιβάλλοντάς τους έτσι συμπεριφορές που δεν προσαρμόζονται κατ' ανάγκη στις δομές τους και στις δικές τους αντίστοιχες συνθήκες.
<P>
Η έκθεση της Επιτροπής κρίνει αυτή την ενοποίηση θετικά. Στην πραγματικότητα όμως, δεν μπορούμε να αποκλείσουμε το ενδεχόμενο η κατάσταση αυτή να οδηγήσει σε μία συνολική μέτρια κατάσταση. Εάν σε αυτό προστεθεί και η πρωτόγνωρη εμπειρία ενός ενιαίου νόμισματος, το οποίο δεν θα βασίζεται σε ένα κράτος, που με τη σειρά του δεν θα βασίζεται σε ένα λαό, μπορούμε εύκολα να εξηγήσουμε αυτό που παραμένει μέγα μυστήριο στις Βρυξέλλες, δηλαδή την δυσπιστία των αγορών προς το ευρώ. Βέβαια, σε πρώτη φάση το 1999, η αδυναμία του ενιαίου νομίσματος κατάφερε να γίνει καλά αποδεκτή, καθώς ευνοούσε την ανάπτυξη με ανέλπιστο τρόπο, δεν θα μπορούμε όμως αιωνίως να κρύβουμε ότι στην πραγματικότητα είναι σύμπτωμα κακών πολιτικών και κακών συνθηκών λειτουργίας

<SPEAKER ID=114 LANGUAGE="NL" NAME="Blokland">
Κύριε Πρόεδρε, το παρόν σχέδιο ψηφίσματος είναι αμφιλεγόμενο, κάτι για το οποίο δεν απορώ δεδομένου του αντικειμένου που αυτό αφορά. Οι οικονομολόγοι δεν συμφωνούν απόλυτα μεταξύ τους στο σημείο αυτό, και μάλιστα όταν πρόκειται για το μέλλον.
<P>
Η αβασάνιστη έκκληση του εισηγητή για επιτάχυνση της οικονομικής μεγέθυνσης φαίνεται να προτείνει ένα ελκυστικό τρόπο για την καταπολέμηση της υψηλής ανεργίας. Πρόκειται ωστόσο για μία κοντόφθαλμη πολιτική. Παρόλο που ο εισηγητής εκφράζεται υπέρ της αειφόρου ανάπτυξης, οι προτάσεις του δεν έχουν καμία σχέση με την αειφορία. Δεδομένων των οικολογικών και δημογραφικών εξελίξεων, θα έπρεπε να καλέσουμε τα κράτη μέλη να ακολουθήσουν ακριβώς μία πολιτική επιλεκτικής οικονομικής ανάπτυξης. Η αύξηση των επενδύσεων, της παραγωγής και της κατανάλωσης δημιουργεί μία βραχυπρόθεσμη μόνο ευημερία. Η κατανάλωση ενέργειας και σπάνιων πρώτων υλών θα πρέπει να μειωθεί σημαντικά.
<P>
Αλλες προτεραιότητες είναι η αποπληρωμή του υψηλού δημόσιου χρέους και η αναδιάρθρωση των συνταξιοδοτικών συστημάτων. Εάν τα κράτη μέλη δεν κάνουν τίποτα για τα προβλήματα αυτά αυτό σημαίνει ότι στο μέλλον θα υπάρχουν ακόμα λιγότεροι πόροι για την πρόνοια, την υγεία, την εκπαίδευση και άλλες σημαντικές δημόσιες παροχές.
<P>
Μου φαίνεται περίεργη η έκκληση του εισηγητή για μία πιο δραστήρια κρατική πολιτική. Η έκκληση αυτή δεν λαμβάνει υπόψη τις τελευταίες εκθέσεις της Eurostat σχετικά με την αύξηση του πληθωρισμού, ο οποίος έχει ανέλθει στο 2%, το ανώτατο επιτρεπτό όριο δηλαδή. Όποιος λοιπόν ζητά αύξηση των κρατικών δαπανών δεν θα πρέπει επομένως να περιμένει πολύ μέχρι την επόμενη αύξηση των επιτοκίων της Ευρωπαϊκής Κεντρικής Τράπεζας. Αυτό σημαίνει ότι όσες θέσεις απασχόλησης δημιουργήσει το κράτος αυξάνοντας τις δαπάνες του, εξαλείφονται από τις αρνητικές εξελίξεις για τις μικρομεσαίες κυρίως επιχειρήσεις.
<P>
Η υψηλή ανεργία στην Ευρωπαϊκή Ένωση μας απασχολεί όλους, και μάλιστα τώρα που δεν φαίνεται να συνεχίζονται οι τάσεις μείωσης της ανεργίας. Η πολιτική υπέρ της απασχόλησης θα πρέπει ωστόσο να αποτελεί ένα μακρόπνοο έργο διαρθρωτικής πολιτικής. Από τα κράτη μέλη εξαρτάται κυρίως η πραγματοποίηση μίας σωστής πολιτικής προς την κατεύθυνση αυτή. Γι' αυτό και θα πρέπει να τους δοθούν επαρκή περιθώρια. Η ακαμψία μέσω της επιβολής κοινωνικών κριτηρίων σύγκλισης και άλλων κοινοτικών κατευθυντηρίων γραμμών δεν βοηθά με κανένα τρόπο στη δημιουργία θέσεων απασχόλησης που όλοι επιδιώκουμε. Η μεταφορά της φορολογικής επιβάρυνσης στην εργασία προς την κατανάλωση των ορυκτών πρώτων υλών συνεισφέρει ωστόσο αποφασιστικά προς την κατεύθυνση αυτή.

<SPEAKER ID=115 NAME="Ilgenfritz">
Κύριε Πρόεδρε, αφού αισθάνθηκα προσβεβλημένος από την εκ των προτέρων καταδίκη της Αυστρίας εκ μέρους των 14 κρατών μελών, εκθέτω τώρα τη θέση μου για την έκθεση Κατηφόρη. Εδώ στην Ευρώπη εξακολουθούμε να έχουμε έλλειμμα αισιοδοξίας, αλλά και πίστης, που θα μας έδιναν πραγματικά τη δυνατότητα να σκεφτούμε ότι η οικονομία θα έχει θετική εξέλιξη. Κατά τη γνώμη μου, αυτό οφείλεται σε διάφορους λόγους. Έχουμε στην Ευρώπη φορολογικά συστήματα που αναχαιτίζουν την απόδοση. Ο μέσος φόρος εισοδήματος είναι στην Ευρώπη της τάξεως άνω του 50%. Τη δεκαετία του 80, η κυβέρνηση Reagan απέδειξε, κάνοντας ένα θαρραλέο βήμα, ότι η μεγάλη μείωση της φορολογίας εισοδήματος, από 70% σε 28%, επέφερε μόνιμη εξυγίανση του προϋπολογισμού των ΗΠΑ. Η μείωση αυτή δεν επέφερε μείωση των εσόδων από τη φορολογία των μεγάλων εισοδημάτων, το αντίθετο συνέβη: το 1984 τα έσοδα αυτά παρουσίασαν πραγματική αύξηση σε σύγκριση με το 1980 και από το 17,6% αυξήθηκαν στο 25,6%. Θα έπρεπε κι εμείς στην Ευρώπη να βρούμε το θάρρος να καθιερώσουμε ένα σύστημα χαμηλής φορολόγησης.
<P>
Εκτός όμως από την αιτία αυτή, υπάρχουν και άλλοι τομείς που ευθύνονται για το ότι η οικονομική ανάπτυξή μας δεν είναι ακόμη και τόσο θετική. Η πληθώρα και το πολύπλοκο των νόμων που ισχύουν στην Ευρώπη οδήγησαν σε μία γραφειοκρατία που σε τελευταία ανάλυση σημαίνει στην πράξη ότι η ίδρυση μιας επιχείρησης απαιτεί εδώ 11 εβδομάδες, ενώ στις ΗΠΑ μόλις μιάμιση. Δημοσκοπήσεις που έγιναν σε ευρωπαϊκά πανεπιστήμια έδειξαν ότι το 60% των φοιτητών θέλουν να εργασθούν στον δημόσιο τομέα και μόνο το 40% θέλει να απασχοληθεί στον ιδιωτικό τομέα. Χρειαζόμαστε στην Ευρώπη περισσότερο ανταγωνισμό, κυρίως και στον τομέα των νέων τεχνολογιών, για να διασφαλιστούν μόνιμα στόχοι όπως εκείνος της πλήρους απασχόλησης και της οικονομικής μεγέθυνσης.

<SPEAKER ID=116 NAME="Mann, Thomas">
Κύριε Πρόεδρε, ο συντονισμός της οικονομικής και της νομισματικής πολιτικής ασφαλώς σημειώνει προόδους. Αποφασιστικής σημασίας για την ευρωπαϊκή οικονομία είναι η μεγαλύτερη ευελιξία στις αγορές εργασίας, οι νέες τεχνολογίες, η κατάκτηση των κενών των αγορών και ένα καλύτερο λειτουργικό πλαίσιο όσον αφορά την ίδρυση νέων, καινοτόμων και δημιουργικών επιχειρήσεων. Στη νομισματική πολιτική, το ζητούμενο είναι ισορροπημένοι προϋπολογισμοί, χαμηλό ποσοστό πληθωρισμού και ανάπτυξη ενός πνεύματος σταθερότητας. Εδώ τα συμφέροντα εργαζομένων και εργοδοτών ταυτίζονται.
<P>
Αυτήν τη στιγμή όμως δεν μπορεί να επιβληθεί ένας συγχρονισμός της οικονομικής και νομισματικής πολιτικής με την κοινωνική πολιτική που θα περιλαμβάνει και κοινούς ποιοτικούς στόχους. Εμείς, τα μέλη του ΕΛΚ στην Επιτροπή Απασχόλησης και Κοινωνικών Υποθέσεων, έχουμε υπογραμμίσει αρκετές φορές ότι η υποβολή των ετησίων εκθέσεων δραστηριοτήτων των κρατών μελών συγκλίνει τουλάχιστον χρονικά, ακόμη κι αν οι εκθέσεις αυτές εξακολουθούν να είναι χωριστές. Ένα πρώτο, αλλά σημαντικό βήμα θα ήταν η σύγκλιση της κοινωνικής πολιτικής. Σ' αυτό συμπεριλαμβάνεται μια διαδικασία benchmarking με ανταλλαγή συγκρίσιμων στοιχείων και με εντονότερο προσανατολισμό των σχεδίων δράσης στην καταπολέμηση του αποκλεισμού και της φτώχειας. Επίσης, πρέπει να συμπτυχθούν οι διαφορετικές διαδικασίες του Κάρντιφ, του Λουξεμβούργου και της Κολωνίας. Ελπίζω τουλάχιστον πως δεν θα καταλήξουμε σε άλλη μία διαδικασία, δηλαδή την επονομαζόμενη μέθοδο της Λισσαβόνας. Έχουμε αρκετές επωνυμίες, αλλά μόνο λίγα περιεχόμενα. Πρέπει να απλουστεύσουμε τα πράματα αντί να τα περιπλέκουμε.
<P>
Για να βελτιωθούν οι κοινωνικές συνθήκες, πρέπει να καταβάλουμε προσπάθειες με στόχο την ποιότητα, όπως περισσότερες δυνατότητες κατάρτισης και μετεκπαίδευσης για την επίτευξη μεγαλύτερης απασχολησιμότητας, σωστή κοινωνική προστασία και συμμετοχή των εργαζομένων στα κέρδη και το κεφάλαιο. Είναι αναγκαίο να γίνεται ετήσια αξιολόγηση της προόδου ή της υποχώρησης της καταπολέμησης της ανεργίας στα κράτη μέλη και να γίνονται οι ανάλογες διορθωτικές ενέργειες. Η συμμετοχή του Ευρωπαϊκού Κοινοβουλίου στη συγκεκριμένη διαδικασία πρέπει να είναι μεγαλύτερη. Έχει γίνει μια αρχή που ξεκίνησε με την εβδομάδα απασχόλησης του Νοεμβρίου και τη συμπερίληψη των κοινωνικών εταίρων και των ΜΚΟ και φθάνει έως τις δημόσιες συζητήσεις μας στην Ολομέλεια.

<SPEAKER ID=117 LANGUAGE="PT" NAME="Torres Marques">
Κύριε Πρόεδρε, θα ήθελα καταρχάς να συγχαρώ τον συνάδελφό μου Γιώργο Κατηφόρη για την έκθεση που μας παρουσίασε. Και δεν μιλώ για την έκθεση που έχουμε σήμερα εδώ, αλλά γι' αυτήν που υπεβλήθη στην Επιτροπή Οικονομικής και Νομισματικής Πολιτικής, μιας και πρόκειται για δύο εκθέσεις ριζικά διαφορετικές από πολιτικής σκοπιάς. Σε πολύ γενικές γραμμές, θα μπορούσαμε να πούμε ότι η πρώτη έκθεση διαπνέεται από αριστερές αντιλήψεις, από τη στιγμή που, πέρα από την καταγραφή των οικονομικών προβλημάτων, δίδει έμφαση και στις κοινωνικές πτυχές. Απεναντίας, η έκθεση που έχουμε τώρα στα χέρια μας, την οποία ο συνάδελφός μου Γιώργος Κατηφόρης δεν θέλησε να υποστηρίξει - και νομίζω ότι πολύ καλά έκανε -, είναι ένα συνονθύλευμα το οποίο, ενώ διατηρεί έναν σκελετό όπου εκφράζονται κοινωνικές ανησυχίες, παραλείπει ωστόσο να συναγάγει τα βασικά συμπεράσματα.
<P>
Τί ήταν αυτό που μας πρότεινε ο κ. Γιώργος Κατηφόρης, το οποίο στη συνέχεια αποσύρθηκε από την έκθεση; Μας παρουσίαζε μια φιλόδοξη έκθεση, όπου προέβαλλε μια αισιόδοξη Ευρώπη, η οποία επεδίωκε να χαράξει ποσοτικώς προσδιοριζόμενους στόχους ενόψει των αποτελεσμάτων που προσδοκούμε να επιτύχουμε. Και είναι γνωστό ότι η Ευρώπη πάντα προχωρούσε μπροστά όταν χάραζε ποσοτικώς προσδιοριζόμενους στόχους. Γιατί άραγε αποσύρθηκε από την έκθεση, λόγου χάρη, η πρόταση που υπογράμμιζε ότι ο ενεργός πληθυσμός της Ευρώπης θα πρέπει να φθάσει σε ποσοστό 75% του συνολικού πληθυσμού, τη στιγμή που σήμερα τα αντίστοιχα επίπεδα κυμαίνονται γύρω στο 60%; Ένα ποσοστό ενεργού πληθυσμού της τάξεως του 60% είναι πολύ χαμηλό συγκρινόμενο με αυτό της Ιαπωνίας ή των Ηνωμένων Πολιτειών, και δεν είμαστε σε θέση να παράγουμε τόσα όσα οι προαναφερόμενες χώρες με ένα τόσο χαμηλό ποσοστό απασχόλησης.
<P>
Χρειαζόμαστε λοιπόν να αυξήσουμε το ποσοστό απασχόλησης με τη δημιουργία ανταγωνιστικών θέσεων εργασίας. Όπως επισημάνθηκε ενόψει της Συνόδου Κορυφής της Λισσαβόνας, θα πρέπει να καταρτίσουμε εργατικό δυναμικό με επιστημονική μόρφωση ώστε να ανταποκριθεί στις νέες τεχνολογίες. Και έχουμε ανάγκη να επιταχυνθούν οι ρυθμοί αύξησης των επενδύσεων.
<P>
Η αντίληψη που προβάλλει ο συνάδελφος von Wogau, σύμφωνα με την οποία το ζητούμενο είναι η ευελιξία του εργατικού δυναμικού, είναι ένα επιχείρημα που έχει ακουστεί πολλές φορές. Στο συγκεκριμένο επιχείρημα θα επιθυμούσα να αντιπαραβάλω το παράδειγμα της Πορτογαλίας, όπου η εργατική νομοθεσία δεν περιλαμβάνει ευέλικτες διατάξεις και όπου, παρ' όλα αυτά, το ποσοστό ανεργίας είναι χαμηλότερο από 5% - και τα τελευταία χρόνια σημειώνει συνεχή πτώση - διότι οι επενδύσεις αυξάνονται (χάρη στην κοινοτική στήριξη, βεβαίως) με ρυθμούς πολύ μεγαλύτερους από τον κοινοτικό μέσο όρο. Για το λόγο αυτό, εκείνο που επιθυμούμε είναι μία Ευρώπη η οποία θα σημειώνει οικονομική μεγέθυνση, αλλά που επίσης θα μεριμνά για τις κοινωνικές πτυχές.

<SPEAKER ID=118 NAME="Schmidt, Olle">
Κύριε Πρόεδρε, μπορώ να καταλάβω τις δυσκολίες που αντιμετώπισε ο κ. Κατηφόρης με την επιχειρηματολογία, όμως κατά τη γνώμη μου πρόκειται για μια εξαίρετη έκθεση με μια λογική ανάλυση. Λέμε ότι τα πράγματα πάνε καλά για την Ευρώπη, όταν όμως το λέμε αυτό, πρέπει παράλληλα να έχουμε επίγνωση ότι τα πράγματα είναι πολύ διαφορετικά στα μεμονωμένα κράτη μέλη.
<P>
Το μεγαλύτερο πρόβλημα της Ευρώπης συνεχίζει να είναι η ανεργία. Κατά τη γνώμη μου, δεν είναι δυνατό να λέμε ότι τα πράγματα πάνε καλά για την Ευρώπη όταν υπάρχουν 16 με 17 εκατομμύρια άνεργοι Ευρωπαίοι. Γιατί η ανάπτυξη στην Ευρώπη δεν είναι αρκετά μεγάλη; Γιατί το ευρώ είναι τόσο ασθενές σε σχέση με το δολάριο; Δεν πιστεύω ότι πρέπει να παίρνουμε όλη την έμπνευση από τις ΗΠΑ, όμως, κύριε Κατηφόρη, είμαι πεπεισμένος ότι μπορούμε πραγματικά να μάθουμε κάποια πράγματα από τη χώρα αυτή, για παράδειγμα, πώς να έχουμε λιγότερους κανόνες στην αγορά εργασίας, λιγότερες δαπάνες για το εργατικό δυναμικό, χαμηλότερους φόρους ή δυνατότητες έναρξης επιχειρήσεων. Στις ΗΠΑ, υπάρχει διαφορετικό επιχειρηματικό κλίμα σε σχέση με την Ευρώπη. Ακούσαμε ότι οι δαπάνες και η γραφειοκρατία κοστίζουν 1.600 ευρώ στην Ευρώπη, αλλά μόνο 500 ευρώ στις ΗΠΑ, ότι χρειάζονται έντεκα εβδομάδες για να ξεκινήσει κανείς μια επιχείρηση στην ΕΕ, αλλά μόνο μιάμιση εβδομάδα στις ΗΠΑ. Αυτό δεν μπορεί να συνεχιστεί! Πιστεύω ότι και ο κ. Κατηφόρης το καταλαβαίνει αυτό. Η Ευρώπη πρέπει να γίνει πιο ανταγωνιστική.
<P>
Σε ένα πολύ ενδιαφέρον παράρτημα αυτής της έκθεσης, o Richard Layard παίρνει ως παράδειγμα ορισμένες χώρες, και συγκεκριμένα τη Μεγάλη Βρετανία, τις Κάτω Χώρες και τη Δανία, όπου η εξάρτηση από τις παροχές έχει μειωθεί και η ανεργία έχει συρρικνωθεί. Ο Layard εφιστά ιδίως την προσοχή στις δυσκολίες για τους μακροχρόνια ανέργους. Σε αυτό ακριβώς διαφέρουμε από τις ΗΠΑ. Στην Ευρώπη πληρώνουμε τους ανθρώπους για να μην κάνουν τίποτα - ενώ στις ΗΠΑ αυτό δεν γίνεται. Χρειάζεται συνεπώς ένα άλλο είδος πολιτικής, όχι ακριβώς ίδιας με την αμερικανική πολιτική, αλλά η Ευρώπη χρειάζεται μια πολιτική που θα μας απαλλάξει από την εξάρτηση από τις παροχές, μια πολιτική που να δίνει τη δυνατότητα στους ανθρώπους να καταρτίζονται καταλλήλως για τις νέες μορφές εργασίας, που να διευκολύνει την έναρξη επιχειρήσεων, που να βελτιώνει το επιχειρηματικό κλίμα και να επιτρέπει την πλήρη αξιοποίηση των νέων τεχνικών και ιδεών. Εμείς οι Ευρωπαίοι μπορούμε, αν μας δοθεί η ευκαιρία. Και εγώ νομίζω ότι αυτή η έκθεση μας δίνει αυτή την ευκαιρία!

<SPEAKER ID=119 NAME="Schmid, Herman">
Κύριε Πρόεδρε, θα ήθελα, όπως και πολλοί άλλοι, να ευχαριστήσω τον κ. Κατηφόρη για την ενδιαφέρουσα έκθεσή του. Διαβάζοντας την έκθεση και βλέποντας την εικόνα της ευρωπαϊκής οικονομίας όπως περιγράφεται στην έκθεση, έχω την εντύπωση ότι αυτή η εικόνα είναι εξαιρετικά ανησυχητική. Τα επίπεδα επενδύσεων είναι υπερβολικά χαμηλά, η ανεργία συνεχίζει να είναι υπερβολικά υψηλή και η ανάπτυξη είναι ανεπαρκής. Για το λόγο αυτόν, δεν είναι περίεργο που το ευρώ συνεχίζει να χάνει έδαφος σε σχέση με άλλα νομίσματα, παρότι λέγεται ότι η Ευρωπαϊκή Κεντρική Τράπεζα διατηρεί, στα κρυφά, σταθερή την αγορά του ευρώ.
<P>
Ο εισηγητής διαπιστώνει ότι η σταθερότητα δεν είναι αυτοσκοπός, με το οποίο συμφωνώ. Πολύς λόγος γίνεται για τη σταθερότητα, τη σύγκλιση και το συντονισμό και ελάχιστος για παράγοντες που συμβάλλουν στην καινοτομία και την ανάπτυξη. Κατά τη γνώμη μου, η ΟΝΕ είναι ένας τεράστιος κολοσσός που με δυσκολία καταφέρνει να συμβαδίσει με την εξαιρετικά κινητική οικονομία. Τα συμπεράσματά μου είναι ωστόσο εντελώς διαφορετικά από τα συμπεράσματα των προηγούμενων αγορητών. Εγώ πιστεύω ότι πρέπει να επενδύσουμε στους ανθρώπινους πόρους, εν μέρει μέσω μιας μακροπολιτικής που να δημιουργεί ζήτηση και νέες δυνατότητες εργασίας και εν μέρει - και ίσως το σημαντικότερο - μέσω των επενδύσεων σε δράσεις για τον επαγγελματικό βίο, όπως την κατάρτιση, τον εκδημοκρατισμό των επιχειρήσεων και τις καλές κοινωνικές συνθήκες, και στον τομέα αυτόν διαπιστώνω τη μεγαλύτερη αδυναμία του σχεδίου της ΟΝΕ. Δεν μπορούμε δηλαδή σαν ένας άλλος βαρώνος Mόnchhausen να ανεβάσουμε τις οικονομίες στην Ευρώπη από ψηλά. Πρέπει αντίθετα να κινητοποιήσουμε τον εργαζόμενο πληθυσμό των κρατών μελών.

<SPEAKER ID=120 NAME="Karas">
Κύριε Πρόεδρε, κύριε Επίτροπε, κυρίες και κύριοι, έχω λίγο την εντύπωση πως μερικοί από τους προηγούμενους ομιλητές δεν διάβασαν ολόκληρη την έκθεση για τον ετήσιο απολογισμό της οικονομίας της ΕΕ για το 1999 και συνειδητά αρνήθηκαν να ακούσουν τον εκπρόσωπο της Ομάδας μου Karl von Wogau, επειδή το έγγραφο για το οποίο συζητούμε σήμερα και για το οποίο συντάχθηκε η έκθεση επισημαίνει πόσο επιτυχής ήταν η καθιέρωση του ευρώ. Επισημαίνει τα προβλήματα που παρουσιάσθηκαν το 1999, αλλά και ότι παρά τα προβλήματα αυτά σημειώθηκε νομισματική σταθερότητα, σταθερότητα των τιμών, αύξηση της απασχόλησης και η απαρχή μιας φάσης ανάκαμψης και έτσι μπόρεσε να αρχίσει η μείωση της ανεργίας. Καταδεικνύει την προοπτική της αρχομένης ανάκαμψης και τις προοπτικές και τα αναγκαία μέτρα, που εν συνεχεία συμπλήρωσε ο Karl von Wogau.
<P>
Χαίρομαι που η αντιπαράθεση είναι εδώ τόσο σκληρή, γιατί αυτό δείχνει επίσης καθαρά ότι υπάρχουν διαφορετικές προσεγγίσεις της οικονομικής πολιτικής. Θέλουμε να συνεχίσουμε, να επιταχύνουμε και να συμπληρώσουμε με τα απαραίτητα μέτρα την επιτυχημένη ευρωπαϊκή πορεία προς την ανάπτυξη, την απασχόληση και μια λειτουργική εσωτερική αγορά. Η αριστερά του Σώματος δεν θέλει να συνεχιστεί η συγκεκριμένη πορεία και προβαίνει σε μεγάλες δραματοποιήσεις όπως: Χρειαζόμαστε την κρατική παρέμβαση και όχι τη συνέχιση και την ενίσχυση της οικονομίας της αγοράς. Η κρατική παρέμβαση μέχρι τώρα οδήγησε σε αύξηση του χρέους και η αύξηση του χρέους πάντα ζημίωνε την ανάπτυξη και την απασχόληση, καθώς και την κοινωνική δικαιοσύνη.
<P>
Αυτή είναι η αντιπαράθεση εδώ στο Σώμα. Θα ήθελα να σας πω σχετικά ότι θέλουμε περισσότερη ελευθερία και λιγότερη κρατική ανάμιξη. Η ανάπτυξη και η απασχόληση δημιουργούνται χάρη σε επιχειρήσεις που λειτουργούν σε ευνοϊκές συνθήκες και όχι χάρη στις κρατικές παρεμβάσεις!

<SPEAKER ID=121 NAME="Weiler">
Κύριε Πρόεδρε, κύριε Karas, θα σας απαντήσω αμέσως. Και οι σοσιαλιστές του Σώματος θέλουν την εσωτερική αγορά. Κι εμείς αγωνιζόμαστε και επιχειρηματολογούμε υπέρ του ευρώ, όμως θέλουμε μια κοινωνική οικονομία της αγοράς και δεν θέλουμε μια οικονομία της αγοράς σαν την αμερικανική. Τουλάχιστον μέχρι τώρα, στο Σώμα συμφωνούμε με λίγες μόνο εξαιρέσεις ότι πρότυπό μας δεν είναι η Αμερική και ότι η Ευρώπη θέλει να ακολουθήσει μια διαφορετική πορεία. Για τον λόγο αυτόν, λυπάμαι που προφανώς δεν θα καταλήξουμε σε συμφωνία. Κύριε Mann, φάνηκε ότι δεν θα είναι αρκετή η διατύπωση ωραίων επικλήσεων και η προβολή αιτημάτων. Χρειαζόμαστε στόχους που να μπορούν να εκφρασθούν ποσοτικά. Αυτή η μέθοδος αποδείχθηκε αποτελεσματική για το ευρώ και τώρα αποδίδει σε σχέση με τα μέτρα καταπολέμησης της ανεργίας των νέων. Και τα 15 κράτη μέλη εφάρμοσαν ειδικά σχετικά μέτρα και αυτό θα είναι αναγκαίο να γίνει γενικότερα.
<P>
Περιμένουμε επίσης να διεξαχθεί μελλοντικά πιο διεξοδικός διάλογος με τους κοινωνικούς εταίρους, με τους περιφερειακούς εταίρους και με τους επί τόπου υπευθύνους για την πολιτική απασχόλησης στα κράτη μέλη - γιατί κάτι τέτοιο δεν γίνεται ακόμη - και όπως είναι αυτονόητο, περιμένουμε - και σ' αυτό συμφωνούμε - μια κοινωνικοπολιτική σύγκλιση που θα εμπερικλείει φυσικά την πτυχή του εκσυγχρονισμού των κοινωνικών συστημάτων. Εφ' όσον όμως ο κ. von Wogau υποστηρίζει ότι η Ευρώπη υπολείπεται ως προς τη μεταρρύθμιση, αναρωτιέμαι με ποιούς συγκρίνει την Ευρώπη. Ελπίζω όχι με την Ιαπωνία. Και ελπίζω να μη μιλάτε σοβαρά για το αμερικανικό σύστημα. Κοιτάξτε το σύστημα υγειονομικής περίθαλψης των ΗΠΑ. Κανένα αντίστοιχο ευρωπαϊκό σύστημα δεν είναι τόσο ακριβό και τόσο άθλιο όσο το αμερικανικό. Επίσης, εμείς θέλουμε φυσικά να προσφέρουμε και στις γυναίκες ευκαιρίες στην αγορά εργασίας. Ούτε αυτό συμπεριλαμβάνεται ακόμη επαρκώς στις δυνατότητες που προσφέρει η πολιτική για την απασχόληση.
<P>
Τελειώνοντας, θα συμφωνήσω μαζί σας σε ένα σημείο, και συγκεκριμένα ως προς την εξειδίκευση. Αποτελεί πραγματικά έλλειμμα το γεγονός ότι η Γερμανία αναγκάζεται να φέρνει ειδικούς από την Ασία και τις Ινδίες. Έπρεπε να έχουμε αξιοποιήσει εδώ και χρόνια αυτήν την εξειδίκευση, αυτές τις δυνατότητες κατάρτισης. Όμως τα τελευταία 16 χρόνια δυστυχώς η Γερμανία ως προς αυτό βρισκόταν σε βαθύ ύπνο!

<SPEAKER ID=122 LANGUAGE="FR" NAME="Bordes">
Κύριε Πρόεδρε, ο οικονομικός ισολογισμός της Ευρωπαϊκής Ένωσης από την άποψη των εργαζομένων είναι δεκαοχτώ εκατομμύρια άνεργοι, είναι η γενίκευση της αβεβαιότητας, των χαμηλών μισθών, της επιδείνωσης των συνθηκών εργασίας. Η Επιτροπή έχει τον κυνισμό να θεωρεί θετικό στοιχείο τον περιορισμό των μισθών, ενώ μόνο στη Γαλλία περισσότεροι από τρία εκατομμύρια εργαζόμενοι παίρνουν μισθό κοντά στο όριο της φτώχιας και επιβιώνουν μόλις καλύτερα από τα άλλα τρία εκατομμύρια που παραμένουν άνεργοι εξαιτίας μιας παράλογης οικονομίας. Παρόλα αυτά, ποτέ δεν προτείνετε να περιορίσετε τα εισοδήματα των μετόχων, τα οποία είναι πολύ υψηλότερα εξ αρχής και τα οποία κάθε χρόνο αυξάνουν σκανδαλωδώς.
<P>
Ο δικός σας ισολογισμός είναι όλα αυτά τα μεγάλα τραστ που καταργούν τις θέσεις απασχόλησης μολονότι έχουν αυξημένα κέρδη, τα οποία συχνά προβαίνουν σε απολύσεις απλώς και μόνο για να συγκρατήσουν την τιμή των μετοχών τους στο χρηματιστήριο. Έντεκα χιλιάδες θέσεις εργασίας καταργήθηκαν στην εταιρία Hoechst και Rhone-Poulenc, είκοσι δύο χιλιάδες στην Unilever, δέκα χιλιάδες στην ABB / Alstom Power, και δεν αναφέρουμε και όλες τις άλλες. Η οικονομική ανάπτυξη για την οποία υπερηφανεύεστε ευνοεί μόνο μια εύπορη μειοψηφία, τους ιδιοκτήτες και τους μετόχους των μεγάλων βιομηχανικών και τραπεζικών ομίλων. Να προσέχετε, ωστόσο, τις απρόβλεπτες αντιδράσεις από την πλευρά των εργαζομένων και των ανέργων στους οποίους επαναλαμβάνουμε διαρκώς ότι όλα βαίνουν προς το καλύτερο, ενώ εκείνοι διαπιστώνουν ότι η ζωή τους δεν βελτιώνεται, αλλά αντιθέτως υποβαθμίζεται.

<SPEAKER ID=123 NAME="Villiers">
Πρόκειται για τη βασική ιδεολογική πάλη στην Ευρώπη, με την οποία ερχόμαστε αντιμέτωποι. Πιστεύω ότι αυτή η συζήτηση συνόψισε τα πράγματα. Σήμερα το βράδυ αναφέρθηκε ξεκάθαρα ο πολιτικός διαχωρισμός και δεν αποτελεί έκπληξη το γεγονός ότι αυτό το θέμα προκάλεσε πόλωση της συζήτησης μέσα σε ένα Κοινοβούλιο, το οποίο είναι γνωστό για τη συναίνεσή του και τις πολιτικές του που έχουν θεσπιστεί ύστερα από μεγάλες προσπάθειες. Χαίρομαι που βλέπω ότι η διαφορά γνώμης είναι τόσο σαφής, επειδή πρόκειται για ριζοσπαστική έκθεση.
<P>
Αυτή η έκθεση αποτελεί αφύπνιση για την Ευρώπη. Αυτή η έκθεση συνιστά ριζοσπαστικά μέτρα, που στην ουσία θα κάνουν ευκολότερη την απασχόληση των ανθρώπων. Τόσο απλά είναι τα πράγματα. Ο λόγος που τα ποσοστά της ανεργίας είναι τόσο υψηλά στην Ευρώπη είναι γιατί σε ορισμένες περιπτώσεις η απασχόληση των ατόμων είναι δύσκολη λόγω της γραφειοκρατίας και των κανονισμών, καθώς και της δυσκαμψίας των αγορών εργασίας. Αυτός είναι ο μόνος τρόπος να πάμε μπροστά, επειδή ο πραγματικός τρόπος να προσφέρουμε κοινωνική δικαιοσύνη στην Ευρώπη - και εξάλλου για αυτόν το λόγο είμαστε όλοι εδώ - είναι να προσφέρουμε ευημερία και ευκαιρίες και θέσεις απασχόλησης. Αυτή η έκθεση παρουσιάζει με σαφήνεια τον πιο αποτελεσματικό τρόπο για να γίνει αυτό, επειδή η Ευρώπη πρέπει να ξυπνήσει.
<P>
Δεν είναι δυνατή η δημιουργία θέσεων απασχόλησης με κυβερνητικές δαπάνες. Δεν είναι δυνατή η δημιουργία θέσεων απασχόλησης με τη θεσμοθέτηση νόμων που μειώνουν τις εργάσιμες ώρες, σαν οι θέσεις απασχόλησης να ήταν γλυκό που κόβεται και μοιράζεται μεταξύ των ανθρώπων. Ο πραγματικός κόσμος απλά δεν λειτουργεί έτσι. Και αν η Ευρώπη θέλει να μείνει πίσω, να μείνει πίσω στη στασιμότητα και στην ανεργία και στη στατικότητα και στο συντεχνιακό κράτος, τότε ναι λοιπόν, αύριο καταψηφίστε αυτήν την έκθεση. Αλλά αν θέλετε η Ευρώπη να προχωρήσει προς τα εμπρός και να προσφέρει στο λαό της Ευρώπης, τότε θα ήθελα όλοι εσείς να στηρίξετε αυτήν την έκθεση, επειδή θα παρέχει αυτές τις θέσεις απασχόλησης και αυτές τις ευκαιρίες και αυτός είναι ο μόνος τρόπος για να γίνει αυτό.

<SPEAKER ID=124 LANGUAGE="IT" NAME="Trentin">
Κύριε Πρόεδρε, αξιότιμοι συνάδελφοι, η έκθεση του Γιώργου Κατηφόρη, στην αρχική της μορφή, είχε τη μεγάλη αξία ότι εξήγαγε, από τις ακριβείς παρατηρήσεις της έκθεσης της Επιτροπής σχετικά με την οκονομική κατάσταση στην Ευρώπη, σημαντικές υποδείξεις για μια στρατηγική της Ευρωπαϊκής Ένωσης που θα είναι ικανή να δώσει συνέχεια και σταθερότητα στις προοπτικές αειφόρου ανάπτυξης που διαγράφονται το 2000 για όλες τις χώρες της ηπείρου μας. Αυτές οι υποδείξεις αφορούσαν την ανάγκη για έναν πραγματικό συντονισμό των οικονομικών πολιτικών της Ένωσης, την υπέρβαση της ξεχωριστής διαχείρισης των οικονομικών και των κοινωνικών πολιτικών που αποτελούσε έως τώρα ένα σοβαρό εμπόδιο για τον καθορισμό μιας συνεπούς στρατηγικής αγώνα κατά της ανεργίας, προς την πλήρη απασχόληση. Σε αυτό ακριβώς το κενό διαχείρισης της ευρωπαϊκής οικονομίας οφείλεται, τουλάχιστον εν μέρει, αγαπητέ συνάδελφε von Wogau, η αποδυνάμωση του ευρώ.
<P>
Οι υποδείξεις της έκθεσης αφορούσαν επίσης τη δημιουργία ενός ευρωπαϊκού χώρου για την αναζήτηση και την προώθηση, σε όλες τις χώρες της Ένωσης, μέτρων σύγκλισης σε θέματα έρευνας, συνεχούς κατάρτισης και απασχολησιμότητας, ξεπερνώντας κάθε μορφή αθέμιτου ανταγωνισμού μεταξύ κρατών σε φορολογικά θέματα. Οι υποδείξεις αυτές επαναλάμβαναν τέλος, με σύγχρονη μορφή, τις προτάσεις του Λευκού Βιβλίου του Προέδρου Ντελόρ για την προώθηση ενός ευρωπαϊκού σχεδίου που θα στόχευε στην επίτευξη ενός ενοποιημένου δικτύου υποδομών και υπηρεσιών.
<P>
Αυτές οι υποδείξεις, που κατά μεγάλο μέρος συμπίπτουν με τις κατευθύνσεις του προγραμματικού εγγράφου της πορτογαλικής Προεδρίας, και οι οποίες θα συζητηθούν κατά συνέπεια στη Σύνοδο Κορυφής της Λισσαβόνας, απερρίφθησαν ή αλλοιώθηκαν στους κόλπους της Επιτροπής Οικονομικής και Νομισματικής Πολιτικής αυτού του Κοινοβουλίου, από μια πλειοψηφία που κατάφερε να πετύχει μια επισφαλή ενότητα, μονάχα όσον αφορά την ιδεολογική απέχθεια προς μια Ευρωπαϊκή Ένωση, η οποία στηρίζεται στη σύγκλιση των εθνικών πολιτικών και όχι μόνο σε μια ένωση αγορών.
<P>
Αυτό το Κοινοβούλιο, κύριε Πρόεδρε, που κατάφερε σε πολλές περιπτώσεις να προβάλλει μια ισχυρή ευρωπαϊστική τάση, θα πρέπει να αποδείξει στη συγκεκριμένη συγκυρία ότι μπορεί να εκφράσει μια πλειοψηφία υπέρ μιας πολιτικής ένωσης της Ευρώπης, ικανής να αντιμετωπίσει τις αδυναμίες και τις αποτυχίες των αγορών.

<SPEAKER ID=125 NAME="Bullmann">
Κύριε Πρόεδρε, αξιότιμοι κυρίες και κύριοι, στο μεταξύ έχω πάψει να είμαι τόσο βέβαιος για το αν διαβάσαμε όλοι την ίδια έκθεση. Κατά τη γνώμη μου, σχεδόν όλα τα μέτρα οικονομικής πολιτικής και πολιτικής απασχόλησης έχουν δια παντός διαγραφεί από την έκθεση Κατηφόρη. Βέβαια, η έκθεση φέρει ακόμη την υπογραφή του, ωστόσο δεν έχει πια τη σφραγίδα της ποιότητας του εξαιρετικού μας συνάδελφου. Εννοώ ότι ήδη τα αντικειμενικά στοιχεία που υπέβαλε η ίδια η Επιτροπή αντιτίθενται σε έναν τέτοιο ατυχή συνασπισμό στην Οικονομική Επιτροπή, σε ένα τέτοιο σφάλμα - ας το αποκαλέσω σφάλμα.
<P>
Στην Ευρωπαϊκή Ένωση έχουμε ένα επονομαζόμενο αποθεματικό απασχόλησης όχι 15 αλλά 30 εκατομμυρίων ανθρώπων, που θα ήθελαν να συμμετάσχουν, να μπουν στον χώρο της απασχόλησης. Αυτό το επονομαζόμενο απασχολησιακό κενό, μας λέει η Επιτροπή, κοστίζει στην Ευρωπαϊκή Ένωση κάθε χρόνο το 12% με 20% του ΑΕΠ της. Σε μια τέτοια κατάσταση, το ζήτημα δεν είναι τα ιδεολογικά ερωτήματα όπως "περισσότερο ή λιγότερο κράτος;" Το ζητούμενο είναι η συγκεντρωμένη προσπάθεια όλων για να διορθωθεί η συγκεκριμένη κατάσταση και να εφαρμοσθούν προαγωγικά σχέδια.
<P>
Υπάρχει μια καλή απόδειξη της ορθότητας αυτής της θέσης. Συνάδελφοι, εσείς που καταψηφίσατε στην Οικονομική Επιτροπή την αρχική μορφή της έκθεσης Κατηφόρη, εξετάστε σας παρακαλώ τί προτάσεις υπέβαλε η ίδια η Επιτροπή την περασμένη Δευτέρα για την έκτακτη σύνοδο της Λισσαβόνας! Τί θα βρείτε στο αποκαλούμενο "έγγραφο Prodi" ; Αν διαβάσετε τις εν λόγω προτάσεις - κύριε Karas, τις διάβασα κι εγώ - αν τις παρακολουθήσετε με προσοχή, κύριε von Wogau - δυστυχώς δεν είναι πια εδώ ο κ. Gasoliba I Bφhm - θα βρείτε εκεί όλα όσα καταψηφίσατε, δηλαδή συγκεκριμένους στόχους για την αύξηση του ποσοστού απασχόλησης στο 70% μέχρι το 2010. Αυτό δεν είναι άλλο από "λογική Κατηφόρη" . Θα βρείτε συγκεκριμένους στόχους για τη μείωση της ανεργίας στο 4%. Αυτό ακριβώς επιδίωκε ο Γιώργος Κατηφόρης στην αρχική διατύπωση της έκθεσής του. Θα βρείτε μία σαφή δήλωση ότι η πλήρης απασχόληση δεν είναι ένα ζήτημα ανάμεσα σε πολλά, παρά το κεντρικό ζήτημα της ευρωπαϊκής οικονομικής πολιτικής. Με τις τροπολογίες μας δεν επιδιώκουμε κάτι διαφορετικό. Θέλουμε ευρεία υποστήριξη από το Σώμα, γιατί το Κοινοβούλιο δεν θα έπρεπε να βρεθεί πιο πίσω από όσα ήδη αναγνώρισε η Επιτροπή σε σχέση με την Πορτογαλία.

<SPEAKER ID=126 NAME="Fδrm">
. (SV) Κύριε Πρόεδρε, κύριοι συνάδελφοι, η έκθεση του κ. Κατηφόρη είναι εξαιρετικά ενδιαφέρουσα. Δείχνει, καταρχάς, το δρόμο για μια νέα οικονομική πολιτική που να στοχεύει σε κάτι περισσότερο από τη λιτότητα και την ισορροπία. Η ΕΕ είναι εντέλει σήμερα σε θέση να επιτύχει υψηλό επίπεδο ανάπτυξης και να πάρει σοβαρά το ζήτημα της καταπολέμησης της ανεργίας, χωρίς να θέσει σε κίνδυνο τους στόχους της σταθερότητας των τιμών και τη δημοσιονομική ισορροπία. Για το λόγο αυτόν, είναι λυπηρό το ότι οι Ομάδες ELDR και PPE-DE ψήφισαν στην επιτροπή κατά της έκθεσης αυτής η οποία παίρνει σοβαρά το ζήτημα της καταπολέμησης της ανεργίας. Η συζήτηση και η ψηφοφορία στην ολομέλεια αυτή πρέπει να διορθώσουν αυτή την κατάσταση.
<P>
Είναι ωστόσο θετικό το γεγονός ότι συμφωνήσαμε σε ορισμένες από τις στρατηγικά σημαντικές προτάσεις, και συγκεκριμένα ότι η οικονομική πολιτική της Ένωσης πρέπει να δώσει προτεραιότητα στις επενδύσεις, για να καταστεί δυνατή, μεταξύ άλλων, η συμμετοχή όλων των πολιτών της Ένωσης στην κοινωνία των πληροφοριών, γεγονός που μπορεί επίσης να προσλάβει μεγάλη οικονομική σημασία. Πιστεύω επίσης ότι είναι σημαντικό να ενισχυθεί η σύνδεση των διευρωπαϊκών δικτύων με τις υποψήφιες χώρες, τόσο όσον αφορά τις φυσικές μεταφορές όσο και τις υποδομές της τεχνολογίας των πληροφοριών. Αυτό είναι σημαντικό για την ανάπτυξη, αλλά και για να αποφευχθεί το χάσμα μεταξύ των ανθρώπων, τόσο εντός της ΕΕ όσο και σε σχέση με τις υποψήφιες χώρες.
<P>
Οι υποψήφιες χώρες δεν πρέπει να μείνουν πίσω, αλλά πρέπει να αποτελέσουν μέρος της φιλοδοξίας να αποκτήσει η ΕΕ ηγετική θέση σε παγκόσμιο επίπεδο στον τομέα των επικοινωνιών. Η κοινωνία πρέπει να αναλάβει την ευθύνη της ταχείας και δυναμικής εξάπλωσης των σύγχρονων υποδομών της τεχνολογίας των πληροφοριών ώστε να φτάσουν ακόμη και στις μικρές επιχειρήσεις, τις φτωχές περιοχές και τους συνηθισμένους πολίτες. Η ευκαιρία μιας δίνεται τώρα, ας την αρπάξουμε!

<SPEAKER ID=127 LANGUAGE="NL" NAME="Van den Burg">
Κύριε Πρόεδρε, το πλεονέκτημα του να παίρνει το λόγο κανείς στο τέλος της συζήτησης είναι ότι μπορεί να σχολιάζει τους προλαλήσαντες. Θα ήθελα να πω ότι διαφωνώ τελείως με την κυρία Villiers, που είπε ότι πρόκειται για μία ενδιαφέρουσα συζήτηση. Πιστεύω ότι το Ευρωπαϊκό Κοινοβούλιο δεν εξυπηρετεί τους σκοπούς του σκεπτόμενο με απαρχαιωμένες έννοιες και εκφράζοντας απαρχαιωμένες πολιτικές τάσεις και οράματα. Θα ήταν πολύ καλύτερο εάν είχαμε προσπαθήσει να καταλήξουμε σε κάποιους συμβιβασμούς και να εκφράσουμε ένα κοινό όραμα.
<P>
Πιστεύω ότι το Ευρωπαϊκό Κοινοβούλιο με τον τρόπο αυτό αυτοαποκλείεται από τη συζήτηση, ακριβώς μάλιστα τη στιγμή που πραγματοποιείται μία εξαιρετικά ενδιαφέρουσα εξέλιξη στην Ευρωπαϊκή Ένωση, καθώς καθορίζεται όλο και σαφέστερα ένα κοινωνικοοικονομικό πρόγραμμα δράσης αλλά και ευρύτερα σχέδια.
<P>
Η πορτογαλική προεδρία παρουσίασε αυτά τα ευρύτερα σχέδια κατά τις προετοιμασίες της Έκτακτης Συνόδου Κορυφής της Λισσαβώνας. Η Επιτροπή έκανε το ίδιο στα πενταετή σχέδιά της αναφερόμενη ονομαστικά σε μία από τις τέσσερις προτεραιότητες. Αλλά και το έγγραφο της Επιτροπής, το οποίο υπεβλήθη στα πλαίσια των συζητήσεων για την προετοιμασία της Διάσκεψης Κορυφής της Λισσαβώνας, ακολουθεί με τη σειρά του μία ευρεία προσέγγιση σε πολλούς και διάφορους τομείς. Θεωρώ αυτές τις εξελίξεις θετικές για την Ευρωπαϊκή Ένωση, καθώς βλέπω να διαμορφώνεται όλο και σαφέστερα μία ευρεία κοινωνικοοικονομική προσέγγιση.
<P>
Θεωρώ ότι το Ευρωπαϊκό Κοινοβούλιο θα μπορέσει να παίξει μόνο έναν περιορισμένο ρόλο στη Λισσαβώνα, έχουμε ωστόσο και το φόρουμ του Ιουνίου, στο οποίο έχουμε προσκληθεί. Τι θέσεις θα προβάλουμε όμως εκεί; Μήπως θα πρέπει να πάμε και να πούμε ότι παραμένουμε αποτελματωμένοι στις πολιτικές αντιπαραθέσεις του παρελθόντος;

<SPEAKER ID=128 LANGUAGE="ES" NAME="Solbes Mira">
Κύριε Πρόεδρε, κυρίες και κύριοι βουλευτές. Θέλω καταρχάς να συγχαρώ το Σώμα για το πραγματοποιηθέν έργο. Πιστεύω ότι οι εργασίες έγιναν με σοβαρότητα και σε βάθος. Είναι γεγονός ότι οι επιτροπές εμπειρογνωμόνων και οι συζητήσεις σε επίπεδο επιτροπών μας επέτρεψαν να λάβουμε συμπληρωματική πληροφόρηση υψηλής ποιότητας. Είναι επίσης γεγονός ότι καθ' όλη τη διάρκεια της συζήτησης σήμερα το απόγευμα μπορέσαμε να αντιληφθούμε σημαντικές διαφωνίες σε ό,τι αφορά τις πιθανές πολιτικές. Παρά ταύτα, νομίζω επίσης ότι διαπιστώνω μερικά στοιχεία συναίνεσης. Πιστεύω ότι όλοι συμφωνούμε ότι η οικονομική συγκυρία στην παρούσα φάση είναι θετική. Συμφωνούμε να προσπαθήσουμε να προχωρήσουμε και να εκμεταλλευθούμε αυτή τη φάση για τη βελτίωση των περιστάσεων, να επιτευχθεί σαφής βελτίωση της απασχόλησης. Σε σχέση με αυτά τα θέματα θα ήθελα να κάνω ένα σύντομο σχόλιο για να επικεντρωθώ στο τελευταίο σημείο, που θεωρώ ότι είναι το ουσιώδες στη σημερινή συζήτηση.
<P>
Εχθές - μερικοί από εσάς το ανέφεραν ήδη - η Επιτροπή Οικονομικής Πολιτικής αναφέρθηκε στη βελτίωση της κατάστασης της οικονομίας της Ευρώπης. Στην παρούσα φάση μπορούμε να θεωρήσουμε ότι αυτή η βελτίωση, που ήδη επισημάναμε στις προοπτικές τον Νοέμβριο, μπορεί μάλιστα να μας δώσει καλύτερα αποτελέσματα σε σχέση με αυτά που προβλέπονταν αρχικά. Η αύξηση της απασχόλησης συνεχίζει σε ικανοποιητικούς ρυθμούς. Είναι γεγονός ότι θεωρούμε πως ο πληθωρισμός, παρά τους χθεσινούς αριθμούς, αποτελεί ένα θέμα που πρέπει να παρακολουθούμε - αγγίξαμε περίπου το δύο τοις εκατό στους τελευταίους αριθμούς του Δεκεμβρίου - είναι όμως εξίσου γεγονός ότι ο υφέρπων πληθωρισμός μας επισημαίνει ότι οι πληθωριστικές πιέσεις οφείλονται σε μερικά εξαιρετικά εξατομικευμένα στοιχεία, όπως η άνοδος της τιμής του πετρελαίου και βέβαια, η εξέλιξη της συναλλαγματικής ισοτιμίας.
<P>
Όταν υποβάλαμε την έκθεσή μας, κάναμε αναφορά στους κινδύνους που ενείχε ενδεχομένως η μεγέθυνση. Επισημάναμε κατά βάση το ενδεχόμενο αντιμετώπισης δυσκολιών στην αμερικανική μεγέθυνση, και κατά συνέπεια, σε άλλες περιοχές του κόσμου και μια κάποια αναζωπύρωση του πληθωρισμού. Αυτό το στοιχείο αναζωπύρωσης του πληθωρισμού μπορεί να είναι ιδιαίτερα καθοριστικό εάν τελικά προκαλεί πληθωρισμό κόστους, για τον λόγο αυτό μιλάμε πάντα για την ανάγκη πολιτικής μισθών συμβατής με τη φύση του πληθωρισμού που θα θέλουμε να προσδιορίσουμε.
<P>
Το Κοινοβούλιο στην ανάλυσή του επεσήμανε ένα άλλο θέμα: την εξέλιξη του κινδύνου των χρηματιστηριακών αγορών. Κατά την άποψη της Επιτροπής είναι καθοριστικό, παρόλο που δεν θεωρούμε πως είναι το βασικό πρόβλημα. Σε κάθε περίπτωση, θα ήθελα να τονίσω ότι στην παρούσα φάση έχουμε μερικές λαμπρές ευκαιρίες να πράξουμε περισσότερα. Πιστεύω ότι όλοι είμαστε σύμφωνοι πως, ύστερα από μια δεκαετία εξαιρετικά ισχνής μεγέθυνσης και απαράδεκτης ανεργίας, υπάρχουν μερικά πράγματα που πρέπει να γίνουν. Χρειάζονται δημόσιες και ιδιωτικές επενδύσεις. Τα επίπεδά μας έρευνας και ανάπτυξης είναι εξαιρετικά χαμηλά σε σύγκριση με τους ανταγωνιστές μας και έχουμε χαμηλά ποσοστά απασχόλησης που αντανακλούν, μεταξύ άλλων παραγόντων, τη δυσκαμψία της αγοράς εργασίας μας. Στόχος μας πρέπει να είναι κατά συνέπεια να καταστήσουμε αειοφόρο αυτή την οικονομική ανάκαμψη, με υψηλούς ρυθμούς μεγέθυνσης και με δημιουργία θέσεων απασχόλησης. Η δημιουργία θέσεων απασχόλησης εξακολουθεί να αποτελεί τον βασικό στόχο της Επιτροπής, ακριβώς όπως το αποτυπώσαμε στην έκθεση Prodi, που απεστάλη για συζήτηση στη Σύνοδο Κορυφής της Λισσαβόνας, στο μέτρο που επιδιώκουμε μεσοπρόθεσμα σε πλήρη απασχόληση.
<P>
Τι είδους πολιτική πρέπει να εφαρμόσουμε άραγε προκειμένου να επιτύχουμε αυτούς τους στόχους; Κατά τη γνώμη μας η Ένωση βρίσκεται σε φάση οικονομικής ανάκαμψης, υπάρχουν όμως ακόμη αχρησιμοποίητες παραγωγικές ικανότητες. Όχι μόνο η χρήση φυσικού κεφαλαίου, αλλά πρωτίστως τα νέα κοιτάσματα απασχόλησης. Το policy mix (μίγμα πολιτικής) που θα εφαρμόσουμε θα πρέπει να διασφαλίσει ακριβώς την πλήρη απορρόφηση αυτών των ικανοτήτων. Οφείλουμε να καθορίσουμε μια μακροοικονομική πολιτική που να στηρίζει τη μεγέθυνση. Είναι αλήθεια ότι δεν πρόκειται για επεκτατική πολιτική υπό την έννοια μεγέθυνση για την μεγέθυνση· απλώς πρόκειται για μια δημοσιονομική πολιτική που μπορεί να είναι συνεπής με μια σταθερότητα τιμών, η οποία όμως να μας επιτρέπει επιπλέον μια ενδεδειγμένη νομισματική πολιτική που να διευκολύνει τη μεγέθυνση. Αυτό το policy mix θα είναι αναμφίβολα καλό για την επένδυση και θα διευκολύνει τη μεγέθυνση. Η δυνητική μεγέθυνση της Ένωσης πρέπει κατά τη γνώμη μας να εστιάσει την προσοχή σε ορισμένους παράγοντες. Πιστεύω ότι σε ό,τι αφορά το μεγαλύτερο μέρος συμφωνούμε με την ανάλυση που ολοκλήρωσε το Κοινοβούλιο. Καταρχάς, είναι απαραίτητο να διευκολύνουμε τις ιδιωτικές επενδύσεις. Η Ένωση πρέπει να συμβάλει στην ενθάρρυνση του επιχειρηματικού πνεύματος και στη δημιουργία απασχόλησης μέσω αυτής της οδού, δεν πρέπει όμως να λησμονούνται οι δημόσιες επενδύσεις. Οι δημόσιες επενδύσεις υπήρξαν ο αποδιοπομπαίος τράγος των τελευταίων ετών και μια βελτίωση των δημοσιονομικών μπορεί να μας επιτρέψει σαφώς βελτίωση των δημοσίων επενδύσεων που πρέπει πάντως να γίνουν με τήρηση των δεσμεύσεών μας για δημοσιονομική σταθερότητα. Το μεγάλο μας στοίχημα για το μέλλον πρέπει να είναι η έρευνα και ανάπτυξη, και το ανθρώπινο κεφάλαιο. Αυτές είναι δύο από τις μεγάλες προκλήσεις που έχουμε για τη Λισσαβόνα. Θεωρούμε βασικό να αντιμετωπίσουμε αυτές τις προκλήσεις με ποσοτικούς στόχους, με συγκεκριμένες διαμορφώσεις που να μας επιτρέψουν στο τέλος αυτό που όλοι επιδιώκουμε: σαφή βελτίωση της παραγωγικότητας που να καθιστά δυνατή μια μεγαλύτερη μεγέθυνση στην κοινωνία μας, με αύξηση της απασχόλησης που να μειώσει μέρος της απόστασης που μεγάλωσε τα τελευταία χρόνια. Αυτή είναι η πολιτική που ως Επιτροπή υποστηρίξαμε και που θα συνεχίσουμε να υποστηρίζουμε στη Λισσαβόνα.

<CHAPTER ID=9>
Κοινή Αλιευτική Πολιτική
<SPEAKER ID=129 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων εκθέσεων:
<P>
Α5-0038/2000, της κυρίας Attwooll, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου που αφορά τη θέσπιση κοινοτικού πλαισίου για τη συλλογή και τη διαχείριση βασικών αλιευτικών δεδομένων, σχετικά με την άσκηση της Κοινής Αλιευτικής Πολιτικής (COM(1999)541 - C5-0302/1999 - 1999/0218(CNS))
<P>
Α5-0037/2000, της κυρίας Attwooll, εξ ονόματος της Επιτροπής Αλιείας, σχετικά με την πρόταση απόφασης του Συμβουλίου, όσον αφορά τη χρηματοδοτική συμμετοχή της Κοινότητας στις δαπάνες των κρατών μελών για τη συλλογή δεδομένων, καθώς και για τη χρηματοδότηση μελετών και πειραματικών έργων για τη στήριξη της Κοινής Αλιευτικής Πολιτικής (COM(1999)551 - C5-0303/1999 - 1999/0224(CNS)).

<SPEAKER ID=130 NAME="Attwooll">
(ΕΝ) Και οι δύο προτάσεις σχετικά με έναν κανονισμό του Συμβουλίου για τη συλλογή και τη διαχείριση αλιευτικών δεδομένων και σχετικά με μια απόφαση του Συμβουλίου για τη χρηματοδοτική συμμετοχή όσον αφορά το θέμα αυτό, είναι ιδιαίτερα ευπρόσδεκτες. Το ίδιο ισχύει και για την κοινή συζήτηση πάνω σε αυτές, διότι η κάθε μία μπορεί να γίνει πλήρως κατανοητή μόνο σε συνδυασμό με την άλλη. Γνωρίζω ότι για την κυοφορία τους απαιτήθηκαν πέντε περίπου χρόνια. Με την αναθεώρηση της κοινής αλιευτικής πολιτικής που προβλέπεται το 2002, είναι σημαντικό να υπάρξει ταχεία πρόοδος.
<P>
Εάν πάρουμε πρώτα την πρόταση σχετικά με έναν κανονισμό του Συμβουλίου, θα δούμε ότι προβλέπει πως τα κράτη μέλη πρέπει να συλλέξουν ένα ευρύτερο φάσμα δεδομένων σχετικά με την αλιεία από ό,τι χρειαζόταν στο πλαίσιο των προηγούμενων κανονισμών. Στα εν λόγω δεδομένα περιλαμβάνονται τόσο οι βιολογικές όσο και οι οικονομικές πληροφορίες. Η πρόταση προβλέπει επίσης τη δημιουργία τέτοιων δεδομένων από τα κράτη μέλη σε ενοποιημένη μορφή. Ποια ακριβώς νέα δεδομένα πρόκειται να συλλεχθούν και ποια από αυτά και τα υπάρχοντα δεδομένα πρόκειται να ενοποιηθούν, θα καθοριστεί από έναν κανονισμό εφαρμογής.
<P>
Ο κανονισμός εφαρμογής θα καθορίσει ένα ελάχιστο και ένα εκτεταμένο κοινοτικό πρόγραμμα. Φαίνεται ότι τα εν λόγω προγράμματα δεν θα καλύπτουν ολόκληρο το φάσμα των πιθανών στοιχείων, αλλά θα είναι επιλεκτικά, για παράδειγμα, ανά είδος αλιευτικού αποθέματος.
<P>
Η πρόταση για μια απόφαση του Συμβουλίου παρέχει τη δυνατότητα χρηματοδοτικής συμμετοχής από την Κοινότητα προς τα κράτη μέλη που συμμετέχουν στη συλλογή και τη διαχείριση στοιχείων. Παρέχει επίσης στην ίδια την Επιτροπή τη δυνατότητα να χρηματοδοτεί μελέτες και πειραματικά έργα. Η μοναδική κύρωση για τα κράτη μέλη που δεν εκπληρώνουν πλήρως τις προϋποθέσεις του ελάχιστου προγράμματος στο πλαίσιο του κανονισμού, είναι ότι δεν θα είναι υποψήφια για οποιαδήποτε οικονομική ενίσχυση όσον αφορά το εκτεταμένο πρόγραμμα.
<P>
Η επιτροπή εξέτασε δύο βασικά θέματα προβληματισμού σε σχέση με την πρόταση. Το πρώτο αφορά στο βαθμό συμμετοχής της Επιτροπής. Η αρχική πρόταση παρείχε απλά τη δυνατότητα διαβίβασης στους διεθνείς οργανισμούς των πληροφοριών που συγκεντρώνονταν. Στην περίπτωση αυτή, η Επιτροπή έπαιρνε απλώς ένα αντίγραφο των διαβιβαζόμενων πληροφοριών, εφόσον το ζητούσε.
<P>
Όμως, καθώς η Κοινότητα χρηματοδοτεί τη διαδικασία αυτή, θεωρήθηκε σκόπιμο να έχει μια άμεση ανταπόδοση της επένδυσής της. Κατά συνέπεια, η τροπολογία υπ' αριθ. 6, ενώ διατηρεί την ελευθερία των κρατών μελών να διαβιβάζουν τα δεδομένα στους διεθνείς οργανισμούς, απαιτεί να αποστέλλονται επίσης μία φορά τον χρόνο προς την Επιτροπή. Η εν λόγω αλλαγή έγινε σε συνδυασμό με τις τροπολογίες υπ' αριθ. 1,4 και 7. Η τροπολογία υπ' αριθ. 1 διευκρινίζει το σημείο ότι αν και τα στοιχεία πρόκειται να είναι επιστημονικά τεκμηριωμένα, η συλλογή τους γίνεται για ευρύτερους σκοπούς λήψης αποφάσεων.
<P>
Η τροπολογία υπ' αριθ. 4 καθιστά σαφές ότι στόχος της διαδικασίας είναι η αξιολόγηση των αλιευτικών πόρων γενικά. Η τροπολογία υπ' αριθ. 7 καλεί την Επιτροπή να υποβάλλει ετήσιες εκθέσεις σχετικά με τον τρόπο που χρησιμοποίησε τα στοιχεία τα οποία συλλέχθηκαν στο πλαίσιο του κανονισμού. Σκοπός της επίσης είναι να δοθεί μεγαλύτερη ώθηση στη διαδικασία, με την υποβολή εκθέσεων προς την Επιτροπή νωρίτερα και συχνότερα σχετικά με την πρόοδο του προγράμματος συλλογής δεδομένων στο σύνολό του.
<P>
Το άλλο θέμα προβληματισμού αφορούσε στο εύρος των δεδομένων που θα συλλεγούν στο πλαίσιο του κανονισμού. Πρώτον, σε σχέση με τα οικονομικά δεδομένα, η τροπολογία υπ' αριθ. 2 προβαίνει σε δύο αλλαγές. Στην πρώτη επιχειρείται να διασφαλιστεί πως τα ζητούμενα στοιχεία δεν θα είναι λεπτομερέστερα από ό,τι χρειάζεται για την εξυπηρέτηση του επιδιωκόμενου σκοπού. Στη δεύτερη η αναφορά στο εισόδημα από πωλήσεις και άλλα έσοδα, επιχορηγήσεις, εισπραττόμενους τόκους, κλπ., αντικαθίσταται από μια απλή αναφορά στον όγκο των πωλήσεων. Εκτιμάται ότι χωρίς τις εν λόγω αλλαγές, μπορεί τα κράτη μέλη να επιβαρυνθούν για τη συλλογή δεδομένων με ανεπιθύμητα υψηλά ποσά και ότι επίσης ενδέχεται να υπάρξουν σοβαρά προβλήματα όσον αφορά την εμπιστευτικότητα. Σε συνδυασμό με τις αλλαγές αυτές, η τροπολογία υπ' αριθ. 5 καταργεί ανάλογα μια αναφορά στις λογιστικές κατηγορίες.
<P>
Δεύτερον, σε σχέση με τα περιβαλλοντικά δεδομένα, η αρχική πρόταση αναφέρεται μόνο σε πληροφορίες βιολογικής και οικονομικής φύσεως. Όμως, η Επιτροπή κατέστησε σαφές πως η ίδια προτίθεται να διεξάγει μελέτες και πειραματικά έργα γενικότερου περιβαλλοντικού χαρακτήρα. Επίσης, κατέστησε σαφές ότι μεταγενέστερα ενδέχεται να θελήσει να επεκτείνει το φάσμα των δεδομένων που συλλέγονται από τα κράτη μέλη.
<P>
Η τροπολογία υπ' αριθ. 3 προβλέπει στο πλαίσιο του παρόντος κανονισμού τη διαβίβαση δεδομένων που χρειάζονται για την παρακολούθηση των αλλαγών στα υδρόβια οικοσυστήματα. Αυτό οπωσδήποτε θα διευκολύνει την εισαγωγή ενός νέου κανονισμού σχετικά με τα περιβαλλοντικά δεδομένα και ενδέχεται ακόμη και να την καταστήσει περιττή. Πρέπει να υπογραμμιστεί ότι η τροπολογία σε καμία περίπτωση δεν απαιτεί από την Επιτροπή να περιλάβει τη συλλογή των εν λόγω στοιχείων, είτε στο ελάχιστο, είτε στο εκτεταμένο πρόγραμμα που συντάσσει, αλλά απλώς της το επιτρέπει, εφόσον το επιθυμεί.
<P>
Όπως ήδη αναφέρθηκε, η πρόταση σχετικά με την απόφαση του Συμβουλίου διαιρείται σε δύο μέρη. Το πρώτο ασχολείται με τη χρηματοδότηση των κρατών μελών για την εφαρμογή των κοινοτικών προγραμμάτων και το δεύτερο αναφέρεται στη δυνατότητα της ίδιας της Επιτροπής να χρηματοδοτεί πειραματικές μελέτες και έργα. Υπάρχουν ορισμένες τροπολογίες ήσσονος σημασίας: Η τροπολογία υπ' αριθ. 2 έχει ως στόχο να διασφαλίσει ότι, η χρηματοδοτική συμμετοχή προς τα κράτη μέλη θα μπορεί να καλύπτει τις δαπάνες όχι μόνο για τη συλλογή, αλλά και για τη διαχείριση, συγκέντρωση, ενοποίηση, κλπ., των στοιχείων. Οι τροπολογίες υπ' αριθ. 3 και 6 έχουν ως στόχο να καταστήσουν το χρονοδιάγραμμα πιο βατό, δεδομένου ότι τα κράτη μέλη θα πρέπει να περιμένουν έως ότου ο κανονισμός υλοποίησης έχει τεθεί σε εφαρμογή για να πληροφορηθούν το περιεχόμενο των προγραμμάτων· επίσης, στόχος των τροπολογιών αυτών είναι ο συγχρονισμός του χρονοδιαγράμματος με τις ημερομηνίες και τον κανονισμό. Σκοπός των τροπολογιών υπ' αριθ. 4 και 5 είναι να διασφαλιστεί ότι οι χρηματοοικονομικές πληροφορίες θα διαβιβάζονται σε συνεχή βάση προς την αρμόδια για τον προϋπολογισμό αρχή.
<P>
Ακόμη σημαντικότερο είναι πως στο πλαίσιο της τροπολογίας υπ' αριθ. 1, η Επιτροπή Αλιείας δέχεται τη σύσταση της Επιτροπής Προϋπολογισμών ότι η χρηματοδότηση πρέπει να υπαχθεί στην κατηγορία 1(β) και όχι στην κατηγορία 3 των Δημοσιονομικών Προοπτικών. Αν και στο προσχέδιο προϋπολογισμού η Επιτροπή υπήγαγε τις πιστώσεις στην κατηγορία 3 με τίτλο "Εσωτερικές Πολιτικές" , το Κοινοβούλιο δημιούργησε ένα νέο κονδύλιο προϋπολογισμού, το υπ' αριθ. Β1-500, για τη χρηματοδότηση των υπό συζήτηση μέτρων. Με τον τρόπο αυτό παρέχεται ένα προστατευτικό μέτρο για να διασφαλιστεί ότι οι αναγκαίοι πόροι θα συνεχίσουν να είναι διαθέσιμοι.

<SPEAKER ID=131 NAME="Fraga Estιvez">
Κύριε Πρόεδρε, πιστεύω ότι πρέπει να συμφωνήσουμε πλήρως με τη διαπίστωση της κ. Attwooll στην αρχή της άριστης έκθεσής της, ότι αυτές οι δύο προτάσεις της Επιτροπής, που στοχεύουν στο να γνωρίσουμε καλύτερα την επιστημονική και κοινωνικοοικονομική κατάσταση του αλιευτικού τομέα έρχονται σε μια κρίσιμη στιγμή.
<P>
Η εξαντλητική συλλογή στοιχείων που προτείνεται και η κατάλληλη επεξεργασία τους θα αποτελέσουν πολύτιμα στοιχεία για την ακριβέστερη προσέγγιση της αναθεώρησης της Κοινής Αλιευτικής Πολιτικής. Όλα αυτά - σαφώς - εφόσον τα στοιχεία τελικά συλλέγονται. Διότι, όπως επίσης σημειώνει πολύ εύστοχα η εισηγήτριά μας, η πρόταση της Επιτροπής δεν περιέχει κανένα στοιχείο υποχρεωτικότητας σε ό,τι αφορά τα κράτη μέλη. Η αποστολή ή όχι των στοιχείων είναι σε απολύτως εθελούσια βάση, και η μη υποβολή τους θα σημαίνει μόνο ότι δεν θα εξασφαλιστεί κάποια συγκεκριμένη οικονομική ανταμοιβή που εξάλλου δεν είναι και ιδιαίτερα υψηλή.
<P>
Με την εμπειρία που έχουμε στην παρουσίαση στοιχείων στον αλιευτικό τομέα - και βασίζομαι στις εκθέσεις σχετικά με την εκπλήρωση των Πολυετών Προγραμμάτων Προσανατολισμού - πιστεύω ότι θα βρεθούμε αντιμέτωποι, αντί με μια πλήρη εικόνα της κατάστασης του τομέα, με ένα πανόραμα σύγχυσης, όπου μερικά κράτη μέλη θα δίνουν π.χ. επιστημονικά στοιχεία, όχι όμως σε σχέση με την απασχόληση, ενώ άλλα κράτη μέλη θα τα δίνουν σε σχέση με την απασχόληση, αλλά όχι αναφορικά με την κατάσταση των πόρων, ανάλογα με το αν μπορούν - ή θέλουν - να τα συλλέξουν και να τα μεταβιβάσουν.
<P>
Και βέβαια, πολύ φοβούμαι ότι θα υπάρξουν και κράτη που θα προτιμήσουν να μην εξασφαλίσουν χρηματοδότηση, εάν με αυτό μπορούν να συνεχίσουν να αποκρύβουν την κακοδιαχείρισή τους, πράγμα που το είδαμε και μάλιστα σε περιπτώσεις που η αποστολή των εν λόγω στοιχείων ήταν υποχρεωτική, όπως στην προαναφερθείσα περίπτωση των Πολυετών Προγραμμάτων Προσανατολισμού.
<P>
Λαμβάνοντας υπόψη αυτή την έλλειψη - που νομίζω ότι είναι η πιο σημαντική - η έκθεση της Επιτροπής Αλιείας βελτιώνει την πρόταση σε μερικά ενδιαφέροντα σημεία, κυρίως με τις υποδείξεις της εισηγήτριας σχετικά με πιο λογικές προθεσμίες υποβολής και το αίτημα για παρακολούθηση από πλευράς Επιτροπής.
<P>
Από πλευράς της Ομάδας μου, συμπεριλάβαμε αυτά που πιστεύω ότι είναι δύο λογικά αιτήματα. Το πρώτο, ότι για μια σειρά στοιχείων των οποίων η συλλογή σε ορισμένες περιπτώσεις θα μπορούσε να συνιστά ατελείωτη διαδικασία, να χρησιμεύσουν τα προερχόμενα από μελέτες και δείγματα· το δεύτερο, να απαλειφθούν από την πρόταση της Επιτροπής στοιχεία που αναφέρονται αυστηρά στην φορολογία των εταιρειών, λαμβάνοντας υπόψη πέραν των άλλων ότι αυτά τα στοιχεία φορολογικού χαρακτήρα δεν υπάγονται στην κοινοτική αρμοδιότητα.
<P>
Βάσει όλων αυτών, πιστεύω ότι η έκθεση είναι πολύ ορθή και ζητώ, εξ ονόματος της Ομάδας μου, την έγκρισή της.

<SPEAKER ID=132 NAME="Fiebiger">
Κύριε Πρόεδρε, αξιότιμοι κυρίες και κύριοι συνάδελφοι, οι πρώτοι κοινοί κανονισμοί για τον τομέα της αλιείας ψηφίσθηκαν ήδη το 1970. Στη διάρκεια των χρόνων που πέρασαν, η Επιτροπή παρουσίασε επανειλημμένα στο Συμβούλιο και το Κοινοβούλιο ανακοινώσεις για την κατάσταση στην αγορά αλιευτικών προϊόντων. Στόχος ήταν να συζητηθούν οι προοπτικές για μια αειφόρο ευρωπαϊκή αλιευτική πολιτική στην παραγωγή, το εμπόριο, τη διάθεση και διάφορους άλλους τομείς και να επαναπροσδιορισθούν εν συνεχεία αντίστοιχα τα περιεχόμενά της. Μπορώ να αναφέρω εδώ σύντομα ορισμένες λέξεις κλειδιά όπως ανταγωνισμός, ασφάλεια παραγωγής, ποιότητα παραγωγής κλπ. Η έκθεση, στην οποία συναινώ, επιτρέπει επίσης να συμπεράνουμε ότι η Επιτροπή απέχει ακόμη πολύ από τον στόχο της να διαμορφώσει μία αειφόρο αλιευτική πολιτική.
<P>
Ορισμένα άρθρα και τροπολογίες παραπέμπουν στα προβλήματα που παραμένουν ανεπίλυτα. Ο κανονισμός εφαρμογής θα διασαφηνίσει ορισμένα πράγματα. Συμφωνώ επίσης με όλες τις εκτιμήσεις που επισημαίνουν ότι οι 265 000 αλιείς που εργάζονται στην ΕΕ, που συχνά κατοικούν σε απομακρυσμένες παράκτιες περιοχές και που εργάζονται και εξασφαλίζουν το εισόδημά τους στα κατώτατα όρια μιας περιοχής του στόχου 1 δεν είναι ακόμη κατάλληλα εξοπλισμένοι για να αντιμετωπίσουν μια ενιαία ευρωπαϊκή εσωτερική αγορά με παράλληλο άνοιγμα της παγκόσμιας αγοράς.
<P>
Στο σημείο αυτό θα ήθελα επίσης να επισημάνω τα διαρθρωτικά προβλήματα στον τομέα της υδατοκαλλιέργειας σε λίμνες και το ζήτημα της ένταξής της στη γεωργία. Δεν μπορώ να υπεισέλθω περισσότερο στο ζήτημα της σημερινής γκρίζας ζώνης, όμως θα πρότεινα να λάβουμε και γι' αυτά σαφείς αποφάσεις στο πλαίσιο μιας νέας αλιευτικής πολιτικής.

<SPEAKER ID=133 NAME="Gallagher">
Επιθυμώ αρχικά να συγχαρώ την κ. Attwool για την κατάρτιση και την παρουσίαση της έκθεσής της. Εκφράζω την ικανοποίησή μου για τη θέσπιση ενός κοινοτικού πλαισίου σχετικά με τη συλλογή και τη διαχείριση αλιευτικών δεδομένων που πιστεύω ότι απόλυτα αναγκαίο για την ορθή αξιολόγηση του επιπέδου των αποθεμάτων των διαφόρων ειδών ψαριών.
<P>
Είναι σημαντικό βεβαίως τα στοιχεία να είναι τόσο βιολογικού όσο και οικονομικού χαρακτήρα και οι πληροφορίες που θα παρέχονται από τα κράτη μέλη πρέπει να τυποποιηθούν σε όλη την έκταση της Κοινότητας. Επίσης, τα εν λόγω στοιχεία και πληροφορίες, όπως αναφέρθηκε από την εισηγήτρια στην έκθεσή της, οφείλουν να συμμορφώνονται προς τις διεθνείς διατάξεις. Χαίρομαι για το γεγονός ότι θα υπάρχει χρηματοδότηση για τα εθνικά προγράμματα, ακόμη και για το γεγονός πως λαμβάνονται υπόψη οι διατάξεις που αφορούν τα ελάχιστα προγράμματα στα οποία πρέπει να υπάρχει ανταπόκριση.
<P>
Συμφωνώ με τις προτάσεις ότι οι πληροφορίες που παρέχονται στους διεθνείς οργανισμούς πρέπει να είναι διαθέσιμες και στην Επιτροπή, διαφορετικά, ο σκοπός της συλλογής και του συσχετισμού στοιχείων δεν θα εκπληρωθεί και εάν οι πληροφορίες δεν είναι διαθέσιμες, τότε δεν θα αλλάξει η μέχρι τώρα διστακτική στάση. Η ύπαρξη ορθών και τεκμηριωμένων πληροφοριών εξυπηρετεί κατά τον καλύτερο τρόπο τα συμφέροντα της αλιευτικής βιομηχανίας. Πιστεύω ότι οι εκσυγχρονισμένες πληροφορίες που πρόκειται να διατεθούν θα ωφελήσουν και θα είναι μείζονος σημασίας για εκείνους που αποφασίζουν και τους συμβούλους τους, και θα συμβάλλουν ώστε να εξασφαλιστεί η παρουσία μιας περισσότερο ισχυρής αλιείας, που θα συνεχίζει να παρέχει θέσεις εργασίας σε περιοχές της Ένωσης στις οποίες δεν υπάρχει εναλλακτική πηγή απασχόλησης.
<P>
Με ικανοποίηση επιβεβαιώνω ότι στη χώρα μου οι αρχές εργάζονται για να εξασφαλίσουν ότι τα λεπτομερή πρακτικά θέματα, ο σχεδιασμός, η οργάνωση και η χρήση των πληροφοριών αναπτύσσονται προς το καλύτερο δυνατό συμφέρον των πόρων της βιομηχανίας αυτής και εκείνων που αποφασίζουν και η Ομάδα μας υποστηρίζει ανεπιφύλακτα τις εν λόγω εκθέσεις.

<SPEAKER ID=134 LANGUAGE="FR" NAME="Martinez">
Κύριε Πρόεδρε, πίσω από την έντιμη έκθεση της κ. Attwooll, την οποία θα υπερψηφίσουμε, διακρίνεται η ευρωπαϊκή αλιευτική πολιτική την οποία δεν είναι εύκολο να διαχειριστεί κανείς, γιατί είναι προφανές ότι σε μια ελεύθερη, τεράστια και χωρίς σύνορα θάλασσα, δεν μπορεί κανείς να διαχειριστεί εύκολα τα ψάρια που μετακινούνται. Προσπαθούμε να ελέγξουμε μια οικονομία συγκομιδής, και στην προσπάθειά μας αυτή διαπράττουμε αδικίες. Στην πραγματικότητα, καλό είναι να θέλουμε να αποφύγουμε την εξάντληση των εύθραυστων πόρων, όμως ποίο το όφελος εάν, παρ' όλο που η Ευρώπη περιορίζει τις αλιεύσεις της, οι παγκόσμιες αλιεύσεις αυξάνουν; Τι εξυπηρετεί η απαγόρευση των δικών μας παρασυρόμενων απλαδιών στο νησί Yeu ή αλλού, όταν η Ιαπωνία, η Κορέα ή η Τυνησία τα χρησιμοποιούν και εκφορτώνουν στις χώρες μας ψάρια, οι αλιεύσεις των οποίων σε εμάς απαγορεύονται; Τι εξυπηρετεί να καταστρέψουμε τον αλιευτικό στόλο της Γαλλίας, στο Sθte για παράδειγμα ή αλλού, εάν η Γαλλία πρέπει κάθε χρόνο να εισάγει ιχθύες αξίας δύο εκατομμυρίων ευρώ που έχουν αλιευθεί και εκφορτωθεί, τη στιγμή που στους δικούς μας αλιείς απαγορεύεται η αλιεία τους. Επιπλέον, η κυκλοφορία των ιχθύων, είναι όπως το CO2 ή όπως τα κεφάλαια, δεν είναι ευρωπαϊκή αλλά παγκόσμια. Ως εκ τούτου, οι Βρυξέλλες που θέλησαν να καταστρέψουν τα έθνη, με την πρόφαση ότι είναι ανεπαρκή, εμφανίζονται με τη σειρά τους ανεπαρκείς να διαχειριστούν έναν παγκοσμιοποιημένο πόρο.
<P>
Λέω ναι στην κ. Attwooll όσον αφορά τη συλλογή των επιστημονικών δεδομένων, ναι, στους σωστούς και δίκαιους ελέγχους, με την προϋπόθεση ότι δεν διαφοροποιούνται αναλόγως τη σοβαρότητα ή την υπερβολική επιείκεια των διοικήσεων, λέω ναι, σε μια διαχείριση εμπλουτισμένη με τα φώτα των ειδικών της θάλασσας, όπως του καθηγητή Aubert ή και άλλων, η οποία θα μας επιτρέψει επιπλέον να ανακαλύψουμε ότι τα θεμελιώδη προβλήματα δεν σχετίζονται τόσο πολύ με τη βιομηχανική αλιεία - μολονότι παίζει έναν σοβαρό και αρνητικό ρόλο - αλλά μάλλον με το πλαγκτό, με τα μεγάλα υποθαλάσσια θερμά ή ψυχρά ποτάμια, η επίδραση των οποίων είναι πολύ μεγαλύτερη από την ανθρώπινη επίδραση. Όμως για να διαφωτίσουμε όσους πρόκειται να λάβουν αποφάσεις, ας είμαστε έντιμοι, χωρίς υστεροβουλίες προκειμένου η Ευρωπαϊκή Ένωση να χρηματοδοτήσει προφάσεις για καταστροφή των αλιευτικών μας σκαφών. Γιατί, εάν πρέπει να διατηρήσουμε τα κοπάδια των ιχθύων, πρέπει να διατηρήσουμε επίσης τα λιμάνια και τους αλιείς.
<P>
Η Ευρώπη των Βρυξελλών, αντί να είναι πάντοτε ουραγός των Ηνωμένων Πολιτειών, όπως ήταν στο Σηάτλ, στο Κοσσυφοπέδιο, στο Ιράκ, θα μπορούσε να υποστηρίξει, πέρα από τις διεθνείς οργανώσεις αλιείας που υπάρχουν στο Βόρειο Ατλαντικό, στον Ειρηνικό, πέρα από τον κανονισμό για τα τονοειδή, τον μπακαλιάρο ή για άλλα πράγματα, την ανάληψη μιας πρωτοβουλίας για μια παγκόσμια διάσκεψη αλιείας μεταξύ Περουβιανών, Ιαπώνων, Καναδών, Ρώσων, Ευρωπαίων, ένα είδος Montego Bay για τους αλιευτικούς πόρους μεταξύ, και έτσι θα μπορούσαμε να διαχειριστούμε επιστημονικά τους αλιευτικούς πόρους, που αποτελούν κοινή κληρονομιά της ανθρωπότητας. Θα επρόκειτο για μια καλή παγκοσμιοποίηση σε αντίθεση με μια κακή παγκοσμιοποίηση, όπως είναι αυτή που εφαρμόζεται με τις ζώνες ελευθέρων συναλλαγών και των άλλων υποτιθέμενων φίλων του ΟΟΣΑ.

<SPEAKER ID=135 LANGUAGE="NL" NAME="Van Dam">
Κύριε Πρόεδρε, κύριε Επίτροπε, εάν η Ευρωπαϊκή Επιτροπή επιθυμεί να πραγματοποιήσει μία αξιόπιστη αλιευτική πολιτική, οφείλει να διαθέτει όσο το δυνατόν πιο αξιόπιστα και πλήρη στοιχεία σχετικά με τα αλιευτικά αποθέματα και τον αλιευτικό στόλο. Για τη συγκέντρωση τέτοιων στοιχείων η Επιτροπή εξαρτάται από τα κράτη μέλη. Ένα κοινοτικό πλαίσιο για τη συλλογή των στοιχείων αυτών μπορεί να βάλει τάξη σ' αυτές τις προσπάθειες και να αυξήσει τις δυνατότητες επιστημονικής αξιολόγησής τους.
<P>
Το ερώτημα ωστόσο είναι εάν τα κράτη μέλη είναι σε θέση υπό το νέο καθεστώς να θέτουν εγκαίρως τα αναγκαία στοιχεία υπόψιν της Επιτροπής.Δεν βλέπω να υπάρχουν στην πρόταση της Επιτροπής αποτελεσματικές κυρώσεις και/ή κίνητρα προκειμένου να ακολουθήσουν τα κράτη μέλη μία υπεύθυνη πολιτική στον τομέα αυτό. Εξάλλου, μπορούμε να έχουμε πλήρη εμπιστοσύνη στις πληροφορίες αυτές; Πόσο αξιόπιστα μπορεί να είναι τα στοιχεία περί του όγκου των αλιευμάτων, καθ' ήν στιγμή διατίθενται στην αγορά όλο και μεγαλύτερες ποσότητες παράνομα, όπως παραδέχθηκε πρόσφατα και ο επιθεωρητής David Cox της βρετανικής ένωσης αλιέων στο Fishing News.
<P>
Και τι να πει κανείς για τα δεδομένα σχετικά με το δυναμικό του στόλου; Μετά από κριτικές του Ελεγκτικού Συνεδρίου, το Κοινοβούλιο έκανε δεκτή την τροπολογία μου για την έκθεση Cunha τον Ιανουάριο με μεγάλη πλειοψηφία. Η τροπολογία αυτή ζητά ανεξάρτητη εξακρίβωση των δεδομένων περί δυναμικού του στόλου. Θα ήθελα πολύ να μου πει η Επιτροπή τι έκανε με τη σύσταση αυτή, την οποία υποστηρίζει και η Συμβουλευτική Επιτροπή.
<P>
Τέλος, σημαντικές αποφάσεις βασίζονται κάποτε σε γνωμοδοτήσεις βιολόγων. Χρειάζεται επομένως να αυξηθεί η ακρίβεια των βιολογικών προβλέψεων. Αναφέρομαι στην πιστοποίηση για την εκπόνηση των γνωμοδοτήσεων. Περαιτέρω, η Επιτροπή οφείλει να εξασφαλίσει επαρκείς πόρους για την έρευνα των αλιευτικών αποθεμάτων. Χρήσιμη θα ήταν επίσης η αξιοποίηση των γνώσεων και της πείρας των αλιέων κατά την εκπόνηση των βιολογικών γνωμοδοτήσεων.

<SPEAKER ID=136 NAME="Paisley">
) Η αλιευτική βιομηχανία της Βορείου Ιρλανδίας έχει υποστεί πολλά σοβαρά πλήγματα από αυτή την Ευρωπαϊκή Ένωση. Τα ύδατα όπου ψαρεύουν οι αλιείς της λαφυραγωγούνται από άλλους, ενώ αναγκάστηκαν να δέσουν τα ίδια τα αλιευτικά τους σκάφη και να απέχουν από αλιευτικές δραστηριότητες. Οι πρόσφατες αποφάσεις για την ποσόστωση του γάδου στη Θάλασσα της Ιρλανδίας αποτελούν ένα ακόμη σοβαρό πλήγμα που μπορεί κάλλιστα να αποβεί θανατηφόρο για την αλιευτική βιομηχανία της Βορείου Ιρλανδίας. Βλέπω τον Επίτροπο να χαμογελά, αλλά μιλώ έχοντας την εξουσιοδότηση από όλα τα πολιτικά κόμματα της Βόρειας Ιρλανδίας, οι απόψεις των οποίων μπορεί να διαφέρουν σε πολλά θέματα, είναι όμως ταυτόσημες στο θέμα αυτό.
<P>
Η Ευρωπαϊκή Ένωση πρέπει να παραδεχθεί ότι, όταν λαμβάνονται τόσο δραστικές αποφάσεις σε σχέση με αλληλοσυγκρουόμενα επιστημονικά στοιχεία που υποβλήθηκαν από τους ίδιους τους αλιείς, τα οποία απορρίφθηκαν πάραυτα στο σύνολό τους και αφορούσαν τη διατήρηση των δικών τους αλιευτικών αποθεμάτων, θα δημιουργηθούν σοβαρά προβλήματα όταν δεν ακούγεται η φωνή των ανθρώπων αυτών. Σε μια πρόσφατη επίσκεψή τους στις Βρυξέλλες, οι δεόντως διαπιστευμένοι εκπρόσωποι των αλιέων αυτών που ταξίδεψαν από τη Βόρειο Ιρλανδία απειλήθηκαν με αποβολή από τη συνάντηση, όταν προσπάθησαν να αναπτύξουν τα επιχειρήματά τους σχετικά με ένα θέμα για το οποίο είχαν προετοιμαστεί πολύ καλά. Αυτό είναι σκανδαλώδες, η υπόθεσή τους έπρεπε να ακουστεί.
<P>
Πρέπει να καταγραφεί, και επιθυμώ να καταγραφεί σήμερα στα πρακτικά, ότι συμμετείχα σε μια συνάντηση όπου οι επιστήμονες μας ανέφεραν πως σύντομα ο βακαλάος εγκλεφίνος επρόκειτο να εκλείψει από τη Θάλασσα της Ιρλανδίας, ενώ εκείνη ακριβώς την περίοδο η αναπαραγωγή του ψαριού αυτού στην περιοχή σημείωνε ιδιαίτερη και θεαματική αύξηση, γεγονός που σημαίνει ότι οι επιστήμονες δεν είναι αλάνθαστοι. Όπως είπα, όλα τα κόμματα της Βορείου Ιρλανδίας έχουν κοινή στάση στο θέμα αυτό και εκείνοι που είναι υπεύθυνοι για τον κανονισμό αυτό πάνω στην ποσόστωση του γάδου, οφείλουν να αναθεωρήσουν την εν λόγω απόφαση που όχι μόνο θα σημάνει την εξαφάνιση του ψαριού αυτού, αλλά και την καταστροφή των αλιέων της Βορείου Ιρλανδίας, γεγονός που θα έχει επιπτώσεις σε όλη την αλιεία αυτής της Ένωσης.

<SPEAKER ID=137 LANGUAGE="ES" NAME="Varela Suanzes-Carpegna">
Κύριε Πρόεδρε, οι εκθέσεις της συναδέλφου μας, της κ. Attwooll, έχουν μεγάλη σημασία, όπως έχει και το ίδιο το γεγονός να μπορούμε να έχουμε στη διάθεσή μας τον μεγαλύτερο δυνατό αριθμό στοιχείων για τους τομείς αλιείας των κρατών μελών, ειδικά όταν έχουμε προ των θυρών την υποχρέωση της Επιτροπής για την εκπόνηση έκθεσης σχετικά με τη μεταρρύθμιση της Κοινής Αλιευτικής Πολιτικής, το έτος 2002. Παρά ταύτα, το γεγονός ότι αυτές οι υποχρεώσεις ενημέρωσης και αποστολής στοιχείων είναι απλώς προαιρετικές και αναφέρονται σε στοιχεία και τομείς πολύ διαφοροποιημένα μεταξύ τους, μπορεί να υπονομεύσει τον τελικό στόχο της πρότασης της Επιτροπής. Κατέστη λοιπόν πρόδηλο - όπως επισημάνθηκε ήδη εδώ - στο πλαίσιο των Πολυετών Προγραμμάτων Προσανατολισμού ότι προκλήθηκε σημαντική ζημία για τα κράτη που τα τήρησαν αυστηρά και απέστειλαν τα αντίστοιχα στοιχεία στην Επιτροπή, έναντι εκείνων που δεν τα τήρησαν ή που απλά δεν τα απέστειλαν.
<P>
Είναι ανάγκη να επισημανθεί πέραν των άλλων ότι δεν διαθέτουν όλα τα κράτη μέλη τον ίδιο αριθμό στοιχείων. Μερικά έχουν διαφορετικούς τομείς, και με δεδομένο τον όγκο στοιχείων που πρέπει να αποστείλουν, θα μπορούσαν να βγουν ζημιωμένα έναντι εκείνων που έχουν μικρότερο όγκο, εάν τίθενται ίδιες προθεσμίες. Κατά συνέπεια, είναι ανάγκη κατά την γνώμη μας να τροποποιηθούν αυτές οι προθεσμίες υποβολής.
<P>
Πολλά από αυτά τα στοιχεία είναι επίσης εμπιστευτικού χαρακτήρα, όπως επισημάνθηκε εδώ επίσης, καθώς επηρεάζουν την ίδια την ανταγωνιστικότητα των ενδιαφερόμενων τομέων και των επιχειρήσεών τους. Είναι συνεπώς αναγκαίο να δράσουμε με πολύ σύνεση σε αυτό το πεδίο και να διασφαλίσουμε τον εμπιστευτικό χαρακτήρα αυτών των στοιχείων. Μερικά από αυτά είναι απαράδεκτα από νομικής άποψης, όπως επίσης επισημάνθηκε, π.χ. αυτά που αναφέρονται στη φορολόγηση των επιχειρήσεων.
<P>
Σε κάθε περίπτωση και δεδομένου ότι δεν θέλω να επεκταθώ πολύ, κύριε Πρόεδρε, έχοντας επίγνωση των χρονικών περιορισμών, θέλω να συγχαρώ την εισηγήτριά μας, την κ. Attwooll, για το σημαντικό έργο που πραγματοποίησε εντός της επιτροπής μας.

<SPEAKER ID=138 NAME="McCartin">
Και εγώ θέλω να ευχαριστήσω την κ. Attwool και να δηλώσω ότι συμφωνώ με το μεγαλύτερο μέρος της ομιλίας της. Θεωρώ αδυναμία της πρότασης ότι η υποβολή εκθέσεων δεν είναι υποχρεωτική σε όλα τα κράτη μέλη. Δεν μπορώ να καταλάβω την πρόταση να υπάρξει ένας κανονισμός από τον οποίο θα είναι δυνατό ορισμένα κράτη μέλη να ξεγλιστρήσουν χωρίς καμία κύρωση και δεν μπορώ επίσης να καταλάβω πώς σε μια Ευρωπαϊκή Ένωση όπου είμαστε αυτάρκεις μόνο σε ποσοστό 50% όσον αφορά τις εγχώριες ανάγκες μας σε ψάρι, υπάρχουν οποιεσδήποτε ιδιαίτερα ευαίσθητες πληροφορίες, πώς, με την εκπόνηση των εκθέσεων που είναι αναγκαίες, το εθνικό ή περιφερειακό συμφέρον ορισμένων κρατών ή αλιευτικών κοινοτήτων θα τεθεί σε κίνδυνο. Νομίζω ότι, εν όψει της επερχόμενης αναθεώρησης της πολιτικής το έτος 2002, είναι σημαντικό να έχουμε όλες τις δυνατές πληροφορίες, τόσο οικονομικού όσο και βιολογικού χαρακτήρα.
<P>
Νομίζω ότι στο παρελθόν κάποιος μου είχε πει ότι υπεράσπιζα τις αποφάσεις της Επιτροπής. Δεν είναι ιδιαίτερα εύκολο σε παράκτιες περιοχές σε οποιοδήποτε μέρος της Ένωσης να υπερασπίζεται κάποιος τις θέσεις της Ευρωπαϊκής Ένωσης όσον αφορά το θέμα της αλιείας στο σύνολό του, αλλά το έχω κάνει, για τον λόγο ότι οι αποφάσεις λαμβάνονται στη βάση αξιόπιστων επιστημονικών στοιχείων. Επανεξετάζοντας προσεκτικότερα το θέμα, πληροφορούμαι ότι στην πραγματικότητα οι πληροφορίες είναι αρκετά φύρδην-μίγδην με ορισμένα αποσπάσματα να έρχονται από εδώ κι εκεί και να μην προκύπτει καμία σαφής και ακριβής εικόνα, όσον αφορά τα οικονομικά και βιολογικά στοιχεία που έχουμε στη διάθεσή μας. Εάν δεν έχουμε την εικόνα αυτή, τότε δεν θα είναι δυνατό να πάρουμε λογικές αποφάσεις σε δύο χρόνια όσον αφορά το μέλλον της αλιευτικής πολιτικής.
<P>
Δεν πρόκειται για ένα εύκολο θέμα και μάλιστα θα ήθελα να μιλήσω εξ ονόματος όλων στην περιφέρειά μου που ζουν και σε παράκτιες περιοχές και να πω πως είναι σύμφωνοι σε ένα πράγμα, ότι δηλαδή η Ευρωπαϊκή Ένωση είναι η πηγή όλων των προβλημάτων και των δυσκολιών τους. Εντάξει, εγώ δεν συμφωνώ μαζί τους, νομίζω όμως ότι, εάν δεν στηρίξουμε τις πληροφορίες και τις αποφάσεις μας σε έγκυρα επιστημονικά στοιχεία και εάν δεν είναι όλοι στον ίδιο βαθμό υποχρεωμένοι να παρέχουν τα εν λόγω στοιχεία, τότε θα οδηγηθούμε σε κακές αποφάσεις.

<SPEAKER ID=139 LANGUAGE="IT" NAME="Lisi">
Κύριε Πρόεδρε, κύριε Επίτροπε, δεν μπορεί να μη συμφωνεί κανείς όσον αφορά τη χρησιμότητα της συλλογής, ποσοτικά και ποιοτικά, των δεδομένων που σχετίζονται με τον τομέα της αλιείας, ενόψη κυρίως της μεταρρύθμισης της ΚΑΠ το 2002. Και εμείς συμφωνούμε με τη διάθεση κοινοτικών πόρων για τη χρηματοδότηση τέτοιων δραστηριοτήτων. Μια κοινή αλιευτική πολιτική πρέπει να μπορεί να συνδυάζει, όσο το δυνατόν καλύτερα, τις απαιτήσεις διατήρησης των ειδών και διαχείρισης των πόρων με τις απαιτήσεις της οικονομίας και της αγοράς. Για το σκοπό αυτό χρειάζονται περισσότερα δεδομένα, συμβατά και ενοποιημένα από τα οποία, εάν συλλεχθούν και ερμηνευτούν σωστά, αναμένουμε περισσότερες πληροφορίες σχετικά με τον τομέα της αλιείας στην Ένωση. Αναμένουμε όμως επίσης ότι οι ιδιοτυπίες, οι διαφορές, οι διαφορετικές καταστάσεις και παραδόσεις που αφορούν την αλιεία θα γίνουν καλύτερα γνωστές και θα αξιοποιηθούν και δε θα υπάρξει αντίθετα αδιαφορία, επιβολή κυρώσεων ή ακόμα και κατάργησή τους, με μια κακώς εννοούμενη αντίληψη εναρμόνισης των αλιευτικών πολιτικών, όπως συνέβη συχνά. Αναφέρω το παράδειγμα της Μεσογείου και, μαζί με αυτό, και την περίπτωση της αλιείας στη χώρα μου. Έπειτα από χρόνια κατά τα οποία η ΚΑΠ για τη Μεσόγειο περιορίστηκε στους κανονισμούς για την εμπορία και τις ενισχύσεις προς τις επιχειρήσεις, ο κανονισμός 1626 ξεκίνησε τελικά μια υπεύθυνη αλιευτική πολιτική, με μέτρα προστασίας του ευαίσθητου χαρακτήρα των αλιευτικών πόρων ώστε να εγγυηθεί μια διαρκή χρησιμοποίησή τους.
<P>
Είναι ένας αποδεκτός στόχος που ωστόσο, κατά την υλοποίησή του, αποκάλυψε ότι πολλές φορές δεν υπάρχει αναγνώριση των βιολογικών ιδιομορφιών των αλιευτικών ειδών της Μεσογείου. Ένας μετέπειτα κανονισμός, ο 1448 - όχι τυχαία του 1999 - επέτρεψε ορισμένες παρεκκλίσεις, και ιδιαίτερα όσον αφορά τις λεγόμενες ειδικές αλιείες. Αυτή η παράταση λήγει συγκεκριμένα στις 31 Μαΐου, και η Επιτροπή οφείλει να παρουσιάσει μια πρόταση. Εμείς ευχόμαστε ότι κατά την παρουσίαση αυτής της πρότασης θα ληφθεί υπόψη ότι αυτό το σύστημα αλιείας είναι ζωτικής σημασίας για την οικονομία ευρύτατων θαλάσσιων περιοχών της Ιταλίας και ότι τα επιστημονικά δεδομένα που έχουν έως τώρα συλλεγεί λένε ότι, όσον αφορά τη βιολογική επίπτωση, ευσταθεί η άποψη μιας συγκεκριμένης βιολογικής διατήρησης.

<SPEAKER ID=140 LANGUAGE="DE" NAME="Fischler">
Κύριε Πρόεδρε, αξιότιμοι κύριες και κύριοι βουλευτές, θέλω και εγώ να απευθύνω αρχικά τις θερμές ευχαριστίες μου στην βουλευτή κ. Attwooll για την έκθεσή της, αλλά θέλω επίσης να ευχαριστήσω και όλους εσάς για το μεγάλο σας ενδιαφέρον και την υποστήριξή σας, όσον αφορά τις δύο προτάσεις της Επιτροπής. Ένα πράγμα είναι βέβαιο. Δεν μπορεί να υπάρξει Κοινή Αλιευτική Πολιτική, όταν δεν υπάρχει για την άσκησή της κοινή βάση δεδομένων. Τα αξιόπιστα και πλήρη δεδομένα αποτελούν προϋπόθεση για μια αξιόπιστη διαχείριση της αλιείας και επιπλέον για τη δημιουργία αυτού που ονομάζουμε επανειλημμένα level playing field, δηλαδή ουδέτερο έδαφος.
<P>
Αρχικά θέλω να κάνω μερικές παρατηρήσεις ως προς την πρώτη έκθεση. Οπωσδήποτε καταλαβαίνω τις σκέψεις σας που εκφράζονται στην τροπολογία και ζητούν τη συμπερίληψη περιβαλλοντικών στοιχείων. Μπορώ όμως να υποστηρίξω τη συλλογή τέτοιου είδους δεδομένων, μόνο όταν δημιουργηθεί ένα σαφές πλαίσιο βασικών δεδομένων και προπάντων όταν θα έχουν εγκριθεί τα επιπλέον κονδύλια που απαιτούνται για τον σκοπό αυτό. Όσον αφορά την τροπολογία 2, θέλω να επισημάνω ότι αποδίδουμε μεγάλη σημασία στη συλλογή οικονομικών στοιχείων. Εάν όμως αποδεχόμασταν την τροπολογία σας και δεν συλλέγαμε στοιχεία ως προς τα έσοδα από την πώληση των αλιευμάτων παρά μόνο στοιχεία ως προς τον όγκο τους, θα αποδυναμώναμε την πρόταση, δεδομένου ότι χρειαζόμαστε στοιχεία για τα έσοδα προκειμένου να είμαστε σε θέση να κρίνουμε την οικονομική κατάσταση των αλιέων.
<P>
Από την άλλη πλευρά όμως συμφωνούμε με την πρότασή σας ότι θα πρέπει να γίνει συλλογή ακριβέστερων στοιχείων για την κατάσταση της απασχόλησης. Όσον αφορά την τροπολογία 6, και συγκεκριμένα την αυτόματη διαβίβαση στην Επιτροπή των στοιχείων που έχουν συλλεχθεί, έχω να πω ότι η Επιτροπή παίρνει έτσι και αλλιώς όλα τα στοιχεία που χρειάζεται, όταν το ζητήσει. Δεν έχει νόημα να εγκαταστήσει κανείς μια τράπεζα δεδομένων στις Βρυξέλλες, όταν πολλά από αυτά τα δεδομένα χρειάζονται σε διεθνείς συνεδριάσεις που γίνονται μακριά από τις Βρυξέλλες. Θα πρέπει να διατηρηθούν οι μέθοδοι διαβίβασης επιστημονικών και τεχνικών στοιχείων που είναι δοκιμασμένες και αξιόπιστες, καθότι λειτουργούν καλά.
<P>
Μπορώ να αποδεχθώ εν μέρει την τροπολογία 7 της πρώτης έκθεσης και 6 της δεύτερης έκθεσης. Θεωρώ ότι είναι πολύ καλή η ιδέα να παρουσιάζουμε στην έκθεσή μας προς το Κοινοβούλιο και το Συμβούλιο και τις δικές μας εμπειρίες σχετικά με τη χρησιμοποίηση των στοιχείων που έχουν συλλεχθεί. Συμφωνώ επίσης με την άποψή σας ότι προσβλέποντας στην Κοινή Αλιευτική Πολιτική μετά το 2002 πρέπει να υποβάλουμε έγκαιρα μια πρώτη έκθεση.
<P>
Τώρα θα αναφερθώ στη δεύτερη έκθεση της κ. Attwooll. Στην τροπολογία 1 προτείνετε να γίνεται η χρηματοδότηση στο πλαίσιο της κατηγορίας 1β των δημοσιονομικών προοπτικών και όχι της κατηγοράς 3. Ωστόσο στην κατηγορία 3 περιέχονται και οι δαπάνες για τον έλεγχο και την πληροφόρηση όσον αφορά την αλιεία. Επομένως, θεωρώ ότι στην κατηγορία αυτή ανήκει επίσης και η συλλογή στοιχείων, εφόσον σε τελευταία ανάλυση χρησιμεύει για τη διεξαγωγή ελέγχων. Δεν έχει ληφθεί ωστόσο οριστική απόφαση σχετικά με το ζήτημα αυτό και θα συζητηθεί περαιτέρω τον Απρίλιο στο πλαίσιο του σχεδιασμού του προϋπολογισμού για το 2001.
<P>
Οι τροπολογίες 4 και 5, σύμφωνα με τις οποίες η Επιτροπή θα πρέπει να διαβιβάζει στην αρμόδια επί του προϋπολογισμού αρχή όλες τις εκθέσεις των κρατών μελών που αφορούν αφενός τη χρηματοδότηση και αφετέρου την κατάσταση υλοποίησης των στόχων, είναι κατά τη γνώμη μου περιττές, εφόσον έχουμε δεσμευθεί να εκπονούμε μια έκθεση για την αξιολόγηση των μέτρων λαμβάνονται από τα κράτη μέλη. Η εν λόγω έκθεση θα περιλαμβάνει μιαν αξιολόγηση του συνολικού συστήματος συλλογής βασικών δεδομένων.
<P>
Μερικές από τις υπόλοιπες τροπολογίες αναφέρονται στο χρονοδιάγραμμα που προτείνουμε. Θα συμφωνήσω οπωσδήποτε με τις τροπολογίες αυτές. Οι προθεσμίες που προτείναμε αρχικά στην πρόταση μας είχαν ως αφετηρία τους ότι προτάσεις μας θα γίνονταν νωρίτερα αποδεκτές και επομένως σήμερα δεν είναι πια ρεαλιστικές. Σε συνεργασία με το Συμβούλιο η Επιτροπή θα φροντίσει για τον ορισμό ενός ρεαλιστικού χρονοδιαγράμματος. Οφείλω ωστόσο να τονίσω ξεκάθαρα ότι θα πρέπει να τηρήσουμε περιορισμένες προθεσμίες και ότι αποκλείεται να χορηγήσουμε, για παράδειγμα, εξάμηνη διορία για την υποβολή προγραμμάτων συλλογής δεδομένων. Τέλος, οι υπόλοιπες τροπολογίες συμβάλλουν στη γλωσσική αποσαφήνιση του κειμένου και η Επιτροπή τις αποδέχεται σε όλο τους το εύρος.

<SPEAKER ID=141 NAME="Πρόεδρος">
Ευχαριστώ πολύ, κύριε Επίτροπε Fischler.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=10>
Καταπολέμηση ορισμένων νόσων των ψαριών
<SPEAKER ID=142 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης (Α5-0036/2000) του κυρίου Hudghton, εξ ονόματος της Επιτροπής Αλιείας, σχετικά με την πρόταση οδηγίας του Συμβουλίου που τροποποιεί την οδηγία 93/53/ΕΟΚ για τη θέσπιση στοιχειωδών κοινοτικών μέτρων για την καταπολέμηση ορισμένων νόσων των ψαριών.

<SPEAKER ID=143 NAME="Hudghton">
(ΕΝ) Η λοιμώδης αναιμία του σολομού (ΛΑΣ) είναι μια μεταδοτική ιογενής ασθένεια, η οποία παρατηρήθηκε για πρώτη φορά στη Νορβηγία το 1984, στη συνέχεια στον Καναδά το 1986 και ανιχνεύθηκε για πρώτη φορά στην Ευρωπαϊκή Ένωση στη Σκοτία το Μάιο του 1998. Αν και ο ιός έχει ανιχνευθεί και σε άλλα είδη, η ίδια η νόσος έχει μέχρι στιγμής περιοριστεί στο σολομό. Ο ιός δεν επιβιώνει, από ό,τι γνωρίζουμε, σε θερμοκρασίες πάνω από 25 βαθμούς Κελσίου και, επομένως, οι επιστήμονες συμφωνούν ότι δεν συνιστά κίνδυνο για την ανθρώπινη υγεία, διότι απλούστατα δεν μπορεί να επιβιώσει σε θερμόαιμα όντα.
<P>
Η βιομηχανία εκτροφής σολομού της Σκοτίας είναι η μεγαλύτερη στην ΕΕ και βρίσκεται σε μερικές από τις πλέον απομακρυσμένες κοινότητες της Ευρώπης. Από αυτήν εξαρτώνται περίπου 6 500 θέσεις εργασίας και αποφέρει περίπου 800 εκατ. ευρώ ετησίως. Είναι επομένως σαφές ότι το εν λόγω θέμα έχει ιδιαίτερη σημασία για τη Σκοτία, αλλά έχει επίσης εξίσου ζωτική σημασία για όλα τα μέρη της Ευρώπης το να τεθεί υπό έλεγχο η νόσος και, ει δυνατόν, να εξαλειφθεί.
<P>
Η ισχύουσα οδηγία απαγορεύει τον εμβολιασμό και απαιτεί τη θανάτωση όλων των ψαριών ενός ιχθυοτροφείου που έχει πληγεί από τη νόσο, ανεξάρτητα από το εάν έχουν εκδηλώσει τη νόσο ή όχι. Με την υιοθέτηση του ισχύοντος καθεστώτος στόχος ήταν η εξάλειψη της ΛΑΣ το συντομότερο δυνατό. Η αλήθεια είναι ότι η υποχρεωτική πολιτική θανάτωσης των ψαριών απέτυχε έστω να αναχαιτίσει τη ΛΑΣ - ας μη μιλήσουμε για εκρίζωση αυτής - και ενώ απέτυχε να εκπληρώσει τους στόχους της, η ισχύουσα διάταξη είχε καταστροφικές οικονομικές επιπτώσεις για τη βιομηχανία, χωρίς να έχει καταβληθεί καμία αποζημίωση και χωρίς τη δυνατότητα εμπορικής ασφάλειας.
<P>
Οι προτεινόμενες αλλαγές είναι δύο: η πρώτη αναμένεται να επιτρέψει τη χρήση του εμβολιασμού ως όπλου για την καταπολέμηση της νόσου. Πρόκειται για απαραίτητη αλλαγή και θα πρέπει να συνοδεύεται από τη δέσμευση σε ευρωπαϊκό επίπεδο για τη διενέργεια και τη χρηματοδότηση έρευνας για την ανάπτυξη αποτελεσματικού εμβολίου. Η δεύτερη προταθείσα αλλαγή θα επιτρέψει τη σταδιακή απόσυρση των ψαριών από τα μολυσμένα ιχθυοτροφεία, σύμφωνα με σχέδιο που θα βασίζεται στη σοβαρότητα του προβλήματος σε κάθε ιχθυοτροφείο. Η εν λόγω προσέγγιση χρησιμοποιήθηκε με πολύ αποτελεσματικό τρόπο στη Νορβηγία όπου ο αριθμός νέων κρουσμάτων της ΛΑΣ έχει περιοριστεί σε μια "χούφτα" κρούσματα ετησίως, ενώ στις αρχές της δεκαετίας του 1990 ο αριθμός των κρουσμάτων είχε ανέλθει σε 80-90 ετησίως.
<P>
Ως εκ τούτου, στηρίζω τις αλλαγές που πρότεινε η Επιτροπή και ζητώ να υιοθετηθούν και να εφαρμοστούν επειγόντως. Τονίζω επίσης το ζήτημα της αποζημίωσης και ζητώ την τροποποίηση της απόφασης 90/424/ΕΟΚ του Συμβουλίου, ούτως ώστε να συμπεριληφθεί η ΛΑΣ στο συνημμένο κατάλογο των νόσων που επιτρέπουν την καταβολή αποζημίωσης σε ποσοστό 50% από την Επιτροπή και 50% από το κράτος μέλος. Ευχαριστώ τους συναδέλφους μου στην Επιτροπή Αλιείας για τη συντριπτική στήριξη της έκθεσής μου κατά την ψηφοφορία και ευχαριστώ ιδιαιτέρως τους σκοτσέζους συναδέλφους μου στην επιτροπή για τη συμβολή τους καθ' όλη τη διάρκεια της τρέχουσας διαδικασίας.
<P>
Είμαι αντίθετος με τις τροπολογίες 7 έως 13, οι οποίες απορρίφθηκαν κατηγορηματικά από την Επιτροπή Αλιείας. Το μεγαλύτερο μέρος του περιεχομένου τους είτε είναι περιττό είτε έχει ήδη αναφερθεί στο κείμενό μου. Ειδικότερα, επέστησα την προσοχή στην ανάγκη να μελετηθεί το κατά πόσο υπάρχει αλληλεπίδραση και μετάδοση της νόσου - και σε ποιο βαθμό - μεταξύ εκτρεφομένων και μη σολομών, στην ανάγκη διενέργειας έρευνας σχετικά με την προέλευση της ΛΑΣ καθώς και στην ανάγκη πιο εκτεταμένου ελέγχου σχετικά με την ύπαρξη του ιού στα αποθέματα μη εκτρεφόμενου σολομού. Οι τροπολογίες αυτές από την πτέρυγα των Πρασίνων της Ομάδας των Πρασίνων/ Ευρωπαϊκή Ελεύθερη Συμμαχία έχουν ως στόχο να δικαιολογήσουν την τροπολογία αριθ, 13. Η εν λόγω τροπολογία είναι απαράδεκτη και ακατάλληλη διότι επιδιώκει όχι μόνο να υποστηρίξει την άμεση υποχρεωτική θανάτωση όλων των ψαριών, αλλά επίσης έχει ως στόχο να εμποδίσει την πώληση όλων των ψαριών από μολυσμένο ιχθυοτροφείο, ανεξάρτητα από το εάν έχουν εκδηλώσει συμπτώματα της νόσου ή όχι. Πρέπει δε να τονίσω ότι στο πλαίσιο της ισχύουσας πολιτικής δεν έχει πωληθεί κανένα ψάρι που να έχει εκδηλώσει τη νόσο. Δεν έχει υποβληθεί πρόταση προκειμένου να αλλάξει αυτό και στο πλαίσιο της προτεινόμενου νέου καθεστώτος δεν τίθεται το θέμα της πώλησης νοσούντων ψαριών. Οι τροπολογίες 7-13 απλώς δεν κατορθώνουν να λάβουν υπόψη την πραγματικότητα, όπως την καταδεικνύουν οι εκ διαμέτρου αντίθετες στατιστικές από τη Σκοτία και τη Νορβηγία. Στη Σκοτία υπομείναμε ένα εξαιρετικά αυστηρό καθεστώς, το οποίο δεν κατάφερε να επιτύχει τον στόχο του. Στη Νορβηγία, όπου έχουν πολύ μεγαλύτερη εμπειρία, η πολιτική της υποχρεωτικής απόσυρσης ψαριών σε ποσοστό 100% εγκαταλείφθηκε πριν από λίγα χρόνια και μια σειρά μέτρων οδήγησαν στη σημαντική βελτίωση της κατάστασης εκεί. Είναι προς το συμφέρον όλων μας να διασφαλίσουμε ότι και στη Σκοτία αναχαιτίζουμε τη ΛΑΣ και εμποδίζουμε την περαιτέρω εξάπλωσή της.
<P>
Την περασμένη εβδομάδα δημοσιεύθηκε στη Σκοτία έκθεση που εκπόνησε μεικτή ομάδα εργασίας της κυβέρνησης και του βιομηχανικού κλάδου σχετικά με τη ΛΑΣ. Το εν λόγω περιεκτικό έγγραφο λαμβάνει υπόψη το ευρύ φάσμα πιθανών κινδύνων και συνιστά την ανάληψη δράσης για την αντιμετώπισή τους, σε τομείς όπως είναι η μετάδοση από τόπο σε τόπο, τα μέτρα ασφάλειας για τον περιορισμό της διαφυγής ψαριών, η επεξεργασία των αποβλήτων και των υδάτων των υπονόμων, οι μέθοδοι ανίχνευσης και διάγνωσης, ο τοκετός και η εναλλαγή, η απολύμανση του εξοπλισμού και πολλοί άλλοι. Ορισμένες δράσεις μπορούν να εφαρμοστούν αμέσως από τις τοπικές αρχές με τη χρήση των υπαρχουσών εξουσιών, ενώ άλλες θα ενσωματωθούν σε κώδικες πρακτικής. Θα είναι όλες ωφέλιμες, όχι μόνο σε σχέση με την ΛΑΣ αλλά και σε ό,τι αφορά τη βελτίωση των προτύπων στην υδατοκαλλιέργεια γενικότερα, όπου απαιτείται. Οι ψήφοι σας, αγαπητοί συνάδελφοι, υπέρ της έκθεσής μου στο σύνολό της, όπως υποστήριξε η Επιτροπή Αλιείας, θα αποτελέσουν πολύ σημαντικό μέρος μιας ευρύτερης δέσμης ελέγχου της ΛΑΣ, που θα βασίζεται στην πραγματικότητα της κατάστασης στη Σκοτία και στα μαθήματα που πήραμε από τις επιτυχίες των άλλων.

<SPEAKER ID=144 LANGUAGE="EN" NAME="Stevenson">
Συγχαίρω τον κ. Hudghton, υποστηρίζω πλήρως την έκθεσή του και θα συνιστούσα στους αξιότιμους βουλευτές του ΕΚ να πράξουν το ίδιο. Όπως είπε, η ιχθυοκαλλιέργεια αποτελεί εξαιρετικά σημαντική πηγή απασχόλησης στα απομακρυσμένα μέρη της αγροτικής Σκοτίας, και τη στιγμή που οι αγροτικές περιοχές της Σκοτίας πλήττονται από τη χειρότερη ύφεση του τελευταίου αιώνα η βιομηχανία στον τομέα της υδατοκαλλιέργειας δίνει ουσιαστική ώθηση στην αγροτική οικονομία από την οποία εξαρτώνται χιλιάδες άμεσες ή έμμεσες θέσεις εργασίας.
<P>
Τώρα, όπως είπε, πάνω από 85 000 τόνοι σολομού παράγονται στα σκωτικά ιχθυοτροφεία στο πλαίσιο μιας βιομηχανίας που αποφέρει πάνω από 800 εκατ. ευρώ ετησίως. Δυστυχώς, μολονότι η ΛΑΣ ανιχνεύθηκε για πρώτη φορά στη Σκοτία πριν από δύο χρόνια, έχει εξαπλωθεί σήμερα άμεσα σε 29 ιχθυοτροφεία και περίπου άλλα 240 ιχθυοτροφεία έχουν πληγεί με τον έναν ή με τον άλλον τρόπο. Μη εκτρεφόμενοι σολομοί, πέστροφες και χέλια βρέθηκαν να είναι φορείς του ιού, ο οποίος τώρα φαίνεται να είναι ενδημικός ακόμη και στο ευρύτερο θαλάσσιο περιβάλλον. Όμως, πρέπει να πω ότι - παρά την κινδυνολογία των Πρασίνων - πρέπει να τονιστεί ότι η ΛΑΣ δεν μπορεί υπό οποιεσδήποτε συνθήκες να μεταδοθεί στον άνθρωπο, και πρέπει να επαναλάβω αυτό που είπε ο κ. Hudghton, ότι δηλ. ο ιός δεν μπορεί να επιζήσει σε θερμοκρασία άνω των 25 βαθμών Κελσίου - που είναι η θερμοκρασία του ανθρώπινου οργανισμού - διότι πρόκειται για ιό των ειδών που ζουν στα ψυχρά ύδατα.
<P>
Μπορεί ωστόσο, στα ψάρια που έχουν μολυνθεί, να οδηγήσει σε μεγάλη απώλεια βάρους και στον πρόωρο θάνατο σε προχωρημένα στάδια, και ως εκ τούτου είχε σοβαρές οικονομικές επιπτώσεις σε ολόκληρο τον κλάδο της ιχθυοκαλλιέργειας στη Σκοτία κοστίζοντας στη βιομηχανία περίπου 60 έως 70 εκατ. ευρώ σε απώλειες που προέρχονται από την υποχρεωτική πρόωρη απόσυρση και από τα άλλα μέτρα εξάλειψης της νόσου. Έτσι η παρούσα έκθεση, κύριε Πρόεδρε, παρέχει μια ενθαρρυντική σειρά προτάσεων με σκοπό τη βελτίωση του τρόπου με τον οποίο οι αρχές στο ΗΒ και αλλού πρέπει να αντιμετωπίζουν τη νόσο. Συνιστώντας την εισαγωγή της μεθόδου αναχαίτισης και σταδιακής απόσυρσης - παρόμοια με το σύστημα που χρησιμοποιήθηκε επιτυχώς στη Νορβηγία - ο εισηγητής επιδιώκει την εισαγωγή μιας πιο ευέλικτης προσέγγισης της νόσου που θα παράσχει εμπιστοσύνη, όχι μόνο στον ασφαλιστικό κλάδο που μέχρι στιγμής έχει δείξει σαφή δισταγμό να παράσχει οποιαδήποτε μορφή κάλυψης λόγω της εμμονής στην πολιτική της υποχρεωτικής θανάτωσης. Ο εισηγητής, ενθαρρύνοντας την ανάπτυξη της έρευνας και τη χρήση του εμβολιασμού εν τέλει για τον έλεγχο και την εξάλειψη της ΛΑΣ, ανακουφίζει επίσης τη φαρμακοβιομηχανία που μέχρι στιγμής δεν είχε κανένα κίνητρο για να επενδύσει στην ανάπτυξη εμβολίου. Έτσι, τάσσομαι απολύτως υπέρ και ελπίζω ότι το Κοινοβούλιο θα στηρίξει την παρούσα εξαιρετική έκθεση.

<SPEAKER ID=145 LANGUAGE="EN" NAME="Taylor">
Θα ήθελα να ευχαριστήσω επίσης τον εισηγητή κ. Hudghton για την παρούσα έκθεση. Η σκωτική βιομηχανία σολομού είναι η μεγαλύτερη στην Ευρωπαϊκή Ένωση και εξυπηρετεί το 90% της βρετανικής βιομηχανίας στον τομέα της υδατοκαλλιέργειας. Η βιομηχανία βρίσκεται σε ορισμένες από τις πλέον απομακρυσμένες κοινότητες της Ευρώπης και αποτελεί οικονομική "σανίδα σωτηρίας" για τις κοινότητες αυτές. Βάσει πρόσφατης έρευνας εκτιμάται ότι η αξία της βιομηχανίας ανέρχεται σε 800 εκατ, ευρώ ετησίως και 6500 θέσεις εργασίας εξαρτώνται από την ύπαρξή της.
<P>
Πιστεύω ότι η εν λόγω έκθεση παρέχει σαφή μέθοδο για την αντιμετώπιση της λοιμώδους αναιμίας του σολομού, η οποία είναι πρακτική, ρεαλιστική και μπορεί να επιτευχθεί. Το παράδειγμα της Νορβηγίας καταδεικνύει την αποτελεσματικότητα της εν λόγω προσέγγισης. Σε ό,τι αφορά τις τροπολογίες, αντιτίθεμαι στις τροπολογίες που κατέθεσαν οι συνάδελφοι της ομάδας των Πρασίνων, δηλ τις τροπολογίες 7-13, όχι επειδή δεν ενδιαφέρομαι για τους κινδύνους που απειλούν την ανθρώπινη υγεία, αλλά διότι σύμφωνα με τα επιστημονικά δεδομένα ο ιός δεν επιβιώνει σε θερμοκρασία άνω των 25 βαθμών Κελσίου, και σύμφωνα με τα ιατρικά δεδομένα ο ανθρώπινος οργανισμός σε αυτή τη θερμοκρασία είναι νεκρός. Υπάρχει μια παροιμία που λέει ότι οι νεκροί δεν λένε παραμύθια και είμαι βέβαιος ότι δεν τρώνε ούτε ψάρια, και αναμένω με ανυπομονησία την εφαρμογή της παρούσας έκθεσης.

<SPEAKER ID=146 LANGUAGE="EN" NAME="Attwooll">
Θα ήθελα και εγώ να συγχαρώ τον κ. Hudghton για την έκθεσή του και να υποστηρίξω τα όσα πρόσθεσε σχετικά με την αρχική πρόταση, τόσο σε ό,τι αφορά το θέμα της αποζημίωσης, όσο και την ενθάρρυνση της ανάπτυξης εμβολίου. Συμφωνώ επίσης ότι οι τροπολογίες 7-13 είναι ανεπιτυχείς πράγματι η τροπολογία 13 δεν θα ανέτρεπε μόνο τα επιδιωκόμενα αποτελέσματα της πρότασης, αλλά θα δυσχέραινε στην πραγματικότητα ακόμη περισσότερο την κατάσταση κάτω από τις παρούσες συνθήκες.
<P>
Δεν πρέπει ωστόσο να αρνηθούμε τη σημασία των περιβαλλοντικών προβληματισμών σε σχέση με την ιχθυοκαλλιέργεια. Ο κ. Hudghton έχει ήδη αναφερθεί στην τελική έκθεση που εκπόνησε η μεικτή ομάδα εργασίας της κυβέρνησης και της βιομηχανίας του ΗΒ σχετικά με τη ΛΑΣ και τα μέτρα εκεί είναι σπουδαία για την ιχθυοκαλλιέργεια οπουδήποτε λαμβάνει χώρα, όχι μόνο σε ιχθυοτροφεία που έχουν μολυνθεί από τη ΛΑΣ. Δεύτερον περιμένοντας με ανυπομονησία το σχέδιο ψηφίσματος του κ. Κατηφόρη αργότερα σήμερα το βράδυ, η παράγραφος 28 έχει ιδιαίτερη σημασία. Ζητεί από την Επιτροπή και τα κράτη μέλη να επισπεύσουν την υιοθέτηση μέτρων για την αντιμετώπιση των ενδεχόμενων αρνητικών επιπτώσεων της υδατοκαλλιέργειας στο θαλάσσιο περιβάλλον. Τρίτον, αναφερόμενος στην προηγούμενη συζήτηση σχετικά με τη συλλογή δεδομένων για την αλιεία, ελπίζω πραγματικά ότι η Επιτροπή θα αναλάβει την κατάρτιση σχεδίων και την εκπόνηση μελετών εξετάζοντας την υδατοκαλλιέργεια από την πλευρά του περιβάλλοντος, όμως πιστεύω ότι αυτός είναι ο τρόπος που πρέπει να ακολουθήσουμε σε σχέση με το περιβάλλον και όχι ο τρόπος που προτείνουν οι τροπολογίες 7-13, και ελπίζω ότι οι αξιότιμοι βουλευτές θα τις απορρίψουν.

<SPEAKER ID=147 LANGUAGE="FR" NAME="Piιtrasanta">
Κύριε Πρόεδρε, αγαπητοί μου συνάδελφοι, δεν συμφωνώ με αυτή την ομόφωνη ικανοποίηση που εξέφρασαν οι συνάδελφοί μου, οι οποίοι εκφράζουν την ικανοποίησή τους για την ευελιξία μιας οδηγίας η οποία σέβεται την αρχή της προφύλαξης και η οποία αναλαμβάνει δεσμεύσεις για τη διατήρηση της υγείας των καταναλωτών.
<P>
Αυτή η μεταδοτική ασθένεια του σολομού προκλήθηκε από έναν ιό οποίος αποσυνθέτει το αίμα του σολομού, με κατάληξη τον θάνατο. Εξαπλώνεται πολύ εύκολα μέσω του νερού από τις βλέννες κλπ. Η οδηγία του 1993 επιτρέπει την απόσυρση όχι μόνο των ιχθύων που έχουν προσβληθεί από τον ιό, αλλά και ολόκληρων των μονάδων εκτροφής όπου εντοπίστηκαν, ακριβώς όπως βάσει της αρχής της προφύλαξης, αποσύρουμε ολόκληρο το κοπάδι όταν σε αυτό υπάρχει μια άρρωστη αγελάδα,. Αυτό που μας προτείνουν σήμερα είναι να κάνουμε πιο ευέλικτη αυτή την οδηγία, ώστε να φροντίσουμε να μην αποσύρεται ολόκληρη η μονάδα εκτροφής αλλά μόνο τα ψάρια που νοσούν. Για τα υπόλοιπα, αν είναι δυνατόν, θα έχουμε τον χρόνο να δούμε τι θα συμβεί, με βάση τις κατά τόπους περιπτώσεις.
<P>
Θεωρώ ότι είναι εξαιρετικά επικίνδυνο να δράσουμε κατ' αυτόν τον τρόπο. Εφιστώ την προσοχή των συναδέλφων γιατί δεν μπορούμε να αρκεστούμε στο γεγονός ότι η θερμοκρασία των 27Ί αποτελεί εγγύηση για το ανθρώπινο είδος και ότι συνεπώς οι άνδρες δεν κινδυνεύουν. Και οι γυναίκες; Δεν μελετήσαμε τους ανθρώπινους ιστούς για αυτή την περίπτωση. Επίσης ενέχει έναν κίνδυνο για το περιβάλλον, δεδομένου ότι υπάρχει μια περίοδος επώασης στους σολομούς και συνεπώς ενδέχεται να καταναλωθούν ενώ είναι υγιείς φορείς του ιού και να παρουσιάσουνε κάποιον κίνδυνο. Υπάρχει και ένας ακόμη κίνδυνος για το περιβάλλον, γιατί, όπως διαπιστώσαμε, η ασθένεια αυτή μεταδίδεται και στα μη εκτρεφόμενα ψάρια.
<P>
Για αυτό τον λόγο, κατέθεσα από κοινού με τη συνάδελφό μου, κ. Patricia McKenna, τροπολογίες κατά των προτάσεων που υπέβαλε η Επιτροπή.

<SPEAKER ID=148 LANGUAGE="DE" NAME="Langenhagen">
Κύριε Fischler, θέλω να πω εκ των προτέρων κάτι για μερικές από τις απαντήσεις σας: Θα πρέπει να ξανασυζητήσουμε την έκθεση Attwooll στην Επιτροπή Αλιείας. Πιστεύω ότι υπάρχουν παρανοήσεις, για παράδειγμα ως προς την τράπεζα δεδομένων.
<P>
Κύριε Πρόεδρε, με βάση την έκθεση Hudghton, συζητούμε ένα θέμα που θεωρώ πολύ ευαίσθητο, δεδομένου ότι πρόκειται για ζητήματα υγείας. Ταυτόχρονα έχει κυριολεκτικά υπαρξιακή σημασία, επειδή, όπως άκουμε, κινδυνεύουν λόγω ασθενειών να κλείσουν από τη μία μέρα στην άλλη πολλές επιχειρήσεις υδατοκαλλιέργειας. Απέχουμε πολύ από το να είμαστε σε θέση να ελέγξουμε το φαινόμενο αυτό. Η παρούσα έκθεση αναφέρεται στην αποκαλούμενη λοιμώδη αναιμία του σολομού. Όπως ακούσαμε, δεν υφίσταται άμεσος κίνδυνος για τον άνθρωπο, αλλά όλοι μας γνωρίζουμε ότι σε τέτοιες περιπτώσεις οι καταναλωτές αντιδρούν πολύ γρήγορα και συχνά πολύ έντονα, ιδιαίτερα μάλιστα στην πατρίδα μου. Σε τελευταία ανάλυση, τούτο σημαίνει απώλεια θέσεων εργασίας. Και δεν είναι μόνοι οι συνάδελφοι από τη Σκοτία που το έχουν υποστεί αυτό.
<P>
Είναι τεράστιες οι επιπτώσεις που είχε η εκδήλωση μιας τέτοιας επιδημίας στα ψάρια. Με την πρόωρη συγκομιδή ιχθύων λόγω της επιδημίας, κατέρρευσε η κοινή αγορά σολομού, γεγονός που είχε αντίστοιχες επιπτώσεις σε όλη την επικράτεια της Ένωσης. Η καταπολέμηση τέτοιων επιδημιών είναι λοιπόν προς το συμφέρον της Κοινότητας. Η παρούσα έκθεση πορεύεται προς τη σωστή κατεύθυνση. Χαιρετίζω προπάντων τις ευέλικτες ρυθμίσεις σχετικά με τη σταδιακή αντιμετώπιση καθώς και την ανάπαυση των εκμεταλλεύσεων, μόνον όταν υπάρχει πραγματικά λόγος. Δεν πρέπει μαζί με τα ξερά να καούν και τα χλωρά.
<P>
Ταυτόχρονα οφείλω να τονίσω ότι αυτό αποτελεί μόνο ένα βήμα προς τη σωστή κατεύθυνση. Πρέπει να γίνουν ακόμα πολλά πράγματα και καλώ από τη θέση αυτή το Συμβούλιο και την Επιτροπή να λάβουν περαιτέρω μέτρα και προπάντων να δημιουργήσουν κίνητρα για την έρευνα για να βρεθεί το αντίστοιχο εμβόλιο και ακόμη περισσότερο για να εντοπισθούν οι πηγές και τα αίτια των τέτοιων επιδημιών.

<SPEAKER ID=149 LANGUAGE="EN" NAME="McKenna">
Ο κ. Piιtrasanta εξήγησε για ποιον λόγο υποστηρίζουμε ορισμένες πτυχές της πρότασης της Επιτροπής και ειδικότερα την ανάπτυξη εμβολίου και την αποζημίωση των αγροτών που είναι αναγκασμένοι να θανατώσουν τα ψάρια τους, αλλά δεν μας ικανοποίησε καθόλου η ιδέα των αλλαγών στην πολιτική θανάτωσης.
<P>
Είπαν εδώ ορισμένοι τώρα ότι η Νορβηγία επιτέλεσε καλύτερο έργο ως προς τον έλεγχο της επιδημίας της ΛΑΣ και ότι χάρη στην προταθείσα αλλαγή θα συμμορφωθούμε ακόμη περισσότερο με τη νορβηγική προσέγγιση, όμως πρέπει να ειπωθεί ότι υπάρχουν περισσότερες από μία διαφορές ανάμεσα στην πολιτική της Νορβηγίας και την πολιτική της Κοινότητας. Εδώ πρόκειται για πολιτική της Κοινότητας που θα επηρεάσει και την Ιρλανδία - από την οποία κατάγομαι - εάν παρουσιαστούν παρόμοια ατυχή περιστατικά.
<P>
Υπάρχουν και άλλες διαφορές στο πλαίσιο της πολιτικής για τη διενέργεια επιθεωρήσεων της νόσου, τις περιόδους ανάπαυσης, την απαγόρευση μετακίνησης των μολυσμένων ψαριών και υλικών κλπ. Προτού βιαστούμε να αντιγράψουμε την πολιτικής θανάτωσης των Νορβηγών, θα πρέπει να δοκιμάσουμε πρώτα αυτά τα άλλα μέτρα για να δούμε εάν μπορούμε να μετριάσουμε την καταστροφή. Κατά το παρελθόν ορισμένοι μίλησαν σχετικά με τη ΣΕΒ. Για πολλά χρόνια οι Πράσινοι ζητούσαν να εξεταστεί το θέμα της ΣΕΒ. Εάν είχε πραγματοποιηθεί τότε η εξέταση, θα μπορούσατε στην πραγματικότητα να εξοικονομήσετε τεράστια χρηματικά ποσά για μεγάλο αριθμό γεωργών και για την ΕΕ. Έτσι, το θέμα αφορά επίσης την προστασία του περιβάλλοντος. Την προστασία των ίδιων των αγροτών και την προστασία της δημόσιας υγείας.

<SPEAKER ID=150 LANGUAGE="EN" NAME="Byrne">
Θα ήθελα να συγχαρώ τον κ. Hudghton για την εξαίρετη έκθεσή του σχετικά με τη ΛΑΣ και για την ευρεία υποστήριξη των μέτρων που πρότεινε η Επιτροπή, καθώς και για όσα ελέχθησαν από τον καθένα από τους ομιλητές απόψε.
<P>
Η πρόταση της Επιτροπής έχει ως στόχο να διασφαλίσει μια πιο ρεαλιστική προσέγγιση σχετικά με τον έλεγχο της νόσου που έχει τη δυνατότητα να προκαλεί σημαντικές απώλειες στα ιχθυοτροφεία σολομού. Ωστόσο, αυτό δεν πρέπει να επιτρέψει να τεθεί σε κίνδυνο ο στόχος μας του περιορισμού και τη δυνατότητα εξάλειψης της ΛΑΣ. Ούτε και μπορεί να γίνει αυτό, εάν η πρόταση ενέχει κίνδυνο για τη δημόσια υγεία. Πρέπει να ληφθούν επίσης υπόψη πολύ σοβαρά οι περιβαλλοντικές επιπτώσεις.
<P>
Έχω ενημερωθεί ότι η ΛΑΣ δεν θεωρείται παθογόνος για τους ανθρώπους και τα θηλαστικά. Η νόσος υπάρχει από το 1984 και δεν έχουν αναφερθεί περιστατικά στον άνθρωπο ή τα θηλαστικά. Ο ιός βλάπτει τα ψυχρόαιμα ζώα. Δεν αναπαράγεται σε θερμοκρασία άνω των 25 βαθμών Κελσίου και, στην περίπτωση που υπήρχε σε ψάρια που προορίζονται για κατανάλωση, θα αδρανοποιούταν κατά την πρόσληψη με κατάποση. Ωστόσο κατά κανένα τρόπο δεν μπορούν τα ασθενή ψάρια να χρησιμοποιηθούν για ανθρώπινη κατανάλωση. Ως επιπλέον προληπτικό μέτρο, επικυρώνω την εν λόγω συμβουλή προς την επιστημονική μας επιτροπή.
<P>
Κατά τη διάρκεια της συζήτησης θίχτηκαν ορισμένα σημαντικά θέματα σχετικά με τη στρατηγική ελέγχου της νόσου, συμπεριλαμβανομένης της αποζημίωσης. Ειλικρινά λυπάμαι για τις απώλειες που υπέστη η σκωτική βιομηχανία σολομού. Ίσως γνωρίζετε ότι από τις 15 Ιανουαρίου 2000, στο πλαίσιο του νέου χρηματοδοτικού μέσου προσανατολισμού της αλιείας, τα κράτη μέλη ενδέχεται να ενθαρρύνουν την εκρίζωση των νόσων στην υδατοκαλλιέργεια. Οι υπηρεσίες της Επιτροπής σχεδιάζουν την εφαρμογή των κανόνων, προκειμένου να διασφαλίσουν την πρακτική εφαρμογή του εν λόγω μέσου.
<P>
Η απόφαση του Συμβουλίου 90/424 αποτελεί ένα άλλο μέσο χρηματοοικονομικής υποστήριξης της Κοινότητας σε περίπτωση εκδήλωσης νόσου. Πρέπει να τονίσω, ωστόσο, ότι υπάρχουν σοβαρά εμπόδια. Οι δημοσιονομικοί πόροι είναι εξαιρετικά περιορισμένοι και πρέπει να τεθούν προτεραιότητες σε σχέση με τις άλλες νόσους. Έτσι χρειάζεται να δοθεί μεγαλύτερη προσοχή. Κατά συνέπεια λυπάμαι που δεν είμαι επί του παρόντος σε θέση να αποδεχθώ τις τροπολογίες που αναφέρονται στην αποζημίωση μέσω της απόφασης 90/424. Είναι συγκεκριμένα η περίπτωση των τροπολογιών αριθ. 3 και 5.
<P>
Συμφωνώ ωστόσο με τη δήλωση στην τροπολογία αριθ. 2, η οποία λέει ότι δεν έχει καταβληθεί καμία αποζημίωση σε εκτροφείς σολομού. Δεν είμαι σε θέση να σχολιάσω τη δυνατότητα καταβολής εμπορικής ασφάλειας.
<P>
Η Επιτροπή συμπεριέλαβε στην πρότασή της τη δυνατότητα εμβολιασμού των σολομών. Η εν λόγω πρόταση επιδιώκει να εισαγάγει ένα μέσο καταπολέμησης της νόσου σε επείγουσες καταστάσεις. Πιστεύω ότι το εμβόλιο δεν πρέπει να χρησιμοποιηθεί για προληπτικούς λόγους όπως προτείνεται στην τροπολογία αριθ. 4. Η εμπειρία σε άλλου τομείς έχει καταδείξει ότι ο προληπτικός εμβολιασμός έχει το αντίθετο αποτέλεσμα της δημιουργία υγιών φορέων του ιού. Αυτοί θα μπορούσαν να διαιωνίζουν τη μόλυνση. Ως εκ τούτου δεν είμαι σε θέση να δεχθώ την τροπολογία αριθ. 4.
<P>
Αναφερθήκατε επίσης στην ανάγκη περαιτέρω επιστημονικής έρευνας σχετικά με τη φύση της νόσου. Συμφωνώ ότι χρειάζεται τέτοιου είδους έρευνα και ξέρω ότι οργανώνεται τώρα κάτι τέτοιο στο Ηνωμένο Βασίλειο. Θα παρακολουθήσω με μεγάλη προσοχή τα αποτελέσματα της εν λόγω έρευνας και θα τα λάβω πλήρως υπόψη στις μελλοντικές νομοθετικές προτάσεις. Πρέπει να εξετασθεί περαιτέρω κατά πόσο και με ποιον τρόπο πρέπει να οργανωθεί η επιστημονική έρευνα σε άλλα μέρη της Κοινότητας. Στο πλαίσιο αυτό αποδέχομαι εν μέρει με ικανοποίηση την τροπολογία αριθ. 1, λαμβάνοντας ωστόσο υπόψη οι επιστημονικοί έλεγχοι δεν διενεργούνται από την Επιτροπή, αλλά ότι η Επιτροπή στηρίζεται στα αποτελέσματα των ελέγχων που διενεργούνται στα κράτη μέλη. Μπορώ επίσης να δεχθώ εν μέρει την τροπολογία αριθ. 6, σύμφωνα με την οποία η οδηγία 93/53/ΕΟΚ πρέπει να τροποποιηθεί λόγω των επιστημονικών και τεχνικών στοιχείων.
<P>
Όπως τόνισα προηγουμένως, σύμφωνα με τα διαθέσιμα επιστημονικά στοιχεία η ΛΑΣ δεν απειλεί την υγεία. Ως εκ τούτου, μπορώ να συμφωνήσω με τη τροπολογία αριθ. 10 υπό την προϋπόθεση ότι οι λέξεις, και παραθέτω, "όσο το δυνατόν υψηλότερων προτύπων" θα αντικατασταθούν από την έκφραση "είναι ασφαλή" .
<P>
Σε ό,τι αφορά τον περιβαλλοντικό αντίκτυπο, είναι πολύ γνωστό το φαινόμενο ότι, ενώ τα αποθέματα ιχθύων έχουν μειωθεί κατά τη διάρκεια των τελευταίων δεκαετιών αναφέρθηκαν διάφοροι λόγοι προκειμένου να εξηγήσουν τις εν λόγω μειώσεις: ρύπανση, υπερεκμετάλλευση των αποθεμάτων ιχθύων, κλιματικές αλλαγές κλπ. Επί του παρόντος δεν μπορεί να αποκλεισθεί το ενδεχόμενο η ΛΑΣ να έχει επιπτώσεις στα μη εκτρεφόμενα αποθέματα ιχθύων. Κατά το παρελθόν έχουν αναφερθεί περιπτώσεις διαφυγής ψαριών από εγκαταστάσεις υδατοκαλλιέργειας και ο ιός βρέθηκε σε μη εκτρεφόμενα αποθέματα ιχθύων. Στο πλαίσιο αυτό, παραμένουν ανοικτά ορισμένα επιστημονικά ερωτήματα που μπορούν να επιλυθούν μόνο μέσω περαιτέρω έρευνας. Για το λόγο αυτό χρειάζεται προσεκτική προσέγγιση σε ότι αφορά τον έλεγχο της ΛΑΣ. Τα ασθενή ψάρια δεν πρέπει να παραμένουν στα ιχθυοτροφεία και είμαι έτοιμος να εξετάσω το θέμα, προκειμένου να αποφευχθεί η περιττή εξάπλωση του ιού στο περιβάλλον. Για το σκοπό αυτό, προτείνω την τροποποίηση της αρχικής μας πρότασης, ούτως ώστε τα γεωργικά προγράμματα που καταρτίζονται από την αρμόδια αρχή να εγκρίνονται από την Επιτροπή. Με αυτό τον τρόπο θα αποφευχθούν οι περίοδοι υπερβολικής απόσυρσης. Προτείνω επίσης να ορισθεί ότι πρέπει να αποσύρονται αμέσως τα ψάρια που παρουσιάζουν κλινικά συμπτώματα.
<P>
Οι διαδικασίες για τη θέσπιση πρόσθετων μέτρων ελέγχου που υπάρχουν ήδη στην Κοινοτική νομοθεσία θα χρησιμοποιηθούν για την ανάπτυξη συστημάτων απόσυρσης με βάση την κατάσταση της υγείας του ψαριού, ούτως ώστε να ελαχιστοποιηθεί το ενδεχόμενο περιβαλλοντικών επιπτώσεων. Έχοντας αυτό κατά νου, μπορώ να συμφωνήσω με τις τροπολογίες αριθ. 7 και 8, με ελάχιστη τροποποίηση της τελευταίας. Βλέπω επίσης με μεγάλη συμπάθεια την τροπολογία αριθ. 9, αλλά πιστεύω ότι μπορεί να διατυπωθεί καλύτερα, ούτως ώστε να λαμβάνει ταυτόχρονα υπόψη τις περιβαλλοντικές ανησυχίες, καθώς και τον έλεγχο της νόσου και τις στρατηγικές εξάλειψης αυτής.
<P>
Δεν είμαι σε θέση να αποδεχθώ τις τροπολογίες αριθ. 12 και 13. Έχω την εντύπωση ότι οι εν λόγω τροπολογίες έχουν ως στόχο την επίτευξη μηδενικού κινδύνου. Πιστεύω ότι ο εν λόγω στόχος είναι πολύ δύσκολο να επιτευχθεί χωρίς το κλείσιμο του ενδιαφερόμενου κλάδου της ιχθυοκαλλιέργειας.
<P>
Αναμένω με ανυπομονησία τις απόψεις του Ευρωπαϊκού Κοινοβουλίου σχετικά με τις εν λόγω τροπολογίες και θα τις σημειώσω προσεκτικά, εάν φρονείτε ότι μια τέτοια προσέγγιση αποτελεί τον καλύτερο τρόπο που πρέπει να ακολουθήσουμε. Μπορώ να δεχθώ εν μέρει την τροπολογία αριθ. 11.
<P>
Τέλος, θα ήθελα να τονίσω ότι συνεχίζουμε τις προσπάθειές μας για να διατηρήσουμε υψηλό επίπεδο προστασίας της υγείας σύμφωνα με τις υποχρεώσεις μας που απορρέουν από τη Συνθήκη. Πιστεύω ότι τα μέτρα που είναι ανάλογα με αυτόν τον στόχο είναι ο τρόπος που πρέπει να ακολουθήσουμε. Παραμένουμε δεσμευμένοι να εξαλείψουμε τη νόσο, στόχος που θα ωφελήσει τόσο το περιβάλλον όσο και τον κλάδο της εκτροφής σολομού. Ελπίζω ότι με την αποδοχή της πρότασής μας το Ευρωπαϊκό Κοινοβούλιο αναγνωρίζει τη δέσμευσή μας, και θα ήμουν εξαιρετικά ευγνώμων γι' αυτό.

<SPEAKER ID=151 NAME="Πρόεδρος">
Ευχαριστώ πολύ, κύριε Επίτροπε Byrne.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=11>
Προστασία των νεαρών θαλάσσιων οργανισμών
<SPEAKER ID=152 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης (Α5-0035/2000) του κυρίου Gallagher, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου που αφορά την τροποποίηση, για τέταρτη φορά, του Κανονισμού (ΕΚ) αριθ. 1626/94 για τη θέσπιση ορισμένων τεχνικών μέτρων διατήρησης των αλιευτικών πόρων στη Μεσόγειο και, για πέμπτη φορά, του κανονισμού (ΕΚ) αριθ. 850/98 για τη διατήρηση των αλιευτικών πόρων μέσω τεχνικών μέτρων προστασίας των νεαρών θαλάσσιων οργανισμών (COM(1999)552 - C5-0040/2000 - 1999/0222(CNS)).

<SPEAKER ID=153 LANGUAGE="EN" NAME="Gallagher">
Η πρόταση που υποβάλλεται ενώπιον του Κοινοβουλίου, όπως υπογραμμίστηκε στην εισαγωγή, είναι πολύ σημαντική. Αυτή τη στιγμή οι συνάδελφοί μου στην Επιτροπή Αλιείας και στο Κοινοβούλιο θα είναι καλά ενήμεροι για τη δέσμευσή μας ως προς τα τεχνικά μέτρα διατήρησης που βασίζονται στις εμπεριστατωμένες τεχνικές συμβουλές. Το όργανο που είναι επιφορτισμένο με την παροχή των εν λόγω συμβουλών με βάση τα εμπεριστατωμένα επιστημονικά δεδομένα είναι η Διεθνής Επιτροπή για τη Διατήρηση του Τόνου του Ατλαντικού.
<P>
Η εν λόγω διακυβερνητική αλιευτική οργάνωση, μέλος της οποίας είναι και η Ευρωπαϊκή Ένωση, είναι υπεύθυνη για τη διατήρηση του τόνου και των τονοειδών στον Ατλαντικό Ωκεανό και τις παρακείμενες θάλασσες, συμπεριλαμβανομένης και της Μεσογείου. Το όργανο αυτό ιδρύθηκε το Μάρτιο του 1969 και υποχρεούται επίσημα να συνεδριάζει κάθε δύο χρόνια, αν και στην ουσία συνεδριάζει κάθε χρόνο και λαμβάνει τις αποφάσεις του βάσει των επιστημονικών συμβουλών. Στη συνέχεια προβαίνει σε συστάσεις για τη διατήρηση των αποθεμάτων.
<P>
Το όργανο αυτό έχει τέσσερις μόνιμες επιτροπές, οι οποίες αποτελούνται από εθνικούς εμπειρογνώμονες, και καλύπτουν τους τομείς της έρευνας και της στατιστικής, χρηματοοικονομικά θέματα και θέματα διοίκησης, τη συμμόρφωση, την προστασία και τα μέτρα διαχείρισης. Υπάρχουν επίσης τέσσερις ομάδες που ασχολούνται με τον τροπικό τόνο, τον εύκρατο τόνο του Βορρά και τον εύκρατο τόνο του Νότου καθώς και με άλλα είδη. Οι εν λόγω ομάδες είναι αρμόδιες για την εισαγωγή ρυθμιστικών μέτρων για τα είδη που καλύπτει η Σύμβαση. Στη συνέχεια οι προτάσεις των εν λόγω ομάδων παρουσιάζονται στην Επιτροπή, και η Επιτροπή με τη σειρά της υποβάλλει συστάσεις στα συμβαλλόμενα μέρη. Οι εν λόγω όροι είναι δεσμευτικοί, ωστόσο τα συμβαλλόμενα μέρη έχουν στη διάθεσή τους περίοδο έξι μηνών για να προβάλουν τις αντιρρήσεις τους. Η Ευρωπαϊκή Ένωση αποτελεί συμβαλλόμενο μέρος που υποχρεούται να μεταφέρει τις συστάσεις αυτές στο κοινοτικό δίκαιο.
<P>
Κατά την ετήσια συνεδρίασή της το Νοέμβριο του 1998 στο Santiago de Compostela, η ICCAT συνέστησε ορισμένες αλλαγές στους κανόνες για τα ελάχιστα μεγέθη των εκφορτώσιμων ιχθύων για τον ερυθρό τόνο. Η ICCAT είχε προβεί σε συστάσεις και το 1974, 1994 και 1996. Όσο για σήμερα, είναι παράνομη η εκφόρτωση και πώληση ερυθρών τόνων ηλικίας μηδέν, δηλ. από άποψη βάρους - όσων ζυγίζουν λιγότερο από 1,8 κιλά. Στην πρόσφατη συνεδρίασή της το Νοέμβριο του 1998, ζητήθηκε από την Μόνιμη Επιτροπή Έρευνας και Στατιστικών (ΜΕΕΣ) να προβεί σε νέα αξιολόγηση των πληθυσμών ερυθρού τόνου του Δυτικού και Ανατολικού Ατλαντικού, καθώς και της Μεσογείου. Οι παρασχεθείσες πληροφορίες στη συνέχεια θα βοηθούσαν την εν λόγω οργάνωση στην κατάρτιση, ανάπτυξη και βελτίωση των σχεδίων για την ανασύσταση των αποθεμάτων.
<P>
Συμφωνήθηκε ότι η ΜΕΕΣ θα υπέβαλε μελέτη κατά τη συνεδρίαση της του 1998. Πρόθεση ήταν να παρουσιαστούν κατά την εν λόγω συνεδρίαση διαφορετικά πιθανά προγράμματα αναδημιουργίας των αποθεμάτων, με στόχο την ανώτατη βιώσιμη απόδοση, λαμβάνοντας υπόψη διάφορες εναλλακτικές λύσεις ή πιθανά επίπεδα ανανέωσης και ανάμειξης των αποθεμάτων. Πρόθεση ήταν επίσης να αναφερθεί στη μελέτη η εποχιακή απαγόρευση αλιείας με γρι-γρι με συρόμενα δίχτυα, ούτως ώστε η εν λόγω απαγόρευση να είναι αποτελεσματική για την προστασία του αποθέματος του ερυθρού τόνου.
<P>
Σύμφωνα με την έρευνα, στη συνεδρίαση συμφωνήθηκε η επιλεκτική απαγόρευση αντί της γενικής απαγόρευσης αλιείας τόνου στη Μεσόγειο με γρι-γρι με συρόμενα δίχτυα κατά τη διάρκεια της περιόδου από 1ης έως 31 Αυγούστου.
<P>
Έχει σημασία η προστασία της αλιείας τόνου για τις μελλοντικές γενεές. Ο ερυθρός τόνος είναι το πιο ακριβό ψάρι σε παγκόσμιο επίπεδο, η τιμή του οποίου φθάνει τα 90 000 ευρώ ανά τόνο στις δημοπρασίες τόνου στο Τόκιο και φυσικά η σπουδαιότητα του τόνου της Μεσογείου φαίνεται από το γεγονός ότι αποτελεί το 70% των συνολικών εκφορτώσεων, γύρω στους 30 000 τόνους. Από αυτούς το 80% αντιστοιχεί στην εκφόρτωση με γρι-γρι. Η Μεσόγειος αποτελεί σημαντική περιοχή αναπαραγωγής για τον ερυθρό τόνο και κατά συνέπεια έχει σημασία να ληφθούν τα απαραίτητα μέτρα για την ενίσχυση της προστασία των νεαρών ιχθύων. Πρέπει να εξασφαλιστεί η τήρηση του ελάχιστου μεγέθους και να εφαρμοσθούν τεχνικά μέτρα για την εξάλειψη της αλίευσης ιχθύων ηλικίας μηδέν.
<P>
Τα μέτρα που συμφωνήθηκαν το Νοέμβριο του 1998 έγιναν δεσμευτικά από την 21η Ιουνίου και μετά, επαναλαμβάνω την 21η Ιουνίου 1999, μήνες προτού παρουσιαστεί η ανακοίνωση στην Επιτροπή Αλιείας του ΕΚ και σχεδόν 9 μήνες από σήμερα. Τώρα πιστεύω, κύριε Επίτροπε, ότι αυτό δεν είναι και πολύ καλό και ότι στο μέλλον πρέπει να μάθουμε ότι οι εκθέσεις πρέπει να υποβάλλονται στη Επιτροπή Αλιείας του ΕΚ προτού ληφθούν αποφάσεις, διαφορετικά το μόνο που κάνουμε είναι να αποφασίζουμε χωρίς προηγούμενη συζήτηση και ξέρω ότι δεν είναι αυτή η πρόθεση της Επιτροπής ή του Επιτρόπου, αλλά αφήστε μας να μάθουμε από τα λάθη του παρελθόντος.

<SPEAKER ID=154 NAME="Fraga Estιvez">
(PPE-DE). (ES) Κύριε Πρόεδρε, έχουμε μπροστά μας μια πρόταση που επιχειρεί να ενσωματώσει στην κοινοτική νομοθεσία μια σύσταση της Διεθνούς Επιτροπής για τη διατήρηση των τονοειδών του Ατλαντικού - όπως αναφέρθηκε, του έτους 1998 - που θα έπρεπε να καταστεί δεσμευτική από τον Ιούνιο του 1999 και που κατατέθηκε στο Κοινοβούλιο μόλις στα τέλη του περασμένου έτους.
<P>
Η νομοθετική βραδύτητα της Επιτροπής σε μερικά θέματα δεν θα έπρεπε να μας εκπλήσσει, εάν δεν επρόκειτο για το γεγονός ότι έχουμε να κάνουμε με μια σύσταση μιας από τις πλέον σημαντικές διεθνείς οργανώσεις αλιείας για την προστασία ενός τόσο επαπειλούμενου αλιευτικού πόρου όπως ο τόνος. Η Μεσόγειος και ιδιαίτερα κάποιες από τις ζώνες της, είναι μια σημαντικότατη περιοχή αναπαραγωγής για τον ερυθρό τόνο, τεράστιας εμπορικής σημασίας. Για τον λόγο αυτό, η Διεθνής Επιτροπή για τη διατήρηση των τονοειδών του Ατλαντικού πρότεινε αυτή τη ζώνη απαγόρευσης αλιείας στην Αδριατική θάλασσα και κατέστησε αυστηρότερες τις προϋποθέσεις για την αλιεία ειδών μηδενικής ηλικίας.
<P>
Όπως ορθά αναφέρει ο εισηγητής, αμφότερα μέτρα είναι απολύτως και επαρκώς δικαιολογημένα, πράγμα που σημαίνει ότι δεν μένει άλλη λύση από το να ζητήσουμε την έγκρισή τους. Συμφωνώ όμως επίσης με τον κ. Gallagher που αναγκάστηκε να εκφράσει την απογοήτευσή του για τη βραδύτητα της Επιτροπής, να θέσει σε λειτουργία τον μηχανισμό της και να μετατρέψει τις συστάσεις σε κοινοτική νομοθεσία. Ακόμη περιμένουμε για παράδειγμα την πρόταση κανονισμού σχετικά με την απαγόρευση εισαγωγής ερυθρού τόνου από την Ονδούρα και την Μπελίζ (πρώην βρετανική Ονδούρα), σύσταση που έχει γίνει από το 1996. Καθώς φαίνεται, σύμφωνα με τις σημειώσεις μου, τον περασμένο Ιανουάριο η ΓΔ Αλιείας απέστειλε ένα σημείωμα στη ΓΔ Εμπορίου, και αυτή βρίσκεται στη φάση των προπαρασκευαστικών εργασιών. Όμως τέσσερα χρόνια για να καταστεί αποτελεσματική η απαγόρευση εισαγωγών από χώρες που είναι γνωστό ότι έχουν ευνοϊκό καθεστώς για τις σημαίες ευκαιρίας είναι εντελώς απαράδεκτο χρονικό διάστημα, κύριε Επίτροπε.
<P>
Ακούσαμε τις εξηγήσεις της Επιτροπής σχετικά με τη μακρά εσωτερική διαδικασία που συνεπάγεται η μετένθεση νομοθεσίας, και η εικόνα που μας έμεινε είναι αυτή μιας εξοργιστικής γραφειοκρατίας. Σε ό,τι αφορά τη μοναδική πρόταση προκειμένου να ενεργοποιηθούν τα όσα έχουν τεθεί για την ώρα επί τάπητος, με την οποία απεμπλέκονται από τη διαδικασία το Συμβούλιο και το Κοινοβούλιο, διατηρώ μερικές αμφιβολίες. Εν πάση περιπτώσει, είναι προφανές ότι πρέπει πια να βρούμε μια λύση στο πρόβλημα, είτε στα πλαίσια της έκθεσης της Επιτροπής αναφορικά με τις περιφερειακές οργανώσεις αλιείας, είτε, εφόσον είναι δυνατόν, το νωρίτερο.

<SPEAKER ID=155 LANGUAGE="EN" NAME="Farage">
Δεν νομίζω ότι οποιοσδήποτε στο παρόν Σώμα θα αντιτασσόταν στην αρχή της προστασία των νεαρών θαλάσσιων οργανισμών, Πράγματι, έχει αναφερθεί συχνά ότι ένας από τους γενικούς στόχους της Κοινής Αλιευτικής Πολιτικής πρέπει να είναι η προστασία και η διατήρηση των έμβιων θαλάσσιων πόρων. Δεν τίθεται επίσης καμία αμφιβολία ότι ο ερυθρός τόνος έχει τεράστια περιβαλλοντική και οικονομική σπουδαιότητα.
<P>
Όντας και ο ίδιος δεινός ερασιτέχνης-αθλητής ψαράς, θα ήθελα να δω να επιστρέφουν οι μέρες της δεκαετίας του 1930 όταν οι ψαράδες από το λιμάνι του Scarborough στο Yorkshire ψάρευαν ερυθρό τόνο που ζύγιζε μέχρι και 830 λίβρες. Δεν γνωρίζω την μετρική αντιστοιχία. Έτσι, υποστηρίζω τα ευρήματα της ICCAT και υποστηρίζω την αρχή της διακυβερνητικής συνεργασίας σε θέματα περιβάλλοντος.
<P>
Ωστόσο σχετικά με την παρούσα συζήτηση φοβάμαι ότι χάνουμε τον καιρό μας ενώ η κόσμος καίγεται. Η Κοινή Αλιευτική Πολιτική δεν λειτουργεί. Σε ό,τι αφορά όλη τη μεγαλόψυχη συζήτηση σχετικά με τη διατήρηση, η αλήθεια είναι ότι το σύστημα των ποσοστώσεων οδηγεί κατευθείαν στην περιβαλλοντική καταστροφή. Στην μεικτή αλιεία δεν μπορείς να κάνεις διακρίσεις. Ο τεράστιος όγκος ψαριών που απορρίπτονται πάλι πίσω ψόφια σημαίνει επίσης ότι οποιαδήποτε βελτίωση των αλιευτικών δεδομένων δεν έχει νόημα. Από την πλευρά του ΗΒ υπάρχει επίσης μια βαθιά πολιτική αντίρρηση στην ΚΠΑ. Πολύς κόσμος τώρα είναι της άποψης ότι εάν αυτό αποτελεί ομοσπονδιακό σύστημα, μπορείτε να το κρατήσετε για τον εαυτό σας.
<P>
Επιτρέψτε μου να σας το επεξηγήσω με ένα τοπικό παράδειγμα. Το Φεβρουάριο, εκδόθηκε ο Κανονισμός 394/2000 της Επιτροπής με στόχο την προστασία των αποθεμάτων βακαλάου της Θάλασσας της Ιρλανδίας. Αυτό σημαίνει ότι στο Fleetwood, 30 παράκτια αλιευτικά αράζουν μέχρι το τέλος Απριλίου. Οι επιστήμονες και οι αλιείς συμφωνούν ότι κάτι πρέπει να γίνει. Ωστόσο, πάνω από δώδεκα μεγάλες βελγικές μηχανότρατες εξαιρέθηκαν από τον εν λόγω κανονισμό, και έτσι τα πλοία που προκάλεσαν αρχικώς το πρόβλημα συνεχίζουν να αλιεύουν, ενώ αποτελεί εγκληματικό αδίκημα για το στόλο του ΗΒ να πράξει το ίδιο. Η ΚΑΠ δεν βοηθά στη διατήρηση και εξαγριώνει το βρετανικό κοινό σε σημείο που ζητούμε να εφαρμόσουμε εκ νέου έλεγχο επί των δικών μας χωρικών υδάτων.

<SPEAKER ID=156 NAME="Varela Suanzes-Carpegna">
Κύριε Πρόεδρε, κύριε Επίτροπε, κυρίες και κύριοι συνάδελφοι, η έκθεση του συναδέλφου Gallagher σχετικά με την τέταρτη τροποποίηση του κανονισμού τεχνικών μέτρων δεν περιελάμβανε τροπολογίες από την επιτροπή μας, εγκρίθηκε ομοφώνως και συγχαίρω τον κ. Gallagher. Αυτό αποκαλύπτει πέραν των άλλων ότι στην επιτροπή μας υπάρχει ευρύ συναινετικό πνεύμα, όταν πρόκειται να υποστηρίξουμε μέτρα που στοχεύουν στην προστασία των ειδών, όπως είναι η περίπτωση που μας απασχολεί, αυτή των τονοειδών. Αποφάσεις βέβαια που η Επιτροπή πρέπει να υποστηρίξει στη Διεθνή Επιτροπή για τη Διατήρηση των Τονοειδών του Ατλαντικού, πράγμα για το οποίο η επιτροπή μας ζήτησε να προηγηθεί διαβούλευση μαζί της, όπως και να εκπροσωπείται στις συνεδριάσεις ως παρατηρητής, για μεγαλύτερο και καλύτερο έλεγχο και προς επίρρωση του ρόλου του Ευρωπαϊκού Κοινοβουλίου.
<P>
Χαίρομαι πολύ, κύριε Fischler, που η Επιτροπή ανταποκρίθηκε θετικά στο αίτημά μας στην τελευταία και πλέον εποικοδομητική συζήτηση που διεξήγαμε σχετικά με αυτό το θέμα, και που μας ζητήθηκε να παραστούμε στην προσεχή συνεδρίαση που θα έχουμε μέσα στο Μάρτιο, προκειμένου να ενημερωθούμε για την επόμενη προπαρασκευαστική σύνοδο της Διεθνούς Επιτροπής για τη Διατήρηση των Τονοειδών του Ατλαντικού. Η κριτική συνεπώς που ασκήθηκε από τον εισηγητή μας σε αυτό το σημείο εισακούστηκε.
<P>
Θέλω να επιστήσω την προσοχή στην άποψη που είναι διάχυτη στην έκθεση σχετικά με το ότι το 1975 προτάθηκε το βάρος του ερυθρού τόνου να έχει ως ελάχιστο όριο τα 6,4 κιλά, με περιθώριο ανοχής το 15% στον αριθμό των αλιευμάτων σε ολόκληρο τον Ατλαντικό. Παρά ταύτα, σύμφωνα με τη μελέτη της κοινοβουλευτικής εξεταστικής επιτροπής, ο νόμος που θέσπιζε το ελάχιστο όριο των 6,4 κιλών δεν εφαρμόστηκε ως όφειλε στην αλιεία στον ανατολικό Ατλαντικό και τη Μεσόγειο θάλασσα. Οι εκθέσεις του Παγκόσμιου Ταμείου για τη Φύση επισημαίνουν ότι, σύμφωνα με τις ιταλικές, γαλλικές και ισπανικές λιμενικές αρχές αυξάνεται η παράνομη αλιεία ερυθρού τόνου, καθώς και η αλιεία μικρών ψαριών.
<P>
Δεν μπορώ και δεν θέλω να επεκταθώ παραπάνω. Μας πιέζει ο χρόνος. Κύριε Πρόεδρε, θέλω να συγχαρώ για άλλη μια φορά τον εισηγητή μας, τον κ. Gallagher.

<SPEAKER ID=157 LANGUAGE="DE" NAME="Fischler">
Κύριε Πρόεδρε, αξιότιμοι κυρίες και κύριοι, θέλω να ευχαριστήσω την Επιτροπή Αλιείας και προπάντων τον κ. Gallagher, για την έκθεση αλλά και για τις διαβουλεύσεις που έγιναν στο πλαίσιο της επιτροπής. Διαπιστώνω ότι βασικά δεν υπάρχουν προβλήματα με την πρόταση και ελπίζω ότι μετά την αποδοχή της πρότασης από το Κοινοβούλιο, η Κοινότητα θα μπορέσει σύντομα να αντεπεξέλθει στις διεθνείς της υποχρεώσεις όσον αφορά τον ερυθρό τόνο.
<P>
Ως προς την κριτική που διατυπώθηκε εν προκειμένω σε σχέση με τις προτάσεις που δεν έχουν ακόμα υποβληθεί, υπενθυμίζω ότι η Επιτροπή είναι σχετικά νέο μέλος της ICCAT, της Διεθνούς Επιτροπής για τη Διατήρηση των Τονοειδών του Ατλαντικού, και συγκεκριμένα έγινε πλήρες μέλος μόλις το 1998. Ωστόσο, στο βαθμό που η Επιτροπή πρέπει ακόμα να υποβάλει προτάσεις, θα καταβάλουμε έντονες προσπάθειες να συζητηθούν οι προτάσεις αυτές, να διαβιβασθούν στο Κοινοβούλιο και επιπλέον να επιταχυνθεί η διαδικασία λήψης αποφάσεων καθώς και η συζήτηση με τα κράτη μέλη.

<SPEAKER ID=158 NAME="Πρόεδρος">
Ευχαριστώ πολύ, κύριε Επίτροπε Fischler.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=12>
Αλιεία και περιβάλλον (Bergen, 13-14 Μαρτίου 1997): 2η έκθεση
<SPEAKER ID=159 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης (Α5-0016/2000) του κυρίου Varela Suanzes-Carpegna, εξ ονόματος της Επιτροπής Αλιείας, για τη Δεύτερη Έκθεση της Επιτροπής προς το Συμβούλιο και το Ευρωπαϊκό Κοινοβούλιο σχετικά με την εφαρμογή των συμπερασμάτων της ενδιάμεσης υπουργικής συνάντησης για την ολοκλήρωση θεμάτων αλιείας και περιβάλλοντος, που πραγματοποιήθηκε στις 13 και 14 Μαρτίου 1997 στο Bergen (COM(1999)270 - C5-0156/1999) - 1999/2150(COS)).

<SPEAKER ID=160 NAME="Varela Suanzes-Carpegna">
Κύριε Πρόεδρε, κύριε Fischler, κυρίες και κύριοι βουλευτές, η έκθεση στην οποία ήμουν εισηγητής αναφέρεται στη σημαντική ολοκλήρωση του διδύμου περιβάλλον-αλιεία, που συζητήθηκε στην υπουργική σύνοδο του Bergen. Ανέκαθεν με απασχολούσε προσωπικά αυτό το ολοκλήρωμα, δεδομένου ότι θα προσφέραμε κακές υπηρεσίες στην αλιεία και τους αλιείς του αύριο εάν δεν μπορούσαμε να δώσουμε έμφαση στην ανάγκη διατήρησης των πόρων, της υπεύθυνης αλιείας εν τέλει. Το να μην το πράξουμε θα συνιστούσε, όχι μόνο για τους αλιείς μας και τους ευρωπαίους πολίτες αλλά - ακόμη πιο σοβαρό - για την ανθρωπότητα στο σύνολό της, ψωμί σήμερα και πείνα αύριο.
<P>
Η Κοινή Αλιευτική Πολιτική θεωρητικά είναι πολύ απαιτητική και πολύ αυστηρή σε αυτό το θέμα, ίσως περισσότερο από όσο πιστεύει ενδεχομένως πολύς κόσμος, πολλοί Ευρωπαίοι, μα και πολλοί μη Ευρωπαίοι. Για τον λόγο αυτό, ζήτησα από την Ευρωπαϊκή Επιτροπή να προχωρήσει σε μια έκδοση, όπου να γίνεται συνολική αναφορά σε όλα τα μέτρα της Κοινής Αλιευτικής Πολιτικής που στοχεύουν στη διατήρηση και προστασία των πόρων, προκειμένου να χρησιμεύσει ως μέσο διάδοσης των μέτρων μας προστασίας. Παράλληλα, ζητήσαμε επίσης από τη ΓΔ IV του Κοινοβουλίου μας να εκπονήσει για τα μέλη μας της Επιτροπής Αλιείας μια συστηματική μελέτη αυτών των μέτρων.
<P>
Η μεταρρύθμιση της Κοινής Αλιευτικής Πολιτικής το 2002 είναι η πιο μεγάλη πρόκληση που αντιμετωπίζουμε, σε καθορισμένη ημερομηνία, προκειμένου να πραγματοποιήσουμε μια βαθιά μεταρρύθμιση, έναν εκμοντερνισμό - ή έναν εκσυγχρονισμό εάν προτιμάτε - της Κοινής Αλιευτικής Πολιτικής στο σύνολό της. Επιμένω στον συνολικό χαρακτήρα και κατά συνέπεια προκειμένου να εξεταστεί και η προστασία των αλιευτικών πόρων στην Κοινή Αλιευτική Πολιτική. Αυτό είναι το νόημα του αιτήματός μου προς την Ευρωπαϊκή Επιτροπή και τις υπηρεσίες του Κοινοβουλίου μας. Δεν πιστεύω ότι η κατάσταση των αποθεμάτων και το σκανδαλώδες υφιστάμενο σύστημα των απορρίψεων συνιστά καλό παράδειγμα της καλοσύνης του συστήματος, το οποίο βέβαια κατά τη γνώμη μου επιδέχεται σημαντικές βελτιώσεις.
<P>
Δεν θέλω ούτε μπορώ να επεκταθώ υπερβολικά, έχουμε όλοι επίγνωση της αδυσώπητης πίεσης του χρόνου ομιλίας, κύριε Πρόεδρε, καθώς και των ωραρίων των διερμηνέων. Για αυτό, θα υπενθυμίσω ότι το Bergen συνιστά ένα πολύ σημαντικό παράδειγμα αυτού που πρέπει να είναι η δημιουργία μιας πραγματικής πολιτικής για τη θάλασσα. Όπως επεσήμανε ενώπιον της επιτροπής μας ο Προεδρεύων του Συμβουλίου, ανακοινώνοντας ότι η παρούσα πορτογαλική Προεδρία επεδίωκε να θεωρηθεί η αλιεία ως πολιτική που στοχεύει στη διατήρηση των αειφόρων πόρων μας, αυτός πρέπει να είναι ο στόχος μας στην Ευρώπη και τον πλανήτη. Για τον λόγο αυτό, βάσει των πεπραγμένων του Bergen γεννάται σειρά κοινοτικών πρωτοβουλιών - που η επιτροπή μας ανέκαθεν υποστήριξε - οι οποίες στοχεύουν στην αποκατάσταση της βιομάζας των αναπαραγωγών, στη μείωση και προσαρμογή των αλιευτικών προσπαθειών στους πόρους, στην προστασία των μικρών σε ηλικία ψαριών, των ειδών και των οικοτόπων τους, και στη θέσπιση τεχνικών μέτρων που να στοχεύουν σε μια επιλεκτική και υπεύθυνη αλιεία.
<P>
Αυτές οι πτυχές είναι καίριας σημασίας για το μέλλον της αλιείας, μαζί με αποτελεσματικά συστήματα ελέγχου. Δεν πρέπει όμως να αφεθούμε να παρασυρθούμε από μαξιμαλιστικές θεωρήσεις σε αυτόν τον τομέα, όπως σε μια πρώτη φάση είχε θέσει στο σχέδιο έκθεσής του ο κ. Κατηφόρης. Αναφέρομαι τώρα σε αυτό διότι δεν θα έχω χρόνο να παρέμβω σε υστερότερη φάση. Θέλω υπ' αυτή την έννοια να επισημάνω ότι οι πολυάριθμες τροπολογίες που κατατέθηκαν και εγκρίθηκαν στην επιτροπή μας και η ευελιξία που επέδειξε ο κ. Κατηφόρης επέτρεψαν την έγκριση της έκθεσής του από την επιτροπή μας. Το τυχαίο, η μοίρα, θέλησαν συγκεκριμένα να συμπέσουν στην ίδια Ολομέλεια η έκθεσή μου και αυτή του κ. Κατηφόρη σχετικά με την αλιεία και το περιβάλλον, ταυτόχρονα δε, η προφορική ερώτηση της επιτροπής μας - που θα την εξετάσουμε αύριο - αναφορικά με τις σοβαρότατες συνέπειες για την αλιεία του ατυχήματος ενός πετρελαιοφόρου, του Erika. Οι θαλάσσιες μεταφορές και η βιομηχανική και αστική μόλυνση, τα λύματα, έχουν αρνητικές επιπτώσεις για την αλιεία. Τα προβλήματά τους δεν επέρχονται μόνο λόγω της υπέρμετρης αλιείας.

<SPEAKER ID=161 LANGUAGE="DE" NAME="Langenhagen">
Κύριε Πρόεδρε, κύριε Fischler, το γεγονός ότι μόλις τώρα μίλησε μαζί μου η βοηθός σας σχετικά με την έκθεση Attwooll και την τράπεζα δεδομένων, παραπέμπει σε μια μορφή συνεργασίας που μου αρέσει πολύ. Έχω μεγαλώσει στη Βόρεια Θάλασσα και σαν παιδί των ακτών παρακολουθώ από τότε τα τεκταινόμενα με ουσιαστικό ενδιαφέρον. Μπορώ να πω ότι το θαλάσσιο περιβάλλον μας είναι μοναδικό. Έχουμε ακόμα μια μεγάλη ποικιλία ειδών τόσο στη θάλασσα όσο και στην ξηρά. Όμως αυτός ο βιολογικός πλούτος κινδυνεύει. Η εκμετάλλευση που συνιστά η υπεραλιεία, τα ανεπεξέργαστα βιομηχανικά απόβλητα, τα ατυχήματα δεξαμενόπλοιων, η επεκτατική ναυσιπλοΐα και ο υπερβολικός τουρισμός συνιστούν τεράστιους κινδύνους για την ισορροπία την θαλάσσιας πανίδας και χλωρίδας. Αλλά δεν σας λέω κάτι καινούργιο.
<P>
Με την υπουργική συνάντηση στο Bergen επιτεύχθηκαν καλές προσεγγίσεις. Ήταν πολύ ενδιαφέρον το γεγονός ότι οι Υπουργοί Περιβάλλοντος και οι Υπουργοί Αλιείας συνεργάστηκαν για πρώτη φορά για ένα μελλοντικό πρόγραμμα που θα αφορά τις ακτές. Κοινός παρονομαστής όλων των μέτρων είναι ότι θα πρέπει να εφαρμόζονται οι υφιστάμενες ρυθμίσεις σε ευρωπαϊκή και διεθνή βάση, να δίδεται η δέουσα προσοχή στα πορίσματα της επιστημονικής έρευνας και να τονίζεται η αρχή της πρόληψης. Εδώ ανήκει επίσης η δημιουργία ενός κοινοτικού δικτύου ζωνών προστασίας, του αποκαλούμενου "Natura 2000" για την ανασύσταση του οικοσυστήματος της Βόρειας Θάλασσας καθώς και η εφαρμογή ολοκληρωμένης διαχείρισης των ακτών, την οποία έχω να προτείνω εγώ. Όλα αυτά ακούγονται καλά, τα χαρτί δείχνει υπομονή με όσα γράφονται πάνω του, και όλα θα ήταν μια χαρά, αν ήμασταν άγγελοι. Ωστόσο, όπως μόλις τώρα ακούσαμε, εξακολουθούν να λείπουν τα αναγκαία βασικά δεδομένα για την αλιεία και από μερικά κράτη μέλη εξακολουθεί να λείπει η διάθεση να προχωρήσουν στην απαραίτητη και συμπεφωνημένη μείωση της αλιευτικής τους ικανότητας.
<P>
Το αποτέλεσμα πρέπει λοιπόν να είναι η αδιάλειπτη συνεργασία των θεσμικών οργάνων για τα ζητήματα που αφορούν όλο το φάσμα, από την στιγμή της αλιευτικής δραστηριότητας μέχρι και την τελική κατανάλωση των αλιευμάτων. Τούτο μπορεί να επιτευχθεί μόνο με αποτελεσματικούς ελέγχους, με την αυστηρή τήρηση των αποφάσεων και την εφαρμογή - επιτέλους - της αρχής ότι ο προκαλών τη ζημία πληρώνει οπότε θα του επιβάλλονται οδυνηρές κυρώσεις. Στόχος πρέπει να είναι η πλήρης ενσωμάτωση της πολιτικής για την αλιεία και το περιβάλλον στην πολιτική της Ευρωπαϊκής Ένωσης, και τούτο δεν θα πρέπει να περιμένει μέχρι την επόμενη χιλιετηρίδα.

<SPEAKER ID=162 LANGUAGE="DE" NAME="Fischler">
Κύριε Πρόεδρε, κύριε Varela Suanzes-Carpegna, και εγώ χαιρετίζω την έκθεσή σας, καθότι βλέπω ότι συμφωνούμε σε ότι αφορά την προστασία των αλιευτικών πόρων και των οικοσυστημάτων της Βόρειας Θάλασσας. Θεωρώ ότι τα επιτεύγματα της Επιτροπής ως προς τα μέτρα παρακολούθησης μιλούν από μόνα τους. Σας διαβεβαιώνω ότι θα ακολουθήσω και στο μέλλον την ίδια πορεία. Θέλω προπάντων να τονίσω ότι στη συνέχεια των διμερών διαπραγματεύσεων με τη Νορβηγία, στα τέλη του περασμένου έτους, συμφωνήθηκε και αποφασίστηκε η λήψη μεσοπρόθεσμων μέτρων διαχείρισης για τον γάδο, τη γλώσσα, τον μπακαλιάρο, τον μαύρο γάδο και το σκουμπρί.
<P>
Θέλω επίσης να υπενθυμίσω ότι είχαν ληφθεί ήδη προηγουμένως παρόμοια μέτρα, σε συνεργασία με τη Νορβηγία όσον αφορά τη ρέγκα Νορβηγίας. Αυτά τα μεσοπρόθεσμα μέτρα ανταποκρίνονται πλήρως στην εφαρμογή της αρχής της πρόληψης κατά τη διαχείριση των αλιευτικών πόρων, όπως προτάθηκε πριν από λίγο καιρό στο πλαίσιο του Διεθνούς Συμβουλίου για τη Θαλάσσια Έρευνα. Πρόθεση της Επιτροπής είναι να επεκτείνει τα μεσοπρόθεσμα μέτρα και στα αλιευτικά αποθέματα πέρα από τη Βόρειο Θάλασσα. Αυτό έχει ήδη γίνει για μερικά σημαντικά αποθέματα της Βαλτικής Θάλασσας όπως της ρέγκας και της σαρδελόρεγκας.
<P>
Θεωρώ ότι η εφαρμογή του νέου κανονισμού περί διατήρησης των αλιευτικών πόρων μέσω τεχνικών μέτρων προστασίας των νεογνών των θαλασσίων οργανισμών από την 1η Ιανουαρίου του τρέχοντος έτους θα βελτιώσει σημαντικά την προστασία των νεογνών, όχι μόνο στη Βόρεια Θάλασσα αλλά και σε άλλα κοινοτικά ύδατα του Βορειοανατολικού Ατλαντικού.
<P>
Στον εν λόγω κανονισμό προβλέψαμε, πέρα από τον ήδη προβλεπόμενο ελάχιστο όγκο εκφόρτωσης αλιεύματος, και νέα όρια εκφόρτωσης για οστρακοειδή και καρκινοειδή. Έχουμε επιβάλει την απαγόρευση αλιείας του αμμόχελου στη βορειανατολική ακτή της Αγγλίας και την ανατολική ακτή της Σκοτίας και προβλέπουμε ότι οι τράτες επιτρέπεται να χρησιμοποιούν για την αλιεία γαρίδας δίκτυα διαλογής ή δικτυώματα διαλογής.
<P>
Παράλληλα θα εξακολουθήσουν φυσικά να ισχύουν και θα απλοποιηθούν οι διατάξεις από τον παλαιότερο κανονισμό για τα τεχνικά μέτρα και παραθέτω μερικά παραδείγματα: συνοψίσαμε τις διαστάσεις των 'ματιών' των δικτύων έτσι ώστε να ισχύουν εκάστοτε συγκεκριμένες διαστάσεις για μικρά, μεσαία και μεγάλα είδη ψαριών. Έχουμε λοιπόν το ενιαίο μέγεθος των 100 χιλιοστών για όλα τα μεγαλύτερα είδη στα βόρεια ύδατα. Στα νότια ύδατα ισχύει για τον βακαλάο και για άλλα είδη το μέγεθος των 77 χιλιοστών. Για να μπορούν να διαφεύγουν τα νεογνά θα πρέπει να χρησιμοποιούνται για την αλίευση καραβίδων και γαρίδων στα βόρεια ύδατα δίκτυα με τετράγωνα 'μάτια' που είναι έτσι κατασκευασμένα ώστε να μην κλείνουν. Και τούτο, επειδή, όπως γνωρίζετε, κατά την αλίευση καραβίδων και γαρίδων αλιεύονται συχνά και μεγάλες ποσότητες νεογνών άλλων ειδών. Αυτά ήταν μόνο μερικά παραδείγματα.
<P>
Όπως βλέπετε, τα μέτρα αυτά στοχεύουν σε μεγαλύτερες δυνατότητες διαλογής. Φυσικά θα συνεχίσουμε να παρακολουθούμε την εξέλιξη της κατάστασης μετά την υιοθέτηση των νέων μέτρων. Ελπίζω ότι η εξέλιξη θα είναι καλή.

<SPEAKER ID=163 NAME="Πρόεδρος">
Ευχαριστώ πολύ, κύριε Επίτροπε Fischler.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=13>
Διαχείριση της αλιείας και διατήρηση της φύσης στο θαλάσσιο περιβάλλον
<SPEAKER ID=164 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης (Α5-0017/2000) του κυρίου Κατηφόρη, εξ ονόματος της Επιτροπής Αλιείας, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο: "Η διαχείριση της αλιείας και η διατήρηση της φύσης στο θαλάσσιο περιβάλλον" (COM(1999)363 - C5-0176/1999 - 1999/2155(COS)).

<SPEAKER ID=165 LANGUAGE="EN" NAME="Giorgos Katiforis">
Τα προβλήματα της διαχείρισης της αλιείας και της διατήρησης του περιβάλλοντος στον τομέα της αλιείας έχουν εξεταστεί από το παρόν Σώμα πολλές φορές κατά το παρελθόν. Η παρούσα συγκεκριμένη ανακοίνωση της Επιτροπής αποτελεί μέρος της συνολικής στρατηγικής της Επιτροπής για τη βελτίωση της ενσωμάτωσης των περιβαλλοντικών προβληματισμών σε άλλες κοινοτικές πολιτικές. Η συνολική στρατηγική της Επιτροπής συνίσταται στον προσανατολισμό των αλιευτικών δραστηριοτήτων σε βιώσιμα επίπεδα τόσο από οικονομική όσο και από περιβαλλοντική άποψη, μέσω της διαχείρισης των λιγοστών πόρων κατά τρόπο που να αποτρέψει την εξάντλησή τους μέσω της υπερεκμετάλλευσης και/ή της υποβάθμισης του περιβάλλοντος.
<P>
Η εναλλακτική λύση για την επιτυχημένη διαχείριση είναι η οικονομική εξασθένηση της βιομηχανίας αλιείας καθώς έτσι λιγοστεύουν τα αποθέματα και η ζήτηση για τα αλιεύματα καλύπτεται όλο και περισσότερο από τις εισαγωγές. Ξέρω ότι σε μια ισπανική εφημερίδα με έχουν περιγράψει ως εχθρό της βιομηχανίας αλιείας επειδή έκανα τέτοιες δηλώσεις. Φυσικά, είμαι εχθρός της αλιείας όσο και οποιοσδήποτε άλλος που συνιστά σε ορισμένους να μην πριονίζουν τον κορμό στον οποίο κάθονται. Πρόκειται για παράλογη πολιτική.
<P>
Η ανακοίνωση ζητεί κυρίως τον έλεγχο της πίεσης της αλιείας προς όφελος των εμπορικών αποθεμάτων και των θαλάσσιων οικοσυστημάτων, τη βελτίωση των μέτρων για τη διατήρηση της φύσης στο θαλάσσιο περιβάλλον, την ολοκληρωμένη διαχείριση των παράκτιων περιοχών, τη βελτιωμένη κατάρτιση, πληροφόρηση και διαφάνεια και τη μεγαλύτερη συμβολή της επιστημονικής έρευνας στη διαχείριση της αλιείας. Όλες οι προαναφερθείσες προτεραιότητες θα επιδιωχθούν εξίσου τόσο σε επίπεδο Κοινότητας όσο και στα διάφορα διεθνή φόρα στα οποία συμμετέχει η Κοινότητα. Πρέπει να επιδιωχθούν επίσης στο πλαίσιο των διεθνών και πολυμερών συμφωνιών που διαπραγματεύεται η Κοινότητα.
<P>
Ενώ η ανακοίνωση αποκαλύπτει τις αξιέπαινες προθέσεις της Επιτροπής στον εν λόγω τομέα, είναι επίσης αποκαλυπτική ως προς το είδος της δραστηριότητας που απουσιάζει και ως προς το πού μπορούν να υπάρξουν βελτιώσεις σε ό,τι αφορά τη διαχείριση και τον έλεγχο. Μπορεί κανείς να αναφέρει απόσπασμα της ανακοίνωσης. Η υπερεκμετάλλευση είναι τόσο σοβαρή στον τομέα της κοινοτικής αλιείας ώστε οι επιστημονικές αρχές συνέστησαν ταχείες μειώσεις των επιπέδων εκμετάλλευσης μέχρι και 40%. Το απόσπασμα αυτό υπάρχει στην ανακοίνωση που δημοσιεύθηκε τον περασμένο Ιούλιο. Έκτοτε, στη συνεδρίαση του Συμβουλίου Υπουργών Αλιείας της 16ης Δεκεμβρίου αποφασίστηκαν δραστικές μειώσεις στα συνολικά επιτρεπόμενα αλιεύματα για διάφορα είδη, όπως είναι ο βακαλάος και η αντσούγια: περίπου 25% για το βακαλάο και 43% για την αντσούγια για το 2000. Επιπλέον, η Επιτροπή υιοθέτησε επείγοντα κανονισμό για σχέδιο ανάκαμψης για το βακαλάο της Θάλασσας της Ιρλανδίας, ζητώντας στην πραγματικότητα να σταματήσει η αλιεία βακαλάου στη Θάλασσα της Ιρλανδίας στο διάστημα 14 Φεβρουαρίου-13 Απριλίου λόγω της κρίσης που παρατηρείται στο είδος αυτό. Όλα αυτά είναι παραδείγματα του τομέα της αλιείας που αντιμετωπίζει σοβαρά προβλήματα λόγω της υπερεκμετάλλευσης.
<P>
Τι πρέπει να γίνει για να μετριαστούν οι ζημίες που έχουν προκληθεί στις αλιευτικές κοινότητες; Η πρώτη σκέψη είναι να αναγνωριστεί ότι η κοινοτική νομοθεσία χρειάζεται ενίσχυση και ότι πρέπει να τονωθούν οι διαδικασίες ελέγχου των μηχανισμών. Δεύτερον, οι αρχές μια τέτοιας κοινοτικής νομοθεσίας πρέπει να επεκταθεί επίσης στις διεθνείς συμφωνίες στις οποίες συμμετέχει η Κοινότητα. Τρίτον, η Ευρωπαϊκή Ένωση πρέπει να αναλάβει την ενίσχυση των μέτρων παρακολούθησης και πρόληψης της εκτεταμένης ρύπανσης που επικρατεί στα κοινοτικά ύδατα και η οποία είναι επιβλαβής για το θαλάσσιο βιολογικό περιβάλλον, συμπεριλαμβανομένων των αλιευτικών πόρων. Ενδέχεται να διενεργηθούν περισσότεροι έλεγχοι για την πρόληψη της διαρροής πετρελαίου στη θάλασσα, όπως στην περίπτωση του Erika στον Βισκαϊκό Κόλπο καθώς και το ηθελημένο ντάμπινγκ των πετρελαϊκών αποβλήτων.
<P>
Πρέπει επίσης να αναγνωριστούν οι πιέσεις που ασκούνται στο ευαίσθητο θαλάσσιο υδάτινο σύστημα λόγω της έξαρσης της πολεοδομικής δραστηριότητας στις παράκτιες περιοχές. Αυτού του είδους οι πιέσεις είναι μεγαλύτερες στην Ευρώπη. Στο πλαίσιο αυτό μπορεί κανείς να αναφέρει τα προβλήματα της απόρριψης των ανεπιθύμητων αλιευμάτων, τα εργαλεία αλιείας που καταστρέφουν τον θαλάσσιο πυθμένα και την καταστροφή των φυσικών οικοτόπων από τις εντατικές υδατοκαλλιέργειες.
<P>
Μια πιθανή εναλλακτική λύση είναι η εισαγωγή ενός ποσοτικού συστήματος διαχείρισης, όπως είναι το σύστημα που υπάρχει στη Νέα Ζηλανδία από το 1986. Βάσει του συστήματος αυτού και λαμβάνοντας υπόψη τα συνολικά επιτρεπόμενα αλιεύματα για ένα είδος, δημιουργείται αγορά για μεμονωμένες ποσοστώσεις για αλιευτικά δικαιώματα εντός ορισμένου χώρου, που οι κάτοχοι των δικαιωμάτων μπορούν να συναλλάσσουν μεταξύ τους και να ψαρεύουν οι ίδιοι ή να παραχωρούν τα δικαιώματά τους σε άλλους αλιείς για ορισμένο διάστημα. Το δικαίωμα κυριότητας που δημιουργήθηκε με το σύστημα αυτό είναι το δικαίωμα της αλιείας και όχι τα ίδια τα αλιεύματα. Μια τέτοια οργάνωση της αγοράς μπορεί να δημιουργήσει καλύτερες μακροπρόθεσμες προοπτικές για τη βιομηχανία της αλιείας.
<P>
Επί του παρόντος, αγαπητοί συνάδελφοι, δεν μπορούμε ποτέ να είμαστε πλήρως ενημερωμένοι σχετικά με το αχανές θαλάσσιο οικοσύστημα, ούτε σχετικά με τους πολυάριθμους παράγοντες που επηρεάζουν τα αποθέματα των πόρων στο θαλάσσιο περιβάλλον. Ωστόσο, δεν πρέπει ποτέ να τυφλωθούμε από την επιστημονική έρευνα, δεν πρέπει ποτέ να σταματήσουμε να συλλέγουμε πληροφορίες, δεν πρέπει ποτέ να σταματήσουμε να αναζητούμε βελτιώσεις στα υπάρχοντα συστήματα και, εάν χρειαστεί, πρέπει τουλάχιστον να εξετάζουμε το ενδεχόμενο αλλαγών στην πολιτική. Ο τομέας της αλιείας στην Ευρώπη αντιμετωπίζει σοβαρά προβλήματα και είμαι ένθερμος υποστηρικτής του τομέα της αλιείας. Κατά συνέπεια, καλώ την Επιτροπή και το Συμβούλιο να εξεύρουν τις πληροφορίες, την πολιτική βούληση για την παροχή μακροχρόνιων πραγματικών λύσεων για τις αλιευτικές κοινότητες και να μην εξαρτώνται από βραχυπρόθεσμες λύσεις. Συνιστώ την έκθεση στο Σώμα.

<SPEAKER ID=166 LANGUAGE="EN" NAME="McKenna">
Η Επιτροπή Περιβάλλοντος είναι σε γενικές γραμμές ευχαριστημένη από την ανακοίνωση της Επιτροπής και εκφράζει επίσης την ικανοποίησή της για το γεγονός ότι η Επιτροπή Αλιείας υιοθέτησε όλες τις τροπολογίες μας. Είναι τώρα ευρέως αποδεκτό ότι οι επιπτώσεις της αλιείας στο θαλάσσιο περιβάλλον είναι πολύ περισσότερο εκτεταμένες και διαστρεβλωμένες από την απλή αλιεία διαφόρων ειδών-στόχων, με το κατά λάθος ψάρεμα και ενός μικρού αριθμού άλλων ειδών.
<P>
Εκφράζουμε την ικανοποίησή μας για την πρόθεση της Επιτροπής να ενσωματώσει την προστασία του περιβάλλοντος στις υπόλοιπες πολιτικές της ΕΕ, συμπεριλαμβανομένης της Κοινής Αλιευτικής Πολιτικής. Σε τελευταία ανάλυση, οι Συνθήκες ορίζουν από το 1992 ότι, οι αρχές της προφύλαξης και της προστασίας του περιβάλλοντος πρέπει να ενσωματωθούν στις κοινοτικές πολιτικές. Όπως όμως τονίστηκε η υιοθέτηση αυστηρού ορισμού της αρχής της προφύλαξης είναι ζωτικής σημασίας. Κι αυτό διότι είναι πολύ εύκολο να δοθούν ανειλικρινείς υποσχέσεις και στη συνέχεια να συνεχίσουμε τις επιχειρηματικές μας δραστηριότητες όπως συνήθως. Η Συμφωνία των ΗΕ για τα αλιευτικά αποθέματα του 1995 θα μπορούσε να χρησιμεύσει ως καλό παράδειγμα σχετικά με αυτό. Ωστόσο μια πτυχή που παραλήφθηκε στην ανακοίνωση είναι η πτυχή της επίβλεψης και του ελέγχου.
<P>
Όλες οι καλές πολιτικές και οι καλοί κανονισμοί του κόσμου δεν θα οδηγήσουν στη διατήρηση χωρίς την ύπαρξη αποτελεσματικού συστήματος που θα διασφαλίζει την τήρηση των νόμων. Ο έλεγχος αποτελεί αρμοδιότητα των κρατών μελών και το Συμβούλιο υιοθέτησε πρόσφατα κατάλογο με τις σοβαρές παραβάσεις με σκοπό να συντονίσει έως κάποιο βαθμό την αυστηρότητα με την οποία αντιμετωπίζονται παρόμοιες παραβάσεις στις διάφορες χώρες. Πρόκειται για ένα καλό βήμα προς τα εμπρός, αλλά όπως τονίζουν συνεχώς η Επιτροπή και η Επιτροπή Αλιείας, πρέπει να υπάρξουν και άλλες βελτιώσεις στα προγράμματα ελέγχου όλων των κρατών μελών.
<P>
Θα ήθελα να συγχαρώ τον εισηγητή για την εξαιρετική έκθεσή του

<SPEAKER ID=167 NAME="Fraga Estιvez">
Κύριε Πρόεδρε, η αλιεία είναι μια βασική οικονομική δραστηριότητα, που προϋποθέτει πολύ σημαντικές επενδύσεις και που παρέχει βασική απασχόληση σε αρκετά αντίξοες συνθήκες, αναμφίβολα, σε ολόκληρες κοινοτικές περιοχές. Παρά ταύτα, η εικόνα που έχουν μερικοί άνθρωποι για την αλιεία είθισται να είναι σχηματικά απλουστευτική, μπορεί δε να είναι από την απλά παραδοσιακή έως την προσβλητική του να θεωρείται ο αλιέας ένας αναίσθητος πειρατής και διαρπαγέας. Λυπούμαι που λέω ότι αυτή η έκθεση, λόγω της διασύνδεσής της με το περιβάλλον, φαίνεται να έδωσε την ευκαιρία σε άτομα με αυτού του είδους την εικόνα να το εκμεταλλευτούν για να λέει ο καθένας τη βλακεία του. Εάν η έκθεση του κ. Κατηφόρη είχε εγκριθεί υπό την αρχική της μορφή, πιστεύω ότι κανένα από τα μέλη της Επιτροπής Αλιείας δεν θα μπορούσε να ξαναπατήσει σε κάποια αλιευτική περιοχή χωρίς να διατρέχει τον κίνδυνο να τον λυντσάρουν.
<P>
Είναι προφανής η σχέση μεταξύ αλιείας και θαλάσσιων οικοσυστημάτων. Αυτή η σχέση όμως είναι πολύ ευρύτερη και περιλαμβάνει πολλούς παράγοντες, όπως η μόλυνση ή οι θαλάσσιες μεταφορές. Η επίρριψη ευθυνών για την περιβαλλοντική επιδείνωση αποκλειστικά στους αλιείς είναι τόσο άδικη, όσο και αναληθής. Η ίδια η επιτροπή μας απέφυγε την ντροπή με μια σειρά τροπολογιών, εκ των οποίων εγώ η ίδια υπέβαλα την αριθ. 14, πολλές δε εξ αυτών έγιναν αποδεκτές από τον εισηγητή, πράγμα για τον οποίο τον ευχαριστώ ειλικρινά.
<P>
Εκεί που πιστεύαμε ότι τελείωσε η συζήτηση κατατέθηκαν διάφορες τροπολογίες στην Ολομέλεια, για τις οποίες ζητώ να καταψηφιστούν κατηγορηματικά. Σύμφωνα με αυτές για παράδειγμα, με τον ισχνό προϋπολογισμό για την αλιεία θα έπρεπε να χρηματοδοτήσουμε την πολιτιστική κληρονομιά ή να ενθαρρύνουμε τον θαλάσσιο τουρισμό. Αλλες τροπολογίες, όπως η αριθ. 4, που ζητούν τη χρηματοδότηση εγκαταστάσεων βιολογικού καθαρισμού, δείχνουν επίσης μεγάλη άγνοια της νομοθεσίας περί αλιείας, ζητώντας μέτρα που είναι ήδη σε ισχύ, παρόλο που μπορεί να υπάρξει συνολική βελτίωση.
<P>
Ζητώ κατά συνέπεια να απορριφθούν οι τέσσερις τροπολογίες που κατατέθηκαν και να κλείσουμε αυτό το κεφάλαιο για την αλιεία και το περιβάλλον, λαμβάνοντας υπόψη αυτό που ανέδειξε η συζήτηση στην επιτροπή: είναι αλήθεια ότι αμφότερα συνδέονται στενά και ότι υφίστανται τις συνέπειες των ίδιων πληγμάτων κατά του περιβάλλοντος. Όπως έχω πει πολλές φορές, η αλιεία είναι μάλλον θύμα παρά θύτης της επιδείνωσης του θαλάσσιου οικοσυστήματος, και αύριο θα έχουμε την ευκαιρία να το επιβεβαιώσουμε στη συζήτηση για το Erika.

<SPEAKER ID=168 NAME="Miguιlez Ramos">
Κύριε Πρόεδρε, η έκθεση του κ. Κατηφόρη είχε την αρετή να ανακινήσει, να θέσει προς συζήτηση και να αναθερμάνει τις αντικρουόμενες απόψεις σε σχέση με μια ανακοίνωση όπου η Ευρωπαϊκή Επιτροπή περιορίζεται να απαριθμήσει μια σειρά καλών προθέσεων, αναγνωρίζοντας όμως την αδυναμία της να τις υλοποιήσει. Εάν υπάρχει κάτι που σίγουρα είχε ο κ. Κατηφόρης, αυτό είναι το θάρρος να εκθέσει τα μέτρα που, κατά την κρίση του, θα μπορούσαν να συμβάλουν στη βελτίωση και διατήρηση των φυσικών πόρων στη θάλασσα. Το λέω αυτό ορμώμενος από τη διαφωνία μου με πολλές από τις προτάσεις του, διότι είμαι εξ αυτών που πιστεύουν ότι στην αλιεία δεν είναι σημαντικοί μόνο οι πόροι - που όντως είναι - αλλά και οι άνθρωποι που, εδώ και αιώνες, αναπτύσσουν αυτή τη δραστηριότητα.
<P>
Συμφωνώ με τον εισηγητή ότι μπορεί να υπάρξει μεγαλύτερος συντονισμός των ευρωπαϊκών πολιτικών για την αλιεία και το περιβάλλον. Εκείνο όμως που κατά βάση χρειαζόμαστε είναι το θάρρος και η πολιτική απόφαση από πλευράς Επιτροπής και κρατών μελών, προκειμένου να ληφθούν αποφάσεις και να εφαρμοστεί η ήδη ισχύουσα νομοθεσία. Ενδείκνυται να συμπεριληφθούν όχι μόνο η αλιεία και το περιβάλλον, αλλά και οι θαλάσσιες μεταφορές, η απασχόληση ή η ανεργία. Σε ό,τι αφορά τα διαρθρωτικά ταμεία, θα μπορούσα να αναφέρω εδώ μερικά παραδείγματα, θα το αφήσω όμως για άλλη φορά.
<P>
Το Ευρωπαϊκό Κοινοβούλιο έχει επίγνωση του πεπερασμένου χαρακτήρα των πόρων και της ανάγκης άσκησης υπεύθυνης αλιείας. Αξιώνει αυστηρότητα από μέρους της Επιτροπής και των κρατών μελών, προκειμένου να τηρούνται τα Σύνολα Επιτρεπομένων Αλιευμάτων και τα ποσοστά που καθορίζονται βάσει αντικειμενικών επιστημονικών κριτηρίων, και ζητεί ίδια μέτρα και σταθμά για όλους. Οι απορρίψεις, όπως αναφέρει ο κ. Κατηφόρης, συνιστούν κατασπατάληση πόρων, κάτι που δεν μπορούμε να αποδεχθούμε. Είκοσι εκατομμύρια τόνοι μη εκμεταλλεύσιμων αλιευμάτων απορρίπτονται. Ο αλιευτικός στόλος πρέπει να εφοδιαστεί με όλο και επιλεκτικότερα αλιευτικά μέσα. Το Σώμα ήδη εναντιώθηκε στα παρασυρόμενα απλάδι δίχτυα, αλλά μολαταύτα διαπιστώνουμε πώς κάποια συγκεκριμένα κράτη όχι μόνο δεν τηρούν την υποχρέωση για την κατάργησή τους, αλλά ότι αυξάνουν τον αριθμό των αλιευτικών με αυτά τα μέσα, ή απλώς δεν αποστέλλουν στοιχεία αναφορικά με την παθητική στάση των εθνικών και κοινοτικών αρχών.
<P>
Οι Σοσιαλιστές θεωρούμε ότι η υποστήριξη της Κοινής Αλιευτικής Πολιτικής συνιστά υποστήριξη της ρυθμιζόμενης και ελεγχόμενης αλιευτικής δραστηριότητας. Συνάγεται ότι είναι απαραίτητο να ξεκινήσει η Επιτροπή μια ενημερωτική εκστρατεία σχετικά με την Κοινή Αλιευτική Πολιτική με αυτό το μήνυμα. Έξω από το πλαίσιο της Κοινής Αλιευτικής Πολιτικής δεν υπάρχει παρά έλλειψη ελέγχου, αρνητικές περιβαλλοντικές επιπτώσεις και οικονομική δραστηριότητα χωρίς διάρκεια.

<SPEAKER ID=169 LANGUAGE="FR" NAME="Piιtrasanta">
Κύριε Πρόεδρε, εκτιμώ ιδιαιτέρως την έκθεση αυτή του κ. Κατηφόρη σχετικά με τη διαχείριση της αλιείας και τη διατήρηση της φύσης στο θαλάσσιο περιβάλλον. Πράγματι, ας μην ξεχνάμε ότι τα ψάρια βρίσκονται στη βάση της τροφικής μας αλυσίδας και ότι η πρώτη περιβαλλοντική καταστροφή που έχει χαρακτηριστεί ολέθρια, είναι η ασθένεια Minamata, η οποία εκδηλώθηκε στην Ιαπωνία το 1958, εξαιτίας της μόλυνσης των ψαριών από υδράργυρο. Συνεπώς, πρέπει να επιτηρούμε εκ του σύνεγγυς τη ρύπανση, είτε προέρχεται από βιομηχανικές δραστηριότητες, είτε από οικιακές. Κατά τη γνώμη μου, με δεδομένη τη βούληση μας για εξυγίανση ορισμένων εγκαταστάσεων βιολογικού καθαρισμού, οι απορρίψεις στη θάλασσα, κυρίως σε κλειστές θαλάσσιες περιοχές όπως η Μεσόγειος, δεν συνιστούν ορθή μέθοδο για την κάθαρση των υδάτων. Πρέπει να είμαστε προσεχτικοί όσον αφορά τη ρύπανση από χερσαίες πηγές, τη χωροταξία, την αστικοποίηση των παράκτιων ζωνών, κλπ. Όμως θα πρέπει επίσης να σκεφτούμε την αποκατάσταση του χώρου και για παράδειγμα, να επιλύσουμε τα προβλήματα που συνδέονται με το φύκι Caulerpa taxifolia στις υπό εξαφάνιση ζώνες που καλύπτονται από ποσειδωνίες, και συνεπώς να τις προστατεύσουμε.
<P>
Δεδομένου ότι εμείς οι ίδιοι μπορούμε να εξυπηρετήσουμε τον εαυτό μας καλύτερα από οποιοδήποτε άλλο, ομοίως, θα πρέπει και οι χρήστες της θάλασσας, οι αλιείς, να είναι εξαιρετικά προσεχτικοί. Θα πρέπει οπωσδήποτε να μειωθεί η αλιευτική δραστηριότητα και παράλληλα η εξάλειψη της πλεονάζουσας κοινοτικής αλιευτικής ικανότητας από 30-40% που είχε προτείνει η Επιτροπή, μειώθηκε αρκετά από το Συμβούλιο σε 5-10%. Θα πρέπει επίσης να χρησιμοποιούνται επιλεκτικές μέθοδοι αλιείας και επ' αυτού απαιτώ από κοινού με τον συνάδελφό μου, πρώην ευρωβουλευτή, κ. Noλl Mamθre, μια αναβλητική απόφαση όσον αφορά τη χρήση πελαγικών τρατών στα κοινοτικά ύδατα του κόλπου της Γασκώνης, νοτίως του 47ου βορείου παραλλήλου, γιατί αρκετά δελφίνια είδαμε πια να εξοκείλουν στις ακτές μας και να πεθαίνουν, κυρίως αυτή την περίοδο. Πρέπει συνεπώς να χρησιμοποιούμε επιλεκτικές αλιευτικές μεθόδους.
<P>
Θα πρέπει επίσης να επιτηρήσουμε και την ιχθυοκαλλιέργεια. Ξαναδιαβάστε την έκθεση του κ. Κατηφόρη στην οποία αναφέρει ότι στην Σκωτία, για παράδειγμα, έχουν μολυνθεί 17.000 σολομοί, οι οποίοι προσβλήθηκαν από την ασθένεια για την οποία σας μίλησα προηγουμένως, οι οποίοι θέτουν σε κίνδυνο το περιβάλλον. Ας είμαστε λοιπόν πολύ προσεχτικοί όσον αφορά τις εργασίες σε κλειστές θαλάσσιες περιοχές. Στις 22 Μαρτίου, το Συμβούλιο της Ευρώπης θα έλθει ενώπιον της Επιτροπής Βιομηχανίας, Εξωτερικού Εμπορίου, Έρευνας και Ενέργειας για να μιλήσει για τις προσπάθειες που πρέπει να καταβάλουμε στον τομέα της έρευνας, κυρίως στις θαλάσσιες περιοχές και κυρίως για τις επιστημονικές και οικονομικές προκλήσεις από την εκμετάλλευση των ωκεανών. Αγαπητοί συνάδελφοι, με μεγάλη χαρά σας προσκαλώ να συμμετάσχετε σε αυτή τη συζήτηση.

<SPEAKER ID=170 LANGUAGE="IT" NAME="Musumeci">
Κύριε Πρόεδρε, αξιότιμοι συνάδελφοι, θεωρώ ότι η έκθεση του κυρίου Κατηφόρη υπέστη μια βελτίωση σε σχέση με την αρχική της μορφή, έπειτα από ορισμένες τροποποιήσεις που προτάθηκαν συγκεκριμένα από την Ομάδα Ένωση για την Ευρώπη των Εθνών και εγκρίθηκαν στα πλαίσια της Επιτροπής Αλιείας.
<P>
Θα ήθελα να σταθώ εν συντομία σε αυτές τις τροποποιήσεις. Όσον αφορά την εγκατάσταση του συστήματος δορυφορικού ελέγχου των πλοίων, είμαστε της γνώμης ότι είναι σημαντικό να το εγκαταστήσουμε σε όσο το δυνατό μεγαλύτερο αριθμό σκαφών, χωρίς φυσικά να το επιβάλλουμε στα μικρά, για τα οποία οι δαπάνες επένδυσης και λειτουργίας θα ήταν υπερβολικά υψηλές σε σχέση με την αξία των αλιευμάτων, και υπενθυμίζοντας ωστόσο ότι το σύστημα δορυφορικού ελέγχου δεν είναι ούτε λειτουργικό ούτε αποτελεσματικό για τα πλοία που ασκούν παράκτια αλιεία.
<P>
Είμαστε ικανοποιημένοι που στην έκθεση απορρίφθηκε η ιδέα, που αρχικά είχε διατυπωθεί από τον εισηγητή, για την υλοποίηση ενός συστήματος φορολόγησης ή φορολογίας, που θα ήταν αδύνατο να υλοποιηθεί και να καταστεί υποχρεωτικό για όλα τα κράτη μέλη.
<P>
Επιπλέον, όσον αφορά την προστασία των παράκτιων περιοχών, που αποτελούν τις κύριες ζώνες αναπαραγωγής και επανασύστασης πολλών αλιευτικών ειδών, επιθυμούμε περισσότερους ελέγχους οι οποίοι, κατά τη γνώμη μας, θα έπρεπε να συνδυαστούν με κυρώσεις που θα τιμωρούν τις απορρίψεις στη θάλασσα. Οι απορίψεις αυτές επιφέρουν, πράγματι, ένα υψηλό ποσοστό θνησιμότητας και είναι, κατά συνέπεια, καταστροφικές για μια καλή διαχείριση των αλιευτικών πόρων. Πιο συγκεκριμένα, όσον αφορά την αλιευτική διαχείριση της Μεσογείου, όλοι γνωρίζουμε ότι η αλιεία στη θάλασσα αυτή δε διέπεται από διατάξεις που επιβάλλουν μέγιστα επιτρεπόμενα αλιεύματα. Ευτυχώς, λέω εγώ! Όπως είναι ίσως γνωστό, η Μεσόγειος, αντίθετα από τις ψυχρές θάλασσες του Βορρά, είναι μια μικρή και ζεστή θάλασσα, όπου είναι πολύ δύσκολο, εάν όχι αδύνατο, να σχηματιστούν αποθέματα ψαριών ενός ορισμένου είδους. Κατά συνέπεια, είναι άτοπη κατά τη γνώμη μας η ιδέα, που τέθηκε ως υπόθεση στο αιτιολογικό της εν λόγω έκθεσης, να καθοριστούν ΤΑC στη Mare nostrum. Τέλος, όσον αφορά τις τροπολογίες που πρότεινε η Συνομοσπονδιακή Ομάδα της Ευρωπαϊκής Ενωτικής Αριστεράς, θα ψηφίσουμε υπέρ. Θεωρούμε πράγματι πολύ σημαντικό να στηρίξουμε οικονομικά την παραδοσιακή αλιεία και την αλιεία μικρής κλίμακας, καθώς και την ενίσχυση στο εισόδημα των αλιέων κατά τις περιόδους στις οποίες εφαρμόζεται η λεγόμενη βιολογική εγκατάλειψη αλιοτόπων: σε τελική ανάλυση, πρέπει να συνδυάσουμε μια σημαντική και υπεύθυνη οικονομική δραστηριότητα με τον οφειλόμενο σεβασμό προς το περιβάλλον.

<SPEAKER ID=171 LANGUAGE="DE" NAME="Langenhagen">
Κύριε Πρόεδρε, κύριε Επίτροπε, η Επιτροπή Αλιείας εργάσθηκε πραγματικά πολύ σκληρά προκειμένου να καταλήξει σε μια ισορροπημένη έκθεση. Μερική ισχυρίζονται με απόλυτη σοβαρότητα ότι η μοναδική αιτία για τους φθίνοντες αλιευτικούς πόρους είναι η αλιεία. Φυσικά αυτό είναι λάθος και επιπλέον αποσπά την προσοχή μας από αντικειμενικές εξηγήσεις. Ως εκ τούτου καλώ όλους τους συμμετέχοντες στην αλιεία να λάβουν υπόψη και τις υπόλοιπες αιτίες που οδήγησαν σε μειωμένους αλιευτικούς πόρους, είτε πρόκειται για τη ρύπανση είτε για την αλλαγή του κλίματος, είτε για βιομηχανικές δραστηριότητες, θαλάσσιες μεταφορές κ.λπ.
<P>
Η Ευρώπη έζησε για άλλη μια φορά μια περιβαλλοντική τραγωδία στις ακτές της, και συγκεκριμένα το ναυάγιο του πλοίου Erika στις ακτές της Βρετάνης. Κύρια αιτία για το αποδυναμωμένο θαλάσσιο περιβάλλον είναι ο συνδυασμός των προαναφερθέντων παραγόντων με τα ανεπαρκή μέτρα ελέγχου σε ευρωπαϊκό επίπεδο. Η αλιεία αποτελεί οικονομική δραστηριότητα. Εάν θέλουμε να έχουμε έναν ισχυρό τομέα αλιείας χρειαζόμαστε αποθέματα για την αλιεύση και ένα τέλειο περιβάλλον όπου θα μπορούν να αναπαράγονται τα ψάρια. Η Ευρωπαϊκή Ένωση οφείλει να δημιουργήσει προϋποθέσεις όπου θα ισορροπούν μεταξύ τους τα περιβαλλοντικά με όλα τα υπόλοιπα συμφέροντα. Κατά συνέπεια είμαστε κάθετα ενάντιοι στη μονόπλευρη λήψη μέτρων που πλήττουν και αποδυναμώνουν την αλιεία.
<P>
Είναι λάθος να αγνοεί κανείς την τεχνική και περιβαλλοντική πραγματικότητα. Έχει άραγε πράγματι νόημα να εξοπλίζει κανείς πλεούμενα με μήκος μικρότερο των δώδεκα μέτρων με όργανα ελέγχου μέσω δορυφόρου; Έχει άραγε νόημα να προπαγανδίζει κανείς μονόπλευρα για την παράκτια αλιεία, μολονότι δεν είναι ούτε ιδιαίτερα φιλική για το περιβάλλον ούτε μπορεί να ελεγχθεί επαρκώς; Αυτά είναι μόνο μερικά από τα πολλά ερωτήματα που απασχολούν την Επιτροπή Αλιείας.
<P>
Τα παραδείγματα αυτά δείχνουν, ότι είναι απλό να μιλά κανείς θεωρητικά για την αλιεία και το περιβάλλον. Είναι όμως ασύγκριτα δυσκολότερο να παρουσιάζει εποικοδομητικά μέτρα που να στηρίζονται στην αρχή της αειφόρου διαχείρισης των αποθεμάτων. Εδώ θα πρέπει να φυσήξει ισχυρότερος αέρας στα πανιά μας.

<SPEAKER ID=172 LANGUAGE="IT" NAME="Lavarra">
Κύριε Πρόεδρε, πρώτα απ' όλα χαίρομαι που βλέπω ότι η έκθεση του κυρίου Κατηφόρη λαμβάνει υπόψη της την πολλαπλότητα των παραγόντων που ευθύνονται για την υποβάθμιση του θαλάσσιου περιβάλλοντος: η μόλυνση, η ανεξέλεγκτη αλιεία, η παρουσία εξορυκτικών βιομηχανικών δραστηριοτήτων, η πίεση της ανθρώπινης δραστηριότητας στις παράκτιες ζώνες είναι πηγές πιθανών περιβαλλοντικών βλαβών σε μεγάλη κλίμακα, τόσο στις παράκτιες περιοχές όσο και στην ανοιχτή θάλασσσα, και η αλιεία είναι ένα επιπλέον θύμα αυτής της κατάστασης.
<P>
Είναι σωστό κατά συνέπεια να εμβαθύνουμε και να αναλύσουμε τη σχέση αλληλεξάρτησης που υπάρχει μεταξύ αλιείας και περιβάλλοντος. Η χρήση επιλεκτικών εργαλείων που θα περιορίζουν τα πρόσθετα αλιεύματα και θα μειώνουν την απόρριψη των ανεπιθύμητων παρεμπιπτόντων αλιευμάτων είναι σίγουρα ένα αδιαμφισβήτητο σημείο, όπως είναι, εξάλλου, και ο περιορισμός της αλιευτικής πίεσης και όχι μόνο στα παράκτια ύδατα. Η μείωση της αλιευτικής ικανότητας και της αλιευτικής πίεσης στα αλιευτικά αποθέματα δε συνδυάζεται αναγκαστικά με τη διατήρηση ενός απαρχαιωμένου στόλου και τον περιορισμό του εκσυγχρονισμού. Πιο σύγχρονα σκάφη, πέραν του ότι προσφέρουν καταλληλότερες συνθήκες ασφάλειας και υγιεινής, μπορούν να συμβάλλουν επίσης στη μείωση ορισμένων παραγόντων επίπτωσης. Επιπλέον, είναι σημαντικό να διατυπώσουμε την αρχή ότι δεν είναι δυνατό να χαρακτηρίζουμε εκ των προτέρων ως κατά κύριο λόγο φιλικό προς το περιβάλλον έναν ολόκληρο τομέα της αλιείας: σε ορισμένες περιπτώσεις είναι αλήθεια ότι η αλιεία μικρής κλίμακας έχει μικρότερη επίπτωση στο περιβάλλον και στους πόρους του.
<P>
Είμαι ικανοποιημένος επίσης που στην έκθεση λήφθηκε υπόψη η δυνατότητα να ξεκινήσουμε μια εκστρατεία ενημέρωσης των αλιέων και των καταναλωτών σχετικά με τους κινδύνους που ενέχει η αλόγιστη εκμετάλλευση των αλιευτικών πόρων, όπως επίσης είμαι ικανοποιημένος για το αίτημα προς την Επιτροπή, να προτείνει τη θέσπιση ενός ευρωπαϊκού αριστείου που θα απονέμεται σε διάφορες κατηγορίες του τομέα και σε όλους εκείνους που προσφέρουν υπηρεσίες και συμβουλές για υπεύθυνες συμπεριφορές, με σκοπό τη βιώσιμη διαχείριση των αλιευτικών αποθεμάτων και τη διατήρηση της φύσης στο θαλάσσιο περιβάλλον.

<SPEAKER ID=173 LANGUAGE="PT" NAME="Nogueira Romαn">
Κύριε Πρόεδρε, ως μέλος της Ομάδας των Πρασίνων / Ευρωπαϊκή Ελεύθερη Συμμαχία, αλλά επίσης ως βουλευτής που εκλέγομαι στη Γαλικία, θα επιθυμούσα με αυτή την παρέμβαση να καταθέσω δύο σκέψεις, που κατ' ανάγκην θα είναι σύντομες.
<P>
Πρώτη σκέψη: η αλιευτική παραγωγή και η διατήρηση της θαλάσσιας ζωής και των θαλασσίων πόρων αποτελούν δύο όψεις του ίδιου προβλήματος. Οι πλοιοκτήτες και οι ναυτεργάτες των χωρών που ασκούν την πιο εντατική αλιευτική δραστηριότητα είναι ακριβώς εκείνοι που περισσότερο ενδιαφέρονται για τη διαφύλαξη του βιοποριστικού τους περιβάλλοντος, διότι χωρίς αυτό δεν θα μπορέσει να εξασφαλισθεί το μέλλον του συγκεκριμένου κλάδου της οικονομίας.
<P>
Δεύτερη σκέψη: είναι γεγονός ότι μία πολιτική με στόχο τη διατήρηση του θαλάσσιου περιβάλλοντος θα πρέπει να εφαρμόζεται τόσο στις θάλασσες της Κοινότητας όσο και σε ύδατα τρίτων χωρών και σε διεθνή ύδατα. Αλλά μια τέτοια πολιτική θα πρέπει να προωθείται, πρώτα και κύρια, στα παράκτια ύδατα των δικών μας χωρών. Ας μου επιτραπεί, υπό αυτή την έννοια, να σας διηγηθώ μια εμπειρία που έζησα πριν από μερικές μέρες. Μόλις μπόρεσα να διαπιστώσω τον τρόπο με τον οποίο η Ευρωπαϊκή Ένωση χρηματοδοτεί, με πόρους του ΕΤΠΑ, την κατασκευή μιας προβλήτας για την αποθήκευση χημικών προϊόντων και υδρογονανθράκων, στην Vilagarcia της Γαλικίας, σε μια εγκατάσταση που δεν απασχολεί παρά μόνον τρεις εργαζόμενους, κατά παράβαση των διατάξεων της κοινοτικής οδηγίας περί αξιολόγησης του περιβαλλοντικού αντίκτυπου, σε έναν ποταμόκολπο όπως αυτός της Arousa, όπου 26.000 άτομα ζουν από τα προϊόντα της θάλασσας.

<SPEAKER ID=174 LANGUAGE="EN" NAME="Nicholson">
Θα ήθελα κατ' αρχάς να συγχαρώ τον εισηγητή για την εξαιρετική έκθεσή του. Η διατήρηση είναι κάτι που ακούω επανειλημμένα και πολλοί προβαίνουν σε ανειλικρινείς υποσχέσεις σχετικά με αυτή. Πολλοί συνηγορούν υπέρ αυτής έως ότου φθάσει στο κατώφλι της πόρτας τους. Είναι πολύ καλό που μιλάμε για τη διατήρηση και συμφωνώ απόλυτα με αυτή. Όμως στο τέλος της μέρας κάποιος πρέπει να εξεύρει την ισορροπία ανάμεσα σε εκείνους των οποίων η ζωή και το ζωτικό περιβάλλον τους εξαρτώνται από τη θάλασσα και σε όσους χαράσσουν του νόμους που ρυθμίζουν το ποιος μπορεί να ψαρέψει και ποιος όχι και πού, πότε και πώς μπορούν να ψαρέψουν σε οποιαδήποτε ιδιαίτερα ύδατα στην ΕΕ.
<P>
Ο Επίτροπος Fischler, φυσικά, με γνωρίζει από πολύ καιρό και του έχω απευθύνει επιστολή σχετικά με τη ΣΕΒ και πολλά άλλα θέματα γεωργίας, αλλά τώρα, που έχει την αρμοδιότητα για την αλιεία, θα ήθελα να τον επιπλήξω για την αλιεία, μαζί με τους ισχυρούς συναδέλφους του, διότι μια από τις περιοχές που επλήγησαν περισσότερο ήταν η περιφέρειά μου και οι ψαράδες της Βόρειας Ιρλανδίας. Στην πραγματικότητα τους επιβλήθηκε ένα μορατόριουμ χωρίς αποζημίωση, χωρίς πραγματικές διαπραγματεύσεις ή συζήτηση. Τους επιβλήθηκε και δεν μπορούν να ψαρεύουν για περίοδο 11-12 εβδομάδων. Την παρούσα στιγμή δεχόμαστε όλοι ότι υπάρχει πρόβλημα με τη διατήρηση και ότι υπάρχει πρόβλημα με τα αποθέματα, αλλά αυτό που σας λέω στην πραγματικότητα κύριε Επίτροπε, και σας το είπα και στους κόλπους της Επιτροπής Αλιείας, και θα σας το ξαναπώ, είναι το εξής: υπάρχει μεγάλο χάσμα ανάμεσα στις Βρυξέλλες και τους εργαζόμενους αλιείς.
<P>
Δεν έχει σημασία εάν κατάγεστε από τη Γαλικία, δεν έχει σημασία εάν κατάγεστε από τη Βόρεια Ιρλανδία ή από τη Σκοτία. Το χάσμα αυτό υπάρχει και εμείς στις Βρυξέλλες δεν καταφέραμε να το γεφυρώσουμε. Και πρέπει να λάβουμε υπόψη τις απόψεις των ψαράδων. Πρέπει να λάβουμε υπόψη τις ανησυχίες των ψαράδων και πρέπει να συνεργαστούμε στενά με αυτούς και ελπίζω ότι και εσείς όπως και ο Επίτροπος που είναι αρμόδιος σε θέματα αλιείας θα παραδεχθείτε ότι υπάρχει το εν λόγω χάσμα και θα προσπαθήσετε να συνεργαστείτε όσο πιο στενά μπορείτε για να διασφαλίσετε ότι όλες οι πλευρές έχουν έλθει κοντά και ότι οι απόψεις τους λαμβάνονται υπόψη.

<SPEAKER ID=175 LANGUAGE="DE" NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, θεωρώ ότι σαφές πρέπει να είναι ένα πράγματα: η διασφάλιση της αειφόρου διαχείρισης των αλιευτικών αποθεμάτων αποτελεί καθήκον της κοινής μας αλιευτικής πολιτικής. Η διατήρηση του θαλασσίου οικοσυστήματος είναι τόσο προς το συμφέρον της διαχείρισης της αλιείας όσο και προς το συμφέρον της προστασίας του περιβάλλοντος. Κύριε Nicholson, πρέπει απλά να κατορθώσουμε να γεφυρώσουμε αυτά που θεωρούνται απαραίτητα και αποφασίζονται αντίστοιχα εδώ στις Βρυξέλλες με εκείνα που αντιπροσωπεύουν τα αισθήματα και τα δικαιολογημένα συμφέροντα των αλιέων στα διάφορα μέρη της Κοινότητας.
<P>
Κατά την άποψή μου, η αειφορία είναι μια αρχή που δεν πρέπει να ακολουθεί αποκλειστικά και μόνο την περιβαλλοντική διάσταση. Είναι εξίσου σημαντικό να αποτελέσουν συστατικά στοιχεία της έννοιας αυτής τόσο η οικονομική όσο και η κοινωνική διάσταση. Εάν θέλουμε να διασφαλίσουμε την αειφορία της ευρωπαϊκής αλιείας με την οικονομική και περιβαλλοντική έννοια, έχουμε ασφαλώς να κάνουμε ακόμα πάρα πολλά πράγματα. Μερικά, που δείχνουν μάλιστα προς τη σωστή κατεύθυνση, έχουν βέβαια ήδη υλοποιηθεί.
<P>
Σας υπενθυμίζω τα μέτρα για τη βελτίωση της διαλογής των ψαριών με τα εργαλεία αλιείας η οποία τέθηκε φέτος σε ισχύ. Σας υπενθυμίζω επίσης τις αποφάσεις μας για τον περιορισμό κατά 40%της αλιείας ειδών που κινδυνεύουν να εξαφανισθούν, όταν ορίσθηκε η ποσόστωση για τα αλιεύματα. Σας υπενθυμίζω ακόμα την καθιέρωση προστατευόμενων περιοχών, η οποία ωφελεί για παράδειγμα και τα θαλασσοπούλια. Τέλος, θέλω να αναφέρω τις μακροπρόθεσμες στρατηγικές διαχείρισης που στηρίζονται στην αρχή της πρόληψης για δέκα από τα σημαντικότερα από τα οικονομικά εκμεταλλεύσιμα αλιευτικά αποθέματα στα κοινοτικά ύδατα.
<P>
Ωστόσο, όπως είπαμε, έχουμε ακόμα πολλή δουλειά μπροστά μας. Θα πρέπει να κάνουμε μερικές σκέψεις ειδικά προς την κατεύθυνση του ορισμού ποσοστώσεων για περισσότερα χρόνια και να προχωρήσουμε προς την κατεύθυνση αυτή. Τούτο θα συνέβαλε στη διασφάλιση της μακροπρόθεσμα αειφόρου ανασύστασης των αλιευτικών πόρων και θα προσέφερε στους αλιείς τη δυνατότητα να προβαίνουν σε προβλέψεις και να σχεδιάζουν το μέλλον τους με μεγαλύτερη ασφάλεια. Η υιοθέτηση μιας νέας στάσης στο ζήτημα αυτό απαιτεί και αρκετό πολιτικό θάρρος και μάλιστα από όλους τους ενεχόμενους τόσο σε εθνικό όσο και σε κοινοτικό επίπεδο.
<P>
Στις τροπολογίες που τίθενται εδώ επίσης υπό συζήτηση, καλείται μεταξύ άλλων και η Επιτροπή να χρησιμοποιήσει περισσότερα κονδύλια για την πολιτική αλιείας. Θα πρέπει εν προκειμένω να σας υπενθυμίσω ότι εργαζόμαστε κάτω από προϋποθέσεις που έχουν αλλάξει. Οι αποφάσεις του Βερολίνου οδήγησαν στην απουσία περιθωρίου για νέους, φρέσκους προϋπολογισμούς ή για νέα, φρέσκα κονδύλια. Πρέπει να λειτουργήσουμε εντός του δεδομένου δημοσιονομικού πλαισίου.
<P>
Προτείνετε και την επέκταση της παράκτιας ζώνης από 12 μίλια που είναι σήμερα σε 24 μίλια. Θεωρώ ότι το συγκεκριμένο θέμα θα πρέπει να το συζητήσουμε σε βάθος, δεδομένου ότι δεν θα πρέπει να παραβλέψουμε ότι κάτι τέτοιο δεν θα προσέφερε μόνο πλεονεκτήματα, αλλά θα συνεπάγονταν ενδεχομένως μεγάλα προβλήματα ιδιαίτερα ενόψει του ότι θα πήγαινε προς την κατεύθυνση μιας εν μέρει επανεθνικοποίησης της αλιευτικής πολιτικής.
<P>
Συνολικά όμως, η έκθεση δείχνει τη δέσμευσή μας όσον αφορά τους αναφερθέντες στόχους και συνεπώς χαιρετίζουμε την υποστήριξη της έκθεσής μας από τον εισηγητή κ. Κατηφόρη.

<SPEAKER ID=176 NAME="Πρόεδρος">
Ευχαριστώ πολύ, κύριε Επίτροπε Fischler.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=14>
Διαδικασίες αφερεγγυότητας
<SPEAKER ID=177 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης (Α5-0039/2000) του κυρίου Lechner, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την πρόταση κανονισμού του Συμβουλίου που αφορά τις διαδικασίες αφερεγγυότητας (9178/1999 - C5-0069/1999 - 1999/0806(CNS)).

<SPEAKER ID=178 LANGUAGE="DE" NAME="Lechner">
Κύριε Πρόεδρε, αξιότιμοι συνάδελφοι που είσαστε ακόμα σε τόσο μεγάλο αριθμό παρόντες λίγο πριν από τα μεσάνυχτα, στη ευρωπαϊκή εσωτερική αγορά οι επιχειρήσεις δεν αναπτύσσουν μόνο διασυνοριακές οικονομικές δραστηριότητες αλλά διαθέτουν όλο και περισσότερα περιουσιακά στοιχεία και παραρτήματα σε πολλά κράτη. Στην εσωτερική αγορά δεν υπάρχουν ωστόσο μόνο κερδισμένοι, υπάρχουν και χαμένοι. Είναι μεν λυπηρό αλλά αναπόφευκτο. Τα προβλήματα που προκύπτουν σε περίπτωση πτώχευσης, σε περίπτωση αφερεγγυότητας, έχουν παραμείνει μέχρι σήμερα χωρίς καμία σχεδόν ρύθμιση. Ποια επίδραση έχει για παράδειγμα η έναρξη μιας διαδικασίας αφερεγγυότητας σε ένα κράτος μέλος, η οποία αφορά τα περιουσιακά στοιχεία της επιχείρησης που βρίσκονται σε άλλο κράτος μέλος;
<P>
Τι εξουσία διάθεσης έχει ο αφερέγγυος οφειλέτης; Μπορεί και μετά την έναρξη της διαδικασίας αφερεγγυότητας να μετακινήσει προς όφελός του περιουσιακά του στοιχεία σε άλλο κράτος μέλος, να πραγματοποιήσει δηλαδή κατά κάποιο τρόπο forum shopping, μια συμφέρουσα λύση; Για το ζήτημα αυτό είναι σχεδόν ανύπαρκτες οι συμφωνίες διεθνούς δικαίου ή κάποιες ευρωπαϊκές λύσεις. Το 1995 υπογράφηκε μεν μια σύμβαση αλλά δεν τέθηκε ποτέ σε ισχύ. Με τον παρόντα κανονισμό ρυθμίζονται ευρέως τα εν λόγω προβλήματα μέσω ενός ευρωπαϊκού νομικού πλαισίου και μάλιστα οριστικά, αλλά προπάντων με άμεση δεσμευτική επίδραση.
<P>
Από τη δική μου σκοπιά μπορεί κανείς να χαρακτηρίσει τον κανονισμό ως μεγάλη επιτυχία και ως ένα σημαντικό βήμα προς την κατεύθυνση ενός κλειστού, ενιαίου, ευρωπαϊκής χροιάς, ιδιωτικού διεθνούς δικαίου σε ζητήματα αφερεγγυότητας. Με τον κανονισμό αυτό ορίζεται το αρμόδιο δικαστήριο και το εφαρμοστέο δίκαιο σύμφωνα με το κράτος μέλος, στο έδαφος του οποίου βρίσκεται το "κέντρο των κυριότερων συμφερόντων" του οφειλέτη. Η έναρξη της διαδικασίας αφερεγγυότητας, η καταγραφή του συνόλου των περιουσιακών στοιχείων του οφειλέτη, ακόμα και εκείνων που βρίσκονται στο εξωτερικό, συμπεριλαμβανομένων και των απαιτήσεων και των αλλοδαπών πιστωτών, καθώς και η εκτέλεση και η ολοκλήρωση της όλης διαδικασίας θα πραγματοποιούνται σύμφωνα με αυτόν τον lex concursus. Η έναρξη της διαδικασίας ισχύει άμεσα σε όλη την ευρωπαϊκή επικράτεια αλλά και οι περαιτέρω αποφάσεις θα έχουν άμεσα αποτελέσματα, χωρίς να χρειάζονται κάποια ιδιαίτερα βήματα για την αναγνώριση των αποφάσεων σε άλλα κράτη μέλη.
<P>
Ο κανονισμός στηρίζεται στην αρχή της καθολικότητας και της ενοποίησης των διαδικασιών. Κατ' αρχήν θα πρέπει να καταγραφεί μέσω μιας διαδικασίας η συνολική περιουσία του αφερέγγυου οφειλέτη από ένα όργανο διαχείρισης της αφερεγγυότητας όπου θα συμμετέχουν και θα ικανοποιούνται στον ίδιο βαθμό όλοι οι πιστωτές - τόσο του εσωτερικού όσο και του εξωτερικού - δηλαδή διασυνοριακά. Λόγω των διαφορετικών εθνικών νομικών πλαισίων, όπως για παράδειγμα όσον αφορά τα εξασφαλιστικά δικαιώματα ή τις συμβάσεις εργασίας, η αρχή της καθολικότητας δεν μπορεί να τηρηθεί απόλυτα, δεδομένου ότι αυτό θα παραβίαζε τα δικαιώματα τρίτων προσώπων κατά τρόπο ανεπίτρεπτο.
<P>
Για τον λόγο αυτό, σε ειδικές αναφορές σε μεμονωμένες σημαντικές νομικές περιπτώσεις, προβλέπεται να λαμβάνεται υπόψη το εθνικό δίκαιο που ισχύει εκάστοτε επιτόπου. Αυτό ισχύει ιδιαίτερα για εμπράγματα δικαιώματα, για ακίνητα και για δικαιώματα που έχουν εγγραφεί σε δημόσια βιβλία καθώς και για την επιφύλαξη κυριότητας, τα δικαιώματα συμψηφισμού και τα δικαιώματα ακύρωσης και βέβαια για τις συμβάσεις εργασίας. Και ενώ οι ειδικές αυτές αναφορές είναι αναπόφευκτες, ο κανονισμός επιτρέπει ωστόσο πέραν τούτου, στην περίπτωση που υπάρχει παράρτημα σε ένα άλλο κράτος μέλος, την έναρξη μιας περαιτέρω διαδικασίας ή διαδικασιών αφερεγγυότητας για το εν λόγω παράρτημα που θα εκτελείται ως δευτερεύουσα διαδικασία - η επονομαζόμενη ειδική διαδικασία - της οποίας τα αποτελέσματα όμως θα περιορίζονται στο έδαφος του αντίστοιχου κράτους.
<P>
Από τη δική μου σκοπιά όμως, όπως και από την σκοπιά της έκθεσης καθώς και της Επιτροπής Νομικών Θεμάτων υπάρχουν στο ζήτημα αυτό ενδοιασμοί. Η αρχή της καθολικότητας που το ιδανικό είναι να εντάσσεται στη λογική της εσωτερικής αγοράς και της δημιουργίας ενιαίου ευρωπαϊκού νομοθετικού πλαισίου, παραβιάζεται έτσι κατά έναν τρόπο που δεν είναι αντικειμενικά αναπόφευκτος, όπως αντίθετα συμβαίνει με τις προαναφερθείσες ειδικές αναφορές. Τούτο ισχύει τουλάχιστον για τέτοιου είδους δευτερεύουσες διαδικασίες των οποίων η έναρξη κηρύσσεται μετά την έναρξη της κύριας διαδικασίας και αυτό είναι πολύ σημαντικό, δεδομένου ότι με την έναρξή της, η κύρια διαδικασία αφερεγγυότητας ισχύει ήδη και για το παράρτημα. Για τον λόγο αυτό προτείνω στην έκθεσή μου στις περιπτώσεις αυτές να επιτρέπεται η έναρξη μιας περαιτέρω διαδικασίας ως δευτερεύουσας διαδικασίας μόνον εάν συμφωνήσει ο διαχειριστής της κύριας διαδικασίας.
<P>
Με αυτόν τον περιορισμό θα δινόταν μεγαλύτερη έμφαση σε μία κλειστή, ενιαία, ευρωπαϊκή εξέλιξη της νομοθεσίας. Προς αυτήν την κατεύθυνση στόχευαν εξ άλλου και οι γνωμοδοτήσεις των Επιτροπών Οικονομικής Πολιτικής και Κοινωνικών θεμάτων. Υπάρχουν και άλλες γνωμοδοτήσεις εναντίον ενός μεγαλύτερου αριθμού διαδικασιών, οι οποίες θα επέφεραν επιπλέον περιπλοκές και προβλήματα οροθέτησης. Η παρούσα πρόταση δεν είναι τόσο παράγωγο της προβληματικής για το ίδιο το αντικείμενο, αλλά των αναγκών που προέκυψαν κατά την αναζήτηση ενός ομόφωνου συμβιβασμού. Θεωρώ ότι το Κοινοβούλιο θα πρέπει να δώσει εν προκειμένω ένα διαφορετικό τόνο και θα ήθελα να παρακαλέσω τους συναδέλφους που υπέβαλλαν εδώ τροπολογίες να ξανασκεφτούν το σημείο αυτό.
<P>
Υπάρχουν και προτάσεις που αναφέρονται σε αποσαφηνίσεις, όπως για παράδειγμα ως προς τη διατήρηση της αυτονομίας νομικών προσώπων κλπ. Τέλος, θέλω να απευθύνω τις ευχαριστίες μου στη Φινλανδία και στη Γερμανία, καθότι η πρόταση υποβλήθηκε με αξιέπαινη πρωτοβουλία τους. Με τον κανονισμό αυτό ρυθμίζονται ως ευρωπαϊκό νομοθετικό πλαίσιο, συγκεντρωτικά, οριστικά και δεσμευτικά όλοι οι κανόνες του διεθνούς ιδιωτικού δικαίου που περιέχονται στη νομοθεσία περί αφερεγγυότητας, διατηρώντας τις εθνικές νομοθεσίες επί του αντικειμένου. Πρόκειται για κάτι εντελώς νέο και πιστεύω ότι θα μπορέσει να αποτελέσει πρότυπο. Ως εκ τούτου καλώ το Συμβούλιο να θεσπίσει το ταχύτερο δυνατόν τον παρόντα κανονισμό και το παρακαλώ να λάβει υπόψη του τις προτάσεις του Κοινοβουλίου.

<SPEAKER ID=179 LANGUAGE="FR" NAME="Zimeray">
Κύριε Πρόεδρε, νομίζω πως είμαστε όλοι σύμφωνοι για τη δημιουργία ενός ευρωπαϊκού νομικού χώρου. Επίσης, συμφωνούμε όλοι να υπάρξει μια εναρμόνιση σε αυτόν τον τομέα που χαρακτηρίζεται από μια τεράστια απόκλιση των νομικών μας συστημάτων και επιπλέον των αντιλήψεών μας. Ο ίδιος ο όρος αφερεγγυότητα, η νομική έννοια της αφερεγγυότητας, δεν καλύπτει την ίδια λογιστική έννοια σε όλα τα κράτη μέλη της Ένωσης. Συμφωνούμε λοιπόν με αυτήν τη διαπίστωση, και το σχέδιο κανονισμού και η έκθεση πορεύονται προς την ορθή κατεύθυνση.
<P>
Εάν μου επιτρέπετε, ωστόσο, θα ήθελα να κάνω ορισμένες παρατηρήσεις όσον αφορά τη μέθοδο. Όταν σημειώνουμε - και δεν μπορούμε να κάνουμε αλλιώς - τις διαφορές των νομικών συστημάτων και των εννοιών και θέλουμε να πορευθούμε προς την κατεύθυνση ενός καλύτερου συντονισμού, νομίζω ότι υπάρχουν τρεις τρόποι για να προχωρήσουμε. Ο πρώτος είναι να κάνουμε τις αντιστοιχίες λέγοντας: εν τέλει, η αφερεγγυότητα στη Γαλλία είναι το ίδιο πράγμα με την αφερεγγυότητα στην Αγγλία ή στη Γερμανία. Ο δεύτερος τρόπος προσέγγισης είναι να δημιουργήσουμε ένα δίκαιο εκ του μηδενός, δηλαδή, να εναρμονίσουμε τα συστήματα, να αναμορφώσουμε εξ ολοκλήρου το σύνολο των εννοιών και των νομικών συστημάτων σε όλα τα κράτη.
<P>
Δεν είναι αυτός ο δρόμος που ακολουθείται. Ο τρίτος δρόμος που πήραμε, συνίσταται τελικά στο να υπερθέσουμε στα υφιστάμενα συστήματα, τα οποία αφήνουμε ανέπαφα, ένα πραγματικό έμβρυο κοινοτικού δικαίου των συλλογικών διαδικασιών και των προβληματικών επιχειρήσεων. Είναι κάτι θετικό και το αποτέλεσμα έχει πιθανότατα ξεπεράσει τις προσδοκίες των συντακτών. Όμως σε αυτό το στάδιο θα ήθελα να κάνω μια παρατήρηση, η οποία δεν είναι τεχνική αλλά μάλλον φιλοσοφική και εμπνευσμένη από την πρακτική. Η αφερεγγυότητα λοιπόν αντιμετωπίζεται στην Ευρωπαϊκή Ένωση, στα περισσότερα κράτη, σαν ένα γεγονός απόλυτα καθοριστικό για εκείνον που το βιώνει. Και νομίζω ότι είναι δική μας υποχρέωση, σε μια οικονομία η οποία προχωράει ολοένα ταχύτερα, καθένας θα πρέπει να έχει τη δική του ευκαιρία και να την έχει πραγματικά, θα πρέπει να δώσουμε σε μια επιχείρηση την ευκαιρία να προσπαθήσει και μια δεύτερη και μια τρίτη φορά εάν χρειάζεται.
<P>
Σήμερα, σε πολλά κράτη, αυτό δεν είναι δυνατό. Ένας από τους λόγους που αιτιολογεί τη διαφορά της ανταγωνιστικότητας μεταξύ του ευρωπαϊκού χώρου και των Ηνωμένων Πολιτειών, για παράδειγμα, είναι ακριβώς αυτή η ικανότητα αναπήδησης που υπάρχει από την άλλη πλευρά του ωκεανού και που εμείς δεν γνωρίζουμε. Νομίζω ότι εφόσον φτάσαμε ως εδώ και εφόσον θα συνεχίσουμε σε αυτή την πορεία που είναι η πορεία της δημιουργίας μιας συλλογικής ρυθμιστικής διαδικασίας της ομοιόμορφης διαφοράς στην Ευρωπαϊκή Ένωση, οφείλουμε να φροντίσουμε, ώστε να μην αποβεί η αλληγορική μορφή της γκιλοτίνας.

<SPEAKER ID=180 NAME="Thors">
Κύριε Πρόεδρε, καλοί φίλοι, αγαπητέ Επίτροπε, πιστεύω πραγματικά ότι μάλλον στην τύχη οφείλεται το ότι δεν σημειώθηκαν μέχρι σήμερα καταστροφές λόγω της έλλειψης των κανόνων στους οποίους αναφέρθηκαν οι προηγούμενοι αγορητές. Όταν εξετάζουμε τη φωτεινή πλευρά της εσωτερικής αγοράς, δηλαδή τη δημιουργία μιας κοινής εσωτερικής αγοράς, πρέπει επίσης να εξετάζουμε και τη σκοτεινή πλευρά της, δηλαδή τις χρεοκοπίες.
<P>
Πιστεύω ότι βρισκόμαστε μπροστά σε μια ιστορική στιγμή. Συγχαίρω τον εισηγητή για την ταχεία εκπόνηση της έκθεσής του. Είμαι επίσης περήφανη για το ότι η χώρα μου βοήθησε στην παρουσίαση αυτού του κανονισμού, που ελπίζουμε τώρα να εγκριθεί σύντομα από το Συμβούλιο. Πιστεύω ότι το βήμα αυτό που κάνουμε είναι σημαντικό, ακόμη κι αν δεν επηρεάζει ιδιαίτερα τα εθνικά συστήματα.
<P>
Πρέπει, ωστόσο, προς μεγάλη λύπη του εισηγητή, να ανακοινώσω ότι η ομάδα μας δεν μπορεί να υποστηρίξει την τροπολογία 3. Πιστεύουμε συγκεκριμένα ότι περιορίζει τη νομική θέση και τη νομική προστασία των πολιτών. Όσον αφορά την τροπολογία 6, καταθέσαμε μια παρόμοια τροπολογία στο πλαίσιο της επιτροπής. Με εκπλήσσει κάπως το γεγονός ότι η Ομάδα του ΕΣΚ δεν την υποστήριξε. Εμείς θα υποστηρίξουμε τη δική σας τροπολογία 6, αναρωτιέμαι όμως, όπως είπα, γιατί εσείς δεν υποστηρίξατε τη δική μας στην επιτροπή.
<P>
Ελπίζω επίσης ότι θα επιτευχθεί διαφάνεια στο πλαίσιο αυτό και ότι θα πραγματοποιηθεί σύγκριση των ταχύτερων και καλύτερων διαδικασιών στα διάφορα κράτη μέλη.

<SPEAKER ID=181 LANGUAGE="PT" NAME="Vitorino">
Κύριε Πρόεδρε, κυρίες και κύριοι βουλευτές, η Επιτροπή θα επιθυμούσε, καταρχάς, να επισημάνει ότι η πρόταση κανονισμού που βρίσκεται απόψε υπό συζήτηση είναι απλώς, και κατά κύριο λόγο, μία επαναδιατύπωση της σύμβασης του 1995 περί διαδικασίας αφερεγγυότητας. Όλοι γνωρίζουμε πως η προαναφερόμενη σύμβαση υπήρξε το αποτέλεσμα συζητήσεων που κράτησαν πολλά χρόνια, οι οποίες πολύ συχνά ήταν δύσκολες και επίπονες, και γι' αυτόν ακριβώς το λόγο αποτελεί έναν συμβιβασμό ανάμεσα στις αρχές της καθολικότητας και της εδαφικότητας, δηλαδή ανάμεσα σε αρχές που συγκροτούν τα διαφορετικά νομικά συστήματα που ρυθμίζουν υποθέσεις πτωχεύσεων στο καθένα από τα κράτη μέλη μας.
<P>
Η συνειδητοποίηση του γεγονότος ότι η εξέλιξη της παγκόσμιας οικονομικής κατάστασης, και ειδικότερα η προώθηση της εσωτερικής αγοράς, ενδέχεται να οδηγήσουν σε ολοένα και συχνότερη προσφυγή σε διαδικασίες αφερεγγυότητας, που πολλές φορές λαμβάνουν το χαρακτήρα διασυνοριακών διαδικασιών, αιτιολογεί πλήρως το ότι η Ένωση οφείλει να διαθέτει, ως ενιαίο σύνολο, τα αναγκαία νομικά μέσα υποχρεωτικής εφαρμογής που θα διασφαλίζουν ότι οι διαδικασίες αφερεγγυότητας θα κινούνται βάσει ενός συνόλου κοινών νομοθετικών αρχών και θα προσφέρουν εγγυήσεις για γρήγορη εκτέλεση.
<P>
Καλώς ή κακώς, οι περιπτώσεις επιχειρήσεων που κηρύσσουν πτώχευση θα αναδειχθούν ολοένα και περισσότερο σε σύνηθες φαινόμενο της καθημερινής οικονομικής μας ζωής. Το φαινόμενο αυτό θα αποτελέσει, άλλωστε, έναν παράγοντα ανανέωσης του επιχειρηματικού ιστού, ο οποίος δεν θα πρέπει να παρακωλύεται λόγω της ύπαρξης χρονοβόρων γραφειοκρατικών διαδικασιών ή εμποδίων, τα οποία παρατείνουν τον αργό θάνατο επιχειρήσεων που παύουν να είναι βιώσιμες. Εξ ου και η αναγκαιότητα να προσπαθήσουμε να καθιερώσουμε ένα νομικό πλαίσιο αναφοράς που να είναι προσαρμοσμένο στις νέες απαιτήσεις της παγκοσμιοποιημένης οικονομίας.
<P>
Η παρούσα πρόταση κανονισμού δεν υπεβλήθη από την Επιτροπή, αλλά κατόπιν μιας κοινής πρωτοβουλίας δύο κρατών μελών - της Γερμανίας και της Φινλανδίας - δυνάμει του δικαιώματος πρωτοβουλίας που συμμερίζονται τα κράτη μέλη με την Επιτροπή επί των συγκεκριμένων θεμάτων. Η Επιτροπή εκτιμά ότι αυτός ο κανονισμός δεν επιφέρει καμία ουσιαστική αλλαγή σε σχέση με το κείμενο της σύμβασης. Ήδη το 1981, η Επιτροπή είχε λάβει θέση υπέρ της σαφούς υιοθέτησης της αρχής της καθολικότητας όσον αφορά τις υποθέσεις πτωχεύσεων. Βάσει του ιδίου πνεύματος, άλλωστε, και με την ίδια προοπτική η Επιτροπή είχε υποβάλει προτάσεις στο πλαίσιο μιας παράλληλης διαδικασίας που αφορούσε την εκκαθάριση επιχειρήσεων.
<P>
Απεναντίας, η σύμβαση του 1995 αφήνει τελικώς περιθώρια για την κίνηση δευτερευουσών διαδικασιών, διαμορφώνοντας με τον τρόπο αυτό καταστάσεις εξαίρεσης στον γενικό κανόνα που η Επιτροπή θα επιθυμούσε να επικρατήσει. Γι' αυτό, μετά την έναρξη ισχύος της Συνθήκης του Αμστερνταμ, η Επιτροπή θα έκλινε μάλλον προς την έγκριση ενός νέου κειμένου, το οποίο θα προήγαγε ρητώς την αρχή της καθολικότητας. Παρά ταύτα, δεν νομίζω ότι τώρα είναι η κατάλληλη στιγμή για να θέσουμε υπό αίρεση την επιτευχθείσα συμφωνία επ' ευκαιρία της σύμβασης του 1995, η οποία, άλλωστε, σηματοδότησε την κατάληξη μιας περιόδου διαπραγματεύσεων που διήρκεσε περίπου τριάντα χρόνια.
<P>
Κατά συνέπεια, η Επιτροπή δεν θέλησε να υποβάλει συγκεκριμένη πρόταση, επικεντρώνοντας τις παρατηρήσεις της σε θέματα θεσμικού χαρακτήρα. Για τον ίδιο λόγο, η Επιτροπή φρονεί ότι δεν ενδείκνυται να παρουσιάσει κάποια πρόταση σχετικά με την τροποποίηση του κανονισμού. Θα επιθυμούσε ωστόσο να εκφράσει στους κυρίους βουλευτές τη γνώμη της αναφορικά με τις τροπολογίες που έχουν κατατεθεί.
<P>
Η Επιτροπή συμφωνεί, επομένως, με τις τροπολογίες αριθ. 1, 2, 3 και 5 που υπεβλήθησαν από τον εισηγητή, τον κ. Lechner. Αντιθέτως, δεν συμφωνεί με την τροπολογία αριθ. 4. Πράγματι, η Επιτροπή πιστεύει ότι θα ήταν προτιμότερο να υποστηρίξει το Κοινοβούλιο την τροπολογία αριθ. 4 της Επιτροπής Ελευθεριών και Δικαιωμάτων των Πολιτών έτσι ώστε να δοθεί η δυνατότητα τροποποίησης των παραρτημάτων του κανονισμού από την Επιτροπή, επικουρούμενη από μια κανονιστική επιτροπή, σύμφωνα με την προβλεπόμενη από το άρθρο 5 της απόφασης ΕΚ/1999/468 διαδικασίας. Συνεπώς - και παραμένω στις τροπολογίες που υπεβλήθησαν από την Επιτροπή Ελευθεριών και Δικαιωμάτων των Πολιτών -, η Επιτροπή συμφωνεί με τις τροπολογίες αριθ. 3 και 4. Απεναντίας, δεν συμφωνεί με τις τροπολογίες αριθ. 1 και 2 που αναφέρονται στον ορισμό της έννοιας του "κέντρου κυρίων συμφερόντων του οφειλέτη" . Στην πραγματικότητα, ο ορισμός της έννοιας του κέντρου κυρίων συμφερόντων μιας εταιρείας ή ενός νομικού προσώπου διατυπώνεται ξεκάθαρα στο άρθρο 3. Σχετικά με όλες τις άλλες περιπτώσεις που δεν αναφέρονται ρητώς, θεωρώ ότι η αναφορά που υπάρχει στην αιτιολογική σκέψη 13 πρέπει να είναι επαρκής.

<SPEAKER ID=182 NAME="Πρόεδρος">
Ευχαριστώ πολύ, κύριε Επίτροπε Vitorino.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.
<P>
(Η συνεδρίαση λήγει στις 00.05)

