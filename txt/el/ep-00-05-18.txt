<CHAPTER ID=0>

<SPEAKER ID=1 NAME="Buttiglione">
- (ΙΤ) Κυρία Πρόεδρε, ζήτησα τον λόγο για να εκφράσω τη βαθιά δυσαρέσκεια μιας ομάδας ιταλών βουλευτών - πιστεύω όλων των ιταλών βουλευτών, αλλά και της πλειοψηφίας ή του συνόλου του Κοινοβουλίου - για τις δηλώσεις του Προέδρου Kuηan που ακούσαμε χθες. Συμμεριζόμαστε απολύτως την καταδίκη της ναζιστικής και φασιστικής βίας εις βάρος της Σλοβενίας, την οποία εξέφρασε χθες στο Στρασβούργο ο Πρόεδρος Kuηan κατά τη διάρκεια της ομιλίας του ενώπιον του Ευρωπαϊκού Κοινοβουλίου, αλλά δεν αποδεχόμαστε το γεγονός ότι δεν καταδικάζεται εξίσου η φρικαλεότητα της εθνοκάθαρσης εις βάρος των Ιταλών, την οποία πραγματοποίησε το κομμουνιστικό καθεστώς αμέσως μετά την άνοδό του στην εξουσία. Ιδιαιτέρως, δεν μπορούμε να αποδεχθούμε το γεγονός ότι η σφαγή και η απαλλοτρίωση των αγαθών που πραγματοποιήθηκε εις βάρος των Ιταλών χαρακτηρίσθηκε απλώς ως ένα μέτρο εναντίον των συνεργατών των ναζιστών και των φασιστών, στο πνεύμα του Potsdam και της Γιάλτας, το οποίο χώρισε στα δύο την Ευρώπη και ενάντια στο οποίο η Ευρώπη απέκτησε εκ νέου και εξακολουθεί να αποκτά την ελευθερία και την ενότητά της.
<P>
Επρόκειτο για μια σειρά εγκλημάτων εναντίον της ανθρωπότητας, όπου για πρώτη φορά τέθηκαν σε εφαρμογή οι μέθοδοι εθνοτικής κάθαρσης που είδαμε πρόσφατα με δραματικό τρόπο και σε άλλα μέρη των Βαλκανίων. Η Ιταλία διάκειται φιλικά προς τον σλοβενικό λαό και υποστηρίζει την είσοδο της Σλοβενίας στο ΝΑΤΟ και στην Ευρωπαϊκή Ένωση. Πιστεύαμε ότι είχε βρεθεί μια ισορροπημένη λύση στη διένεξη ανάμεσα στην Ιταλία και τη Σλοβενία με τις συμφωνίες Solana του 1995. Δεν κατανοούμε γιατί ο Πρόεδρος Kuηan επαναπροτείνει σήμερα εκτιμήσεις για το παρελθόν που δεν μπορούμε σε καμία περίπτωση να συμμερισθούμε και φόβους για το μέλλον που στερούνται οποιασδήποτε βάσης. Χθες, ο Πρόεδρος Kuηan εξέδωσε μια ανακοίνωση μέσω της σλοβενικής πρεσβείας που έλεγε ότι επρόκειτο για μεταφραστικά λάθη, αναφέροντας επίσης ότι η πολεμική δεν εστρέφετο εναντίον της Ιταλίας αλλά εναντίον της Αυστρίας. Λοιπόν, μια πράξη εναντίον των ανθρωπίνων δικαιωμάτων είναι ένα έγκλημα που, για μας, είναι εξίσου καταδικαστέο εάν στρέφεται εναντίον των Αυστριακών, όπως ακριβώς κι αν στρεφόταν εναντίον των Ιταλών.
<P>
Κυρία Πρόεδρε, ζητώ να αναληφθούν πρωτοβουλίες προκειμένου να γνωστοποιηθεί στη σλοβενική κυβέρνηση και στον Πρόεδρο Kuηan η βαθιά δυσαρέσκεια του Κοινοβουλίου για αυτές τις απαράδεκτες δηλώσεις, που οπωσδήποτε δεν συνεισφέρουν στη δημιουργία του σωστού κλίματος για τις διαπραγματεύσεις τις οποίες εμείς θα επιθυμούσαμε να έχουν θετική έκβαση για την ένταξη της Σλοβενίας στην Ευρωπαϊκή Ένωση.

<SPEAKER ID=2 NAME="Tajani">
Κυρία Πρόεδρε, δεν μπορώ παρά να συμφωνήσω με τα λεχθέντα από τον αξιότιμο κύριο Buttiglione και, εξ ονόματος της αντιπροσωπείας της Forza Italia, της οποίας ηγούμαι στο εσωτερικό του Ευρωπαϊκού Λαϊκού Κόμματος, θα ήθελα να υπενθυμίσω όσα υπέστησαν οι ιταλικοί πληθυσμοί στην πρώην Γιουγκοσλαβία στο τέλος του Δευτέρου Παγκοσμίου Πολέμου και αμέσως μετά. Σημειώθηκε μια πραγματική επιχείρηση εθνοτικής κάθαρσης, κι ακόμη και σήμερα υπάρχουν ανοιχτές διενέξεις, υπάρχουν ιταλοί πολίτες που περιμένουν να γίνουν σεβαστά τα δικαιώματά τους.
<P>
Με τη Σλοβενία μας συνδέουν αισθήματα βαθιάς φιλίας αλλά δεν μπορούμε να ξεχάσουμε ό,τι συνέβη στο παρελθόν και δεν θέλουμε να ξεχασθεί. Η Ευρώπη που γεννιέται , το σπίτι που κτίζουμε όλοι μαζί, δεν μπορεί να γεννηθεί λησμονώντας το παρελθόν. Μπορεί να γεννηθεί μόνο καταδικάζοντας τις φρικαλεότητες που διέπραξαν ο κομουνισμός και ο ναζισμός. Αυτός, κυρία Πρόεδρε, είναι ένας πρόσθετος λόγος για τον οποίο, εκτός του ότι ζητάμε να παρέμβετε προς την κυβέρνηση της Σλοβενίας, καλώ όλους τους βουλευτές να προσυπογράψουν τη δήλωση που ζητά τη θέσπιση μίας μέρας αφιερωμένης στο Shoah, στο Ολοκαύτωμα, εκ μέρους ολόκληρης της Ευρωπαϊκής Ένωσης.

<SPEAKER ID=3 NAME="Napoletano">
- (ΙΤ) Κυρία Πρόεδρε, γνωρίζουμε τον Πρόεδρο Kuηan, την προσήλωσή του στην Ευρώπη και τις καλές σχέσεις που διαμορφώθηκαν και με την Ιταλία. Δεν ανησυχούμε, αλλά ασφαλώς αυτό το γεγονός πρέπει να αποσαφηνισθεί και θα ήθελα να πω ότι ο ισπανικός συμβιβασμός, που αποτελεί έργο του κύριου Solana, είναι για μας αδιαπραγμάτευτος. Φυσικά όλα αυτά δεν μπορούν να τεθούν υπό αμφισβήτηση και συνεπώς πιστεύω ότι εσείς θα μπορέσετε να βοηθήσετε στην αποσαφήνιση της υπόθεσης. Επαφιέμεθα, με σιγουριά, στη σοφία και το ρόλο σας.
<P>
(Χειροκροτήματα)

<SPEAKER ID=4 NAME="Πρόεδρος">
Ευχαριστώ, κυρία Napoletano.
<P>
Η πρότασή μου προς τους τρεις συναδέλφους που μόλις τοποθετήθηκαν είναι να αποστείλω στον κ. Kuηan επιστολή για να του γνωστοποιήσω, με το μεγαλύτερο σεβασμό, τις παρατηρήσεις και τους προβληματισμούς των συναδέλφων, και ενδεχομένως να έλθω σε επαφή μαζί του για να του μεταφέρω πιστά όσα είπατε.
<P>
Πιστεύω ότι όσα ειπώθηκαν αντανακλούν την άποψη μεγάλου μέρους του Σώματός μας, και σας ευχαριστώ για την εμπιστοσύνη που μου δείχνετε ότι θα του μεταφέρω τα πράγματα με τον πιο πιστό και συγχρόνως τον πιο σαφή τρόπο.
<P>
(Χειροκροτήματα)

<CHAPTER ID=1>
Ανακοίνωση της Προέδρου
<SPEAKER ID=5 NAME="Πρόεδρος">
Έχω να σας κάνω δύο ανακοινώσεις. Η πρώτη, την οποία ελπίζω ότι ήδη λάβατε μέσω e-mail, αφορά κάποια τεχνικά προβλήματα που αντιμετωπίσαμε σε ορισμένους χώρους του κτιρίου. Οι Κοσμήτορες έσπευσαν να θέσουν υπό έλεγχο την κατάσταση με τον καλύτερο δυνατό τρόπο. Ανέθεσαν στη γερμανική εταιρεία Dekra να πραγματοποιήσει αναλύσεις του αέρα και η εταιρεία διαπίστωσε πράγματι ορισμένα προβλήματα τα οποία, για άλλη μία φορά, αντιμετωπίσαμε όσο πιο γρήγορα μπορούσαμε.
<P>
Ευχαριστώ τους Κοσμήτορες για την ταχύτητα με την οποία ενήργησαν και ιδίως τον Πρόεδρο του Σώματος των Κοσμητόρων, κ. Poos. Από την πλευρά μου, ειδοποίησα αμέσως με επιστολή τις αρχές του Στρασβούργου καθώς και τη Διεύθυνση Υγειονομικής και Κοινωνικής Δράσης ώστε να είναι ενήμερες όλες οι ενδιαφερόμενες αρχές. Αυτή την ανακοίνωση την έχετε λοιπόν στα e-mail σας.

<SPEAKER ID=6 LANGUAGE="EN" NAME="Morgan">
Κυρία Πρόεδρε, είναι εντελώς απαράδεκτο ένα κτίριο που κόστισε εκατομμύρια λίρες και τα επίσημα εγκαίνια του οποίου έγιναν πριν από λιγότερο από έξι μήνες να έχει χιλιάδες μειονεκτήματα και να αποδεικνύεται τώρα ότι, ενδεχομένως, συνιστά απειλή για τους ανθρώπους που εργάζονται σε αυτό. Πιστεύω ότι αυτό το πρόβλημα θα τεθεί στις διαπραγματεύσεις για την τελική τιμή του κτιρίου, πράγμα που θα πρέπει να ενισχύσει τη θέση του Κοινοβουλίου με στόχο τον περιορισμό του κόστους για τους ευρωπαίους φορολογούμενους.
<P>
(Χειροκροτήματα)

<SPEAKER ID=7 NAME="Πρόεδρος">
Η δεύτερη ανακοίνωση μου απεστάλη από τη γαλλική κυβέρνηση και αφορά την παραλαβή διατάγματος έκπτωσης από το βουλευτικό αξίωμα ενός από τους συναδέλφους μας, του κ. Le Pen. Θα θυμάστε βέβαια πως είχα τότε γνωστοποιήσει στο Σώμα μας ότι είχα ζητήσει από την Επιτροπή Νομικών Θεμάτων, σύμφωνα εξάλλου με τον Κανονισμό μας, να γνωμοδοτήσει επί του θέματος. Η Επιτροπή Νομικών Θεμάτων εξέτασε επανειλημμένως όλες τις πτυχές, και κυρίως τις νομικές πτυχές, του θέματος. Ευχαριστώ την κ. Palacio, την Προέδρο, καθώς και τα μέλη της επιτροπής για τις προσπάθειές τους. Η συζήτηση ήταν, πράγματι, εξαιρετικά περιεκτική και χθες το βράδυ, στις 8, έλαβα την επιστολή της κ. Palacio που με ενημέρωνε για τη γνώμη που μου διαβίβαζε η Επιτροπή Νομικών Θεμάτων σχετικά με την κατάσταση αυτή. Για να μην υπάρχει καμία ασάφεια, κανένα πρόβλημα ερμηνείας, κρίνω προτιμότερο να σας διαβάσω την επιστολή αυτήν.
<P>
"Κυρία Πρόεδρε, κατά τη συνεδρίαση της 16ης Μαΐου 2000, η Επιτροπή Νομικών Θεμάτων και Εσωτερικής Αγοράς εξέτασε εκ νέου την κατάσταση του κ. Jean-Marie Le Pen. Η επιτροπή έχει επίγνωση ότι το διάταγμα του πρωθυπουργού της Γαλλικής Δημοκρατίας, που κοινοποιήθηκε στον κ. Le Pen στις 5 Απριλίου 2000 και δημοσιεύτηκε στην Επίσημη Εφημερίδα της Γαλλικής Δημοκρατίας στις 22 Απριλίου 2000, κατέστη εκτελεστό. Ωστόσο, η επιτροπή επεσήμανε ότι, όπως αναφέρεται στην επιστολή κοινοποίησης του διατάγματος στον ενδιαφερόμενο, ο τελευταίος έχει το δικαίωμα να ασκήσει προσφυγή στο Συμβούλιο Επικρατείας που μπορεί να συνοδευτεί από αίτηση αναστολής του εκτελεστού του διατάγματος.
<P>
Λαμβάνοντας υπόψη την απόφαση που ελήφθη την προηγουμένη να μην πραγματοποιηθεί ήδη από τώρα η σύσταση να λάβει το Κοινοβούλιο επισήμως γνώση του διατάγματος που αφορά τον κ. Le Pen, η επιτροπή εξέτασε τις πιθανές συνέχειες που θα μπορούσαν να δοθούν. Προς επίρρωσιν της απόφασης αυτής, αναφέρθηκε η περίπτωση του κ. Tapie ως προηγούμενο που θα έπρεπε να ακολουθηθεί, με συνέπεια να λάβει το Ευρωπαϊκό Κοινοβούλιο επισήμως γνώση του διατάγματος έκπτωσης μόνο μετά τη λήξη της προθεσμίας εντός της οποίας μπορεί να ασκηθεί έφεση στο Συμβούλιο Επικρατείας ή, ενδεχομένως, μετά την απόφαση του τελευταίου" .
<P>
Αυτή είναι λοιπόν η επιστολή που μου απηύθυνε η κ. Palacio χθες βράδυ, εξ ονόματος της Επιτροπής Νομικών Θεμάτων. Την ευχαριστώ, για άλλη μία φορά. Σκοπεύω να ακολουθήσω τη γνώμη της Επιτροπής Νομικών Θεμάτων.

<SPEAKER ID=8 LANGUAGE="ES" NAME="Barσn Crespo">
Κυρία Πρόεδρε, παρεμβαίνω για να ζητήσω από το Κοινοβούλιο να αποφανθεί σύμφωνα με τις διατάξεις που προβλέπονται στο άρθρο 7, παράγραφος 4, του Κανονισμού. Και εάν μου επιτρέψετε, θα δικαιολογήσω την πρότασή μου.

<SPEAKER ID=9 NAME="Πρόεδρος">
Βεβαίως, κ. Barσn Crespo.

<SPEAKER ID=10 LANGUAGE="ES" NAME="Barσn Crespo">
Κυρία Πρόεδρε, το άρθρο 7, παράγραφος 4 του Κανονισμού ορίζει ότι η Πρόεδρος μπορεί να ζητήσει τη γνωμοδότηση της αρμόδιας επιτροπής, και επί της προτάσεως αυτής, μπορεί να αποφανθεί το Κοινοβούλιο.
<P>
Εγώ ζητώ να αποφανθεί, και το κάνω με κάθε σεβασμό προς την Επιτροπή Νομικών Θεμάτων, η οποία διεξήγαγε μία μεγάλη συζήτηση για το θέμα, επειδή θεωρώ πως εδώ υπάρχουν δύο βασικά στοιχεία. Ένα από αυτά είναι ο σεβασμός προς το κοινοβουλευτικό δίκαιο και προς τις Συνθήκες.
<P>
Η Επιτροπή Νομικών Θεμάτων ανέφερε στην επιστολή της Δευτέρας - τη μόνη που εγώ γνωρίζω, καθώς μόλις έλαβα γνώση για αυτή - εκ μέρους της Προέδρου της την παράγραφο 2 του άρθρου 12 της Πράξης του 1976 που αφορά στην εκλογή των εκπροσώπων του Ευρωπαϊκού Κοινοβουλίου, η οποία αναφέρει το εξής: "Όταν βουλευτική έδρα καθίσταται κενή, εκ της εφαρμογής των ισχυουσών εθνικών διατάξεων ενός κράτους μέλους, το κράτος αυτό πληροφορεί σχετικώς το Ευρωπαϊκό Κοινοβούλιο, το οποίο λαμβάνει υπόψη του το γεγονός" . Τούτο σημαίνει, κατά πρώτο λόγο, ότι ένα κράτος μέλος, που είναι κράτος δικαίου, όπως η Γαλλία, έχει λάβει κάποιες αποφάσεις βάσει μίας καταδικαστικής απόφασης δικαστηρίου και η κυβέρνηση μάς...
<P>
(Η Πρόεδρος διακόπτει τον ομιλητή)

<SPEAKER ID=11 NAME="Πρόεδρος">
Θα διακόψουμε για μερικά λεπτά τη συνεδρίαση. Φαίνεται ότι ένας από τους συναδέλφους μας αισθάνθηκε μια ελαφρά αδιαθεσία.
<P>
(Η συνεδρίαση, διακοπείσα στις 10.20 συνεχίζεται στις 10.40)

<SPEAKER ID=12 NAME="Πρόεδρος">
Αξιότιμοι συνάδελφοι, ο συνάδελφός μας, κ. Staes, αισθάνθηκε μια αδιαθεσία που, απ' ό,τι μου είπαν, δεν φαίνεται να έχει σχέση με την καρδιά. Δεν πρέπει να είναι λοιπόν κάτι το πολύ σοβαρό. Θα κάνει βέβαια αμέσως ηλεκτροκαρδιογράφημα, ήθελα όμως να σας καθησυχάσω, τρόπον τινά, για την κατάσταση της υγείας του.
<P>
Θα ήθελα να ευχαριστήσω τους δύο γιατρούς συναδέλφους που παρενέβησαν αμέσως και που μου έδωσαν αυτές τις πληροφορίες. Θα ήθελα να σας πω επίσης ότι αυτό το ατυχές επεισόδιο μας επέτρεψε, δυστυχώς, να διαπιστώσουμε πόσο καθυστερημένα παρεμβαίνουν οι ιατρικές υπηρεσίες. Αυτό θα μπορούσε πράγματι να συμβεί σε οποιονδήποτε από μας και πρέπει πραγματικά να κάνουμε κάτι για αυτό.
<P>
Θα δώσω το λόγο στην κ. Banotti, που σκοπεύει να παρέμβει αμέσως για να λάβουν οι Κοσμήτορες μέτρα, ούτως ώστε να είναι όντως τα πράγματα έτσι όπως θα έπρεπε.

<SPEAKER ID=13 LANGUAGE="EN" NAME="Banotti">
Κυρία Πρόεδρε, όλοι λυπηθήκαμε πολύ με την ασθένεια του συναδέλφου μας. Αισθάνομαι πολύ μεγάλη ανακούφιση επειδή, όπως φαίνεται, δεν είναι τόσο άσχημα όσο φαινόταν στην αρχή. Είμαι νοσοκόμα και γι' αυτό πήγα απάνω για να δω εάν μπορούσα να προσφέρω κάποια βοήθεια. Οφείλουμε να παραδεχτούμε ότι, ιδιαίτερα όταν ο καιρός είναι τόσο ζεστός όσο αυτήν την εβδομάδα, η υγεία των συναδέλφων υφίσταται μεγάλες πιέσεις. Είναι λυπηρό το γεγονός ότι χρειάστηκε αρκετός χρόνος για να έλθει το φορείο το οποίο μετέφερε τον κ. Staes εκτός της αίθουσας. Θα ήθελα να προτείνω, εξ ονόματος των συναδέλφων, να έχουμε άμεσα έναν μηχανισμό ανάνηψης εδώ, στην αίθουσα, για την περίπτωση που συμβεί ξανά κάποιο τέτοιο δυσάρεστο περιστατικό.
<P>
Χαίρομαι πολύ που ο συνάδελφος δεν είναι τόσο άρρωστος όσο φαινόταν, ωστόσο πρέπει να έχουμε εξοπλισμό ανάνηψης στο Σώμα, όχι μόνον λόγω των συνθηκών, αλλά και λόγω της ηλικίας ορισμένων από εμάς, και συμπεριλαμβάνω και τον εαυτό μου σε αυτούς. Πολλοί συνάδελφοι ταλαιπωρούνται ιδιαίτερα αυτή την εβδομάδα με τη ζέστη.

<SPEAKER ID=14 NAME="Πρόεδρος">
Ευχαριστώ, κυρία Banotti. Δεν νομίζω ότι αυτό το είδος αδιαθεσίας είναι θέμα ηλικίας.

<SPEAKER ID=15 LANGUAGE="ES" NAME="Aparicio Sαnchez">
Κυρία Πρόεδρε, μαζί τους συναδέλφους που βοηθήσαμε αμέσως τον ασθενούντα συνάδελφό μας, οφείλω να αναγνωρίσω πως ο χρόνος που πέρασε από τη στιγμή που σημειώθηκε το επεισόδιο μέχρι τη στιγμή που έφτασε ο γιατρός είναι ένας χρόνος που θα χαρακτηριζόταν καλός από οποιοσδήποτε θεσμικό όργανο του κόσμου. Και όταν ο επίσημος γιατρός, ο οποίος ήλθε εξοπλισμένος με όλα τα απαραίτητα μηχανήματα ανάνηψης - και σε αυτό συμφωνούμε με τον συνάδελφο που ήλθε και εκείνος σε βοήθεια - διέταξε να μεταφερθεί ο ασθενής με φορείο, το φορείο ήρθε. Είμαι πολύ ικανοποιημένος από τον χρόνο αντίδρασης και τις ενέργειες των ιατρικών υπηρεσιών του Κοινοβουλίου.
<P>
(Χειροκροτήματα)

<SPEAKER ID=16 LANGUAGE="EN" NAME="Lynne">
Κυρία Πρόεδρε, ίσως επιτέλους αποφασίσουμε οι ιατρικές υπηρεσίες να μην βρίσκονται στο υπόγειο. Θα προτιμούσαν να βρίσκονται στον ίδιο όροφο όπου διεξάγεται και η σύνοδος της Ολομέλειας και ίσως μπορούμε όντως να εξετάσουμε αυτό το ενδεχόμενο.

<SPEAKER ID=17 NAME="Πρόεδρος">
Αγαπητοί συνάδελφοι, έχετε εμπιστοσύνη στους Κοσμήτορες.

<SPEAKER ID=18 LANGUAGE="ES" NAME="Barσn Crespo">
Κυρία Πρόεδρε, πρώτα από όλα, εύχομαι περαστικά στον συνάδελφό μας κ. Staes, ωστόσο πιστεύω ότι πρέπει επίσης να υπενθυμίσουμε και να ζητήσουμε από τα μέσα μαζικής επικοινωνίας να ενημερώσουν τους πολίτες μας ότι η ζωή μας δεν είναι ένας δρόμος σπαρμένος με τριαντάφυλλα, ότι το να ζεις ουσιαστικά σαν νομάδας, με τα διαρκή πήγαινε-έλα, δεν είναι και ό,τι καλύτερο για την υγεία. Και τελικά, το επιλέξαμε οικειοθελώς.
<P>
Επιστρέφω στο θέμα που μας απασχολούσε: στο αίτημα εκ μέρους της Ομάδας μου για να αποφανθεί το Κοινοβούλιο σχετικά με το εν λόγω ζήτημα σύμφωνα με τον Κανονισμό. Διάβαζα την παράγραφο 2 του άρθρου 12 της Πράξης του 1976, η οποία αποτελεί τη νομική βάση που επικαλείται η πρόεδρος της Επιτροπής Νομικών Θεμάτων στην επιστολή της Δευτέρας. Αυτή η παράγραφος λέει ότι "όταν βουλευτική έδρα καθίσταται κενή, εκ της εφαρμογής των ισχυουσών εθνικών διατάξεων ενός κράτους μέλους, το κράτος αυτό πληροφορεί σχετικώς το Ευρωπαϊκό Κοινοβούλιο, το οποίο λαμβάνει υπόψη του το γεγονός" .
<P>
Η Γαλλία είναι ένα κράτος δικαίου. Υπάρχει μία δικαστική απόφαση, υπάρχει ένα διάταγμα της κυβέρνησης, έχουμε ενημερωθεί για το θέμα και πιστεύω ότι το Ευρωπαϊκό Κοινοβούλιο οφείλει να λάβει υπόψη του το γεγονός, σύμφωνα με τις Συνθήκες και το κοινοβουλευτικό δίκαιο. Ακουσα - διότι δεν έχω άμεση γνώση της τελευταίας επιστολής - ότι γίνεται αναφορά σε κάποια προηγούμενα. Είναι σίγουρο πως υπάρχουν προηγούμενα, και η Ομάδα μου τάσσεται υπέρ της τήρησής τους. Ωστόσο, σε αυτή την περίπτωση, δεν αρμόζει η αναφορά στο προηγούμενο του κ. Tapie για δύο λόγους: πρώτον, επειδή σε εκείνη την περίπτωση υπήρχε έκπτωση από το βουλευτικό αξίωμα εξαιτίας πτώχευσης και, δεύτερον - και σημαντικό - γιατί ο κ. Tapie είχε κάνει χρήση του δικαιώματος προσφυγής. Αντιθέτως, εδώ έχουμε να κάνουμε με μία περίπτωση έκπτωσης από το βουλευτικό αξίωμα για ένα χρόνο και δεν έχει γίνει χρήση του δικαιώματος προσφυγής, το οποίο του αναγνωρίζει το γαλλικό διάταγμα.
<P>
Δεν επιθυμώ να υπεισέλθω σε μία συζήτηση για το γαλλικό δίκαιο, του οποίου δεν είμαι γνώστης. Πιστεύω, πως, σύμφωνα με τις διατάξεις των Συνθηκών και το δικαίου μας, το Κοινοβούλιο πρέπει να λάβει υπόψη την απόφαση του γαλλικού κράτους. Αυτό είναι το σωστό και μου φαίνεται, αν και δεν ήμουν παρών στην Επιτροπή Νομικών Θεμάτων, ότι κάτι τέτοιο δεν αντικατοπτρίζεται στην πρόταση. Εν πάση περιπτώσει, κατά τη γνώμη μου η εν λόγω πρόταση δεν πρέπει να επικυρωθεί από το Ευρωπαϊκό Κοινοβούλιο και εγώ, φυσικά, θα ζητήσω να τεθεί σε ψηφοφορία και ανακοινώνω ότι η Ομάδα μου θα ψηφίσει κατά.

<SPEAKER ID=19 LANGUAGE="ES" NAME="Medina Ortega">
). (ES) Κυρία Πρόεδρε, παρεμβαίνω ως συντονιστής της Ομάδας του Ευρωπαϊκού Σοσιαλιστικού Κόμματος στην Επιτροπή Νομικών Υποθέσεων του Ευρωπαϊκού Κοινοβουλίου.
<P>
Με εξέπληξε πολύ η επιστολή της κυρίας Πρόεδρου της Επιτροπής Νομικών Θεμάτων που μόλις διαβάσατε.
<P>
Χθες έλαβα και εγώ ο ίδιος μία επιστολή από την Πρόεδρο, όπου αντικατοπτρίζονταν πιστά όσα είχαν λάβει χώρα στην Επιτροπή Νομικών Θεμάτων: έπειτα από μία συζήτηση είχε αποφασιστεί η επιτροπή να μη συστήσει να ληφθεί υπόψη το γεγονός, αφήνοντας το θέμα ανοιχτό για μία μεταγενέστερη συζήτηση.
<P>
Η επιστολή που διαβάσατε εσείς απηχεί τις προσωπικές γνώμες που ανέφεραν η κυρία Πρόεδρος και ίσως και κάποιοι άλλοι βουλευτές, ωστόσο δεν απηχεί την άποψη της Επιτροπής Νομικών Θεμάτων.
<P>
Συγκεκριμένα, η θέση της Ομάδας του Ευρωπαϊκού Σοσιαλιστικού Κόμματος ήταν ότι, βάσει της Πράξης του 1976, το μοναδικό που θα μπορούσε να κάνει αυτό το Κοινοβούλιο είναι εκείνο που μόλις είπε ο κ. Barσn, δηλαδή να ληφθεί υπόψη (prendre acte) η απόφαση της γαλλικής κυβέρνησης, χωρίς καμία άλλη προϋπόθεση.
<P>
Προτάθηκε η πιθανότητα να δοθεί μια αιτιολόγηση, αλλά εγώ δήλωσα ότι αυτό θα προϋπέθετε μία νέα ψηφοφορία. Δεν πραγματοποιήθηκε καμία ψηφοφορία, και για τον λόγο αυτό -επαναλαμβάνω- οι απόψεις που εκφράζονται στην επιστολή που μόλις διαβάσατε απηχούν την προσωπική άποψη της κ. Palacio και όχι τη θέση της Επιτροπής Νομικών Θεμάτων.

<SPEAKER ID=20 LANGUAGE="ES" NAME="Palacio Vallelersundi">
Κυρία Πρόεδρε, κατ' αρχάς, θέλω να πω ότι, εν πάση περιπτώσει, όλοι μας γνωρίζουμε ότι βρισκόμαστε ενώπιον μιας κατάστασης κατά την οποία πρέπει να κινηθούμε έχοντας λιγοστά συγκεκριμένα στοιχεία αναφοράς και, ως εκ τούτου, οφείλουμε να καταφύγουμε στην αναλογία, το προηγούμενο, την κοινή λογική και γενικότερα στις βασικές αρχές του δικαίου. Και αυτό διότι στο καταστατικό μας δίκαιο, τον Κανονισμό, δεν υπάρχει ρητή πρόβλεψη για τον τρόπο αντιμετώπισης μιας τέτοιας κατάστασης.
<P>
Κατά δεύτερο λόγο, δεν χωρά αμφιβολία πως εδώ υπάρχει μια σύγχυση, την οποία θεωρώ πως είναι σημαντικό να επισημάνω. Κυρία Πρόεδρε, για μία απόφαση καθαρά τυπικής ανάλυσης η κυρία Πρόεδρος συμβουλεύτηκε την Επιτροπή Νομικών Θεμάτων. Όπως και σε άλλες περιπτώσεις, και για να δώσω ένα γενικό παράδειγμα όταν η Επιτροπή Νομικών Θεμάτων εξετάζει εάν πρέπει να καταθέσει ή όχι έφεση ενώπιον του Δικαστηρίου, έχουμε να κάνουμε με μία καθαρά τεχνική ανάλυση από ένα εσωτερικό όργανο του Κοινοβουλίου, που δίνει μία σύσταση στην Πρόεδρο, εξωτερικό όργανο του Κοινοβουλίου, το οποίο καλείται να αποφασίσει.
<P>
Σέβομαι όσα λέει ο κ. Barσn. Τα επιχειρήματά του συζητήθηκαν και εξετάστηκαν εις βάθος στην Επιτροπή Νομικών Θεμάτων. Επιτρέψτε μου να αναφερθώ σε όσα ειπώθηκαν στην εν λόγω επιτροπή. Κατά πρώτο λόγο, ο κ. Barσn υποστηρίζει πως δεν υπάρχει αναλογία με την περίπτωση Tapie γιατί η έκπτωση από το βουλευτικό αξίωμα σε εκείνη την περίπτωση προέκυπτε από μία πτώχευση, ενώ σε αυτή από μία ποινική καταδίκη. Εγώ προσωπικά δεν συμμερίζομαι αυτή την άποψη, και πιστεύω ότι, σύμφωνα με το ισχύον δίκαιο, υπάρχουν βάσεις για να μη δεχθεί κανείς την άποψη αυτή, διότι, εν πάση περιπτώσει, πρόκειται για δυο καταδίκες, αμφότερες μάλιστα από γαλλικά δικαστήρια, δυο καταδίκες για έκπτωση από το βουλευτικό αξίωμα. Δεν έχει νόημα να αναλύσουμε τώρα τον λόγο της καταδίκης. Η καταδίκη υπάρχει. Η καταδίκη για την έκπτωση από το βουλευτικό αξίωμα είναι το σημείο αναφοράς.
<P>
Το δεύτερο επιχείρημα που επικαλείται ο κ. Barσn υπέρ της διάκρισης των δυο υποθέσεων είναι ότι ο κ. Le Pen δεν έχει καταθέσει προσφυγή, ενώ ο κ. Tapie είχε καταθέσει. Ούτε με αυτό συμφωνώ, όπως άλλωστε δεν συμφώνησε και η πλειοψηφία της Επιτροπής Νομικών Θεμάτων, καθότι ο κ. Le Pen βρίσκεται εντός της προθεσμίας που προβλέπεται για την κατάθεση προσφυγής. Ως εκ τούτου, δεν μπορούμε να πάμε ενάντια σε κάτι που του αναγνωρίζει η γαλλική νομοθεσία: την κατάθεση προσφυγής εντός μιας προθεσμίας.
<P>
Επιτρέψτε μου τώρα να αντικρούσω τις κατηγορίες για κακοπιστία που εξαπέλυσε ο κ. Medina. Θέλω να το πράξω με ήρεμο τρόπο, μολονότι θεωρώ ότι είναι εντελώς αδικαιολόγητες και θα άξιζαν άλλη κατηγορηματικότερη απάντηση. Ωστόσο, με την ιδιότητά της προέδρου, οφείλω να δηλώσω ότι οι δυο επιστολές είναι συμπληρωματικές. Στην πρώτη επιστολή σας γνωστοποιούσα, κυρία Πρόεδρε ότι η Επιτροπή Νομικών Θεμάτων είχε λάβει μία απόφαση, να μην ληφθεί δηλαδή υπόψη το διάταγμα προς το παρόν, δεδομένου του μη οριστικού χαρακτήρα του, εκτελεστού αλλά όχι οριστικού. Σε μία δεύτερη παράγραφο σας έλεγα: "αύριο θα συνεχίσουμε την εξέταση του εν λόγω θέματος" .
<P>
Όσον αφορά τη δεύτερη επιστολή, αναφέρεται στα όσα συνέβησαν κατά τη δεύτερη συνεδρίαση και όλα τα μέλη της Επιτροπής Νομικών Θεμάτων γνωρίζουν ότι έτσι έθεσα το θέμα. Σε καμία περίπτωση δεν προτάθηκε το θέμα να οδηγηθεί σε ψηφοφορία, απλώς θα εξεταζόταν. Εγώ, ως αρμόδια, θα πρότεινα μία οδό εξέτασης. Ως εκ τούτου, δεν υπήρχε θέμα ψηφοφορίας για το συγκεκριμένο ζήτημα -και έτσι το είχα ανακοινώσει από την προηγούμενη ημέρα. Η ψηφοφορία είχε ήδη διεξαχθεί στην Επιτροπή Νομικών Θεμάτων. Και έτσι, κυρία Πρόεδρε, σας γνωστοποίησα όσα συνέβησαν σε αυτή τη συζήτηση και γιατί αυτή δεν συνεχίστηκε - και δεν συνεχίστηκε βασικά γιατί ορισμένοι επικαλέστηκαν έντονα την υπόθεση Tapie.
<P>
Βεβαίως, στην Επιτροπή Νομικών Θεμάτων μπορούν να διεξάγονται ψηφοφορίες επί οιουδήποτε θέματος, αλλά καθώς δεν είχε προβλεφθεί και επειδή επρόκειτο για ένα θέμα τέτοιας σημασίας και βαρύτητας που δεν συμπεριλαμβανόταν στην ημερήσια διάταξη, δεν μου φάνηκε λογικό να ψηφίσουμε για το εάν θα ακολουθούσαμε μία κατεύθυνση, την οποία όλοι όσοι παρενέβησαν -και αυτό βρίσκεται καταχωρημένο στα πρακτικά- απέρριπταν για τον ένα ή τον άλλον λόγο. Εξάλλου, στα πρακτικά είναι καταχωρημένο ότι είπα πως σπανίως μία πρόεδρος επιτροπής έχει τέτοια ομοφωνία για μία πρόταση. Αυτά για να αντικρούσω τις δηλώσεις αυτές.
<P>
Τώρα, επιτρέψτε μου να εκφράσω έναν προβληματισμό από την άποψη του Κανονισμού.
<P>
(Διαμαρτυρίες) Κυρία Πρόεδρε, κάποιοι επικαλούνται εδώ το άρθρο 7, παράγραφο 4. Αυτή η παράγραφος -στην περίπτωση που θα έπρεπε να την τηρήσουμε, πράγμα που δεν πιστεύω και θα εξηγήσω αργότερα το γιατί- αναφέρει ότι το Κοινοβούλιο μπορεί να αποφανθεί για μία πρόταση. Κυρία Πρόεδρε, εδώ δεν υπάρχει πρόταση προς την Ολομέλεια. Πιστεύω ότι για να ψηφίσουμε κατά συνείδηση για μία τόσο ευαίσθητη υπόθεση όπως αυτή, εάν πρέπει να ψηφίσει το Κοινοβούλιο, θα πρέπει να ετοιμαστεί μία κανονική έκθεση, ώστε να μπορέσει ο καθένας να ψηφίσει αυτό που θεωρεί αρμόζον, και όχι υποκινούμενος από κατηγορίες της μίας ή της άλλης πλευράς, λαμβάνοντας υπόψη ότι, στην πραγματικότητα, η πλειονότητα των βουλευτών δεν γνωρίζει εις βάθος το ζήτημα. Επομένως, εάν η κυρία Πρόεδρος επιθυμεί να προχωρήσει προς αυτή την κατεύθυνση, η έκθεση της Επιτροπής Νομικών Θεμάτων είναι απολύτως απαραίτητη και θα ήταν αντικανονικό να μην γίνει έτσι...
<P>
(Επιφωνήματα)... να αποφανθεί η Ολομέλεια για ένα ζήτημα για το οποίο δεν υπάρχει ούτε γραπτό έγγραφο ούτε απολύτως τίποτα, και το οποίο απαιτεί νομική εξέταση υψίστου βαθμού. Είναι απολύτως αντικανονικό, αντιτίθεται στον Κανονισμό τον οποίο επικαλούνται κάποιοι.
<P>
(Χειροκροτήματα)... γιατί, κυρία Πρόεδρε, στην Επιτροπή Νομικών Θεμάτων εκτιμήθηκε κατά πλειοψηφία, σε αποκλειστικά νομικές βάσεις, ότι δεν μπορούσαμε να λάβουμε υπόψη την απώλεια της ιδιότητας του βουλευτή.
<P>
(Διαμαρτυρίες)Κυρία Πρόεδρε, κατά τη γνώμη μου, εξάλλου, αυτό το άρθρο δεν μπορεί να εφαρμοστεί και θα εξηγήσω γιατί: το Κοινοβούλιο καλείται εδώ να λάβει υπόψη το γεγονός, δεν έχει περιθώριο πολιτικής εκτίμησης, που αποτελεί τη φύση κάθε απόφασης της Ολομέλειας, με ένα πολιτικό όραμα. Πρόκειται αποκλειστικά για μία τυπική νομική ανάλυση.
<P>
Εγώ, Κυρία Πρόεδρε, θεωρώ ότι εκείνη που καλείται να λάβει αυτή την απόφαση είναι η Πρόεδρος και μπορεί να συμβουλευτεί τον Κανονισμό, που ορίζει ότι πρέπει να συμβουλευτεί την Επιτροπή Νομικών Θεμάτων. Μπορεί να πραγματοποιηθεί ανάλυση - και είμαι διατεθειμένη να την κάνω, καθότι το έχω ήδη πράξει- για τους λόγους για τους οποίους πρέπει να ζητηθεί η γνώμη της Επιτροπής Νομικών Θεμάτων, ως συμβουλευτικού εσωτερικού οργάνου στην περίπτωση αυτή.
<P>
(Διαμαρτυρίες)Κυρία Πρόεδρε, μπορείτε να ζητήσετε τη γνώμη οποιουδήποτε άλλου εσωτερικού οργάνου και, κυρίως...
<P>
(Διακοπή από την Πρόεδρο)... της Διάσκεψης των Προέδρων των Ομάδων, αλλά το Κοινοβούλιο δεν μπορεί να λάβει υπόψη του αυτή την πρόταση υπό αυτές τις συνθήκες.
<P>
(Διαμαρτυρίες και διακοπή από την Πρόεδρο)

<SPEAKER ID=21 NAME="Πρόεδρος">
Αγαπητοί συνάδελφοι, δεν θα επαναλάβουμε τη συζήτηση που έγινε στην Επιτροπή Νομικών Θεμάτων. Ήταν όμως απόλυτα λογικό να ακούσουμε την Πρόεδρο της Επιτροπής Νομικών Θεμάτων που έκανε μια δουλειά εξαιρετικά δύσκολη και λεπτομερή για ένα θέμα πάρα πολύ λεπτό.
<P>
Αναλαμβάνω όλη την ευθύνη αυτής της υπόθεσης. Είναι γεγονός ότι θα μπορούσα αναμφίβολα, σύμφωνα με τη Συνθήκη, να λάβω απλώς γνώση. Ωστόσο, και αναλαμβάνω την ευθύνη, προτίμησα να εφαρμόσω το άρθρο 7, παράγραφος 4, του Κανονισμού μας, δηλαδή να ζητήσω τη γνώμη της Επιτροπής Νομικών Θεμάτων, γιατί έκρινα ότι το πρόβλημα ήταν εξαιρετικά λεπτό από νομική άποψη. Θέλησα λοιπόν να εξεταστεί μακριά από κάθε πολιτική πτυχή και να αντιμετωπιστεί η περίπτωση του ενδιαφερόμενου συναδέλφου, όπως θα αντιμετωπιζόταν η περίπτωση οποιουδήποτε άλλου συναδέλφου αυτού του Σώματος. Πιστεύω πως έτσι πρέπει πάντα να ενεργεί το Κοινοβούλιό μας, δηλαδή με πολύ μεγάλη ορθότητα.
<P>
(Χειροκροτήματα)
<P>
Το ζήτημα είναι ότι, στην προκειμένη περίπτωση, ο ενδιαφερόμενος έχει τη δυνατότητα να ασκήσει προσφυγή και ότι η προσφυγή αυτή μπορεί να συνοδευτεί από αναστολή εκτελέσεως. Από τη στιγμή όμως που το Ευρωπαϊκό Κοινοβούλιο λαμβάνει γνώση, καθιστά την απόφαση άμεσα εκτελεστή. Με άλλα λόγια, η δυνατότητα άσκησης προσφυγής και η αναστολή εκτελέσεως δεν είναι εφαρμοστέες, και μάλιστα με εντελώς μη αντιστρέψιμο τρόπο, αφού, αν κατά τύχη η προσφυγή τελεσφορούσε, δεν θα μπορούσαμε να πούμε στο νέο συνάδελφο: "Τώρα εσείς φύγετε και ο απελθών συνάδελφος θα ξαναπάρει τη θέση του" . Φαντάζεστε την κατάσταση. Πρόκειται δηλαδή για πολύ μεγάλη ευθύνη για την Πρόεδρο αλλά και για το Σώμα μας.
<P>
Ακολούθησα λοιπόν τις επιταγές του άρθρου 7, παράγραφος 4, που κατά τη γνώμη μου άρμοζε στην περίσταση και ζήτησα τη γνώμη της Επιτροπής Νομικών Θεμάτων. Για άλλη μία φορά, την ευχαριστώ για τις πολλές ώρες που η Πρόεδρος και τα μέλη της αφιέρωσαν στην υπόθεση αυτή.
<P>
Τώρα που έχω στα χέρια μου αυτή τη γνώμη, θα μπορούσα κάλλιστα να μην την ακολουθήσω. Ακόμη μία φορά, η απόφασή μου μπορεί να αμφισβητηθεί, εγώ όμως αποφασίζω να ακολουθήσω αυτή τη γνώμη. Επομένως, ο κ. Barσn Crespo είχε δίκιο που διάβασε προσεκτικά την παράγραφο στην οποία βασίστηκα και που υπενθύμισε ότι: "[ο Πρόεδρος] παραπέμπει το ζήτημα στην αρμόδια επιτροπή, ύστερα από πρόταση επί της οποίας το Κοινοβούλιο μπορεί να αποφανθεί " . Αυτό λέει πράγματι ο Κανονισμός μας. Όταν θα έχουμε ακούσει τους συναδέλφους που εξέφρασαν την επιθυμία να παρέμβουν, και σας ζητώ να μην επαναληφθεί η συζήτηση, θα ήταν λογικό να ζητηθεί η γνώμη του Σώματος για να αποφασιστεί αν το Κοινοβούλιο επιθυμεί να αποφανθεί επί της γνώμης της Επιτροπής Νομικών Θεμάτων, στην οποία περίπτωση θα ψηφίσουμε όταν έρθει η ώρα, το μεσημέρι, κατά την ώρα των ψηφοφοριών.
<P>
Αυτή είναι η πρότασή μου. Δεν υπάρχει τέλεια λύση και πιστεύω ότι πρέπει όλοι να προσπαθήσουμε να ενεργήσουμε με τη μεγαλύτερη ορθότητα και τη μεγαλύτερη δικαιοσύνη.
<P>
Δεν θα περάσουμε όλο το πρωινό συζητώντας αυτό το θέμα. Θα σας παρακαλέσω να είστε σύντομοι και, στη συνέχεια, θα λάβουμε την απόφαση που θα κρίνουμε καλύτερη. Το Σώμα είναι εκείνο που θα λάβει την απόφαση, γιατί πρόκειται παρ' όλα αυτά για ένα πολύ σοβαρό θέμα. Υπενθυμίζω ότι όντως το Κοινοβούλιο λαμβάνει γνώση και όχι η Πρόεδρός του.

<SPEAKER ID=22 LANGUAGE="DE" NAME="Poettering">
Κυρία Πρόεδρε, δεδομένου ότι πήρε το λόγο ένας Πρόεδρος Ομάδας, πράγμα που είναι φυσικά δικαίωμά του, θέλω να διευκρινίσω σύντομα τη θέση της δικής μας Ομάδας. Το πρόσωπο για το οποίο γίνεται λόγος έχει πολιτικές απόψεις που στο μεγαλύτερο μέρος τους τις θεωρώ ειδεχθείς. Ωστόσο υπάρχει στην Ευρωπαϊκή Ένωση μια νομοθεσία και ένα δικαίωμα όλων των βουλευτών το οποίο πάντα θα υπερασπίζομαι. Όταν σε ένα κράτος μέλος έχει γίνει προσφυγή στη δικαιοσύνη εναντίον ενός βουλευτή, τότε θα πρέπει να περιμένουμε την απόφαση της εν λόγω διαδικασίας προτού λάβουμε τελεσίδικη απόφαση στο ζήτημα αυτό.
<P>
(Χειροκροτήματα) Αν οι πληροφορίες μου είναι σωστές, κύριε συνάδελφε Hδnsch - δεν είχα την ευκαιρία να συζητήσω μαζί σας επ' αυτού, αλλά το λέω με μεγάλο σεβασμό στον πρώην Πρόεδρό μας Klaus Hδnsch - τότε ο πρώην Πρόεδρός μας φέρεται ότι παλιότερα, στην περίπτωση Tapie, είχε χρησιμοποιήσει το επιχείρημα ότι πρέπει πρώτα να περιμένουμε το αποτέλεσμα της προσφυγής και μετά να καταλήξουμε σε μιαν απόφαση. Αυτό που τότε ήταν σωστό δεν είναι δυνατόν τώρα να είναι λάθος. Ας σεβαστούμε λοιπόν αυτό το δικαίωμα του καθενός στο Κοινοβούλιο, ανεξάρτητα από τον πολιτικό του προσανατολισμό. Αυτό πάντα θα το υποστηρίζει η Ομάδα μας ακόμα και αν τα μέλη αυτά ανήκουν σε άλλες πολιτικές Ομάδες. Θα υπερασπιζόμαστε με τον ίδιο τρόπο τα δικαιώματα αυτά, επειδή αποτελούν τα κοινά μας δικαιώματα. Αν αρχίσουμε να παραβιάζουμε τη νομοθεσία, τότε η Ευρωπαϊκή Ένωση έχει τελειώσει. Για τον λόγο αυτό ας σεβαστούμε τη νομοθεσία και ας υπερασπιστούμε την τήρησή της για όλους.
<P>
(Χειροκροτήματα)

<SPEAKER ID=23 LANGUAGE="FI" NAME="Hautala">
Αξιότιμη κυρία Πρόεδρε, οι εκπρόσωποι της Ομάδας μας στην Επιτροπή Νομικών Θεμάτων και Εσωτερικής Αγοράς έχουν εγκύψει με μεγάλη προσοχή στο θέμα αυτό, και είμαι και η ίδια μία από τους εκπροσώπους της Ομάδας μας στην επιτροπή αυτή. αΕχουμε απόλυτη επίγνωση αυτής της ευαίσθητης πολιτικής φύσης που χαρακτηρίζει τη συγκεκριμένη υπόθεση. αΟμως δεν θέλουμε να γίνει πολιτική κατάχρηση του θέματος εναντίον μας. Υπό τη σκέπη της πλειοψηφίας, στην Ομάδα μας έχουμε καταλήξει στο συμπέρασμα ότι η πλειοψηφική θέση της Επιτροπής Νομικών Θεμάτων είναι αιτιολογημένη. αΟμως πρέπει να καταστεί σαφές ότι, εάν ψηφίσουμε στην Ολομέλεια επί του θέματος αυτού, δηλαδή για το αν θα αναστείλουμε την εντολή του βουλευτή κ. Le Pen, τότε η πλειοψηφία της γαλλικής αντιπροσωπείας στην Ομάδα μας θα υπερψηφίσει την αναστολή.

<SPEAKER ID=24 NAME="Πρόεδρος">
Κυρία Hautala, πιστεύω ότι πρέπει να γίνει απόλυτα σαφές. Η ψηφοφορία δεν έχει να κάνει με καμία άρση ασυλίας. Είμαστε στο πλαίσιο του άρθρου 7, παράγραφος 4, του Κανονισμού, άρθρο στο οποίο βασίστηκα για να ζητήσω από την Επιτροπή Νομικών Θεμάτων να μου υποβάλει πρόταση γνωμοδότησης. Έχουμε αυτή την πρόταση γνωμοδότησης και το ίδιο άρθρο 7, παράγραφος 4, λέει: "ύστερα από πρόταση επί της οποίας το Κοινοβούλιο μπορεί να αποφανθεί».
<P>
Έχω μια αίτηση που ζητεί από το Κοινοβούλιο να αποφανθεί και, κατά τη γνώμη μου, αυτό που πρέπει λογικά να γίνει, αφού επέλεξα να βασιστώ στο άρθρο αυτό, δεν είναι να θέσω σε ψηφοφορία τη γνώμη της Επιτροπής Νομικών Θεμάτων, αλλά να ψηφίσουμε για να δούμε ποιοι θέλουν να ψηφίσουμε. Είναι σαφές τώρα για όλους;
<P>
(Διακοπή από την κ. Pack) Ακριβώς, κ. Pack, το ζήτημα δεν είναι να ψηφίσουμε επί της ουσίας, αλλά να δούμε εάν είναι ή όχι ένα θέμα που αφορά την ημερήσια διάταξη. Το Σώμα επιθυμεί να αποφανθεί το Κοινοβούλιο το μεσημέρι επί της γνώμης της Επιτροπής Νομικών Θεμάτων αφού θα δούμε τότε ·
<P>
(Ανάμικτες αντιδράσεις)
<P>
Μα η επιστολή θα σας διανεμηθεί.

<SPEAKER ID=25 LANGUAGE="EN" NAME="Wallis">
Μιλώ ως η συντονίστρια της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών στην Επιτροπή Νομικών Θεμάτων. Το Σώμα πρέπει να καταλάβει, κρίνοντας από το γεγονός ότι το θέμα αυτό απασχόλησε την επιτροπή μας για τρεις πολύ μακρές και εξαντλητικές συνεδριάσεις, ότι θεωρήθηκε ως ένα πολύ περίπλοκο θέμα, η αντιμετώπιση του οποίου είναι δύσκολη. Εγώ τουλάχιστον δεν θα το θεωρούσα σωστό να επιχειρήσει το Σώμα να εξετάσει αυτό το ζήτημα βιαστικά, και όπως φαίνεται αυτό είναι το περιεχόμενο της πρότασης που υπέβαλε ο κ. Barσn Crespo.
<P>
Αυτή είναι μια περίπτωση όπου απαιτείται απόλυτη αντικειμενικότητα και προσοχή στον Κανονισμό. Αν κατάλαβα καλά το εν λόγω άρθρο, το οποίο, κυρία Πρόεδρε, προσπαθείτε με πολλή προσοχή να ερμηνεύσετε, αυτή τη στιγμή έχει κατατεθεί ενώπιόν σας γνωμοδότηση από την Επιτροπή Νομικών Θεμάτων, αλλά πρόταση αυτή καθεαυτή δεν υπάρχει. Το άρθρο κάνει λόγο για δικαίωμα του Κοινοβουλίου να εκφράζει την άποψή του επί μιας πρότασης, αλλά όπως φαίνεται έχετε απλώς μια γνωμοδότηση και όχι μια πρόταση. Για να υιοθετήσουμε μια άποψη, ως Ολομέλεια του Κοινοβουλίου, πρέπει να έχουμε ενώπιόν μας κάτι περισσότερο· επίσης, χρειάζεται πολύ περισσότερος χρόνος και προσεκτική εξέταση προτού προβούμε σε μια τόσο βιαστική ψηφοφορία για ένα ζήτημα όπως αυτό.
<P>
(Χειροκροτήματα)

<SPEAKER ID=26 NAME="Wurtz">
Κυρία Πρόεδρε, πιστεύω πως ο χειρισμός αυτής της υπόθεσης ήταν πολύ άστοχος από την αρχή και λυπάμαι γι' αυτό λόγω του πολιτικού αντικτύπου που θα έχει.
<P>
Μπορούμε, νομίζω, να φανταστούμε τη σύγχυση που επικράτησε ακόμη και στην Επιτροπή Νομικών Θεμάτων κατά την εξέταση αυτού του ζητήματος, όταν βλέπουμε πως κάποιος - όπως η κ. Hautala - πίστεψε πως έπαιρνε θέση για την άρση της βουλευτικής ασυλίας. Τίποτα τέτοιο δεν συμβαίνει όμως και ακριβώς μέσα σε αυτό το κλίμα σύγχυσης της Επιτροπής Νομικών Θεμάτων φτάσαμε, χονδρικά, σε ίσο αριθμό ψήφων υπέρ και κατά, εξ ου και αυτή η πρόταση.
<P>
(Ανάμικτες αντιδράσεις)
<P>
Έτσι έγιναν τα πράγματα. Συμφωνώ απολύτως με τον κ. Poettering όταν λέει ότι πρέπει να σεβαστούμε το δίκαιο: και το γαλλικό δίκαιο είναι αυτό που είναι. Ασχετα από το αν είμαστε υπέρ ή κατά, είναι αυτό που είναι. Στην περίπτωση αυτή, το γαλλικό δίκαιο προβλέπει ότι εναπόκειται στην κυβέρνηση να αναλάβει τις ευθύνες της βάσει απόφασης της δικαιοσύνης, δηλαδή να δημοσιεύσει το διάταγμα έκπτωσης από το βουλευτικό αξίωμα, και δυστυχώς δεν έχουμε άλλη επιλογή από το να λάβουμε γνώση. Καλώς ή κακώς, έτσι είναι. Ήθελα να το καταστήσω σαφές.

<SPEAKER ID=27 NAME="Garaud">
Κυρία Πρόεδρε, παρεμβαίνω επί διαδικαστικού θέματος.
<P>
Επιτρέψτε μου να υπενθυμίσω στον κ. Wurtz ότι η δικαιοσύνη δεν εκδίδει απόφαση. Το δικαστήριο εκδίδει αποφάσεις. Θα έπρεπε να επιμορφωθεί λίγο σε νομικά ζητήματα.
<P>
Κατά τα άλλα, η επιτροπή νομικών θεμάτων συζήτησε επί νομικών θεμάτων και ο κ. Wurtz δεν ήταν παρών. Κατά συνέπεια, δεν νομίζω ότι έχει το δικαίωμα να κάνει κριτική για μια σύγχυση που δεν υπήρξε. Υπάρχει πολιτική σύγχυση, δεν υπάρχει όμως νομική σύγχυση.
<P>
Η θέση της Επιτροπής Νομικών Θεμάτων ήταν απλή. Η απόφαση δεν είναι οριστική, δεν παίρνουμε μια απόφαση που δεν είναι οριστική. Κατά τα άλλα, αν η κυρία Πρόεδρος σκέφτεται να ζητήσει τη γνώμη της Ολομελείας, θα έπρεπε τουλάχιστον, όπως είπε και η πρόεδρος της επιτροπής, αυτή η γνώμη να δοθεί επί συγκεκριμένης έκθεσης.
<P>
Δεν είναι δυνατό να συζητάμε νομικά το μεσημέρι και να ψηφίζουμε το ίδιο μεσημέρι για ένα κείμενο αρκετά περίπλοκο από πολιτική άποψη, του οποίου η περιπλοκότητα οφείλεται σε μια εσωτερική αντίφαση των κειμένων του γαλλικού ποινικού δικαίου, που δεν είναι εύκολα κατανοητό από όλους τους βουλευτές αυτού του Σώματος, συμπεριλαμβανομένων των Γάλλων. Αν αποφασίσετε ότι είναι αναγκαία μια ψηφοφορία στο Κοινοβούλιο αυτό, η ψηφοφορία αυτή δεν μπορεί να διεξαχθεί χωρίς έκθεση της επιτροπής.

<SPEAKER ID=28 NAME="Πρόεδρος">
Αγαπητοί συνάδελφοι, έλαβα πάρα πολλές αιτήσεις παρέμβασης. Πιστεύω ότι πρέπει οπωσδήποτε να βρούμε την καλύτερη λύση.
<P>
Θα ήθελα πάντως να σας διαβάσω, προς ενημέρωσή σας, την επιστολή που είχε απευθύνει ο κ. Klaus Hδnsch στον κ. Hervι de Charrette, γάλλο υπουργό Εξωτερικών την εποχή της υπόθεσης του κ. Tapie. Θα περιοριστώ να σας διαβάσω τη σημαντικότερη παράγραφο: "Λόγω του μη αντιστρέψιμου χαρακτήρα της έκπτωσης, κρίνω ενδεδειγμένο να περιμένω την απόφαση του Συμβουλίου Επικρατείας επί της προσφυγής αυτής. Η απόφαση του Συμβουλίου Επικρατείας σχετικά με την αναστολή αναμένεται να εκδοθεί προσεχώς" . Όπως βλέπετε, δεν μπορούμε να κάνουμε πολεμική, εγώ όμως εξέτασα επίσης τι έκαναν οι προκατοχοί μου σε παρεμφερείς καταστάσεις, γιατί η νομολογία, στο δίκαιο, είναι μια πραγματικότητα.
<P>
Βρισκόμαστε στην προκειμένη περίπτωση σε δύσκολη κατάσταση. Αυτό που θα σας πρότεινα είναι να αποφασίσουμε αν θέλουμε να μας υποβάλει η Επιτροπή Νομικών Θεμάτων πραγματική πρόταση, αφού ορισμένοι από σας φαίνεται ότι πιστεύουν πως η επιστολή που μου έγραψε η κ. Palacio δεν είναι πρόταση με την έννοια του Κανονισμού. Προσωπικά, θέλω να εμμείνω στον Κανονισμό, να ακολουθήσω πιστά τον Κανονισμό, που λέει "κατόπιν πρότασης επί της οποίας μπορεί να αποφανθεί το Κοινοβούλιο" . Αν λοιπόν το Κοινοβούλιο αποφασίσει ότι πρέπει να υπάρχει πραγματική πρόταση, εκείνη τη στιγμή θα ζητήσουμε από την Επιτροπή Νομικών Θεμάτων να διατυπώσει αυτή την πρόταση επί της οποίας θα ψηφίσουμε με πλήρη ηρεμία, και επομένως όχι το μεσημέρι, αλλά ίσως λίγο αργότερα.
<P>
Πιστεύω πως πρέπει να βρούμε διέξοδο στην κατάσταση αυτή. Θα θέσω λοιπόν αμέσως σε ψηφοφορία τις δύο πιθανές λύσεις. Ή περιοριζόμαστε στην σημερινή κατάσταση, δηλαδή ακολουθούμε τους όρους της επιστολής της κ. Palacio και περιμένουμε την έκβαση της ενδεχόμενης προσφυγής που θα καταθέσει στο Συμβούλιο Επικρατείας ο ενδιαφερόμενος συνάδελφός μας για να λάβουμε ή όχι γνώση της έκπτωσης από το βουλευτικό αξίωμα, ή η Ολομέλειά μας επιθυμεί να διατυπώσει η Επιτροπή Νομικών Θεμάτων πραγματική πρόταση επί της οποίας, σύμφωνα με το άρθρο 7, παράγραφος 4, του Κανονισμού θα αποφανθεί.

<SPEAKER ID=29 LANGUAGE="DE" NAME="Poettering">
Κυρία Πρόεδρε, λυπάμαι που πρέπει να ζητήσω ξανά τον λόγο, αλλά σήμερα δεν μπορούμε να ψηφίσουμε για το συγκεκριμένο θέμα, καθότι έχουμε σαφείς και τακτικές διαδικασίες. Όταν δίνουμε σε μια επιτροπή μια εντολή, τότε θα πρέπει να έχουμε μια βάση για την εν λόγω εντολή, χρειαζόμαστε δηλαδή ένα έγγραφο που να καθορίζει τη συγκεκριμένη εντολή, και τέτοιο έγγραφο δεν υπάρχει. Ως εκ τούτου, θα ήθελα να σας αποτρέψω κατεπειγόντως να διεξάγετε τώρα την όποια ψηφοφορία σχετικά με το ζήτημα αυτό.
<P>
(Χειροκροτήματα)

<SPEAKER ID=30 LANGUAGE="FR" NAME="Cohn-Bendit">
Κυρία Πρόεδρε, αγαπητοί συνάδελφοι, θα ήθελα να απευθύνω μια έκκληση στον κ. Barσn Crespo και στην Ομάδα του σοσιαλιστικού κόμματος. Βρισκόμαστε σε αδιέξοδο και καταλαβαίνω πολύ καλά ότι θέλετε να κηρυχθεί έκπτωτος ο κ. Le Pen. Όμως, ευτυχώς, αυτό δεν εξαρτάται από τις πολιτικές επιθυμίες μας αλλά από το δίκαιο και από το γεγονός ότι αυτή τη στιγμή υπάρχει μια νομική κατάσταση που αντιβαίνει σε ό,τι προτείνετε και που μας οδηγεί σε αδιέξοδο.
<P>
Η κυρία Πρόεδρος έχει δίκιο. Ή υπάρχει νομική πρόταση της επιτροπής και ψηφίζουμε επί της έκθεσης αυτής ή δεν υπάρχει πρόταση και ζητάτε τότε να εκπονηθεί μια πρόταση. Αν θέλετε ενδεικτική ψήφο, αυτό εξαρτάται μόνο από σας, θα ήταν όμως πιο έξυπνο να εγκαταλείψετε αυτή την ιδέα γιατί πιστεύω ότι υπάρχει αντίφαση. Σπανίως συμφωνώ με την κ. Garaud, όμως, στην προκειμένη περίπτωση, έχει δίκιο. Η αντίφαση απορρέει από την αντίφαση του γαλλικού δικαίου που ορίζει ότι η απόφαση δεν είναι οριστική, ότι δεν είναι ανασταλτική. Όποιος μπορεί ας το καταλάβει, πάντως εναπόκειται στο γαλλικό κοινοβούλιο να αναθεωρήσει αυτό το δίκαιο.
<P>
Για μας - στο σημείο αυτό, κύριε Wurtz, δεν συμφωνούμε - το γαλλικό κράτος, το ιταλικό κράτος, το γερμανικό κράτος είναι κυρίαρχα κράτη. Το Ευρωπαϊκό Κοινοβούλιο είναι και αυτό κυρίαρχο και μπορεί να αποφανθεί κατά απόφασης του κράτους. Αυτή είναι η αντίληψη που έχω για την Ευρώπη. Στην παρούσα κατάσταση, σας ζητώ απλώς να δηλώσετε ότι θα περιμένουμε και να ασκήσετε πίεση ώστε να υπάρξει απόφαση του Συμβουλίου Επικρατείας που να διευκρινίζει εάν η αίτηση του κ. Le Pen είναι ή δεν είναι ανασταλτική. Αυτό μπορεί να γίνει πολύ γρήγορα. Δεν θα ήταν μια απόφαση ουσίας, ακόμη κι αν είναι αποκλειστικά νομική, αλλά μια απόφαση τύπου. Αν το Συμβούλιο Επικρατείας αποφασίσει σήμερα ότι η απόφασή του δεν είναι ανασταλτική, το Ευρωπαϊκό Κοινοβούλιο θα μπορέσει να λάβει εντός 48 ωρών την αναγκαία απόφαση. Σας ζητώ λοιπόν να αποσύρετε την αίτηση ψηφοφορίας για να μην βρεθούμε σε ολοκληρωτικό αδιέξοδο.
<P>
(Χειροκροτήματα)

<SPEAKER ID=31 LANGUAGE="DE" NAME="Hδnsch">
Κυρία Πρόεδρε πρώτα απ' όλα θέλω να πω ότι είναι αναξιοπρεπές να φιλονικούμε και να διαλυόμαστε στο Κοινοβούλιο για ένα τέτοιο ζήτημα. Προσφέρουμε στην κοινή γνώμη ένα ανεπίτρεπτο θέαμα.
<P>
(Χειροκροτήματα) Το δεύτερο σημείο αφορά το εξής: Με βάση το άρθρο 7, παράγραφος 4, είχατε αποφασίσει να ζητήσετε τη γνωμοδότηση της Νομικής Επιτροπής και αυτό αποτελεί δικαίωμά σας. Ωστόσο, αν κατάλαβα καλά δεν έχουμε στα χέρια μας επίσημη πρόταση της Νομικής Επιτροπής επί της οποίας θα μπορούσαμε να ψηφίσουμε. Ζητήσατε απλώς τη συμβουλή της Νομικής Επιτροπής. Εδώ υπάρχει ένα νομικό πρόβλημα που μόνο εσείς μπορείτε να το διευκρινίσετε. Πρόκειται για τη διαφορά μεταξύ του άρθρου 12 της Συνθήκης όσον αφορά την Πράξη σχετικά με την εκλογή των εκπροσώπων του Κοινοβουλίου με άμεση και καθολική ψηφοφορία και του άρθρου 7 παράγραφος 4 του Κανονισμού μας. Εδώ υπάρχει μια αντίφαση.
<P>
Η συμβουλή μου είναι να διευκρινιστεί η αντίφαση αυτή και είναι δικό σας καθήκον, κυρία Πρόεδρε. Δεν μπορούμε να ψηφίσουμε τίποτε προτού να διευκρινίσετε το ζήτημα αυτό με την Νομική Υπηρεσία.
<P>
(Χειροκροτήματα)Ως εκ τούτου, η συμβουλή μου προς το Σώμα είναι να μην προχωρήσουμε σήμερα σε ψηφοφορία αλλά να περιμένουμε τη δική σας απόφαση, κυρία Πρόεδρε.
<P>
(Χειροκροτήματα)

<SPEAKER ID=32 NAME="Barσn Crespo">
ES) Ενστερνίζομαι πλήρως όσα είπε ο κ. Hδnsch.

<SPEAKER ID=33 NAME="Πρόεδρος">
Βλέπω ότι ο κ. Barσn Crespo επικροτεί τον κ. Klaus Hδnsch· υποθέτω λοιπόν ότι συμφωνεί με τον κ. Cohn­Bendit και ότι αποσύρει την αίτησή του, εκτιμώντας επομένως ότι δεν έχουμε πραγματική πρόταση της Επιτροπής Νομικών Θεμάτων. Πιστεύω πως αυτή είναι όντως η καλύτερη λύση για όλους.

<CHAPTER ID=2>
Ίση μεταχείριση προσώπων
<SPEAKER ID=34 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0136/2000) της κυρίας Buitenweg, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση οδηγίας του Συμβουλίου που αφορά την εφαρμογή της ίσης μεταχείρισης προσώπων ανεξάρτητα από τη φυλετική ή εθνική τους καταγωγή [COM(1999) 0566 - C5-0067/2000 - 1999/0253(CNS)]

<SPEAKER ID=35 LANGUAGE="NL" NAME="Oostlander">
Κυρία Πρόεδρε, στην ημερήσια διάταξη περιλαμβάνεται μία εξαιρετικά σημαντική έκθεση της κυρίας Buitenweg, θεωρώ ωστόσο ότι, με όλο το σεβασμό μου, η συζήτηση της έκθεσης προχωρά πάρα πολύ γρήγορα. Το λέω αυτό ιδιαίτερα, διότι μόλις αυτή την εβδομάδα κάναμε ψηφοφορία στην κοινοβουλευτική επιτροπή για την έκθεση της κυρίας Buitenweg, και κατόπιν δεν είχαμε επαρκή χρόνο για να συζητήσουμε τροπολογίες, για να συζητήσουμε διεξοδικά τις τροπολογίες για την Ολομέλεια. Σαν να μην έφταναν ωστόσο όλα αυτά, τη στιγμή αυτή ισχύει το άρθρο 115, το οποίο ορίζει ότι εφόσον δεν πρόκειται για επείγουσα περίπτωση, όπως ορίζεται στα άρθρα 50 και 112, οι διαβουλεύσεις και η ψηφοφορία για ένα κείμενο μπορούν να λάβουν χώρα μόνον εφόσον το κείμενο αυτό έχει διανεμηθεί τουλάχιστον 24 ώρες πριν.
<P>
Αυτό, κυρία Πρόεδρε, δεν συνέβη δυστυχώς. Απ' ό,τι έμαθα, το γαλλικό κείμενο δεν είχε διανεμηθεί ακόμα σήμερα το πρωί. Προτείνω η συζήτηση και η ψηφοφορία γι' αυτή την εξαιρετικά σημαντική έκθεση να αναβληθούν για την επόμενη Ολομέλεια.

<SPEAKER ID=36 LANGUAGE="EN" NAME="Cox">
Κυρία Πρόεδρε, σχετικά με ένα θέμα διαδικασίας. Θα ήθελα να κάνω τρεις σύντομες παρατηρήσεις. Η πρώτη αφορά το διαδικαστικό θέμα που έθιξε ο κ. Oostlander, δηλαδή ότι πολλοί συνάδελφοι πιστεύουν, λόγω του λεπτού χαρακτήρα του υπό εξέταση ζητήματος, ότι θα έπρεπε να λάβουν στη γλώσσα τους, πράγμα που είναι δικαίωμά τους, το κείμενο της έκθεσης και όλες τις τροπολογίες επ' αυτού. Το ζήτημα αυτό επισημάνθηκε σαφώς στη Διάσκεψη των Προέδρων την περασμένη εβδομάδα - και όχι μόνον μια φορά, απ' ό,τι κατάλαβα. Εγώ προσωπικά απουσίαζα, αλλά με διαβεβαίωσαν ότι έτσι έγινε.
<P>
Σε αυτή την περίπτωση, όταν επισημάνθηκε σαφώς πόσο λεπτό ζήτημα είναι η διαθεσιμότητα των εγγράφων, γιατί δεν δόθηκε προτεραιότητα σε αυτό το θέμα από τις υπηρεσίες, έτσι ώστε να αποφευχθεί αυτή η κατάσταση; Αυτή είναι η πρώτη μου ερώτηση. Δεδομένου του λεπτού χαρακτήρα του ζητήματος, θα έπρεπε να δοθεί στο Προεδρείο, στο Σώμα και στη Διάσκεψη των Προέδρων λεπτομερής αναφορά για αυτήν την αποτυχία στο σύστημα.
<P>
Η δεύτερη παρατήρησή μου είναι ότι ο κ. Oostlander έχει κάθε δικαίωμα να πει ότι, σύμφωνα με το άρθρο 115 του Κανονισμού, μπορεί να αμφισβητήσει κανείς κατά πόσον πρέπει να προχωρήσουμε σε συζήτηση ή σε ψηφοφορία, καθώς τα έγγραφα δεν ήταν διαθέσιμα 24 ώρες πριν. Έχει απόλυτο δίκιο να επιμένει στην εφαρμογή αυτού του άρθρου, αν αυτό επιθυμεί.
<P>
Απ' ό,τι καταλαβαίνω, όλα τα κείμενα και οι τροπολογίες σε όλες τις γλώσσες ήταν τελικά διαθέσιμα εχθές, περίπου στις 15.00. Θα ήθελα να λάβω μια διαβεβαίωση ως προς αυτό. Αν αληθεύει, τότε θα ήθελα να προτείνω να αλλάξουμε τη σημερινή σειρά των εργασιών μας και, σεβόμενος την προθεσμία των 24 ωρών, θα ήθελα να ζητήσω από την εισηγήτρια, την κ. Buitenweg, να παρουσιάσει την έκθεσή της στις 15.00· στη συνέχεια να ακολουθήσει συζήτηση, μετά τα επείγοντα και μετά να διεξαχθεί η ψηφοφορία, οπότε σε αυτήν την περίπτωση θα τηρηθεί απόλυτα η προθεσμία των 24 ωρών.
<P>
Υπάρχει ένα σημείο το οποίο για πολλούς από εμάς είναι ζήτημα ουσίας σε αυτήν την έκθεση. Βάσει των Συνθηκών, έχουμε τώρα την εξουσία να θεσπίσουμε νέα νομοθεσία κατά των διακρίσεων. Απ' όλους τους πολιτικά ευαίσθητους τομείς στη σύγχρονη Ευρώπη, αυτή η αντιμετώπιση του ρατσισμού και της ξενοφοβίας θα έπρεπε να λαμβάνει την ύψιστη προτεραιότητα αυτού του Σώματος. Η πορτογαλική Προεδρία θα διοργανώσει ένα Συμβούλιο Κοινωνικών Υποθέσεων στο οποίο μπορούμε να συμμετάσχουμε αν γνωμοδοτήσουμε. Κάνω έκκληση στο Σώμα να εκμεταλλευθεί δημιουργικά τη δυνατότητα που μας ανοίγεται, κατά τον καθορισμό της διάταξης των εργασιών μας, να αναγνωρίσουμε αυτή την ουσιαστική πολιτική απαίτηση και να διευκολύνουμε τη διεξαγωγή της συζήτησης στις 15.00 και της ψηφοφορίας στις 18.00 ή και αργότερα απόψε.
<P>
(Χειροκροτήματα)

<SPEAKER ID=37 NAME="Πρόεδρος">
Ευχαριστώ, κύριε Cox.
<P>
Πριν δώσω το λόγο στην εισηγήτρια, κ. Buitenweg, σας επισημαίνω ότι η έκθεση ήταν διαθέσιμη χθες το απόγευμα σε όλες τις γλώσσες και ότι οι τροπολογίες είναι διαθέσιμες μόλις τώρα. Έχουμε αναμφισβήτητα ξεφύγει από τις προθεσμίες του άρθρου 115 του Κανονισμού, αυτό είναι ξεκάθαρο.

<SPEAKER ID=38 LANGUAGE="NL" NAME="Buitenweg">
Verts/ALE), εισηγήτρια. (NL) Kυρία Πρόεδρε, χαίρομαι ιδιαίτερα για την πρόταση του κ. Cox και πιστεύω ότι αποτελεί μια αποτελεσματική συμβιβαστική λύση. Λυπούμαι που οι Χριστιανοδημοκράτες κάνουν αναφορά στο άρθρο 115, διότι η τελευταία εκδοχή του κειμένου, το γαλλικό κείμενο, ετοιμάστηκε χθες το βράδυ στις 01.02. Έχουν περάσει 23 ½ ώρες από τότε. Ίσως οι Χριστιανοδημοκράτες χρειάζονται αυτό το τελευταίο ημίωρο για τις διαβουλεύσεις τους, αλλά εμένα μου φαίνεται ότι οι αιτιάσεις τους είναι τραβηγμένες από τα μαλλιά. Ωστόσο, θεωρώ καλή συμβιβαστική λύση να αρχίσουμε τη συζήτηση σήμερα το απόγευμα στις 15.00 και ελπίζω ότι θα μπορέσουμε να την έχουμε ολοκληρώσει σήμερα το απόγευμα. Θα ήθελα να υπογραμμίσω ότι είναι εξαιρετικά σημαντικό να έχουμε ολοκληρώσει αυτή τη συζήτηση σήμερα, ειδάλλως δεν θα μπορέσουμε να ασκήσουμε καμία επιρροή στο Συμβούλιο Κοινωνικών Υποθέσεων το οποίο θα συνεδριάσει στις 5 και 6 Ιουνίου, κάτι που θα υποβάθμιζε σημαντικά την έκθεση που συζητούμε.

<SPEAKER ID=39 LANGUAGE="DE" NAME="Cohn-Bendit">
Κύριε Poettering, το δίκαιο επιδέχεται ερμηνείας σε ένα ζήτημα. Πιστεύω ότι η θέση του συναδέλφου Cox, ο οποίος με τη δική σας συνεργασία μπόρεσε να πετύχει τη στρατηγική πλειοψηφία για την εκλογή της κ. Fontaine αποτελεί συμβιβασμό που καθιστά σε όλους δυνατό να ψηφίσουν με ψηλά το κεφάλι για μιαν έκθεση με θέμα τον ρατσισμό. Μπορεί να διίστανται οι απόψεις μας για την Αυστρία, αλλά στα σημεία όπου είναι σημαντικό να δείξουμε καθαρά τις απόψεις μας για τον ρατσισμό στην Ευρώπη, δεν θα πρέπει να χανόμαστε σε μια συζήτηση επί των τύπων, όπως προηγουμένως, αλλά θα πρέπει να καταστήσουμε σαφές ότι είμαστε σκεπτόμενοι άνθρωποι. Σας απευθύνω έκκληση να αποδεχθείτε τη συμβιβαστική λύση που προτείνει ο κ. Cox, και να προχωρήσουμε στη συζήτηση με το κεφάλι ψηλά. Σας παρακαλώ θερμότατα.

<SPEAKER ID=40 NAME="Watson">
Η συζήτηση σχετικά με αυτό το θέμα στην επιτροπή, της οποίας έχω την τιμή να είμαι πρόεδρος, υπήρξε ένα εξαιρετικό παράδειγμα συνεργασίας μεταξύ των διαφορετικών επιτροπών του Κοινοβουλίου, αλλά και συνεργασίας μεταξύ του Κοινοβουλίου, της Επιτροπής και της Προεδρίας του Συμβουλίου. Όταν διεξήχθη η ψηφοφορία στην επιτροπή, τη νύχτα της Δευτέρας, τόσο το κείμενο όσο και οι 200 τροπολογίες ήταν διαθέσιμα σε όλες τις γλώσσες. Θα ήθελα να επαναλάβω το αίτημα του κ. Cox και να σας ζητήσω να διαβεβαιώσετε αυτό το Σώμα ότι θα διεξαχθεί έρευνα για να διαπιστωθεί για ποιον λόγο το τελικό κείμενο δεν ήταν διαθέσιμο στα γαλλικά παρά μόνο εχθές το απόγευμα, όταν είχαν περάσει πάνω από 40 ώρες από τη στιγμή της έγκρισής του στην επιτροπή.
<P>
(Χειροκροτήματα)
<P>
Είναι γεγονός ότι η συζήτηση επ' αυτής της οδηγίας υπήρξε υποδειγματική - τιμούσε αυτό το Κοινοβούλιο και οποιαδήποτε απόπειρα να καθυστερήσει η συζήτηση ή η ψηφοφορία θα αποτελούσε μια άθλια πολιτική κίνηση για λόγους εξυπηρέτησης κομματικού πολιτικού συμφέροντος.
<P>
(Χειροκροτήματα)

<SPEAKER ID=41 LANGUAGE="NL" NAME="Oostlander">
Κυρία Πρόεδρε, εξ ονόματος της Ομάδας μου θα ήθελα να επιμείνω στο άρθρο 115. Παρά τα όσα ελέχθησαν, πιστεύω επίσης ότι θα πρέπει να εξετάσετε τι προβλέπεται σχετικά με τις μεταφράσεις του κειμένου και πότε θα πρέπει να έχουν αυτές ολοκληρωθεί. Όπως είπε και ο κ. Cox, το θεωρώ κι εγώ αρκετά δύσκολο να συζητούμε για το λόγο αυτό ένα τέτοιο κείμενο την Παρασκευή το πρωί, διότι έτσι πολλοί από εμάς θα αντιμετωπίσουν ένα σημαντικό συνειδησιακό δίλημμα.

<SPEAKER ID=42 NAME="Πρόεδρος">
Καλώς, αυτό είναι ένα άλλο πρόβλημα.
<P>
Κύριε Oostlander, βρισκόμαστε σαφέστατα στο πλαίσιο του άρθρου 115 του Κανονισμού και η πρόταση του κ. Cox λαμβάνει υπόψη αυτό το άρθρο 115. Προτείνει, αν κατάλαβα καλά, και η πρόταση θα γίνει δεκτή από την κ. εισηγήτρια, να συζητήσουμε σήμερα το απόγευμα και να ψηφίσουμε αύριο, οπότε οι προθεσμίες του άρθρου ·
<P>
(Διαμαρτυρίες στο ημικύκλιο)
<P>
Κύριε Cox, αναδιατυπώστε την πρότασή σας, γιατί πρέπει να τηρηθούν οι προθεσμίες του άρθρου 115.

<SPEAKER ID=43 LANGUAGE="EN" NAME="Cox">
Κυρία Πρόεδρε, η πρόταση την οποία έκανα και θα την επαναλάβω ήταν να εξετάσουμε αν μπορούμε να διεξαγάγουμε τη συζήτηση στις 15.00, έπειτα να ακολουθήσει η συζήτηση επί επειγόντων θεμάτων, στη συνέχεια να ακολουθήσει η ψηφοφορία επί της έκθεσης και οι ψηφοφορίες επί άλλων εκθέσεων επί των οποίων έχει ολοκληρωθεί η συζήτηση, καθώς και επί επειγόντων θεμάτων σήμερα το απόγευμα.
<P>
(Χειροκροτήματα)

<SPEAKER ID=44 NAME="Πρόεδρος">
Είμαστε σύμφωνοι.
<P>
Θα κοιτάξω τώρα αν στην περίπτωση αυτή τηρούνται οι προθεσμίες. Τηρούνται. Θέτω λοιπόν σε ψηφοφορία την πρόταση του κ. Cox, που έγινε δεκτή από την κ. εισηγήτρια.

<SPEAKER ID=45 LANGUAGE="ES" NAME="Barσn Crespo">
Κυρία Πρόεδρε, η Ομάδα μου παρουσίασε χτες μία αίτηση ζητώντας όλα τα διαδικαστικά ζητήματα που σχετίζονται με αυτή την έκθεση να αποτελέσουν αντικείμενο ονομαστικής ψηφοφορίας. Σας ζητώ να εφαρμόσετε αυτή την αίτηση.

<SPEAKER ID=46 NAME="Πρόεδρος">
Μια ονομαστική ψηφοφορία είναι καθ' όλα δυνατή επί του θέματος αυτού, δεδομένου ότι ο συμβιβασμός που πρότεινε ο κ. Cox σέβεται τον Κανονισμό.
<P>
(Το Σώμα παρέχει σύμφωνη γνώμη)
<P>
Η συζήτηση σχετικά με την έκθεση της κ. Buitenweg θα διεξαχθεί στις 15.00.

<SPEAKER ID=47 LANGUAGE="DE" NAME="Posselt">
Κύριε Πρόεδρε, μόνο μια πολύ συγκεκριμένη ερώτηση: Πότε ακριβώς θα αρχίσει η συζήτηση επί επικαίρων, επειγόντων και σημαντικών θεμάτων που είχε οριστεί αμετάθετα για το διάστημα από τις 15.00 μέχρι τις 17.30; Εδώ ήρθαν τα πάνω κάτω. Πότε ακριβώς θα αρχίσει; Έχω δικαίωμα να το γνωρίζω.

<SPEAKER ID=48 NAME="Πρόεδρος">
Αξιότιμε κύριε Posselt, δεδομένου του χρόνου που θα απαιτήσει η συζήτηση σχετικά με την έκθεση της αξιότιμης κυρίας Buitenweg, η συζήτηση επί επικαίρων, επειγόντων και σημαντικών θεμάτων θα αρχίσει στις 16.30.

<CHAPTER ID=3>
Καταπολέμηση της εμπορίας γυναικών
<SPEAKER ID=49 LANGUAGE="IT" NAME="Sφrensen">
Κύριε Πρόεδρε, Επίτροπε κυρία Διαμαντοπούλου, συνάδελφοι, θα ήθελα καταρχήν να ευχαριστήσω όλους όσους συνεργάσθηκαν στην έκθεση αυτή, δηλαδή όλους τους συνεργάτες μου αλλά και τους συναδέλφους από την Επιτροπή για τα Δικαιώματα της Γυναίκας καθώς και τους διερμηνείς, διότι αυτοί μας βοήθησαν εξαιρετικά στην ολοκλήρωση των εργασιών μας. Η έκθεση αυτή αποτελεί και μία απάντηση στην εξαιρετική ανακοίνωση της Επιτροπής σε σχέση με νέα μέτρα με στόχο την καταπολέμηση της σωματεμπορίας γυναικών. Κατά την προετοιμασία της έκθεσης, η Επιτροπή για τα Δικαιώματα της Γυναίκας και τις Ίσες Ευκαιρίες οργάνωσε μία δημόσια ακρόαση με εμπειρογνώμονες, όπου πήρε μέρος και μία γυναίκα θύμα η οποία κατέθεσε τη μαρτυρία της. Μία αντιπροσωπεία της επιτροπής από κοινού με την Επίτροπο Διαμαντοπούλου πραγματοποίησε επίσκεψη σε ένα κέντρο περίθαλψης των θυμάτων της εκμετάλλευσης γυναικών. Εξάλλου, στάλθηκε ένα ερωτηματολόγιο στα υπουργεία Εξωτερικών των κρατών μελών και των υποψηφίων χωρών σχετικά με την αντιμετώπιση της σωματεμπορίας γυναικών. Τα αποτελέσματα του ερωτηματολογίου αυτού θα τεθούν υπόψη της Ευρωπαϊκής Επιτροπής.
<P>
Η έκθεση αντιμετωπίζει καταρχήν την καταπολέμηση της σωματεμπορίας γυναικών, αλλά και το εμπόριο ανηλίκων και το δουλεμπόριο γενικότερα. Τα παιδιά γίνονται όλο και περισσότερο αντικείμενο κακοποίησης και αντιμετωπίζονται ως ενήλικες. Αλλά και άντρες γίνονται αντικείμενο εμπορίας από δουλεμπόρους και κακοποιούνται σεξουαλικά. Η βιομηχανία του σεξ δεν είναι μάλιστα ο μόνος κλάδος όπου καταλήγουν τα θύματα αυτού του δουλεμπορίου. Στο Βέλγιο, 40% των θυμάτων καταλήγει στην αγορά εργασίας, στην κλωστοϋφαντουργία, την ξενοδοχοεστίαση, τη συγκομιδή φρούτων, τα αρτοπωλεία, τις κατασκευές, ως υπηρετικό προσωπικό, ως γκουβερνάντες (au pair), όπου αναγκάζονται να εργάζονται ως σκλάβοι σε απάνθρωπες συνθήκες. Στρατολογούνται επίσης θύματα και στις λεγόμενες γαμήλιες αγορές, αλλά και σε ποδοσφαιρικούς και γενικότερα αθλητικούς ομίλους. Σύμφωνα με υπολογισμούς των Ηνωμένων Εθνών και της Διεθνούς Οργάνωσης Μετανάστευσης, της ΙΟΜ, 4 εκατομμύρια άνθρωποι πέφτουν θύματα των δουλεμπόρων κάθε χρόνο και 500.000 από αυτούς καταλήγουν στην Ευρώπη. Σύμφωνα με όλες τις ενδείξεις ο αριθμός των θυμάτων αυξάνεται διαρκώς, ενώ η εισροή από τις χώρες της Κεντρικής και Ανατολικής Ευρώπης έχει αυξηθεί σημαντικά, περισσότερο από τα υφιστάμενα ρεύματα από την Αφρική, τη Λατινική Αμερική, την περιοχή της Καραϊβικής και την Ασία.
<P>
Στην έκθεση των Ηνωμένων Εθνών υπογραμμίζεται με έμφαση το γεγονός ότι το εμπόριο ανθρώπων αποτελεί μία από τις ταχύτερα αναπτυσσόμενες μορφές οργανωμένου εγκλήματος. Τα τεράστια κέρδη και η σχετική ασφάλεια για τους δράστες αυτής της μορφής εγκληματικότητας, είναι γνωστά σε όλους μας. Οι ποινές για τη διακίνηση ναρκωτικών είναι για παράδειγμα πολύ υψηλότερες από τις ποινές για τη σωματεμπορία. Τα θύματά της συχνά δεν είναι σε θέση να υψώσουν φωνή διαμαρτυρίας εξαιτίας του γεγονότος ότι παραμένουν παράνομα στην Ευρώπη. Δεδομένου ότι υπάρχουν σαφείς ενδείξεις ότι τα προβλήματα αυτά προκαλούνται από οργανωμένα δίκτυα, είναι σημαντικό να αντιμετωπισθούν σε πανευρωπαϊκό επίπεδο. Για να αντιμετωπισθεί αποτελεσματικά το εμπόριο ανθρώπων χρειάζεται πρώτα απ' όλα ένας σαφής ορισμός της έννοιας αυτής. Περαιτέρω, θα πρέπει να καθοριστούν συγκεκριμένες προτεραιότητες για την καταπολέμηση των οργανωμένων δικτύων τα οποία δεν ασχολούνται μόνο με το εμπόριο ανθρώπων, αλλά και με κάθε είδους εγκληματικές δραστηριότητες, όπως για παράδειγμα τη διακίνηση ναρκωτικών, όπλων, και τα παρόμοια. Για τους λόγους αυτούς επικροτώ τις κοινοτικές πρωτοβουλίες σε σχέση με τη νομιμοποίηση παρανόμων προσόδων, όπου παίζουν σημαντικό ρόλο και οι παράνομοι πρόσοδοι από τη σωματεμπορία. Σε ευρωπαϊκό επίπεδο έχουν ήδη αναληφθεί διάφορες πρωτοβουλίες, έχει ήδη ξεκινήσει η διαδικασία ευαισθητοποίησης της κοινής γνώμης. Δραστηριότητες με πρωτοβουλία της Interpol, της Europol, πρωτοβουλίες σε κάθε κράτος μέλος ξεχωριστά, σχέδια της Habitat, κ.ο.κ. Ωστόσο, η εναρμόνιση των διαφόρων εθνικών νομοθεσιών σε αυτόν τον τομέα και οι διάφορες μέθοδοι καταζήτησης και δίωξης που απορρέουν από τις εθνικές νομοθεσίες θα πρέπει να λάβουν άμεση προτεραιότητα σε ευρωπαϊκό επίπεδο. Ένα ερωτηματολόγιο που διανεμήθηκε στα πλαίσια αυτής της έκθεσης καθιστά σαφές ότι, σε αυτόν τον τομέα υπάρχουν σημαντικές διαφορές μεταξύ των κρατών μελών και των υποψηφίων χωρών. Ορισμένες χώρες έχουν μεν αυστηρή νομοθεσία κατά της πορνείας, όχι όμως και κατά του εμπορίου ανθρώπων.
<P>
Με την εισαγωγή του προγράμματος STOP η Ευρώπη ανέλαβε ένα δραστήριο ρόλο απέναντι στα προβλήματα της επικαιρότητας και δημιουργήθηκαν σημαντικές δυνατότητες συνεργασίας. Πέρυσι το Συμβούλιο υιοθέτησε το πρόγραμμα DAPHNE. Δημιουργήθηκε ένα νέο πολιτικό όργανο για την πρόληψη όλων των μορφών βίας κατά γυναικών και παιδιών, τόσο σωματικής όσο και σεξουαλικής αλλά και ψυχικής. Είναι ενθαρρυντικό το γεγονός ότι η Ευρωπαϊκή Επιτροπή προτίθεται να υποβάλει κατά το πρώτο εξάμηνο εφέτος λεπτομερείς προτάσεις για την εναρμόνιση των ποινικών διατάξεων στα διάφορα κράτη μέλη σε σχέση με το εμπόριο ανθρώπων, και ιδιαίτερα σε σχέση με τη σωματεμπορία. Στις προτάσεις αυτές προβλέπεται και η παροχή προσωρινής άδειας παραμονής στα θύματα τα οποία είναι διατεθειμένα να συνεργασθούν στη δίωξη των θυτών τους, συνεργασία η οποία είναι απαραίτητη προκειμένου αυτοί να προσαχθούν στη δικαιοσύνη.
<P>
Διαβάζοντας τις τροπολογίες μου δίνεται η εντύπωση ότι ορισμένοι θέλουν να χρησιμοποιήσουν αυτή την έκθεση, η οποία αφορά τα θύματα του εμπορίου ανθρώπων, για να προκαλέσουν μία συζήτηση σχετικά με την πορνεία. Στην Επιτροπή για τα Δικαιώματα της Γυναίκας και τις Ίσες Ευκαιρίες έγινε σαφής επιλογή, προκειμένου στην έκθεση αυτή να γίνει λόγος για τη σωματεμπορία γυναικών και την καταναγκαστική πορνεία. Μία συζήτηση για την απαγόρευση ή τη νομιμοποίηση της πορνείας είναι ίσως χρήσιμο να γίνει, όμως δεν θα βοηθούσε τη στιγμή αυτή τα θύματα του εμπορίου ανθρώπων. Επιπλέον, τα θύματα της σωματεμπορίας γυναικών αντιμετωπίζουν ιδιαίτερες δυσκολίες προκειμένου να επανενταχθούν στην κοινωνία της χώρας προέλευσής τους, ακόμη και στην οικογένειά τους. Εάν έπεσαν θύμα των κυκλωμάτων πορνείας, στιγματίζονται συχνά ως πόρνες για όλη τους τη ζωή. Μία φορά πόρνη, για πάντα πόρνη.
<P>
Οι πρωτοβουλίες που έχουν αναληφθεί αποτελούν ένα πρώτο βήμα για την επίλυση του προβλήματος, ωστόσο ο αριθμός των θυμάτων αυξάνεται διαρκώς. Θα πρέπει λοιπόν να περάσουμε από τα λόγια στα έργα. Υποβάλαμε προτάσεις σχετικά με την πρόληψη, την περίθαλψη των θυμάτων και τη νομοθεσία. Μία κοινωνία που αντιμετωπίζει ένα τέτοιο φαινόμενο, έχει ηθικό χρέος απέναντι στα θύματα και θα πρέπει να δώσει άμεση προτεραιότητα στην καταπολέμηση του εμπορίου ανθρώπων και στην υποστήριξη των θυμάτων.

<SPEAKER ID=50 NAME="Roure">
 συντάκτρια γνωμοδότησης της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων. (FR) Κύριε Πρόεδρε, η έκθεση αυτή έχει πολύ μεγάλη σπουδαιότητα. Το δράμα που αποτελεί η σωματεμπορία γυναικών, αυτό το απομεινάρι της δουλείας, μας αγγίζει βαθιά. Προτεραιότητά μας πρέπει να είναι η παροχή αρωγής και συνδρομής στα θύματα. Πρέπει να αγωνιστούμε για να εξαλείψουμε όλους τους κρίκους της αλυσίδας: στρατολόγηση, μεταφορά, εκμετάλλευση, μεσάζοντες, πελάτες. Σήμερα, διεξάγοντας αυτή τη συζήτηση στο Ευρωπαϊκό Κοινοβούλιο, συμμετέχουμε στην παροχή βοήθειας προς τα θύματα, προσπαθώντας να τα βοηθήσουμε να ανακτήσουν την αξιοπρέπεια και την ακεραιότητά τους.
<P>
Γυναίκες ή παιδιά γίνονται εμπορεύματα, καταδικασμένα στην πορνεία. Η σωματεμπορία γυναικών είναι ένα εμπόριο ιδιαίτερης φύσης για το οργανωμένο έγκλημα, για το οποίο τα ανθρώπινα όντα είναι εμπορεύματα που πωλούνται και αγοράζονται. Η δυστυχία, η αθλιότητα και οι απατηλές υποσχέσεις των προαγωγών προσελκύουν αυτές τις νεαρές γυναίκες στις χώρες μας. Παρασύρονται από υποσχέσεις εργασίας και ορισμένες φεύγουν μάλιστα με την ελπίδα ότι θα παντρευτούν. Δεν ξέρουν σε τι άθλιες συνθήκες θα τις εκμεταλλευτούν, θα τις χτυπήσουν, θα τις βασανίσουν, θα τις απειλήσουν. Περισσότερα από τα μισά θύματα έχουν ηλικία κάτω των 25 ετών. Ένα 10% περίπου είναι μεταξύ 15 και 18 ετών και ακόμη κι αν αυτά τα πολύ νεαρά κορίτσια φαίνονται να συναινούν, γιατί τα απειλούν ή γιατί είναι ερωτευμένα, σε καμία περίπτωση δεν μπορούμε να πιστέψουμε στην ελεύθερη πορνεία όταν βλέπουμε αυτές τις τρομοκρατημένες γυναίκες, οι οποίες αποτελούν αντικείμενο πώλησης.
<P>
Να γιατί δεν μπορούμε να χρησιμοποιήσουμε την έκφραση της καταναγκαστικής πορνείας στην έκθεση αυτή. Αυτή τουλάχιστον είναι η γνώμη μας. Όσον αφορά τη σωματεμπορία γυναικών, πρόκειται για σεξουαλική εκμετάλλευση, για ειδεχθή εκμετάλλευση. Πρέπει να βοηθήσουμε αυτά τα θύματα να μιλήσουν, να καταγγείλουν τις συνθήκες διαβίωσής τους. Πρέπει λοιπόν να προσφέρουμε στέγη σε αυτά και να τα βοηθήσουμε. Οι προαγωγοί είναι φοβερά βίαιοι και τα θύματα πρέπει να εξοφλήσουν μεγάλα χρέη για να καλύψουν το κόστος του ταξιδιού τους και την έκδοση των εγγράφων ταυτότητας αμφίβολης ισχύος που πρέπει να αποκτήσουν. Όταν αντιστέκονται στην πίεση των εμπόρων και των προαγωγών, δέχονται απειλές είτε προσωπικά είτε μέσω της οικογένειάς τους. Οι έμποροι ανήκουν σε εγκληματικές οργανώσεις κακοποιών και ελέγχουν πολλά από τα στοιχεία του κυκλώματος στο οποίο βρίσκεται μπλεγμένο το θύμα. Τα θύματα δεν έχουν διέξοδο στην κατάσταση αυτή και η ίδια η φύση του περιβάλλοντος στο οποίο δουλεύουν συχνά τα βυθίζει στην απελπισία και την τοξικομανία. Ορισμένα φτάνουν ακόμη και μέχρι την αυτοκτονία.
<P>
Η καταπολέμηση της σωματεμπορίας ανθρώπινων όντων είναι αναγκαία, αλλά ακόμη καλύτερη είναι η πρόληψη. Είναι λοιπόν σημαντικό να δημιουργηθεί ένα σύστημα πληροφόρησης, μια προληπτική εκπαίδευση με αποδέκτες τους νέους στις ενδιαφερόμενες χώρες, αλλά και τους πελάτες που συχνά είναι αυτό που λέμε καλοί οικογενειάρχες.
<P>
Ας μην ξεχνάμε επίσης ότι τα αίτια της σωματεμπορίας είναι οικονομικά. Οι ανισότητες, οι σχέσεις εξάρτησης μεταξύ προνομιούχων και μειονεκτουσών χωρών είναι οι λόγοι που και τώρα αλλά και πάντα θα είναι οι πιο αδύναμοι, και κυρίως οι γυναίκες, αυτοί που πληρώνουν το τίμημα. Ζητούμε μια συνεκτική ευρωπαϊκή πολιτική και γι' αυτό είναι τόσο σημαντική αυτή η έκθεση. Η σωματεμπορία γυναικών είναι έγκλημα, η σωματεμπορία ανθρώπινων όντων και η σεξουαλική εκμετάλλευση είναι πράξεις ανάξιες της ανθρωπότητας.

<SPEAKER ID=51 LANGUAGE="NL" NAME="Martens">
Κύριε Πρόεδρε, το είπαν και οι προηγούμενοι ομιλητές: συζητούμε ένα πολύ σημαντικό ζήτημα. Ένα ζήτημα που αφορά την αξιοπρέπεια των ανθρώπων. Όπως τονίστηκε ήδη, το ζήτημα δεν αφορά μόνο τη σωματεμπορία γυναικών, παρόλο που αυτό είναι το αντικείμενο της ανακοίνωσης, αλλά πηγαίνει πολύ πιο μακριά: αφορά το εμπόριο ανθρώπων στο σύνολό του. Θύματά του πέφτουν και άνδρες, κορίτσια και αγόρια.
<P>
Πρόκειται για ένα πρόβλημα που καθίσταται όλο και πιο απειλητικό στην Ευρωπαϊκή Ένωση. Η σωματεμπορία γυναικών παραμένει επικερδής. Όχι μόνο γυναίκες από ασιατικές χώρες, αλλά όλο και περισσότερες γυναίκες από την Κεντρική και Ανατολική Ευρώπη πέφτουν θύματά του, μεταξύ των οποίων και γυναίκες από τις υποψήφιες χώρες. Με μια σειρά τεχνάσματα παραπλανούνται αυτές οι γυναίκες, για παράδειγμα μέσω αγγελιών που προσφέρουν εργασία σε κομμώτριες ή σερβιτόρες σε νυκτερινά κέντρα ή χορεύτριες ή και μέσω γαμήλιων αγγελιών. Εξαιτίας της φτώχειας τους οι γυναίκες αυτές γίνονται εύκολα θύματα.
<P>
Η σωματεμπορία γυναικών συνδέεται όλο και περισσότερο με διεθνείς εγκληματικές οργανώσεις. Ήδη καταβλήθηκαν πολλές προσπάθειες, ωστόσο μένει να γίνουν ακόμα πολλά, ιδιαίτερα προκειμένου να μειωθούν οι διαφορές στη νομοθεσία των διαφόρων χωρών σχετικά με την καταζήτηση και δίωξη των δραστών και σχετικά με την ενημέρωση και την κατάρτιση των αστυνομικών και δικαστικών αρχών.
<P>
Γι' αυτό χαίρομαι με την πρωτοβουλία της Ευρωπαϊκής Επιτροπής και με τις συγκεκριμένες προτάσεις που περιλαμβάνει η έκθεση, για παράδειγμα σχετικά με τον καλύτερο συντονισμό των νομοθεσιών, προκειμένου να καταστεί ευκολότερη και αποτελεσματικότερη η καταζήτηση και δίωξη των δραστών μέσω της συνεργασίας και του συντονισμού, κυρίως μεταξύ των αστυνομικών και δικαστικών αρχών, και με παράλληλη παροχή προστασίας και περίθαλψης στα θύματα.
<P>
Ελπίζω ότι η τροπολογία σχετικά με τις μη κυβερνητικές οργανώσεις την οποία υπέβαλε η Ομάδα μας, όπως αυτή τροποποιήθηκε μετά από συζητήσεις που είχαμε με τους Πράσινους, θα γίνει δεκτή. Συχνά όταν προκύπτουν νέα προβλήματα, άνθρωποι και ομάδες ενδιαφέρονται να προσφέρουν τη βοήθειά τους για φιλοσοφικούς ή θρησκευτικούς λόγους, διότι αισθάνονται υποχρεωμένοι να κάνουν κάτι απέναντι στα προβλήματα αυτά. Οι ομάδες αυτές δεν βρίσκουν πάντοτε την αναγνώριση που αξίζουν. Η τροπολογία μας αναφέρει ότι ως ΜΚΟ μπορούν να θεωρηθούν και οργανώσεις οι οποίες στηρίζονται σε συγκεκριμένες φιλοσοφικές βάσεις.
<P>
Τέλος, θεωρώ σημαντική την ανακοίνωση της Επιτροπής. Με ικανοποιεί ιδιαίτερα. Είναι μία πολύ καλή έκθεση και θα ήθελα να συγχαρώ τη συνάδελφο Sφrensen. Ελπίζω ότι τα κράτη μέλη θα καταβάλουν κάθε δυνατή προσπάθεια προκειμένου η έκθεση αυτή να εφαρμοστεί στην πράξη.

<SPEAKER ID=52 LANGUAGE="ES" NAME="Valenciano Martνnez-Orozco">
Κύριε Πρόεδρε, είναι μία επονείδιστη πραγματικότητα το γεγονός ότι στην ευημερούσα και ελεύθερη Ευρώπη μας ανεχόμαστε μία επικερδή μορφή εμπορίου -αυτή της σωματεμπορίας των γυναικών - που κρύβει βασανιστήρια, απάνθρωπη μεταχείριση και κατάφωρες παραβιάσεις των θεμελιωδών δικαιωμάτων. Τα θύματα - κατά τις διηγήσεις τους - περιγράφουν άγριους ξυλοδαρμούς, βιασμούς, απαγωγές, θανατικές απειλές, και ενίοτε δολοφονίες. Το σκανδαλώδες είναι ότι όχι μόνο ανεχόμαστε κάτι τέτοιο στην Ευρώπη, αλλά συμβάλλουμε και στην εξάπλωσή του. Κάθε φορά που ένας πολίτης πληρώνει για τις ερωτικές υπηρεσίες μίας γυναίκας παγιδευμένης σε κάποιο κύκλωμα σωματεμπορίας, συμβάλλει στο διεστραμμένο πλουτισμό εγκληματικών οργανώσεων που χρησιμοποιούν όλο και πιο ανηλεείς μεθόδους.
<P>
Δυστυχώς, η αναζήτηση λύσεων από τα θεσμικά όργανα συνεχίζει να είναι πολύ αργή. Το πρόβλημα εξακολουθεί να οξύνεται. Πάντως, πρέπει να αναγνωρίσουμε ότι οι προτάσεις που παρουσιάζει η Ευρωπαϊκή Επιτροπή είναι, στο σύνολό τους, λογικές και ελπίζουμε χρήσιμες. Ωστόσο, δεδομένης της διασυνοριακής φύσης αυτού του αδικήματος, είναι απαραίτητη μία εναρμονισμένη κατηγοριοποίησή του σε όλα τα κράτη μέλη, που θα περιλαμβάνει τον εξωεδαφικό χαρακτήρα του και την καθολική αρμοδιότητά τους.
<P>
Οι χώρες προορισμού θα έπρεπε να χορηγούν στα θύματα μία προσωρινή άδεια παραμονής όσο θα διαρκεί η δικαστική διαδικασία, ανεξάρτητα από την επιθυμία τους να καταθέσουν ή όχι. Επιπλέον, οι εξαιρετικά σκληρές συνθήκες υπό τις οποίες βρίσκονται τα θύματα δικαιολογούν περαιτέρω την χορήγηση από τα κράτη, για ανθρωπιστικούς λόγους, μίας μόνιμης άδειας παραμονής.
<P>
Εξάλλου, οι διώξεις λόγω φύλου και ειδικά η σωματεμπορία των γυναικών πρέπει να θεωρούνται λόγοι αναγνώρισης του καθεστώτος του πρόσφυγα. Εάν θέλουμε πραγματικά να βοηθήσουμε τα θύματα, πρέπει να εγγυηθούμε την ασφάλειά τους, καθώς και αυτή των οικείων τους, και να τα αποζημιώνουμε μέσω της κατάσχεσης των κερδών των κυκλωμάτων. Θα έπρεπε επίσης αυτά τα θύματα να έχουν δωρεάν πρόσβαση στη στέγαση, την ιατρική και ψυχολογική βοήθεια, τις κοινωνικές υπηρεσίες, τη βοήθεια για την εύρεση εργασίας, κλπ.
<P>
Όλες αυτές οι απόψεις έγιναν εμπράκτως ομόφωνα αποδεκτές από την Επιτροπή για τα Δικαιώματα της Γυναίκας, ωστόσο δεν αρκούν από μόνες τους. Η καταπολέμηση της σωματεμπορίας των γυναικών και η πολιτική της μετανάστευσης πρέπει να αναχθούν σε προτεραιότητα του πολιτικού προγράμματος της Ευρωπαϊκής Ένωσης και των κρατών μελών. Το μόνο που καταφέρνουν οι πολιτικές της μετανάστευσης που στρέφονται γύρω από τα αποτελέσματα και δεν επιχειρούν να θεραπεύσουν τις αιτίες είναι να δημιουργήσουν ένα τρομακτικό πρότυπο εκμετάλλευσης που βρίσκεται πολύ κοντά στη δουλεία. Η φτώχεια, οι κοινωνικές ανισότητες και οι ένοπλες συγκρούσεις αποτελούν τις αιτίες για τα μεταναστευτικά ρεύματα. Όσο δεν βρίσκονται ολοκληρωμένες απαντήσεις για την ανάπτυξη, ο αριθμός των ατόμων που ψάχνει μία καλύτερη ζωή θα αυξάνεται συνεχώς και η μεταναστευτική πίεση δεν θα μπορεί να ελεγχθεί.
<P>
Συνεπώς, ας αναλύσουμε, ας εκτιμήσουμε και ας εφαρμόσουμε πραγματικές πολιτικές ανάπτυξης και ολοκλήρωσης. Τελικά, η καταπολέμηση της σωματεμπορίας είναι, εκτός από απαραίτητη προϋπόθεση για την εγκαθίδρυση ενός χώρου ελευθερίας, ασφάλειας και δικαιοσύνης, ηθική απαίτηση που δεν μπορούμε να αρνηθούμε.

<SPEAKER ID=53 LANGUAGE="NL" NAME="Van der Laan">
Κύριε Πρόεδρε, θα ήθελα καταρχήν να συγχαρώ την κυρία Sφrensen. Όχι μόνο έχει ιδιαίτερη γνώση του θέματος, αλλά και έχει ασχοληθεί ιδιαίτερα με αυτό. Χαίρομαι ιδιαίτερα για το γεγονός ότι έθεσε προς συζήτηση στο Ευρωπαϊκό Κοινοβούλιο αυτό το σημαντικό ζήτημα.
<P>
Οι διαστάσεις της σωματεμπορίας γυναικών έχουν υποτιμηθεί εδώ και πολλά χρόνια. Το πρόβλημα αγνοείται από τους πολιτικούς. Το ίδιο διαπιστώνουμε και από το γεγονός ότι πριν από τρία τουλάχιστον χρόνια οι υπουργοί Δικαιοσύνης είχαν δηλώσει ότι θα πρέπει να διορισθεί ένας εθνικός εισηγητής για τη σωματεμπορία γυναικών. Στις Κάτω Χώρες αυτό επετεύχθη χάρη και στις προσπάθειες της υφυπουργού Verstand. Δυστυχώς σε πολλές χώρες δεν έχει ακόμη διορισθεί εθνικός εισηγητής για το πρόβλημα και νομίζω ότι καλά θα κάνουν οι χώρες αυτές να αναλάβουν δράση το ταχύτερο δυνατό. Συγχρόνως, η νομοθεσία και η συνεργασία είναι ανεπαρκής τη στιγμή αυτή.
<P>
Η έκθεση περιέχει πλήθος ιδεών και συγκεκριμένων προτάσεων, γι' αυτό και υποστηρίζεται σε μεγάλο βαθμό από την Ομάδα των Φιλελευθέρων. Υπάρχουν ωστόσο δύο σημεία τα οποία φαίνονται μεν θετικά εκ πρώτης όψεως, ωστόσο εμείς δεν μπορούμε δυστυχώς να συμφωνήσουμε με αυτά. Πρόκειται καταρχήν για την αυτόματη αναγνώριση του καθεστώτος του πρόσφυγα στα θύματα της σωματεμπορίας γυναικών. Πιστεύουμε ότι η πρόταση αυτή είναι υπερβολική, διότι θα μπορούσε να ανατρέψει ολόκληρη τη Σύμβαση της Γενεύης. Ωστόσο, θεωρούμε σημαντικό να μπορούν να δίνονται άδειες παραμονής για ανθρωπιστικούς λόγους. Αυτή την πρόταση μπορούμε να την υποστηρίξουμε.
<P>
Ένα δεύτερο πρόβλημα έχουμε με την αντιστροφή του βάρους απόδειξης. Ούτε λίγο ούτε πολύ ζητείται εδώ η κατάργηση ενός ουσιαστικού τμήματος της προστασίας των θεμελιωδών ανθρωπίνων δικαιωμάτων, δηλαδή η αρχή ότι κάποιος είναι αθώος μέχρι αποδείξεως του εναντίου. Η αρχή αυτή είναι θεμελιώδης σε ένα κράτος δικαίου. Η ιδέα της αντιστροφής του βάρους απόδειξης προέρχεται από το διοικητικό δίκαιο και αφορά συγκεκριμένα τις διακρίσεις στο χώρο εργασίας. Εάν μεταφέρουμε ωστόσο την αρχή αυτή στο ποινικό δίκαιο, πραγματοποιούμε μία σημαντικότατη αλλαγή. Οι Φιλελεύθεροι ενδιαφέρονται ιδιαίτερα για την προστασία των θεμελιωδών ανθρωπίνων δικαιωμάτων. Δεν είμαστε ακόμη διατεθειμένοι να πραγματοποιήσουμε αυτή την αλλαγή.
<P>
Τέλος, η συζήτηση για τη σωματεμπορία γυναικών και το εμπόριο ανθρώπων είναι σημαντική και επείγουσα. Γι' αυτό θα ήταν λάθος να αναμειχθούν στη συζήτηση ηθικές κρίσεις σχετικά με την πορνεία, όπως προσπάθησαν να κάνουν μερικοί. Εάν κάνουμε κάτι τέτοιο η συζήτηση θα περιπλακεί υπερβολικά και δεν θα συντείνει στην υιοθέτηση αποτελεσματικών μέτρων κατά της σωματεμπορίας γυναικών. Θα ήταν απαράδεκτο να γίνει κάτι τέτοιο.
<P>
Το πρόβλημα είναι επείγον και χρειάζεται να ληφθούν αποτελεσματικά μέτρα το ταχύτερο δυνατόν. Δεν θα πρέπει να μείνουμε στις ωραίες φράσεις. Χρειάζονται έργα, όχι λόγια.

<SPEAKER ID=54 NAME="Boumediene-Thiery">
Κύριε Πρόεδρε, αγαπητοί συνάδελφοι, επιτρέψτε μου να τοποθετηθώ εξ ονόματος των Πρασίνων, αφού η συνάδελφός μου αναγκάστηκε να συνοδεύσει τον συνάδελφό μας που αισθάνθηκε αδιαθεσία.
<P>
Είναι, κατά τη γνώμη μου, ιδιαίτερα ευτυχές το γεγονός ότι υπεύθυνη για την εξέταση αυτής της έκθεσης σχετικά με τη σωματεμπορία γυναικών ήταν η κ. Sφrensen. Είναι πράγματι σπάνιοι οι εισηγητές που έχουν τέτοιες γνώσεις σε άμεση σχέση με το χώρο του εξεταζόμενου αντικειμένου. Όντως, η κ. Sφrensen ασχολείται εδώ και περισσότερα από είκοσι χρόνια με τη σωματεμπορία γυναικών και με το περιβάλλον της πορνείας και, για το λόγο αυτόν, οι προτάσεις που διατυπώνει αξίζουν όλη την εμπιστοσύνη μας. Αποδέχομαι λοιπόν ανεπιφύλακτα την έκθεση της κ. Sφrensen και θα ήθελα να διατυπώσω ορισμένες παρατηρήσεις σχετικά με τις συζητήσεις που διεξήχθησαν επί του θέματος στην επιτροπή, αλλά και στα διάφορα κράτη μέλη ενόψει της διάσκεψης των Ηνωμένων Εθνών σχετικά με την κατάσταση των γυναικών στον κόσμο που θα διεξαχθεί τον Ιούνιο στη Νέα Υόρκη.
<P>
Στη συζήτηση αυτή, ορισμένες ενώσεις που τάσσονται μάλλον υπέρ της κατάργησης προσπαθούν να βάλουν στο ίδιο σακί τη σωματεμπορία γυναικών, την πορνεία, τη μαστροπία. Κατ' αυτόν τον τρόπο συντηρούν κάποιο σύμφυρμα και αντιτίθενται συνεπώς σε κάθε μορφή συζήτησης για τα θέματα αυτά, καθώς κρύβονται πίσω από ηθικούς παράγοντες του τύπου "αναπαλλοτρίωτο του ανθρώπινου σώματος και εμπορευματοποίηση του σώματος" . Έτσι, επιτίθενται στην τελευταία έκθεση του Διεθνούς Γραφείου Εργασίας σχετικά με τη σωματεμπορία γυναικών και την πορνεία, καθώς και στη δουλειά της κ. Lin Lean Lim που δίνει έμφαση στην ανάγκη καθεστώτος για την προστασία των ιερόδουλων, ή αντιμετωπίζουν την Ευρώπη σαν προαγωγό με το πρόσχημα ότι ορισμένες χώρες προσπαθούν να θεσπίσουν νομοθεσία που δεν είναι υπέρ της κατάργησης στον τομέα αυτόν.
<P>
Μπορούμε να αφήσουμε αυτή τη συζήτηση στα χέρια ενώσεων εκ των οποίων ορισμένες, επαναλαμβάνω ορισμένες, αφού αγωνίστηκαν κατά των αμβλώσεων, αρνούνται σήμερα τη διανομή προφυλακτικών στις ιερόδουλες, γιατί βλέπουν το μέτρο αυτό σαν προτροπή στην πορνεία;
<P>
Από τη συμπόνοια στο στιγματισμό, από τη θυματοποίηση στην περιφρόνηση, στον αποκλεισμό της δημόσιας συζήτησης, μας χωρίζει μόνο ένα βήμα. Πράγματι, η μόνη λύση για τις ιερόδουλες είναι να ενταχθούν σε ένα σύστημα κοινού δικαίου, να φροντίσουν τον εαυτό τους, να ζήσουν αξιοπρεπώς, να προστατευτούν από τη βία που ασκούν εις βάρος τους οι προαγωγοί όπως και πελάτες ή ιδρύματα· η μόνη λύση είναι να τις αναγνωρίσουμε όπως είναι και κυρίως να τους δώσουμε το λόγο. Αναγνώριση της επαγγελματικής δραστηριότητάς τους, ανοικτά κοινωνικά δικαιώματα, αστυνομική προστασία που να τις προστατεύει από κάθε μορφή βίας, αυτά είναι που ζητούν. Ας τις ακούσουμε.
<P>
Είτε τάσσονται υπέρ της κατάργησης, κατά το παράδειγμα της Γαλλίας, είτε υπέρ της απαγόρευσης, όπως στη Σουηδία, ή ενίοτε ακόμη και υπέρ της νομοθετικής ρύθμισης, οι νομοθεσίες που συνεπάγονται τη μη αναγνώριση ενός ολόκληρου τμήματος του πληθυσμού ενισχύουν αναπόφευκτα τις διακρίσεις εις βάρος των ατόμων που βρίσκονται υπό καθεστώς αναγκαστικής μετανάστευσης, αλλά και εις βάρος των συνειδητοποιημένων ιερόδουλων, μεταναστών ή μη.
<P>
Η αναποτελεσματικότητα του νόμου ενισχύει την υποδούλωση ορισμένων στους προαγωγούς, την αδυναμία άλλων να ζήσουν αξιοπρεπώς ή να ξεμπλέξουν, διαταράσσοντας τις εύθραυστες εκφράσεις αλληλεγγύης και ακόμη επιδεινώνοντας την εικόνα που έχει το θύμα για τον εαυτό του. Πράγματι, η κ. Roure έχει δίκιο στην ανάλυση αυτού του προβλήματος, όμως αναγνωρίζουμε ότι πρέπει να εξεταστούν διάφορες λύσεις, ενώ πρέπει να διατυπωθούν και να ληφθούν υπόψη διάφορες προτάσεις. Είναι απολύτως αναγκαίο να εξετάσει η Επιτροπή όλες τις μορφές κοινής νομοθεσίας σχετικά με την πορνεία δίνοντας πραγματικό καθεστώς στις ιερόδουλες, προκειμένου να προστατεύσει τις γυναίκες και τους άνδρες από τη μαστροπία, τη βία και τον αποκλεισμό.

<SPEAKER ID=55 LANGUAGE="SV" NAME="Eriksson">
 Κύριε Πρόεδρε, κατ' αρχάς, θέλω να εκφράσω τις ευχαριστίες μου προς την κυρία Sφrensen για την πολύ καλή και ενδιαφέρουσα έκθεση που αξίζει ιδιαίτερα να διαβαστεί. Στην Επιτροπή για τα Δικαιώματα της Γυναίκας και τις Ίσες Ευκαιρίες υπάρχει σχεδόν απόλυτη ομοφωνία. Σε αυτήν την έκθεση, δεν δίνουμε έμφαση μόνο στην αστυνομκή συνεργασία, αλλά, επιπλέον, και στη σημασία των κοινωνικών παρεμβάσεων σε όλα τα επίπεδα.
<P>
Ωστόσο, σε δύο θέματα δεν είμαστε απολύτως σύμφωνοι. Το ένα αφορά τον ρόλο της βιομηχανίας του σεξ σε σχέση με αυτό το θέμα. Είμαστε όλοι απολύτως σύμφωνοι, από τη δεξιά μέχρι την αριστερά, ότι η φτώχεια αποτελεί την κυριότερη αιτία ύπαρξης του εμπορίου λευκής σαρκός και της πορνείας. Εγώ, όμως, θεωρώ ότι η βιομηχανία του σεξ η οποία αρχίζει, πέραν των άλλων, να εισάγει στο χρηματιστήριο σκέλη των δραστηριοτήτων της, πρέπει να τεθεί υπό αμφισβήτηση και, μελλοντικά, να της ζητηθούν ευθύνες.
<P>
Το δεύτερο επίμαχο θέμα είναι - όπως πάντοτε σε σχέση με αυτό το θέμα - η αντίληψη περί πορνείας. Στην έκθεση χρησιμοποιείται σχεδόν αδιαλείπτως ο όρος καταναγκαστική εκπόρνευση, αν όμως χρησιμοποιείται ο όρος καταναγκαστική πορνεία, τότε αυτό προϋποθέτει ότι υπάρχει και το αντίθετο, δηλαδή εθελοντική πορνεία, κάτι που είναι τελικά πολύ παράξενο, ειδικά όταν αναφερόμαστε στο εμπόριο λευκής σαρκός και στη δουλεία.
<P>
Η Συνομοσπονδιακή Ομάδα της Ευρωπαϊκής Ενωτικής Αριστεράς-Αριστερά των Πρασίνων των Βορείων Χωρών έχει υποβάλει κάποιες προτάσεις τροπολογίας, μεταξύ άλλων σε ό,τι αφορά αυτό το θέμα, οι οποίες ελπίζω φυσικά ότι θα τύχουν υποστήριξης. Θέλω να ευχαριστήσω πάλι την κυρία Sφrensen και όλους τους συναδέλφους. Μάλλον, δεν πρόκειται να είναι, δυστυχώς, η τελευταία φορά που συζητούμε αυτό το θέμα, έστω κι αν ήταν μόνο η δεύτερη φορά, μέχρι τώρα.

<SPEAKER ID=56 NAME="Thomas-Mauro">
Κύριε Πρόεδρε, η σωματεμπορία γυναικών δεν είναι μόνο υπόθεση των γυναικών, αλλά εντάσσεται σε ένα πολύ ευρύτερο και γενικότερο πλαίσιο της διεθνούς εγκληματικότητας και της σωματεμπορίας ανθρώπινων όντων. Το να επαναφέρουμε ένα τέτοιο θέμα σήμερα θα μπορούσε να φανεί αναχρονιστικό. Και όμως όχι, η δουλεία θα αποτελέσει μέρος του 21ου αιώνα: ενισχυόμενη και αναπτυσσόμενη από τη δυστυχία αυτών των βασανισμένων όντων, που περιπλανώνται στον κόσμο παρά τη θέλησή τους, που πωλούνται σε κάποιο μέρος του πλανήτη σήμερα για να αγοραστούν στη συνέχεια και να έρθουν και σε μας. Τίποτα δεν σταματά αυτούς τους διεθνιστές προαγωγούς που ωθούν οικογένειες να πουλήσουν τα παιδιά τους, που προσελκύουν τα κορίτσια στην Ευρώπη για να τα εξαναγκάσουν να δουλέψουν, για να τα εκδώσουν.
<P>
Στη διάρκεια μιας διάσκεψης που οργανώθηκε από κοινού από τις Ηνωμένες Πολιτείες και τις Φιλιππίνες, το Μάρτιο, εξετάστηκε επίσης η ιδιαίτερα κερδοσκοπική φύση αυτής της νέας αγοράς. Η σωματεμπορία ανθρώπινων όντων, μετά τα ναρκωτικά και τα όπλα, είναι η τρίτη μεγαλύτερη πηγή εσόδων για το οργανωμένο έγκλημα.
<P>
Όμως η σωματεμπορία ανθρώπινων όντων είναι κυρίως η παραβίαση της ανθρώπινης αξιοπρέπειας και των δικαιωμάτων του ανθρώπου. Οι κοινωνίες μας ζητούν δικαίωμα στην ευτυχία, την κατάρριψη των ταμπού, την ευχαρίστηση, την ελευθερία. Καμία σημασία δεν έχει αν κάποια άτομα, γυναίκες και παιδιά πληρώνουν το τίμημα της καθόδου στην κόλαση. Η πορνεία είναι μια μορφή δουλείας που θα θέλαμε να παρουσιάσουμε σαν εξωτική και ρομαντική για να κρύψουμε όλη την τραγωδία και τον ειδεχθή χαρακτήρα της. Είναι άρνηση της ελευθερίας. Μοναδικό σύνθημα αυτών των εγκλημάτων είναι η ευχαρίστηση· διαπράττονται μέσα στη γενική αδιαφορία μιας κοινωνίας που το δέχεται ως το παλαιότερο επάγγελμα του κόσμου, μαζί με την πορνογραφία, από την καθημερινή ζωή μέχρι την τηλεόραση, και το Διαδίκτυο όπου όλα αγοράζονται, ακόμη και τα κορίτσια. Πορνεία, σωματεμπορία ανθρώπινων όντων, σεξουαλικός τουρισμός, παιδεραστία, αυτά τα θέματα ήρθαν στην επιφάνεια από τα μέσα ενημέρωσης και σιγά-σιγά αυτά τα θέματα είναι τώρα λιγότερο ταμπού. Τόσο το καλύτερο! Γιατί είναι ανυπόφορη αυτή η απάθεια μπροστά σε αυτό που η κοινωνία θεωρούσε μη αναστρέψιμο.
<P>
Σήμερα, πρέπει να βοηθήσουμε τα άτομα που γίνονται αντικείμενα εκμετάλλευσης για το κορμί τους για εμπορικούς σκοπούς, στις χώρες μας και στις χώρες καταγωγής τους, αυξάνοντας τις ενισχύσεις για την ανάπτυξη, την παιδεία, τη συνεργασία μεταξύ των κρατών. Η Ευρωπαϊκή Ένωση πρέπει να ανησυχήσει και, αντί να δίνει μαθήματα στις γυναίκες του κόσμου, πέντε χρόνια μετά το Πεκίνο, το καλύτερο που θα είχε να κάνει θα ήταν να βάλει τάξη στα του οίκου της. Η σωματεμπορία ανθρώπινων όντων προσλαμβάνει απίστευτες διαστάσεις στις χώρες μας, γιατί υπάρχει ζήτηση και γιατί η Ευρωπαϊκή Ένωση συμπεριφέρεται σαν πλούσια και περιφρονητική καταναλώτρια της απόγνωσης αυτών των ενηλίκων ή παιδιών που δεν είχαν άλλη επιλογή.
<P>
Θα ολοκληρώσω παραθέτοντας τη σημαντικότερη φράση του συνεδρίου που διοργανώθηκε στο Παρίσι στις 15 Μαΐου υπό την αιγίδα του Ευρωπαϊκού Κοινοβουλίου: "Ο άνθρωπος εξευτελισμένος από την πορνεία, συνιστά ένα ανυπόφορο πλήγμα για τα δικαιώματα του ανθρώπου" .

<SPEAKER ID=57 NAME="Turco">
Κύριε Πρόεδρε, εξ ονόματος των βουλευτών της Λίστας Bonino συγχαίρω την εισηγήτρια για την εξαιρετική έκθεση σχετικά με το δραματικό πρόβλημα της σωματεμπορίας των γυναικών. Αυτή η εξαιρετικά ισορροπημένη έκθεση είμαστε σίγουροι ότι θα εγκριθεί από αυτό το Κοινοβούλιο με συντριπτική πλειοψηφία. Είμαστε σίγουροι γι' αυτό, επειδή κανείς δεν μπορεί να ανεχθεί τη βία που ασκείται σήμερα εις βάρος γυναικών που πέφτουν θύματα απαγωγής, ή εξαναγκάζονται με απειλές ή πέφτοντας θύματα απάτης να εισέλθουν στην Ευρωπαϊκή Ένωση για να καταλήξουν συχνά στην καταναγκαστική πορνεία ή σε άλλες μορφές καταναγκαστικής εργασίας.
<P>
Όλοι μας γνωρίζουμε ανατριχιαστικές ιστορίες ιερόδουλων, συχνά ανήλικων, που απήχθησαν στη χώρα προέλευσής τους, οδηγήθηκαν στην Ένωση - όπως λέγεται -παράνομα, βιάσθηκαν, δέχθηκαν απειλές για αντίποινα εις βάρος των οικογενειών τους ή, ίσως, δολοφονήθηκαν, εάν δείχνοντας θάρρος αποφάσισαν να καταγγείλουν τους εκμεταλλευτές τους. Η έκθεση υποδεικνύει ορισμένες πιθανές λύσεις που έχουν ήδη εφαρμοσθεί με επιτυχία, όπως η παραχώρηση αδειών παραμονής, η χορήγηση προστασίας και η δωρεάν ιατρική βοήθεια. Αυτά τα μέτρα, που έχουν ήδη εφαρμοσθεί με επιτυχία σε ορισμένα κράτη, πρέπει να επεκταθούν στο σύνολο της Ένωσης.
<P>
Όμως, θα ήθελα να επισύρω την προσοχή σε ένα ζήτημα ύψιστης σημασίας: η άμεση ή έμμεση απαγόρευση της πορνείας και οι περιοριστικοί νόμοι σχετικά με τη μετανάστευση δεν είναι οι λόγοι που προκαλούν τη σωματεμπορία και την καταναγκαστική πορνεία; Τα θύματα της εγκληματικότητας που σχετίζεται με την πορνεία δεν υποχρεώνονται να εξασκούν αυτή τη δραστηριότητα εξαιτίας του γεγονότος ότι βρίσκονται σε μια κατάσταση παρανομίας, ότι αποτελούν ένα αδύνατο υποκείμενο που συνθλίβεται ανάμεσα στη βία των εκμεταλλευτών του και την καταστολή των διωκτικών αρχών; Τέλος πάντων, η απαγορευτική πολιτική δεν είναι εκείνη που καθιστά ανεξέλεγκτο, δραματικό, απάνθρωπο το φαινόμενο που έχει ως σκοπό να ελέγξει; Και γιατί τα άτομα που θέλουν να επιδοθούν στην πορνεία με τη θέλησή τους, αν και η πορνεία είναι τυπικά νόμιμη σε πολλά κράτη μέλη, πρέπει να συγκρούονται με την ουσιαστική απαγόρευση που πλήττει τις δραστηριότητες που συνδέονται μαζί της και τα τεχνάσματα που ποινικοποιούν, στην πράξη, την άσκηση της εθελούσιας πορνείας; Και, ακόμα, η νομιμοποίηση της εθελουσίας πορνείας δεν θα επέτρεπε στις ξένες πόρνες να βελτιώσουν την κατάστασή τους βγαίνοντας από τις συνθήκες παρανομίας και βίας στις οποίες βρίσκονται τώρα;
<P>
Γι' αυτό το λόγο εμείς παρουσιάσαμε δύο τροπολογίες. Με την πρώτη ζητάμε την επεξεργασία μιας ανάλυσης σχετικά με το κόστος και τα ευεργετήματα που προκύπτουν από τους διαφορετικούς νόμους και τις πολιτικές που εφαρμόζονται, καθώς και από τις εναλλακτικές επιλογές αυτών· με τη δεύτερη τροπολογία προτείνουμε μέτρα για να προστατεύσουμε από την εκμετάλλευση και τη βία του οργανωμένου εγκλήματος τα ενήλικα άτομα που, ελεύθερα από οποιοδήποτε καταναγκασμό, επιδίδονται στην πορνεία, επιτρέποντας νόμιμους τρόπους άσκησης μιας δραστηριότητας αυτού του είδους.

<SPEAKER ID=58 NAME="Mathieu">
Κύριε Πρόεδρε, αγαπητοί συνάδελφοι, το να συζητούμε ένα πρόβλημα σημαίνει ότι αναγνωρίζουμε ήδη τη σοβαρότητά του. 500.000 άτομα θύματα της σωματεμπορίας ανθρώπινων όντων εισέρχονται κάθε χρόνο στη Δυτική Ευρώπη. Είναι επιτακτική ανάγκη να πατάξουμε τη σωματεμπορία γυναικών γιατί, όταν η Ένωση διακηρύσσει την αποφασιστικότητά της να καταπολεμήσει το ξέπλυμα χρημάτων, το εμπόριο ναρκωτικών και το οργανωμένο έγκλημα, ξεχνά ότι η σωματεμπορία ανθρώπινων όντων είναι μία από τις σημαντικές όψεις του οργανωμένου εγκλήματος.
<P>
Θα ήθελα να συγχαρώ εδώ την κ. Sφrensen για την έκθεσή της, που έρχεται λίγο πριν τη διεύρυνση της Ένωσης προς τις ΧΚΑΕ, οι οποίες είναι συχνά δακτυλοδεικτούμενες ως χώρες καταγωγής ή διέλευσης στις υποθέσεις πορνείας και σύγχρονης δουλείας.
<P>
Όσον αφορά τη μέθοδο, θα έλεγα ότι η καταπολέμηση της σωματεμπορίας ανθρώπινων όντων δεν προϋποθέτει αναγκαστικά την ολοκληρωτική κοινοτικοποίηση, αλλά τη στενή συνεργασία μεταξύ των κρατών της Ένωσης, υπό την αιγίδα της Europol και της Interpol, διακρατικών διαρθρώσεων που έχουν αποδείξει την επιτόπια αποτελεσματικότητά τους.
<P>
Στόχος μας είναι να διασφαλίσουμε ότι η σωματεμπορία ανθρώπινων όντων θεωρείται ποινικό αδίκημα που θα τιμωρείται σκληρά σε όλα τα κράτη μέλη και ότι οι υποκινητές των κυκλωμάτων θα τιμωρούνται με παραδειγματικό τρόπο.
<P>
Όπως έχουν σήμερα οι διάφορες νομοθεσίες, αντιμετωπίζουμε μεγάλη πολυμορφία ποινικών παραδόσεων στα κράτη μέλη μας. Το να διατυπώνουμε λοιπόν συγκεκριμένες κατηγορίες σε κοινοτικό επίπεδο θα μας οδηγούσε σε αδιέξοδο. Θα έπρεπε αντίθετα να εμπνευστούμε από τη μέθοδο της έκθεσης Schmid σχετικά με την απάτη και την παραχάραξη των μέσων πληρωμής. Το Συμβούλιο των Υπουργών θα μπορούσε έτσι, με πρόταση της Επιτροπής, να καταρτίσει κατάλογο των εγκληματικών συμπεριφορών που πρέπει να καταπολεμηθούν, ενώ τα κράτη μέλη θα αναλάβουν να μεταφράσουν αυτές τις συμπεριφορές σε αξιόποινες πράξεις στο πλαίσιο του σεβασμού των νομικών παραδόσεών τους.
<P>
Εν κατακλείδι, είμαι βέβαιη ότι, με τον τρόπο αυτόν, θα είμαστε αποτελεσματικότεροι στη δράση που διεξάγουμε εναντίον αυτής της μάστιγας και ότι θα αποφύγουμε τους σκοπέλους μιας εναρμόνισης που θα καθυστερούσε τα μέτρα που πρέπει ήδη από τώρα να ληφθούν.

<SPEAKER ID=59 NAME="Πρόεδρος">
Η συζήτηση της παρούσας έκθεσης θα έπρεπε να συνεχισθεί το απόγευμα, αλλά ακριβέστερη πληροφόρηση για τη συνέχιση της συζήτησης και για τη διεξαγωγή της σημερινής συνεδρίασης θα δοθεί αργότερα.
<P>
Προχωρούμε τώρα στην ψηφοφορία.

<SPEAKER ID=60 LANGUAGE="EN" NAME="McMillan-Scott">
Κύριε Πρόεδρε, επρόκειτο να διεξαχθεί συζήτηση σχετικά με το ζήτημα της βίας στο ποδόσφαιρο. Τα χθεσινοβραδινά γεγονότα στην Κοπεγχάγη τονίζουν πόσο σημαντικό είναι να πραγματοποιήσει αυτή τη συζήτηση το Ευρωπαϊκό Κοινοβούλιο, όπως αποφάσισε νωρίτερα αυτήν την εβδομάδα.
<P>
Εξαιτίας των φυσικών δυσκολιών σχετικά με τον τόπο όπου θα διεξαχθούν οι αγώνες για το Euro 2000, η Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών στο σύνολό της αποφάσισε να μην υποστηρίξει αυτό το ψήφισμα και να το αποσύρει.
<P>
Από την άλλη πλευρά, η βρετανική αντιπροσωπεία, η οποία αριθμεί τώρα 36 μέλη, κατέθεσε εκ νέου το ψήφισμα στην αρχική του μορφή. Κύριε Πρόεδρε, ζητώ να κηρύξετε παραδεκτή τη διεξαγωγή αυτής της συζήτησης τώρα, σύμφωνα με την επιθυμία που είχε εκφράσει το Σώμα νωρίτερα αυτήν την εβδομάδα.

<SPEAKER ID=61 NAME="Πρόεδρος">
. Η συζήτηση θα διεξαχθεί όπως είχε προταθεί. Η ακριβής χρονική στιγμή θα ανακοινωθεί αργότερα.

<CHAPTER ID=4>
ΨΗΦΟΦΟΡIΕΣ
<SPEAKER ID=62 LANGUAGE="EN" NAME="Έκθεση (Α5-0121/2000) του κ.">
εξ ονόματος της Επιτροπής Προϋπολογισμών, σχετικά με την κατάσταση των προβλεπομένων εσόδων και δαπανών του Κοινοβουλίου για το οικονομικό έτος 2001
<P>
(Το Σώμα εγκρίνει το ψήφισμα)
<P>

<P>
Έκθεση (Α5-0134/2000) του κ. Κατηφόρη, εξ ονόματος της Επιτροπής Οικονομικής και Νομισματικής Πολιτικής, σχετικά με τη σύσταση της Επιτροπής για τους γενικούς προσανατολισμούς των οικονομικών πολιτικών των κρατών μελών και της Κοινότητας (που συντάσσονται σύμφωνα με το άρθρο 99(2) της Συνθήκης για την ίδρυση της Ευρωπαϊκής Κοινότητας) (COM(2000) 214-C5-0218/2000 - 2000/2119(COS))
<P>
(Το Σώμα εγκρίνει το ψήφισμα)
<P>

<P>
Έκθεση (Α5-0108/2000) του κ. Pomιs Ruiz, εξ ονόματος της Επιτροπής Οικονομικής και Νομισματικής Πολιτικής, σχετικά με την ετήσια αξιολόγηση της εφαρμογής των προγραμμάτων σταθερότητας και σύγκλισης (2000/2041(ΙΝΙ))
<P>
(Το Σώμα εγκρίνει το ψήφισμα)
<P>

<P>
Έκθεση (Α5-0135/2000) του κ. Goebbels, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση απόφασης του Συμβουλίου για την εισαγωγή του ενιαίου νομίσματος στην Ελλάδα από 1.1.2001 (άρθρο 122(2)) (8350/2000 - COM(2000) 274 - C5-0226/2000 - 2000/0110(CNS))
<P>
(Το Σώμα εγκρίνει το ψήφισμα νομοθετικού περιεχομένου)
<P>

<P>
Κοινή πρόταση ψηφίσματος σχετικά με τα προβλήματα ασφάλειας στις εγκαταστάσεις της εταιρείας British Nuclear Fuels στο Sellafield
<P>
Purvis (PPE-DE). (EN) Κύριε Πρόεδρε, μένω κατάπληκτος από τη σειρά των ψηφοφοριών εδώ. Θα ήθελα να σας ζητήσω να την αναστρέψετε, έτσι ώστε η συμβιβαστική πρόταση ψηφίσματος που υποβλήθηκε από τέσσερις Ομάδες, μεταξύ των οποίων και οι δύο μεγαλύτερες Ομάδες, να έρθει πρώτη.

<SPEAKER ID=63 NAME="Πρόεδρος">
Κύριε Purvis, ο τρόπος που εργαζόμαστε είναι ο εξής: η πρόταση ψηφίσματος που θα κατατεθεί πρώτη ψηφίζεται και πρώτη. Όταν δημιουργείται συμβιβαστική πρόταση, αν αυτή περιέχει την πρώτη πρόταση ψηφίσματος, τότε αυτή η συμβιβαστική πρόταση ψηφίζεται πρώτη· δεν έχει σημασία πόσες Ομάδες συμμετέχουν στη συμβιβαστική πρόταση.

<SPEAKER ID=64 LANGUAGE="EN" NAME="Ahern">
Κύριε Πρόεδρε, η πρόταση ψηφίσματος που υποβλήθηκε από την Ομάδα των Πρασίνων κατατέθηκε πρώτη. Είναι απολύτως ορθό να ψηφίσουμε πρώτα επ' αυτού του κειμένου, καθώς επιτύχαμε συμβιβασμό με κάποιες άλλες Ομάδες. Μάλιστα, βουλευτές απ' όλες τις παρατάξεις του Σώματος υποστήριξαν την πρόταση ψηφίσματος. Ελπίζω να κάνουν το ίδιο και κατά την ψηφοφορία - ακόμα και κάποιοι βουλευτές από πολιτικές Ομάδες που δεν υποστήριξαν αυτή τη συμβιβαστική πρόταση - γιατί η κατάσταση στο Sellafield είναι σοβαρή.

<SPEAKER ID=65 NAME="Πρόεδρος">
Ας προχωρήσουμε στην ψηφοφορία και ας μην ξαναρχίσουμε τη συζήτηση.
<P>
(Το Σώμα απορρίπτει την κοινή πρόταση ψηφίσματος)
<P>

<P>
Πρόταση ψηφίσματος (Β5-0414/2000) της κυρίας Ahern και άλλων σχετικά με τα προβλήματα ασφαλείας στις εγκαταστάσεις της εταιρείας British Nuclear Fuels στο Sellafield
<P>
(Το Σώμα απορρίπτει την πρόταση ψηφίσματος)
<P>

<P>
Κοινή πρόταση ψηφίσματος για την παραποίηση δεδομένων σχετικά με τα καύσιμα MOX (μεικτό οξείδιο πλουτωνίου-ουρανίου) στο Sellafield
<P>
(Το Σώμα εγκρίνει το κοινό ψήφισμα)
<P>

<P>
Έκθεση (Α5-0109/2000) της κ. Randzio-Plath, εξ ονόματος της Επιτροπής Οικονομικής και Νομισματικής Πολιτικής, σχετικά με το σχέδιο οδηγίας της Επιτροπής για την τροποποίηση της οδηγίας 80/723/ΕΟΚ περί της διαφάνειας των οικονομικών σχέσεων μεταξύ των κρατών μελών και των δημοσίων επιχειρήσεων (SEC(1999) 404 - C5-0102/2000 - 2000/2065(COS))
<P>
(Το Σώμα εγκρίνει το ψήφισμα)
<P>

<P>
Κοινή πρόταση ψηφίσματος για το εξωτερικό χρέος των φτωχών χωρών
<P>
(Το Σώμα εγκρίνει το κοινό ψήφισμα)
<P>

<P>
Κοινή πρόταση ψηφίσματος για την κατάσταση στη Ζιμπάμπουε
<P>
(Το Σώμα εγκρίνει το κοινό ψήφισμα)
<P>

<P>
Έκθεση (Α5-0094) του κ. Paasilinna, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την ανακοίνωση της Επιτροπής προς το Ευρωπαϊκό Κοινοβούλιο, το Συμβούλιο, την Οικονομική και Κοινωνική Επιτροπή και την Επιτροπή των Περιφερειών με τίτλο: Πέμπτη έκθεση για την εφαρμογή του πλέγματος κανονιστικών ρυθμίσεων στις τηλεπικοινωνίες (COM(1999) 537 - C5-0112/2000 - 2000/2072(COS))

<SPEAKER ID=66 LANGUAGE="ES" NAME="Barσn Crespo">
Κύριε Πρόεδρε, είχα ζητήσει το λόγο σχετικά με την ψηφοφορία για τη Ζιμπάμπουε, κατά την οποία ψηφίσαμε μηχανικά 12 τροπολογίες που κατέθεσε η λεγόμενη Ομάδα Τεχνικού Συντονισμού των Ανεξαρτήτων Βουλευτών, και αφού διαπιστώσαμε ότι οι ίδιοι δεν ψήφισαν σε καμία περίπτωση υπέρ των τροπολογιών τους, ενώ μας υποχρέωσαν συστηματικά να ψηφίσουμε. Το αναφέρω αυτό υπό το πρίσμα της έκθεσης Provan και της αναθεώρησης του συστήματος ψηφοφορίας στην Ολομέλεια. Αυτός ο τρόπος συμπεριφοράς μου φαίνεται απαράδεκτος.
<P>
(Χειροκροτήματα)

<SPEAKER ID=67 NAME="Flesch">
Κύριε Πρόεδρε, συμβαίνει να έχω οικονομικό συμφέρον σε έναν τομέα τον οποίον αφορά η ανακοίνωση της Επιτροπής που αποτελεί αντικείμενο της παρούσας έκθεσης. Κατά συνέπεια, δεν θα λάβω μέρος σε καμία ψηφοφορία επί της έκθεσης αυτής. Και θα πρέπει, κύριε Πρόεδρε, να κάνω την ίδια δήλωση και για την επόμενη έκθεση, του κ. Αλυσανδράκη σχετικά με τα ραδιοφάσματα, εκτός κι αν αναγνωρίσετε από τώρα τη δήλωσή μου.

<SPEAKER ID=68 LANGUAGE="EN" NAME="McMillan-Scott">
Κύριε Πρόεδρε, πολύ σωστά η κ. Flesch προβαίνει σε δήλωση συμφέροντος σε τομείς στους οποίους έχει κάποιο συμφέρον. Προτείνω μια παρόμοια δήλωση να μην είναι απαραίτητη κατά την ψηφοφορία. Όταν παρεμβαίνουν οι βουλευτές στη συζήτηση, είτε στα πλαίσια της επιτροπής είτε στην Ολομέλεια, πρέπει να προβαίνουν σε δηλώσεις συμφερόντων, αυτό όμως δεν πρέπει να τους εμποδίζει να ψηφίζουν επί ενός θέματος.

<SPEAKER ID=69 NAME="Πρόεδρος">
Δεν θα ήθελα να κάνουμε μια συζήτηση επ' αυτού του θέματος. Δεν θέλω να ανασκαλίζω τους κανόνες. Απ' ό,τι θυμάμαι εγώ, ο Κανονισμός λέει ότι πρέπει να προβαίνετε στη δήλωση αυτή και πριν από τις ψηφοφορίες.

<SPEAKER ID=70 LANGUAGE="EN" NAME="Rovsing">
Κι εγώ έχω οικονομικό συμφέρον στον τομέα των τηλεπικοινωνιών και του διαστήματος, επομένως δεν θα συμμετάσχω στην ψηφοφορία.
<P>
(Το Σώμα εγκρίνει το ψήφισμα)
<P>

<P>
Έκθεση (Α5-0122/2000) του κ. Αλυσανδράκη, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών με τίτλο "Επόμενα Βήματα στην Πολιτική Ραδιοφάσματος - Αποτελέσματα της Δημόσιας Διαβούλευσης για την Πράσινη Βίβλο (COM(1999) 538 - C5-0113/2000 - 2000/2073(COS))
<P>
(Το Σώμα εγκρίνει το ψήφισμα)
<P>

<P>
Έκθεση (Α5-0119/2000) του κ. Αλυσανδράκη, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με το έγγραφο εργασίας της Επιτροπής "Για μια συνεκτική ευρωπαϊκή προσέγγιση για το διάστημα" (SEC(1999) 789 - C5-0336/1999 - 1999/2213(COS))
<P>
Μετά την έγκριση δύο τροπολογιών:
<P>
Ford, Glyn (PSE). (EN) Κύριε Πρόεδρε, σχετικά με ένα θέμα διαδικασίας. Αυτές οι δύο τροπολογίες μοιάζουν πάρα πολύ με εκείνες οι οποίες είχαν απορριφθεί στην επιτροπή. Μπορούμε να ξεκαθαρίσουμε ότι ο εισηγητής παρουσιάζει την άποψη της επιτροπής και όχι τη δική του;

<SPEAKER ID=71 NAME="Πρόεδρος">
Νομίζω ότι αυτό είναι ένα θέμα που πρέπει να συζητήσετε στην επιτροπή σας.
<P>
(Το Σώμα εγκρίνει το ψήφισμα)
<P>

<P>
Έκθεση (Α5-0131/2000) της κ. Plooij-van Gorsel, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών "για έναν ευρωπαϊκό χώρο στον τομέα της έρευνας" (COM(2000) 6 - C5-0115/2000 - 2000/2075(COS))

<SPEAKER ID=72 NAME="Plooij-Van Gorsel">
Κύριε Πρόεδρε, θα ήθελα να σας προτείνω το εξής. Έχουν υποβληθεί διάφορες τροπολογίες οι οποίες προστέθηκαν δύο φορές στο κείμενο όταν έγινε η ψηφοφορία στην επιτροπή. Με τη βοήθειά σας θα ήθελα να προσπαθήσω να βάλω λίγη τάξη στην έκθεση και να διαγράψω ορισμένα πράγματα τα οποία αναφέρονται δύο φορές. Εξάλλου, θα ήθελα να προτείνω μία προφορική τροπολογία στις παραγράφους ΙΒ, ΙΓ, ΙΔ, ΙΕ. Έχω διανείμει αυτή την τροπολογία στους διάφορους συντονιστές της ψηφοφορίας οι οποίοι συμφώνησαν με αυτήν.

<SPEAKER ID=73 NAME="Πρόεδρος">
Αυτή είναι μια διαδικασία "νοικοκυρέματος" . Υπάρχουν αντιρρήσεις για αυτή την προφορική τροπολογία;
<P>
(Το Σώμα κάνει δεκτή την προφορική τροπολογία)

<SPEAKER ID=74 LANGUAGE="ES" NAME="Barσn Crespo">
Κύριε Πρόεδρε, υπό αυτές τις συνθήκες, μία έκθεση πρωτοβουλίας και με αυτή τη σύγχυση προτείνω να αναπεμφθεί στην αρμόδια επιτροπή για να εκπονήσει ένα σωστό έργο.

<SPEAKER ID=75 NAME="Πρόεδρος">
Κύριε Barσn Crespo, αυτό είναι επίσημο αίτημα εξ ονόματος της Ομάδας του Κόμματος των Ευρωπαίων Σοσιαλιστών;

<SPEAKER ID=76 LANGUAGE="DE" NAME="Hδnsch">
Κύριε Πρόεδρε δεν πρόκειται για τυπική αίτηση, αλλά για μια αναγκαία παρατήρηση σχετικά με τον τρόπο που εργάζεται το παρόν Κοινοβούλιο όσον αφορά σημαντικά ζητήματα. Εδώ μπορούμε να ψηφίζουμε μόνο για ζητήματα, η συζήτηση των οποίων έχει πραγματικά ολοκληρωθεί στην αντίστοιχη επιτροπή. Δεν είναι δυνατόν να γίνονται τέτοια πράγματα στη Ολομέλεια!
<P>
(Χειροκροτήματα)

<SPEAKER ID=77 LANGUAGE="EN" NAME="MacCormick">
Κύριε Πρόεδρε, με όλο τον σεβασμό προς την εισηγήτρια, αναφέρεται σε κάτι που δεν είχε αναφερθεί καθόλου κατά τη συζήτηση εχθές το βράδυ. Αυτή η έκθεση χρειάστηκε να συνταχθεί πάρα πολύ βιαστικά. Δύο επιτροπές συνέβαλαν σημαντικά στη διαμόρφωσή της. Είναι πιθανόν στο τέλος να υπάρχουν κάποια περιττά στοιχεία, αναφέρονται όμως σε διαφορετικά θέματα. Εχθές το βράδυ, ο Επίτροπος δεν άφησε κατά κανέναν τρόπο να εννοηθεί ότι εύρισκε κάτι το διφορούμενο ή δυσνόητο. Είναι μάλλον άτοπο να κάνουμε οτιδήποτε άλλο εκτός από το να ψηφίσουμε για κάθε σημείο που αναφέρεται στον κατάλογο ψηφοφορίας.

<SPEAKER ID=78 LANGUAGE="NL" NAME="Plooij-van Gorsel">
Θα ήθελα να τους ευχαριστήσω όλους για τις παρατηρήσεις τους. Ιδιαίτερα συμφωνώ με την παρατήρηση του κ. Hδnsch. Ίσως θα πρέπει κάποτε να δούμε πώς προχωρούν τα πράγματα εδώ στο Κοινοβούλιο. Κάτι τέτοιο θα με χαροποιούσε ιδιαίτερα.

<SPEAKER ID=79 NAME="Πρόεδρος">
Δεν θα ήθελα να ξεκινήσω μια νέα συζήτηση. Το Προεδρείο εξετάζει τις μεθόδους εργασίας του Κοινοβουλίου. Πολύ σύντομα θα λάβετε όλοι αντίγραφο του εξαιρετικού εγγράφου προβληματισμού του κ. Provan.

<SPEAKER ID=80 LANGUAGE="EN" NAME="MacCormick">
Κύριε Πρόεδρε, η παράγραφος 13, η οποία συντάχθηκε από την Επιτροπή Νομικών Θεμάτων και Εσωτερικής Αγοράς, αναφέρει ότι η Επιτροπή Νομικών Θεμάτων συμφώνησε να ζητήσει ανά διετία συντασσόμενη έκθεση της Επιτροπής προς το Ευρωπαϊκό Κοινοβούλιο, biennial στα αγγλικά. Ωστόσο, ίσως εξαιτίας της περίεργης προφοράς μου, η λέξη αυτή καταγράφηκε, στα αγγλικά πάντα, ως "biannual" , πράγμα που θα είχε ως αποτέλεσμα να απαιτείται σύνταξη εκθέσεως δύο φορές τον χρόνο και αυτό θα ήταν υπερβολικό! Ζητώ επομένως να γίνει δεκτή προφορική τροπολογία με την οποία θα αλλάζει η λέξη αυτή σε "biennial" .
<P>
(Το Σώμα κάνει δεκτή την προφορική τροπολογία)
<P>
(Το Σώμα εγκρίνει το ψήφισμα)
<P>

<P>
Έκθεση (Α5-0125/2000) της κ. Smet και της κ. Grφner, εξ ονόματος της Επιτροπής για τα Δικαιώματα της Γυναίκας και τις Ίσες Ευκαιρίες, σχετικά με τη συνέχεια που δόθηκε στην Πλατφόρμα Δράσης του Πεκίνου (2000/2020(ΙΝΙ))
<P>
(Το Σώμα εγκρίνει το ψήφισμα)
<P>

<P>
Πρόεδρος. Η Ώρα των Ψηφοφοριών έληξε.
<P>


<SPEAKER ID=81 NAME="Πρόεδρος">
Προτού διακόψει τις εργασίες του το Σώμα θα θέλατε ενδεχομένως να ακούσετε την πρόταση για την οργάνωση των εργασιών για το υπόλοιπο της ημέρας. Προτείνουμε στις 15.00 να διεξαχθεί συζήτηση επί της έκθεσης Buitenweg και στη συνέχεια συζήτηση επί επικαίρων και επειγόντων θεμάτων. Στις 18.00 θα ψηφίσουμε πρώτα επί της έκθεσης Buitenweg και στη συνέχεια επί των ψηφισμάτων κατεπείγοντος και μετά από αυτό θα διεξαγάγουμε όλες τις άλλες ψηφοφορίες επί θεμάτων των οποίων η συζήτηση έχει ολοκληρωθεί. Αυτή θα είναι η διάταξη των εργασιών.

<SPEAKER ID=82 LANGUAGE="EN" NAME="McKenna">
Κύριε Πρόεδρε, σχετικά με ένα θέμα διαδικασίας. Δύο φορές αυτήν την εβδομάδα αντιμετωπίσαμε την εξής κατάσταση: είχε ζητηθεί από κάποιες Ομάδες η διεξαγωγή ψηφοφορίας με ονομαστική κλήση στην τελική ψηφοφορία κάποιας έκθεσης και, λίγο πριν την τελική ψηφοφορία, το Σώμα μαθαίνει ότι το αίτημα για ψηφοφορία με ονομαστική κλήση έχει αποσυρθεί. Πώς έχει η κατάσταση, γιατί, παραδείγματος χάρη, αν έχει ζητηθεί η διεξαγωγή ψηφοφορίας με ονομαστική κλήση, τότε ουσιαστικά οι άλλες Ομάδες δεν υποβάλουν κι εκείνες το ίδιο αίτημα, με αποτέλεσμα να μην έχουμε την ευκαιρία διεξαγωγής ψηφοφορίας με ονομαστική κλήση επί της τελικής έκθεσης. Θα μπορούσατε να μας εξηγήσετε πώς έχει η κατάσταση;

<SPEAKER ID=83 NAME="Πρόεδρος">
Δέχομαι ότι είναι δυσάρεστο το γεγονός ότι οι Ομάδες μπορούν να αποσύρουν τα αιτήματά τους σε οποιοδήποτε στάδιο. Το μόνο που μπορώ να προτείνω είναι μια προσέγγιση του τύπου "λαμβάνουμε μέτρα για να είμαστε σίγουροι" . Αν θέλετε να διασφαλίσετε ότι θα διεξαχθεί ψηφοφορία με ονομαστική κλήση, να υποβάλετε σχετικό αίτημα και εξ ονόματος της δικής σας Ομάδας. Το δέχομαι ότι η κατάσταση αυτή δεν είναι και πολύ ευχάριστη.

<SPEAKER ID=84 LANGUAGE="DE" NAME="Schrφder, Ilka">
Κύριε Πρόεδρε, θεωρώ ότι πρέπει να υπάρχει η δυνατότητα να λέει κάποιος άλλος ότι αναδέχεται αυτή την αίτηση για ψηφοφορία με ονομαστική κλήση. Αυτή η δυνατότητα πρέπει να υπάρχει, όταν μια Ομαδα αποσύρει την πρότασή της. Περί αυτού πρόκειται.

<SPEAKER ID=85 NAME="Πρόεδρος">
Το ζήτημα αυτό αφορά την Επιτροπή Συνταγματικών Υποθέσεων. Σύμφωνα με τους ισχύοντες κανόνες, τίποτα δεν εμποδίζει τους βουλευτές να αποσύρουν τα αιτήματά τους για ψηφοφορία με ονομαστική κλήση.

<SPEAKER ID=86 LANGUAGE="SV" NAME="Theorin">
Κύριε Πρόεδρε, δεν κατάλαβα τι θα γίνει με την έκθεση Sφrensen. Θα συνεχιστεί η συζήτηση μετά τη συζήτηση για τα - μεγαλύτερης βαρύτητας - επίκαιρα και επείγοντα θέματα; Ειδάλλως, πότε έχετε σκεφτεί ότι θα γίνει αυτή η συζήτηση; Σύμφωνα με μια πληροφορία που έλαβα προηγουμένως θα συνεχίσουμε τη συζήτηση σχετικά με την έκθεση Sφrensen σήμερα, μετά την ψηφοφορία για τα μεγαλύτερης βαρύτητας επίκαιρα και επείγοντα θέματα. Εσείς, όμως, δεν αναφέρατε κάτι τέτοιο και γι' αυτό, λοιπόν, θέλω να επιβεβαιωθεί.

<SPEAKER ID=87 NAME="Πρόεδρος">
Έτσι είναι. Όπως είναι φυσικό, μετά από τις ψηφοφορίες θα συνεχίσουμε με τις συζητήσεις και τα δύο πρώτα θέματα είναι οι εκθέσεις Sφrensen και Καραμάνου. Επομένως, θα συνεχίσουμε με τις συζητήσεις.

<SPEAKER ID=88 LANGUAGE="NL" NAME="Van Dam">
Κύριε Πρόεδρε, κάτι σχετικά με την απογευματινή συζήτηση. Αναφέρατε ότι στις 15.00 θα αρχίσουμε με την έκθεση Buitenweg και θα ψηφίσουμε στις 18.00. Βρήκαμε στο τραπέζι μας ένα ανώνυμο έγγραφο στο οποίο αναφέρεται ότι στις 18.00 θα γίνει η ψηφοφορία σχετικά με την έκθεση Buitenweg καθώς και οι ψηφοφορίες που δεν έγιναν μέχρι τώρα. Δεύτερον, σχετικά με το ψήφισμα κατεπείγοντος, η συζήτηση του οποίου έχει ολοκληρωθεί. Υπάρχει ωστόσο και ένα τρίτο σημείο σχετικά με τα ψηφίσματα κατεπείγοντος για τα οποία δεν πραγματοποιήθηκε συζήτηση ελλείψει χρόνου. Θα ήθελα να μου επιβεβαιώσετε εάν και αυτό το τρίτο σημείο περιλαμβάνεται στην ημερήσια διάταξη, και, εάν η απάντηση είναι θετική, θα ήθελα να εκφράσω τη διαμαρτυρία μου, διότι αυτό θα σήμαινε ότι γίνονται ψηφοφορίες για επείγοντα ζητήματα άνευ συζητήσεως. Θεωρώ απαράδεκτο κάτι τέτοιο.

<SPEAKER ID=89 NAME="Πρόεδρος">
Έτσι είναι. Σε αυτό συμφώνησε το Σώμα, επομένως αυτό θα κάνουμε.

<SPEAKER ID=90 LANGUAGE="EN" NAME="Ford">
Κύριε Πρόεδρε, λαμβάνω τον λόγο για να μιλήσω για ένα παρόμοιο θέμα, διότι δεν έχω καταλάβει πολύ καλά τι είναι αυτό στο οποίο συμφώνησε το Σώμα. Συμφωνήσαμε να ψηφίσουμε στις 18.00. Αυτό που θα μπορούσαμε να κάνουμε θα ήταν να μειώσουμε τον χρόνο ομιλίας για τα επείγοντα θέματα, έτσι ώστε έχουμε την ευκαιρία να διεξαγάγουμε συζήτηση για το καθένα από αυτά. Σίγουρα δεν είναι σαφές για το Σώμα ότι συμφωνήσαμε να ψηφίσουμε επί επειγόντων θεμάτων τα οποία δεν έχουν συζητηθεί.

<SPEAKER ID=91 NAME="Πρόεδρος">
Κύριε Ford, το θέμα αυτό δεν αφορά τον Πρόεδρο. Αυτό που αποφασίσαμε ήταν να διαθέσουμε την πρώτη ώρα από τον χρόνο που κανονικά θα διατίθετο για τη συζήτηση επί επειγόντων θεμάτων στην έκθεση Buitenweg. Το Σώμα προέβη σε αυτήν την πράξη νωρίτερα. Ήταν μια απόφαση του Σώματος. Το Σώμα είναι κυρίαρχο σε αυτά τα θέματα. Στη συνέχεια, επαφίεται στις Ομάδες να αποφασίσουν πώς θα διαθέσουν τον χρόνο ομιλίας για τις συζητήσεις επί επειγόντων θεμάτων. Αν έχουμε αρκετό χρόνο, θα συζητήσουμε όλα τα θέματα, αν όχι δεν θα τα συζητήσουμε. Αυτό θα εξαρτηθεί από τον τρόπο με τον οποίο οι Ομάδες θα κατανείμουν τον χρόνο ομιλίας ανάμεσα στα διαφορετικά θέματα και αυτό το ζήτημα αφορά τις Ομάδες, όχι τον Πρόεδρο.

<SPEAKER ID=92 LANGUAGE="EN" NAME="Ford">
Κύριε Πρόεδρε, συμφωνήσαμε να διεξαχθεί η συζήτηση επί της έκθεσης Buitenweg, όχι να κρατήσει μία ώρα. Παραδείγματος χάρη, μου είπαν ότι θα παρέμβω στη συζήτηση μία ώρα μετά την έναρξή της, επομένως υποθέτω ότι η συζήτηση επί της έκθεσης Buitenweg θα κρατήσει πιθανότατα τουλάχιστον μιάμιση ώρα. Δεν συμφωνήθηκε να μειώσουμε τον χρόνο αυτής της συζήτησης, ας είμαστε σαφείς ως προς αυτό.

<SPEAKER ID=93 NAME="Πρόεδρος">
Έχετε δίκιο. Είπα μία ώρα. Ήταν γλωσσική παραδρομή. Νομίζω ότι έχει προγραμματιστεί να διαρκέσει η συζήτηση μιάμιση ώρα. Και πάλι, όμως, αυτό θα εξαρτηθεί από την πειθαρχία των βουλευτών, κάτι για το οποίο αυτό το Σώμα φημίζεται.

<SPEAKER ID=94 LANGUAGE="EN" NAME="McCarthy">
Κύριε Πρόεδρε, σχετικά με ένα θέμα διαδικασίας. Αναφέρομαι στα σχόλια που έκανε σε δήλωσή της σήμερα το πρωί η κ. Fontaine σχετικά με ορισμένα υλικοτεχνικά προβλήματα στο κτίριο. Για λόγους διαφάνειας και ενημέρωσης των βουλευτών, πρέπει να γνωρίζουμε την έκταση του προβλήματος της νόσου των λεγεωνάριων. Θα μπορούσατε να μας δώσετε σχετικές πληροφορίες; Ποιες διαδικασίες εφαρμόζονται; Έχει τεθεί τώρα εκτός λειτουργίας το σύστημα κλιματισμού; Επομένως, μπορούμε να υποθέσουμε ότι έχει ξεκινήσει απολύμανση του συστήματος;
<P>
Θα μπορούσατε να το διαβεβαιώσετε αυτό και, μάλιστα, θα μπορούσε το Προεδρείο του Κοινοβουλίου να διαβεβαιώσει ότι δεν υπάρχει πρόβλημα με την αμιαντίαση, πράγμα το οποίο αν συνέβαινε, φυσικά θα αποτελούσε παράβαση της οδηγίας της Ευρωπαϊκής Ένωσης που εμείς οι ίδιοι ψηφίσαμε πριν από δέκα και πλέον χρόνια.

<SPEAKER ID=95 NAME="Πρόεδρος">
Προσωπικά δεν είμαι σε θέση να απαντήσω σε καμία από τις ερωτήσεις σας. Δεν διαθέτω πληροφορίες σχετικά με το θέμα αυτό. Θα χρειαστεί να αναφέρετε το ζήτημα στην Πρόεδρο και στους Κοσμήτορες. Εγώ βεβαίως θα επιστήσω την προσοχή στις παρατηρήσεις σας.
<P>

<P>
ΑΙΤΙΟΛΟΓΗΣΕΙΣ ΨΗΦΟΥ - Έκθεση Ferber (A5-0121/2000)

<SPEAKER ID=96 LANGUAGE="NL" NAME="Meijer">
Κύριε Πρόεδρε, δεν μπόρεσα να συμφωνήσω με την έκθεση Ferber. Το Κοινοβούλιο θεωρεί πάντοτε ότι υπάρχουν διαρκώς λόγοι για να ζητούμε περισσότερα χρήματα για τη λειτουργία μας. Δεν μπορούμε ωστόσο να πούμε ότι η Ευρωπαϊκή Ένωση καθίσταται δημοκρατικότερη εάν χορηγούνται περισσότεροι πόροι στο Ευρωπαϊκό Κοινοβούλιο. Η κοινή γνώμη στην Ευρώπη απαιτεί λιτότητα εκ μέρους μας. Οι διαθέσιμοι πόροι θα πρέπει να διατίθενται για να καλυφθούν οι ανάγκες των 375 εκατομμυρίων κατοίκων της Ευρωπαϊκής Ένωσης και για την προστασία του φυσικού περιβάλλοντος της Ευρώπης, όχι για το Ευρωπαϊκό Κοινοβούλιο ως όργανο.
<P>
Θεωρώ ότι θα μπορούσαμε να γλιτώσουμε από πολλές δαπάνες και περιττή εργασία εάν αντικαθιστούσαμε το σύστημα των εκθέσεων και των εισηγητών με την άμεση ανταπόκριση των πολιτικών ομάδων στις προτάσεις που υποβάλλονται, όπως ακριβώς συμβαίνει στα περισσότερα εθνικά κοινοβούλια.
<P>
Τέλος, θα ήθελα να εκφράσω τη διαφωνία μου με τη διάθεση χρημάτων από τους φορολογούμενους των χωρών μας υπέρ της δημιουργίας δεσμών συνεργασίας μεταξύ των πολιτικών κομμάτων. Διαφωνώ επίσης και με την πλήρωση των θέσεων διερμηνέων με τρόπο που δημιουργεί μία αρνητική νομική κατάσταση στους νέους διερμηνείς.

<SPEAKER ID=97 NAME="Fatuzzo">
Κύριε Πρόεδρε, ψήφισα ευχαρίστως υπέρ της έκθεσης Ferber σχετικά με τον προϋπολογισμό του έτους 2001, αλλά δεν έμεινα ικανοποιημένος από το γεγονός ότι σ' αυτό τον προϋπολογισμό δίνεται τόσο λίγος χώρος, τόσο λίγα χρήματα, διατίθενται ελάχιστοι πόροι για δραστηριότητες υποστήριξης που αφορούν τους ηλικιωμένους και τους συνταξιούχους.
<P>
Δεν ισχυρίζομαι ότι πρέπει να διατεθεί από τον προϋπολογισμό μας, για τους ηλικιωμένους, τους συνταξιούχους και τα προβλήματα που τους αφορούν, το ίδιο ποσοστό που οι ηλικιωμένοι καταλαμβάνουν στην κοινωνία, που τώρα πλέον ανέρχεται περίπου στο 32 τοις εκατό· συνεπώς, δεν ισχυρίζομαι ότι πρέπει να διαθέσουμε το 32 τοις εκατό του προϋπολογισμού μας για δραστηριότητες που ενδιαφέρουν τους ηλικιωμένους, αλλά τουλάχιστον το 3 τοις εκατό ή και το 0,3 τοις εκατό, θα μου έδινε μεγάλη ικανοποίηση.

<SPEAKER ID=98 LANGUAGE="NL" NAME="Van Brempt">
. (NL) Συμφωνώ απολύτως με την πρόταση να δοθούν 35 θέσεις για τον τομέα της μετάφρασης, με την προϋπόθεση βέβαια ότι όλες οι γλώσσες των υποψηφίων κρατών θα αντιπροσωπεύονται στις θέσεις αυτές. Γι' αυτό και υπερψήφισα την τροπολογία 2.
<P>
Είναι εξαιρετικά σημαντικό να προετοιμαστεί καλά το Ευρωπαϊκό Κοινοβούλιο για την επερχόμενη διεύρυνση προς τα κράτη της Κεντρικής και Ανατολικής Ευρώπης. Στα πλαίσια αυτής της προετοιμασίας είναι απολύτως απαραίτητο να αρχίσει εγκαίρως η εκπαίδευση μεταφραστών και διερμηνέων οι οποίοι να διαθέτουν υψηλά επαγγελματικά προσόντα. Κατά τις προηγούμενες διευρύνσεις είδαμε ότι τέτοια ζητήματα δεν χωρούν αναβολή. Για τρεις λόγους η χρήση πολλών γλωσσών αποτελεί όρο εκ των ων ουκ άνευ για την καλή λειτουργία του Κοινοβουλίου. Πρώτον, εξαιτίας της αρχής της ισότητας. Όλοι οι βουλευτές οφείλουν να επιτελούν το έργο τους υπό τις ίδιες συνθήκες.
<P>
Δεύτερον, προκειμένου να εξασφαλιστούν τα δημοκρατικά εχέγγυα του Κοινοβουλίου. Το Κοινοβούλιο αποτελεί τη δημοκρατική αντιπροσώπευση του λαού.
<P>
Τρίτον, για λόγους χρησιμότητας. Η χρήση πολλών γλωσσών αυξάνει την αποτελεσματικότητα του κοινοβουλευτικού έργου.
<P>
Προκειμένου οι προτάσεις αυτές να λάβουν συγκεκριμένη μορφή, απαιτείται η πραγματοποίηση σχετικής συζήτησης το ταχύτερο δυνατόν. Σ' αυτά τα πλαίσια σας παραπέμπω στην τελική έκθεση της ομάδας εργασίας για την πολυγλωσσία υπό την ηγεσία του συναδέλφου Cot στην οποία συζητήθηκαν διάφορες συγκεκριμένες προτάσεις. Δεν χωρά αμφιβολία ότι η γλωσσική προετοιμασία για τη διεύρυνση δεν σηκώνει άλλη αναβολή.

<SPEAKER ID=99 NAME="Kuntz">
. (FR) Η έκθεση του κ. Ferber που συζητούμε σήμερα ενδιαφέρεται για μια αυστηρότερη δημοσιονομική πολιτική για το θεσμικό μας όργανο, και την δεχόμαστε ευνοϊκά.
<P>
Η αύξηση που περιορίζεται σε περίπου 2,28% του προϋπολογισμού του Κοινοβουλίου όπως προτείνεται για το οικονομικό έτος 2001, δηλαδή περίπου 987,8 εκατομμύρια ευρώ, είναι κατά τη γνώμη μας ικανοποιητική ιδίως επειδή αυτή η πρόταση λαμβάνει υπόψη ένα επίπεδο πληθωρισμού της τάξης του 2%, που είναι ρεαλιστικό.
<P>
Το προτεινόμενο ποσό αντιστοιχεί στο 20% των πιστώσεων της κατηγορίας 5 και σέβεται έτσι το ανώτατο όριο που είχε καθορίσει το ίδιο το Ευρωπαϊκό Κοινοβούλιο για το έτος 2001.
<P>
Ωστόσο, λαμβανομένης υπόψη της ανάγκης να αντιμετωπιστούν οι σχετικές επιπτώσεις, συμπεριλαμβανομένων των γλωσσικών, των μελλοντικών διευρύνσεων, αυτή η περιορισμένη αύξηση του προϋπολογισμού του θεσμικού οργάνου μας προϋποθέτει, περισσότερο από ποτέ, μια ορθολογική και υπεύθυνη διαχείριση του προϋπολογισμού του Σώματός μας.
<P>
Είναι επίσης σκόπιμο, σε θέματα πολιτικής προσωπικού, να πραγματοποιηθεί, όπως ζητείται και στην έκθεση, ανάλυση των σημερινών περιγραφών καθηκόντων του προσωπικού του θεσμικού οργάνου, ενόψει φυσικά των εξελικτικών αναγκών του Κοινοβουλίου, προκειμένου να προετοιμαστούν όσο το δυνατόν καλύτερα οι αναγκαίες διαρθρωτικές αναπροσαρμογές.
<P>
Όσον αφορά τις παρατηρήσεις του Ελεγκτικού Συνεδρίου σχετικά με τις δαπάνες των πολιτικών ομάδων, το ψήφισμα φαίνεται να κινείται στη σωστή κατεύθυνση, αφού καλεί το Προεδρείο του Κοινοβουλίου καθώς και το Γενικό Γραμματέα του θεσμικού οργάνου να διασφαλίσουν πλήρη διαφάνεια στη χρήση των πιστώσεων. Ωστόσο, η γαλλική αντιπροσωπεία της Ομάδας Ένωση για την Ευρώπη των Εθνών δεν θα μπορούσε να ασπαστεί την ιδέα της εγγραφής σε ξεχωριστή θέση του προϋπολογισμού των πιστώσεων που προορίζονται για τα ευρωπαϊκά πολιτικά κόμματα, γιατί, δεν έχουμε την παραμικρή αμφιβολία γι' αυτό, κάτι τέτοιο το μόνο που θα πετύχαινε μακροπρόθεσμα θα ήταν να αναβαθμίσει τις συμμαχίες, τις ενώσεις και τις συγκεντρώσεις ευρωπαϊκών πολιτικών κομμάτων τα οποία προσανατολίζονται προς τον φεντεραλισμό και την ολοκλήρωση.
<P>
Σε θέματα γλωσσών - έναν από τους πιο ευαίσθητους από τη φύση του τομείς, αφού αφορά την ταυτότητά μας, τον πολιτισμό μας και την υπερηφάνεια μας - όλοι μας προαισθανόμαστε καθαρά, ή πιο αμυδρά, ότι έχουμε φτάσει σε μια κατάσταση που δεν μπορεί να συνεχιστεί και δεν θα μπορεί να συνεχιστεί ακόμη λιγότερο ενόψει των προσεχών διευρύνσεων.
<P>
Κατά συνέπεια, είναι ευθύνη μας να προβληματιστούμε, να ενεργήσουμε με σύνεση και προσοχή, χωρίς να προσβάλουμε τις ευαισθησίες, αλλά και χωρίς να χάνουμε χρόνο. Μία από τις προβλεπόμενες λύσεις θα μπορούσε να είναι να αναγνωριστεί σε καθέναν από μας, εκλεγμένο αντιπρόσωπο του λαού, του λαού του, το απαράγραπτο δικαίωμα να μπορεί να εκφράζεται στη γλώσσα του, η οποία θα διερμηνεύεται, και θα μεταφράζεται, σε μία από τις τρεις γλώσσες που χρησιμοποιούνται περισσότερο, λόγω των δημογραφικών και πολιτιστικών, αλλά και οικονομικών πραγματικοτήτων που επικρατούν στην Ευρωπαϊκή Ένωση, δηλαδή στα γαλλικά, τα γερμανικά και τα αγγλικά. Έτσι θα μπορούσαμε να συνδυάσουμε το σεβασμό των ταυτοτήτων, των εθνών, των πολιτισμών της Ευρώπης και την αποτελεσματικότητα με μικρότερο κόστος στις καθημερινές εργασίες των ευρωπαϊκών οργάνων.
<P>
Αυτή η λύση θα είχε επίσης το καλό ότι θα λάμβανε υπόψη τις τρεις βασικές συνιστώσες πολιτισμού και προέλευσης της Ευρωπαϊκής Ένωσης στη σημερινή σύνθεσή της. Μιλάω για τη λατινική, την αγγλοσαξονική και τη γερμανική συνιστώσα. Αυτή η λύση θα είχε επίσης το αναμφισβήτητο πλεονέκτημα ότι θα ωφελούσε όλες τις ευρωπαϊκές υποψήφιες προς ένταξη χώρες, των οποίων η πρώτη γλώσσα ξένης έκφρασης είναι είτε τα γαλλικά, είτε τα γερμανικά, είτε τα αγγλικά. Τέλος, αν η μία από τις γλώσσες αυτές είναι σημαντική ιδίως για την Ευρώπη, οι δύο άλλες είναι σημαντικές σε παγκόσμιο επίπεδο.

<SPEAKER ID=100 LANGUAGE="NL" NAME="Van Dam">
 - (NL) Η δημοκρατία κοστίζει πολύ, είναι αναπόφευκτο αυτό. Τη στιγμή αυτή ψηφίζουμε τον προϋπολογισμό του Κοινοβουλίου ο οποίος ανέρχεται σε 1 δισεκατομμύριο ευρώ περίπου! Πρόκειται για ένα κολοσσιαίο ποσό, παρόλο που αυτό παραμένει εντός των ορίων που έχουν συμφωνηθεί, 20% των προβλέψεων για όλα τα ευρωπαϊκά όργανα μαζί. Έχουμε χρέος απέναντι στους πολίτες της Ευρώπης, τους φορολογούμενους που θα πρέπει να καταβάλουν αυτά τα ποσά, να διατηρήσουμε τις δαπάνες εντός ορισμένων ορίων.
<P>
Διαβάζοντας την παράγραφο 18 για τα κτίρια που χρειάζεται το Κοινοβούλιο, διαπιστώνουμε μία σημαντική κατασπατάληση των κοινοτικών πόρων, διότι το Κοινοβούλιο δεν χρειάζεται καν το κτίριο στο οποίο συνεδριάζουμε αυτή την εβδομάδα! Στις Βρυξέλλες διαθέτουμε όλα τα κτίρια που χρειαζόμαστε πραγματικά ως Κοινοβούλιο. Ας το πούμε καθαρά ότι δεν έχουμε καμία ανάγκη να αγοράσουμε αυτό το γυάλινο παλάτι, όσο ωραίο κι αν είναι. Περισσότεροι από 400 βουλευτές δήλωσαν για άλλη μία φορά πρόσφατα ότι θα πρέπει εμείς οι ίδιοι να αποφασίζουμε πού να συνεδριάζουμε. Δεν κατηγορούμε τον εισηγητή για το γεγονός ότι αγνόησε αυτό το πρόβλημα στην έκθεσή του, η οποία αξίζει σίγουρα την εκτίμησή μας. Για παράδειγμα, όταν καλεί το Συμβούλιο και το Κοινοβούλιο να συμφωνήσουν σχετικά με το καθεστώς των βουλευτών, το Κοινοβούλιο θα πρέπει να ντρέπεται που δεν συνέβη κάτι τέτοιο, σήμερα ένα ολόκληρο χρόνο μετά τις εκλογές.
<P>
Η θέση του προϋπολογισμού που πρότεινε το Ελεγκτικό Συνέδριο για τα ευρωπαϊκά κόμματα είναι πραγματικά περιττή! Αυτές οι χορηγίες επισκιάζουν τις πολιτιστικές και πολιτικές διαφορές και αυξάνουν την απόσταση από τον πολίτη.
<P>
Όσον αφορά την πληθώρα κλοπών που έχει διαπιστωθεί στα κτίρια, θέλω να πω ότι είναι απαράδεκτο να συμβαίνουν αυτές σχεδόν καθημερινά τη στιγμή που υπάρχει μία υπηρεσία ασφαλείας με τόσα πολλά στελέχη.
<P>
Καταψηφίζοντας τον προϋπολογισμό θέλουμε να στείλουμε ένα μήνυμα ότι χρειάζεται να πραγματοποιηθεί μία ουσιαστική αλλαγή των προτεραιοτήτων μας.

<SPEAKER ID=101 LANGUAGE="NL" NAME="Thyssen">
. (NL) Θα ήθελα να συγχαρώ τον συνάδελφο και μέλος της Ομάδας μου Ferber για την έκθεσή του, παρόλο που δεν είχα συμφωνήσει με όλα τα σημεία της έκθεσης αυτής και ψήφισα κατά των τροπολογιών 2 και 8 του σχεδίου ψηφίσματος που παρουσίασε. Έδωσα αρνητική ψήφο έχοντας πλήρη επίγνωση της πράξεώς μου, διότι θεωρώ ότι ως Ευρωπαϊκό Κοινοβούλιο δεν στέλνουμε ένα πολιτικό μήνυμα ούτε προκαταλαμβάνουμε μία πολιτική απόφαση ακολουθώντας την πρόταση του Γενικού Γραμματέα (και δεχόμενοι την πλήρωση 35 θέσεων στην υπηρεσία μετάφρασης), αλλά αντίθετα μπορούμε να στείλουμε αυτό το πολιτικό μήνυμα εφόσον αρνηθούμε να την ακολουθήσουμε.
<P>
Εφόσον δεν αλλάζουν οι κανόνες που ισχύουν στο Κοινοβούλιο σχετικά με την χρήση των διαφόρων γλωσσών, οι υποψήφιες χώρες και εμείς οι ίδιοι μπορούμε να θεωρήσουμε ότι το γλωσσικό καθεστώς παραμένει ως έχει, δηλαδή: πρώτον, κάθε βουλευτής μπορεί να χρησιμοποιήσει στις επίσημες συνεδριάσεις τη γλώσσα του.
<P>
Δεύτερον, κάθε βουλευτής οφείλει να διαθέτει τα έγγραφα στη γλώσσα του.
<P>
Τρίτον, με τον τρόπο αυτό αντιμετωπίζουμε ισότιμα όχι μόνο τους βουλευτές, αλλά κυρίως τους πολίτες που αντιπροσωπεύουμε.

<SPEAKER ID=102 LANGUAGE="DE" NAME="Lulling">
Υπερψήφισα την έκθεση του συναδέλφου Ferber σχετικά με τον προϋπολογισμό μας για το έτος 2001, αλλά δεν μπορώ να μην διαμαρτυρηθώ εντονότατα για τις πραγματικά εκβιαστικές πρακτικές απέναντι σε συγκεκριμένες κατηγορίες υπαλλήλων και ιδίως των χαμηλότερων βαθμίδων προκειμένου να "αναγκαστούν εκούσια" να αποδεχθούν τη μετάθεσή τους από το Λουξεμβούργο στις Βρυξέλλες, και όλα αυτά με τη δικαιολογία ότι βρίσκονται περισσότερες από 50 εργάσιμες ημέρες το χρόνο καθ' οδόν, σε αποστολή, είτε προς τις Βρυξέλλες είτε προς το Λουξεμβούργο, για υπηρεσιακές μετακινήσεις.
<P>
Όπως και να το κάνουμε το Ευρωπαϊκό Κοινοβούλιο έχει τρεις τόπους εργασίας: τις Βρυξέλλες, το Λουξεμβούργο και το Στρασβούργο. Έτσι είχαν αποφασίσει πριν από χρόνια οι αρχηγοί κρατών και κυβερνήσεων στη Σύνοδο Κορυφής του Εδιμβούργου. Πρέπει να συνηθίσουμε να ζούμε με αυτό και να αποδεχθούμε τις οικονομικές συνέπειες που δεν είναι και τόσο σοβαρές, αλλά αντισταθμίζουν σε μεγάλο βαθμό τις επιπτώσεις ενός ανθυγιεινού συγκεντρωτισμού στις Βρυξέλλες ο οποίους δυστυχώς καλλιεργείται από το ένα τρίτο των σημερινών ευρωβουλευτών.
<P>
Ένα παράδειγμα για τον συγκεντρωτισμό αυτό το ζήσαμε και από τη πλευρά μερικών Πρασίνων βουλευτών που ήδη την Παρασκευή της συνεδρίασης του Απριλίου στο Στρασβούργο μας εμπόδισαν να προβούμε σε σημαντικές ψηφοφορίες, επειδή δεν υπήρχε απαρτία του ενός τρίτου των παρόντων βουλευτών.
<P>
Είμαι από το 1965 σε αυτό το Κοινοβούλιο, με μια διακοπή μεταξύ των ετών 1974 μέχρι 1989, και μπορώ να κάνω ανασκόπηση μιας εικοσαετίας και να μιλήσω για την παρουσία μου κάθε Παρασκευή που γίνονταν συνεδριάσεις της Ολομέλειας στο Στρασβούργο. Αυτά τα ευτελή επιχειρήματα εκείνων οι οποίοι θέλουν να μειώσουν την πενταήμερη εβδομάδα εργασίας των βουλευτών στο Στρασβούργο σε τέσσερις ημέρες και ακολουθούν την τακτική του σαλαμιού, δηλαδή την τακτική κάθε φορά και ένα μικρό βήμα, και επίσης πολύ θα ήθελαν να μην παρουσιάζονται εδώ ούτε τη Δευτέρα, μποϋκοτάρουν σαφώς το Στρασβούργο ως έδρα των δώδεκα συνεδριάσεων της Ολομέλειας ετησίως και αποσκοπούν στη μεταφορά της έδρας της Γενικής Γραμματείας του Ευρωπαϊκού Κοινοβουλίου από το Λουξεμβούργο στις Βρυξέλλες.
<P>
Φέρεται ότι έχει υποβληθεί στο Προεδρείο του Κοινοβουλίου κείμενο εργασίας ενός Βρετανού αντιπροέδρου ο οποίος στοχεύει στη μεταφορά όλων των υπηρεσιών και των Γενικών Διευθύνσεων από το Λουξεμβούργο στις Βρυξέλλες. Στο Λουξεμβούργο θα παραμείνουν σύμφωνα με το κείμενο αυτό μόνο οι τεχνικές υπηρεσίες όπως το τυπογραφείο και η μεταφραστική υπηρεσία. Κάτι τέτοιο είναι αδύνατον. Τέτοιες παραβιάσεις καταφέρονται σαφώς εναντίον του γράμματος και του πνεύματος των αποφάσεων των αρχηγών κρατών και κυβερνήσεων στο ζήτημα της έδρας και αυτό πρέπει να ειπωθεί εδώ με σαφήνεια.
<P>
Προειδοποιώ αυτούς που ακολουθούν την τακτική του σαλαμιού κατά του Στρασβούργου και του Λουξεμβούργου. Θα παρεμποδίσουμε τις σε ύψιστο βαθμό μη δημοκρατικές τους μηχανορραφίες ενάντια σε αποφάσεις που έχουν ληφθεί με πλήρη δημοκρατικότητα σχετικά με το ζήτημα της έδρας και το χρονοδιάγραμμα των συνεδριάσεων του Ευρωπαϊκού Κοινοβουλίου. Έχουμε το δίκιο με το μέρος μας.
<P>
Έκθεση Κατηφόρη (Α5-0134/2000)

<SPEAKER ID=103 NAME="Fatuzzo">
. (ΙΤ) Ψήφισα υπέρ της έκθεσης Κατηφόρη σχετικά με τους γενικούς προσανατολισμούς για τις οικονομικές πολιτικές των κρατών μας, για το σημαντικό περιεχόμενο του κειμένου, αλλά εντούτοις το έκανα απρόθυμα. Γιατί το έκανα απρόθυμα; Επειδή σ' αυτή την έκθεση επαναλαμβάνεται διαρκώς ότι πρέπει να ελεγχθεί, ότι πρέπει να υπάρξει μια αντίδραση στο γεγονός ότι ο πληθυσμός γηράσκει διαρκώς - ο αριθμός των ηλικιωμένων μεγαλώνει διαρκώς και αυτό καθιστά δύσκολη την υποστήριξη των συνταξιοδοτικών συστημάτων - ότι πρέπει να βρισκόμαστε σε επιφυλακή και καλεί τα κράτη μέλη να ξοδεύουν όλο και λιγότερο για την πληρωμή των συντάξεων ηλικιωμένων. Εγώ κρίνω ως τελείως απαράδεκτο το γεγονός ότι εξακολουθούν να θεωρούν τους ηλικιωμένους υπεύθυνους για την κατάρρευση των εθνικών προϋπολογισμών.

<SPEAKER ID=104 LANGUAGE="DE" NAME="Raschhofer">
Κύριε Πρόεδρε, όπως αναφέρει πολύ σωστά ο εισηγητής στο σημείο 2 της έκθεσής του θα πρέπει η δημοσιονομική εξυγίανση να αποτελέσει επί του παρόντος πρώτη προτεραιότητα. Μόνο με τη συνεπή δημοσιονομική πειθαρχία μπορεί να αυξηθεί η εμπιστοσύνη των πολιτών, αλλά προπάντων των χρηματαγορών στο ευρώ, και όλα αυτά λαμβάνοντας υπόψη το γεγονός ότι το ευρώ κατρακύλησε χθες κοντά στο ιστορικό κατώτατο επίπεδο της 2ης Μαίου. Ο εισηγητής δεν μπόρεσε να συμπεριλάβει στην έκθεση του το πρόγραμμα σταθερότητας που παρουσίασε αργότερα η αυστριακή κυβέρνηση. Ως εκ τούτου θέλω να επισημάνω ότι η νέα κυβέρνηση είναι αποφασισμένη να ξεπεράσει τα προβλήματα που είχε αφήσει άλυτα η προηγούμενη κυβέρνηση. Η παλιά κυβέρνηση των Σοσιαλδημοκρατών της άφησε βαριά κληρονομιά. Ωστόσο, ήδη το 2000 πρόκειται να εκπληρωθούν όλες οι υποχρεώσεις που απορρέουν από το Σύμφωνο Σταθερότητας.

<SPEAKER ID=105 NAME="Αλαβάνος">
GL), γραπτώς. Παρά την ύπαρξη του στόχου της αύξησης της παραγωγής, των επενδύσεων και της απασχόλησης στην Ένωση, οι γενικοί προσανατολισμοί της Επιτροπής για τις οικονομικές πολιτικές των κρατών μελών και της Κοινότητας περιλαμβάνουν μια σειρά αρνητικές κατευθύνσεις: την συνέχιση των δημοσιονομικών περιορισμών, πέρα μάλιστα από τις υποχρεώσεις του συμφώνου σταθερότητας· τους μισθολογικούς περιορισμούς· την φορολογική αναθεώρηση σε όφελος των ισχυρών· την περαιτέρω αποσύνθεση της αγοράς εργασίας· την κεντρική σημασία της πολιτικής ανταγωνισμού που πιέζει τις αρχές της κοινωνικής δικαιοσύνης. Η Επιτροπή Οικονομικής και Νομισματικής Πολιτικής, παρά την ευαισθησία του εισηγητή της, του συναδέλφου κ. Κατηφόρη, διατήρησε αυτό το πνεύμα της Επιτροπής και για αυτό καταψηφίζω την πρόταση ψηφίσματος. Η Ένωση οφείλει να προωθήσει μια πολιτική που θα συνδυάζει την ποσοτική ανάπτυξη με την μείωση του χρόνου εργασίας, την αύξηση της παραγωγικότητάς της, τη φορολογική μεταρρύθμιση σε κοινωνική και αναπτυξιακή κατεύθυνση, τον εκσυγχρονισμό και όχι την εξάλειψη του δημοσίου τομέα.

<SPEAKER ID=106 NAME="Bordes">
Η έκθεση Κατηφόρη αντιπροσωπεύει ένα τετριμμένο εγκώμιο των γενικών προσανατολισμών οικονομικής πολιτικής των κρατών μελών. Από τις 29 παραγράφους της, οι 8 αρχίζουν επικροτώντας και οι 4 εκφράζοντας ικανοποίηση.
<P>
Από την άποψη του εργαζόμενου πληθυσμού και της μεγάλης πλειονότητας του πληθυσμού των χωρών της Ευρωπαϊκής Ένωσης, δεν υπάρχει απολύτως τίποτα που να προκαλεί ικανοποίηση. Ποιο το όφελος της οικονομικής μεγέθυνσης για την οποία καυχιέται η έκθεση αν συνιστά παράλληλα - στους μισθωτούς φυσικά - "έλλογη στάση στις μισθολογικές διαπραγματεύσεις" ή αν τολμά να υποστηρίζει ότι χρειάζεται "ριζική αναθεώρηση των συνταξιοδοτικών συστημάτων με στόχο τη διατήρηση της καλής οικονομικής τους κατάστασης" ; Είναι σαν να παραδεχόμαστε ότι, σε αυτή την "μεγέθυνση" , για την οποία η έκθεση Κατηφόρη ζητεί από το Κοινοβούλιο να εκφράσει την ικανοποίησή του, δεν υπάρχει θέση ούτε για τους μισθωτούς ούτε για τους συνταξιούχους.
<P>
Για άλλη μία φορά, το Συμβούλιο και η Επιτροπή συμπεριφέρονται σαν φερέφωνα των μεγάλων εργοδοτών και ζητούν από το Κοινοβούλιο να τα υποστηρίξει. Ε, λοιπόν, από την πλευρά μας, δεν εκλεγήκαμε για να συγχαίρουμε τις κυβερνήσεις που σπεύδουν προς βοήθεια των μεγάλων εργοδοτών και των μεγάλων οικονομικών ομίλων για να τους επιτρέψουν να πλουτίσουν επιδεινώνοντας τις ανισότητες, αφήνοντας χωρίς δουλειά 18 εκατομμύρια γυναίκες και άνδρες, γενικεύοντας την ευελιξία και την αβεβαιότητα, μειώνοντας αιφνίδια τις μισθολογικές δαπάνες για να διασφαλίσουν τη συνεχή αύξηση των εσόδων κεφαλαίου, συμπεριλαμβανομένων των πιο παρασιτικών, κερδοσκοπικών μορφών τους. Αν είναι αλήθεια, όπως βεβαιώνει η έκθεση, ότι η μεγέθυνση έχει επανέλθει, τότε είναι ακόμη πιο σκανδαλώδες το ότι επωφελείται, παντού στην Ευρώπη, μόνο μια μικρή μειονότητα. Κατά συνέπεια, καταψηφίσαμε την έκθεση.

<SPEAKER ID=107 NAME="Caudron">
. (FR) Επιδοκίμασα στην επιτροπή την προσέγγιση και τα επιχειρήματα του συναδέλφου μας Κατηφόρη. Θα το είχα κάνει και χθες, κατά τη συζήτηση στην Ολομέλεια, δεν μπόρεσα όμως λόγω τεχνικού προβλήματος και λυπάμαι γι' αυτό.
<P>
Όπως και ο κ. Κατηφόρης, εκφράζω την ικανοποίησή μου για την ανάκαμψη της μεγέθυνσης στην Ευρώπη. Όμως, όπως και αυτός, ξέρω ότι δεν αρκεί για να επανέλθουμε σε μια κατάσταση πλήρους απασχόλησης, χωρίς πολιτική βούληση εκ μέρους των κρατών της Ένωσης και, θα προσθέσω, χωρίς μείωση του χρόνου εργασίας.
<P>
Τέλος, και εγώ πιστεύω ότι η απασχόληση δεν μπορεί να είναι το αποτέλεσμα αχαλίνωτης ελευθέρωσης, επιταχυμένης ιδιωτικοποίησης και μείωσης της κοινωνικής και μισθολογικής προστασίας.
<P>
Όλα όσα ψηφίστηκαν σήμερα το μεσημέρι δεν με ικανοποίησαν, ακολούθησα όμως τον εισηγητή στην τελική ψηφοφορία.

<SPEAKER ID=108 LANGUAGE="PT" NAME="Figueiredo">
. (PT) Στους οικονομικούς προσανατολισμούς για το 2000 η Ευρωπαϊκή Επιτροπή καθιστά σαφή την υπεράσπιση των νεοφιλελευθέρων θέσεων, επιμένοντας στο σύμφωνο σταθερότητας και στις μονεταριστικές πολιτικές, στην επιτάχυνση της ελευθέρωσης των τομέων των επικοινωνιών, της ενέργειας, των ταχυδρομικών υπηρεσιών, των μεταφορών και των οικονομικών υπηρεσιών, στην αύξηση της εργασιακής ευελιξίας και στον αποκαλούμενο εκσυγχρονισμό των συστημάτων κοινωνικής προστασίας. Αυτό σημαίνει ότι παρά την αναφορά στην ανάγκη για ενεργές πολιτικές απασχόλησης για την καταπολέμηση της ανεργίας και για τη μεσοπρόθεσμη επίτευξη πλήρους απασχόλησης, η Επιτροπή εμμένει στις ίδιες μεθόδους που δεν επέτρεψαν κανένα ρευστό κέρδος όσον αφορά την απασχόληση, και το τρέχον ποσοστό ανεργίας είναι ακόμη υψηλότερο από εκείνο στην αρχή της δεκαετίας, όπως παραδέχεται η Επιτροπή.
<P>
Στην έκθεση του ΕΚ, ο εισηγητής προβαίνει σε κάποια κριτική της επιτάχυνσης των αντικειμενικών κριτηρίων της σύγκλισης και σταθερότητας, επιμένει στην ανάγκη για αύξηση των επενδύσεων και δέχεται την εφαρμογή συνολικών δημοσιονομικών μέτρων για την καταπολέμηση της οικονομικής εκμετάλλευσης, κάτι που είναι θετικό. Εν τω μεταξύ, δέχεται την επιτάχυνση της ελευθέρωσης των τομέων των μεταφορών και της ενέργειας, την αύξηση της εργασιακής ευελιξίας και την δημοσιονομική παγίωση που βρίσκεται σε εξέλιξη, καθιστώντας σαφείς τις αντιφάσεις του.
<P>
Έχοντας ως στόχο τη βελτίωση του περιεχομένου της έκθεσης, υποβάλαμε διάφορες προτάσεις, αποσκοπώντας ακριβώς στην ενίσχυση της σπουδαιότητας των μικρομεσαίων επιχειρήσεων και των οργανώσεών τους, στην υπεράσπιση της απασχόλησης με δικαιώματα και την μείωση του ωραρίου εργασίας, στο να θέσουμε στη σφαίρα της εξέτασης το σύμφωνο σταθερότητας και τις επιπτώσεις της εφαρμογής του. Δυστυχώς, εκτός από την υποστήριξη των ΜΜΕ, δεν επιτύχαμε την έγκριση αυτών των προτάσεων και για αυτόν τον λόγο καταψηφίζουμε την έκθεση.

<SPEAKER ID=109 NAME="Fruteau">
. (FR) Θα ήθελα καταρχάς να συγχαρώ τον εισηγητή μας για την ποιότητα της εργασίας του. Πράγματι, οι μεγάλοι άξονες της ευρωπαϊκής οικονομικής πολιτικής που αναπτύχθηκαν στην έκθεση αυτή φαίνονται να κινούνται στη σωστή κατεύθυνση. Πλήρης απασχόληση και μετάβαση σε μια οικονομία βασισμένη στη γνώση: αυτή είναι η κοινή φιλοδοξία μας για την πρώτη δεκαετία του 21ου αιώνα.
<P>
Όσο κι αν αυτό δυσαρεστεί τα απαισιόδοξα πνεύματα, όλοι οι οικονομικοί προφήτες ξεκουράζονται. Πρέπει λοιπόν να είμαστε τολμηροί, για να παρατείνουμε τη φάση της μεγέθυνσης που γνωρίζουμε σήμερα σε ευρωπαϊκή κλίμακα.
<P>
Οι προοπτικές για τα έτη 2000-2001 είναι ενθαρρυντικές, προβλέπουν 3% μεγέθυνση: 3% για την ενίσχυση του κοινωνικού δεσμού, για περισσότερη αλληλεγγύη, ισότητα ευκαιριών και, κυρίως, για να μην είναι πλέον αναπόφευκτη η μαζική ανεργία που γνωρίζουμε εδώ και πάρα πολύ καιρό. Γιατί ακριβώς αυτό το τελευταίο σημείο θέτει το μεγαλύτερο πρόβλημα.
<P>
Πράγματι, αν και η ανεργία έχει ήδη μειωθεί προοδευτικά, παραμένει, βάσει των προβλέψεων για το 2001 που δείχνουν ποσοστό ανεργίας 8% του ενεργού πληθυσμού, σε απαράδεκτο επίπεδο για το σύνολο της κοινοτικής επικράτειας και ιδίως στα πιο εξωτερικά σύνορά της: μιλάω για τις υπεραπόκεντρες περιφέρειες. Όπως έχω ήδη πει επανειλημμένως ενώπιόν σας, οι καρποί της μεγέθυνσης πρέπει να κατανεμηθούν δίκαια μεταξύ όλων των πολιτών της Ένωσης: τους κατοίκους ηπειρωτικών καθώς και νησιωτικών περιοχών.
<P>
Αυτό είναι το τίμημα που πρέπει να πληρώσουμε για να οικοδομήσουμε την Ευρώπη του 21ου αιώνα, μια Ευρώπη με ανθρώπινο πρόσωπο όπου καθένας θα μπορεί να συμμετέχει στη συλλογική εξέλιξη προχωρώντας με το δικό του τρόπο, με τις δικές του ιδιαιτερότητες, αλλά προχωρώντας στην ίδια κατεύθυνση. Ακριβώς επειδή πιστεύω σ' αυτή την Ευρώπη ψήφισα υπέρ της έκθεσης του κ. Κατηφόρη.

<SPEAKER ID=110 NAME="Krivine και Vachetta">
. (FR) Η έκθεση Κατηφόρη αποτελεί μια εκπληκτική περιγραφή του ασυνείδητου του ευρωπαϊκού κεφαλαίου. Βασίζεται σε μια απόλυτη έλλειψη κατανόησης των αιτίων της σημερινής ανάκαμψης: η ανάκαμψη δεν είναι σε καμία περίπτωση αποτέλεσμα των νεοφιλελεύθερων πολιτικών που ευνοούν τη μισθολογική λιτότητα και το ισχυρό νόμισμα. Οι θέσεις απασχόλησης δημιουργούνται σήμερα σε μια συγκυρία που χαρακτηρίζεται αντίθετα από την αύξηση της κατανάλωσης των μισθωτών και από ένα αδύναμο ευρώ ευνοϊκό για τις εξαγωγές.
<P>
Παρά την πρακτική αυτή διάψευση, η έκθεση προτείνει να βυθιστούμε λίγο περισσότερο στην κοινωνική ύφεση. Προτείνει μεγαλύτερη αυξημένη ελαστικότητα των αγορών, αρχίζοντας από την αγορά εργασίας. Ζητεί "σταθερότητα μισθών" και προτρέπει τα συνδικάτα να υιοθετήσουν "έλλογη στάση" στις μισθολογικές διαπραγματεύσεις.
<P>
Για να μην φανεί ως άμεσος εκπρόσωπος της εργοδοσίας, η έκθεση εισάγει κατά κάποιο τρόπο κοινωνικές ρήτρες. Όμως οι αντιφάσεις είναι ολοφάνερες: πώς είναι δυνατό, για παράδειγμα, να προτείνει τη μεταρρύθμιση ( "εκσυγχρονισμό" ) της κοινωνικής προστασίας, πράγμα που, στην πράξη, σημαίνει αντικατάσταση της αλληλεγγύης από χρηματοπιστωτικά προϊόντα, και να επικαλείται "πνεύμα κοινωνικής συνοχής" ; Πώς είναι δυνατό να παγώνουν οι μισθοί "με πνεύμα δικαιοσύνης" όταν υπάρχει προκλητική υπεραφθονία κερδών;
<P>
Το μόνο επιχείρημα που μένει στην έκθεση είναι να επικαλείται τις νέες τεχνολογίες, για να "εκσυγχρονιστεί" . Μα γιατί θα έπρεπε να θέτουν αυτόματα υπό αμφισβήτηση το ευρωπαϊκό κοινωνικό μοντέλο; Αυτός ο κοινός υλισμός, που ενίοτε αποδίδουμε στους μαρξιστές, είναι σήμερα ίδιον ενός κυνικού καπιταλισμού με μόνο στόχο να επεκτείνει τη βασιλεία των εμπορευμάτων εις βάρος των κοινωνικών αναγκών. Καταψηφίσαμε λοιπόν αυτό το ανούσιο και συγχρόνως απεχθές κείμενο.

<SPEAKER ID=111 NAME="Lang">
. (FR) Η αιτιολογική έκθεση του κ. Κατηφόρη είναι πολύ καλύτερη από το κύριο μέρος της έκθεσης, όπου δεν υπάρχει ούτε το ύφος ούτε το περιεχόμενο των επικρίσεων που διατυπώνονται στη σύσταση της Επιτροπής.
<P>
Οι βουλευτές του Εθνικού Μετώπου και εγώ ψηφίσαμε κατά της έκθεσης αυτής, γιατί κρίνουμε ότι συνιστώνται οι ίδιες παλιές αναποτελεσματικές, και μάλιστα βλαβερές, συνταγές: όλο και περισσότερη αγορά, που δεν ρυθμίζει τίποτα, όλο και μεγαλύτερος υπερφιλελευθερισμός, κυρίως στις δημόσιες υπηρεσίες που οι Βρυξέλλες θα ήθελαν να διαλύσουν, στέρηση της κοινωνικής προστασίας για χάρη των δημόσιων επενδύσεων προκειμένου να τηρηθεί η "δημοσιονομική σταθερότητα" , όλο και μεγαλύτερη σταθερότητα τιμών, ενώ ο πληθωρισμός έχει τιθασευτεί προ πολλού. Και για τους εργαζομένους, συγκράτηση των μισθών, μείωση των επιδομάτων ανεργίας, χαλάρωση της νομοθεσίας για την προστασία της απασχόλησης.
<P>
Επιπλέον, δύο πράγματα μας σόκαραν επίσης ιδιαίτερα. Το πρώτο είναι ότι η Επιτροπή συνιστά στη χώρα μου, τη Γαλλία, που πνίγεται από το βάρος των υποχρεωτικών εισφορών, να μην επωφεληθεί από τη μεγέθυνση για να μειώσει τους φόρους, προκειμένου "να αποφύγει να ενισχύσει μέσω του προϋπολογισμού μια ήδη εύρωστη οικονομική δραστηριότητα" . Θα πίστευε κανείς ότι ονειρεύεται! Από πότε αρνούμαστε τη μεγέθυνση στο όνομα ξεπερασμένων οικονομικών δογμάτων;
<P>
Το δεύτερο είναι η σχεδόν ολοκληρωτική απουσία αναφοράς στο ευρώ: το περιβόητο ενιαίο νόμισμα, που θα έπρεπε να μας προσφέρει ανθηρό μέλλον και στο οποίο θα έπρεπε να ριχτεί όλος ο κόσμος, που προσδοκά άπληστα έναν ανταγωνιστή του δολαρίου, σνομπάρεται όχι μόνο από τους επενδυτές, που επενδύουν σε δολάρια στις Ηνωμένες Πολιτείες, αλλά και από τις κεντρικές τράπεζες. Κανείς δεν έχει εμπιστοσύνη στο ευρώ, που δεν είναι πια ένα κυμαινόμενο νόμισμα αλλά ένα ρευστό νόμισμα, αλλά ούτε και στις ευρωπαϊκές νομισματικές αρχές. Ο Wim Duysenberg δεν είναι ο Allan Greenspan, η ΕΚΤ δεν είναι η FED, το ευρώ δεν είναι δολάριο. Η Ευρώπη δεν έχει ούτε το επίπεδο απασχόλησης ούτε το επίπεδο ανάπτυξης της Αμερικής. Και σίγουρα δεν θα καταφέρετε με τίποτα να αλλάξετε αυτή την πραγματικότητα με αναποτελεσματικά μέτρα.
<P>
Έκθεση Pomθs Ruiz (A5-0108/2000)

<SPEAKER ID=112 NAME="Fatuzzo">
Κύριε Πρόεδρε, η έκθεση του αξιότιμου Pomθs Ruiz δίνει μια αξιολόγηση της εφαρμογής των προγραμμάτων σταθερότητας και σύγκλισης που ενδιαφέρουν προπαντός το ενιαίο ευρωπαϊκό νόμισμα: το ευρώ. Διαπίστωσα ότι σ' αυτό το κείμενο δίνεται ιδιαίτερη σημασία στους αριθμούς, στην οικονομική διάσταση της νομισματικής ένωσης. Είναι αληθινό και σωστό: μιλά για το νόμισμα, μιλά για το ευρώ και δεν θα έπρεπε να κάνει τίποτα άλλο από το να κοιτά τους στεγνούς αριθμούς. Αντιθέτως, εγώ πιστεύω ότι στο επίκεντρο των μέτρων πρέπει να βρίσκεται το ενδιαφέρον για τη συμπεριφορά των ανθρώπων στις δραστηριότητές τους, η οποία δεν πρέπει να σημαδεύεται αποκλειστικά από το χρήμα.
<P>
Ωστόσο, εύχομαι την επόμενη φορά που θα γίνουν παρόμοιες εκτιμήσεις να ληφθεί υπόψη το γεγονός ότι δεν πρέπει να κοιτάμε μόνο τους αριθμούς, αλλά και τα αισθήματα των Ευρωπαίων.

<SPEAKER ID=113 NAME="Figueiredo">
. (PT) Η έκθεση Pomιs Ruiz βασίζεται στην υπεράσπιση των αρχών του συμφώνου σταθερότητας, κυρίως όσον αφορά τη φορολογική ενοποίηση για την εξασφάλιση του μοναδικού στόχου της σταθερότητας των τιμών. Η ανάλυση των κριτηρίων της ονομαστικής σύγκλισης είναι τυφλή όσον αφορά τις επιπτώσεις της στο επίπεδο των κινδύνων του αποπληθωρισμού, τιμωρώντας κατ' αυτόν τον τρόπο τις δημόσιες επενδύσεις, την οικονομική ανάπτυξη και μια πολιτική καταπολέμησης της ανεργίας.
<P>
Ωστόσο ο εισηγητής προχωράει περαιτέρω, σύμφωνα εξάλλου με τις συστάσεις της Ευρωπαϊκής Επιτροπής. Κατ' αυτόν, είναι απαραίτητο να εξετάζουμε εκ των προτέρων τους στόχους που προτείνονται στα προγράμματα σταθερότητας και σύγκλισης, επωφελούμενοι της "καλής οικονομικής συγκυρίας";. Γι' αυτό προτείνει μεγαλύτερη επιτάχυνση της φορολογικής ενοποίησης, των διαρθρωτικών μεταρρυθμίσεων, των ιδιωτικοποιήσεων και του "εκσυγχρονισμού"; της κοινωνικής προστασίας, που είναι προτάσεις που εξάλλου έχει ήδη κάνει η Ευρωπαϊκή Επιτροπή, συγκεκριμένα για την Πορτογαλία, δίνοντας έμφαση στην ελευθέρωση των μεταφορών και της ενέργειας και στην ευελιξία της αγοράς εργασίας, κάτι που είναι απαράδεκτο. Έτσι λοιπόν καταψηφίσαμε την έκθεση.
<P>
Έκθεση Goebbels (A5-0135/2000)

<SPEAKER ID=114 NAME="Fatuzzo">
Κύριε Πρόεδρε, όπως ήδη δήλωσα, παρεμβαίνοντας στη συζήτηση σχετικά με την εισδοχή της Ελλάδας στη ζώνη του ενιαίου νομίσματος, είμαι υπέρ της άμεσης εισόδου αυτής της χώρας, από τη στιγμή που ικανοποιεί όλα τα κριτήρια που απαιτούν οι Συνθήκες της Ευρωπαϊκής Ένωσης. Ιδιαίτερα - και το επαναλαμβάνω - διάκειμαι ευνοϊκά - και συνεπώς ψήφισα υπέρ αυτής της απόφασης - απέναντι στο γεγονός ότι δεν πρέπει να τεθούν επιπλέον προβλήματα στον προϋπολογισμό της Ελλάδας, επειδή αυτό δεν θα μπορούσε παρά να έχει, δυστυχώς, επιπτώσεις στους, εν προκειμένω, έλληνες ηλικιωμένους και συνταξιούχους οι οποίοι θα γίνονταν τα θύματα της λιτότητας του προϋπολογισμού της χώρας που θα ήθελε και θα έπρεπε, σύμφωνα με τις υποδείξεις μας, να μειώσει περαιτέρω τα αρνητικά μεγέθη βάσει των κριτηρίων του Μάαστριχτ, κριτήρια τα οποία εντούτοις πληροί, όπως δηλώθηκε.

<SPEAKER ID=115 NAME="Αλαβάνος">
. Η νομοθετική πρόταση του Ευρωπαϊκού Κοινοβουλίου αποδέχεται απλώς την πρόταση της Επιτροπής της Ευρωπαϊκής Ένωσης που περιορίζεται να διαπιστώσει ότι "η Ελλάδα πληροί τις απαραίτητες προϋποθέσεις για την εισαγωγή του ενιαίου νομίσματος. Η κατάργηση της παρέκκλισης της Ελλάδας θα τεθεί σε ισχύ από 1ης Ιανουαρίου 2000".
<P>
Τυπικά, όντως η Ελλάδα καλύπτει τους δημοσιονομικούς και νομισματικούς δείκτες που απαιτούνται για την ΟΝΕ. Σε αυτά τα πλαίσια ­ παίρνοντας υπόψη τις θέσεις του κόμματός μου, του Συνασπισμού της Αριστεράς και της Προόδου, υπέρ της ένταξης της Ελλάδας στην Οικονομική και Νομισματική Ένωση ­ η ψήφος μου υπήρξε θετική.
<P>
Προσωπικά όμως εκφράζω τις έντονες αντιρρήσεις και επιφυλάξεις μου για τις πολιτικές της ΟΝΕ, που εγκλωβίζουν τις χώρες μέλη σε άτεγκτη δημοσιονομική αυστηρότητα, συνεχή παραγωγή ανεργίας, ένταση των κοινωνικών διαφορών, ανεξέλεγκτο ανταγωνισμό, χωρίς όμως να μπορέσουν να προσφέρουν ένα ισχυρό ευρωπαϊκό νόμισμα με την ικανότητα να σταθεί σε παγκόσμια κλίμακα απέναντι στο δολάριο.
<P>
Εκφράζω επίσης την πλήρη αντίθεσή μου για τον τρόπο που προώθησε η ελληνική κυβέρνηση την ένταξή μας στην ΟΝΕ, επιδιώκοντας την ονομαστική και όχι πραγματική σύγκλιση, καθιστώντας την Ελλάδα μια από τις χώρες της Ένωσης με τους υψηλότερους δείκτες ανεργίας, εκποιώντας συνεχώς περιουσιακά στοιχεία του δημοσίου για να καλύψει τα ταμειακά ελλείμματα.
<P>
Δυστυχώς, οι πολιτικές αυτές δεν λήγουν με την ένταξη στην ΟΝΕ, αλλά θεσμοποιούνται, στερεώνονται και μονιμοποιούνται. Οι αριστερές και προοδευτικές δυνάμεις των χωρών μελών της ΟΝΕ πρέπει να εντείνουν το πεδίο συνεργασίας τους για την ριζοσπαστική μεταρρύθμιση του τρόπου οικοδόμησής της, για την ανάδειξη σε προτεραιότητα των κοινωνικών κριτηρίων και την προώθηση της μάχης ενάντια στην ανεργία, για την προώθηση πολιτικών πραγματικής σύγκλισης, για βιώσιμες και δίκαιες αναπτυξιακές πολιτικές.

<SPEAKER ID=116 NAME="Θεωνάς">
. Το Ευρωπαϊκό Κοινοβούλιο καλείται σήμερα να δώσει τη γνωμοδότησή του για την υιοθέτηση από την Ελλάδα του ενιαίου νομίσματος, μετά το πράσινο φως που έδωσαν η Επιτροπή και η Ευρωπαϊκή Κεντρική Τράπεζα.
<P>
Επισημαίνουμε καταρχάς ότι για μας το θέμα δεν είναι τεχνικό, αλλά βαθύτατα πολιτικό. Ακριβώς στηριζόμενοι στην ιδεολογική και πολιτική πλευρά της όλης διαδικασίας της ΟΝΕ και του ενιαίου νομίσματος θα καταψηφίσουμε την ένταξη της δραχμής στη ζώνη του ευρώ.
<P>
Από τεχνική άποψη, είναι αναμφισβήτητο ότι η Ελλάδα έφτασε να πληροί τα κριτήρια που θέτει η Συνθήκη του Μάαστριχτ για την είσοδο στην τρίτη φάση της ΟΝΕ. Το πρόβλημα όμως είναι πώς φτάσαμε εδώ και τί θα γίνει παραπέρα.
<P>
Η επίτευξη των ονομαστικών κριτηρίων σύγκλισης απαίτησε δυσβάσταχτες θυσίες από τον ελληνικό λαό, ήταν αποτέλεσμα μιας πολιτικής σκληρής λιτότητας, που είχε και έχει σαν βασικά χαρακτηριστικά της τη μείωση των κοινωνικών δαπανών, την άσκηση μιας ιδιαίτερα περιοριστικής δημοσιονομικής πολιτικής, την καθήλωση των μισθών, τον περιορισμό της προστασίας των εργαζομένων, την απελευθέρωση των αγορών και την προώθηση των ιδιωτικοποιήσεων. Δυστυχώς, αυτή η πολιτική, που έχει φέρει σε απόγνωση ευρύτατα στρώματα του λαού μας, έχει οδηγήσει σε δραματκή αύξηση της ανεργίας, σε επιτάχυνση του ξεκληρίσματος του αγροτικού πληθυσμού και της αποβιομηχάνισης της χώρας, όχι μόνο δεν θα αντιστραφεί με την είσοδο στο ενιαίο νόμισμα, αλλά αντίθετα θα ενταθεί. Τόσο οι υποχρεώσεις που επιβάλλει το Σύμφωνο Σταθερότητας, όσο και οι αυστηρές συστάσεις που συνόδευσαν τις εκθέσεις της Επιτροπής και της Ευρωπαϊκής Κεντρικής Τράπεζας το αποδεικνύουν. Και οι δύο ζήτησαν συνέχιση της πολιτικής λιτότητας, επιτάχυνση της αποδιάρθρωσης των εργασιακών σχέσεων, ταχεία προώθηση των μέτρων ανατροπής του δημόσιου ασφαλιστικού συστήματος, συνέχιση και επιτάχυνση των ιδιωτικοποιήσεων.
<P>
Είναι φανερό ότι οι εργαζόμενοι όχι μόνο δεν έχουν τίποτα να κερδίσουν από την εν μέσω αποπροσανατολιστικών πανηγυρισμών ένταξη στο ενιαίο νόμισμα, αλλά αντίθετα έχουν πιο σίγουρη την συνέχιση, με πιο αυστηρούς όρους και με αυξημένη "υψηλή εποπτεία" από την ΕΕ, της αδιέξοδης πολιτικής λιτότητας που ασκείται τα τελευταία δέκα χρόνια. Αλλωστε, οι φωνές που ακούγονται για την ανάγκη εξασφάλισης της "διατηρησιμότητας" της τήρησης των κριτηρίων, αποσκοπούν ακριβώς στο να διευκολύνουν τη σκλήρυνση της ασκούμενης πολιτικής και να στηρίξουν τα ιδιαίτερα αντιλαϊκά μέτρα που έρχονται. Η πείρα άλλωστε και των άλλων λαών που βρίσκονται ήδη στη ζώνη του ευρώ αποδεικνύει ότι το ένα μέτρο διαδέχεται το άλλο στην ανατροπή των κατακτήσεων των προηγούμενων δεκαετιών και άμεσα πια το "αμερικάνικο μοντέλο" αποτελεί υπόδειγμα για την προσαρμογή σααυτό του περίφημου ευρωπαϊκού κοινωνικού μοντέλου.
<P>
Οι ευρωβουλευτές του ΚΚΕ, σταθεροί στις θέσεις που υποστηρίζαμε ήδη από την υπογραφή της Συνθήκης του Μάαστριχτ και την οποία άλλωστε μόνο το ΚΚΕ καταψήφισε όταν ήλθε για επικύρωση στην Ελληνική Βουλή, θα καταψηφίσουμε την ένταξη της Ελλάδας στη ζώνη του ευρώ, έχοντας ως γνώμονα τα συμφέροντα των εργαζομένων και της χώρας μας. Ταυτόχρονα, μαζί με τους εργαζόμενους θα συνεχίσουμε τον αγώνα μας ενάντια σε αυτή την πολιτική, για την προώθηση μιας εναλλακτικής πρότασης ανάπτυξης που θα έχει στο κέντρο της τον άνθρωπο και τις ανάγκες του και θα κινείται στον αντίποδα της αντιδραστικής πολιτικής της "δημοκρατιίας των μονοπωλίων" .

<SPEAKER ID=117 LANGUAGE="NL" NAME="Thyssen">
. (NL) Ψήφισα υπέρ της προτάσεως Goebbels και γι' αυτό και υπέρ της προσχώρησης της Ελλάδας στη ζώνη ευρώ.
<P>
Με την ίδια ακριβώς αποφασιστικότητα ψήφισα και υπέρ των τροπολογιών στην έκθεση Pomιs-Ruiz. Οι τροπολογίες αυτές υπογραμμίζουν ιδιαίτερα ένα ευαίσθητο ζήτημα, το οποίο συζητήθηκε έντονα, όχι μόνο στην Ολομέλεια, αλλά και κατά τις συνεδριάσεις της Επιτροπής Οικονομικής Πολιτικής.
<P>
Αναφέρομαι ιδιαίτερα στη βιωσιμότητα της πολιτικής σύγκλισης και σταθερότητας των κρατών μελών, ζήτημα για το οποίο εξέφρασαν αμφιβολίες πολλοί συνάδελφοι.
<P>
Διαπιστώσαμε όλοι μας ότι οι ικεσίες προς την Ελλάδα, προκειμένου να καταβάλει κάθε δυνατή προσπάθεια για τη μείωση του χρέους και για σταθερή ανάπτυξη, δεν οφείλονται αποκλειστικά στην κατάσταση στην ίδια την Ελλάδα, αλλά έχουν να κάνουν επίσης και με τη δυσαρέσκεια σχετικά με τον τρόπο με τον οποίο και διάφορα άλλα κράτη μέλη αντιμετωπίζουν το πολύ υψηλό χρέος τους καθ' ην στιγμήν δεν αξιοποιούν επαρκώς τις αυξανόμενες δυνατότητες που δημιουργεί η οικονομική ανάπτυξη και τα χαμηλά επιτόκια για να μειώσουν το χρέος αυτό.
<P>
Ας ελπίσουμε ότι η έμμεση αυτή κριτική του Κοινοβουλίου θα γίνει αντιληπτή από τους κατεξοχήν αποδέκτες της: μεταξύ άλλων από τη βελγική κυβέρνηση, η οποία έχει δώσει τόσες πολλές υποσχέσεις ώστε ακόμη και ο Τύπος έχει αρχίσει να διερωτάται για το κατά πόσον μπορούν να χρηματοδοτηθούν όλες αυτές οι δαπάνες.
<P>
Ακριβώς επειδή οι δισταγμοί που εκφράσθηκαν για την προσχώρηση της Ελλάδας δεν αφορούν τόσο αυτή την ίδια αλλά αποτελούν μια γενικότερη κριτική, θεωρώ ότι η Ελλάδα δεν θα πρέπει να αποτελέσει το εξιλαστήριο θύμα. Καλωσορίζουμε την Ελλάδα στην ζώνη ευρώ και καλούμε όλα τα κράτη μέλη να σεβαστούν το γράμμα και το πνεύμα του συμφώνου σταθερότητας και ανάπτυξης.
<P>
Ψηφίσματα για το Sellafield

<SPEAKER ID=118 LANGUAGE="DE" NAME="Rόbig">
Κύριε Πρόεδρε η ψηφοφορία για το Sellafield ήταν κάτι εντελώς νέο για το Ευρωπαϊκό Κοινοβούλιο. Νομίζω ότι ήταν η πρώτη φορά που το Ευρωπαϊκό Κοινοβούλιο υποστήριξε ενιαία πρότυπα ασφαλείας για τους σταθμούς πυρηνικής ενέργειας. Θεωρώ ότι είναι επειγόντως αναγκαίο το Συμβούλιο να αποφασίσει ήδη πριν από τις πρώτες προσχωρήσεις νέων μελών ότι θα γίνει πραγματικά η επεξεργασία και η θέση σε ισχύ προτύπων ασφαλείας.
<P>
Έκθεση Randzio-Plath (A5-0109/2000)

<SPEAKER ID=119 NAME="Fatuzzo">
Κύριε Πρόεδρε, ψήφισα υπέρ της έκθεσης Randzio-Plath σχετικά με τη στρέβλωση του ανταγωνισμού που αφορά και τους δημόσιους οργανισμούς. Ο Επίτροπος Monti, απαντώντας στο τέλος της συζήτησης, δήλωσε ότι οι διευκολύνσεις στους δημόσιους οργανισμούς δεν πρέπει εντούτοις να αποτελούν συμπληρωματικά έσοδα για τους δημόσιους οργανισμούς. Αναρριωτιέμαι λοιπόν, στην Ιταλία παραδείγματος χάριν υπάρχουν ιδιωτικοί τηλεοπτικοί σταθμοί και δημόσιοι τηλεοπτικοί σταθμοί· δίνονται αρκετά χρήματα στους δημόσιους σταθμούς, αλλά αυτό, στην πραγματικότητα, δεν είναι συμπληρωματικά έσοδα, γιατί δεν υπάρχει απολύτως καμία διαφορά μεταξύ της υπηρεσίας που παρέχουν οι ιδιωτικοί τηλεοπτικοί σταθμοί και των υπηρεσιών των δημόσιων τηλεοπτικών σταθμών. Αυτό αποτελεί στρέβλωση του ανταγωνισμού.
<P>
Ας εξετάσουμε έναν άλλο τομέα, τις δημόσιες συντάξεις και τις ιδιωτικές συντάξεις. Τα δημόσια συνταξιοδοτικά ταμεία δέχονται πολλή βοήθεια αλλά παρέχουν χειρότερες υπηρεσίες από τα αντίστοιχα ιδιωτικά. Αυτό δεν είναι θεμιτός ανταγωνισμός.

<SPEAKER ID=120 NAME="Bordes">
. (FR) Η έκθεση επισημαίνει την ανάγκη οικονομικής διαφάνειας μεταξύ των κρατών και των επιχειρήσεων. Όμως, η μόνη διαφάνεια που την ενδιαφέρει αφορά αποκλειστικά τις δημόσιες επιχειρήσεις και συνίσταται αποκλειστικά στο αν η κρατική βοήθεια κινδυνεύει να στρεβλώσει τον ανταγωνισμό μεταξύ δημόσιων επιχειρήσεων και ιδιωτικών επιχειρήσεων.
<P>
Το αν μια επιχείρηση αποφασίζει να πετάξει στον δρόμο ένα μέρος του προσωπικού της, αυξάνοντας έτσι την ανεργία, ενώ ένα μικρό μέρος των κερδών της θα μπορούσε να διατηρήσει τις απολεσθείσες θέσεις εργασίας, δεν ενδιαφέρει καθόλου την Ευρωπαϊκή Επιτροπή. Ούτε την ενδιαφέρουν οι ζημίες που προκαλεί στο περιβάλλον, στην ασφάλεια και στις συνθήκες εργασίας των μισθωτών της η επιδίωξη όλο και μεγαλύτερων κερδών.
<P>
Γενικότερα, η Επιτροπή δεν ενοχλείται διόλου από την πλήρη αδιαφάνεια που περιβάλλει τις θεμελιώδεις επιλογές όλων των επιχειρήσεων, από τον τρόπο που πραγματοποιούν τα κέρδη τους και από τον τρόπο που τα χρησιμοποιούν, ακόμη και εις βάρος της κοινωνίας.
<P>
Ψηφίσαμε κατά αυτού του σχεδίου οδηγίας, επαναβεβαιώνοντας ότι το συμφέρον της κοινωνίας απαιτεί πλήρη διαφάνεια της λειτουργίας και των λογαριασμών όλων των επιχειρήσεων, δημόσιων ή ιδιωτικών, και κατάργηση του απορρήτου των συναλλαγών. Το πρώτο βήμα στον τομέα αυτόν θα έπρεπε να είναι η κατάργηση όλων των νόμων που απειλούν με κυρώσεις τους μισθωτούς μιας επιχείρησης που λένε στο κοινό και τους χρήστες όλα όσα ξέρουν για τη λειτουργία της επιχείρησής τους.

<SPEAKER ID=121 LANGUAGE="PT" NAME="Figueiredo">
. (PT) Με το επιχείρημα ότι είναι απαραίτητο να καθορίσουμε και να εμποδίσουμε την παροχή επιδοτήσεων που στρεβλώνουν τον ανταγωνισμό και αυξάνουν την διαφάνεια των σχέσεων μεταξύ του κράτους και των δημοσίων επιχειρήσεων, η Επιτροπή θέτει γραφειοκρατικούς όρους και πραγματικούς περιορισμούς, που μπορούν να έχουν ως αποτέλεσμα να διακυβευθεί κάποια ποιοτική δημόσια υπηρεσία. Έχοντας ως βασική φιλοσοφία την ανάγκη εξασφάλισης του ανταγωνισμού μεταξύ του δημοσίου και ιδιωτικού τομέα, η Επιτροπή στην πραγματικότητα μόλις πρόσφατα μείωσε τον σημαντικό ρόλο των δημοσίων επιχειρήσεων που παρέχουν δημόσιες υπηρεσίες, και αυτό είναι απαράδεκτο.
<P>
Η εισηγήτρια του ΕΚ, που στην αρχική έκδοση εκτιμούσε τον ρόλο των "υπηρεσιών γενικού οικονομικού συμφέροντος";, είδε την έκθεσή της να αλλάζει, κυρίως όσον αφορά τη δημόσια υπηρεσία ραδιοφωνίας. Τώρα, κατά τη γνώμη μας, είναι καλό να μην εφαρμοστεί η οδηγία σε δημόσιους ραδιοφωνικούς οργανισμούς δεδομένου του ιδιαίτερου χαρακτήρα τους, που είναι άμεσα συνδεδεμένος με με τις δημοκρατικές, κοινωνικές και πολιτιστικές ανάγκες των διαφόρων κρατών μελών και των αρνητικών επιπτώσεων που αυτό θα είχε για την εκπλήρωση της αποστολής τους που αφορά το δημόσιο συμφέρον. Από αυτό προέκυψε η πρόταση που υποβάλαμε και που δυστυχώς απερρίφθη.
<P>
Ψήφισμα για το χρέος των φτωχών χωρών

<SPEAKER ID=122 NAME="Boudjenah">
. (FR) Το εξωτερικό χρέος των αναπτυσσόμενων χωρών αποτελεί σημαντική πρόκληση. Οι 50 φτωχότερες χώρες δαπανούν δύο φορές περισσότερα για την εξυπηρέτηση του χρέους από ό,τι λαμβάνουν σε βοήθεια. Η έκθεση της Διάσκεψης των Ηνωμένων Εθνών για το Εμπόριο και την Ανάπτυξη (Cnuced) σχετικά με την Υποσαχάρια Αφρική δείχνει ότι οι αφρικανικές χώρες δεν ωφελήθηκαν καθόλου από τα άνω των δέκα ετών προγράμματα διαρθρωτικών αναπροσαρμογών.
<P>
Όμως, η διατυπωθείσα πρόταση είναι πάρα πολύ περιοριστική και περιορίζεται στις φτωχότερες χώρες, τις λεγόμενες υπερχρεωμένες. Θέτει υπερβολικά πολλές προϋποθέσεις στις ενδιαφερόμενες χώρες για τη διαγραφή του χρέους. Εκφράζω τη λύπη μου για κάθε μέτρο αιρεσιμότητας, και ιδίως για κάθε σχέση μεταξύ διαγραφής του χρέους και εφαρμογής μέτρων διαρθρωτικής αναπροσαρμογής. Αυτός είναι ο λόγος για τον οποίο απείχα από την ψηφοφορία επί του ψηφίσματος.
<P>
Τάσσομαι από την πλευρά μου υπέρ μιας πολύ συνεκτικής ελάφρυνσης του χρέους όλων των ενδιαφερόμενων χωρών και της διαγραφής του χρέους των φτωχότερων εξ αυτών των χωρών.

<SPEAKER ID=123 NAME="Morgantini">
γραπτώς. (IT) Απείχα από το κοινό ψήφισμα σχετικά με το χρέος των φτωχών χωρών, επειδή το θεωρώ υποτονικό και διφορούμενο απέναντι στους γνωστούς χρηματοπιστωτικούς μηχανισμούς που βυθίζουν στην πιο βαθιά φτώχεια το μεγαλύτερο μέρος της ανθρωπότητας.
<P>
Σήμερα, ακόμα και οι πολυμερείς οργανισμοί - Παγκόσμια Τράπεζα, ΔΝΤ, κτλ. μιλούν για μείωση του χρέους επειδή οι μηχανισμοί που απομυζούν τις οικονομίες δεν ανταποκρίνονται ούτε καν στη λογική μιας νεοφιλελεύθερης προοπτικής.
<P>
Κατά τη διάρκεια της συνάντησης της G7 στα μέσα Ιουνίου 1999, οι ΗΠΑ, η Μεγάλη Βρεττανία και οι άλλες χώρες μίλησαν για μείωση του χρέους των φτωχών χωρών έως και κατά 90 τοις εκατό. Εξετάζοντας από πιο κοντά αυτές τις προτάσεις βλέπουμε ότι δεν αποτελούν μια πραγματική λύση, επειδή αυτά τα μέτρα, εάν εφαρμοσθούν, θα αφορούσαν μόνο το 8 ή στην καλύτερη περίπτωση το 10 τοις εκατό του χρέους 41 εμπλεκομένων χωρών, στην καλύτερη των περιπτώσεων το 1 τοις εκατό του συνολικού χρέους του Τρίτου Κόσμου.
<P>
Αλλά τα ίδια μέτρα εφαρμόζονται σε περιορισμένη κλίμακα με τραγικές προϋποθέσεις, που έχουν ως αποτέλεσμα να ευεργετούνται οι ίδιοι οι δανειστές: εξαγωγικά δάνεια, χρηματοπιστωτικοί οργανισμοί, πολυεθνικές.
<P>
Καταρχήν, πρέπει να αναγνωρίσουμε ότι το χρέος του Τρίτου Κόσμου είναι παράνομο. Συνεπώς, η Ευρωπαϊκή Ένωση θα έπρεπε να ευνοήσει μία διεθνή κίνηση για την άνευ όρων διαγραφή του χρέους του Τρίτου Κόσμου, τόσο του διμερούς όσο και του πολυμερούς.
<P>
Τα κράτη μέλη πρέπει να διαγράψουν με συγκεκριμένες ενέργειες τα χρέη των φτωχών χωρών και να ευνοήσουν τη λήψη μέτρων αυτού του είδους και στους διεθνείς οργανισμούς όπου εκπροσωπούνται.
<P>
Πρέπει να εμποδιστεί, όπως συμβαίνει συχνά, η διαγραφή των χρεών που αφορούν μόνο τους προϋπολογισμούς συνεργασίας ή εκείνους που συνδέονται με οποιοδήποτε μέτρο διαρθρωτικών προσαρμογών.
<P>
Είναι αναγκαίο να παρέμβουμε στους χρηματοπιστωτικούς μηχανισμούς που προκάλεσαν αυτό το χρέος και στις πολιτικές διαρθρωτικών προσαρμογών που συνεχίζουν να το τροφοδοτούν, διογκώνοντας τη φτώχεια σ' αυτές τις χώρες
<P>
Ψήφισμα για τη Ζιμπάμπουε

<SPEAKER ID=124 NAME="Cauquil">
Είναι στη φύση των πραγμάτων το να αραδιάζει η άκρα δεξιά βρωμερές ανοησίες για να υπερασπιστεί το δικαίωμα "4.500 ιδιοκτητών ευρωπαϊκής καταγωγής" να μονοπωλούν τις καλύτερες εκτάσεις της Ζιμπάμπουε.
<P>
Αλλά ο τρόπος που το κοινό ψήφισμα υπενθυμίζει τον "σεβασμό του νόμου" για να καταδικάσει "τις παράνομες καταλήψεις" και τις πράξεις βίας που τις συνοδεύουν είναι σκέτη υποκρισία.
<P>
Θα μπορούσαμε να πιστέψουμε κάπως περισσότερο στην ειλικρίνεια των συντακτών αυτού του ψηφίσματος όταν εκφράζουν τη λύπη τους "για τις δολοφονίες, τις πράξεις βίας · σε σχέση με τις καταλήψεις" , αν καταδεχόντουσαν τουλάχιστον να υπενθυμίσουν τις σφαγές του παρελθόντος με τις οποίες μια χούφτα εποίκων είχε απογυμνώσει τον πληθυσμό αυτής της χώρας από τη γη του και τις δεκαετίες αποικιακής βίας και απαρτχάιντ για να διατηρηθεί αυτή η κατάσταση.
<P>
Το καθεστώς του Mugabe είναι ένα αυταρχικό και διεφθαρμένο καθεστώς. Αλλά ούτε αυτός ο αυταρχισμός ούτε αυτή η διαφθορά ενόχλησαν τους υπερασπιστές της πλούσιας μειονότητας εκεί και την πρώην αποικιακή δύναμη όσο αυτός ο αυταρχισμός χρησιμοποιείτο για να προστατεύσει τα συμφέροντα και τα προνόμιά τους.
<P>
Όχι μόνο καταψηφίσαμε λοιπόν αυτό το ψήφισμα, αλλά καταγγέλλουμε τον κυνισμό και την υποκρισία αυτών που υπερασπίζονται τα συμφέροντα και τα προνόμια των λευκών της Ζιμπάμπουε.
<P>
Εναπόκειται στον φτωχό πληθυσμό αυτής της χώρας να ξεκαθαρίσει τους λογαριασμούς του με τον Mugabe και το καθεστώς του, και ασφαλώς όχι στους πολιτικούς υπηρέτες αυτών που πλούτισαν από τη λεηλασία αυτής της χώρας.
<P>
Έκθεση Paasilinna (A5-0094/2000)

<SPEAKER ID=125 NAME="Fatuzzo">
Κύριε Πρόεδρε, ψήφισα μεν υπέρ της έκθεσης Paasilinna, που αφορά τις κανονιστικές ρυθμίσεις στις τηλεπικοινωνίες, αλλά και σ' αυτή την περίπτωση δεν έμεινα ικανοποιημένος, όπως θα το ήθελα. Δεν επιδεικνύεται ακόμα αρκετός ζήλος στην εφαρμογή αυτών των οδηγιών της Ευρωπαϊκής Ένωσης που ρυθμίζουν και τις τηλεπικοινωνίες, εάν αληθεύει ότι το αποτέλεσμα είναι ότι δεν έχουμε αποκτήσει ακόμα μια ευρωπαϊκή τηλεοπτική συχνότητα, δεν έχουμε αποκτήσει ακόμα έναν ευρωπαϊκό τηλεοπτικό σταθμό· δεν διαθέτουμε έναν απλό ευρωπαϊκό ραδιοφωνικό σταθμό· το Κοινοβούλιό μας, οι συνεδριάσεις μας δεν μεταδίδονται σε καμιά περιοχή της Ευρώπης. Οι οδηγίες σχετικά με τις τηλεπικοινωνίες της Ευρωπαϊκής Ένωσης πρέπει να απασχολήσουν την Ευρωπαϊκή Ένωση.

<SPEAKER ID=126 NAME="Caudron">
Το 1993, η Ευρωπαϊκή Ένωση και τα κράτη μέλη της δεσμεύτηκαν να ελευθερώσουν τον τομέα των τηλεπικοινωνιακών υπηρεσιών.
<P>
Αυτή η δέσμευση οδηγεί στην έγκριση μιας σειράς οδηγιών. Πίσω από το κανονιστικό πλαίσιο υπήρχε ένας πολιτικός στόχος: να διασφαλιστεί η ανάπτυξη, η απασχόληση, η ανταγωνιστικότητα και να ανοίξει σε όλους η πρόσβαση στην κοινωνία της πληροφορίας, διασφαλίζοντας παράλληλα επαρκή νομική προστασία.
<P>
Η Επιτροπή έπαιξε εποπτικό ρόλο που μεταφράστηκε σε μια σειρά εκθέσεων από το Μάιο του 1997.
<P>
Η ανακοίνωση της Επιτροπής που εξετάζουμε σήμερα εντάσσεται στο πλαίσιο αυτής της προσέγγισης και ο απολογισμός που μας παρουσιάστηκε είναι το λιγότερο ασαφής.
<P>
Σχεδόν δύο χρόνια μετά την πλήρη ελευθέρωση, οι αγορές των τηλεπικοινωνιακών υπηρεσιών στα κράτη μέλη χαρακτηρίζονται από αυξανόμενο ποσοστό ανάπτυξης, πολυάριθμους νέους φορείς εκμετάλλευσης και μείωση των τιμών. Ωστόσο, συνεχίζουν να υπάρχουν σοβαρά κενά.
<P>
Μπορούμε έτσι να διαπιστώσουμε τη δημιουργία ενός "αριθμητικού χάσματος" σε πολλά επίπεδα: μεταξύ των περιφερειών και μεταξύ των πολιτών. Ο λόγος είναι φυσικά το κόστος πρόσβασης σε αυτές τις νέες υπηρεσίες. Δεν μπορούμε όμως να ανεχτούμε τον αποκλεισμό ορισμένων πολιτών από την κοινωνία των νέων τεχνολογιών της πληροφορίας. Η διατήρηση της καθολικής υπηρεσίας πρέπει να διασφαλίζει τον περιεκτικό χαρακτήρα αυτής της κοινωνίας. Πρέπει να μεριμνήσουμε ώστε να ληφθεί υπόψη αυτή η προσέγγιση στην υπό εκπόνηση νομοθεσία επί της οποίας ζητήθηκε η γνώμη του Κοινοβουλίου μας.
<P>
Προκειμένου να μειωθεί το κόστος πρόσβασης στο Internet και να γίνει προσβάσιμο σε όλους τους πολίτες, το Κοινοβούλιο επιμένει στην έκθεσή του στην ανάγκη να ανοίξει ο ανταγωνισμός σε επίπεδο τοπικού βρόχου. Αυτή η διάταξη θα πρέπει να αποτελέσει αντικείμενο εις βάθος συζητήσεων με τις εθνικές αρχές ώστε να απαντήσουν σε σχετικές αντιρρήσεις.
<P>
Πρέπει να καταβληθούν πολλές προσπάθειες σε θέματα εναρμόνισης και απλοποίησης των κανόνων, όπως για παράδειγμα των κανόνων σχετικά με την προστασία των καταναλωτών, των κανόνων που διέπουν τη λειτουργία και τον ρόλο των εθνικών κανονιστικών αρχών και των συστημάτων χορήγησης των αδειών.
<P>
Εν κατακλείδι, θα ήθελα να πω ότι η διαδικασία ελευθέρωσης των τηλεπικοινωνιών δεν αποτελεί αυτοσκοπό, αλλά έχει στόχο να διασφαλίσει τη μετάβαση προς την κοινωνία της πληροφορίας.
<P>
Έχουμε ακόμη πολύ δρόμο να διανύσουμε χωρίς όμως να ξεχνάμε ότι οι θέσεις απασχόλησης που θα δημιουργηθούν πρέπει να είναι βιώσιμες και ποιοτικές.

<SPEAKER ID=127 LANGUAGE="PT" NAME="Figueiredo">
. (PT) Δεν μπορούμε να πάψουμε να ασκούμε κριτική στις υποθέσεις που εκφράζονται σε αυτήν την έκθεση, συγκεκριμένα όσον αφορά την επιτάχυνση της ελευθέρωσης του τομέα των τηλεπικοινωνιών, έχοντας ως αφετηρία την υπόθεση ότι αυτή η διαδικασία θα είχε θετικές επιπτώσεις στους χρήστες της συγκεκριμένης υπηρεσίας, και γι' αυτό αρκεί να εξετάσουμε την ανάλυση της σχετικής εμπειρίας στην Πορτογαλία.
<P>
Η Portugal Telecom, δημόσια επιχείρηση, στόχος μιας δημόσιας επένδυσης πολλών δισεκατομμυρίων, ιδιωτικοποιήθηκε εν μέρει έχοντας ως επίπτωση την αύξηση των τιμών για τους αποκαλούμενους "χρήστες κατοικίας"; (που αποτελούν την πλειοψηφία του πληθυσμού), που σήμερα έχει τις "ακριβότερες τιμές στην Ευρώπη";. Όσον αφορά τους εργαζόμενους, διαπιστώθηκε η κατά χιλιάδες μείωση των θέσεων εργασίας, η αύξηση του ρυθμού εργασίας και σε πολλές περπτώσεις η απασχόληση των εργαζομένων χωρίς δικαιώματα και με χαμηλούς μισθούς, δηλαδή η εφαρμογή μιας λογικής μέγιστου κέρδους σε έναν άκρως κερδοσκοπικό τομέα προκάλεσε πιέσεις για περικοπές στις επενδύσεις, επηρεάζοντας την ποιότητα της συνολικής υπηρεσίας που παρέχεται στους χρήστες.
<P>
Πιστεύουμε πως δεν είναι αυτός ο δρόμος που πρέπει να ακολουθήσουμε. Είναι απαραίτητη μια σύγχρονη δημόσια υπηρεσία τηλεπικοινωνιών όπου να περιλαμβάνονται οι τεχνικές και επιστημονικές πρόοδοι. Μια προσιτή δημόσια υπηρεσία, με ισότητα, που να εξασφαλίζει τα δικαιώματα των χρηστών και η οποία να αποτελεί παράγοντα ισορροπημένης ανάπτυξης. Καθώς επίσης είναι απαραίτητη μια υπηρεσία βελτίωσης των συνθηκών απασχόλησης για τους εργαζόμενους στον τομέα.

<SPEAKER ID=128 LANGUAGE="SV" NAME="Olsson">
. (SV) Είναι απολύτως σημαντικό να εκσυγχρονίζεται η κοινοτική νομοθεσία και οι συναφείς κανονισμοί σχετικά με τον τομέα των τηλεπικοινωνιών, ακολουθώντας τους ρυθμούς της εκρηκτικής ανάπτυξης που συντελείται σε παγκόσμιο επίπεδο στην ψηφιακή και κινητή επικοινωνία. Είναι σημαντικό, επίσης, αυτό να πραγματοποιηθεί στα πλαίσια των προϋποθέσεων της ενιαίας αγοράς και έχοντας ως στόχο την προάσπιση του ελεύθερου ανταγωνισμού. Εδώ, λοιπόν, η έκθεση φέρνει στην επιφάνεια πολλές σημαντικές πτυχές.
<P>
Αυτό που δεν εξετάζει η έκθεση και δεν λαμβάνει υπόψη της ούτε η έκθεση της Επιτροπής, είναι οι διαφορετικές προϋποθέσεις που υπάρχουν στα κράτη μέλη της ΕΕ σε ό,τι αφορά την επέκταση και τη συντήρηση διαφόρων ειδών δικτύων. Σε ό,τι αφορά τη Σουηδία, η οποία είναι αραιοκατοικημένη και όπου οι γεωγραφικές αποστάσεις είναι μεγάλες, οι επενδύσεις στον τομέα των τηλεπικοινωνιών και η λειτουργία τους είναι, σχετικά, περισσότερο από αλλού προσανατολισμένες προς την κατεύθυνση των κοινωφελών υπηρεσιών. Εκεί, σύμφωνα με τον τρόπο ο οποίος περιγράφεται στην έκθεση, οι επιπτώσεις της πλήρης απελευθέρωσης των αγορών των δικτύων είναι ασαφείς αναφορικά με τις δυνατότητες της κοινωνίας στη λήψη αποφάσεων και τις επενδύσεις, καθώς επίσης και τη δυνατότητα των πολιτών να έχουν στη διάθεσή τους αποτελεσματικά και ισοδύναμα επικοινωνιακά δίκτυα. Γι' αυτόν τον λόγο, απείχα από την ψηφοφορία γι' αυτήν την έκθεση.
<P>
Έκθεση Αλυσανδράκη (Α5-0122/2000)

<SPEAKER ID=129 LANGUAGE="IT" NAME="Fatuzzo">
Κύριε Πρόεδρε, αυτή είναι η πρώτη έκθεση Αλυσανδράκη - για την οποία ψήφισα υπέρ - που αφορά τις ραδιοφωνικές συχνότητες, που τώρα πλέον χρησιμοποιούνται προπαντός για την πρόοδο των τηλεπικοινωνιών μέσω των επονομαζόμενων "κινητών" . Και σ' αυτή την οδηγία παρουσιάζεται μια έλλειψη, επειδή δίνεται ελάχιστη σημασία στην επαγγελματική προσαρμογή, κατάρτιση και ενημέρωση στη χρήση αυτών των νέων συστημάτων τηλεπικοινωνιών από μέρους των ηλικιωμένων και των συνταξιούχων. Δεν μιλάω για τους συνταξιούχους και τους ηλικιωμένους γενικά, επειδή αυτή τη στιγμή μιλώ για τη μητέρα μου. Η μητέρα μου κατοικεί στη Ρώμη, είναι αλήθεια ότι είναι 85 χρονών, αλλά μέχρι τώρα δεν κατόρθωσα να την πείσω να δεχθεί ως δώρο εκ μέρους μου ένα κινητό τηλέφωνο, επειδή δεν ξέρει να το χρησιμοποιεί. Θα της ήταν πολύ χρήσιμο και θα ήταν και ενδιαφέρον να το έχει, αλλά δεν μπόρεσα να την πείσω με κανένα τρόπο. Προσφέρθηκα να της το δείξω αλλά αρνήθηκε. Αυτό σημαίνει ότι οι ηλικιωμένοι δεν μπορούν να χρησιμοποιήσουν την πρόοδο.
<P>
Έκθεση Αλυσανδράκη (Α5-0119/2000)

<SPEAKER ID=130 NAME="Fatuzzo">
Σχετικά με τη δεύτερη έκθεση Αλυσανδράκη, κύριε Πρόεδρε, πρέπει να μιλήσω για την κόρη μου. Σήμερα το πρωί, όταν τη συνάντησα - χθες το βράδυ δεν ήμουν μαζί της επειδή παρενέβην εδώ στο Σώμα, σχετικά μ' αυτή την έκθεση - μου είπε: "Μα είναι αλήθεια μπαμπά ότι θέλεις να γίνεις αστροναύτης και θέλεις να πας στο φεγγάρι; Μου το είπαν σήμερα το πρωί, όταν έφτασα εδώ" . Χρειάστηκε να απαντήσω: "Ναι, είναι αλήθεια" , γιατί χθες κατά τη διάρκεια της παρέμβασής μου - και το επαναλαμβάνω εδώ - ζήτησα να προχωρήσει η υπόθεση της ευρωπαϊκής διαστημικής έρευνας και, όπως στις Ηνωμένες Πολιτείες υπήρξε ένας αστροναύτης πολιτικός, που στην ηλικία των 69 ετών - συνεπώς συνταξιούχος - πήγε στο διάστημα, έτσι θα ήθελα να υπάρξει ένας ευρωπαίος αστροναύτης, πολιτικός και αυτός, που στην ηλικία των 69 - συνεπώς σε δεκαπέντε χρόνια - θα γίνει αστροναύτης· και τότε έβαλα υποψηφιότητα για να γίνω ο πρώτος αστροναύτης της Ευρωπαϊκής Ένωσης.

<SPEAKER ID=131 NAME="Πρόεδρος">
Ίσως θα έπρεπε να δώσετε στη μητέρα σας το διαστημόπλοιο και στην κόρη σας το τηλέφωνο.

<SPEAKER ID=132 LANGUAGE="DE" NAME="Raschhofer">
Κύριε Πρόεδρε, ψήφισα υπέρ της έκθεσης, αλλά θέλω να επισημάνω το εξής για να καταγραφεί στα πρακτικά. Ο συντονισμός των ευρωπαϊκών δράσεων για την έρευνα δεν πρέπει να οδηγήσει στην άρση του ανταγωνισμού μεταξύ των ερευνητικών κέντρων. Ως εκ τούτου, θα πρέπει να έχει κανείς πάντα κατά νου τα όρια της κοινοτικοποίησης που τίθενται μέσω της αρχής της επικουρικότητας. Η ενιοποίηση των δικαιωμάτων για άυλα περιουσιακά στοιχεία έχει ήδη δοκιμαστεί με επιτυχία στο δίκαιο περί εμπορικών σημάτων και πνευματικής ιδιοκτησίας. Το σημερινό σύστημα για τη χορήγηση διπλώματος ευρεσιτεχνίας υποχρεώνει τον αιτούντα να δηλώνει την ευρεσιτεχνία του σε κάθε κράτος μέλος ξεχωριστά, πράγμα που σημαίνει ότι έτσι προκύπτει αναπόφευκτα ο ακούσιος κατακερματισμός της ευρωπαϊκής αγοράς. Η δημιουργία του κοινοτικού διπλώματος ευρεσιτεχνίας είναι το λογικό συμπέρασμα. Αποφασιστικό ρόλο για την υλοποίηση των φιλόδοξων εγχειρημάτων θα διαδραματίσει η διορατικότητα των εθνικών φορέων λήψης αποφάσεων. Κατά την ανάθεση ερευνητικών προγραμμάτων θα πρέπει να συνυπολογίζεται η ανταγωνιστικότητα ολόκληρης της Ευρωπαϊκής Ένωσης.
<P>
Έκθεση Plooij-van Gorsel (A5-0131/2000)

<SPEAKER ID=133 NAME="Fatuzzo">
Κύριε Πρόεδρε, ψήφισα υπέρ της έκθεσης Plooij­van Gorsel σχετικά με την ανακοίνωση "Για έναν ευρωπαϊκό χώρο στον τομέα της έρευνας" , αν και θα με ευχαριστούσε πολύ εάν επιτέλους αποφασιζόταν να ενοποιηθούν σ' ένα μοναδικό σχέδιο όλες τις έρευνες που πραγματοποιούνται σ' όλόκληρη την Ευρώπη στα διαφορετικά επίπεδα εξουσίας: ο δήμαρχος διαθέτει χρήματα για την έρευνα, ο νομός διαθέτει χρήματα για την έρευνα, οι περιφέρειες διαθέτουν χρήματα για την έρευνα, οι εθνικές κυβερνήσεις το ίδιο και, τέλος, η Ευρωπαϊκή Ένωση. Θα έπρεπε να υπάρχει ένα μοναδικό κέντρο χρηματοδότησης, η Ευρωπαϊκή Ένωση, που να χρησιμοποιεί όλα αυτά τα χρήματα.
<P>
Επιπλέον, ανησυχώ γιατί θα ήθελα να γίνονται περισσότερες έρευνες σχετικά με τον τομέα της επιστήμης που θέλει να παρατείνει την ανθρώπινη ζωή. Ανησυχώ γιατί δεν θα ήθελα οι κρατικοί προϋπολογισμοί και τα συνταξιοδοτικά ταμεία να προσπαθούν να καθυστερήσουν αυτές τις έρευνες, που γι' αυτούς είναι ζημιογόνες εξαιτίας των πρόσθετων εξόδων με τα οποία θα τους επιβάρυναν.

<SPEAKER ID=134 NAME="Αλυσανδράκης">
. Παρά τα ορισμένα θετικά στοιχεία που περιέχει, η έκθεση της κ. Plooij Van Gorsel διαπνέεται από την αντίληψη ότι η έρευνα πρέπει να τεθεί στην υπηρεσία των επιχειρήσεων, να παράγει νέες γνώσεις κατά παραγγελία, και κυρίως γνώσεις που είναι αξιοποιήσιμες εμπορικά, στα πλαίσια της φιλελευθεροποίησης της αγοράς και του ανταγωνισμού.
<P>
Οποιαδήποτε πολιτική έρευνας που στηρίζεται σε τέτοιες αντιλήψεις και εξυπηρετεί τέτοιες πολιτικές, θα διαστρεβλώσει το χαρακτήρα της έρευνας, ως διαδικασίας παραγωγής νέας γνώσης, αλλά και ως παραγωγικής δύναμης.
<P>
Αυτό που κύρια χρειάζεται η έρευνα είναι η αύξηση της χρηματοδότησης, η οποία και για το σύνολο της ΕΕ είναι απαράδεκτα χαμηλή (1,8% του ΑΕΠ έναντι 2,8% των ΗΠΑ και 2,9% της Ιαπωνίας), ενώ σε χώρες όπως η Ελλάδα, που κατέχει την τελευταία θέση στην ΕΕ, είναι στο τραγικό επίπεδο του 0,5%. Η αύξηση της χρηματοδότησης θα δώσει τη δυνατότητα να αναπτυχθούν νέες ερευνητικές δραστηριότητες και να αξιοποιηθεί το πλήθος των ανέργων νέων ερευνητών με υψηλό επίπεδο ειδίκευσης που αφθονούν, τουλάχιστον στη χώρα μου.
<P>
Η χρηματοδότηση θα πρέπει να προέλθει από δημόσιους φορείς, στα πλαίσια ενός προγράμματος ερευνητικής δραστηριότητας που θα ενισχύει τόσο τη βασική έρευνα όσο και τις εφαρμογές, οι οποίες θα πρέπει να έχουν ως τελικό αποτέλεσμα τη βελτίωση της ποιότητας της ζωής όλων των ανθρώπων και όχι του μονοπωλιακού κέρδους.
<P>
Η διεθνής συνεργασία παίζει πρωταρχικό ρόλο στην ερευνητική διαδικασία και η παραπέρα ανάπτυξή της, τόσο μεταξύ των κρατών μελών της ΕΕ, όσο και με άλλες χώρες είναι επιθυμητή και ευπρόσδεκτη. Η πρόσδεση όμως της συνολικής ερευνητικής προσπάθειας των χωρών της ΕΕ στην υπηρεσία του μεγάλου κεφαλαίου, με μόνο στόχο την αύξηση των κερδών του, είναι ανεπιθύμητη και αποτελεί μια αποκρουστική προοπτική για το μέλλον της ανθρωπότητας.
<P>
Για τους λόγους αυτούς οι ευρωβουλευτές του ΚΚΕ καταψηφίζουμε την έκθεση της κ. Plooij Van Gorsel.

<SPEAKER ID=135 LANGUAGE="PT" NAME="Figueiredo">
. (PT) Είναι σημαντικό να προσέξουμε ότι, παρ' όλες τις δηλώσεις προθέσεων των ευρωπαϊκών θεσμικών οργάνων σχετικά με τη νέα οικονομία και τη μετάβαση προς μια ψηφιακή οικονομία βασιζόμενη στη γνώση, την οποία προωθεί η ύπαρξη νέων αγαθών και υπηρεσιών, η σφαιρική προσπάθεια έρευνας της Ευρωπαϊκής Ένωσης σε σχέση με το ΑΕγχΠ εδώ και δέκα χρόνια μειώνεται συνεχώς και κατά μέσο όρο η ΕΕ προορίζει μόνο το 1,8% του ΑΕγχΠ της για την έρευνα, ενώ οι ΗΠΑ προορίζουν το 2,8% και η Ιαπωνία το 2,9%.
<P>
Σύμφωνα με την ανακοίνωση της Ευρωπαϊκής Επιτροπής, η διαφορά μεταξύ των μεγάλων δαπανών και της δημόσιας και ιδιωτικής έρευνας στις ΗΠΑ και αυτής της ΕΕ αυξάνεται συνεχώς, έχοντας φτάσει από 12 δις ευρώ το 1992 σε 60 δις ευρώ το 1998. Επίσης όσον αφορά την απασχόληση, οι ερευνητές αποτελούν μόνο το 2,5 τοις χιλίοις των εργαζομένων σε εταιρίες στην Ευρώπη, συγκριτικά με το 6,7 τοις χιλίοις στις ΗΠΑ και το 6 τοις χιλίοις στην Ιαπωνία. Εν τω μεταξύ, είναι γνωστό ότι η τεχνολογία και η έρευνα συνεισφέρουν από 25 έως 50 τοις εκατό στην οικονομική ανάπτυξη και παίζουν άκρως αποφασιστικό ρόλο στον ανταγωνισμό, την απασχόληση και την ποιότητα ζωής των ευρωπαίων πολιτών.
<P>
Έτσι λοιπόν, πώς μπορούν οι αρχηγοί κυβερνήσεων των 15 κρατών μελών της Ευρωπαϊκής Ένωσης να υποστηρίξουν την επίτευξη ενός νέου στρατηγικού στόχου για την επόμενη δεκαετία, δηλαδή να καταστεί ο οικονομικός ευρωπαϊκός χώρος ο δυναμικότερος και ανταγωνιστικότερος στον κόσμο, βασιζόμενος στη γνώση και ικανός να εξασφαλίσει αειφόρο οικονομική ανάπτυξη, με περισσότερες και καλύτερες θέσεις εργασίας και περισσότερη κοινωνική συνοχή, αν δεν υπάρξουν σημαντικές αλλαγές στην πολιτική της έρευνας, και συγκεκριμένα στα κονδύλια του προϋπολογισμού που προορίζονται για αυτόν τον σκοπό; Μόνο έτσι μπορούν να επιτευχθούν καλύτερα επίπεδα ανάπτυξης, με δημόσιες επενδύσεις και εξασφάλιση του σεβασμού των δικαιωμάτων των εργαζομένων, και όχι δίνοντας έμφαση στην ελευθέρωση βασικών τομέων και ουσιαστικής σημασίας δημοσίων υπηρεσιών και στην ευελιξία της αγοράς εργασίας.
<P>
Έκθεση Smet/Grφner (A5-0125/2000)

<SPEAKER ID=136 LANGUAGE="ES" NAME="Ferrer">
Η αναγνώριση των δικαιωμάτων της γυναίκας ως ενιαίου και αναπόσπαστου τμήματος των οικουμενικών ανθρωπίνων δικαιωμάτων απαιτεί την υιοθέτηση συνοδευτικών μέτρων που θα επιτρέψουν να μεταφραστεί αυτή η αναγνώριση σε συγκεκριμένες δράσεις. Και απαιτεί, επίσης, να προχωρήσουμε αργότερα σε αξιολόγηση των μέτρων αυτών σε όλα τα επίπεδα ώστε να μπορέσουμε να διορθώσουμε το πεδίο τους, σε περίπτωση που δεν αποδειχθούν αρκετά αποτελεσματικά. Εξ ου και η ευκαιρία και η επιτυχία της έκθεσης Smet-Grφner και των προτάσεων που διατυπώνονται σε αυτή, λόγος για τον οποίο την υπερψήφισα.
<P>
Ιδιαιτέρως σημαντικό θεωρώ το αίτημα για συγκεκριμένα μέτρα πρόληψης και προώθησης της υγείας των γυναικών και για τη διασφάλιση του δικαιώματός τους στη γενετήσια υγεία, εφόσον αυτό νοείται όχι ως δικαίωμα στην έκτρωση, αλλά ως δικαίωμα στην προστασία της υγείας της εγκύου και του εμβρύου. Όσον αφορά την προώθηση των ίσων ευκαιριών στο πλαίσιο των πολιτικών συνεργασίας για την ανάπτυξη, θέλω να διευκρινίσω ότι, κατά την άποψή μου, οι προσπάθειες σε αυτόν τον τομέα θα έπρεπε να επικεντρωθούν συγκεκριμένα στη διασφάλιση της πρόσβασης των κοριτσιών στην πρωτοβάθμια εκπαίδευση, σκοπός για τον οποίον απαιτείται να διασφαλίσουμε ταυτοχρόνως τον δωρεάν χαρακτήρα της.
<P>
Ωστόσο, οφείλω να εκφράσω τη λύπη μου για το γεγονός ότι δεν ευδοκίμησε η τροπολογία που παρουσίασα εξ ονόματος της Ομάδας του Ευρωπαϊκού Λαϊκού Κόμματος. Διότι για να αποφύγουμε τις εγκυμοσύνες κατά την εφηβεία απαιτείται, πάνω από όλα, να μορφώσουμε τους νέους με τις αρχές που απορρέουν από την αντίληψη περί της μοναδικότητας του ατόμου και να τους διδάξουμε πώς να βιώνουν την ελευθερία τους με υπεύθυνο τρόπο.

<SPEAKER ID=137 LANGUAGE="PT" NAME="Figueiredo">
. (PT) Υπερψηφίσαμε αυτήν την έκθεση δεδομένου ότι σε αυτήν τονίζονται οι σημαντικότερες πτυχές της ανάλυσης που κάνουμε σχετικά με την παρακολούθηση της Διακήρυξης και της Πλατφόρμας Δράσης του Πεκίνου.
<P>
Πιστεύουμε επίσης πως η αναθεώρηση του 2000 δεν θα πρέπει επ' ουδενί να οδηγήσει σε μια εκ νέου διαπραγμάτευση των δεσμεύσεων που αναλήφθηκαν στο Πεκίνο. Και οι δώδεκα κρίσιμοι τομείς είναι σημαντικοί και πρέπει να τους αντιμετωπίσουμε, δεδομένου ότι οι διακρίσεις φύλου υπάρχουν παντού σε όλους τους τομείς και η έλλειψη προόδων σε έναν τομέα έχει αναπόφευκτο αντίκτυπο στους άλλους τομείς.
<P>
Επίσης θεωρούμε σημαντική τη διεξαγωγή μιας νέας διάσκεψης σε πέντε χρόνια με σκοπό την αξιολόγηση των προόδων των γυναικών στους τομείς της ισότητας, της ανάπτυξης και της ειρήνης.
<P>
Τονίζουμε πως είναι ουσιαστικής σημασίας το Συμβούλιο, η Επιτροπή και τα κράτη μέλη να κάνουν ότι μπορούν για την καταπολέμηση της βίας με θύματα γυναίκες είτε αυτή εκδηλώνεται στο σπίτι, στην εργασία, στην κοινωνία γενικά ή στις ένοπλες συγκρούσεις.

<SPEAKER ID=138 NAME="Montfort">
Η έκθεση της κ. Grφner και της κ. Smet μου δίνει τη δυνατότητα να επανέλθω σε ένα αμφισβητήσιμο πρόγραμμα δράσης. Πέρα από τη μαλθουσιανιστική ιδεολογία που το διαποτίζει, η Πλατφόρμα του Πεκίνου χρησιμοποιεί μέσα εφαρμογής τα οποία καταγγέλλουμε.
<P>
Ο ΟΗΕ ήδη απαιτεί να διευθύνει τον κόσμο επιβάλλοντας μια ενιαία αντίληψη, βασισμένη στο δυτικό μοντέλο, σε όλες τις περιοχές του πλανήτη, όποια κι αν είναι η κουλτούρα τους και η υφιστάμενη νομοθεσία τους. Επιπλέον, για να παρακάμψει τους κανόνες της διακυβερνητικής φύσης του και επομένως υποκείμενης στην έγκριση των κρατών, ο ΟΗΕ καταφεύγει σε ΜΚΟ χρηματοδοτούμενους από αυτόν, που μπορούν όμως να θέτουν σε εφαρμογή τα προγράμματα του ΟΗΕ παντού και με πολύ λιγότερους περιορισμούς. Στη συνέχεια, χρησιμοποιεί, στην περίπτωση διστακτικών χωρών, τον εκβιασμό των οικονομικών ενισχύσεων για να πετύχει την εφαρμογή, για παράδειγμα, των μέτρων περιορισμού των γεννήσεων.
<P>
Αν είναι ουσιώδες να αναγνωριστεί ο συγκεκριμένος ρόλος της γυναίκας σε κάθε κοινωνία, δεν είναι λιγότερο απαραίτητο να γίνει αυτό με σεβασμό των τοπικών παραδόσεων και των νομοθετικών διατάξεων που είναι αποδεκτές από όλους και όλες και που δεν θίγουν με κανέναν τρόπο το σεβασμό της αξιοπρέπειας των γυναικών. Μια τέτοια προσέγγιση προϋποθέτει καλύτερη κατανόηση από τους ενδιαφερόμενους πληθυσμούς των διεθνών κειμένων γενικής φύσης.
<P>
Συζητήσαμε επιπλέον και ψηφίσαμε για την έκθεση της κ. Sφrensen που εξετάζει τη σωματεμπορία γυναικών. Αυτές οι δύο συζητήσεις θα έπρεπε να μας προβληματίσουν για την πραγματική σημασία και τους στόχους αυτών των μεγάλων διεθνών προγραμμάτων. Αν και τα κατάφεραν να αποδυναμώσουν λίγο περισσότερο τη δημογραφία των δυτικών χωρών, δεν ανταποκρίθηκαν ωστόσο στο πιο επείγον θέμα της προστασίας των γυναικών που πραγματικά βρίσκονται σε δύσκολη θέση.
<P>
Ακόμη μία φορά, η ιδεολογία και ο εγωισμός μερικών υπερίσχυσαν της μέριμνας για το κοινό καλό, η κουλτούρα του θανάτου υπερίσχυσε της προστασίας της ζωής.

<SPEAKER ID=139 LANGUAGE="EN" NAME="Perry">
Οι βρετανοί Συντηρητικοί βουλευτές αποφάσισαν να απόσχουν από την ψηφοφορία επί της εκθέσεως αυτής.
<P>
Αυτό δεν πρέπει με κανέναν τρόπο να ερμηνευθεί ως ένδειξη ότι δεν είμαστε αντίθετοι με τις διακρίσεις. Είμαστε αντίθετοι με τις διακρίσεις και όντως πιστεύουμε στην ίση μεταχείριση μεταξύ αντρών και γυναικών.
<P>
Δεν δεχόμαστε, ωστόσο, ότι η επιβολή νομικών ποσοστώσεων είναι ο κατάλληλος τρόπος για την επίτευξη ίσης μεταχείρισης. Το αντίθετο μάλιστα. Πιστεύουμε ότι οι ποσοστώσεις αυτές καθαυτές θεσμοθετούν τις διακρίσεις.
<P>
Πιστεύουμε ότι οι γυναίκες σε ολόκληρο τον κόσμο και ιδιαίτερα εδώ στην Ευρώπη προσφέρουν μια πολύτιμη και θετική συνεισφορά στη δημοκρατική διαδικασία. Είμαστε πεπεισμένοι ότι ο ρόλος αυτός θα αναπτυχθεί πλήρως και αποτελεσματικά χωρίς "προοδευτικά" ή "τεχνητά μέσα" .
<P>
Όσον αφορά το ζήτημα της ευρύτερης διαθεσιμότητας των αντισυλληπτικών, καταψηφίσαμε τη σχετική τροπολογία γιατί πιστεύουμε ότι αυτά είναι ζητήματα που έχουν να κάνουν με το προσωπικό αίσθημα περί ηθικής και με τη συνείδηση κάθε ανθρώπου και δεν πρόκειται για ένα ζήτημα για το οποίο η Ευρωπαϊκή Ένωση θα πρέπει να κάνει πολιτικές δηλώσεις.
<P>
Για τους λόγους αυτούς καταψηφίσαμε ορισμένες τροπολογίες και απείχαμε κατά την τελική ψηφοφορία.

<SPEAKER ID=140 NAME="Scallon">
Σύμφωνα με την Παγκόσμια Οργάνωση Υγείας, ο ορισμός του όρου "υγεία του αναπαραγωγικού συστήματος" περιλαμβάνει τον όρο "ρύθμιση της γονιμότητας" που περιέχει τη "διακοπή της ανεπιθύμητης εγκυμοσύνης" , δηλαδή την έκτρωση κατόπιν επιλογής. Για λόγους επικουρικότητας, οι παράγραφοι και οι σχετικές τροπολογίες που έχουν να κάνουν με την υγεία του αναπαραγωγικού συστήματος δεν θα έπρεπε να περιλαμβάνονται σε ένα έγγραφο του Ευρωπαϊκού Κοινοβουλίου, εκτός αν δίδεται ένας σαφής και ειλικρινής ορισμός. Υπάρχει μια παγκοσμίως κοινά αποδεκτή ορολογία, η "πρωταρχική φροντίδα υγείας" , η οποία ορίστηκε στη διάσκεψη της ΠΟΥ στην Alma Ata το 1978, και η οποία αφορά την υγεία των γυναικών και των μητέρων χωρίς να περιλαμβάνει την έκτρωση κατόπιν επιλογής.
<P>
Επιπλέον, στην παράγραφο 18, η χρήση της γλώσσας αφήνει το νόημα ασαφές και ανοικτό σε διάφορες ερμηνείες· η πρόληψη των "κυήσεων νεαρών κοριτσιών" έχει το ατυχές διπλό νόημα της προσπάθειας να αποφεύγονται ειδικά οι κυήσεις όταν το παιδί που έχει συλληφθεί είναι κορίτσι. Τέτοια διφορούμενα όπως αυτό δεν θα έπρεπε να επιτρέπεται να περιλαμβάνονται σε μια έκθεση, η οποία επινοήθηκε ως οδηγίες προς τη διαπραγματευτική ομάδα της Νέας Υόρκης για τα εναπομείναντα θέματα της συνόδου Πεκίνο +5.
<P>
Όσον αφορά την παράγραφο 26, η οποία αναφέρει ότι "ο σεβασμός των δικαιωμάτων των γυναικών πρέπει να αποτελεί μία από τις κύριες προϋποθέσεις για την παροχή βοήθειας και πρέπει να παρακολουθείται στενά σε όλες τις εξωτερικές σχέσεις και τη συνεργασία" , η Ευρωπαϊκή Ένωση δεν πρέπει να θέτει οποιεσδήποτε προϋποθέσεις για τη διανομή βοήθειας ούτε να επιβάλλει οποιουσδήποτε όρους για τη λήψη βοήθειας από γυναίκες, αντιλαμβανόμενη ότι οι γυναίκες είναι εξαιρετικά ευάλωτες στη χρήση καταναγκασμού και αντίστοιχων τεχνικών για να συνειδητοποιήσουν τα βασικά τους ανθρώπινα δικαιώματα όπως στέγη, τροφή, εκπαίδευση και βασική υγειονομική περίθαλψη. Η Ευρωπαϊκή Ένωση πρέπει να είναι πάρα πολύ προσεκτική, προκειμένου οι ορισμοί που χρησιμοποιεί να είναι σύμφωνοι με την Οικουμενική Διακήρυξη των Δικαιωμάτων του Ανθρώπου, καθώς οι γυναίκες δεν αποτελούν μειονότητα.

<SPEAKER ID=141 NAME="Thomas-Mauro">
Η Ομάδα Ένωση για την Ευρώπη των Εθνών αποφάσισε να ψηφίσει κατά της έκθεσης Grφner-Smet για πολλούς λόγους. Ένας από αυτούς είναι η ιδεολογία από την οποία εμφορείται το Πεκίνο + 5.
<P>
Δεν θέλουμε να απορρίψουμε εξ ολοκλήρου το περιεχόμενο αυτής της έκθεσης, αλλά απορρίπτουμε την ιδεολογική εικόνα της γυναίκας που θέλει να επιβάλει στον κόσμο.
<P>
Αυτή η εικόνα της γυναίκας που απορρίπτουμε περιλαμβάνει όντως εμπειρικές υποθέσεις: καταρχάς, δεν συμφωνούμε με την αρχή της γυναίκας-παράγοντα ειρήνης, αυτή την εικόνα του περιστεριού που προστίθεται σε αυτήν της γυναίκας για να σχηματίσει μία. Ο άνδρας θα ήταν τότε αυτό το μαλλιαρό και φιλοπόλεμο ον, πηγή όλων των ταραχών στον κόσμο.
<P>
Από την άλλη πλευρά, δεν μπορούμε να πούμε ότι η γυναίκα μπορεί να είναι από τη φύση της παράγοντας οικονομικής ανάπτυξης. Βέβαια, μπορεί να συμβάλει σ' αυτήν και πρέπει να της δώσουμε τα μέσα για να το κάνει. Είμαστε ωστόσο της άποψης ότι, στο πλαίσιο αυτής της συζήτησης, η απόλυτη προτεραιότητα πρέπει να δοθεί στην εκπαίδευση.
<P>
Ούτε μπορούμε να δεχτούμε την κατάτμηση των δικαιωμάτων του ανθρώπου που βρίσκουμε στην έκθεση αυτή.
<P>
Η Ομάδα Ένωση για την Ευρώπη των Εθνών, πιστή στην αναπόσπαστη ευρωπαϊκή παράδοση των δικαιωμάτων του ανθρώπου, δεν μπορεί να δεχτεί την κατάτμηση αυτών των δικαιωμάτων τη στιγμή που δεν αντιπροσωπεύουν παρά συγκεκριμένες ανάγκες στις οποίες πρέπει να δοθούν κατάλληλες απαντήσεις.
<P>
Σε καμία περίπτωση δεν μπορούμε να στηρίξουμε ένα διεθνές περιοριστικό μέσο σε λανθασμένες υποθέσεις.

<SPEAKER ID=142 NAME="Vachetta">
Η έκθεση σχετικά με τη συνέχεια που δόθηκε στην πλατφόρμα δράσης του Πεκίνου επισημαίνει ότι η κατάσταση των γυναικών, αν και βελτιώθηκε, περιλαμβάνει ακόμη μεγάλες ανισότητες. Σε επίπεδο απασχόλησης, είναι σημαντικό να γίνουν περισσότερα από την "αξιολόγηση του αντίκτυπου που έχουν η μερική απασχόληση και οι άτυπες εργασιακές σχέσεις (·) στην αύξηση της φτώχειας των γυναικών" . Πράγματι, οι γυναίκες συχνά δεν έχουν τη δυνατότητα να επιλέξουν μια ικανοποιητικώς αμειβόμενη πλήρη απασχόληση. Όμως, το 85% των γυναικών θα ήθελε να δουλεύει με καθεστώς πλήρους απασχόλησης.
<P>
Οι επιπτώσεις αυτής της επιβεβλημένης μερικής απασχόλησης αποτελούν φυσικά πηγή φτώχειας. Για τον λόγο αυτό, είμαστε αντίθετοι. Η ανισότητα των μισθών μεταξύ ανδρών και γυναικών, της τάξης του 30%, συνεχίζει να υπάρχει. Στο θέμα αυτό, η έκθεση θα έπρεπε να είχε εισαγάγει υποχρεωτικά μέτρα για να δοθεί τέλος σ' αυτή την κατάσταση. Αυτό θα προϋπέθετε πολιτική βούληση. Τέλος, περισσότερες από χίλιες ενώσεις γυναικών σε 140 χώρες διοργανώνουν, φέτος, παγκόσμια πορεία εναντίον των συνεχιζόμενων πράξεων βίας και υπέρ της ισότητας. Είναι υποχρέωσή μας να τις υποστηρίξουμε.
<P>
Από την πλευρά μας, ψηφίσαμε υπέρ της έκθεσης αυτής παρά τα κενά που έχει και θα διαδηλώσουμε στο Παρίσι στις 17 Ιουνίου με όλους εκείνους και εκείνες που αγωνίζονται για την ισότητα και τα δικαιώματα των γυναικών.

<SPEAKER ID=143 NAME="Πρόεδρος">
Οι αιτιολογήσεις ψήφου έληξαν.
<P>
(Η συνεδρίαση, διακοπείσα στις 13.48, επαναλαμβάνεται στις 15.00)

<CHAPTER ID=5>
Ίση μεταχείριση προσώπων
<SPEAKER ID=144 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0136/2000) της κ. Buitenweg, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση οδηγίας του Συμβουλίου [COM(1999) 566 - C5-0067/2000 - 1999/0253(CNS)] που αφορά την εφαρμογή της ίσης μεταχείρισης προσώπων ανεξάρτητα από τη φυλετική ή εθνική τους καταγωγή.

<SPEAKER ID=145 LANGUAGE="NL" NAME="Buitenweg">
Κύριε Πρόεδρε, την προηγούμενη εβδομάδα είχαμε την 50ή επέτειο της ομιλίας με την οποία ο Robert Schuman έθεσε τις βάσεις της ΕΚΑΧ. Σήμερα ο άνθρακας και ο χάλυβας δεν αποτελούν πλέον τις σημαντικότερες συνιστώσες στη διαδικασία της ευρωπαϊκής ολοκλήρωσης. Το προηγούμενο εξάμηνο μας έδειξε ότι οι αξίες είναι αυτές που παίζουν όλο και μεγαλύτερο ρόλο. Η Ευρώπη είναι λοιπόν μια κοινότητα αξιών.
<P>
Μέσα σε όλες τις συζητήσεις σχετικά με το χρόνο προετοιμασίας της γαλλικής μετάφρασης, την προθεσμία για τις τροπολογίες και τον εσωτερικό κανονισμό κινδυνεύει να ξεχαστεί η σημασία της οδηγίας για την οποία μιλούμε σήμερα, ενώ το περιεχόμενό της καθιστά ίσως σαφές γιατί υπάρχουν τόσες διαμάχες. Πριν από μερικούς μήνες, όταν δεν ήταν ακόμη οριστικό το περιεχόμενο, όλα τα ενδιαφερόμενα μέρη συμφώνησαν να συζητηθεί αυτή η οδηγία με τη διαδικασία του επείγοντος. Έχει δημιουργηθεί λοιπόν μία πολιτική δυναμική στο Συμβούλιο κατά τη διάρκεια της πορτογαλικής προεδρίας, δυναμική την οποία θα θέλαμε εγώ και οι συνάδελφοί μου να αξιοποιήσουμε.
<P>
Πριν από λίγους μήνες λοιπόν τα τεχνικά προβλήματα μπήκαν σε δεύτερη μοίρα έναντι της πολιτικής βούλησης, κάτι που εξακολουθεί να συμβαίνει για πολλούς από τους συναδέλφους. Εκτός από τους συντάκτες γνωμοδότησης, θα ήθελα να ευχαριστήσω ονομαστικά ορισμένους συναδέλφους για την εξαιρετικά εποικοδομητική συμβολή τους στην έκθεση αυτή. Πρόκειται για τους Richard Howitt, εισηγητή της Επιτροπής Κοινωνικών Υποθέσεων, Anne Van Lancker, Joke Swiebel, Sarah Ludford και Arie Oostlander.
<P>
Επανέρχομαι τώρα στην πρόταση της Επιτροπής. Περιλαμβάνει ένα λογικό ελάχιστο επίπεδο προστασίας κατά του ρατσισμού μέσω των κυρώσεων και των ανεξαρτήτων οργάνων τα οποία θεωρούμε εξαιρετικά σημαντικά. Η Επίτροπος σωστά αναφέρθηκε στο εύρος των περιπτώσεων όπου μπορούν να εκδηλωθούν οι διακρίσεις. Η οδηγία περιλαμβάνει τόσο τις άμεσες όσο και τις έμμεσες διακρίσεις καθώς και τον όρο της "παρενόχλησης".
<P>
Στην έκθεσή μου ζητώ να περιληφθεί και η υποκίνηση για την εφαρμογή διακριτικής συμπεριφοράς, για παράδειγμα, εάν ένας εργοδότης ζητά από ένα γραφείο εύρεσης εργασίας να επιλέγει τους υποψηφίους βάσει ανισότιμων κριτηρίων. Ελπίζω η προσθήκη αυτή να γίνει δεκτή από την Ευρωπαϊκή Επιτροπή.
<P>
Το Κοινοβούλιο ενδιαφέρθηκε επίσης και για τους τομείς που καλύπτει αυτή η οδηγία. Πληροφορήθηκα ότι υπάρχουν φωνές στο Συμβούλιο υπέρ της εξαίρεσης της πολιτικής για το άσυλο και τη μετανάστευση, καθώς και της χορήγησης θεωρήσεων, από την απαγόρευση των διακρίσεων. Ελπίζω οι πληροφορίες μου να μην είναι σωστές. Διότι παρόλο που είναι απόλυτα λογικό να γίνεται διάκριση βάσει της εθνικότητας, θα ήταν φυσικά απολύτως άδικο να λαμβάνεται υπόψιν το χρώμα του δέρματος κάποιου που ζητά θεώρηση ή να αντιμετωπίζεται διαφορετικά ένας μαύρος που ζητά άσυλο από έναν λευκό. Η πολιτική για το άσυλο και την μετανάστευση τη στιγμή αυτή εμπίπτει στον πρώτο πυλώνα και γι' αυτό δεν δικαιολογείται η εξαίρεσή της.
<P>
Ένα ιδιαίτερα πολυσυζητημένο ζήτημα στο Κοινοβούλιο αφορά το βάρος απόδειξης. Σήμερα κάθε κράτος μέλος γνωρίζει τον όρο αυτό που αναφέρεται στο συγκεκριμένο ρόλο που θα πρέπει να παίζει ο ενάγων και ο εναγόμενος. Για παράδειγμα, στην ισότιμη μεταχείριση ανδρών και γυναικών έχει γίνει ήδη δεκτή αυτή η μετάθεση του βάρους απόδειξης. Σ' αυτή τη διαδικασία θα πρέπει ο ενάγων να φέρνει αποδείξεις για άμεσες ή έμμεσες διακρίσεις, γεγονότα συγκεκριμένα τα οποία στη συνέχεια θα πρέπει ο εναγόμενος να αποδείξει ότι είναι αβάσιμα. Η ρύθμιση αυτή λειτουργεί καλά και δεν προξένησε σημαντικά προβλήματα. Ίσως οι αντίπαλοι αυτής της ρύθμισης να μπορούσαν να μου εξηγήσουν κατά τη σημερινή συζήτηση γιατί λοιπόν επανέρχονται σ' αυτό το ζήτημα και γιατί οι φυλετικές διακρίσεις θα πρέπει να αντιμετωπίζονται λιγότερο αποφασιστικά απ' ό,τι οι διακρίσεις λόγω φύλου.
<P>
Αναγνωρίζω ωστόσο συγχρόνως ότι πέρα από αυτή την μετάθεση του βάρους απόδειξης δεν χρειάζεται περισσότερη προστασία. Ελπίζω ότι και το Κοινοβούλιο εν τη σοφία του θα δεχθεί αύριο τη θέση αυτή, έτσι ώστε η απόφασή μας να είναι όσο το δυνατόν εγγύτερα στο αρχικό κείμενο της Επιτροπής.
<P>
Τα νομικά μέτρα κατά του ρατσισμού είναι δυστυχώς απαραίτητα. Εξασφαλίζουν προστασία και δικαίωμα προσφυγής στα θύματα. Είναι όμως επίσης σημαντικά τα μέτρα αυτά και για τη διαμόρφωση της νοοτροπίας των πολιτών. Καθιστούν σαφές ότι η Ευρώπη απορρίπτει το ρατσισμό. Αυτό είναι το μήνυμα που θα πρέπει να στείλει το Κοινοβούλιο. Όλοι διαφορετικοί, όλοι ίσοι.

<SPEAKER ID=146 LANGUAGE="PT" NAME="Ribeiro e Castro">
Κύριε Πρόεδρε, απαντώντας στην έκκλησή σας θα είμαι πολύ σύντομος, αλλά πρόκειται για ένα διαδικαστικό θέμα εξ ονόματος της Ομάδας μου για να μιλήσουμε με δυσαρέσκεια για τη συμπερίληψη του Λαϊκού Κόμματος της Δανίας στην αιτιολογική έκθεση του βουλευτή κυρίου Richard Howitt μεταξύ ρατσιστικών και ακροδεξιών κομμάτων. Θα ήθελα εξ ονόματος του συναδέλφου μου κυρίου Mogens Camre να αποκηρύξω πλήρως αυτόν τον χαρακτηρισμό και κυρίως την απάτη στην οποία αναφέρεται το κείμενο, εφόσον στην έκθεση αναφέρεται ο ηγέτης ενός δανικού νεοναζιστικού κόμματος, το οποίο ουδεμία σχέση έχει με το Λαϊκό Κόμμα της Δανίας. Θα ήθελα επίσης να καταστήσω σαφές σε αυτό το Σώμα πως αυτές οι άδικες και υπερβολικές κατηγορίες αποτέλεσαν αντικείμενο μιας υπόθεσης που έχει ήδη εκδικαστεί στη Δανία το 1999 και ο υπαίτιος καταδικάστηκε. Το δικαστήριο αναγνώρισε αυτές τις κατηγορίες ως άδικες και καταδίκασε τον συκοφάντη. Λυπάμαι που αυτές οι συκοφαντίες συμβαίνουν και σε αυτό το Κοινοβούλιο, και θα προσκομίσουμε στο Προεδρείο αντίγραφο της καταδικαστικής απόφασης. Ζητώ από το Προεδρείο να διαβιβάσει αυτό το αντίγραφο και στον συνάδελφό μας, τον κύριο Richard Howitt, καθώς και σε όλους τους υπόλοιπους συναδέλφους μας που ενδιαφέρονται.
<P>
Θα ήθελα να τονίσω πως τα ηγετικά στελέχη του Λαϊκού Κόμματος της Δανίας είχαν εμπλακεί στην αντίσταση κατά της εισβολής των ναζί, κάτι που δυστυχώς δεν είχε συμβεί με κάποια παλιά ηγετικά στελέχη άλλων πολιτικών παρατάξεων της ίδιας χώρας.

<SPEAKER ID=147 NAME="Πρόεδρος">
Κύριε συνάδελφε, θα λάβω υπόψη μου αυτό που είπατε. Επιτρέψτε μου να επισημάνω ότι δεν αφορούσε άμεσα τον Κανονισμό, αλλά θα το λάβω υπόψη μου.

<SPEAKER ID=148 NAME="Howitt">
Κύριε Πρόεδρε, ως συνεισηγητής αυτής της πρώτης ευρωπαϊκής οδηγίας για τις φυλετικές διακρίσεις, κι εγώ και το κόμμα μου είμαστε υπερήφανοι που συμβάλαμε στην εκπόνηση νομοθεσίας που θέτει κοινά πρότυπα προστασίας για τα θύματα φυλετικών διακρίσεων σε ολόκληρη την ήπειρό μας. Η εν λόγω νομοθεσία θα στείλει ένα σαφές μήνυμα στην ρατσιστική ακροδεξιά ότι δεν έχει θέση στη σύγχρονη Ευρώπη και ότι κλείνει το κεφάλαιο του ρατσισμού, του αντισημιτισμού και της ξενοφοβίας, που σημάδεψαν τραγικά την ιστορία μας στον αιώνα που μόλις τελείωσε.
<P>
Ο ρατσισμός δεν είναι άποψη - είναι έγκλημα. Ο 24χρονος μαύρος νοσηλευτής που του έβαλαν φωτιά σε μία ρατσιστική επίθεση στη Βρετανία, οι 5 νεοναζί που καταδικάστηκαν για τον ξυλοδαρμό δύο βιετναμέζων στη Γερμανία, οι γαλλικές αρχές που έχουν καταγγελθεί από τη Διεθνή Αμνηστία για το βασανισμό ενός μαροκινού-ολλανδού υπηκόου, όλα αυτά συνέβησαν στην Ευρώπη μόλις αυτή την εβδομάδα και είναι απλώς τα πιο εμφανή παραδείγματα των φυλετικών διακρίσεων που βιώνουν καθημερινά στις επιχειρήσεις, τις κοινότητές και στους δρόμους μας όσοι Ευρωπαίοι είναι μαύροι ή ανήκουν σε εθνοτικές μειονότητες. Παραδείγματος χάρη, τα μέλη της ομάδας από το Watford, στη δική μου εκλογική περιφέρεια, τους οποίους συνάντησα μόλις την περασμένη εβδομάδα, υπήρξαν μάρτυρες ρατσιστικού εκφοβισμού σε ένα συνοριακό φυλάκιο, γεγονός δυστυχώς τόσο συνηθισμένο ώστε κανείς δεν το καταγγέλλει.
<P>
Ας γίνω σαφής - σήμερα το Ευρωπαϊκό Κοινοβούλιο καταγράφει την πεποίθησή μας ότι αυτή η νομοθεσία θα καταπολεμήσει συγκεκριμένα τον τέτοιου είδους ρατσισμό. Η μεταφορά του βάρους απόδειξης, δεδομένου ότι ο εναγόμενος για φυλετική διάκριση έχει στη διάθεσή του όλο το υλικό, θα εξασφαλίσει μεγαλύτερη δικαιοσύνη στον τρόπο με τον οποίο εκδικάζονται οι καταγγελίες. Ο ορισμός της έμμεσης διάκρισης θα καταστήσει δυνατή την καταγγελία συγκεκαλυμμένων ενεργειών που είναι πιο διεισδυτικές, πιο ύπουλες, και θα επιτρέψει την εφαρμογή της νομοθεσίας από πραγματικά ανεξάρτητα σώματα που θα διαθέτουν επαρκείς πόρους για να επιτελούν το έργο τους, ώστε τα λόγια μας να γίνουν πραγματικότητα.
<P>
Η βρετανική Επιτροπή για την Φυλετική Ισότητα αποτελεί ένα μόνο παράδειγμα στην Ευρώπη και είμαι ικανοποιημένος που ορισμένα από τα πιο χρήσιμα μαθήματα της βρετανικής Πράξης για τις Φυλετικές Σχέσεις, μαζί με τις βέλτιστες πρακτικές από άλλα κράτη μέλη, μεταφράζονται σήμερα σε ευρωπαϊκή νομοθεσία.
<P>
Το Ευρωπαϊκό Κοινοβούλιο πρέπει να γνωρίζει ότι τα στοιχεία που έχω επισημάνει ενυπάρχουν στην προκειμένη νομοθεσία και ότι η κ. Buitenweg και εγώ έχουμε καταλήξει σε μία σαφή συνεννόηση με την πορτογαλική Προεδρία ότι, ως αντάλλαγμα για τη συνεργασία μας στην επιτάχυνση της κοινοβουλευτικής έγκρισης, αυτά τα στοιχεία θα αποτελούν την ελάχιστη βάση της τελικής οδηγίας που θα συμφωνηθεί.
<P>
Επιτρέψτε μου να αναφερθώ τώρα στις συγκεκριμένες βελτιώσεις που προτείνουμε και οι οποίες αναμένουμε ότι θα γίνουν δεκτές: η προτροπή ή η πίεση για τη διάπραξη διακρίσεων να απαγορεύεται όπως ακριβώς και η ίδια η διακριτική συμπεριφορά. εκτός από πρόσωπα να μπορούν και ομάδες να προσφεύγουν στα δικαστήρια και να προβλέπεται κάποιο νομικό καθεστώς για τις οργανώσεις εθελοντών, ώστε να αρχίσει ένας κοινωνικός διάλογος, μία εταιρική σχέση για την εφαρμογή αυτής οδηγίας για πρώτη φορά. το πεδίο του νέου νόμου να αφορά καθαρά όλες τις δημόσιες αρχές. ο συμβιβασμός να προσφέρεται για την επίλυση διαφορών χωρίς να αίρεται το δικαίωμα προσφυγής στα δικαστήρια. η αποτελεσματικότητα του νέου νόμου να εξετάζεται κάθε ένα με δυο χρόνια, όχι κάθε πέντε χρόνια, μετά την εφαρμογή του.
<P>
Επίσης, ζητώ από την Επίτροπο να αναφερθεί συγκεκριμένα στην ομιλία της στις πρόσθετες αιτήσεις μας για εφαρμογή των αρχών της οδηγίας στις πολιτικές και τα προγράμματα της ίδιας της ΕΕ. Δεύτερον, να δώσει στις δημόσιες αρχές το δικαίωμα να απαιτούν από τις εταιρείες να τηρούν την ίση μεταχείριση των προσώπων κατά την σύναψη συμβάσεων. Τρίτο, να λάβει υπόψη τη σημασία των στατιστικών στοιχείων για την παρακολούθηση, εάν θέλουμε πραγματικά να καταπολεμήσουμε τις διακρίσεις.
<P>
Τέλος, συγχαίρω ειλικρινά την κ. Kathalijne Buitenweg για το έργο της και την ευχαριστώ για την συνεργασία της, ώστε να φέρουμε αυτό το ζήτημα ενώπιον του Κοινοβουλίου. Όλα τα μέλη πρέπει να αναγνωρίσουν την εκστρατεία του αντιρατσιστικού κινήματος σε ολόκληρη την Ευρώπη. Εθνικές ομάδες όπως το βρετανικό Race and Europe Network στη χώρα μου, το Ευρωπαϊκό Δίκτυο κατά του Ρατσισμού στη χώρα μου και κυρίως η ομάδα Starting Line εργάζονται εδώ και 20 χρόνια για την θέσπιση αυτής της νομοθεσίας και γι' αυτούς η σημερινή ημέρα δεν είναι παρά η αρχή.
<P>
(Χειροκροτήματα)

<SPEAKER ID=149 NAME="McCarthy">
Κύριε Πρόεδρε, θέλω να ενώσω τη φωνή μου με εκείνους τους βουλευτές που ζητούν την ταχεία ψήφιση αυτής της νομοθεσίας από το Κοινοβούλιο. Το Ευρωπαϊκό Κοινοβούλιο έχει ένα ιστορικό για το οποίο είναι υπερήφανο. Από τη δεκαετία του 1980, τεθήκαμε επικεφαλής της δράσης και των πρωτοβουλιών για την καταπολέμηση του ρατσισμού, της ξενοφοβίας και των διακρίσεων. Έχουμε τώρα, με την έκθεση Buitenweg, μία μοναδική ευκαιρία να δούμε όλες αυτές τις προσπάθειες να ενσωματώνονται σε μια νομοθετική δέσμη και σε ένα σχέδιο δράσης.
<P>
Θέλω να ευχαριστήσω την εισηγήτρια για την ενσωμάτωση της τροπολογίας της Επιτροπής Νομικών Θεμάτων που αφορά την επέκταση της πρότασης ώστε να καλύπτει και το θεσμικό ρατσισμό. Και εμείς πιστεύουμε ότι πρέπει να απαγορευτεί η προτροπή προς το ρατσισμό. Οι ομάδες και οι αντιρατσιστικές οργανώσεις στην περιοχή μου, τη βορειοδυτική Αγγλία, αναμένουν με ανυπομονησία αυτή τη νομοθετική πράξη. Μερικοί από αυτούς, που έχουν πέσει θύματα ρατσισμού, δεν μπορούν να περιμένουν άλλο και η παράκληση από την Oμάδα του Eυρωπαϊκού Λαϊκού Κόμματος για την τήρηση της κοινοβουλευτικής διαδικασίας φοβάμαι πως θα αγνοηθεί από τις οργανώσεις της περιοχής μου.
<P>
Ο ρατσισμός επιστρέφει. Έχουμε όλοι παραδείγματα από τις χώρες μας. Παραδείγματος χάρη, στο Liverpool ένας σεναριογράφος ασιατικής καταγωγής δέχθηκε επίθεση, οι κακοποιοί έβγαλαν το αυτοκίνητό του έξω από τον δρόμο και ύστερα προσπάθησαν να τον καρφώσουν στο κάγκελο ενός φράκτη. Η επίθεση ήταν τόσο κτηνώδης που η αστυνομία του Merseyside ζήτησε έκτακτη συνέντευξη τύπου. Η εβραϊκή κοινότητα στο βόρειο Manchester υφίσταται επανειλημμένως κατατρεγμό και ρατσιστικές επιθέσεις, οι περιουσίες τους καταστρέφονται και οι ίδιοι δέχονται απειλές και ύβρεις. Αυτό πρέπει να σταματήσει. Για το λόγο αυτό είναι σημαντικό η Ευρώπη να προβεί σε μία ισχυρή δημόσια δήλωση για το ρατσισμό και τις διακρίσεις, η οποία να υποστηρίζεται από νομοθετική δράση με στόχο την απαγόρευσή τους και την επέκταση του πεδίου προσφυγής στην δικαιοσύνη με τη μεταφορά του βάρους απόδειξης από το θύμα στον ρατσιστή, επιτρέποντας έτσι σε συνασπισμένες ομάδες και οργανώσεις να καταφεύγουν στα δικαστήρια για υποθέσεις φυλετικών διακρίσεων σε ολόκληρη την ΕΕ.
<P>
Ψηφίζοντας αυτήν την έκθεση και τις συστάσεις της, το Κοινοβούλιο στέλνει ένα ισχυρό μήνυμα ότι είναι έτοιμο να σκληρύνει τη στάση του απέναντι στο ρατσισμό και να είναι αμείλικτο απέναντι στα αίτια του ρατσισμού και σε όσους τον διαπράττουν. Τα κόμματα εκείνα που προσπαθούν να νομιμοποιήσουν και να προωθήσουν το ρατσισμό και τις διακρίσεις μέσω της κάλπης, και έχουμε τέτοια παραδείγματα σε πολλές χώρες, πρέπει να λάβουν υπόψη τους αυτή την οδηγία και να ενσωματώσουν τις συστάσεις και τη νόμιμη ισχύ της στα καταστατικά τους.
<P>
(Χειροκροτήματα)

<SPEAKER ID=150 NAME="McAvan">
 συντάκτρια γνωμοδότησης της Επιτροπής Βιομηχανίας, Εξωτερικού Εμπορίου, Έρευνας και Ενέργειας. (EN) Κατ' αρχάς, θέλω να συγχαρώ την Επιτροπή για το κείμενο αυτό. Είναι ένα καλό κείμενο. Περιλαμβάνει πολλές από τις βασικές αρχές που θέλαμε να δούμε. Θέλω να συγχαρώ επίσης την πορτογαλική Προεδρία γιατί επέσπευσε τις διαδικασίες και χρησιμοποίησε όλη την πολιτική επιρροή της για να εξασφαλίσει ότι θα το κείμενο θα ενσωματωθεί στον κώδικα, γιατί όπως μόλις είπε η κ. McCarthy, όσοι είναι θύματα ρατσισμού δεν μπορούν να περιμένουν έως ότου ρυθμιστούν όλες οι διαδικασίες. Θέλουν αυτή τη νομοθεσία γρήγορα και τη θέλουν τώρα. Για το λόγο αυτό είναι σημαντικό να ψηφίσουμε σήμερα το απόγευμα.
<P>
Είναι μια σημαντική νομοθεσία. Στο πλαίσιο όσων έχουν συμβεί στην Αυστρία, καθίσταται ακόμα σημαντικότερη. Υπάρχουν μερικά πράγματα που θα προσέθετα στο κείμενο για να το ενισχύσω. Θα ήθελα να επισημάνω δυο πράγματα: την τροπολογία 29, η οποία επιχειρεί να διασφαλίσει ότι ο ρατσισμός δεν μπορεί να κρυφτεί πουθενά, ότι δεν μπορεί να κρυφτεί πίσω από θέματα θρησκείας, θέματα πίστεως και θέματα εθνικότητας. Οφείλουμε να διασφαλίσουμε ότι αυτά δεν θα καλύπτουν απλώς τον ρατσισμό.
<P>
Η δεύτερη σημαντική τροπολογία είναι εκείνη που αφορά την προτροπή προς φυλετικές διακρίσεις, κάτι που είναι εξίσου σημαντικό με τη ρατσιστική πράξη αυτή καθαυτή, και ελπίζω η Επιτροπή να την αποδεχθεί. Η δική μου επιτροπή, η Επιτροπή Βιομηχανίας, Εξωτερικού Εμπορίου, Έρευνας και Ενέργειας έκρινε πως είναι ιδιαιτέρως σημαντικό να διασφαλίσουμε πως τα υποψήφια προς ένταξη κράτη γνωρίζουν τη νομοθεσία και είναι σε θέση να την εφαρμόσουν όσο το δυνατό συντομότερα. Ελπίζω η Επιτροπή να διασφαλίσει ότι στο Πρόγραμμα Δράσης, που προτείνεται να συνοδεύει αυτό το πακέτο, θα έχουμε πολλά σχέδια από τα υποψήφια κράτη.
<P>
Αυτή η οδηγία θα έχει άμεση επίπτωση στις ζωές πολλών κατοίκων της περιφέρειάς μου στο Yorkshire, ανθρώπων που ανήκουν σε εθνοτικές μειονότητες και πολλών χιλιάδων ανθρώπων σε ολόκληρη την Ευρώπη. Είναι πολύ σημαντικό να την ψηφίσουμε σήμερα. Ελπίζω ότι στο τέλος του απογεύματος δεν θα έχουμε άλλα τεχνάσματα ούτε άλλες καθυστερήσεις και ότι θα εξασφαλίσουμε τη διεξαγωγή της ψηφοφορίας στις 18.00, ώστε να καταφέρουμε να εγκρίνουμε αυτή την πράξη πριν από τη λήξη της πορτογαλικής Προεδρίας.

<SPEAKER ID=151 LANGUAGE="NL" NAME="Oostlander">
Κύριε Πρόεδρε, θα ήθελα καταρχήν να συγχαρώ θερμά την εισηγήτρια κ. Buitenweg για το γεγονός ότι κατόρθωσε, έστω και την τελευταία στιγμή, να συζητηθεί και να ψηφισθεί η έκθεσή της σήμερα. Αυτό ήταν το πρώτο μου σχόλιο.
<P>
Διαβάζοντας την έκθεση και ακούγοντας τις συζητήσεις γι' αυτήν, μου δημιουργείται έντονα η εντύπωση ότι κάπου τα έχω ξαναδεί όλα αυτά. Πριν από 15 ή 20 χρόνια συνεργάστηκα στις Κάτω Χώρες με την χριστιανοδημοκράτη πολιτικό Jeltien Kraaieveld, η οποία είχε επίσης ενδιαφερθεί ιδιαίτερα για τη νομοθεσία κατά των διακρίσεων. Τον καιρό εκείνο συζητούσαμε για διακρίσεις λόγω φύλου. Όλα τα ζητήματα που συζητούσαμε τότε, οι δισταγμοί και οι συγκρούσεις, αναφαίνονται ξανά σήμερα. Ιδιαίτερα οι δισταγμοί όσον αφορά τι θα πρέπει να περιλάβει τελικά αυτή η έκθεση. Τότε είχαμε καταλάβει ότι είναι καλύτερο να αναφερόμαστε σε κάθε παράγραφο σε διαφορετικά ζητήματα που έχουν να κάνουν με τις διακρίσεις και να μην προσπαθούμε να τα παραγεμίζουμε όλα σε ένα και μόνο νόμο, ούτε καν σε μία οδηγία. Η εισηγήτρια με έπεισε επίσης ότι καλό είναι να αφήσουμε το ζήτημα της θρησκείας εκτός έκθεσης, λόγω του εύρους του θέματος το οποίο θα πρέπει να συζητηθεί ξεχωριστά.
<P>
Θα ήθελα να δώσω ένα βραβείο καλλονής στο Κοινοβούλιο εάν αποσύρει τις τροπολογίες 15 και 29, στις οποίες η θρησκεία παρουσιάζεται με αρνητικό τρόπο. Στην περίπτωση αυτή δεν θα ήταν αναγκαία και η τροπολογία μου, η υπ' αριθμόν 63, στην οποία η θρησκεία παρουσιάζεται με θετικό τρόπο, οπότε θα είχαμε αποκαταστήσει πλήρως την ισορροπία στο κείμενο και θα είχαμε μία θαυμάσια έκθεση.
<P>
Κύριε Πρόεδρε, πιστεύω ότι είναι σημαντικό στα πλαίσια αυτά το γεγονός ότι τίθεται προς συζήτηση το ζήτημα της κατανομής του βάρους απόδειξης, αυτό που ονομάζεται καταχρηστικά αντιστροφή του βάρους απόδειξης. Κατά το παρελθόν είχαμε έντονες διαμάχες στις Κάτω Χώρες σχετικά με το αν και πώς είναι δυνατόν κάτι τέτοιο. Καταλήξαμε ότι έπρεπε να γίνει αυτή η αντιστροφή και ότι αυτό θα έπρεπε να γίνει παράλληλα με τη σύσταση ενός ανεξάρτητου συμβουλίου ή επιτροπής ισότιμης μεταχείρισης. Ένας από τους καλύτερους συνεργάτες μου από εκείνη την εποχή είναι σήμερα μέλος αυτής της επιτροπής, η οποία σήμερα εξετάζει κατά πόσον μία συγκεκριμένη προσφυγή θα πρέπει να γίνει δεκτή προς εξέταση, οπότε και η προσφυγή καταλήγει στο δικαστήριο και μάλιστα εάν χρειασθεί προσφέρουμε και υποστήριξη στον ενάγοντα. Σε αυτή την περίπτωση θα πρέπει ο εναγόμενος να αποδείξει σαφώς ότι σφάλλουμε. Πρόκειται για μία μορφή κατανομής του βάρους απόδειξης η οποία, όχι μόνο ισχύει τη στιγμή αυτή στα περισσότερα κράτη μέλη για τα δύο φύλα και από το 2001 για κάθε μορφής διακρίσεις, αλλά εφαρμόζεται για παράδειγμα και στην νομοθεσία για το περιβάλλον. Αν και βέβαια είναι δυνατή, όπως μόλις με πληροφόρησε ένας εμπειρογνώμονας, η αντιστροφή του βάρους απόδειξης εφόσον αυτό κριθεί αναγκαίο. Διότι εδώ πρόκειται για φαινόμενα τα οποία είναι πολύ δύσκολο να αποδειχθούν, οπότε ένας εκ των διαδίκων μπορεί χρησιμοποιώντας αυτή την αρχή να προσπαθήσει να μην καταδικαστεί για τις παραβάσεις που διέπραξε και μπορεί μάλιστα να έχει επιτυχία στις προσπάθειές του αυτές. Παρόλο που κάτι τέτοιο είναι απολύτως άδικο. Χαίρομαι λοιπόν που τη στιγμή αυτή σημειώνεται εξέλιξη στη σχετική νομοθεσία.
<P>
Η κατανομή του βάρους απόδειξης αποτελεί ένα σημαντικό ζήτημα και αφορά ιδιαίτερα την επιτροπή μας, γι' αυτό και εκ μέρους εκείνου του τμήματος της Ομάδας μου που το επικροτεί συντάσσομαι και εγώ ολόψυχα υπέρ των όσων αναφέρει η έκθεση σχετικά.
<P>
Βέβαια ορισμένοι εργοδότες ή άτομα που κατείχαν υψηλές θέσεις τύγχαναν ευνοϊκότερης μεταχείρισης στο σύστημα απονομής δικαιοσύνης. Γενικά τα μέλη των πλειοψηφιών διάκεινται πάντοτε αρνητικά στην ιδέα να καταργηθούν οι διακρίσεις. Κάτι τέτοιο το θεωρούν εις βάρος τους. Ως Χριστιανοδημοκράτης θεωρώ ότι θα πρέπει να πάρουμε το μέρος των πλέον αδυνάτων, αυτών που απειλούνται περισσότερο, γι' αυτό και με ικανοποιούν οι νέες εξελίξεις.
<P>
Χαίρομαι μάλιστα εξαιρετικά για το γεγονός ότι η εισηγήτρια δηλώνει ότι είναι ενδεχομένως σε θέση να αποσύρει το σημείο σχετικά με την αυστηρότερη νομοθεσία που στην πραγματικότητα δεν είναι νομικά απαραίτητο. Θεωρώ σημαντική αυτή τη χειρονομία, και μάλιστα απέναντι στο Ευρωπαϊκό Λαϊκό Κόμμα· την εκτιμώ ιδιαίτερα.
<P>
Σχετικά με τα υπόλοιπα σημεία της έκθεσης θα ήθελα να πω τα εξής: ο χαρακτήρας μιας οδηγίας δεν θα πρέπει να είναι ιδιαίτερα λεπτομερής. Μία οδηγία μεταφέρεται στην εθνική νομοθεσία. Βέβαια ορισμένοι μπορούν να πουν: ας πούμε ότι ξαφνικά μία κυβέρνηση ενός κράτους μέλους έχασε τα λογικά της. Για τέτοιες περιπτώσεις θα ήταν χρήσιμο να προβλέπει ακριβώς μία οδηγία τι θα πρέπει να συμβαίνει. Θεωρώ, κύριε Πρόεδρε, ότι δεδομένης της αρχής της επικουρικότητας δεν θα τρελαθούν τα κράτη μέλη και ότι θα μπορέσουν να μεταφέρουν την οδηγία αυτή στην εθνική τους νομοθεσία με ένα αξιοπρεπή και λογικό τρόπο, έτσι ώστε να επιτύχουν και τους στόχους που θέτει αυτή. Γιατί αυτός είναι και ο χαρακτήρας της οδηγίας. Δηλαδή, και στο σημείο αυτό εκφράζω το σύνολο της Ομάδας μου, δεν χρειάζεται αυτή να περιλάβει ορισμένα σημεία, όπως υπονόησε και η εισηγήτρια, οπότε μπορούμε να βελτιώσουμε το κείμενό της και να περικόψουμε ορισμένα από αυτά τα περιττά σημεία.
<P>
Αλλά και ορισμένες από τις γραφειοκρατικές λεπτομέρειες, τι δηλαδή θα πρέπει να γίνει επακριβώς κάθε φορά, δεν αναφέρονται στην οδηγία. Αυτό δεν μας βρίσκει σύμφωνους, για την ακρίβεια είμαστε κατά αυτής της τακτικής. Ωστόσο, δεν πιστεύουμε ότι θίγεται η ουσία της έκθεσης, κύριε Πρόεδρε. Γιατί η ουσία της έκθεσης μάς ενδιαφέρει περισσότερο απ' όλα.
<P>
Φυσικά υπάρχουν διάφορα σημεία τα οποία θέλουμε να περιληφθούν οπωσδήποτε στην έκθεση. Για παράδειγμα, το δικαίωμα ενημέρωσης σχετικά με απόρρητα στοιχεία, όταν για παράδειγμα χρειάζεται να εξακριβωθεί εάν η διοίκηση μίας επιχείρησης ακολουθεί μυστικά πολιτική συστηματικών διακρίσεων. Εκ μέρους ενός τμήματος της Ομάδας μου θα ήθελα να δηλώσω ότι είναι εξαιρετικά σημαντικό να γίνει και μία σαφής αναφορά στις εκλογές των εργαζομένων. Φυσικά και δεν θα πρέπει να γίνονται στις περιπτώσεις αυτές διακρίσεις εξαιτίας φυλής ή εθνικής προέλευσης. Θα πρέπει να διεξαχθεί ένας κοινωνικός διάλογος όπου να τεθεί το ζήτημα αυτό. Έτσι θα ενισχυθεί ακριβώς η ιδέα της επικουρικότητας, διότι όταν μιλούμε για καταπολέμηση των διακρίσεων, θα πρέπει να αρχίζουμε από αυτή τη βάση. Σε τέτοιες λοιπόν περιπτώσεις ο κοινωνικός διάλογος έχει να διαδραματίσει έναν σημαντικότατο ρόλο.
<P>
Κύριε Πρόεδρε, ενδιαφέρομαι ιδιαίτερα γι' αυτό το ζήτημα διότι οι διακρίσεις, ιδιαίτερα λόγω φυλής και εθνικής προέλευσης, βλάπτουν την ουσία της Ευρωπαϊκής Ένωσης, της ευρωπαϊκής ολοκλήρωσης. Αυτό είναι το ζήτημα. Συζητούμε σήμερα εδώ, άνθρωποι από διαφορετικά έθνη και διαφορετικής προέλευσης και συνεργαζόμαστε μια χαρά. Αυτό ακριβώς έπραξαν και οι ιδρυτές της Ευρωπαϊκής Ένωσης, αυτό ακριβώς θα πρέπει να μεταφράσουμε σε συγκεκριμένη νομοθεσία, όπως αυτή που συζητούμε σήμερα. Διαβάζοντας την ιστορία της πατρίδας μου, των Κάτω Χωρών, μου γεννάται έντονο ενδιαφέρον για το ζήτημα των διακρίσεων, όπως για παράδειγμα στην περίπτωση των ολλανδόφωνων αποίκων οι οποίοι δημιούργησαν το καθεστώς του Απαρτχάιντ στη Νότια Αφρική. Εμείς οι Ολλανδοί είμαστε λοιπόν ιδιαίτερα ευαισθητοποιημένοι στο ζήτημα αυτό και πιστεύω ότι θα πρέπει να προσπαθήσουμε να αντιμετωπίσουμε τις διακρίσεις έχοντας υπόψιν τα διδάγματα της ιστορίας, όπως αυτά που ανέφερα. Χαίρομαι ιδιαίτερα που το ζήτημα αυτό συζητείται σήμερα με έναν τόσο σωστό τρόπο.

<SPEAKER ID=152 NAME="Van Lancker">
) Κύριε Πρόεδρε, κυρία Επίτροπε, συνάδελφοι, ανήκω σε μία πολιτική ομάδα η οποία συνεργάστηκε στενά με τους δύο εισηγητές, Kathelijne Buitenweg και Richard Howitt στην εκπόνηση της κοινοβουλευτικής γνωμοδότησης σχετικά με αυτή την πρόταση της Ευρωπαϊκής Επιτροπής, ούτως ώστε αυτή να μπορέσει να υποβληθεί στο Κοινοβούλιο αυτή την εβδομάδα κιόλας. Θα ήθελα να ευχαριστήσω θερμά τους εισηγητές για το πολύ εποικοδομητικό πνεύμα που επέδειξαν κατά τη συνεργασία μαζί μας. Οι Σοσιαλδημοκράτες στο Κοινοβούλιο μάχονται διαρκώς για να παραμείνει το ζήτημα αυτό στις συζητήσεις του Σώματος, χαίρομαι δε που κατορθώσαμε σήμερα να σημειώσουμε πρόοδο χάρη στην καλή συμβιβαστική πρόταση των Φιλελευθέρων. Με όλο το σεβασμό και τη συμπάθεια για το έργο που πραγματοποίησαν στην όλη συζήτηση ο Arie Oostlander και διάφοροι άλλοι συνάδελφοι του Ευρωπαϊκού Λαϊκού Κόμματος, δεν μπορώ να μην εκφράσω τη λύπη μου για το γεγονός ότι το διαρκές σαμποτάρισμα και τα διαδικαστικά κόλπα που είδαμε αυτή την εβδομάδα αποδεικνύουν ότι, ένας σκληρός πυρήνας συντηρητικών βουλευτών του Ευρωπαϊκού Λαϊκού Κόμματος το μόνο που θέλει είναι να τορπιλίσει όχι μόνο την έκθεση, αλλά και την ίδια την οδηγία. Χαίρομαι ωστόσο που κατορθώσαμε να αποκρούσουμε τις προσπάθειές τους.
<P>
Η πορτογαλική Προεδρία, όπως όλοι γνωρίζουμε, είναι αποφασισμένη να συμβάλει στην ευόδωση αυτής της συζήτησης στο Συμβούλιο. Το έργο της δεν είναι εύκολο. Η πλειοψηφία των συναδέλφων γνωρίζει πολύ καλά γιατί είναι τόσο σημαντική αυτή η οδηγία: διότι εφαρμόζοντας γρήγορα και αποφασιστικά την αρχή των μη διακρίσεων που περιέχει η Συνθήκη, η Ευρώπη στέλνει ένα σαφέστατο μήνυμα, τόσο προς τους πολίτες των χωρών μας όσο και προς αυτούς των υποψηφίων χωρών. Δείχνουμε έτσι ότι η Ευρώπη ενδιαφέρεται σοβαρά να εξασφαλιστούν ίσες ευκαιρίες σε όλους, ασχέτως φυλής ή εθνικής προέλευσης, γνωρίζοντας ότι το φαινόμενο των διακρίσεων είναι εξαιρετικά έντονο στις χώρες μας και ότι ο ρατσισμός και ο ακραίος εθνικισμός παραμένουν καθημερινά φαινόμενα που επιτείνονται διαρκώς, ενώ διάφορα ρατσιστικά πολιτικά κόμματα εξυφαίνουν θεωρίες και ιδέες του στυλ "πρώτα ο λαός μας". Γνωρίζω, κυρία Επίτροπε, ότι και η συζήτηση στο Συμβούλιο δεν θα είναι εύκολη. Ακριβώς γι' αυτό θεωρώ σημαντικό να ενισχύσει το Κοινοβούλιο τη θέση της Επιτροπής, να εκφράσουμε την υποστήριξή μας, διότι σύντομα θα χρειασθούμε μία καλή και αποτελεσματική οδηγία η οποία να καταπολεμά κάθε μορφής διακρίσεις εξαιτίας φυλής και εθνικής προέλευσης.
<P>
Θα ήθελα τέλος να αναφερθώ σε ορισμένες προτεραιότητες σχετικά με την ουσία του θέματος, τις οποίες η Ομάδα μου θεωρεί σημαντικές. Καταρχήν, είναι ιδιαίτερα σημαντικό η οδηγία κατά των διακρίσεων να έχει μία ευρεία και αποτελεσματική εφαρμογή. Γι' αυτό είμαστε απολύτως υπέρ της διεύρυνσης της οδηγίας, ώστε να καλύψει ομάδες ανθρώπων οι οποίοι αποτελούν θύματα διακρίσεων, καθώς και τομείς όπως η κατοικία, η εκπαίδευση, η απασχόληση στις δημόσιες υπηρεσίες, η στάση των αστυνομικών αρχών. Μας ικανοποιεί η λύση στην οποία καταλήξαμε για το ζήτημα των θρησκευτικών διακρίσεων: αυτές δεν θα πρέπει να αποτελούν αφορμή για διακρίσεις εξαιτίας της εθνικής καταγωγής.
<P>
Δεύτερον, η ισχύς αυτής της οδηγίας εξαρτάται, πιστεύουμε, από το κατά πόσον αυτή γίνεται σεβαστή, από τους ελέγχους για την ύπαρξη διακρίσεων, από την αποτελεσματικότητα των μέτρων που θα ληφθούν κατά των διακρίσεων, γι' αυτό και ενδιαφερόμαστε τόσο έντονα για τη δυνατότητα να προβλέπει η οδηγία την οργάνωση συλλογικών αντιδράσεων και κυρώσεων σε περιπτώσεις διακρίσεων. Με όλο το σεβασμό και την συμπάθειά μου προς το συνάδελφο Oostlander, θα ήθελα να παρατηρήσω για την αναφορά που κάνετε στις εκκαθαριστικές επιχειρήσεις ότι το στοιχείο αυτό αποτελεί ακριβώς μία από τις σημαντικότερες μεθόδους προκειμένου να ενισχυθούν οι προσπάθειες καταπολέμησης των διακρίσεων. Νομίζω ότι τα σχόλια του κ. Oostlander είναι πραγματικά υπερβολικά. Η Ομάδα μου συμφωνεί εξάλλου με την ενίσχυση και την υποστήριξη του έργου των ανεξάρτητων οργανισμών οι οποίοι θα πρέπει να αναλάβουν το έργο των ελέγχων. Πιστεύω απόλυτα ότι το κέντρο ίσων ευκαιριών που έχουμε στη χώρα μου θα λάβει ισχυρή υποστήριξη από αυτή την οδηγία.
<P>
Και μια τελευταία παρατήρηση σχετικά με την κατανομή του βάρους απόδειξης τέλος, διότι δεν μπορώ να καταλάβω την αντίδραση που προέβαλαν ορισμένοι. Πιστεύω πως θα πρέπει να είναι σαφές σε όλους ότι είναι αδύνατον σε ένα μετανάστη που γίνεται θύμα διακριτικής μεταχείρισης από τον εργοδότη ή τον σπιτονοικοκύρη του να το αποδείξει, εκτός και αν απαιτείται τουλάχιστον να αποδείξει και ο εναγόμενος το αβάσιμο των κατηγοριών του ενάγοντος. Κάτι τέτοιο το γνωρίζουμε εμείς οι γυναίκες. Γι' αυτό αγωνιστήκαμε τόσα χρόνια, προκειμένου να υπάρξει μία οδηγία, η οποία να κατανέμει το βάρος απόδειξης και το μόνο που ζητούμε εμείς, οι άνδρες και γυναίκες βουλευτές της σοσιαλδημοκρατικής Ομάδας, είναι να αντιμετωπίζονται και οι μετανάστες με τον ίδιο τρόπο όπως και οι γυναίκες. Γι' αυτό υποστηρίζουμε την πρόταση της Επιτροπής και δεν υποβάλαμε καμία τροπολογία σχετικά.

<CHAPTER ID=6>
Καλωσσρισμα
<SPEAKER ID=153 NAME="Πρόεδρος">
Μόλις με ενημέρωσαν ότι έλαβε θέση στο θεωρείο μια αντιπροσωπεία του δημοτικού συμβουλίου του Μονάχου, της πρωτεύουσας του κρατιδίου της Βαυαρίας. Καλωσορίζω θερμά τους συναδέλφους του δημοτικού κοινοβουλίου. Χαίρομαι για το ενδιαφέρον που δείχνετε για την εργασία μας.

<CHAPTER ID=7>
Ίση μεταχείριση προσώπων (συνέχεια)
<SPEAKER ID=154 NAME="Ludford">
Χαίρομαι που μπόρεσα να συνεργαστώ με την κ. Buitenweg. Έκανε ένα άψογο και ολοκληρωμένο έργο και παρήγαγε ένα ισορροπημένο κείμενο, το οποίο ενισχύει κατά τρόπο επωφελή την επιρροή της Επιτροπής. Αυτή η προτεινόμενη οδηγία αποτελεί σταθμό για την Ευρώπη. Η Ευρώπη ορθώς νομοθετεί για να διασφαλίσει το βασικό δικαίωμα στην αξιοπρέπεια, ανεξαρτήτως εθνικότητας, και την εξάλειψη των διακρίσεων. Τώρα είναι επίσης η κατάλληλη στιγμή να νομοθετήσει η Ευρώπη, με την ανησυχητική άνοδο της ακροδεξιάς και της ρατσιστικής βίας.
<P>
Θέλω να επισημάνω ορισμένα σημεία του κειμένου. Πρώτον, το πολύ σημαντικό γεγονός ότι συμπεριλαμβάνεται ο έμμεσος και θεσμικός ρατσισμός και ορισμένες τροπολογίες που έχουν ενισχύσει αυτή την άποψη. Δεύτερο, η ειδική μνεία στη στέγαση, την υγεία και άλλες λειτουργίες των δημόσιων αρχών, συμπεριλαμβανομένων και των αστυνομικών αρχών. Αυτό δεν αποτελεί παρέμβαση στα καθήκοντα των κρατών, αλλά μία επιβεβαίωση ότι η Ευρώπη ενδιαφέρεται για τη χωρίς διακρίσεις παροχή αυτών των υπηρεσιών.
<P>
Κατά τρίτο λόγο, η συμπερίληψη μέσω των τροπολογιών 15 και 29 των συγκεκαλυμμένων φυλετικών διακρίσεων. Η Ομάδα μου δεν είναι υπέρ της συμπερίληψης της θρησκείας ή της πίστης στο πεδίο αυτής της οδηγίας, διότι το θέμα χρειάζεται πολύ περισσότερη σκέψη. Ωστόσο, πιστεύουμε ότι η άνιση μεταχείριση πρέπει να τιμωρείται μόνο όταν βασίζεται δήθεν στη θρησκεία και την εθνικότητα και στην πραγματικότητα αποτελεί καθαρή μορφή φυλετικών διακρίσεων.
<P>
Τέταρτον, η συμπερίληψη, όπως έχει ήδη αναφερθεί, της προτροπής ή πίεσης προς διακρίσεις - αυτό είναι πολύ σημαντικό. Πέμπτον, ο ρόλος του Ευρωπαϊκού Κέντρου Παρακολούθησης του Ρατσισμού και της Ξενοφοβίας για την παροχή βοήθειας στην Επιτροπή σε ό,τι αφορά την παρακολούθηση της εφαρμογής αυτής της οδηγίας - και ελπίζω ότι η Επιτροπή θα το χαιρετίσει αυτό. Έκτον, μολονότι η Ομάδα μου κατανοεί το σκεπτικό πίσω από την τροπολογία 38, το γεγονός ότι περιλαμβάνονται και οι ιδιωτικές λέσχες ή ενώσεις είναι μάλλον προβληματικό. Για να σας δώσω ένα παράδειγμα: εκπροσωπώ το Λονδίνο, και θα δημιουργόταν πρόβλημα εάν κάποιοι που κατάγονται από την Καραϊβική συγκεντρώνονταν για να αναπολήσουν τη ζωή στην Καραϊβική της δεκαετίας του 1950, αποκλείοντας κάποιους λευκούς. Θεωρώ ότι η τροπολογία 28 δεν έχει συνταχθεί καλά.
<P>
Τέλος, η ρύθμιση του βάρους απόδειξης και δανείζομαι τη φράση του κ. Oostlander εδώ, γιατί ορθώς την αποκαλεί "καταμερισμό" ή "κατανομή" του βάρους απόδειξης. Λυπούμαι που η Ομάδα του Κόμματος των Ευρωπαίων Σοσιαλιστών επιμένει να την αποκαλεί του βάρους απόδειξης, γιατί είναι ελαφρώς παραπλανητικό. Αφορά στις περιορισμένες περιπτώσεις του δικαίου περί ίσων ευκαιριών, που εμπίπτει στο αστικό ή διοικητικό δίκαιο. Η Ομάδα μου συμφωνεί ότι από τη στιγμή που η εργοδοτική αρχή έχει περισσότερες πληροφορίες, πρέπει να αποδεικνύει ότι δεν έχει παραβιάσει την ίση μεταχείριση, άπαξ ο ενάγων έχει αποδείξει μία υπόθεση.
<P>
Τέλος, κάποιοι ομιλητές σήμερα θα είναι περισσότερο εμπρηστικοί παρά διαφωτιστικοί και φοβάμαι πως θα συμπεριλάβω τον κ. Helmer, από τα σχόλια του οποίου πήρα μια πρόγευση χθες το βράδυ, επιστρέφοντας από το θεσπέσιο δείπνο με σπαράγγια.
<P>
(Χειροκροτήματα)

<SPEAKER ID=155 NAME="Boumediene-Thiery">
Κύριε Πρόεδρε, αγαπητοί συνάδελφοι, τρία χρόνια μετά τη Συνθήκη του Αμστερνταμ και την εισαγωγή του περιβόητου άρθρου 13, για το οποίο χύθηκε τόσο μελάνι, το Συμβούλιο προτείνει δύο οδηγίες για την εφαρμογή των αρχών αυτής της Συνθήκης.
<P>
Δεν μπορούμε παρά να εκφράζουμε την ικανοποίησή μας γι' αυτή τη βούληση του Συμβουλίου να περατώσει το θέμα, ιδίως την εποχή αυτή που ορισμένα κόμματα της παραδοσιακής δεξιάς δεν διστάζουν να συνάψουν συμφωνίες με κινήματα της άκρας δεξιάς, όπως συνέβη χθες στη Γαλλία, σήμερα στην Αυστρία και ίσως να συμβεί αύριο στην Ιταλία.
<P>
Επομένως, ο καθορισμός ενός ελάχιστου ευρωπαϊκού πλαισίου για την καταπολέμηση των διακρίσεων είναι επιτακτική ανάγκη. Η οδηγία που αφορά την καταπολέμηση των διακρίσεων λόγω φυλετικής και εθνικής καταγωγής κινείται στην κατεύθυνση αυτή, προβλέποντας κυρίως την αντιστροφή του βάρους απόδειξης, την προοδευτική θέσπιση της θετικής διάκρισης - αποτελεσματικότερης από την απλή θεωρητική ισότητα - καθώς και την αναγνώριση της έμμεσης διάκρισης. Όλες αυτές οι πτυχές μαρτυρούν μια πραγματική βούληση αποφασιστικής δράσης.
<P>
Πρέπει, ωστόσο, να υπογραμμιστούν κάποιες ελλείψεις. Η εισηγήτριά μας επεσήμανε ορισμένες. Αναφέρει λοιπόν το ζήτημα των δωρεάν διαδικασιών για τους ενάγοντες και την αναγκαία διεύρυνση του δικαιώματος δικαστικής παράστασης για τις ομάδες ή τις ενώσεις.Υπάρχουν όμως δύο άλλα κενά που θα ήθελα να θίξω. Το πρώτο είναι γενικής φύσης. Πώς είναι δυνατό να περιορίζεται το Συμβούλιο να αντιμετωπίζει τις διακρίσεις λόγω φυλετικής και εθνικής καταγωγής, χωρίς να ασχολείται με τη δημιουργία ενός γενικού νομοθετικού πλαισίου για το σύνολο των διακρίσεων; Το να δίνεται έμφαση σε ένα είδος διάκρισης μεταξύ άλλων δίνει την εντύπωση ότι ορισμένες διακρίσεις είναι λιγότερο καταδικαστέες από άλλες. Και αυτό είναι απαράδεκτο.
<P>
Πρέπει να εξεταστεί προσεχώς μια δεύτερη οδηγία, σχετικά με τις διακρίσεις στο χώρο εργασίας. Το Συμβούλιο πρέπει λοιπόν να σπεύσει να προτείνει σχέδιο οδηγίας και να συμπεριλάβει σ' αυτό όλες τις μορφές διάκρισης. Πρόκειται για επιτακτική ανάγκη, γιατί οι πιο αποκλεισμένοι είναι αυτοί που υπόκεινται στα περισσότερα είδη διακρίσεων. Η προστασία τους από ένα μόνο είδος διάκρισης τους βοηθά μόνο εν μέρει.
<P>
Το δεύτερο κενό αφορά τον αποκλεισμό των διακρίσεων θρησκευτικής φύσης από την οδηγία αυτή. Προσωπικά, θεωρώ εξαιρετικά λυπηρό το γεγονός ότι οι θρησκευτικές διακρίσεις δεν εξετάστηκαν συγχρόνως με τις διακρίσεις λόγω φυλετικής και εθνικής καταγωγής, γιατί αυτά τα διαφορετικά είδη διακρίσεων είναι, κατά τη γνώμη μου, στενά συνδεδεμένα. Για παράδειγμα, πώς πρέπει να καθοριστεί η εβραϊκή ταυτότητα; Το μίσος απέναντι στους Εβραίους που παραμένει έντονο σε πολλές χώρες δεν απορρέει τόσο από τον αντισημιτισμό, και επομένως από την εθνική καταγωγή, όσο και από θρησκευτικές πτυχές; Οι διακρίσεις εις βάρος των κοινοτήτων από το Μαγκρέμπ στην Ευρώπη είναι επίσης διττής φύσης. Μπορούμε μάλιστα συχνά να πούμε ότι ο φόβος του Ισλάμ παίζει καταλυτικό ρόλο στο ρατσισμό έναντι αυτών των κοινοτήτων. Ως εκ τούτου, το να περιοριστεί αυτή η οδηγία στις διακρίσεις λόγω φυλετικής και εθνικής καταγωγής κινδυνεύει να αφήσει ανοικτό το δρόμο σε ερμηνευτικές ασάφειες που οι δικαστές με μεγάλη δυσκολία θα διέλυαν.
<P>
Εν κατακλείδι, είναι πρωταρχικό, κατά τη γνώμη μου, να υιοθετήσει το Συμβούλιο μια ολοκληρωμένη προσέγγιση όσον αφορά τα νομικά εργαλεία που πρέπει να θεσπιστούν για τη μεταφορά αυτού του άρθρου 13 στην καθημερινή ζωή μας. Ο διαχωρισμός της καταπολέμησης των διακρίσεων σε πολλά κείμενα είναι, κατ' εμέ, επικίνδυνος για τη συνολική συνοχή του μηχανισμού κατά των διακρίσεων και συνεπώς τον αποδυναμώνει.

<SPEAKER ID=156 LANGUAGE="DE" NAME="Posselt">
Κύριε Πρόεδρε, σας ευχαριστώ που καλωσορίσατε τους πολιτικούς από την τοπική αυτοδιοίκηση, οι οποίοι πρέπει να υλοποιήσουν αυτά που αποφασίζουμε εδώ, αλλά πρέπει πρώτα να κάνουμε τη δουλειά μας. Θέλω να επιστήσω την προσοχή σας στο ότι σήμερα το πρωί εξακολουθούσαν να μην είναι διαθέσιμες σε όλες τις γλωσσικές αποδόσεις οι τροπολογίες που ανέφερε η συνάδελφος Ludford. Σας παρακαλώ να μεριμνήσετε ώστε να διευκρινισθεί από την αρμόδια υπηρεσία των συνεδριάσεων μέχρι την ώρα των ψηφοφοριών κατά πόσον ισχύει εδώ η προθεσμία των 24 ωρών και μήπως πρέπει να αναβάλουμε την ψηφοφορία για αύριο. Δεν θέλω να το κάνω θέμα συζήτησης αλλά σας παρακαλώ να διευκρινισθεί το ζήτημα, επειδή σήμερα επικρατούσε μεγάλη σύγχυση.

<SPEAKER ID=157 NAME="Πρόεδρος">
Κύριε συνάδελφε Posselt, είμαστε συνηθισμένοι να επικρατεί μεγάλη σύγχυση στο Σώμα, αλλά θα το ελέγξω.

<SPEAKER ID=158 NAME="Krivine">
Κύριε Πρόεδρε, το ψήφισμα αυτό είναι θετικό και θα το ψηφίσουμε, θα είναι όμως αξιόπιστο μόνο αν τα κράτη μέλη αρχίσουν να βάζουν τάξη στα του οίκου τους. Για ποια αξιοπιστία καυχιέται το Βέλγιο, όταν κάνει σαν τρελό και απελαύνει μαζικά τους τσιγγάνους αιτούντες άσυλο προς τη Σλοβακία και τη Βουλγαρία, παρά τις συστάσεις του Κοινοβουλίου και το ρητό αίτημα του Ευρωπαϊκού Δικαστηρίου των Δικαιωμάτων του Ανθρώπου; Ποια αξιοπιστία δείχνουν τα κράτη μέλη όταν επιβάλλουν στις δημόσιες διοικήσεις τους διακρίσεις κατά της πρόσληψης εξωκοινοτικών, καταδικάζοντας έτσι τους μετανάστες που απασχολούν σε αιώνια αβεβαιότητα;
<P>
Ποια αξιοπιστία δείχνει η Γαλλία όταν πρόταση συνταγματικού νόμου, που συνιστά το δικαίωμα ψήφου των εξωκοινοτικών μεταναστών στις τοπικές εκλογές, η οποία ψηφίστηκε στην Εθνοσυνέλευση στις 3 Μαίου, έχει σήμερα παγώσει λόγω της εχθρότητας της Γερουσίας, του Προέδρου, και της κακής θέλησης της κυβέρνησης; Πώς μπορούμε να υποστηρίζουμε ότι προστατεύουμε από τις διακρίσεις εκείνους στους οποίους αρνούμαστε κάθε ιθαγένεια;
<P>
Τις διακρίσεις θα τις καταπολεμήσουμε αποτελεσματικά μόνο αν θέσουμε τέλος στη διγλωσσία των κυβερνήσεων. Ωστόσο, αυτό το κείμενο είναι ήδη ένα βήμα που θα πρέπει να αποσαφηνιστεί περαιτέρω.

<SPEAKER ID=159 LANGUAGE="PT" NAME="Ribeiro e Castro">
Κύριε Πρόεδρε, αγαπητοί συνάδελφοι, καλό θα ήταν το Ευρωπαϊκό Κοινοβούλιο να συμβάλλει κατά τρόπο θετικό, σαφή και αποφασιστικό στην πρόταση οδηγίας του Συμβουλίου, απαντώντας στην ώθηση της πορτογαλικής Προεδρίας. Δυστυχώς δεν είμαστε σίγουροι αν όντως είναι έτσι. Σε ορισμένα σημεία, οι προτάσεις αντιστοιχούν σε βελτιώσεις σε κάποια σημεία του κειμένου αναφοράς. Πέρα από τις λεπτομέρειες, αναφέρομαι προσωπικά στα δικαιώματα της δράσης σε ομάδα και στην δικαστική υποστήριξη, που εξάλλου καλύπτονται από την πορτογαλική νομοθεσία. Ωστόσο, στο επίκεντρο των πραγμάτων, οι προτάσεις που συζητάμε διατρέχουν τον κίνδυνο να χαλάσουν τα πάντα. Φαίνεται πως οι εισηγητές, καθώς και άλλοι που ταυτίζονται μαζί τους θα ήθελαν να προχωρήσουν πάρα πολύ, και μέσα από τον ζήλο τους αυτόν να προχωρήσουν πάρα πολύ, μπορούν να προκαλέσουν σοβαρές ζημιές. Υπάρχουν κυρίως τρία σημεία που μας απασχολούν: το μη σαφές ζήτημα της αντιστροφής του βάρους απόδειξης, το ζήτημα της εθνικότητας, το ζήτημα της θρησκείας. Το θέμα της αντιστροφής του βάρους απόδειξης από μόνο του είναι αρκετά λεπτό. Παρ' όλα αυτά, υπάρχουν τομείς όπου δικαιολογείται σαφώς, αλλά είναι απαράδεκτο αντί της κλασσικής αρχής in dubio pro reo, να χρησιμοποιείται ο κανόντας in dubio pro auctore, κυρίως αν δεν είναι σαφές αν αυτή η αντιστροφή του κανόνα μπορεί να εφαρμοστεί σε ποινικές υποθέσεις, και γνωρίζουμε πως εδώ υπάρχουν περιπτώσεις που μπορούν να φτάσουν στο ποινικό δίκαιο. Κάτι τέτοιο θα αποτελούσε παραβίαση των θεμελιωδών αρχών του νομικού πολιτισμού μας, των τόσο παλιών θεμελιωδών εγγυήσεων των δικαστικών διαδικασιών που διατυπώνονται στα λατινικά, που προέρχονται δηλαδή από το ρωμαϊκό δίκαιο.
<P>
Δεύτερον έχουμε το θέμα της εθνικότητας. Εμείς οι Πορτογάλοι ίσως είμαστε το αποτέλεσμα της μεγαλύτερης πρόσμιξης φυλών της ιστορίας. Εγώ ο ίδιος και οι φίλοι μου δεν έχουμε ιδέα για το εθνικό μας υπόβαθρο. Θα αποτελούσαμε σπαζοκεφαλιά για κάποιον ερευνητή ναζί ή για τους πίνακες παρακολούθησης των εθνοτήτων που εδώ και κάποιες εβδομάδες τόσο είχαν ευχαριστήσει την κυρία βαρώνη Ludford. Γνωρίζουμε το θέμα του ρατσισμού, το οποίο για εμάς δεν έχει κανένα νόημα, το οποίο όμως θα πρέπει να καταπολεμηθεί· κυρίως η ρατσιστική εκδήλωση βίας θα πρέπει να καταπολεμηθεί με αυστηρότητα. Αλλά καλό είναι να μην συγχέουμε τα θέματα. Και υπάρχει διαφορά μεταξύ εθνότητας και εθνικότητας. Αν επί παραδείγματι υπάρχει διάκριση ενός λευκού προς έναν μαύρο, και το αντίστροφο, αν έχουμε τη διάκριση εις βάρος ενός λευκού Πορτογάλου υπέρ ενός μαύρου Πορτογάλου ή το αντίθετο, σε αυτήν την περίπτωση έχουμε σαφώς περίπτωση παράνομου ρατσισμού που θα πρέπει να καταπολεμηθεί. Βέβαια, αν κάποιος Πορτογάλος πληροί τις προϋποθέσεις πρόσβασης σε κάποια υπηρεσία, είτε είναι ασιάτης, λευκός ή μαύρος, κάτι που ένας πολίτης της Ζιμπάμπουε δεν τις πληροί, είτε είναι λευκός είτε μαύρος είτε ασιάτης, τότε δεν τίθεται θέμα ρατσισμού αλλά θέμα εθνικότητας και μπορεί να είναι μια νόμιμη αντιμετώπιση. Και αυτό είναι το πρόβλημα, και σε πολλές προτάσεις οι έννοιες αυτές είναι συγκεχυμένες, κάτι που θα μπορούσε να έχει καταστροφικά αποτελέσματα, συγκεκριμένα σε τομείς όπως ο δημόσιος τομέας, ή σε απρόβλεπτους τομείς. Ένα άλλο ουσιαστικό θέμα είναι η θρησκεία. Εμείς θέλουμε να καταστεί σαφές πως η ελευθερία της οργάνωσης των θρησκειών είναι μια θεμελιώδης ελευθερία των πολιτών, η οποία δεν θα πρέπει να διακυβεύεται ούτε να αποτελεί αντικείμενο ελέγχου, όπως συμβαίνει σε κάποιες προτάσεις που εξετάζουμε.

<SPEAKER ID=160 NAME="Turco">
Κύριε Πρόεδρε, καταρχήν συγχαίρουμε την εισηγήτρια επειδή μπόρεσε να βελτιώσει την πρόταση της Επιτροπής. Αλλά συγχαρητήρια πρέπει να δώσουμε και στην Επίτροπο, την κυρία Διαμαντοπούλου, επειδή κατανόησε τη σημασία της εισαγωγής του άρθρου 13 στις Συνθήκες και μπόρεσε να μετατρέψει έναν αφηρημένο κανόνα σε ένα σύνολο οδηγιών.
<P>
Η Ευρώπη γίνεται μέρα με τη μέρα μία ήπειρος που, όπως αποκαλύπτουν οι εκθέσεις των Ηνωμένων Εθνών σχετικά με τις τάσεις του ευρωπαϊκού πληθυσμού, φιλοξενεί πολίτες τρίτων χωρών, αλλά που προπαντός έχει ανάγκη τη συνεισφορά τους, τον πολιτισμό τους, τις ικανότητές τους, τις πρωτοβουλίες τους. Σε ένα πλαίσιο αυτού του είδους, η Ένωση πρέπει να επαναβεβαιώσει τις θεμελιώδεις αρχές της δημοκρατίας, διασφαλίζοντας για όλους τους πολίτες και για όλους όσους διαμένουν σ' αυτή τα ίδια δικαιώματα και τα ίδια καθήκοντα.
<P>
Με αφετηρία αυτή την προϋπόθεση, τόσο η έκθεση όσο και η οδηγία μας βρίσκουν επιφυλακτικούς σε τρία σημεία: δεν συμμεριζόμαστε και είμαστε τελείως αντίθετοι στην αρχή της αντιστροφής του βάρους απόδειξης, που βρίσκεται σε αντίθεση με τις στοιχειώδεις αρχές του δικαίου. Εμείς δεν πιστεύουμε ότι ο σκοπός αγιάζει τα μέσα, αλλά ότι τα μέσα που χρησιμοποιούνται προδιαγράφουν το σκοπό.
<P>
Επιπλέον, δεν συμμεριζόμαστε τη δημιουργία στα κράτη μέλη ανεξάρτητων οργανισμών που θα έχουν ως καθήκον την παρακολούθηση των διακρίσεων που συνδέονται με τη φυλετική ή εθνική καταγωγή, γιατί γενικά δεν εμπιστεύομαστε τους θεσμούς που, κατά παράβαση της δημοκρατικής αρχής της διάκρισης των εξουσιών, παρεμβάλλονται στο έργο άλλων θεσμών, με αποτέλεσμα να αλλοιώνουν το παιχνίδι των ισορροπιών ανάμεσα στη νομοθετική, την εκτελεστική και τη δικαστική εξουσία ή να μην έχουν μια συγκεκριμένη λειτουργία επειδή αυτή καλύπτεται από άλλους θεσμούς.
<P>
Τέλος, δεν συμμεριζόμαστε την επίκληση των θετικών διακρίσεων. Εναντιωνόμαστε γενικά στις θετικές διακρίσεις όταν επιβάλλονται από το κράτος, επειδή πιστεύουμε ότι η αξία πρέπει να υπερισχύει έναντι της πολιτικής των ποσοστώσεων η οποία, σε τελική ανάλυση, δημιουργεί διακρίσεις ανάμεσα στα άτομα θέλοντας να καταπολεμήσει τις διακρίσεις.
<P>
Με αυτές τις αποσαφηνίσεις οι βουλευτές της Λίστας Bonino θα υποστηρίξουν την έκθεση και την οδηγία, ευχόμενοι ότι το Ευρωπαϊκό Κοινοβούλιο και η Επιτροπή θα θελήσουν να εξετάσουν και να επιφέρουν τις κατάλληλες αλλαγές στα σημεία που μόλις τώρα θίξαμε.

<SPEAKER ID=161 LANGUAGE="NL" NAME="Blokland">
Κύριε Πρόεδρε, συμμετέχω με ανάμεικτα αισθήματα σε αυτή τη συζήτηση. Ο τρόπος με τον οποίο αναγκαστήκαμε να συζητήσουμε αυτή την έκθεση, αντίθετα από ό,τι συνηθίζεται, συνέβαλε σε αυτά τα ανάμεικτα συναισθήματά μου.
<P>
Φυσικά καταλαβαίνω τη σημασία της ίσης μεταχείρισης των ανθρώπων, ασχέτως φυλετικής ή εθνικής προέλευσης. Ωστόσο ακριβώς διότι το ζήτημα είναι τόσο σημαντικό θα έπρεπε να του αφιερώσουν περισσότερο χρόνο το Κοινοβούλιο και κυρίως η πορτογαλική Προεδρία. Η υιοθέτηση του γενικού νόμου για την ισότιμη μεταχείριση στις Κάτω Χώρες είχε κοστίσει πραγματικά πολύ αίμα, ιδρώτα και δάκρυα. Τέτοιες εμπειρίες, οι οποίες πιστεύω θα πρέπει να έχουν σημειωθεί και σε άλλα κράτη μέλη, θα πρέπει να μας κάνουν να είμαστε τουλάχιστον προσεκτικοί και καλά προετοιμασμένοι κατά τη συζήτηση αυτής της πρότασης οδηγίας. Χρειάζεται ο αναγκαίος χρόνος, και μάλιστα διότι η εφαρμογή της παρούσας πρότασης θα έχει συγκεκριμένες συνέπειες για την ισχύουσα νομοθεσία και τα νομικά συστήματα των διαφόρων κρατών μελών. Αρκεί να αναφέρουμε την αλλαγή ως προς το βάρος απόδειξης.
<P>
Οι τροποποιήσεις του Κοινοβουλίου σημαίνουν ότι πραγματοποιούμε ένα βήμα πιο πέρα από την πρόταση της Επιτροπής. Αυτή ζητά την διατήρηση της αρχής της επικουρικότητας. Ωστόσο δεν με πείθει. Η οδηγία οφείλει να δρα συμπληρωματικά ως προς το πολιτικό μήνυμα που στέλνει. Τέτοια μηνύματα όμως, και μάλιστα το ίδιο ισχυρά, στέλνουν εδώ και καιρό οι υφιστάμενες εθνικές νομοθεσίες, οι οποίες βρίσκονται πολύ εγγύτερα στον πολίτη, καθώς και η τοις πάσιν γνωστή Ευρωπαϊκή Σύμβαση για τα Δικαιώματα του Ανθρώπου. Λυπούμαι που δεν πραγματοποιήθηκε μία συζήτηση σε βάθος γι' αυτό το ζήτημα, δεδομένων μάλιστα των ευρύτατων συνεπειών που μπορεί να έχει αυτή η νομοθεσία στη νομοθεσία και στα νομικά συστήματα των κρατών μελών, αλλά και στην ίδια την εθνική κυριαρχία τους.

<SPEAKER ID=162 LANGUAGE="DE" NAME="Raschhofer">
Κύριε Πρόεδρε, αξιότιμοι συνάδελφοι, θορυβημένη για την εκ των προτέρων καταδίκη της Αυστρίας από τα 14 κράτη μέλη θέλω να επιδοκιμάσω ρητά την πρόταση της Επιτροπής. Η εφαρμογή της ίσης μεταχείρισης προσώπων ανεξάρτητα από τη φυλετική ή εθνική τους καταγωγή είναι κάτι το αυτονόητο. Οι διακρίσεις για τους παραπάνω λόγους δεν έχουν καμία θέση σε μια σύγχρονη κοινωνία. Ωστόσο ακόμα και σε ένα τέτοιο αδιαφιλονίκητο ζήτημα μπορεί κανείς να αστοχήσει από υπερβολικό ζήλο. Η προτεινόμενη από την Επιτροπή αντιστροφή του βάρους απόδειξης θα συνεπάγονταν μια αφόρητη επιβάρυνση προπάντων για τις μικρές και μεσαίες επιχειρήσεις που από τώρα και στο εξής θα πρέπει να τηρούν πρακτικά για κάθε συνομιλία που έχουν με υποψηφίους, ώστε σε περίπτωση ανάγκης να μπορούν να προσκομίσουν αποδεικτικά στοιχεία. Μια τέτοια ρύθμιση δεν δημιουργεί κλίμα κατανόησης για τα θύματα των διακρίσεων, είναι αντίθετα επιζήμια για την υπόθεση αυτήν. Η ακρίβεια με την οποία έχει διατυπωθεί η εκτίμηση των επιπτώσεων που περιλαμβάνει η πρόταση της Επιτροπής μπορεί να διαπιστωθεί και μόνο από τη χρήση της φράσης "κατά τα φαινόμενα". Αναφέρεται εκεί ότι "κατά τα φαινόμενα, οι ήδη υπάρχουσες ρυθμίσεις τέτοιου είδους δεν συνεπάγονται ιδιαίτερα μεγάλα προβλήματα."

<SPEAKER ID=163 NAME="Διαμαντοπούλου">
Κύριε Πρόεδρε, νομίζω ότι είναι σημαντικό να γνωρίζουν και οι κ.κ. βουλευτές την επεξεργασία που έχει κάνει η Επιτροπή στην πρόταση του Κοινοβουλίου, όσον αφορά την αποδοχή των τροπολογιών, για να είναι πιο εύκολη και η συζήτηση.
<P>
Όπως είναι γνωστό, ως αρμόδια Επίτροπος, είχα υποβάλει πριν από λίγους μήνες, ένα πακέτο κατά των διακρίσεων που περιλάμβανε δύο οδηγίες και ένα πρόγραμμα. Σήμερα συζητάμε την μία απ' αυτές τις δύο οδηγίες και, θα μου επιτρέψετε, κυρίες και κύριοι βουλευτές, να πω ότι αυτό είναι εφικτό χάρη στην εξαιρετική συνεργασία και την ιδιαίτερα αποτελεσματική εργασία των δύο επιτροπών του Κοινοβουλίου, οι προσπάθειες των οποίων νομίζω πως ξεπέρασαν κάθε προσδοκία. Μια ιδιαίτερα πολύπλοκη οδηγία με πολλές συνέπειες, με εθνικές ιδιαιτερότητες και με διαφορετικές απόψεις, με διαφορετικές συνεισφορές από όλες τις επιτροπές οι οποίες συμμετείχαν, κατάφερε να γίνει έκθεση και μάλιστα να υπάρξει τέτοια συναίνεση. Θα ήθελα να εκφράσω τα συγχαρητήριά μου στην κυρία Buitenweg και στον κύριο Howitt, καθώς και σε όλους όσοι συνεργάστηκαν, όπως και στην πορτογαλική Προεδρία.
<P>
Πιστεύω ότι αυτή η συνεδρίαση έχει ιστορικά χαρακτηριστικά για δύο λόγους: πρώτον, γιατί το αίτημα για μια τέτοια νομοθετική πράξη βρίσκεται στο τραπέζι περισσότερο από είκοσι χρόνια. Κοινωνικές ομάδες, πολιτικά κόμματα, κοινοβούλια, ευρωβουλευτές, διεθνείς συνδιασκέψεις έχουν προτείνει και έχουν επιμείνει στη νομοθετική αυτή κάλυψη του μεγάλου θέματος του ρατσισμού και της συμπεριφοράς των οργανωμένων κοινωνιών. Μετά από είκοσι χρόνια, πραγματικά γίνεται πράξη. Συζητούμε αυτήν την οδηγία.
<P>
Το δεύτερο στοιχείο είναι ότι, λόγω της πολιτικής συγκυρίας, λόγω των πολιτικών προβλημάτων που είχαμε στο εσωτερικό της Ένωσης κατά τη διάρκεια των τελευταίων μηνών και που αφορούν κρούσματα ρατσισμού σε πολιτικό και κοινωνικό επίπεδο, η σημερινή εργασία είναι η πρώτη που ξεφεύγει από λέξεις, που ξεφεύγει από ψηφίσματα και από γενικές πολιτικές διατυπώσεις και κάνει πράξη συγκεκριμένη πολιτική. Η Ευρωπαϊκή Επιτροπή, μετά την έκθεση της επιτροπής σας, δούλεψε ταχύτατα, με τη συνεργασία όλων των εμπλεκομένων υπηρεσιών, και πρέπει να σας πω ότι περισσότερες από τις μισές τροπολογίες είναι αποδεκτές, είτε ως προς το πνεύμα, είτε ως προς τμήμα της διατύπωσής τους. Θα πρέπει δε να τονίσω ότι οι τροπολογίες που δεν είναι αποδεκτές δεν είναι αποδεκτές κυρίως για λόγους διοικητικούς, νομικούς ή γιατί έχουμε εκτιμήσει ότι είναι αδύνατη η υιοθέτησή τους από το Συμβούλιο, μετά από την εμπειρία και την συνεργασία που είχαμε όλο αυτό το διάστημα. Όπως γνωρίζετε, η βάση μας είναι το άρθρο 13· και αυτό είναι ένα περιορισμένο άρθρο· σ' αυτό μπορούμε να κινηθούμε.
<P>
Θα ήθελα να σχολιάσω ορισμένες τροπολογίες. Θα πρέπει να πω ότι συμφωνούμε με τις τροπολογίες που αφορούν την ενσωμάτωση της διάστασης του φύλου (τροπολογίες 7 και 59), αυτές για το καθ' ύλην και προσωπικό πεδίο εφαρμογής (τροπολογίες 5, 30, 31, 34, 36 και 37), αυτή για την ανάληψη θετικής δράσης (τροπολογία 40). Συμφωνούμε επίσης με την ιδέα για τις διαδικασίες συμφιλίωσης που αναφέρονται στην τροπολογία 42, τον διάλογο με τις μη κυβερνητικές οργανώσεις (τροπολογίες 21, 50 και 51) και επίσης με τις τροπολογίες που αναφέρονται σε προηγούμενες πράξεις του Ευρωπαϊκού Κοινοβουλίου και του Συμβουλίου (τροπολογίες 3, 4, 8, 9 και 12). Συμφωνώ επίσης με την πρότασή σας να επισημανθεί περισσότερο ο ρόλος του ευρωπαϊκού παρατηρητηρίου ­ στοιχείο που θα συμπεριλάβουμε στην τροπολογία 59 ­ αν και πρέπει να επισημάνω ότι, με βάση την εμπειρία της Επιτροπής, θεωρούμε ότι η υποβολή εκθέσεων από τα κράτη μέλη, κάθε δύο χρόνια, είναι μια ιδιαίτερα απαιτητική εργασία που δεν θα μας επιτρέψει την ορθή αξιολόγηση της επίδρασης των πολιτικών που αναπτύσσονται. Προτείνετε επίσης την τροποποίηση του ορισμού της έμμεσης διάκρισης, και μία από τις ομιλήτριες το επεσήμανε ξανά. Συμφωνώ με τα σημεία της τροπολογίας, αλλά θα πρέπει να τονίσω ότι θα τα χρησιμοποιήσουμε έτσι ώστε να συμβάλουν στη μεγαλύτερη προσέγγιση της διατύπωσης του ορισμού με αυτή της έννοιας του Ευρωπαϊκού Δικαστηρίου στην υπόθεση O' Flynn.
<P>
Θα ήθελα να σταθώ στη διασαφήνιση του άρθρου για την εξισορρόπηση του βάρους της απόδειξης που προτείνεται με την τροπολογία 43, αν και, όπως φάνηκε και από τη συζήτηση, αλλά και στο Συμβούλιο, θα υπάρξει μεγάλο πρόβλημα για την αποδοχή της. Θα ήθελα όμως να τονίσω ­ επειδή η Επιτροπή συμφωνεί με αυτή την προσέγγιση ­ ότι αντίστοιχη συζήτηση έγινε πριν από αρκετά χρόνια για την ίδια λογική που αφορούσε την διακριτική μεταχείριση μεταξύ των φύλων. Και τότε υπήρξε μεγάλη ανησυχία για τις επιπτώσεις που θα υπάρξουν και στα δικαστήρια, όπου υπήρχε ο φόβος ότι θα συγκεντρωθεί μεγάλος αριθμός υποθέσεων, αλλά και στις επιχειρήσεις. Μετά από πολλά χρόνια εφαρμογής, πρέπει να πούμε ότι οι φόβοι αυτοί δεν δικαιώθηκαν και ότι δεν υπήρξε κανένα πρόβλημα. Νομίζω λοιπόν ότι μπορούμε να χρησιμοποιήσουμε αυτή την εμπειρία και να τολμήσουμε αυτή την προσέγγιση.
<P>
Θα συμφωνούσα ­ και χαιρετίζω την επιμονή σας ­ στο να ισχύσει η οδηγία για όλα τα άτομα που διαμένουν στην επικράτεια των κρατών μελών και όχι μόνο για τους κοινοτικούς πολίτες. Συμφωνώ επίσης με την πρόταση να καταστεί σαφές ότι η οδηγία θα ισχύει για τα φυσικά και νομικά πρόσωπα, αλλά θα πρέπει να τονίσω ότι οι αναφορές σας σε μη θεσμοθετημένες ομάδες ατόμων δεν είναι δυνατόν να ληφθούν υπόψη διότι η έννοια αυτή δεν είναι νομικά αναγνωρισμένη. Επί της ουσίας είναι κατανοητό το περιεχόμενο της έννοιας, αλλά από τη στιγμή που η έννοια δεν έχει νομική αναγνώριση, θα δημιουργήσει πολλά προβλήματα.
<P>
Επίσης, θέλω να αναφερθώ στο θέμα που φαίνεται ότι απασχολεί ιδιαίτερα το Σώμα, συγκεκριμένα τον διαχωρισμό της φυλετικής και εθνικής καταγωγής, αφενός, και του θρησκεύματος, αφετέρου. Κατά την κατάρτιση της πρότασης έγινε πολύ μεγάλη συζήτηση στην Επιτροπή για το εάν έπρεπε να συμπεριληφθεί στην εν λόγω οδηγία η απαγόρευση των διακρίσεων λόγω θρησκεύματος. Κατανοούμε το επιχείρημα ότι είναι δύσκολο, πολλές φορές, να γίνει με σαφήνεια αυτή η διάκριση. Και αυτό ισχύει συχνά στο εργασιακό περιβάλλον, κυρίως γιατί υπάρχουν προβλήματα σχετικά με τη δυνατότητα προσευχής, τη χορήγηση άδειας για θρησκευτικές εκδηλώσεις, την ειδική ανάγκη διατροφής στους εργασιακούς χώρους. Γι' αυτό και στην δεύτερη οδηγία του πακέτου, που αφορά τα θέματα απασχόλησης, την διάκριση σε θέματα εργασίας, γίνεται σαφέστατη μνεία των διακρίσεων λόγω θρησκείας. Αλλά μπορούμε να αντιληφθούμε πόσο δύσκολο και πόσο σύνθετο θα γίνει το θέμα, εάν έχουμε μια εκτεταμένη απαγόρευση της διάκρισης λόγω θρησκεύματος, παραδείγματος χάρη στην εκπαίδευση. Και πόσο δύσκολη θα ήταν η διαπραγμάτευση της οδηγίας με τα κράτη μέλη, όπου υπάρχουν εκ διαμέτρου αντίθετες προσεγγίσεις. Χαιρετίζουμε όμως την προσέγγιση που έχετε ακολουθήσει, δηλαδή να επισημανθεί στις τροπολογίες 15 και 29 ότι ενδεχομένως ορισμένοι θα προσπαθήσουν να ερμηνεύσουν τη διάκριση λόγω φυλετικής καταγωγής ως διακριτική μεταχείριση λόγω θρησκεύματος, και συμφωνώ ότι η οδηγία πρέπει να ενισχυθεί σ' αυτό το σημείο και ότι πρέπει επίσης τα κράτη μέλη να επιστήσουν σαφώς την προσοχή των δικαστικών και άλλων αρμόδιων αρχών στον κίνδυνο αυτό, όσον αφορά την αντιμετώπιση του θέματος του δικαιώματος προσφυγής κατά των διακρίσεων.
<P>
Επίσης, θα κάνω μια μικρή αναφορά στους ανεξάρτητους φορείς: θα συμφωνήσω με κάποιες από τις ιδέες που εκφράζετε για τον ρόλο τους και ιδιαίτερα για την ανάγκη να είναι ανεξάρτητοι, αλλά θα πρέπει να πω ότι δεν μπορούμε να προχωρήσουμε σε λεπτομέρεια στην οργάνωση και λειτουργία τους, διότι τούτο αφορά τα ίδια τα κράτη μέλη.
<P>
Είναι πολύ μεγάλος ο αριθμός των τροπολογιών που πραγματικά έχουμε αποδεχθεί, και φαντάζομαι ότι θα συμφωνήσουμε στο ότι πρέπει να εξετάσουμε το πώς οι ιδέες αυτές θα ενσωματωθούν σε μια τροποποιημένη πρόταση, ώστε να διατηρήσουν την δομή και την ισορροπία του κειμένου και η πρόταση να έχει ελπίδες έγκρισης από το Συμβούλιο, γιατί νομίζω ότι για όλους μας η χρυσή ισορροπία βρίσκεται ανάμεσα στο επιθυμητό και το εφικτό.
<P>
Θα κάνω μια πολύ σύντομη αναφορά στις βασικότερες των τροπολογιών, οι οποίες δεν μπορούν να γίνουν αποδεκτές. Η πρώτη αφορά τις επιφυλάξεις σας για την εξαίρεση από το σχέδιο της λεπτομερούς αναφοράς συγκεκριμένων υπηρεσιών, όπως είναι η αστυνομία ή οι δικαστικές αρχές. Όπως πολύ σωστά τονίστηκε από την εισηγήτρια, η οδηγία μπορεί να παρέμβει μόνον όπου υπάρχει κοινοτική αρμοδιότητα. Αυτό δεν ισχύει στην περίπτωση της δικαστικής συνεργασίας σε ποινικές υποθέσεις και στην περίπτωση της αστυνομικής συνεργασίας, που και οι δύο εμπίπτουν στο πεδίο εφαρμογής της Συνθήκης για την Ευρωπαϊκή Ένωση. Έτσι, συμφωνούμε με την αναφορά της τροπολογίας 37 σε δημόσιους φορείς γενικά· δεν μπορώ όμως, ειδικά, να συμφωνήσω στην συγκεκριμένη αναφορά της αστυνομίας και των αρχών αστικού δικαίου.
<P>
Μια παρατήρηση στο τεράστιο θέμα των ιδιαιτέρων προβλημάτων που υπάρχουν στον χώρο των μεταναστευτικών πολιτικών και των πολιτικών ασύλου: η Επιτροπή προτιμά να ακολουθήσει μια σταδιακή προσέγγιση λόγω της μεγάλης πολυπλοκότητας του θέματος και κατά την επεξεργασία συγκεκριμένων νομοθετικών μέσων σχετικά με τις πολιτικές αποδοχής, σ' αυτούς τους δύο τομείς, ασύλου και μετανάστευσης, η Επιτροπή θα αξιολογήσει την κατάσταση και θα εξετάσει κατά πόσο η συμπερίληψη μιας ad hoc ρήτρας κατά των διακρίσεων θα αποτελούσε την πλέον κατάλληλη απάντηση. Υπάρχουν και άλλα στοιχεία, όπως οι δημόσιες προμήθειες, όπου είναι απαγορευτικό το πλαίσιο για να υπεισέλθουν τέτοια κριτήρια, το θέμα των στατιστικών στοιχείων, όπου αναγνωρίζω και υπογραμμίζω τον φόβο σας για έλλειψη στατιστικών στοιχείων, και πρέπει να πω ότι ένας από τους βασικούς στόχους του προγράμματος δράσης αφορά την δημιουργία στατιστικών βάσεων σε ευρωπαϊκό επίπεδο, και, τέλος, να τονίσω την υποχρέωσή μας, σαν ευρωπαϊκά ινστιτούτα, να εφαρμόσουμε αυτά που προτείνουμε για τα κράτη μέλη. Η μεταρρύθμιση που επιχειρούμε αυτή τη στιγμή στα πλαίσια της Επιτροπής έχει λάβει υπόψη της όλο το πλαίσιο της οδηγίας αυτής.
<P>
Κύριε Πρόεδρε, θέλω ιδιαίτερα να σας ευχαριστήσω για την κατανόησή σας για την κατάχρηση του χρόνου, αλλά έπρεπε να αναφερθώ σε μια σειρά ιδιαίτερα πολύπλοκων τροπολογιών και άρθρων, ώστε το Σώμα να κατανοήσει όσο γίνεται καλύτερα τα σημεία που μπορούν να γίνουν αποδεκτά και τα οποία, όπως θα διαπιστώσατε, είναι πολλά.
<P>
Κυρίες και κύριοι βουλευτές, πιστεύω ότι με κοινή πολιτική θέληση και με τη συνέχιση της εξαίρετης συνεργασίας μας μπορούμε να κάνουμε πράξη ένα μικρό όραμα, όπως είναι μια ουσιαστική δέσμευση της Ευρώπης στο θέμα του ρατσισμού.
<P>
(Χειροκροτήματα)

<SPEAKER ID=164 LANGUAGE="NL" NAME="Martens">
Κύριε Πρόεδρε, πιστεύω ότι συζητούμε μία εξαιρετικά σημαντική έκθεση και θα ήθελα να ευχαριστήσω την Επίτροπο για τα σχόλια που έκανε στις διάφορες τροπολογίες. Η διεθνής κοινότητα ενδιαφέρεται ιδιαίτερα για το πρόβλημα του ρατσισμού, θέμα που απασχολεί σημαντικά και τα κράτη μέλη. Όμως μένουν πολλά να γίνουν ακόμη, προκειμένου να εξασφαλισθούν τα ανθρώπινα δικαιώματα και να καταπολεμηθεί ο ρατσισμός, η ξενοφοβία και η μισαλλοδοξία.
<P>
Στα πλαίσια αυτά χρειάζεται να ενταθεί ακόμη περισσότερο η συνεργασία εντός της Ευρωπαϊκής Ένωσης. Έχουμε μία εσωτερική αγορά με ελεύθερη κυκλοφορία αγαθών, ανθρώπων και υπηρεσιών, γεγονός που καθιστά εξαιρετικά σημαντικό το στενό συντονισμό σε θέματα όπως το πεδίο εφαρμογής, το περιεχόμενο και οι δυνατότητες εφαρμογής της οδηγίας.
<P>
Θα ήθελα να συγχαρώ την κ. Buitenweg για την έκθεσή της. Θεωρώ την έκθεση αυτή εξαιρετικά καλή. Αφορά την ισότιμη μεταχείριση όλων των ανθρώπων, ασχέτως φυλετικής ή εθνικής καταγωγής. Θα ήθελα ωστόσο να υπογραμμίσω ότι δυσανάλογα πολλές γυναίκες πέφτουν θύματα διακρίσεων. Οι γυναίκες και τα κορίτσια γίνονται συχνά μάλιστα δύο φορές θύματα εξαιτίας του φύλου, της φυλής και της εθνικής τους καταγωγής.
<P>
Τέσσερα σχόλια θα ήθελα να κάνω, κύριε Πρόεδρε. Είναι χρήσιμο να διαθέτουν οι οργανώσεις, ή άλλα νομικά πρόσωπα που αποσκοπούν στην καταπολέμηση των διακρίσεων, το δικαίωμα προσφυγής σε περιπτώσεις παραβιάσεων αυτής της οδηγίας, προκειμένου να προωθήσουν την εφαρμογή της ή να συμπαρασταθούν σε προσφυγές των θυμάτων. Πιστεύω εξάλλου ότι είναι χρήσιμη στα πλαίσια αυτά η πρόταση να υπάρχει σε κάθε κράτος μέλος κάτι σαν κι αυτό που διαθέτουμε στις Κάτω Χώρες, ένα ανεξάρτητο όργανο το οποίο να αξιολογεί τις προσφυγές. Στη χώρα μου ονομάζεται Επιτροπή Ισότιμης Μεταχείρισης και έχει να επιδείξει ένα εξαιρετικά καλό και αποτελεσματικό έργο. Πρόκειται για έναν ανεξάρτητο οργανισμό.
<P>
Χαίρομαι για την τροπολογία της συναδέλφου μου από το Ευρωπαϊκό Λαϊκό Κόμμα, της κας Smet, η οποία ζητά να καλύπτει η οδηγία και τις εκλογές για παράδειγμα στις αντιπροσωπείες εργαζομένων στα διοικητικά συμβούλια των επιχειρήσεων. Θεωρώ πολύ θετική την τροπολογία της.
<P>
Τέλος, θα ήθελα να αναφερθώ εν συντομία και στο πρόβλημα της κατανομής του βάρους απόδειξης. Αναφέρθηκε από πολλούς προηγούμενους ομιλητές το ζήτημα αυτό, κοινώς γνωστόν ως αντιστροφή του βάρους απόδειξης σε περιπτώσεις πιθανών διακρίσεων. Για τις γυναίκες ισχύει ήδη. Το ίδιο σύστημα προτείνεται τώρα και για τα άλλα θύματα διακρίσεων στα πλαίσια της οδηγίας.
<P>
Για την ουσιαστική καταπολέμηση των διακρίσεων είναι εξαιρετικά σημαντικό να τεθεί η οδηγία αυτή σε ισχύ. Θα έλεγα μάλιστα ότι είναι όρος εκ των ων ουκ άνευ. Όπως δήλωσε η Επίτροπος, στην πράξη το σύστημα αυτό δεν δημιούργησε μέχρι τώρα προβλήματα όταν εφαρμόσθηκε σε άλλους τομείς. Ακόμη ένας λόγος λοιπόν να το κάνουμε δεκτό εδώ και να ζητήσουμε την ταχεία εφαρμογή του.
<P>
(Χειροκροτήματα)

<SPEAKER ID=165 NAME="Καραμάνου">
Κύριε Πρόεδρε, κυρία Επίτροπε, αναμφισβήτητα, η πολύ σημαντική, "ιστορική οδηγία", όπως την αποκαλέσατε και οι αντίστοιχες προτάσεις του Ευρωπαϊκού Κοινοβουλίου έρχονται στην κατάλληλη στιγμή. Πάνω στην ώρα! Η καταπολέμηση των διακρίσεων λόγω φυλετικής ή εθνικής καταγωγής ή θρησκευτικών πεποιθήσεων σήμερα προσλαμβάνει στην ευρωπαϊκή ήπειρο επείγοντα χαρακτήρα. Η αναβίωση μισαλλόδοξων και μεσαιωνικού τύπου νοοτροπιών, η δημιουργία κομμάτων με βάση τη ρατσιστική αντίληψη, η έκταση της βίας καταμαρτυρούν ότι ο σεβασμός της διαφορετικότητας, που αποτελεί γνώρισμα των ανεπτυγμένων κοινωνιών, δεν έχει πλήρως κατακτηθεί.
<P>
Είναι φανερό ότι, στον 21ο αιώνα, το πεδίο ιδεολογικής και πολιτικής αντιπαράθεσης θα είναι ανάμεσα στην προοδευτική κοσμοπολίτικη αντίληψη που αποδέχεται την πολυπολιτισμικότητα, και στον φονταμενταλισμό που αντιμετωπίζει τη διαφορετικότητα με φόβο και εχθρότητα και προάγει τον ρατσισμό και την ξενοφοβία. Γι' αυτό είναι απαραίτητη η νομική θωράκιση της Ευρωπαϊκής Ένωσης και η επιτάχυνση των διαδικασιών ολοκλήρωσης του κοινού χώρου ελευθερίας, ασφάλειας και δικαιοσύνης για όλους όσοι κατοικούν στην επικράτεια της Ευρωπαϊκής Ένωσης
<P>
Τα κράτη μέλη, με την υιοθέτηση της οδηγίας από το Συμβούλιο, ελπίζουμε σύντομα να δώσουν άμεση προτεραιότητα, πρώτον, στη δικαστική συνεργασία και στην εναρμόνιση της ποινικής νομοθεσίας τους· δεύτερον στην κατάρτιση των κρατικών φορέων και των εργοδοτών σχετικά με την εφαρμογή της οδηγίας για όλα τα φυσικά και νομικά πρόσωπα· τρίτον στην εφαρμογή του Χάρτη των Ευρωπαϊκών Πολιτικών Κομμάτων του 1997 για την προάσπιση των θεμελιωδών δικαιωμάτων και την καταπολέμηση όλων των μορφών φυλετικής βίας· τέταρτον, στο δικαίωμα συλλογικής δράσης μεμονωμένων θυμάτων διάκρισης· πέμπτον, στη διασφάλιση της πρόσβασης των μειονοτήτων στην επαγγελματική κατάρτιση, στην απασχόληση, στις υπηρεσίες υγείας, στην κοινωνική ασφάλιση και στα συνταξιοδοτικά συστήματα, καθώς και στη συμμετοχή τους στην οικονομική και κοινωνική πολιτική και πολιτιστική ζωή.
<P>
Χρειάζεται ακόμη να προσθέσουμε την ευαισθητοποίηση των πολιτών πάνω στις άμεσες και έμμεσες διακρίσεις, την παρακολούθηση της εφαρμογής του κοινοτικού θεσμικού πλαισίου και τη διαμόρφωση της μεταναστευτικής μας πολιτικής, με βάση τις αρχές που διέπουν αυτή την πολύ σημαντική οδηγία.

<SPEAKER ID=166 NAME="Lynne">
Είναι η πρώτη οδηγία που συζητούμε βάσει του άρθρου 13 και είναι μία πάρα πολύ καλή αρχή στον αγώνα μας κατά όλων των μορφών διακρίσεων στην ΕΕ. Οι βουλευτές του Ευρωπαϊκού Κοινοβουλίου και οι ΜΚΟ εργάστηκαν πολύ σκληρά για να συμπεριληφθεί το άρθρο 13 στη Συνθήκη. Ανυπομονώ να δω και άλλες οδηγίες, αρχής γενομένης με μία οδηγία που θα αφορά τα άτομα με ειδικές ανάγκες.
<P>
Αρχικά, ήμουν αντίθετη στο να εξεταστεί ξεχωριστά ο ρατσισμός. Θα ήθελα να τον δω να συμπεριλαμβάνεται στην οδηγία για την απασχόληση και το Πρόγραμμα Δράσης. Επείσθην για το επείγον του θέματος, λόγω της πρόσφατης ανόδου του ρατσισμού σε ολόκληρη την ΕΕ. Αρκετοί βουλευτές αναφέρθηκαν σήμερα σε μεμονωμένες περιπτώσεις.
<P>
Ελπίζω η πορτογαλική Προεδρία να εργαστεί σκληρά ώστε να επισπευσθούν οι διαδικασίες και να διασφαλιστεί η έγκριση αυτής της νομοθεσίας για το ρατσισμό. Πρέπει να στείλουμε το μήνυμα ότι είμαστε αντίθετοι στο ρατσισμό και την ξενοφοβία σε ολόκληρη την ΕΕ. Για το λόγο αυτό χαίρομαι που θα διεξαγάγουμε σήμερα την ψηφοφορία.
<P>
Επιτρέψτε μου να αναφερθώ συγκεκριμένα σε ορισμένες τροπολογίες. Γνωρίζω πολύ καλά ότι μέρος της ευρωπαϊκής τεχνικής γλώσσας αποκλείει ανθρώπους. Για το λόγο αυτό, ήθελα να συμπεριληφθεί σε απλή γλώσσα η τροπολογία 48. Σε ό,τι αφορά την τροπολογία 43: έχει ήδη γίνει λόγος για το βάρος της απόδειξης. Συμβάλλει στην κατανομή του βάρους απόδειξης. Ο ενάγων είναι όντως υποχρεωμένος να παράσχει αποδεικτικό υλικό και έχει ήδη λεχθεί ότι η ευρωπαϊκή νομοθεσία καλύπτει κάτι ανάλογο και σε ό,τι αφορά τις ίσες ευκαιρίες για τους άνδρες και τις γυναίκες. Ως προς την τροπολογία 51: χαίρομαι που θα υπάρξει διαβούλευση με μη κερδοσκοπικές και μη κυβερνητικές οργανώσεις. Βρίσκονται στην πρώτη γραμμή του μετώπου. ξέρουν τι λένε.
<P>
Τέλος., θα ήθελα να συγχαρώ και εγώ την κ. Buitenweg και τον κ. Mr Howitt, της Επιτροπής Απασχόλησης και Κοινωνικών Υποθέσεων, για τη στενή συνεργασία τους για τη σύνταξη μίας άψογης έκθεσης.

<SPEAKER ID=167 LANGUAGE="DE" NAME="Ceyhun">
Ευχαριστώ, κύριε Πρόεδρε! Μετά τη Συνθήκη του Αμστερνταμ και τη Σύνοδο Κορυφής για ζητήματα εσωτερικής πολιτικής στο Τάμπερε, άρχισαν να κινούνται πολλά πράγματα στην Ευρώπη και αυτό είναι πολύ ευχάριστο. Το πρόγραμμα δράσης κατά των διακρίσεων, δύο προτάσεις οδηγιών της Επιτροπής, τα εγκαίνια του Ευρωπαϊκού Κέντρου Παρακολούθησης του Ρατσισμού και της Ξενοφοβίας και τέλος η θεσμοθέτηση του άρθρου 13 αποτελούν αμετάκλητο μήνυμα. Οι προηγούμενες Συνθήκες δεν περιείχαν μια τέτοιου είδους ρήτρα για την κατάργηση των διακρίσεων. Με βάση το άρθρο 13, τα ευρωπαϊκά θεσμικά όργανα μπορούν πλέον να προβούν στις κατάλληλες ενέργειες για την καταπολέμηση ορισμένων διακρίσεων.
<P>
Και το Ευρωπαϊκό Κοινοβούλιο έχει συμβάλει σε αυτό. Η συνάδελφός μου κ. Buitenweg υπέβαλε υπό την πίεση στενών χρονικών περιθωρίων μιαν έκθεση σχετικά με το πακέτο μέτρων κατά των διακρίσεων η οποία εκτιμήθηκε δεόντως στην Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων και για την οποία θα ψηφίσουμε τώρα.
<P>
Οι 55 τροπολογίες της καθιστούν το κείμενο της Επιτροπής πολύ πιο συγκεκριμένο. Πέτυχε πολλά. Η παρούσα πρόταση είναι η πρώτη εφαρμογή του άρθρου 13. Αφορά την ίση μεταχείριση προσώπων ανεξάρτητα από τη φυλετική ή εθνική τους καταγωγή. Δεν θίγονται μόνο οι σημαντικότεροι τομείς της ζωής, όπως η πρόσβαση στην απασχόληση, η ίση μεταχείριση στον τόπο εργασίας, η εκπαίδευση, η κοινωνική προστασία και η κοινωνική ασφάλεια. Η Επιτροπή επιχειρεί να συνδέσει την πρόταση και με τις εμπειρίες που υπάρχουν στα κράτη μέλη. Η ρύθμιση για την αντιστροφή του βάρους απόδειξης θα καταστήσει την οδηγία σημαντικότατο μέσο. Τώρα πλέον θα πρέπει ο κατηγορούμενος να αποδείξει πειστικά ότι δεν τίθεται ζήτημα διάκρισης.
<P>
Επίσης διευρύνεται και το πεδίο εφαρμογής. Η προστασία απέναντι σε διακρίσεις επεκτείνεται και σε ενώσεις ή ομάδες προσώπων. Η μεγάλη πλειοψηφία της επιτροπής συντάχθηκε με την έκθεση της εισηγήτριας, και η σημερινή ψηφοφορία θα είναι η συνεπής συνέχεια της απόφασης αυτής.
<P>
Ευχαριστώ απερίφραστα τη συνάδελφο για την εξαίρετη εργασία της και βασίζομαι στο ότι σήμερα η έκθεση θα ψηφιστεί με μεγάλη πλειοψηφία ακόμα και αν η αρμόδια Επίτροπος ανακοίνωσε σήμερα ότι δεν θα γίνουν αποδεκτές οι μισές τροπολογίες. Παρα όλα αυτά πρόκειται για ένα σημαντικό βήμα και για ένα σαφές μήνυμα.

<SPEAKER ID=168 NAME="Sylla">
Κύριε Πρόεδρε, θα ήθελα και εγώ να συγχαρώ τη συνάδελφό μας, κ. Buitenweg, για την εξαίρετη εργασία της. Πιστεύω πραγματικά ότι λαμβάνοντας σήμερα συγκεκριμένα μέτρα κατά των διακρίσεων τολμούμε να αντιμετωπίσουμε την κρυφή πλευρά του ρατσισμού, αυτού του περισσότερο ύπουλου ρατσισμού που φωλιάζει, με δόλιο τρόπο, στην καρδιά των χωρών μας. Αυτές οι καθημερινές προσβολές και ταπεινώσεις μπορούν να έχουν σοβαρές συνέπειες και, εν πάση περιπτώσει, να θέσουν υπό αμφισβήτηση τη λογική της ολοκλήρωσης.
<P>
Πώς μπορώ να μην υπενθυμίσω για άλλη μία φορά ενώπιόν σας, κύριε Πρόεδρε, κυρία Επίτροπε, το παράδειγμα αυτού του νεαρού από το Στρασβούργο που παγίδευσε, πριν από δύο μήνες, μια επιχείρηση αυτής της πόλης, στέλνοντας δύο ίδια ακριβώς βιογραφικά, μόνο που το ένα έφερε γαλλικό όνομα και το άλλο ξένο όνομα; Φυσικά ο συντάκτης του βιογραφικού κλήθηκε για συνέντευξη για το όνομα που είχε γαλλικό άκουσμα και έλαβε κατηγορηματική άρνηση για το άλλο όνομα, με ξένο άκουσμα.
<P>
Πώς μπορώ να μην σας μιλήσω σήμερα για αυτούς τους νέους που δεν τους επιτρέπουν να μπουν σε ντισκοτέκ μόνο και μόνο επειδή είναι μελαμψοί και γίνεται μετά να μην καταλάβω γιατί απομονώνονται έπειτα στις δικές τους πόλεις, τις δικές τους συνοικίες, όπου καταλήγουν να ταυτίζονται με ομάδες κοινωνικά αποκλεισμένων ή εθνοτικές ομάδες, για να μπορούν τουλάχιστον να διασκεδάζουν μεταξύ τους; Δεν το βλέπετε ότι αυτές οι διακρίσεις ενθαρρύνουν την αναδίπλωση σε ό,τι αφορά την ταυτότητα των ατόμων και ενισχύουν ακόμη περισσότερο την περιθωριοποίησή τους;
<P>
Το να πηγαίνουμε μετά και να μιλάμε στους νέους αυτούς - και εδώ είναι που περιπλέκονται τα πράγματα - για πολιτική συνείδηση και για ιθαγένεια θεωρείται προσβολή, γιατί γι' αυτούς οι διακρίσεις επηρεάζουν όλους τους τομείς της ζωής τους και όλα τα στάδια της ζωής τους. Στους αδερφούς και τις αδερφές τους αρνούμαστε την εγγραφή στα σχολικά ιδρύματα, σ' αυτούς αρνούμαστε την πρόσβαση στις περιόδους πρακτικής άσκησης, στις οικογένειές τους αρνούμαστε την πρόσβαση στη στέγη, στην ιατρική περίθαλψη. Ήταν λοιπόν, και συνεχίζει πάντα να είναι, πολύ σημαντικό να προσφέρουμε στα θύματα ένα νομικό πλαίσιο που να τα προστατεύει.
<P>
Η έγκριση της έκθεσης και η εφαρμογή της οδηγίας αποτελούν ισχυρή πολιτική πράξη. Η Ένωση θα μπορούσε έτσι να δείξει ότι ανησυχεί για τα εκατομμύρια άτομα που ζουν στους κόλπους της και ότι παίρνει συγκεκριμένα μέτρα για να μειώσει τις φυλετικές εντάσεις, αλλά ακόμη ότι αναγνωρίζει την πολυμορφία του πληθυσμού της που αποτελεί χαρακτηριστικό της ταυτότητάς της: να μια πολιτική απάντηση που θα μπορούσε να δοθεί στην έξαρση της ρατσιστικής και φασίζουσας άκρας δεξιάς στην Ευρώπη.
<P>
Τη στιγμή που ορισμένοι δικαίως αμφιβάλλουν για την Ένωση, θα μπορούσε επίσης να δείξει ότι δεν είναι μόνο ένας συνασπισμός προστασίας των οικονομικών συμφερόντων των πλούσιων χωρών, αλλά ότι στηρίζεται στις αξίες της ελευθερίας, της ανοχής και της αλληλεγγύης. Για όλους αυτούς τους λόγους, πρέπει να ψηφίσουμε υπέρ αυτής της έκθεσης.
<P>
Ξέρουμε, αγαπητοί συνάδελφοι, ότι η έκθεση και η οδηγία έχουν τα όριά τους και ότι δεν θα επιλύσουν όλα τα προβλήματα. Οι περισσότερες χώρες ήδη διαθέτουν νομοθεσίες κατά του ρατσισμού και των διακρίσεων, συμπεριλαμβανομένων διατάξεων σε ορισμένα συντάγματα. Όμως, οι διακρίσεις συνεχίζονται. Αυτό που συχνά λείπει, πρέπει να το παραδεχτούμε, είναι μια πραγματική πολιτική βούληση για την ουσιαστική εφαρμογή των κειμένων.
<P>
Στη Γαλλία, πέρυσι, υπήρξαν μόνο 14 καταγγελίες και καταδίκες για διακρίσεις. Κανείς δεν αυταπατάται για το μικρό αριθμό αυτών των καταγγελιών, και κυρίως δεν αυταπατώνται οι ενώσεις προστασίας των δικαιωμάτων του ανθρώπου που κατακλύζονται από χιλιάδες τηλεφωνήματα. Τις περισσότερες φορές, οι καταγγελίες αρχειοθετούνται χωρίς να δοθεί συνέχεια από την αστυνομία. Δεν διερευνούνται από τους εισαγγελείς, που κρίνουν ότι έχουν πολύ σημαντικότερα πράγματα να εξετάσουν. Εγώ πιστεύω ότι δεν υπάρχει τίποτα πιο σημαντικό από τη βελτίωση της τύχης και της καθημερινής ζωής των ατόμων, των ανθρώπινων όντων. Το να επεκταθεί η εξουσία των ενώσεων, όπως πολύ σωστά συνιστά η έκθεση της κ. Buitenweg, είναι θετικό, τα κράτη μέλη όμως δεν πρέπει να απαλλαγούν από τις ευθύνες τους για τις ενώσεις. Η ισότητα των δικαιωμάτων είναι πράγματι ευθύνη των κρατών.
<P>
Σήμερα, οι ενώσεις βρίσκονται στην εμπροσθοφυλακή, όσον αφορά την καταπολέμηση των διακρίσεων. Συχνά, πρέπει να συγκεντρώσουν τις καταγγελίες, να βρουν δικηγόρο, να βρουν την κατάλληλη δικαστική βοήθεια και, ενίοτε, να ξετρυπώνουν δικαστικούς κλητήρες για να τους αναγκάσουν να διαπιστώσουν αυτές τις διακρίσεις. Η έκθεση της κ. Buitenweg συνιστά να δοθούν στις ενώσεις οικονομικά μέσα, δεν μπορώ όμως να πιστέψω ότι τα κράτη θα το κάνουν, όταν την ίδια στιγμή τα οικονομικά κριτήρια του συμφώνου σταθερότητας επιβάλλουν στα κράτη να μειώσουν τον προϋπολογισμό τους.
<P>
Ούτε θα ήθελα να προφασιστούμε την καταβολή μερικών επιχορηγήσεων σε ενώσεις για να δικαιολογήσουμε τη μείωση του αριθμού αστυνομικών ή δικαστικών υπαλλήλων που πρέπει σήμερα να καταρτιστούν.
<P>
Υπάρχει και ένα άλλο πρόβλημα και αυτή θα είναι η τελευταία παρατήρησή μου: η διαφοροποιημένη εφαρμογή του κώδικα της ιθαγένειας. Σήμερα, ένας νέος με αλλοδαπούς γονείς που έχει γεννηθεί σε χώρα της Ευρωπαϊκής Ένωσης αντιμετωπίζει δύο καταστάσεις. Αν αυτός ο νέος έχει γεννηθεί στη Γαλλία και επωφελείται του κώδικα της ιθαγένειας, θα μπορεί στην ουσία να απολαύει της προστασίας της εγκυκλίου σε περίπτωση άρνησης πρόσβασης σε απασχόληση υπό συνθήκες που συνιστούν διακριτική μεταχείριση. Αντίθετα, πολυάριθμοι νέοι δεύτερης ή τρίτης γενιάς που έχουν γεννηθεί σε μια χώρα όπως η Γερμανία ή η Αυστρία, όπου υπερέχει το δικαίωμα του αίματος, θα μείνουν ξένοι για πάντα και δεν θα έχουν δικαίωμα σε καμία νομική προστασία. Ξέρω ότι δεν ήταν αυτό το αντικείμενο της έκθεσης της κ. Buitenweg, αλλά ήθελα να το τονίσω, γιατί το θεωρώ εντελώς λυπηρό να υπάρχουν μέσα στην Ένωση τόσο διαφορετικοί τρόποι χειρισμού απέναντι στην ίδια κατάσταση.
<P>
Το Κοινοβούλιο και η Επιτροπή θα έπρεπε να παραπέμψουν αυτό το θέμα στο Συμβούλιο, προκειμένου να επιτευχθεί μεγαλύτερη συνοχή στο σύνολο της νομοθεσίας. Σε κάθε περίπτωση, συγχαρητήρια στην κ. Buitenweg, και επικροτώ με κλειστά μάτια αυτή την έκθεση.
<P>
(Χειροκροτήματα)

<SPEAKER ID=169 LANGUAGE="DA" NAME="Thorning-Schmidt">
Η ομιλία του προηγούμενου ομιλητή δεν μεταφράστηκε καλά διότι μιλούσε πάρα πολύ γρήγορα. Για τον λόγο αυτό, θα παρακαλούσα τους επόμενους ομιλητές να μιλούν με τρόπο που θα επιτρέπει στους διερμηνείς να τους προλαβαίνουν.

<SPEAKER ID=170 NAME="Πρόεδρος">
 - Ναι, ζήτησα από τον κ. Sylla να μιλάει πιο αργά. Ωστόσο είναι ελεύθερος να αποδεχθεί ή να αγνοήσει τη συμβουλή μου. Πάντως, έχετε δίκιο: ως συνέπεια, δεν ακούγονται όσα λέει στις άλλες γλώσσες.
<P>

<SPEAKER ID=171 NAME="Callanan">
Κύριε Πρόεδρε, στο Μεσαίωνα ομάδες κακοποιών και βανδάλων επέλεγαν ηλικιωμένες γυναίκες και τις κατηγορούσαν για μαγεία. Τις έριχναν στη λίμνη του χωριού. Εάν οι δύστυχες ψυχές πνίγονταν, αποδεικνυόταν ότι ήταν αθώες. Εάν επιζούσαν, αποδεικνυόταν η ενοχή τους και καίγονταν στην πυρά. Είτε έτσι είτε αλλιώς, το αποτέλεσμα είναι το ίδιο.
<P>
Είχαμε ένα παρόμοιο παράδειγμα στην Κίνα τον 20ό αιώνα κατά τη διάρκεια της Πολιτιστικής Επανάστασης. Οι Κόκκινοι Φρουροί κατηγορούσαν διανοούμενους ότι είχαν νοοτροπία αστού. Εάν το ομολογούσαν, ήταν ένοχοι - αλλά, φυσικά, μπορούσαν να εξαγοράσουν την ελευθερία τους - εάν όμως αρνούνταν την κατηγορία, καταδικάζονταν από μόνοι τους γιατί δεν αναγνώριζαν την ενοχή τους. Και στις δυο αυτές περιπτώσεις, βλέπουμε τον κίνδυνο της μεταφοράς του βάρους απόδειξης στον εναγόμενο. Τα δικαστικά μας συστήματα εναπόθεταν πάντα το βάρος της απόδειξης στον ενάγοντα και όχι στον εναγόμενο. Πάντοτε θεωρούσαν ότι το άτομο είναι αθώο μέχρι αποδείξεως του εναντίου.
<P>
Τώρα, στην Ευρώπη του 21ου αιώνα προτείνουμε να εγκαταλειφθεί αυτή η βασική αρχή της δικαιοσύνης και αντ' αυτής να υιοθετήσουμε την τακτική των κυνηγών μαγισσών του Μεσαίωνα και των κινέζων Κόκκινων Φρουρών. Προτείνουμε να τίθεται το βάρος απόδειξης στον εναγόμενο, ενώ υπάρχουν και τροπολογίες που θα έδιναν και το πλεονέκτημα της αμφιβολίας στον ενάγοντα και όχι στον εναγόμενο.
<P>
Έπειτα, υπάρχει το ζήτημα των κακόβουλων κατηγοριών - στις οποίες, δυστυχώς, παρατηρείται τεράστια αύξηση - που βάζουν τους εργοδότες σε τεράστιες δαπάνες και έξοδα. Το κόμμα μου έχει κατηγορηθεί από πολλούς αριστερούς για ρατσισμό επειδή μίλησε ανοιχτά για το θέμα των αιτούντων άσυλο στο Ηνωμένο Βασίλειο.
<P>
(Αποδοκιμασίες) Όσον αφορά τους εργοδότες, ακόμα και εάν ένας εργοδότης καταφέρει να υπερασπιστεί τον εαυτό του με επιτυχία σε αυτές τις αβάσιμες υποθέσεις, ο χρόνος και το άγχος του δικαστηρίου και της ακροαματικής διαδικασίας θα είναι τεράστιο βάρος. Δεδομένης της μεροληψίας αυτής της νομοθεσίας υπέρ του ενάγοντος και του κυρίαρχου κλίματος πολιτικής ορθότητας με το οποίο φαίνεται πως έχουμε κάποια εμμονή, ακόμα και οι πιο αθώοι εργοδότες θα χάνουν συχνά τις υποθέσεις τους, γεγονός που θα σημαίνει για αυτούς ποινές, αλλά και δικαστικά έξοδα και χαμένο χρόνο.
<P>
Αυτή η νομοθεσία, λυπούμαι που το λέω, αποτελεί πρόσκληση σε κάθε ταραξία και κάθε πικραμένο να καταθέτει επιπόλαιες και ενοχλητικές αγωγές, ή πιθανόν να χρησιμοποιεί ακόμα και την απειλή της αγωγής για να εξασφαλίσει οικονομική αποζημίωση.
<P>
(Αποδοκιμασίες)Υπάρχει φυσικά, και ένας ακόμη κίνδυνος, και αυτός είναι οι εργοδότες, γνωρίζοντας τον κίνδυνο των αγωγών από αποτυχημένους υποψηφίους που ανήκουν σε εθνοτικές μειονότητες, να αποφεύγουν ολοκληρωτικά ακόμα και να τους βάζουν στους τελικούς καταλόγους των υποψηφίων, γεγονός που θα αποτελούσε τεράστια καταστροφή και θα ήταν ενάντια στο πνεύμα της νομοθεσίας. Όπως τόσο συχνά συμβαίνει σε αυτό το Κοινοβούλιο, δεν σκεφτήκαμε επαρκώς τις πιθανές απρομελέτητες συνέπειες.
<P>
Αυτή η νομοθεσία δεν είναι απαραίτητη σε ευρωπαϊκό επίπεδο. Τα περισσότερα κράτη μέλη έχουν ήδη τα δικά τους μέτρα κατά των διακρίσεων, που είναι σχεδιασμένα ώστε να ταιριάζουν στη δική τους κουλτούρα και τις δικές τους συνθήκες.
<P>
Με υπερηφάνεια δηλώνω ότι είμαι κατά των διακρίσεων και του ρατσισμού σε όλες τους τις μορφές, αλλά αυτή η παράλογη και άδικη νομοθεσία θα έχει ως αποτέλεσμα η Ευρώπη να περιπέσει σε ακόμη μεγαλύτερη ανυποληψία στα μάτια πολλών ψηφοφόρων μου. Με ικανοποίηση ανακοινώνω ότι και τα υπόλοιπα μέλη της αντιπροσωπείας μου θα ακολουθήσουν τη θέση μου και θα εκφράσουν και εκείνα την αντίθεσή τους.

<SPEAKER ID=172 NAME="Ford">
Κύριε Πρόεδρε, θέλω να θίξω τρία σημεία. Πρώτον, θα ήθελα να συγχαρώ την εισηγήτρια, τους συντάκτες και την Επιτροπή - και ιδιαιτέρως την Επίτροπο κυρία Διαμαντοπούλου - για την οδηγία και την έκθεση που έχουμε ενώπιον μας.
<P>
Την προετοιμάζαμε εδώ και πολύ καιρό. Ήμουν πρόεδρος της Εξεταστικής Επιτροπής του Ευρωπαϊκού Κοινοβουλίου για την άνοδο του ρατσισμού και του φασισμού στην Ευρώπη το 1986, όταν ο εισηγητής μας, ο κ. Ευρυγένης, πρότεινε τη θέσπιση σχετικής νομοθεσίας. Το 1990 εγώ ο ίδιος υπήρξα εισηγητής της Εξεταστικής Επιτροπής για το Ρατσισμό και τη Ξενοφοβία, η οποία επανέλαβε αυτό το αίτημα.
<P>
Κατά κάποιο τρόπο, άξιζε η αναμονή. Έχουμε ενώπιον μας μια νομοθεσία που θα έχει σημαντικές επιπτώσεις στη ζωή των 12-14 εκατομμυρίων υπηκόων τρίτων χωρών που ζουν στην Ευρωπαϊκή Ένωση και των 4 εκατομμυρίων μαύρων Ευρωπαίων.
<P>
Δεύτερον, και χωρίς να αποσύρω ούτε στο ελάχιστο την υποστήριξή μου για την έκθεση και την οδηγία συνολικά, το Συμβούλιο θα πρέπει να επιλύσει έναν αριθμό εκκρεμών ζητημάτων σχετικά με τις αναλογικές δράσεις, τον ορισμό της έμμεσης διάκρισης και, όπως είπε και ο προηγούμενος ομιλητής, το βάρος απόδειξης.
<P>
Το τελευταίο πρέπει να επιλυθεί, γιατί διαφορετικά θα ικανοποιήσουμε τον προηγούμενο ομιλητή! Η καλύτερη βάση είναι η υπάρχουσα νομοθεσία για το βάρος απόδειξης, η οποία στηρίζεται πλέον από 25 χρόνια νομολογίας, και όπου δεν υπάρχουν στοιχεία, θα αρκεί η άποψη εμπειρογνώμονα.
<P>
Τρίτο και τελευταίο, θέλω να προειδοποιήσω τους συναδέλφους μου από την Ομάδα του Ευρωπαϊκού Λαϊκού Κόμματος. Πολλοί από αυτούς - η μεγάλη πλειονότητα πιστεύω - ανησυχούν ειλικρινά ότι οι κοινοβουλευτικές διαδικασίες δεν τους έχουν δώσει τον κατάλληλο χρόνο για να εξετάσουν το ζήτημα λεπτομερώς. Ωστόσο, ορισμένοι έχουν προφανώς σκοτεινότερα κίνητρα. Με τον κ. Haider και τον κ. Le Pen να παραμονεύουν στο παρασκήνιο, με το Vlaams Blok και το Movimiento Sociale Fiamma Tricolore να προωθούν το ρατσισμό και την ξενοφοβία, η Ομάδα του Ευρωπαϊκού Λαϊκού Κόμματος, ως σύνολο, δεν θα πρέπει να εκπλαγεί εάν ο κόσμος συμπεράνει ότι, εάν συνεχίσουν να προβάλλουν αντιρρήσεις επί τεχνικών θεμάτων, τότε προσπαθούν σχεδόν απροκάλυπτα να μπλοκάρουν αυτές τις προτάσεις, τις οποίες η τεράστια πλειοψηφία της Ευρώπης χαιρετίζει τόσο θερμά. Με όποιον δάσκαλο καθίσεις τέτοια γράμματα θα μάθεις.

<SPEAKER ID=173 LANGUAGE="SV" NAME="Thors">
 Κύριε Πρόεδρε, η εφημερίδα The Economist αναφέρει ότι έως το έτος 2015 χρειαζόμαστε 13,5 εκατ. μετανάστες για να μπορέσουμε να ανταπεξέλθουμε σε όλα όσα θα γίνουν στην Ευρώπη. Η εφημερίδα. International Herald Tribune θεωρεί ότι δεν θα καταφέρουμε να καλύψουμε αυτά τα μεγέθη μετανάστευσης και στρατολόγησης, διότι, στις άλλες ηπείρους γνωρίζουν για την αύξηση του ρατσισμού στην Ευρώπη και, ως εκ τούτου, επιλέγουν άλλες ηπείρους για να μεταναστεύσουν, δηλαδή την Αμερική, αντί της Ευρώπης, ακριβώς εξ αιτίας του ρατσισμού.
<P>
Συνηθίζουμε να παίρνουμε θέση ενάντια στις φυλετικές διακρίσεις, διότι, θέλουμε να καταπολεμήσουμε τη μισαλλοδοξία και την ξενοφοβία. Ίσως, πρέπει, χάριν του δικού μας μέλλοντος, να τις καταπολεμήσουμε. Όσοι δεν στηρίζουν αυτήν την πρόταση οδηγίας και, παράλληλα, δηλώνουν ότι τάσσονται υπέρ της επιχειρηματικής δραστηριότητας και της δραστηριότητας των μικρών επιχειρήσεων αντιφάσκουν.
<P>
Στηρίζω τις περισσότερες προτάσεις τροπολογίας, ωστόσο, ένα σημείο μου προκαλεί ανησυχία. Πρόκειται για την πρόταση τροπολογίας 29, στην οποία προτείνεται να αντιμετωπίζεται η εθνοτική καταγωγή, η οποία εκδηλώνεται ως διαφορά στην αντιμετώπιση λόγω θρησκευτικών πεποιθήσεων, φιλοσοφικών αντιλήψεων, ή εθνικότητας, ως διάκριση. Φοβούμαι ότι αυτή η θέση αντιστρατεύεται τον σκοπό της. Στον σουηδικό νόμο που αφορά τα μέτρα ενάντια στις εθνοτικές διακρίσεις αναφέρεται ρητά ότι αυτός ο νόμος με τον όρο εθνική προέλευση ορίζει ότι, κάποιος ανήκει σε μια ομάδα ανθρώπων οι οποίοι ανήκουν στην ίδια φυλή, έχουν το ίδιο χρώμα δέρματος, την ίδια εθνική ή εθνοτική προέλευση, ή θρησκευτικές πεποιθήσεις. Αυτό που σκοπεύουμε να αποτελέσει μια διεύρυνση ενέχει, κατά βάση, τον κίνδυνο να καταστεί ένας περιορισμός. Η γενικότερη ερμηνεία είναι ότι ο όρος εθνοτική καταγωγή περιλαμβάνει και την εθνική. Ως εκ τούτου, δεν θα υπερψηφίσω αυτήν την πρόταση τροπολογίας. Είναι αντίθετη με αυτό που εγώ θεωρώ ότι είναι το ορθό.

<SPEAKER ID=174 NAME="Lambert">
Θα ήθελα να ευχαριστήσω την κ. Buitenweg και τον κ. Mr Howitt για τον κόπο που κατέβαλαν για την παρούσα οδηγία, η οποία υπήρξε τόσο προσωπική όσο και πολιτική δέσμευση. Όπως έχει λεχθεί και από άλλους, πρόκειται για μία φιλόδοξη οδηγία για το είδος της Ευρώπης που θέλουμε να δημιουργήσουμε. Σχετίζεται άμεσα, αν μη τι άλλο, με τις ζωές πολλών ανθρώπων που ζουν στην Ευρωπαϊκή Ένωση. Για τη δική μου εκλογική περιφέρεια, αυτή του Λονδίνου, όπου μία μεγάλη μερίδα του πληθυσμού ανήκει σε εθνοτικές μειονότητες και όπου αυξάνεται ο αριθμός των παιδιών από μικτές σχέσεις, η οδηγία είναι εξαιρετικά σημαντική. Και είναι ακόμα πιο σημαντική για εκείνες τις περιοχές, όπου οι άνθρωποι θεωρούν λανθασμένα πως δεν χρειάζεται καμία νομοθεσία κατά του ρατσισμού και των διακρίσεων, γιατί δεν υπάρχει εμφανής παρουσία μη λευκών ανθρώπων, ωστόσο εξακολουθούν να ψηφίζουν κόμματα που ασπάζονται τον ρατσισμό ή τις πολιτικές κατά των αιτούντων άσυλο, γιατί φοβούνται το άγνωστο και το διαφορετικό.
<P>
Χαιρετίζω αυτή την οδηγία. Χαίρομαι που το Συμβούλιο θεωρεί ότι το θέμα είναι επείγον. Υποθέτω πως αυτό θα αντικατοπτριστεί στην προθυμία του να υιοθετήσει τις προτάσεις του Κοινοβουλίου Πρέπει να αναγνωρίσουμε ότι εδώ στο Κοινοβούλιο καλούμε τακτικά τρίτες χώρες και κυβερνήσεις να αναγνωρίσουν τα δικαιώματα των εθνοτικών μειονοτήτων και να εφαρμόσουν πολιτικές για τα οικουμενικά ανθρώπινα δικαιώματα. Πρέπει, λοιπόν, να απαιτούμε τα υψηλότερα πρότυπα από εμάς τους ίδιους.
<P>
Δεν θα είναι εύκολη η εφαρμογή αυτής της οδηγίας και δεν αναφέρομαι στις ψηφοφορίες. Απαιτεί από εμάς να θέσουμε υπό αμφισβήτηση τους τρόπους λειτουργίας του συνόλου των θεσμών μας, συμπεριλαμβανομένων και των πιο παλαιών και σεβαστών από αυτούς, και τις πρακτικές μας. Αυτό δεν θα είναι ούτε εύκολο ούτε ανώδυνο. Στο Ηνωμένο Βασίλειο αναγνωρίζουμε σταδιακά τον θεσμικό ρατσισμό που διαπράττουμε και αρχίζουμε να εξετάζουμε τις βασικές αξίες των θεσμών μας. Αυτό δεν μπορεί να γίνει εάν δεν εξετάσουν τις δικές τους πεποιθήσεις και πράξεις τα άτομα που απαρτίζουν τους θεσμούς μας. Για το λόγο αυτό οι τροπολογίες για την κατάρτιση, την παρακολούθηση και την εφαρμογή είναι τόσο σημαντικές σε αυτή την οδηγία.
<P>
(Χειροκροτήματα)

<SPEAKER ID=175 LANGUAGE="DE" NAME="Rόbig">
Αξιότιμε κύριε Πρόεδρε, αξιότιμοι κυρίες και κύριοι, η Ευρώπη έχει γίνει ισχυρή. Τα τελευταία πενήντα χρόνια μάθαμε να κτίζουμε γέφυρες. Ασχοληθήκαμε εντατικά με τον κοινωνικό διάλογο: μιλήσαμε μεταξύ μας, προσπαθήσαμε να κατανοήσουμε και να αποδεχθούμε ο ένας τα προβλήματα του άλλου. Η κοινωνική εταιρική σχέση είναι ένα ιδανικό πρότυπο, όπου στο επίκεντρο τίθεται ο εταίρος μας, η προσέγγισή του και η αλληλοβοήθεια. Αλλά και η ενσωμάτωση θα πρέπει να αποτελεί μέλημά μας, η καλή γειτονία. Θα πρέπει να καταβάλουμε προσπάθειες να δώσουμε κίνητρα και να αποτελέσουμε πρότυπο. Πιστεύω ότι στην ανθρώπινη κοινότητά μας μια ουσιαστική ιδιότητα είναι το να αποτελεί κανείς πρότυπο.
<P>
Ειδικά ως Αυστριακός μπορώ να πω ότι τις τελευταίες δεκαετίες, με δικό μας πληθυσμό 7 εκατομμυρίων δεχθήκαμε ένα εκατομμύριο πρόσφυγες και κατά συνέπεια είμαστε εκείνη η ευρωπαϊκή χώρα που έχει δεχθεί τους περισσότερους πρόσφυγες ανά κάτοικο. Ήμασταν και εξακολουθούμε να είμαστε μια νησίδα σωτηρίας στην Ευρώπη και αντιστεκόμαστε στον εξτρεμισμό και τη βία που προέρχεται είτε από την ακροδεξιά είτε από την ακροαριστερά.
<P>
Η Αυστρία έχει τους αυστηρότερους απαγορευτικούς νόμους του κόσμου ενάντια στον φασισμό, ενάντια στον εθνικισμό. Πήραμε το μάθημά μας από την ιστορία και ξέρουμε πως να αμυνθούμε.
<P>
Σήμερα πρόκειται για τις διακρίσεις. Θα μιλήσω εδώ υπέρ των μικρών και μεσαίων επιχειρήσεων. Θα πρέπει να προσέξουμε ώστε να μην διακυβευτεί ο χρόνος εργασίας και η επιτυχία τους, υποχρεώνοντάς τις να ασχολούνται διαρκώς με τη συμπλήρωση στατιστικών στοιχείων. Όταν επισκέπτομαι επιχειρήσεις, ακούω συχνά παράπονα για την υπερβολική γραφειοκρατία και τον χρόνο που χάνεται σε τυπικά ζητήματα. Η συμπλήρωση στατιστικών στοιχείων είναι φυσικά μη αποδοτική εργασία. Όταν μάλιστα εμφανίζονται και οι επιθεωρητές, χάνεται πολύς χρόνος. Εγώ πιστεύω ότι οι επιχειρήσεις στην πλειοψηφία τους συμπεριφέρονται καλά και με ευπρέπεια και ότι η σχέση μεταξύ εργοδοτών και εργαζομένων είναι κατά κανόνα πολύ καλή.
<P>
Για τον λόγο αυτό, πιστεύω ότι η μείωση των παραγγελιών του δημοσίου θα οδηγήσει ενδεχομένως σε προκλήσεις. Επιστρέφω τώρα στο ουσιαστικό σημείο της έκθεσης: Η αντιστροφή του βάρους απόδειξης θα έχει επιπτώσεις εάν υλοποιηθεί γιατί προκαλεί η ίδια για κατάχρηση. Θα πρέπει να αμυνθούμε σε αυτό. Θα πρέπει να υπάρχει ενισχυμένη διασφάλιση της προσκόμισης αποδεικτικών στοιχείων. Ο κίνδυνος μπορεί να περιορισθεί με μεθόδους παρακολούθησης, με λήψεις βίντεο, και με πρακτικά σε μαγνητοταινίες. Ο καθένας θα προσπαθήσει να θωρακιστεί όσο το δυνατόν καλύτερα, έτσι ώστε αν κληθεί στο δικαστήριο να γίνουν αποδεκτά τα αποδεικτικά του στοιχεία. Εδώ βλέπω έναν μεγάλο κίνδυνο και θα πρέπει να αμυνθούμε.

<SPEAKER ID=176 NAME="Moraes">
Κύριε Πρόεδρε, αποτελεί ένα μέτρο σύγκρισης της αποτελεσματικότητας και της σημασίας αυτού του νομοθετήματος το γεγονός ότι, ακόμα και εν μέσω μίας ολοκληρωμένης σειράς μεταρρυθμίσεων της νομοθεσίας περί φυλετικών σχέσεων στη χώρα μου, η κατάσταση επιδέχεται περαιτέρω βελτιώσεων. Επρόκειτο να εκφωνήσω μία από τις συνήθεις ομιλίες, ωστόσο έχοντας ακούσει κάποιες από τις αντιδράσεις εδώ στο Κοινοβούλιο, θέλω να αλλάξω αυτά που θα έλεγα, περισσότερο γιατί με λύπησαν τα όσα άκουσα παρά γιατί με εξόργισαν.
<P>
Το Κοινοβούλιο θα έπρεπε να αναγνωρίσει και να αλλάξει τον τόνο του σε ό,τι αφορά αυτό που θεωρεί ως άρθρο 13. Από όλους τους ομιλητές, η κ. Διαμαντοπούλου πολύ ορθά επεσήμανε ότι τα λόγια είναι φτώχεια στο θέμα της καταπολέμησης του ρατσισμού. Είναι εύκολο να κάνεις βαρυσήμαντες δηλώσεις. Τα κίνητρα είναι πολλά και ποικίλα. Ο φίλος μου, ο κ. Sylla, και εγώ ενδιαφερόμαστε για δυο σημαντικά πράγματα. Το ένα είναι να δημιουργήσουμε συνθήκες ισότιμου ανταγωνισμού μέσω του άρθρου 13. Το βάρος της απόδειξης, η ικανότητα των οργανώσεων να αναλαμβάνουν υποθέσεις εκ μέρους ατόμων που έχουν υποστεί παρενοχλήσεις ή διακρίσεις - όλοι αυτοί οι νόμοι δεν δίνουν ένα πλεονέκτημα στο μεγαλύτερο μέρος της κοινωνίας. Δίνουν τη δυνατότητα σε ταλαντούχα και ικανά άτομα να ελευθερώσουν τα ταλέντα τους και τις ικανότητές τους για να εμπλουτίσουν τα μέσα που έχουμε στην Ευρώπη για να παράγουμε πλούτο, για να παράγουμε τον πολιτισμό και τη διαφορετικότητα της Ευρώπης, και δεν φέρνουν σε μειονεκτική θέση τις μικρομεσαίες επιχειρήσεις ή οποιονδήποτε άλλο.
<P>
Πρέπει να αρχίσουμε να εξετάζουμε θετικά όλες αυτές τις προτάσεις, κυρίως επειδή η Επιτροπή και η πορτογαλική Προεδρία, πολλοί από αυτούς που εκπόνησαν αυτή την έκθεση, πολλοί από τους συναδέλφους μου που έχουν εργαστεί σκληρά για τις γνωμοδοτήσεις τους ανταποκρίθηκαν με τον τρόπο που ανταποκριθήκαμε και εμείς, επειδή έχουν κατανοήσει ότι αυτή η νομοθεσία δεν έχει να κάνει με θύματα, έχει να κάνει με τον εμπλουτισμό των κρατών μελών της ΕΕ. Πολλές από αυτές τις χώρες της ΕΕ που εκπροσωπούνται σε αυτό το Κοινοβούλιο δεν αποφασίζουν επιλεκτικά για τη νομοθεσία τους περί φυλετικών σχέσεων - πολλές εξ αυτών δεν έχουν καμία τέτοια νομοθεσία. Εμείς διαθέτουμε κάποιους σχετικούς νόμους - μπορούμε να τους βελτιώσουμε. Το Κοινοβούλιο έχει τώρα την ευκαιρία, μία συμβολική και συνάμα σημαντική πρακτική ευκαιρία, να λάβει αυτή την ιστορική απόφαση, να ψηφίσει στην Ολομέλεια κατά τη διάρκεια μίας προεδρίας, η οποία μας βοήθησε να καταρτίσουμε ένα νόμο, ο οποίος πιστεύω ότι θα εμπλουτίσει το Κοινοβούλιο και για τον οποίο εν καιρώ θα είμαστε πολύ υπερήφανοι.
<P>
(Χειροκροτήματα)

<SPEAKER ID=177 LANGUAGE="DA" NAME="Thorning-Schmidt">
Κύριε Πρόεδρε, ήταν δύσκολο να παρακολουθήσουμε τον προηγούμενο ομιλητή, ο οποίος μίλησε παθιασμένα. Κι εγώ το ίδιο κάνω, διότι στηρίζω ένθερμα την ταχύτητα με την οποία η Επιτροπή έθεσε επί τάπητος τούτη την πρόταση εφαρμόζοντας το άρθρο 13. Λέω επίσης συγχαρητήρια στην εισηγήτρια για την άψογη δουλειά της. Φυσικά είμαι υπέρ της τάχιστης δυνατής εφαρμογής της εν λόγω οδηγίας στα κράτη μέλη. Θα ήθελα ειδικά να υπογραμμίσω τέσσερις συνθήκες, οι οποίες θεωρώ πως είναι ιδιαίτερα ενδιαφέρουσες για την εν λόγω οδηγία. Πρώτον, αποκτήσαμε ένα ευρύ πεδίο εφαρμογής και δεύτερον περιλαμβάνονται και άμεσες και έμμεσες διακρίσεις, συμπεριλαμβανομένων και των παρενοχλήσεων. Παράλληλα προτείνεται μια εξισορρόπηση του βάρους της απόδειξης. Έχουμε διαπιστώσει ότι αυτό είναι τεράστιο όφελος όσον αφορά τις διακρίσεις λόγω φύλου, και για τον λόγο αυτό είναι θετικό που τώρα το εισάγουμε και σε αυτόν τον τομέα. Τέλος είναι επίσης όφελος ότι μιλάμε για μια οδηγία ελάχιστων απαιτήσεων, ώστε τα κράτη μέλη να έχουν τη δυνατότητα να προχωρήσουν παραπέρα εάν εκτιμούν ότι αρμόζει. Παρ' όλ' αυτά, η πρόταση πάσχει επίσης από ένα θεμελιώδες σφάλμα. Ασχολείται αποκλειστικά με τις διακρίσεις που προκύπτουν λόγω φυλετικής ή εθνικής καταγωγής, μη συμπεριλαμβάνοντας τους άλλους λόγους διακρίσεων που αναφέρονται στο άρθρο 13. Με αυτόν τον τρόπο, η Επιτροπή καταλήγει να δημιουργήσει μια ιεράρχηση των λόγων διακρίσεων, μέθοδος που κατά τη γνώμη μου αντίκειται εντελώς με τη διατύπωση, τον σκοπό και το πνεύμα του άρθρου 13. Θα είχε ενδιαφέρον να μας εξηγήσει η Επιτροπή βάσει ποιου σκεπτικού δημιουργήθηκε αυτή η ιεράρχηση των διακρίσεων.

<SPEAKER ID=178 LANGUAGE="EN" NAME="Cashman">
Κύριε Πρόεδρε, θα ήθελα να ευχαριστήσω την κ. Buitenberg και τον κ. Howitt για το άριστο έργο τους και την Επιτροπή για τις προτάσεις της. Είναι σημαντικό να εκμεταλλευτούμε την ευκαιρία που παρουσιάζεται στις προτάσεις της Επιτροπής για το σύνολο του άρθρου 13. Είναι η κατάλληλη στιγμή για να το πράξουμε. Τα τελευταία χρόνια παρατηρούμε σε ολόκληρη την Ευρώπη μια σταθερή άνοδο του φυλετικού εγκλήματος, της βίας, των διακρίσεων και - λυπούμαι που το λέω - της "πολιτικής ρητορείας" που εκμεταλλεύεται τις φυλετικές διακρίσεις.
<P>
Αισθάνομαι πως το θέμα καθίσταται όλο και περισσότερο επείγον καθώς εξετάζουμε και δρομολογούμε τη διαδικασία διεύρυνσης. Γι' αυτό το λόγο είναι τόσο σημαντική αυτή η συζήτηση, γιατί αφορά το επίκεντρο του τρόπου με τον οποίο ορίζουμε την Ευρώπη και τους εαυτούς μας ως Ευρωπαίους. Είμαστε κάτι περισσότερο από ένας εμπορικός συνασπισμός. Είμαστε μία ομάδα εθνών που βασίζεται σε μία σειρά αξιών - μία σειρά ιδανικών τα οποία πρέπει να ενσωματωθούν και να ενισχυθούν σε όλες μας τις ενέργειες.
<P>
Ελπίζω ότι, αυτή η πρόταση θα ληφθεί υπόψη, όταν θα εξετάσουμε την κατάσταση που αφορά όλες τις μειονότητες. Το τίμημα εάν δεν το κάνουμε θα είναι η δημιουργία μιας Ευρώπης που θα υπολείπεται κατά πολύ του πραγματικού της δυναμικού. Για τον λόγο αυτό είναι τόσο σημαντική τόσο η παρούσα οδηγία όσο και η δέσμη του άρθρου 13 συνολικά. Καταδεικνύουν ότι τα κράτη μέλη, το Κοινοβούλιο και η Επιτροπή λαμβάνουν σοβαρά την υπόθεση της μακροπρόθεσμης εξάλειψης των διακρίσεων και του ρατσισμού. Η οδηγία δεν είναι τέλεια. Δεν υλοποιεί όλες τις προσδοκίες μου, ωστόσο αποτελεί μία αρχή στον αγώνα κατά του ρατσισμού στην Ευρώπη, στα έθνη μας, τις περιφέρειές μας και το πιο σημαντικό στις κοινότητές μας.
<P>
Μια μέρα ελπίζω πως θα βρίσκομαι σε αυτό το Σώμα, συζητώντας οδηγίες που θα αποσκοπούν στην εξάλειψη κάθε διάκρισης, ειδικότερα όσων βασίζονται, παραδείγματος χάρη, στις ειδικές ανάγκες, την ηλικία και τον σεξουαλικό προσανατολισμό. Πρέπει να επικροτήσουμε αυτά τα βήματα που σημειώθηκαν τελευταίως, ωστόσο έχουμε πολύ δρόμο μπροστά μας.
<P>
Τέλος, το θέαμα ενός λευκού βρετανού άρρενα Συντηρητικού της μεσαίας τάξης να δίνει διάλεξη για τις διακρίσεις και για τα αποτελέσματά τους θα ήταν αστείο, εάν δεν ήταν τόσο καταδικαστέο και θλιβερό.
<P>
(Χειροκροτήματα) Εν τέλει, οι διακρίσεις σκοτώνουν και καταστρέφουν τις ψυχές εκείνων που τις εφαρμόζουν και εκείνων που τις ενθαρρύνουν.

<SPEAKER ID=179 LANGUAGE="NL" NAME="Swiebel">
Κύριε Πρόεδρε, η εισηγήτριά μας, η κ. Buitenweg, αξίζει κάθε έπαινο για την εξαιρετική έκθεση που εκπόνησε και τον θαυμάσιο τρόπο με τον οποίο κατεύθυνε τις σχετικές διαβουλεύσεις και συζητήσεις. Οφείλουμε, πιστεύω, να υιοθετήσουμε την έκθεση αυτή αμελλητί.
<P>
Η οδηγία αποτελεί τμήμα ενός μεγαλύτερου πακέτου μέτρων, που απορρέουν από το άρθρο 13 της συνθήκης ΕΚ. Όπως ανέφεραν και οι προηγούμενοι ομιλητές, δεν αφορά μόνο την καταπολέμηση των διακρίσεων λόγω φυλετικής ή εθνικής καταγωγής, αλλά και για άλλους λόγους.
<P>
Καταλαβαίνω γιατί η Επιτροπή επέλεξε την καταπολέμηση των φυλετικών διακρίσεων και θέλησε να την περιλάβει σε ένα ξεχωριστό σχέδιο οδηγίας. Καταλαβαίνω επίσης και γιατί θα πρέπει να συζητήσουμε τώρα το έγγραφο αυτό όσο πιο γρήγορα γίνεται, προκειμένου να το υιοθετήσουμε το ταχύτερο δυνατό.
<P>
Πολύ λιγότερο ωστόσο μπορώ να καταλάβω γιατί καλύπτει αυτό το σχέδιο οδηγίας κατά των φυλετικών διακρίσεων ένα ευρύτερο κοινωνικό πεδίο και προβλέπει αυστηρότερες νομικές εγγυήσεις και μηχανισμούς ελέγχου από το δεύτερο σχέδιο οδηγίας που έχουμε ακόμη μπροστά μας, το οποίο αποσκοπεί στην καταπολέμηση άλλων μορφών διακριτικής μεταχείρισης.
<P>
Εκτός από τη χρονική διαφορά ως προς τη συζήτηση, αυτή η ουσιαστική διαφορά ενέχει τον κίνδυνο μίας ιεράρχησης των μορφών διακρίσεων. Κάτι τέτοιο δεν θα έστελνε το σωστό μήνυμα ως προς την καταπολέμηση μορφών διακρίσεων όπως λόγω ηλικίας, σωματικής αναπηρίας και σεξουαλικού προσανατολισμού. Ακριβώς αυτά τα λεγόμενα νέα αντικείμενα χρειάζεται να αντιμετωπιστούν με περισσότερη, όχι λιγότερη, προσοχή. Θα παρακαλούσα λοιπόν την Επιτροπή και το Συμβούλιο να δεσμευθούν ότι θα καταργήσουν τις διακρίσεις μεταξύ των διαφόρων μορφών διακρίσεων.
<P>
Ακόμη λιγότερο μπορώ να καταλάβω γιατί οι διακρίσεις λόγω φύλου, που περιλαμβάνονται στο πακέτο που παρουσίασε η Ευρωπαϊκή Επιτροπή το Νοέμβριο, δεν αναφέρονται καν εδώ, σαν να είχε επιτύχει απολύτως η καταπολέμησή τους και η κατάσταση σήμερα να ήταν ιδανική. Η ισχύουσα ευρωπαϊκή νομοθεσία σε σχέση με την ισότιμη μεταχείριση ανδρών και γυναικών αφορά αποκλειστικά τον τομέα της εργασίας και χαρακτηρίζεται επομένως από διάφορα κενά, τα οποία θα πρέπει οπωσδήποτε να καλύψουμε. Τέτοια κενά διαπιστώνουμε εάν συγκρίνουμε εκείνη την οδηγία με την οδηγία που συζητούμε σήμερα, σχετικά με την καταπολέμηση των φυλετικών διακρίσεων. Δεν διαθέτουμε αρκετό χρόνο ώστε να συζητήσουμε τις δύο οδηγίες από κοινού, ωστόσο δεν έχω την εντύπωση ότι το πρόβλημα είναι η άγνοια του θέματος εκ μέρους της Επιτροπής.
<P>
Ελπίζω λοιπόν ότι η Επίτροπος θα μπορέσει να δεσμευθεί ότι θα δράσει γρήγορα και ότι θα μας υποβάλει προτάσεις το ταχύτερο δυνατό, έτσι ώστε η ισότιμη μεταχείριση λόγω φύλου εντός και εκτός του χώρου εργασίας, και κυρίως εκτός, να ευθυγραμμιστεί με την οδηγία την οποία συζητούμε και ελπίζω να υιοθετήσουμε σήμερα.

<SPEAKER ID=180 LANGUAGE="EN" NAME="Tannock">
Κυρία Πρόεδρε, αντιτιθέμεθα όλοι μας σε κάθε μορφή διακρίσεων και στη βία. Ωστόσο, δεν πιστεύω πως η επέκταση της δικαιοδοσίας της ΕΕ σε αυτόν τον τομέα είναι απαραίτητη ή χρήσιμη για το σκοπό αυτό. Οι νέοι νόμοι δεν θα αλλάξουν τον τρόπο με τον οποίο αισθάνονται και σκέφτονται οι πολίτες της Ευρώπης. Αυτό που χρειαζόμαστε είναι παιδεία, χρόνος και οικοδόμηση εμπιστοσύνης, σε ένα πνεύμα συνεργασίας μεταξύ των διαφόρων εθνοτικών κοινοτήτων. Στη δική μας Ομάδα έχουμε δυο μέλη από την αντιπροσωπεία των Συντηρητικών που ανήκουν σε εθνοτικές μειονότητες. Παρά τα όσα έλεγαν οι άλλες Ομάδες νωρίτερα, είναι εξαιρετικά ενεργοί και υπερήφανοι που ανήκουν στους Συντηρητικούς της Βρετανίας και θα ψηφίσουν κατά αυτών των μέτρων.
<P>
Η μεταφορά του βάρους απόδειξης, όπως προβλέπει αυτή η πρόταση οδηγίας, είναι τρομακτική και ακραία. Ήδη στο Ηνωμένο Βασίλειο, ο κ. Straw καταρτίζει σχέδια, ώστε στις υποθέσεις βιασμού ο κατηγορούμενος να θεωρείται ένοχος μέχρι αποδείξεως του εναντίου, βάσει της μαρτυρίας ενός προσώπου - της εμπλεκόμενης γυναίκας. Αυτό δημιουργεί ένα πολύ επικίνδυνο προηγούμενο εναντίον κάθε μορφής φυσικής δικαιοσύνης.
<P>
Φυσικά, καταδικάζουμε όλοι μας τα βίαια ρατσιστικά εγκλήματα και τις επιθέσεις. Δεν ήμουν παρών, ωστόσο φαντάζομαι πως νωρίτερα κατά τη συζήτηση άλλες Ομάδες θα εκτόξευσαν πολλές κατηγορίες και θα αναφέρθηκαν σε διάφορες υποθέσεις. Η ποινική δικαιοσύνη πρέπει να παραμείνει στη δικαιοδοσία των κρατών μελών. Σε αντίθεση με τους προηγούμενους ομιλητές που έχουν αναφερθεί σε τέτοιες υποθέσεις, αντιτίθεμαι σε οποιαδήποτε υπονόμευση της εθνικής κυριαρχίας στον τομέα της ποινικής δικαιοσύνης. Αυτή πρέπει να παραμείνει στη δικαιοδοσία των κρατών μελών, τα οποία θα διατηρήσουν τον έλεγχο των δικών τους συστημάτων απονομής δικαιοσύνης. Η ΕΕ δεν έχει καμία απολύτως αρμοδιότητα στον τομέα αυτό.
<P>
Όσο περισσότερο συζητείται η λέξη "ρατσιστής" , τόσο περισσότερο χάνει το νόημά της, την αξία της και σε μεγάλο βαθμό την προσοχή του κοινού. Καλώ όσους έχουν λίγη λογική να ταχθούν κατά αυτών των μέτρων.

<SPEAKER ID=181 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αμέσως μετά τη συζήτηση επί επικαίρων θεμάτων.

<CHAPTER ID=8>
ΣΥΖΗΤΗΣΗ ΕΠI ΕΠIΚΑIΡΩΝ ΘΕΜΑΤΩΝ
<SPEAKER ID=182 NAME="Πρόεδρος">
. H ημερήσια διάταξη προβλέπει συζήτηση επί επικαίρων, επειγόντων και σημαντικών θεμάτων.

<CHAPTER ID=9>
Σιέρρα Λεόνε
<SPEAKER ID=183 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Β5-0432/2000 των βουλευτών Van den Bos, Malmstrφm και Thors, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών
<P>
Β5-0444/2000 των βουλευτών Maes, Lucas, Rod, Schφrling και Boumιdienne-Thiery, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας
<P>
Β5-0448/2000 των βουλευτών Sauquillo Pιrez del Arco και Schori, εξ ονόματος της Ομάδας του Κόμματος των Ευρωπαίων Σοσιαλιστών
<P>
Β5-0456/2000 των βουλευτών Van Hecke, Ferrer, Schwaiger και Maij-Weggen, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών
<P>
Β5-0465/2000 των βουλευτών Morgantini, Sjφstedt, Brie και Manisco, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς- Αριστεράς των Πρασίνων των Βορείων Χωρών
<P>
σχετικά με την κατάσταση στη Σιέρρα Λεόνε

<SPEAKER ID=184 LANGUAGE="NL" NAME="Van den Bos">
Κύριε Πρόεδρε, ας πούμε τα πράγματα με το όνομά τους: η Ευρωπαϊκή Ένωση, οι Ηνωμένες Πολιτείες, τα Ηνωμένα Έθνη ανησυχούν ιδιαίτερα σχετικά με τις εξελίξεις στη Σιέρρα Λεόνε. Δεν είμαστε ωστόσο διατεθειμένοι να θυσιάσουμε δικούς μας στρατιώτες. Οι Ηνωμένες Πολιτείες έχουν παραλύσει από το σύνδρομο της Σομαλίας. Η Ένωση κρύβεται πίσω από τις πλάτες της Ουάσινγκτον. Εμείς οι Ευρωπαίοι αφήνουμε να αναλάβουν την πρωτοβουλία οι Αμερικανοί. Αυτοί στέλνουν τον Jesse Jackson, ο οποίος ενεργεί στη Freetown ως ταύρος σε υαλοπωλείο.
<P>
Οι προσπάθειες των Ηνωμένων Εθνών κατέληξαν για άλλη μια φορά σε παταγώδη αποτυχία. Μόνο μετά από παρέμβαση των Ηνωμένων Εθνών μπόρεσαν να τεθούν υπό έλεγχο οι αντάρτες και συνελήφθη ο ηγέτης τους Sankoh. Έτσι υπάρχουν σήμερα δυνατότητες για μία πολύ καλύτερη ειρηνευτική συμφωνία από εκείνη τη φενάκη, την οποία οι αντάρτες είχαν γράψει στα παλαιότερα των υποδημάτων τους. Το σημαντικότερο είναι να επιβληθεί αμέσως ένα αποτελεσματικό μποϊκοτάζ στα διαμάντια από τη χώρα αυτή.
<P>
Οι διαμαρτυρίες μας για τις ειδεχθείς δολοφονίες και τους ακρωτηριασμούς ηχούν αφόρητα υποκριτικές καθ' ην στιγμήν επιτρέπουμε το εμπόριο διαμαντιών για να κερδίζουμε τεράστια ποσά από τα αιματοβαμμένα αυτά διαμάντια. Ας είμαστε τουλάχιστον ειλικρινείς όταν μιλούμε για την Αφρική.

<SPEAKER ID=185 NAME="Sauquillo Pιrez del Arco">
) Κύριε Πρόεδρε, η παραβίαση της ειρηνευτικής συμφωνίας της Lomι από το Ενωμένο Επαναστατικό Μέτωπο της Σιέρρα Λεόνε δεν αποτελεί απλώς ένα ανθρώπινο δράμα για τον άμαχο πληθυσμό, και ιδιαιτέρως για τα παιδιά, αλλά και ένα πολιτικό δράμα για ολόκληρη τη διεθνή κοινότητα.
<P>
Η ατιμωρησία των ανταρτών της Σιέρρα Λεόνε παραμένει και η αδυναμία των ειρηνευτικών δυνάμεων, οι οποίες δεν μπορούν ούτε να εγκαταλείψουν τη χώρα, για πολιτικούς και ανθρωπιστικούς λόγους, ούτε είναι σε θέση να αντιμετωπίσουν τους ένοπλους αντάρτες, αποτελούν απειλή για κάθε μελλοντική ειρηνευτική αποστολή των Ηνωμένων Εθνών. Την ίδια στιγμή, αυτή η αποτυχία -ύστερα από εκείνες της Σομαλίας και της Αγκόλας- πρέπει να είναι ήδη η τρίτη των κυανόκρανων και των Ηνωμένων Εθνών στην Αφρική.
<P>
Η Αφρική, όπου σημειώνονται οι πιο βίαιες συγκρούσεις, αποτελεί, επίσης, όσον αφορά την ειρήνη, μία ξεχασμένη περιοχή. Η εντολή της αποστολής των Ηνωμένων Εθνών στη Σιέρρα Λεόνε είναι, από όλες τις απόψεις, ανεπαρκής για να επιτύχει τους στόχους τους. Η ενίσχυσή της, την οποία ζήτησε ο Γενικός Γραμματέας των Ηνωμένων Εθνών, εξαρτάται από μία απόφαση του Συμβουλίου Ασφαλείας, του ίδιου Συμβουλίου Ασφαλείας που παρείχε βοήθεια στους κυανόκρανους στο Ανατολικό Τιμόρ και τη Βοσνία, αλλά που τώρα είναι πολύ λιγότερο πρόθυμο να πράξει το ίδιο στη Σιέρρα Λεόνε.
<P>
Οι Ηνωμένες Πολιτείες και η Μεγάλη Βρετανία έχουν αποστείλει ενισχύσεις για τις αποστολές των Ηνωμένων Εθνών, αλλά μόνο για να εγγυηθούν την ασφάλεια της εκκένωσης. Η μόνη λύση απέναντι στις δυσκολίες της αποστολής των Ηνωμένων Εθνών για να τηρηθεί η ειρηνευτική συμφωνία είναι να εμπιστευτούμε τις πολιτικές διαπραγματεύσεις στους ηγέτες της Λιβερίας και της Λιβύης, των οποίων η πορεία προς την ειρήνη είναι πολύ αμφίβολη, και επίσης πολύ ανησυχητική.
<P>
Η απελευθέρωση μέρους των ομήρων και η χθεσινή σύλληψη του Sankoh όχι μόνο δεν θέτουν τέρμα στη σύγκρουση, αλλά μπορούν να αποτελέσουν λόγο μεγαλύτερης ανησυχίας.
<P>
Μόνο μία αποφασιστική και ξεκάθαρη δράση από το σύνολο της διεθνούς κοινότητας θα μπορέσει να θέσει τέρμα στη σύγκρουση: εμπάργκο όπλων, έλεγχος της διακίνησης των διαμαντιών, αποστολή μίας δύναμης ταχείας επέμβασης υπό την αιγίδα των Ηνωμένων Εθνών και καταδίκη όσων ευθύνονται για εγκλήματα κατά της ανθρωπότητας, για άγριες επιθέσεις κατά του άμαχου πληθυσμού, κατά της διεθνούς ειρήνης και ασφάλειας, καθώς και κατά των δυνάμεων των Ηνωμένων Εθνών.
<P>
Για το λόγο αυτό, η Ευρωπαϊκή Ένωση πρέπει να υποστηρίξει, στο πλαίσιο της ΚΕΠΠΑ, κάθε τέτοιο μέτρο.

<SPEAKER ID=186 LANGUAGE="NL" NAME="Van Hecke, Johan">
Κύριε Πρόεδρε, κατά τη συζήτηση που διεξαγάγαμε τον Δεκέμβριο για τη Σιέρρα Λεόνε, προειδοποίησα μαζί με άλλους συναδέλφους σχετικά με τους κινδύνους που ενέχονται στην ειρηνευτική συμφωνία της Lomι. Μία συμφωνία σύμφωνα με την οποία ο ηγέτης ενός από τα φοβερότερα τρομοκρατικά κινήματα στον κόσμο όχι μόνο παραμένει ατιμώρητος, αλλά επιβραβεύεται και από πάνω με την αντιπροεδρία της χώρας και με το χαρτοφυλάκιο των αδαμαντορυχείων. Ούτε αυτό όμως δεν αρκούσε στον ηγέτη των ανταρτών Sankoh. Ο αφοπλισμός που είχε υποσχεθεί αποδείχθηκε φάρσα. Οι δολοφονίες, οι ακρωτηριασμοί, οι απαγωγές και οι βιασμοί συνεχίστηκαν σα να μην συνέβαινε τίποτα. Η στρατηγική του είναι εξαιρετικά όμοια με αυτή του "νονού" του, Charles Taylor, στη γειτονική Λιβερία, πρώτου διδάξαντος της τρομοκρατίας ως μέσο εξαναγκασμού του πληθυσμού για να ψηφίζει υπέρ αυτού στις προεδρικές εκλογές δημιουργώντας έτσι ένα νέο μαφιόζικο κράτος στην καρδιά της ζώνης των διαμαντιών.
<P>
Η ειρηνευτική δύναμη του ΟΗΕ, η οποία αποτελείται κυρίως από ανεκπαίδευτα στρατιωτικά σώματα από τριτοκοσμικές χώρες, φαίνεται ότι θα καταλήξει στο ίδιο φιάσκο που είχαμε στη Σομαλία, τη Ρουάντα και τη Srebrenica. Η Σιέρρα Λεόνε για άλλη μια φορά δείχνει την επείγουσα ανάγκη μιας μόνιμης διεθνούς ειρηνευτικής δύναμης, καλά εκπαιδευμένης και εξοπλισμένης και υπό την ηγεσία των καλύτερων διοικητών από τους καλύτερους στρατούς του κόσμου. Είναι ελπιδοφόρος η σύλληψη του ηγέτη των ανταρτών χθες, καθώς επίσης η απελευθέρωση περισσότερων από 200 κυανόκρανων τις προηγούμενες μέρες. Παραμένει ωστόσο το ερώτημα πώς θα αντιδράσουν οι αντάρτες και αν θα προχωρήσει η ειρηνευτική διαδικασία. Η τήρηση του εμπάργκο όπλων θα πρέπει οπωσδήποτε να ελέγχεται και οι παραβάτες του να τιμωρούνται. Το σημαντικό είναι ωστόσο να επιβληθεί εμπάργκο στη διακίνηση διαμαντιών από τη Σιέρρα Λεόνε, τα κέρδη από την οποία υπολογίζονται σε 60 εκατομμύρια δολάρια ετησίως, ποσό που χρηματοδοτεί τους αντάρτες για να συνεχίζουν τον πόλεμο. Στη χώρα μου, το Βέλγιο, θα ζητήσω να επιβληθεί απαγόρευση στις εισαγωγές αυτών των πολύτιμων λίθων οι οποίοι είναι βαμμένοι με το αίμα χιλιάδων αθώων.

<SPEAKER ID=187 LANGUAGE="DE" NAME="Markov">
Κύριε Πρόεδρε, θεωρούμε φρικτή την κατάσταση που επικρατεί σήμερα στη Σιέρρα Λεόνε. Κυριαρχεί μια επικίνδυνη τάση για κλιμάκωση της ένοπλης αντιπαράθεσης, καθώς μάλιστα η Μεγάλη Βρετανία επενέβη στο μεταξύ με στρατιωτικές δυνάμεις, ενεργώντας έτσι εκτός του πλαισίου του ΟΗΕ και του διεθνούς δικαίου. Ζητούμε να σταματήσει η στρατιωτική κλιμάκωση και να επαναληφθούν αμέσως οι διαπραγματεύσεις. Εδώ δεν αρμόζει ούτε εξυπηρετεί σε τίποτα η απόδοση μονομερών ευθυνών. Το RUF, το Ενωμένο Επαναστατικό Μέτωπο, χαρακτηρίζεται από υπέρμετρη βαρβαρότητα αλλά ας μην ξεχνάμε ότι παρόμοια βαρβαρότητα επιδεικνύει και η κυβέρνηση καθώς και η συνδεδεμένη με την κυβέρνηση πολιτοφυλακή.
<P>
Ζητούμε να αντιμετωπισθούν επιτέλους τα αίτια της σύρραξης, και συγκεκριμένα να σταματήσει το εμπόριο όπλων και το εμπόριο διαμαντιών που διεξάγει το RUF μέσω της Λιβερίας και της Μπουρκίνα Φάσο. Επίσης να σταματήσει η ανάμιξη των κρατών που θέλουν να επιβάλουν στη Σιέρρα Λεόνε εθνικά συμφέροντα υπό τον μανδύα της ανθρωπιστικής βοήθειας. Έχω την αίσθηση ότι η Μεγάλη Βρετανία ενεργεί εν προκειμένω από οικονομική άποψη κατά τρόπο νεοαποικιακό και από πολιτική και στρατιωτική άποψη σαν μια αποικιοκρατική υπερδύναμη. Είναι πολύ εύκολο να παρασυρθεί κανείς σε έναν πόλεμο, αλλά είναι σχεδόν αδύνατον να εγκαταλείψει κανείς τη λογική της στρατιωτικής επέμβασης όταν εξάπτονται τα πνεύματα. Η επιβολή της ειρήνης με στρατιωτικά μέσα, με διεθνή στρατεύματα και σε συνεργασία με την πολιτοφυλακή που υποστηρίζεται από την κυβέρνηση κατά του RUF δεν θα φέρει την ειρήνη. Αντίθετα, ενέχει τον κίνδυνο μιας κλιμάκωσης που θα είναι πλέον εκτός ελέγχου. Πρέπει επιτέλους να επικεντρωθούμε στην εξάλειψη των αιτίων και στην ανεύρεση πολιτικής λύσης, χρειαζόμαστε δηλαδή στη Freetown την αποκλιμάκωση και όχι την κλιμάκωση.

<SPEAKER ID=188 LANGUAGE="ES" NAME="Ferrer">
Κύριε Πρόεδρε, ενώπιον των απειλών που ελλοχεύουν και πάλι για το λαό της Σιέρρα Λεόνε, ενώ υπάρχει ακόμα μέσα του ζωντανή η μνήμη της φρίκης και της βαρβαρότητας στις οποίες τον υπέβαλε ο RUF, δεν μπορούμε να περιοριστούμε σε μία καταδίκη των γεγονότων που εκτυλίσσονται εκ νέου. Ας θυμηθούμε ότι μεταξύ των στόχων της κοινής εξωτερικής πολιτικής υπάρχει και η διατήρηση της ειρήνης και ο σεβασμός των ανθρωπίνων δικαιωμάτων, αρχές οι οποίες σήμερα παραβιάζονται κατάφωρα στη Σιέρρα Λεόνε. Για το λόγο αυτό, το Κοινοβούλιο οφείλει να ζητήσει επειγόντως από τα κράτη μέλη να στηρίξουν την έκκληση του Γενικού Γραμματέα των Ηνωμένων Εθνών, ώστε να μπορέσει να προχωρήσει στην αποστολή μίας δύναμης ταχείας επέμβασης, η οποία θα αποκαταστήσει την ισορροπία στη Σιέρρα Λεόνε και θα συμβάλει με αυτόν τον τρόπο στην αποφυγή του κινδύνου που επικρέμαται πάνω από τη χώρα για έναν νέο εμφύλιο πόλεμο.
<P>
Ωστόσο, η υποχρέωσή μας δεν μπορεί να περιορίζεται σε αυτή την έκκληση. Οφείλουμε επίσης να ασκήσουμε πιέσεις, ώστε να τερματιστεί η ατιμωρησία, εξαιτίας της οποίας συνεχίζονται οι πράξεις γενοκτονίας και τα εγκλήματα πολέμου και να προσαχθούν ενώπιον των δικαστηρίων όσοι ευθύνονται για όλα αυτά προκειμένου να δικαστούν. Επιπλέον, πρέπει να εκριζωθεί ο καρκίνος που προκαλεί την αποσταθεροποίηση αυτής της χώρας. Για το λόγο αυτό, το Κοινοβούλιο πρέπει να ασκήσει πιέσεις στον ΟΑΕ, την Ευρωπαϊκή Κοινότητα, την Επιτροπή και την κυβέρνηση της Σιέρρα Λεόνε, ώστε να εγκρίνουν και να προωθήσουν όσα μέτρα απαιτούνται για να σταματήσει το λαθρεμπόριο διαμαντιών και ο έλεγχος των πλούσιων φυσικών πόρων της χώρας από όσους, χάρη σε αυτούς τους πόρους, μετατρέπονται σε πολέμαρχοι.
<P>
Εορτάζουμε την 50ή επέτειο από τη Δήλωση Schuman. Λοιπόν, η μεγαλύτερη τιμή που μπορούμε να αποτίσουμε σε όσους έσπειραν με αυτή τη δήλωση τους σπόρους που έχουν αποφέρει τόσο άφθονους καρπούς ειρήνης και ευημερίας είναι να ταχθούμε στο πλευρό αυτής της χώρας που τόσο έχει τιμωρηθεί, να βοηθήσουμε με αποφασιστικό τρόπο το λαό της Σιέρρα Λεόνε να αποκαταστήσει την ειρήνη και, χάρη στην ειρήνη, τον πλήρη σεβασμό των ανθρωπίνων δικαιωμάτων και τη δυνατότητα μίας οικονομικής ανάπτυξης που θα του επιτρέψει να ξεφύγει από την φτώχεια του και να ζήσει τελικά σε συνθήκες αξιοπρέπειας.

<SPEAKER ID=189 LANGUAGE="NL" NAME="Van den Berg">
Κύριε Πρόεδρε, στην κατακερματισμένη κοινωνία της Σιέρρα Λεόνε, η ύπαρξη των παιδιών στρατιωτών και οι μάχες μεταξύ των διαφόρων ατάκτων πολεμάρχων καθιστούν σχεδόν αδύνατη την επιβολή της ειρήνης. Μας διακατέχει έντονη αγανάκτηση και συγχρόνως ένα αίσθημα απόλυτης αδυναμίας. Όταν λέμε πολιτική στην Ευρώπη εννοούμε τον Chris Patten και τον Solana, δύο ηγέτες στους οποίους μπορούμε να στραφούμε οι πολίτες της Ευρώπης, όταν παρουσιασθούν εξωτερικοί κίνδυνοι, προκειμένου να χρησιμοποιήσουν την πολιτική τους δεινότητα για να βρουν τρόπους και να παρέμβουν στις χώρες της περιοχής και να υποστηρίζουν συγχρόνως τον ΟΗΕ. Όλες οι προτάσεις που έγιναν σχετικά με το εμπάργκο διαμαντιών και τη διακοπή όλων των δραστηριοτήτων που βοηθούν στη χρηματοδότηση του πολέμου στην περιοχή, αλλά και για την ανάγκη παρέμβασης συμβάλλουν στην εξεύρεση μίας πολιτικής λύσης στο πρόβλημα. Όπως πετάγεται κάποτε ο Solana στις Φιλιππίνες ή ο Patten στα Βαλκάνια, διερωτώμαι μήπως θα ήταν δυνατό να ενώσουν για μία φορά τις προσπάθειές τους εξ ονόματος όλων μας και να ασκήσουν τις αναγκαίες πιέσεις, προκειμένου να υπογράψουν οι τοπικές δυνάμεις, που μάχονται στην περιοχή, μία ουσιαστική ειρηνευτική συμφωνία.

<SPEAKER ID=190 NAME="Thors">
SV) Κύριε Πρόεδρε, κύριε Επίτροπε, κάθε γυναίκα, ή άνδρας, που κάποια φορά τους τελευταίους μήνες αγόρασε διαμάντια, πρέπει να έχει αισθανθεί ανησυχία ότι, ίσως, προέρχονταν από τη Σιέρρα Λεόνε, ή την Αγκόλα και έχει αναρωτηθεί αν κατ' επέκταση έχει χρηματοδοτήσει ακρωτηριασμούς παιδιών, το ντοπάρισμα παιδιών - στρατιωτών με ναρκωτικά, ή έχει στηρίξει τις απαγωγές παιδιών από τους καταυλισμούς αποθεραπείας της Unicef.
<P>
Μπορούμε να καταδικάσουμε και μπορούμε να απαιτήσουμε, αυτό όμως που χρειάζεται να κάνουμε και μπορούμε να κάνουμε ως Κοινοβούλιο είναι να συνεισφέρουμε νέες ιδέες. Χρειαζόμαστε, όπως ελέχθη νωρίτερα, μια μακροπρόθεσμη στρατηγική για την Αφρική, αλλά, επίσης και ένα σχέδιο Schuman για την κοινή διαχείριση εκείνων των πόρων της Αφρικής για τους οποίους διεξάγονται πόλεμοι, π.χ. στη Σιέρρα Λεόνε, ή στο Κονγκό, ώστε να μην έχει ο αγώνας αυτός ως συνέπεια να συγκρουστούμε με, ουσιαστικά, αντιδημοκρατικούς πολέμαρχους.
<P>
Τι διδάγματα μπορούμε να αντλήσουμε τώρα, πενήντα χρόνια μετά την 9η Μαϊου 1950, πενήντα χρόνια μετά το σχέδιο Schuman; Χρειαζόμαστε κάτι αντίστοιχο σε σχέση με τους πόρους της Αφρικής, όπως, επίσης, χρειαζόμαστε ένα κίνημα κατά των διαμαντιών. Έχω την αίσθηση ότι, από ανθρώπινης πλευράς, είναι πολύ πιο σημαντικό από όλα τα κινήματα ενάντια στις γούνες.

<SPEAKER ID=191 NAME="Titley">
Κύριε Πρόεδρε, δεν πρέπει να ξεχνάμε ότι το Ενωμένο Επαναστατικό Μέτωπο (RUF) είναι ένας ανήθικος και κτηνώδης σχηματισμός. Θα πρέπει να συγχαρούμε τη βρετανική κυβέρνηση για το γεγονός ότι ανέλαβε αποτελεσματική δράση υπό την ιδιότητα του ειρηνευτή. Τέτοια ακριβώς άμεση αντίδραση θέλουμε και σε επίπεδο Ευρωπαϊκής Ένωσης. Τα σχόλια του κ. Markov, ιδίως, με παραξενεύουν κάπως, γιατί χρειαζόμαστε επί μονίμου βάσεως δυνάμεις αμέσου αντίδρασης που να επεμβαίνουν για να διαφυλάττουν την ειρήνη και να αποτρέπουν καταστροφές ανθρωπιστικού τύπου - όπως ακριβώς έγινε στην προκειμένη περίπτωση.
<P>
Φυσικά, συνειδητοποιούμε επίσης ότι η διατήρηση της ειρήνης είναι εφικτή μόνο μέσω της λειτουργίας μιας αποτελεσματικής δύναμης. Θα πρέπει να μας γίνει μάθημα αυτό, προκειμένου να καταφέρουμε κάποτε να έχουμε μια δύναμη αμέσου αντίδρασης στην Ευρωπαϊκή Ένωση.
<P>
Το άλλο που θα πρέπει να μας γίνει μάθημα μετά τα συμβάντα αυτά είναι ότι, η ειρηνευτική συμφωνία της Lomι επεβλήθη έξωθεν, από πλευρές ξένες προς τα εσωτερικά πράγματα, και ήταν εντελώς αναποτελεσματική στην πράξη. Θα πρέπει να το θυμόμαστε αυτό όποτε ξαναπροσπαθήσουμε στο μέλλον να επιβάλουμε ειρηνευτικές συμφωνίες.

<SPEAKER ID=192 NAME="Rod">
Κύριε Πρόεδρε, ακόμη μία φορά, το δράμα που ζει μια αφρικανική χώρα φέρνει το Κοινοβούλιο μπροστά στην καθημερινή φρίκη μιας σύγκρουσης, ενός εμφυλίου πολέμου. Μπορούμε ήδη να ακούσουμε τους καθώς πρέπει που προβάλλουν την κακή διακυβέρνηση, που επικαλούνται εθνοτικούς λόγους ή που κατονομάζουν τους κακούς που πρέπει να εξαφανιστούν. Και όπως στο Κονγκό-Μπραζαβίλ, την Αγκόλα ή τη Νιγηρία με το πετρέλαιο, όπως στο Κονγκό-Κινσάσα, το Τσαντ ή το Νίγηρα με τους ορυκτούς πόρους, όπως στο Κονγκό-Κινσάσα, ακόμη μία φορά, ή στην Αγκόλα, τη Λιβερία, τη Σιέρρα Λεόνε, τα αίτια είναι σαφώς οικονομικά και ο αγώνας για τον έλεγχο των αδαμαντοφόρων περιοχών, η βάση και η αιτία της συνέχισης αυτής της σύγκρουσης.
<P>
Ναι, έχουμε δίκιο να καταδικάζουμε το RUF, το Ενωμένο Επαναστατικό Μέτωπο, για τη μονομερή επανέναρξη των εχθροπραξιών και την εμπλοκή χιλιάδων στρατιωτών-παιδιών στη φρίκη. Αλλά ο στρατός της Σιέρρα Λεόνε και η πολιτοφυλακή της είναι υπεράνω κριτικής. Ναι, έχουμε δίκιο να καταδικάζουμε τη χρήση των διαμαντιών από το RUF για πολεμικούς σκοπούς. Ποια είναι όμως τα οικονομικά συμφέροντα πίσω από την κυβέρνηση; Ναι, έχουμε δίκιο να καταδικάζουμε τη Λιβερία και τη Μπουρκίνα Φάσο για την ανάμιξή τους στο λαθρεμπόριο όπλων και την ανακύκλωση των διαμαντιών. Ποιος όμως πουλάει τα όπλα στις χώρες αυτές και ποιος αγοράζει τα διαμάντια;
<P>
Έχουμε δίκιο να επιβάλλουμε μια δύναμη ταχείας επέμβασης του ΟΗΕ και να θέλουμε να αφοπλίσουμε τους στρατιώτες, όμως χωρίς πραγματικό καταμερισμό του πλούτου αυτών των χωρών, όπως και άλλων αφρικανικών χωρών, αν συνεχίσουμε να αφήνουμε τις εξορυκτικές ή τις πετρελαϊκές εταιρείες να λεηλατούν αυτές τις χώρες, να ανταμείβουν τις συμμορίες που ελέγχουν αυτούς τους πόρους, η παρέμβασή μας θα είναι για άλλη μία φορά μάταιη, γιατί δεν θα καταπολεμά τα πραγματικά αίτια.

<SPEAKER ID=193 NAME="Patten">
(ΕΝ) Κύριε Πρόεδρε, θα ήθελα να πω κατ' αρχάς ότι η Επιτροπή χαιρετίζει με ενθουσιασμό τη σύλληψη του ηγέτη των ανταρτών Foday Sankoh τις πρώτες πρωινές ώρες της 17ης Μαου. Απ' ό,τι μάθαμε, συνελήφθη από την αστυνομία της Σιέρρα Λεόνε, και βρίσκεται υπό κράτηση από την κυβέρνηση.
<P>
Είμαι βέβαιος ότι όλοι ελπίζουμε πως ο Sankoh θα επισπεύσει τώρα την απελευθέρωση των υπόλοιπων ομήρων. Καθώς φαίνεται, πρόκειται για 360 άτομα ακόμα. Ξέρουμε ότι η διαδικασία έχει ήδη ξεκινήσει, αλλά απομένει να γίνουν πολλά ακόμα.
<P>
Ομοίως, ελπίζουμε ότι τώρα ο Sankoh θα τιμήσει τις υποχρεώσεις που ανέλαβε τον περασμένο Ιούλιο υπογράφοντας την ειρηνευτική συμφωνία της Lomι, γεγονός που θα επιτρέψει να επανέλθει στη Σιέρρα Λεόνε η πολυπόθητη ειρήνη και σταθερότητα.
<P>
Η Επιτροπή παρακολουθεί στενά και με μεγάλη ανησυχία τα πρόσφατα γεγονότα στη Σιέρρα Λεόνε, τα οποία, για να το θέσουμε πάρα πολύ ήπια, παρεμποδίζουν την εφαρμογή της ειρηνευτικής συμφωνίας της Lomι και έχουν θέσει υπό αμφισβήτηση τη δέσμευση του Ενωμένου Επαναστατικού Μετώπου (RUF) για την αποκατάσταση της ειρήνης και της σταθερότητας στη Σιέρρα Λεόνε.
<P>
Η Ευρωπαϊκή Ένωση προέβη σε δύο δηλώσεις, που καταδικάζουν τις παραβιάσεις της ειρηνευτικής συμφωνίας από το RUF και τις απαγωγές μελών της ειρηνευτικής δύναμης του ΟΗΕ. Οι δύο δηλώσεις καλούσαν το Ενωμένο Επαναστατικό Μέτωπο να τηρήσει πιστά τις δεσμεύσεις του βάσει της συμφωνίας της Lomι, και κυρίως σε ό,τι αφορά τη διαδικασία αφοπλισμού.
<P>
Παραμένουμε πεπεισμένοι ότι η συμφωνία της Lomι εξακολουθεί να είναι η καλύτερη ευκαιρία για την επίτευξη διαρκούς ειρήνης στη Σιέρρα Λεόνε. Θα συνεχίσουμε να στηρίζουμε τις προσπάθειες της νόμιμης κυβέρνησης να αποκαταστήσει την ειρήνη και τη σταθερότητα στη χώρα και να θέσει σε εφαρμογή προγράμματα οικονομικής και κοινωνικής ανάκαμψης.
<P>
Η πρόσφατη στήριξη που προσέφερε το Ηνωμένο Βασίλειο στην ειρηνευτική δύναμη UNAMSIL είναι ευπρόσδεκτη - πολύ σωστά το έθεσε ο αξιότιμος βουλευτής κ. Titley εξίσου ευπρόσδεκτη ήταν η απελευθέρωση 139 από τους 486 ομήρους το περασμένο Σαββατοκύριακο, μετά από επέμβαση του Προέδρου της Λιβερίας κ. Taylor.
<P>
Η Επιτροπή είναι ενήμερη για τις εκθέσεις που κάνουν λόγο για την ανάμιξη γειτονικών χωρών, ειδικά της Μπουρκίνα Φάσο και της Λιβερίας, στη λαθραία διακίνηση διαμαντιών και στην παροχή στήριξης στους αντάρτες της Σιέρρα Λεόνε. Η Επιτροπή, από κοινού με τα κράτη μέλη, εξετάζει επί του παρόντος την περιφερειακή διάσταση της σύγκρουσης, με σκοπό να ανταποκριθεί αναλόγως στην περιοχή.
<P>
Η Επιτροπή υπογραμμίζει το ρόλο που θα πρέπει να παίξουν περιφερειακοί οργανισμοί, όπως παραδείγματος χάριν η Οικονομική Κοινότητα των Κρατών της Δυτικής Αφρικής (ECOWAS), στην πρόληψη των συγκρούσεων. Η Επιτροπή χρηματοδοτεί με περιφερειακούς πόρους του ΕΤΑ τον μηχανισμό πρόληψης των συγκρούσεων της ECOWAS, ο οποίος θα μπορούσε να παράσχει έναν ενδεδειγμένο δίαυλο διαλόγου επί του θέματος.
<P>
Σε ό,τι αφορά την ανθρωπιστική βοήθεια, μέσω του ECHO εξακολουθούμε να χρηματοδοτούμε, διαμέσου διεθνών μη κυβερνητικών οργανώσεων, προγράμματα για τη στήριξη κοινοτήτων εκτοπισμένων ατόμων και προσφύγων. Από την αρχή του 1999 το ECHO έχει παράσχει βοήθεια ύψους 14 εκατ. ευρώ περίπου, καλύπτοντας την παροχή ιατροφαρμακευτικής περίθαλψης, θεραπευτικής σίτισης, νερού και αποχέτευσης, και την παροχή ψυχοκοινωνικής στήριξης σε παιδιά που έχουν πληγεί από τον πόλεμο. Επιπλέον, τα κονδύλια αυτά κάλυψαν την παροχή στήριξης σε άτομα που έχουν υποστεί ακρωτηριασμό - τα οποία είναι υπερβολικά πολλά στην εν λόγω χώρα.
<P>
Αυτόν τον μήνα, η Επιτροπή θα επιδιώξει την έγκριση ενός νέου προγράμματος παροχής βοήθειας στη Σιέρρα Λεόνε ύψους 12 εκατ. ευρώ, το οποίο θα καλύψει κατά κύριο λόγο τις ανάγκες των προσφύγων και των εκτοπισμένων στο εσωτερικό της χώρας. Το πρόγραμμα αυτό θα επικεντρωθεί στην παροχή στήριξης πρώτα σε πρόσφυγες στις γειτονικές Γουινέα και Λιβερία, έπειτα σε πληθυσμούς εκτοπισμένων στο εσωτερικό της χώρας, και, τέλος, σε γυναικόπαιδα που έχουν πληγεί από τον πόλεμο και, φυσικά, σε ακρωτηριασμένα άτομα. Όσο για τα παιδιά πρώην πολεμιστές, θα λάβουν και αυτά ψυχοκοινωνική στήριξη.
<P>
Για μένα, το πιο ενδιαφέρον σημείο που απέφερε αυτή τη συζήτηση ήταν όχι μόνο η έκφραση ανησυχιών για την κατάσταση στη Σιέρρα Λεόνε - που ήταν αναμενόμενη - αλλά ο αριθμός των αξιοτίμων βουλευτών, οι οποίοι εξέφρασαν πολύ ξεκάθαρα και με πειστικά επιχειρήματα τις απόψεις τους περί του εμπορίου διαμαντιών. Εκφράζω πολύ θερμά την ελπίδα να λάβουν υπόψη τα κράτη μέλη όσα ειπώθηκαν σε αυτό το Σώμα.

<SPEAKER ID=194 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 18.00.

<CHAPTER ID=10>
Σρι Λάνκα
<SPEAKER ID=195 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Β5-0433/2000 του βουλευτή Van den Bos, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών
<P>
Β5-0449/2000 των βουλευτών Titley και Sakellariou, εξ ονόματος της Ομάδας του Κόμματος των Ευρωπαίων Σοσιαλιστών
<P>
Β5-0457/2000 των βουλευτών Van Orden και Deva, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών
<P>
Β5-0466/2000 των βουλευτών Frahm, Morgantini και Manisco, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών
<P>
Β5-0474/2000 των βουλευτών Lambert, McKenna και Lagendijk, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας
<P>
σχετικά με την κατάσταση στη Σρι Λάνκα

<SPEAKER ID=196 NAME="Foster">
Κύριε Πρόεδρε, το ψήφισμα που προωθούν οι συνάδελφοι κ.κ. Van Orden και Deva αφορά ένα ζήτημα πολύ επίκαιρο και ιδιαίτερα επείγον, παρότι είναι η πρώτη φορά που το Κοινοβούλιο αφιερώνει χρόνο στις τραγικές συγκρούσεις στη Σρι Λάνκα, οι οποίες συνεχίζονται για περισσότερα από 17 χρόνια.
<P>
Το εν λόγω ψήφισμα στέλνει ένα ισχυρό μήνυμα. Οι εχθροπραξίες πρέπει να πάψουν. Οι αντίπαλες πλευρές πρέπει να καθήσουν κάτω και να βρουν μια λογική λύση που να διαρκέσει. Από την άποψη αυτή, θα είναι απολύτως θετικό εάν η διεθνής κοινότητα, είτε μιλάμε για τον ΟΗΕ, την Κοινοπολιτεία, ή την Ευρωπαϊκή Ένωση, διατηρήσει ένα έντονο και συνεχές ενδιαφέρον για τις εξελίξεις.
<P>
Το πολύ εύλογο αυτό ενδιαφέρον δεν πρέπει να παρεμποδίζει το έργο που έχουν ήδη επιτελέσει οι κυβερνήσεις της Ινδίας και της Νορβηγίας, οι εκπρόσωποι των οποίων ασχολούνται αρκετό καιρό τώρα με το δύσκολο και λεπτό έργο του διαμεσολαβητή στις διαπραγματεύσεις. Ξέρω ότι παρά τις τρομερές φρικαλεότητες που έχουν διαπραχθεί κατά του αμάχου πληθυσμού και κατά μελών των διαδοχικών διοικήσεων, τα υψηλότερα κλιμάκια της κυβέρνησης της Σρι Λάνκα είναι πρόθυμα να ξεκινήσουν διαπραγματεύσεις χωρίς καν να θέτουν όρους. Πρέπει όλοι να αναγνωρίσουμε την πρωταρχική σημασία της διατήρησης της εδαφικής ακεραιότητας της Σρι Λάνκα. Πέραν αυτού, υπάρχουν πολλές πολιτικές επιλογές που θα μπορούσαν να αποβούν γόνιμες.
<P>
Η διεθνής κοινότητα, συμπεριλαμβανόμενης της ΕΕ, θα πρέπει να είναι έτοιμη να παράσχει εν ευθέτω χρόνω σημαντική υλική βοήθεια, οποιαδήποτε λύση και αν προκριθεί, και να συνδράμει στην οικονομική και κοινωνική ανασυγκρότηση της χώρας μετά από τόσα χρόνια συγκρούσεων.
<P>
Πάνω απ' όλα, το ψήφισμα του Ευρωπαϊκού Κοινοβουλίου καταδικάζει κατηγορηματικά την τρομοκρατία. Πρόκειται για μια μάστιγα που μας επηρεάζει όλους. Δεν υπάρχει δικαιολογία για τις δολοφονίες και τις καταστροφές στις οποίες προβαίνουν αδιακρίτως οι επονομαζόμενοι Τίγρεις Ταμίλ εναντίον παιδιών και κοινών πολιτών, που απλώς ακολουθούν το καθημερινό τους πρόγραμμα, και εναντίον δημοκρατικά εκλεγμένων πολιτικών. Πρόκειται για επίθεση κατά της πολιτισμένης κοινωνίας και κατά των τόσο πολύτιμων για όλους μας δημοκρατικών θεσμών.
<P>
Αναπόφευκτα, αυτοί που πλήττονται περισσότερο και είναι οι πιο ανυπεράσπιστοι σε τέτοιες καταστάσεις είναι οι υπήκοοι της χώρας στόχου, οι οποίοι διέφυγαν από τον τόπο των συγκρούσεων και προσπαθούν να ξαναφτιάξουν τη ζωή τους στην Ευρώπη. Οι άνθρωποι αυτοί είναι ιδιαίτερα ευάλωτοι σε απειλές και εκφοβισμό από οργανώσεις, οι οποίες δρουν εκ μέρους τρομοκρατών όπως οι Τίγρεις Ταμίλ. Φυσικά, υπάρχουν πολλές άλλες τρομοκρατικές ομάδες, οι δραστηριότητες των οποίων συντηρούνται κατά παρόμοιο τρόπο. Ενεργώντας έξυπνα, αποφεύγουν να παραβούν τους νόμους της χώρας που τους φιλοξενεί, κι έτσι μπορούν να συνεχίσουν τις αποτρόπαιες δραστηριότητές τους ατιμωρητί. Η κατάσταση αυτή πρέπει να αλλάξει.
<P>
Με αυτά τα λόγια, εμπιστεύομαι στο Σώμα το ψήφισμα σχετικά με την κατάσταση στη Σρι Λάνκα.

<SPEAKER ID=197 NAME="Lambert">
Το ζήτημα της θέσεως των Ταμίλ στη Σρι Λάνκα είναι ένα πρόβλημα που υπάρχει από παλιά, τουλάχιστον από το 1948 που η χώρα απέκτησε την ανεξαρτησία της. Έκτοτε υπεγράφησαν συμφωνίες που έδιναν αυτονομία στην βορειοανατολική περιοχή των Ταμίλ, οι οποίες όμως ακυρώθηκαν από την κυβέρνηση.
<P>
Στη διαμάχη τούτη έχουν ήδη χαθεί πάρα πολλές ζωές. Ο κατάλογος με τις βιαιοπραγίες και τις παραβιάσεις των ανθρωπίνων δικαιωμάτων όλο και αυξάνεται εκατέρωθεν - και από τους Τίγρεις Ταμίλ, μα δυστυχώς και από τις δυνάμεις ασφαλείας της κυβέρνησης. Υπάρχουν στοιχεία που τα αποδεικνύουν αυτά, στοιχεία που έχει συγκεντρώσει η Διεθνής Αμνηστία, καθώς και το Υπουργείο Εξωτερικών των ΗΠΑ στην έκθεσή του για τη Σρι Λάνκα για το έτος 1999. Ιδίως νεαροί άνδρες Ταμίλ ενδέχεται να πέσουν θύματα βίαιου εξαναγκασμού εκ μέρους των Τίγρεων Ταμίλ και βίαιων ανακρίσεων εκ μέρους των σωμάτων ασφαλείας.
<P>
Είναι προφανές ότι χιλιάδες άνθρωποι έχουν εκτοπιστεί στο εσωτερικό της Σρι Λάνκα. Χιλιάδες άλλων ανθρώπων ζήτησαν άσυλο, και όλος ο πληθυσμός ζει υπό τον φόβο της βίας. Δεν είμαστε σε θέση να πούμε πώς ακριβώς έχουν τα πράγματα αυτή τη στιγμή, καθώς έχει επιβληθεί πλήρης απαγόρευση στα ΜΜΕ, όπως ορίζει μια δέσμη νέων περιοριστικών νόμων, οι οποίοι τέθηκαν σε ισχύ τον Μάιο. Το ψήφισμα είναι σαφές. Οι συγκεκριμένοι νόμοι πρέπει να αρθούν πριν από τις εκλογές του Αυγούστου.
<P>
Κάτι πρέπει να αλλάξει. Πρέπει να κάνουμε ό,τι μπορούμε για να επιτευχθεί μια ειρηνική και βιώσιμη διευθέτηση της κατάστασης. Είναι σαφές ότι η διεθνής κοινότητα δεν είναι πλέον διατεθειμένη να αντιμετωπίζει τους ένοπλους αγώνες στο εσωτερικό κρατών ως προβλήματα μόνο του εν λόγω κράτους. Είναι επίσης σαφές ότι, πιο απαραίτητες είναι κάποιες μακροπρόθεσμες πολιτικές επενδύσεις και διαπραγματεύσεις, παρά κάποιες πωλήσεις όπλων. Η Βόρειος Ιρλανδία είναι σαφές παράδειγμα των δυσκολιών που προκύπτουν σε παρόμοιες διαδικασίες, αλλά και των ανάλογων δυνατοτήτων. Το ψήφισμα είναι πολύ σημαντικό επειδή ζητά τον άμεσο τερματισμό των εχθροπραξιών, και η έλλειψη προκαταρκτικών όρων είναι μια ευπρόσδεκτη κίνηση.
<P>
Την κατάσταση θα μπορούσε επίσης να βοηθήσει μια συμφωνία μεταξύ των ιδίων των πολιτικών κομμάτων της Σρι Λάνκα ακόμη, χαιρετίζουμε τις προσπάθειες της Νορβηγικής κυβέρνησης, αλλά και άλλων κυβερνήσεων, και πιστεύουμε ότι η Κοινοπολιτεία μπορεί ενδεχομένως να διαδραματίσει πολύτιμο ρόλο στην επίλυση του ζητήματος.

<SPEAKER ID=198 NAME="Heaton-Harris">
Κύριε Πρόεδρε, σήμερα είναι μια ιστορική μέρα, όπως ιστορική είναι και η συζήτησή μας αφού, μετά από 17 χρόνια πολέμου στη Σρι Λάνκα, το Eυρωπαϊκό Κοινοβούλιο συζητά στην πραγματικότητα για πρώτη φορά τους τρόπους με τους οποίους θα επέλθει η ειρήνη σε αυτό το βασανισμένο από τον πόλεμο νησί.
<P>
Το 1948, όταν η Σρι Λάνκα έγινε ανεξάρτητο κράτος, ήταν μια από τις πλουσιότερες χώρες της Νοτίου Ασίας. Το 1952, ο Lee Kuan Yew, νεοεκλεγείς τότε πρωθυπουργός της Σιγκαπούρης, δήλωνε: Φιλοδοξώ να κάνω την Σιγκαπούρη να ανταγωνίζεται τη Σρι Λάνκα σε ευημερία, εκπαιδευτικό σύστημα, και βιοτικό επίπεδο. Σαράντα οκτώ χρόνια αργότερα, αυτό το υπέροχο νησί της Σρι Λάνκα έχει διαλυθεί από μια τρομοκρατική ομάδα που αναγνωρίζεται πλέον ως η ισχυρότερη τρομοκρατική οργάνωση στον κόσμο.
<P>
Στη Σρι Λάνκα ζουν 4 εκατομμύρια Ταμίλ και 15 εκατομμύρια Σιναλέζοι. Ένα εκατομμύριο Ταμίλ ζει στον βορρά τα άλλα τρία εκατομμύρια συνυπάρχουν ειρηνικά με τους Σιναλέζους στον νότο. Κατέχουν υψηλά αξιώματα στο Κολόμπο, ο τωρινός Υπουργός Εξωτερικών είναι Ταμίλ, οι κορυφαίοι επιχειρηματίες της χώρας είναι Ταμίλ, το ίδιο και δικαστές, γιατροί, δικηγόροι και μέλη του υπουργικού συμβουλίου - και ούτω καθεξής. Ωστόσο, αυτός ο άσκοπος πόλεμος συνεχίζεται, μόνο και μόνο για να εξυπηρετήσει τους σκοπούς του ηγέτη των τρομοκρατών, ο οποίος ελαύνεται από τη φιλοδοξία του. Στο ψήφισμα αναφέρεται πόσους ανθρώπους έχει σκοτώσει. Πρέπει να τερματιστεί η δράση της οργάνωσης Τίγρεις για την Απελευθέρωση του Tamil Eelam (LTTE). Ζητώ από τα κράτη μέλη να καταδικάσουν αυτή την τρομοκρατική οργάνωση και να βοηθήσουν στην εδραίωση της ειρήνης και της σταθερότητας στη Σρι Λάνκα, καθώς επίσης να στηρίξουν σθεναρά την πρωτοβουλία που έχουν ήδη αναλάβει οι κυβερνήσεις της Νορβηγίας και της Ινδίας.

<SPEAKER ID=199 NAME="Speroni">
Κύριε Πρόεδρε, βρισκόμαστε γι' ακόμα μια φορά μπροστά σε μια σύγκρουση που αφορά την ανοικτή αντιπαράθεση δύο παρατάξεων. Είναι αλήθεια ότι δεν είναι η πρώτη φορά που ασχολούμαστε με κάτι παρόμοιο, αλλά ανάλογες περιπτώσεις συναντάμε κάθε μέρα.
<P>
Είναι σαφές ότι όλοι ευχόμαστε να επικρατήσει η ειρήνη, ευχόμαστε αυτά τα προβλήματα να επιλύονται με διααπραγματεύσεις και όχι με τα όπλα. Εντούτοις, δεν πρέπει να ξεχνάμε ότι πολλές φορές έχει παραμεληθεί η θεμελιώδης αρχή της αυτοδιάθεσης των λαών, που θυσιάζεται στο βωμό μίας άλλης αρχής, εξίσου έγκυρης αλλά αντίθετης, εκείνη της εδαφικής ακεραιότητας των κρατών. Εδώ πρέπει να επιλέξουμε τη μια ή την άλλη λύση. Δεν λέω ποια είναι η καλύτερη, όμως πρέπει να έχουμε το θάρρος να αντιμετωπίσουμε το πρόβλημα σ' όλες του τις διαστάσεις.
<P>
Αναφέρθηκε από έναν αξιότιμο βουλευτή το κράτος της Σιγκαπούρης. Κάποτε η Σιγκαπούρη αποτελούσε τμήμα της Μαλαισίας, σήμερα είναι ένα ανεξάρτητο κράτος. Υπήρξε ένας διαχωρισμός χωρίς τραύματα, και σήμερα η Σιγκαπούρη δεν αποτελεί πλέον τμήμα της Μαλαισίας, έχει την εδαφική και κρατική ανεξαρτησία της από κάθε άποψη και αυτό χωρίς τραύματα, χωρίς σκοτωμούς, χωρίς βασανιστήρια, χωρίς βία. Αντίθετα, παρακολουθήσαμε, πάντα στην ίδια γεωγραφική περιοχή, μια άλλη σύγκρουση, τη σύγκρουση του Ανατολικού Τιμόρ και αυτό το Κοινοβούλιο έλαβε θέση, με μεγάλη καθυστέρηση, υπέρ της ανεξαρτησίας του ανατολικού τμήματος της νήσου Τιμόρ.
<P>
Λοιπόν, πολλές φορές μου είναι δύσκολο να κατανοήσω πώς τα ίδια άτομα, δηλαδή οι ίδιοι βουλευτές, μπροστά σε καταστάσεις, που δεν θα πω ότι είναι οι ίδιες, αλλά τουλάχιστον παρουσιάζουν αναλογίες, υιοθετούν διαφορετικές θέσεις. Η νήσος του Ανατολικού Τιμόρ χωρίσθηκε στα δύο, υπάρχουν δύο διαφορετικές οντότητες ύστερα από ένα δημοψήφισμα που διεξήχθη δημοκρατικά, αν και όχι υπό τις καλύτερες συνθήκες. Ο πληθυσμός αποφάσισε για το μέλλον του και, έστω μετά από θρήνους, συγκρούσεις, κτλ., κατόρθωσε να πετύχει εκείνο που επιθυμούσε.
<P>
Αναρρωτιέμαι γιατί αυτό το Κοινοβούλιο δεν εύχεται να διεξαχθεί στη Σρι Λάνκα ένα δημοψήφισμα όπως έγινε στο Ανατολικό Τιμόρ, σεβόμενο στη συνέχεια το αποτέλεσμα.

<SPEAKER ID=200 NAME="Evans, Robert J">
Κύριε Πρόεδρε, είναι ανυποχώρητη η επιθυμία μου να επικρατήσει η ειρήνη στη Σρι Λάνκα, και εξίσου ανυποχώρητα καταδικάζω κάθε είδους βία. Ωστόσο, έχω να πω στην κ. Foster και στον κ. Heaton-Harris ότι, καλό θα ήταν να εξακριβώσουν την ακρίβεια των στοιχείων, καθώς και την αξιοπιστία των πηγών τους, γιατί για να βρεθεί μια βιώσιμη λύση σε μια διαμάχη, πρέπει να το θέλουν εξίσου και οι δύο πλευρές.
<P>
Γνωρίζω τη Σρι Λάνκα, έχω πάει εκεί. Μπορώ να σας δώσω παραδείγματα των όσων έχω δει. Έχω δει άνδρες Ταμίλ να παρενοχλούνται στη μέση του δρόμου από κυβερνητικά στρατεύματα. Ξέρω πως οι Ταμίλ χρειάζεται να έχουν 11 σελίδες έγγραφα απλώς και μόνο για να ταξιδέψουν από τη Batticaloa, που βρίσκεται στα ανατολικά, έως την πρωτεύουσα Κολόμπο. Και, όπως όλοι μας σε αυτό το Κοινοβούλιο, όπως και όλοι οι ευρωπαίοι δημοσιογράφοι, δεν έχω καταφέρει να πάω στη Jaffna τώρα τελευταία, ούτε είδα να καλύπτεται καθόλου τηλεοπτικά η μάχη στο Πέρασμα των Ελεφάντων. Στην τηλεόραση είδα τις συγκρούσεις στη Σιέρρα Λεόνε, στην Τσετσενία, στο Κοσσυφοπέδιο, αλλά από τη Σρι Λάνκα τίποτα, επειδή η κυβέρνηση της χώρας δεν επιτρέπει να καλύπτονται τα γεγονότα από τον Τύπο. Και αυτό δεν ξεκίνησε τον περασμένο Μάιο, γινόταν και προηγουμένως.
<P>
Μιλάμε για μια κυβέρνηση, της οποίας ο αμυντικός προϋπολογισμός έχει αυξηθεί κατά 11% μέσα σε έναν μόλις χρόνο, και η οποία κάποια μέρα θα βρεθεί κατηγορούμενη για ανάμιξη στις δολοφονίες κορυφαίων προσωπικοτήτων Ταμίλ και για άλλες παραβιάσεις των ανθρωπίνων δικαιωμάτων. Η ειρήνη που επιδιώκουμε πρέπει να εμπεριέχει όλους τους πολίτες της χώρας, και να βασίζεται στον σεβασμό των ατομικών δικαιωμάτων και στον ανθρωπισμό. Στο πλαίσιο αυτό, οι κυβερνητικοί πόροι πρέπει να χρησιμοποιούνται για την ανάπτυξη των κοινοτήτων, κι όχι να επενδύονται στην καταστροφή τους.

<SPEAKER ID=201 NAME="Patten">
(ΕΝ) Κύριε Πρόεδρε, η Επιτροπή ανησυχεί όσο και οι αξιότιμοι βουλευτές για τον τραγικό και δραματικό εμφύλιο πόλεμο που συνεχίζεται εδώ και 17 χρόνια, έναν εμφύλιο πόλεμο ο οποίος πλήττει σοβαρά τον πληθυσμό της Σρι Λάνκα στο σύνολό του. Καλό είναι να θυμόμαστε ότι έχουν σκοτωθεί πάνω από 60.000 άτομα από τότε που άρχισαν οι συγκρούσεις - και μάλιστα άτομα και από τις δύο εθνοτικές ομάδες.
<P>
Εκτιμάμε τις προσπάθειες που καταβάλλονται στη Σρι Λάνκα για να βρεθεί ειρηνική λύση στη διαμάχη, αλλά θα επαναλάβουμε, όπως είμαι σίγουρος ότι θα έκαναν όλοι οι αξιότιμοι βουλευτές, ότι ανησυχούμε για τον σεβασμό των στοιχειωδών κανόνων του διεθνούς δικαίου για τα ανθρωπιστικά θέματα.
<P>
Η Επιτροπή συμμερίζεται τις ανησυχίες του Ευρωπαϊκού Κοινοβουλίου σε ό,τι αφορά τις τελευταίες εξελίξεις στη Jaffna και στη γύρω περιοχή. Στις 15 Μαου η Προεδρία προέβη σε δήλωση σχετικά με το θέμα της Σρι Λάνκα. Στη δήλωση αυτή καλούσε και τις δύο πλευρές, πρώτον, να σταματήσουν τις εχθροπραξίες και να αρχίσουν διαπραγματεύσεις, δεύτερον, να εγγυηθούν την ασφάλεια του άμαχου πληθυσμού, και, τρίτον, να συνεργαστούν με τη νορβηγική κυβέρνηση στις προσπάθειές της να διευκολύνει την επίλυση της σύγκρουσης μέσω διαπραγματεύσεων.
<P>
Θα ήθελα, ειρήσθω εν παρόδω, να εκφράσω την προσωπική μου εκτίμηση για το ρόλο που διαδραμάτισε η νορβηγική κυβέρνηση, η οποία συχνά μας υπενθυμίζει με τις ενέργειές της στη διεθνή σκηνή τι χάνει η Ευρωπαϊκή Ένωση λόγω της απόφασης που έλαβε ο νορβηγικός λαός στο γνωστό δημοψήφισμα.
<P>
Η δήλωση της Προεδρίας επίσης, πολύ σωστά καλούσε την κυβέρνηση να άρει το συντομότερο δυνατόν τους περιορισμούς που έχει επιβάλει στις ατομικές ελευθερίες και στην ελευθερία του Τύπου, οι οποίοι υιοθετήθηκαν στο πλαίσιο ρυθμίσεων εκτάκτου ανάγκης.
<P>
Σε ό,τι αφορά τη στήριξή μας για την αποκατάσταση των βορείων και ανατολικών περιοχών του νησιού, θα πρέπει πρώτα να βρεθεί βιώσιμη πολιτική λύση και να εδραιωθεί η ειρήνη τουλάχιστον ως ένα σημείο, προτού εμείς αρχίσουμε να σκεφτόμαστε να συμβάλουμε αποφασιστικά σε αυτή τη διαδικασία. Αυτό είναι αρκετά σαφές και εύλογο.
<P>
Η βοήθεια προς τους πρόσφυγες και τα άτομα που έχουν εκτοπιστεί στο εσωτερικό της χώρας θα εξακολουθήσει φυσικά να παρέχεται μέσω της Ύπατης Αρμοστείας του ΟΗΕ για τους Πρόσφυγες και των μη κυβερνητικών οργανώσεων.
<P>
Η Ευρωπαϊκή Επιτροπή θα συνεχίσει να παρέχει έκτακτη ανθρωπιστική βοήθεια σε πληθυσμούς που έχουν πληγεί από την εν λόγω σύγκρουση. Μέσω της αντιπροσωπείας μας στο Κολόμπο παρακολουθούμε στενά την επίδραση αυτής της κατάστασης στον άμαχο πληθυσμό, και βρισκόμαστε μονίμως σε επαφή με τη Διεθνή Επιτροπή Ερυθρού Σταυρού, την Ύπατη Αρμοστεία του ΟΗΕ για τους Πρόσφυγες και τις σημαντικότερες ΜΚΟ.
<P>
Η τελευταία μου επίσκεψη στη Σρι Λάνκα ήταν στο τέλος της δεκαετίας του '80. Πήγα στη Jaffna μέσω αέρος - νομίζω ότι ήμουν ο πρώτος υπουργός ξένης χώρας που έκανε κάτι τέτοιο - και ταξίδεψα στο πίσω μέρος ενός ινδικού στρατιωτικού ελικοπτέρου. Αλίμονο, έχουν περάσει δώδεκα με δεκατρία χρόνια, και η βία συνεχίζεται. Και πλήττει τρομερά μια από τις ωραιότερες χώρες του κόσμου, στην οποία ζουν άνθρωποι με εξαιρετικά ταλέντα. Αυτό το δυναμικό της Σρι Λάνκα, για το οποίο ακούσαμε πριν από λίγο, μας το υπενθυμίζουν οι δηλώσεις του ανώτερου υπουργού Lee Kuan Yew, οι οποίες σπάνια είναι τόσο ακριβείς. Έτσι αναλογιζόμαστε πόσα πράγματα έχει χάσει η χώρα εξαιτίας αυτών των βιαιοπραγιών.
<P>
Όλοι ελπίζουμε να δοθεί πολύ σύντομα ένα τέλος. Αν μπορούμε να συμβάλουμε στο έργο που επιτελούν οι κυβερνήσεις της Νορβηγίας και της Ινδίας για την προσέγγιση των δύο πλευρών, θα ήταν χαρά μας να το κάνουμε.

<SPEAKER ID=202 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 18.00.

<CHAPTER ID=11>
Δικαιώματα τoυ Αvθρώπoυ
<SPEAKER ID=203 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Φιλιππίνες
<P>
Β5-0434/2000 του βουλευτή Haarder, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών
<P>
Β5-0442/2000 των βουλευτών Collins και Ribeiro e Castro, εξ ονόματος της Ομάδας Ένωση για την Ευρώπη των Εθνών
<P>
Β5-0454/2000 των βουλευτών Schori, Sakellariou και Linkhor, εξ ονόματος της Ομάδας του Κόμματος των Ευρωπαίων Σοσιαλιστών
<P>
Β5-0458/2000 του βουλευτή Posselt, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών
<P>
Β5-0467/2000 των βουλευτών Krivine, Seppδnen, Vinci και Cossutta, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών
<P>
Β5-0473/2000 των βουλευτών Isler-Bιguin, Kreissl-Dφrfler, Wuori και McKenna, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας
<P>
σχετικά με τις Φιλιππίνες
<P>
Ισημερινή Γουινέα
<P>
Β5-0435/2000 των βουλευτών Gasςliba i Bφhm και Sαnchez Garcνa, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών
<P>
Β5-0455/2000 των βουλευτών Martνnez Martνnez, Sauquillo Pιrez del Arco και Menιndez del Valle, εξ ονόματος της Ομάδας του Κόμματος των Ευρωπαίων Σοσιαλιστών
<P>
Β5-0459/2000 της βουλευτού Ferrer, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών
<P>
Β5-0468/2000 των βουλευτών Marset Campos και Cossutta, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών
<P>
σχετικά με την Ισημερινή Γουινέα
<P>
Ιράν (δημοσιογραφικός κώδικας)
<P>
Β5-0436/2000 των βουλευτών Malmstrφm και Ries, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών
<P>
Β5-0440/2000 των βουλευτών Belder και Van Dam, εξ ονόματος της Ομάδας για την Ευρώπη της Δημοκρατίας και της Διαφοράς
<P>
Β5-0447/2000 των βουλευτών Rόhle, Boumιdienne-Thiery και Cohn-Bendit, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας
<P>
Β5-0450/2000 των βουλευτών Schori και Sakellariou, εξ ονόματος της Ομάδας του Κόμματος των Ευρωπαίων Σοσιαλιστών
<P>
Β5-0460/2000 του βουλευτή Posselt, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών
<P>
Β5-0469/2000 των βουλευτών Boudjenah και Morgantini, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών
<P>
σχετικά με το Ιράν
<P>
Βιρμανία
<P>
Β5-0437/2000 του βουλευτή Van den Bos, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών
<P>
Β5-0446/2000 της βουλευτού McKenna, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας
<P>
Β5-0451/2000 των βουλευτών Schori, Sakellariou και Veltroni, εξ ονόματος της Ομάδας του Κόμματος των Ευρωπαίων Σοσιαλιστών
<P>
Β5-0461/2000 της βουλευτού Maij-Weggen, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών
<P>
Β5-0470/2000 του βουλευτή Vinci, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών
<P>
σχετικά με τη Βιρμανία
<P>
Ποδόσφαιρο: "Euro 2000" και πρόληψη του χουλιγκανισμού
<P>
Β5-0462/2000 των βουλευτών Stockton, Heaton-Harris και Perry, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών
<P>
σχετικά με το δικαίωμα στην ασφάλεια κατά το Euro 2000
<P>
Φιλιππίνες

<SPEAKER ID=204 NAME="Thors">
SV) Κύριε Πρόεδρε, αξιότιμε Επίτροπε, η κρίση στις Φιλιππίνες στην οποία αναφερόμαστε είναι τραγική. Εκπροσωπώ μία εκ των χωρών που πολίτες της είναι όμηροι εκεί. Κάνουμε έκκληση στην Ευρωπαϊκή Επιτροπή να συνεχίσουν οι εκπρόσωποί της τις εκκλήσεις στον Πρόεδρο Estrada να απέχει από τη χρήση βίας, που θα μπορούσε να θέσει σε κίνδυνο τη ζωή των ομήρων. Ελπίζω, επίσης, ολόψυχα ολόκληρη η ιατρική βοήθεια να τεθεί στη διάθεση των ομήρων, π.χ. να μπορούσε να επιτραπεί η είσοδος στην οργάνωση Γιατροί Χωρίς Σύνορα, ώστε να μπορέσουμε κατ' αυτόν τον τρόπο να διασφαλίσουμε τη ζωή των ανθρώπων που τώρα είναι όμηροι.
<P>
Ωστόσο, σε κάθε τραγικό γεγονός υπάρχει κάτι από το οποίο μπορεί κανείς να διδαχθεί. Πιστεύω ότι ο φινλανδικός λαός έμαθε ότι η αιτία αυτής της σύγκρουσης είναι οι κοινωνικές αδικίες και ότι, ακόμη κι αν βρισκόμαστε μακριά ο ένας από τον άλλον, μας αφορούν ακριβώς οι κοινωνικές αδικίες και οι παραβιάσεις των ανθρωπίνων δικαιωμάτων.

<SPEAKER ID=205 LANGUAGE="DE" NAME="Posselt">
Κύριε Πρόεδρε, κύριε Επίτροπε, πρέπει ως Ευρωπαίοι να είμαστε προσεκτικοί, όταν ασχολούμαστε με τέτοια κινήματα αυτονομιστών, όπως αναφέρθηκαν εδώ. Και τούτο διότι πολλά από τα σύνορα με τα οποία έχουμε να κάνουμε σε αυτές τις χώρες που αποτελούνται από συμπλέγματα νήσων, όπως οι Φιλιππίνες, η Ινδονησία και η Μαλαισία, είναι απλά τεχνητά σύνορα που χάραξε η αποικιοκρατία σύμφωνα με τα δικά μας πολιτικά και οικονομικά συμφέροντα και διαμέλισε τα μορφώματα που είχαν συγκροτηθεί στην πορεία της ιστορίας. Ως εκ τούτου φταίμε εμείς για πολλές από τις συγκρούσεις στη συγκεκριμένη περιοχή. Τούτο δεν σημαίνει ότι ως Ευρωπαίοι δεν έχουμε καθήκον να μεριμνήσουμε ώστε να μην επέλθει η ολοκληρωτική διάλυση των μορφωμάτων αυτών, με όλους τους κινδύνους που συνεπάγεται αυτό. Απλά δεν πρέπει να σηκώνουμε πολύ ψηλά τη μύτη και οφείλουμε να αναγνωρίσουμε ότι μας ανήκει ένα μεγάλο μερίδιο της ευθύνης στις εξελίξεις αυτές.
<P>
Ωστόσο είναι φυσικά καθήκον μας να επιφέρουμε εδώ ειρήνη και σταθερότητα και προπάντων να αντιμετωπίσουμε εκείνους τους εγκληματίες που χρησιμοποιώντας ως πρόφαση την πολιτική απαγάγουν και κακοποιούν αθώους τουρίστες, πολίτες της Ευρωπαϊκής Ένωσης, υπό τις πλέον φρικιαστικές συνθήκες. Δεν υπάρχει κανένα πολιτικό επιχείρημα που να δικαιολογεί τα βασανιστήρια που υφίστανται οι άνθρωποι εκεί. Επομένως, καλούμε τους εγκληματίες αυτούς να ελευθερώσουν αμέσως τους πολίτες της Ευρωπαϊκής Ένωσης και όλους τους άλλους ομήρους και παρέχουμε την πλήρη υποστήριξή μας στον κ. Solana και σε όλους εκείνους που συμβάλλουν στον τερματισμό αυτού του δράματος. Θα πρέπει να δούμε το δραματικό αυτό συμβάν και ως προειδοποίηση προς εμάς να πάψουμε να αποστρέφουμε το πρόσωπό μας από αυτές τις περιοχές της υφηλίου ή να φροντίζουμε μόνο για τα οικονομικά μας συμφέροντα και να συμβάλουμε στην εγκαθίδρυση της σταθερότητας και της ειρήνης μια και εκεί υπάρχουν εστίες συγκρούσεων και ματωμένες πληγές που συχνά έχουμε προκαλέσει εμείς οι ίδιοι στην πορεία της ιστορίας.

<SPEAKER ID=206 NAME="Isler Bιguin">
Κύριε Πρόεδρε, αγαπητοί συνάδελφοι, η σκέψη μας είναι με τους ομήρους και τους συμπολίτες μας που το μόνο που ήθελαν ήταν να ανακαλύψουν άλλους λαούς και που συνεχίζουν να κρατούνται ως όμηροι από την ένοπλη ομάδα Abu Sayyaf για την οποία είναι πολύ δύσκολο να μάθουμε αν είναι μεγαλοληστές ή αν έχουν πολιτικές διεκδικήσεις. Σήμερα, η νήσος Jolo βρίσκεται στο επίκεντρο των εχθροπραξιών με αυτή την τρομερή υπόθεση ομηρείας.
<P>
Στις νήσους αυτές, που χαρακτηρίζονται από πλούσια τροπική βλάστηση και από τεράστια φτώχεια, οι βομβαρδισμοί χωριών, οι απαγωγές, οι απαιτήσεις λύτρων, οι βασανισμοί είναι κάτι το συνηθισμένο. Αυτή η υπόθεση ομηρείας, καθώς και οι πολλαπλές παραβιάσεις των δικαιωμάτων του ανθρώπου, δείχνουν πόσο έχουν βυθιστεί στην εγκληματικότητα αυτά τα ένοπλα αντιπολιτευτικά κινήματα.
<P>
Παρόλο που δεν μπορούμε να ανεχτούμε αυτές τις συνεχείς παραβιάσεις των δικαιωμάτων του ανθρώπου, λυπούμαστε επίσης για την αποτυχία των ειρηνευτικών συνομιλιών με την κυβέρνηση των Φιλιππίνων. Ξέρουμε επίσης ότι η βία έχει τις ρίζες της στη φτώχεια.
<P>
Για το λόγο αυτόν, υποστηρίζουμε σθεναρά την έκκληση που απηύθυνε ο αρχιεπίσκοπος της Μανίλα στον Πρόεδρο Estrada για την εφαρμογή κοινωνικοοικονομικών μεταρρυθμίσεων. Χωρίς πολιτική βούληση για μια θετική έκβαση, πρέπει να ξέρουμε ότι η βία θα συνεχιστεί.
<P>
Ισημερινή Γουινέα

<SPEAKER ID=207 LANGUAGE="ES" NAME="Gasςliba i Bφhm">
Κύριε Πρόεδρε, κυρίες και κύριοι βουλευτές, η υπόθεση που μας απασχολεί είναι ένα από τα ζητήματα που άξιζαν και σε περασμένες περιπτώσεις την προσοχή αυτού του Κοινοβουλίου. Πρόκειται για την υπόθεση της Ισημερινής Γουινέας, μίας από τις τόσες αφρικανικές χώρες που πραγματοποίησαν μία πολύ κακή μετάβαση από την εποχή της αποικιοκρατίας, όπου οι παλαιές αποικιακές σχέσεις, από τη μία πλευρά, και οι φιλοδοξίες άλλων κρατών μελών της Ένωσης για επέκταση της σφαίρας επιρροής τους, από την άλλη, αποτέλεσαν εμπόδια για την κατάλληλη υποστήριξη που απαιτείται για την εφαρμογή ενός αυθεντικού δημοκρατικού συστήματος.
<P>
Το 1999 διενεργήθηκαν στην Γουινέα γενικές βουλευτικές εκλογές, κατά τις οποίες οι διεθνείς παρατηρητές διαπίστωσαν ότι είχαν παραβιασθεί τα ανθρώπινα δικαιώματα, οι δημοκρατικές εγγυήσεις και η διαφάνεια της πληροφόρησης. Τώρα ενδέχεται να ξαναβρεθούμε αντιμέτωποι με την ίδια κατάσταση στις προσεχείς εκλογές της 28ης Μαΐου, για το λόγο αυτό, όπως αναφέρεται σε αυτό το ψήφισμα, ζητούμε την κατάλληλη παρέμβαση της Ευρωπαϊκής Ένωσης για να διασφαλιστεί ότι αυτή τη φορά θα διεξαχθούν δημοκρατικές εκλογές.

<SPEAKER ID=208 LANGUAGE="ES" NAME="Sauquillo Pιrez del Arco">
Κύριε Πρόεδρε, έχει εξηγηθεί ήδη ποιο είναι το κίνητρο για αυτό το ψήφισμα: στην Ισημερινή Γουινέα: επικρατεί μία εξαιρετικά δυσχερής πολιτική και κοινωνική κατάσταση.
<P>
Κατ' αρχάς, δεν έχουν γίνει βήματα προς την εδραίωση ενός κράτους δικαίου με μία πολυκομματική δημοκρατία και με απόλυτο σεβασμό των ανθρωπίνων δικαιωμάτων. Κατά δεύτερο λόγο, ο πληθυσμός ζει υπό δύσκολες συνθήκες ένδειας. Η κυβέρνηση του προέδρου Teodoro Obiang έχει αθετήσει μία προς μία όλες τις υποσχέσεις για εκδημοκρατισμό, τις οποίες έδωσε ενώπιον της διεθνούς κοινότητας. Τα κόμματα της αντιπολίτευσης βρίσκονται αντιμέτωπα με τη διαρκή δίωξη των ηγετών και των αγωνιστών τους, κάποιοι από τους οποίους συλλαμβάνονται αυθαίρετα και ενίοτε υφίστανται βασανιστήρια. Φυσικά, δεν έχουν πρόσβαση στα μέσα επικοινωνίας και βρίσκονται αντιμέτωπα με νοθευμένες εκλογικές διαδικασίες, κατά τις οποίες η διαφάνεια και η τιμιότητα λείπουν παντελώς.
<P>
Ενόψει των δημοτικών εκλογών της 28ης Μαΐου, υπάρχουν κάποιες ενδείξεις που μας ανησυχούν, γιατί μέχρι σήμερα δεν έχει διασφαλιστεί καμία συνθήκη εκδημοκρατισμού για την διεξαγωγή αυτών των εκλογών. Για το λόγο αυτό, ανησυχούμε και ζητούμε να επιμείνουμε ώστε να δούμε πώς θα διεξαχθούν.
<P>
Η Γουινέα βυθίζεται όλο και περισσότερο στην υπανάπτυξη. Παραδόξως, τα έσοδά της, που προέρχονται από το πετρέλαιο, γίνονται όλοι και μεγαλύτερα, ωστόσο στους κατοίκους της δεν καταλήγει τίποτα από αυτά, καθώς παραμένουν όλα αποκλειστικά στα χέρια της ηγετικής τάξης.
<P>
Ενώπιον αυτής της κατάστασης, όπως φανερώνει το ψήφισμα που παρουσιάσαμε, ζητούμε από την κυβέρνηση της Ισημερινής Γουινέας να αρχίσει πραγματικά τη μετάβαση προς τη δημοκρατία, πρώτο βήμα της οποίας θεωρούμε πως μπορούν να είναι αυτές οι ελεύθερες δημοτικές εκλογές. Η Ένωση οφείλει να ασκήσει πιέσεις προς αυτή την κατεύθυνση, όντας πάντα σε επιφυλακή και χωρίς να πιστεύει άλλες ψεύτικες υποσχέσεις του Προέδρου Obiang.
<P>
Για το λόγο αυτό, εάν οι δημοτικές εκλογές διεξαχθούν υπό τις παρούσες συνθήκες, χωρίς κανένα είδος εγγυήσεων, δεν πρέπει να επαναλάβουμε με κανέναν τρόπο τη συνεργασία με τη Γουινέα, με μόνη εξαίρεση την ανθρωπιστική βοήθεια. Το άρθρο 5 της Σύμβασης της Lomι υποχρεώνει την Ένωση και όλα τα κράτη μέλη να απαιτούν τη δημοκρατία και το σεβασμό των ανθρωπίνων δικαιωμάτων στην Ισημερινή Γουινέα. Για το λόγο αυτό πιστεύουμε ότι το Κοινοβούλιο οφείλει να συνεχίσει προς αυτή ακριβώς την κατεύθυνση.

<SPEAKER ID=209 LANGUAGE="ES" NAME="Ferrer">
Κύριε Πρόεδρε, η προκήρυξη δημοτικών εκλογών από τον Πρόεδρο Obiang θα έπρεπε να αποτελεί ένα θετικό βήμα στην πορεία εκδημοκρατισμού αυτής της χώρας, και για τούτο το λόγο, αυτή καθεαυτή, θα έπρεπε να την εκτιμήσουμε θετικά.
<P>
Πόσο μάλιστα εάν λάβουμε υπόψη ότι ο Πρόεδρος της Γουινέας υπήρξε ένας από εκείνους που υπέγραψαν τη δήλωση του Καΐρου και το συνοδευτικό σχέδιο δράσης, όπου αναγνωρίζεται η ανάγκη για εδραίωση των δημοκρατικών αρχών, που βασίζονται στο δικαίωμα όλων των πολιτών να επιλέγουν ελεύθερα τους πολιτικούς τους ηγέτες μέσω ελεύθερων εκλογών, και κατά συνέπεια η ανάγκη για διασφάλιση της διεξαγωγής των εκλογών σε συνθήκες ελευθερίας και διαφάνειας και για έγκριση των μέσων που απαιτούνται για την ομαλή διεξαγωγή της παρακολούθησής τους.
<P>
Ωστόσο, η εμπειρία από προηγούμενες εκλογές, στις οποίες διαπιστώθηκαν σοβαρές ανωμαλίες, πλήρης έλλειψη διαφάνειας και έλλειψη δημοκρατικών εγγυήσεων, που συνεχίζει να παρατηρείται στην Γουινέα, απαιτεί από εμάς όχι μόνο να παρακολουθήσουμε με μεγάλη προσοχή τη διεξαγωγή της προσεχούς εκλογικής διαδικασίας, αλλά και να απαιτήσουμε εξαιρετικά επίμονα από την κυβέρνηση της Γουινέας και τον Πρόεδρο Obiang να υιοθετήσουν τα κατάλληλα μέτρα για τη διασφάλιση του αδιάβλητου χαρακτήρα αυτών των εκλογών.
<P>
Ιδιαίτερα, πρέπει να φροντίσουμε ώστε η διαδικασία να είναι ανοιχτή σε όλες τις πολιτικές δυνάμεις - γεγονός που προϋποθέτει την απελευθέρωση των πολιτικών κρατουμένων - καθώς και να παρασχεθούν στην αντιπολίτευση εγγυήσεις για την πλήρη άσκηση των πολιτικών της ελευθεριών. Πρέπει επίσης να απαιτήσουμε την παρουσία παρατηρητών, οι οποίοι θα μπορέσουν να παρακολουθήσουν, με πλήρη ελευθερία, τη διεξαγωγή των εκλογών αυτών και να διαπιστώσουν εάν τηρήθηκαν οι δημοκρατικές αρχές.
<P>
Η διεξαγωγή αυτών των εκλογών ίσως σημαίνει για την Γουινέα την ευκαιρία να αρχίσει να βαδίζει στο δρόμο προς τη δημοκρατία. Και ίσως σημαίνει, επίσης, την εκ νέου συνάντησή της με την Ευρωπαϊκή Ένωση και την απόκτηση της βοήθειας που η Ευρωπαϊκή Ένωση είναι διατεθειμένη να της παράσχει εάν υπάρξει σεβασμός προς τη δημοκρατία.
<P>
Για το λόγο αυτό, ως Κοινοβούλιο έχουμε την υποχρέωση να ασκήσουμε πίεση στον πρόεδρο Obiang και να απαιτήσουμε από αυτόν να πραγματοποιηθούν και να διεξαχθούν οι εκλογές αυτές σύμφωνα με τις δημοκρατικές αρχές. Γιατί μόνο έτσι θα καταφέρουμε να αποκτήσει ξανά ο λαός της Γουϊνέας την πλήρη ελευθερία του.
<P>
(Χειροκροτήματα)

<SPEAKER ID=210 LANGUAGE="ES" NAME="Marset Campos">
Κύριε Πρόεδρε, δεν επιτρέπεται και δεν πρέπει να χαθεί η ευκαιρία που παρουσιάζεται για την επανέναρξη της δημοκρατικής πορείας για το λαό της Γουινέας και, πάνω από όλα, για τη νεολαία της, δεδομένου ότι, σε ένα περιβάλλον όπου οξύνεται η φτώχεια και η ανισότητα, η κατάρρευση της δημοκρατίας επιφέρει, ως αντιστάθμισμα, το ξέσπασμα ενός κύκλου βίας και καταπίεσης, ο οποίος με τη σειρά του καταλήγει σε πολεμική σύγκρουση, συχνά υποδαυλιζόμενη από το εξωτερικό.
<P>
Η Ευρωπαϊκή Ένωση οφείλει να ζητήσει με κάθε τρόπο από την κυβέρνηση της Ισημερινής Γουινέας να απελευθερώσει όλους τους πολιτικούς κρατούμενους και να παύσει την καταπίεση που ασκείται εναντίον των δημοκρατικών δυνάμεων, ώστε να διασφαλιστεί ότι οι προσεχείς δημοτικές εκλογές θα αποτελέσουν ελπίδα για το λαό της Γουινέας και απαρχή καρποφόρων σχέσεων μεταξύ της Γουινέας και της Ευρωπαϊκής Ένωσης.
<P>
Ιράν (δημοσιογραφικός κώδικας)

<SPEAKER ID=211 NAME="Ludford, The Baroness">
Ο αγώνας στο Ιράν για μεταρρυθμίσεις και για ελευθερία παρουσιάζει μεγάλο ενδιαφέρον. Έχουμε αρκετούς λόγους να είμαστε αισιόδοξοι: εξελέγη Πρόεδρος ο Khatami και οι μεταρρυθμιστές υποψήφιοι έλαβαν στις εκλογές του Φεβρουαρίου τη συντριπτική πλειοψηφία των ψήφων. Αλλά, όπως σημειώνει το Παρατηρητήριο των Ανθρωπίνων Δικαιωμάτων, ο αγώνας για τον έλεγχο του Τύπου είναι από πολλές πλευρές αγώνας για τον έλεγχο των μελλοντικών κατευθύνσεων της Ισλαμικής Δημοκρατίας συνολικά.
<P>
Η ίδια αυτή επιτυχία που σημείωσαν οι προγραμματικές δηλώσεις των μεταρρυθμιστών φαίνεται να έχει προκαλέσει την έντονη αντίθεση των αντιδραστικών συντηρητικών δυνάμεων και την επιθυμία να τιμωρήσουν την πλειοψηφία που υπερψήφισε τον Φεβρουάριο τις μεταρρυθμίσεις. Έχουν βάλει στο στόχαστρό τους τον ανεξάρτητο Τύπο, γιατί είναι από τους κυριότερους διαύλους έκφρασης των μεταρρυθμιστών. Τέτοιες προσπάθειες σίγουρα δεν μπορούν να τελεσφορήσουν μακροπρόθεσμα, γιατί ο πληθυσμός, που κατά μεγάλο μέρος αποτελείται από νέους ανθρώπους, ανυπομονεί να επέλθουν αλλαγές, δείχνοντας έτσι ότι το Iσλάμ είναι απόλυτα συμβατό με τις εγγυήσεις δικαιωμάτων και ελευθεριών.
<P>
Πρέπει να κάνουμε ό,τι περνάει από το χέρι μας για να ενθαρρύνουμε και να στηρίξουμε τις μεταρρυθμίσεις, οι οποίες θα πρέπει να περιλαμβάνουν ιδίως βασικές νομικές εγγυήσεις για την ελευθερία έκφρασης, όπως απαιτεί το Διεθνές Σύμφωνο Ατομικών και Πολιτικών Δικαιωμάτων, στο οποίο το Ιράν είναι συμβαλλόμενο μέρος.
<P>
Στο μεταξύ, καλούμε το Ιράν να θέσει τέρμα στον διωγμό και τις ποινικές διώξεις κατά δημοσιογράφων και συγγραφέων για απόψεις, οι οποίες δεν απειλούν ούτε τη δημόσια τάξη, ούτε την εθνική ασφάλεια, αλλά απλώς και μόνο τα ίδια τα συμφέροντα των συντηρητικών.

<SPEAKER ID=212 LANGUAGE="NL" NAME="Van Dam">
Κύριε Πρόεδρε, bahar στα περσικά σημαίνει άνοιξη. Είναι ο τίτλος μιας νέας ανεξάρτητης εφημερίδας στην Ισλαμική Δημοκρατία του Ιράν. Ελπίζουμε να εκδίδεται ακόμη η ημερήσια αυτή εφημερίδα. Το όνομα Bahar υπονοεί ένα ολόκληρο πολιτικό πρόγραμμα, μία φανερή υποστήριξη στην πολιτική μεταρρυθμίσεων του προέδρου Khatami. Ο στόχος αυτού του προγράμματος μπορεί να συνοψισθεί σε μία φράση: κοινωνία των πολιτών.
<P>
Οι συντηρητικοί κύκλοι στο Ιράν θεώρησαν τη γραμμή αυτή ως μία συνειδητή προσπάθεια εκκοσμίκευσης του κράτους τους. Και δεν είχαν άδικο. Προς όλο και μεγαλύτερη δυσαρέσκειά τους, αυτοί οι διαπρύσιοι υποστηρικτές του πολιτικού status quo της Ισλαμικής Δημοκρατίας βρίσκονται όλο και περισσότερο σε θέση άμυνας από όταν ανέλαβε τα καθήκοντά του ο πρόεδρος Khatami το 1998. Μία ταπεινωτική νίκη στις κοινοβουλευτικές εκλογές πριν από λίγους μήνες υπογράμμισε σε πόσο δεινή κατάσταση έχουν περιέλθει.
<P>
Προκειμένου να αντιστρέψουν την κατάσταση, οι σκληροπυρηνικοί στην Τεχεράνη δεν φείδονται κανενός μέσου. Για παράδειγμα, θα μπορούσα να αναφέρω τη σειρά των μακάβριων δολοφονιών ανεξαρτήτων διανοουμένων πριν από ενάμισι χρόνο περίπου, ή την ανηλεή καταστολή των φοιτητικών διαμαρτυριών πέρυσι. Και σα να μην έφταναν όλα αυτά, οι οπαδοί του ηγέτη της επανάστασης Khamenei διαρκώς επιχειρούν να φιμώσουν τον ανεξάρτητο και μετριοπαθώς κριτικά διακείμενο Τύπο απαγορεύοντας την έκδοση εφημερίδων. Το πλήγμα των κοινοβουλευτικών εκλογών ήταν ιδιαίτερα ισχυρό για τους σκληροπυρηνικούς συντηρητικούς. Γι' αυτό και η λυσσαλέα αντίδρασή τους τον προηγούμενο μήνα: το κλείσιμο όλων των μεταρρυθμιστικών εφημερίδων εκτός από τρεις.
<P>
Το κοινό ψήφισμα που έχει υποβληθεί απευθύνει έκκληση υπέρ των καταδιωκόμενων ή καταδικασμένων σε ανεργία δημοσιογράφων στο Ιράν. Αυτοί γνωρίζουν ότι τους υποστηρίζει η συντριπτική πλειονότητα του πληθυσμού. Γιατί; Διότι είχαν το θάρρος να εκφρασθούν δημόσια κατά του έντονου κοινωνικού αυταρχισμού που στηρίζεται σε κατάφωρα τρομοκρατικές μεθόδους του κρατικού μηχανισμού. Με το ψήφισμα αυτό το Ευρωπαϊκό Κοινοβούλιο εκφράζει την αλληλεγγύη του με τους συντάκτες των εφημερίδων στο Ιράν στον αγώνα τους υπέρ της ελευθεροτυπίας και κατά της φίμωσης του Τύπου.

<SPEAKER ID=213 LANGUAGE="DE" NAME="Rόhle">
Κύριε Πρόεδρε, κυρίες και κύριοι, σας ευχαριστώ για τη δυνατότητα που μου προσφέρετε να μιλήσω και σήμερα πάλι για το Ιράν. Η μεταρρυθμιστική διαδικασία στο Ιράν κινδυνεύει. Ήδη προτού μπορέσει να συγκληθεί η νεοεκλεγείσα μεταρρυθμιστική κυβέρνηση, κλιμακώνονται κατά τρόπο επικίνδυνο οι συγκρούσεις για την εξουσία. Είμαστε θορυβημένοι για τη χειραγωγημένη ενημέρωση σχετικά με τη διάσκεψη του ιδρύματος Heinrich Bφll στο Βερολίνο και ανησυχούμε πάρα πολύ για τη σύλληψη δημοσιογράφων και αντιφρονούντων διανοούμενων λόγω της διάσκεψης αυτής.
<P>
Πέραν τούτου είμαστε θορυβημένοι και λόγω της απαγόρευσης όλων των εφημερίδων και περιοδικών που εκδίδονται στο Ιράν με προσανατολισμό τη μεταρρύθμιση. Καλούμε τις ιρανικές αρχές να ελευθερώσουν αμέσως τους δημοσιογράφους και εκείνους που είχαν συλλάβει επειδή συμμετείχαν στη διάσκεψη, να ακυρώσουν όλα τα εντάλματα που έχουν εκδοθεί σχετικά και να επιτρέψουν και πάλι την κυκλοφορία των απαγορευμένων εφημερίδων και περιοδικών, αλλά κυρίως να σεβαστούν την πολιτική βούληση του ιρανικού πληθυσμού που εκφράστηκε εντυπωσιακά με τα αποτελέσματα των εκλογών. Παρακαλούμε το Συμβούλιο και τα κράτη μέλη καθώς και την Επιτροπή να υποστηρίξουν αυτά τα αιτήματα απέναντι στο Ιράν και να ορίσουν τον σεβασμό των ανθρωπίνων δικαιωμάτων ως βάση για κάθε περαιτέρω συνεργασία με το Ιράν.

<SPEAKER ID=214 LANGUAGE="DE" NAME="Posselt">
Κύριε Πρόεδρε, αντιμετωπίζουμε αυτήν την εποχή πάρα πολλές περιπτώσεις κατάργησης της ελευθερίας του Τύπου. Την περασμένη εβδομάδα τα στρατεύματα του κ. Putin έκαναν κατάληψη στον μεγαλύτερο εκδοτικό οίκο της αντιπολίτευσης στη Ρωσία. Χθες έγινε το ίδιο με τον ανεξάρτητο ραδιοσταθμό του Βελιγραδίου. Στο Ιράν βλέπουμε να απαγορεύονται εφημερίδες που δεν κάνουν τίποτε άλλο παρά μόνο να μεταδίδουν τη φωνή των δυνάμεων και των ανθρώπων που σημείωσαν μεγάλη επιτυχία στις προηγούμενες εκλογές και ενσάρκωναν, αλλά και ενσαρκώνουν ακόμα, την ελπίδα για πολυφωνία στο Ιράν. Ως εκ τούτου συντάσσομαι πλήρως με τα λεγόμενα της συναδέλφου Rόhle. Πρέπει να εκμεταλλευτούμε την παρούσα φάση για να υποστηρίξουμε μαζικά τις δημοκρατικές και μεταρρυθμιστικές δυνάμεις στο Ιράν, καθότι προς στιγμή η κατάσταση χαρακτηρίζεται μεν από ένα νέο ξεκίνημα για την πρόοδο αλλά και από την οπισθοδρόμηση ταυτόχρονα. Είναι πολύ σημαντικό να μην αφήσουμε μόνες τους τις δυνάμεις αυτές στην απομόνωση που στοχεύει το καθεστώς. Για τον λόγο αυτό ήταν τόσο καταστροφικά τα γεγονότα της διάσκεψης στο Βερολίνο, καθότι το καθεστώς τα χρησιμοποιεί ως πρόφαση για να προβεί σε διώξεις των αντιφρονούντων στο Ιράν.
<P>
Είμαι της άποψης ότι η μοναδική δυνατότητα για να επηρεάσουμε τις εξελίξεις αυτές είναι πράγματι ένας διάλογος με το Ιράν. Δεν πρέπει να αφήσουμε τώρα μόνη της την αντιπολίτευση, λαμβάνοντας μέτρα που ενισχύουν την απομόνωση. Πρέπει αντίθετα να καλλιεργήσουμε εντατικές επαφές με την κυβέρνηση και την αντιπολίτευση και να ασκήσουμε ισχυρή πίεση μέσω του Συμβουλίου, του Ευρωπαϊκού Κοινοβουλίου και της Επιτροπής ώστε να μην περισταλεί τελείως η έτσι κι αλλιώς πολύ αδύναμη αλλά ελπιδοφόρα διαδικασία εκδημοκρατισμού στο Ιράν.
<P>
Βιρμανία

<SPEAKER ID=215 LANGUAGE="NL" NAME="Maaten">
Κύριε Πρόεδρε, γιορτάζουμε σήμερα μία λυπηρή επέτειο, τα δέκα χρόνια από τον εκλογικό θρίαμβο του Εθνικού Συνασπισμού για τη Δημοκρατία (ΝLD) στη Βιρμανία. Λέω λυπηρή εξαιτίας της επιτυχίας της βιρμανικής χούντας να αναγνωρισθεί διεθνώς. Αναφέρομαι βέβαια στην ένταξη της χώρας στον Σύνδεσμο Κρατών Νοτιοανατολικής Ασίας (ASEAN). Διόλου απίθανο η ένταξη αυτή να έγινε με κάθε καλή πρόθεση εκ μέρους των άλλων κρατών μελών του ASEAN και με την ελπίδα ότι θα συνέβαλε στον εκδημοκρατισμό της χώρας. Διαπιστώνουμε ωστόσο ότι η ένταξη δεν έφερε τα επιδιωκόμενα αποτελέσματα, μάλιστα μπορεί να πέτυχε ακριβώς το αντίθετο αν κρίνουμε από το σαρδόνιο χαμόγελο στα πρόσωπα των ισχυρών ανδρών της Βιρμανίας, όντας οικοδεσπότες της Συνόδου Υπουργών Οικονομικών του ASEAN νωρίτερα αυτό το μήνα.
<P>
Η σχέση μεταξύ της Ευρωπαϊκής Ένωσης και του ASEAN δεν πιστεύουμε ότι θα πρέπει να υποστεί πλήγμα εξαιτίας των προβλημάτων της Βιρμανίας. Όχι, διότι οι σχέσεις μας είναι εξαιρετικά σημαντικές. Αυτό φυσικά δεν σημαίνει ότι δεν θα πρέπει να αξιοποιούμε κάθε ευκαιρία για να θέτουμε το βιρμανικό πρόβλημα προς συζήτηση κατά τις επαφές μας με το ASEAN.
<P>
Συγχρόνως, θα πρέπει να διαπιστώσουμε ότι οι κυρώσεις μας δεν είχαν ουσιαστικά αποτελέσματα. Ίσως θα πρέπει να σκεφθούμε εάν θα μπορούσαμε να επιβάλουμε τις λεγόμενες "έξυπνες" κυρώσεις κατά της Βιρμανίας. Διότι οι κυρώσεις θα πρέπει να είναι επικεντρωμένες στο μεγάλο στόχο, την αποκατάσταση της δημοκρατίας στη Βιρμανία.

<SPEAKER ID=216 NAME="McKenna">
Χθες είχαμε τη σύλληψη 95 μελών του NLD, και είναι άγνωστο πια τι κατάσταση επικρατεί στη Βιρμανία. Ένα από τα βασικά πράγματα τα οποία θα πρέπει να εξετάσουμε είναι ο ρόλος που διαδραματίζουν κάποιες ευρωπαϊκές πολυεθνικές εταιρείες πετρελαίου, και ιδίως η γαλλο-βελγική εταιρεία Total Fina. Πρέπει επίσης να ασκήσουμε κριτική κατά της γαλλικής κυβέρνησης για το γεγονός ότι τους υποστηρίζει. Ακόμα και η βρετανική κυβέρνηση είναι πιο προοδευτική σε ό,τι έχει να κάνει με την πολιτική της επί του θέματος. Μάλιστα, η βρετανική κυβέρνηση έχει ζητήσει από την Premier Oil να αποσυρθεί από τη Βιρμανία.
<P>
Η γαλλική κυβέρνηση θα πρέπει να ακολουθήσει το παράδειγμα της βρετανικής. Είναι απαράδεκτο ευρωπαϊκές πολυεθνικές εταιρείες να επενδύουν και να παρέχουν στήριξη σε ένα σύστημα όπου λαμβάνουν χώρα εκτεταμένες και κατάφωρες παραβιάσεις των ανθρωπίνων δικαιωμάτων. Σε ό,τι αφορά τις κυρώσεις, θα πρέπει πραγματικά να ανταποκριθούμε στο αίτημα επιβολής οικονομικών κυρώσεων κατά του SPDC, και να δώσουμε τέλος στους όποιους δεσμούς μεταξύ Ευρώπης και Βιρμανίας βασίζονται στο εμπόριο, στις επενδύσεις, και ιδίως στον τουρισμό. Είναι απαράδεκτο να επενδύουμε στον τουρισμό μιας χώρας, όπου σημειώνονται κατάφωρες παραβιάσεις των ανθρωπίνων δικαιωμάτων, σε μια χώρα όπου, ουσιαστικά, αρνούνται στους ανθρώπους το δικαίωμα στη ζωή και στην ελευθερία.

<SPEAKER ID=217 LANGUAGE="NL" NAME="Maij-Weggen">
Κύριε Πρόεδρε, εδώ και δέκα χρόνια διαδραματίσθηκε στη Βιρμανία ένα πολιτικό δράμα. Μετά από μία ταραγμένη περίοδο, διεξήχθησαν το 1990 ανοικτές και αδιάβλητες εκλογές στις οποίες η κ. Aung San Suu Kyi εξελέγη με συντριπτική πλειοψηφία. Στις κοινοβουλευτικές εκλογές το κόμμα της, το ΝLD, κέρδισε τη συντριπτική πλειοψηφία των εδρών.
<P>
Αμέσως μετά οι στρατιωτικοί κατέλαβαν εκ νέου την εξουσία. Η κ. Aung San Suu Kyi συνελήφθη. Το κοινοβούλιο διελύθη και πολλοί βουλευτές δολοφονήθηκαν, συνελήφθησαν ή εξορίσθηκαν. Από τότε επικρατεί στη χώρα μία άνευ προηγουμένου τρομοκρατία και κρατική καταστολή. Χιλιάδες άνθρωποι έχασαν τη ζωή τους, εκατοντάδες χιλιάδες εγκατέλειψαν τις εστίες τους και ζουν σε στρατόπεδα προσφύγων στην Ταϊλάνδη, τη Μαλαισία και την Ινδία. Στην ίδια τη χώρα ολόκληρες ομάδες του πληθυσμού αναγκάσθηκαν να εγκαταλείψουν τις εστίες τους προκειμένου να διαλυθούν οι μειονότητες. Γίνεται λόγος για καταναγκαστικά έργα. Αυτή την εβδομάδα κιόλας οι Financial Times ανέφεραν ότι η Βιρμανία έχει τα περισσότερα παιδιά στρατιώτες από οποιαδήποτε άλλη χώρα στον κόσμο.
<P>
Η Βιρμανία έχει συγκριθεί με τη Νότιο Αφρική και τη Χιλή στη δεκαετία του ' 80. Τι ζητούμε από την Επιτροπή και το Συμβούλιο; Ζητούμε πρώτα απ' όλα να μη δεχθούν να αντιπροσωπεύσει το στρατιωτικό καθεστώς τον λαό της Βιρμανίας στην Ευρωασιατική Διάσκεψη Κορυφής. Ζητούμε επιπλέον να υιοθετήσουν αυστηρότερα οικονομικά μέτρα κατά της Βιρμανίας. Είμαστε υπέρ της οικονομικής απομόνωσης της χώρας αυτής και υπέρ μίας απόλυτης διακοπής των επενδύσεων από όλα τα κράτη μέλη της ΕΕ, όπως πρότειναν επανειλημμένα μέχρι τώρα οι Ηνωμένες Πολιτείες.
<P>
Εξάλλου, οι πολίτες της Ένωσης θα πρέπει να κληθούν από τις κυβερνήσεις τους να μην ταξιδεύουν για διακοπές στη Βιρμανία. Μεγάλο μέρος των έργων υποδομής της χώρας έχει κατασκευασθεί με καταναγκαστικά έργα. Αυτή είναι η ουσία της έκκλησής μας.
<P>
Η διεθνής κοινότητα δεν θα πρέπει να αντιμετωπίσει τη Βιρμανία καλύτερα από ό,τι τη Νότιο Αφρική και τη Χιλή στη δεκαετία του ' 80. Αυτό θα σήμαινε ότι μετράμε με δύο μέτρα και δύο σταθμά. Η κ. Aung San Suu Kyi θα πρέπει επιτέλους να δει τον ειρηνικό της αγώνα να στέφεται με επιτυχία. Γιατί ποιο θα ήταν το νόημα του βραβείου Νόμπελ ή του βραβείου Sacharov εάν αυτά δεν μεταφράζονταν σε πραγματική υποστήριξη, προκειμένου να απελευθερωθεί αυτή και η χώρα της από τη δικτατορία;
<P>
Ποδόσφαιρο: "Euro 2000" και πρόληψη του χουλιγκανισμού

<SPEAKER ID=218 NAME="Heaton-Harris">
Κύριε Πρόεδρε, οφείλω να εκφράσω το ιδιαίτερο ενδιαφέρον μου, καθώς είμαι διαιτητής ποδοσφαίρου Πρώτης Κατηγορίας, και ασχολούμαι πολύ με το χώρο, ενώ με το ποδόσφαιρο γενικότερα ασχολούμαι σε πολλά επίπεδα επί 18 ολόκληρα χρόνια. Το εν λόγω ψήφισμα έχει να κάνει με τις ετοιμασίες για θέματα ασφάλειας και προστασίας ενόψει του Euro 2000 στόχος είναι να μπορούν οι σωστοί, αγνοί οπαδοί του αθλήματος από όλη την Ευρώπη να πάνε να δουν τους ποδοσφαιρικούς αγώνες αυτού του καλοκαιριού, και να γυρίσουν στα σπίτια τους, χωρίς να φοβούνται ή να ανησυχούν για την ασφάλειά τους. Η απαίτηση αυτή είναι πολύ κατανοητή, αν σκεφτεί κανείς τα περιστατικά που είχαμε πρόσφατα στην Κοπεγχάγη.
<P>
Οι περισσότεροι συνάδελφοι θα θεωρήσουν ότι με το αίτημά μου ζητάω το αυτονόητο. Όμως, απ' ό,τι ξέρω, υπάρχουν ορισμένα ερωτηματικά σε σχέση με την καταλληλότητα του σταδίου του Charleroi, και με το αν έχει όντως τη δυνατότητα να φιλοξενήσει με ασφάλεια τον αγώνα Αγγλίας-Γερμανίας στις 17 Ιουνίου. Στα ερωτηματικά αυτά θα αναφερθώ τώρα, γιατί αυτά πιστεύω ότι απασχολούν τον κόσμο.
<P>
Ευχαριστώ την εκπομπή του BBC Watchdog που μου έδωσε λεπτομέρειες σχετικά με τα συμπεράσματα ενός φημισμένου βρετανού ειδικού στην ασφάλεια των σταδίων, του Δρ Jim Dickey. Εξετάζοντας το προσωρινό υποστήλιο που καλύπτει τις βόρειες κερκίδες του σταδίου του Charleroi, δεν άργησε να διαπιστώσει ότι σε κάθε σειρά υπήρχαν υπερβολικά πολλά καθίσματα, ότι οι κερκίδες έχουν πολύ μεγάλη κλίση, ότι οι μπάρες ασφαλείας είναι πολύ χαμηλές, ότι οι έξοδοι των κερκίδων είναι πολύ στενές και ότι τα κλιμακοστάσια στο πίσω μέρος των κερκίδων είναι πολύ πλατιά. Οι συγκεκριμένες κερκίδες, όπως και όλες οι άλλες του σταδίου, θα είναι πλήρεις στις 17 Ιουνίου. Στο μεταξύ, λίγο παραπάνω, το εθνικό στάδιο του Βελγίου King Baudouin, και, πλέον, ίσως από τα ασφαλέστερα στάδια όλης της Ευρώπης, θα είναι άδειο εκείνη τη μέρα.
<P>
Κατανοώ ότι μπορεί να θίγω την τοπική υπερηφάνεια πολλών βουλευτών από το Βέλγιο, και δεν αμφισβητώ ότι οι υπεύθυνοι για το Euro 2000 έχουν ασχοληθεί επί μακρόν με την ασφάλεια της διοργάνωσης. Σίγουρα όμως θα πρέπει να πρυτανεύσει η κοινή λογική, και θα πρέπει να επανεξεταστεί ενεργά το μέλλον της εικόνας που παρουσιάζει ο συγκεκριμένος χώρος διεξαγωγής αθλητικών διοργανώσεων.
<P>
Πραγματικά ελπίζω οι βουλευτές να στηρίξουν αυτή την αίτηση γιατί πρόκειται για κάτι το οποίο μπορούμε πραγματικά να αλλάξουμε προς το καλύτερο. Γιατί δεν εξετάζουμε τις διοργανώσεις εκ των προτέρων, αντί να ανησυχούμε για τις συνέπειες των φαύλων πράξεων στις οποίες προβαίνουν ορισμένα βίαια άτομα μετά το πέρας ενός ποδοσφαιρικού αγώνα;

<SPEAKER ID=219 NAME="Perry">
Κύριε Πρόεδρε, ελπίζω ότι θα είναι θαυμάσιος ο ποδοσφαιρικός αγώνας Αγγλίας-Γερμανίας της 17ης Ιουνίου. Ο περισσότερος κόσμος περιμένει ένα καλό παιχνίδι, και ελπίζει ότι θα είναι και ασφαλές. Δυστυχώς, όμως, δεν έχουν όλοι αυτή την άποψη. Η γερμανική ειδική αστυνομική ομάδα κατά του χουλιγκανισμού έχει δηλώσει ότι είναι σίγουρη πως θα υπάρχουν χούλιγκαν στον αγώνα. Για τους Γερμανούς χούλιγκαν δεν μπορώ να πω τίποτα, αλλά μπορώ να πω για τους Αγγλους χούλιγκαν του ποδοσφαίρου - δεν μπορώ να τους χαρακτηρίσω "οπαδούς";, ακόμα και τη λέξη "χούλιγκαν"; τη θεωρώ ήπια για να τους χαρακτηρίσω. Υπάρχει μια ομάδα που δεν σκοπεύει να χάσει με τίποτα τον αγώνα. Αν δεν με πιστεύετε, απλώς κοιτάξτε στις εφημερίδες τις φωτογραφίες από τα χθεσινοβραδινά συμβάντα στην Κοπεγχάγη.
<P>
Εκτός από τα προβλήματα στα οποία αναφέρθηκε ο συνάδελφος, και τα οποία ενδέχεται να παρουσιαστούν μέσα στο στάδιο του Charleroi, υπάρχει και ένα σοβαρό πρόβλημα το οποίο ενδέχεται να παρουσιαστεί στους γύρω δρόμους. Ο επικεφαλής της Βελγικής Συνομοσπονδίας Αστυνομικών έχει εκφράσει ανησυχίες. Αυτό που τώρα λέμε στις βελγικές αρχές και στις ευρωπαϊκές ποδοσφαιρικές αρχές είναι ότι θα ήταν καλύτερα να επιλέξουν κάποιον ασφαλέστερο χώρο που να είναι διαθέσιμος κάπου αλλού στο Βέλγιο, και έχει αναφερθεί η περίπτωση του σταδίου των Βρυξελλών.

<SPEAKER ID=220 LANGUAGE="EN" NAME="Dehousse">
Κύριε Πρόεδρε, αγαπητοί συνάδελφοι, είναι σίγουρα δροσιστικό, μετά τη σωρεία των παγκόσμιων φρικαλεοτήτων, να εξετάζονται άλλα προβλήματα, έστω κι αν κατόπιν σκέψεως επανερχόμαστε τελικά σε εικόνες που δύσκολα γίνονται υποφερτές.
<P>
Ωστόσο, δεν νομίζω ότι η πρόταση που εξετάζουμε αντιμετωπίζει σωστά το πρόβλημα. Όταν λοιπόν διαβάζω την παράγραφο 2 του ψηφίσματος "εκφράζει τη βαθύτατη ανησυχία του για τις πληροφορίες σύμφωνα με τις οποίες το Δημοτικό Στάδιο του Charleroi δεν ανταποκρίνεται στις ισχύουσες βελγικές προδιαγραφές ασφαλείας όσον αφορά την κλίση των κερκίδων, αλλά έχει παρ' όλα αυτά ορισθεί για να φιλοξενήσει διάφορους αγώνες, μεταξύ των οποίων η συνάντηση μεταξύ Αγγλίας και Γερμανίας" , το ψήφισμα λέει κάτι που είναι αναληθές.
<P>
Είναι λάθος. Για πολλούς λόγους. Καταρχάς επειδή οι διοργανωτές οποιουδήποτε αγώνα στο Βέλγιο και οι επιχειρηματικοί φορείς οποιουδήποτε σταδίου υποχρεούνται να συνάψουν σύμβαση δημοσίου δικαίου με το δήμο στον οποίο βρίσκεται το στάδιο και επειδή αυτή η σύμβαση δημιουργεί υποχρέωση προσωπικής ευθύνης του δημάρχου.
<P>
Ο αξιότιμος συνάδελφός μας μίλησε για τοπική υπερηφάνεια. Οι Βέλγοι ξέρουν τι καλά και τι κακά οφείλουν στην έννοια της τοπικής υπερηφάνειας και, κατά συνέπεια, η χρήση ενός σταδίου δεν προϋποθέτει μόνο την υπογραφή του δημάρχου, αλλά και αυτή του υπουργού Εσωτερικών. Είναι λοιπόν εντελώς λάθος να γίνεται λόγος για τοπικό ολίσθημα. Από την άλλη πλευρά, όλοι το ξέρουν, ή υποτίθεται ότι το ξέρουν, ότι δεν επέλεξαν οι κάτοικοι του Charleroi να γίνει εκεί αυτός ο αγώνας.
<P>
Τέλος, στο πλαίσιο του ευρωπαϊκού πρωταθλήματος ποδοσφαίρου, στις απαιτήσεις αυτές προστέθηκε και μια συμπληρωματική απαίτηση: το στάδιο πρέπει να είναι εγκεκριμένο από την Ευρωπαϊκή Ένωση, την Ένωση Ευρωπαϊκών Ποδοσφαιρικών Ομοσπονδιών (UEFA). Και η UEFA, για όλα τα στάδια που μετασκευάστηκαν για να χωρούν επαρκή αριθμό επισκεπτών, όχι μόνο έδωσε άδεια in fine της διαδικασίας, αλλά συμμετείχε στην τεχνική οργάνωση της συντήρησης των σταδίων. Κάτι ξέρω και εγώ γιατί ασχολήθηκα, ως δήμαρχος της πόλης της Λιέγης, στην προετοιμασία ενός σταδίου του ίδιου τύπου.
<P>
Εν κατακλείδι, με λύπη μου λέω ότι οι συνάδελφοί μας στηρίζονται σε υποθέσεις που είναι ανακριβείς και συνεπώς καταλήγουν αναπόφευκτα σε λανθασμένα συμπεράσματα. Και δεν είμαι ο μόνος που έχω αυτή τη γνώμη· ο συνάδελφός μου Desama θα είχε μιλήσει στο πνεύμα αυτό, αν είχε μπορέσει να λάβει το λόγο· το ίδιο ισχύει και για τον ολλανδό συνάδελφό μας, κ. van den Berg, που μου ζήτησε να επισημάνω ότι αυτός βλέπει εν προκειμένω, πέρα από μια ευθύνη του Βελγίου, μια πολύ ισχυρή συνεργασία·
<P>
... μια πολύ στενή συνεργασία με την Ολλανδική κυβέρνηση, η οποία ξεκίνησε από πολύ νωρίς, στην οποία συμπεριλάβαμε και τη Γαλλία λόγω των μαθημάτων που πήραμε από το Παγκόσμιο Κύπελλο, και άλλες χώρες, δεκατέσσερις νομίζω, συμπεριλαμβανόμενου του Ηνωμένου Βασιλείου, επειδή, όπως είναι φυσικό, θέλαμε να διατηρήσουμε επαφή με τις χώρες που ενδέχετο να στείλουν ομάδες στο Βέλγιο.
<P>
Κύριε Πρόεδρε, θα ολοκληρώσω με το τρίτο και τελευταίο σημείο στο οποίο ήθελα να αναφερθώ: θεωρώ ότι το Κοινοβούλιο θα πρέπει να συντάσσει κανόνες, και όχι να ασχολείται με υποθέσεις. Μήπως αύριο ή την επόμενη εβδομάδα θα ασχοληθούμε και με τα τρένα που αναχωρούν από τον σταθμό του Paddington;

<SPEAKER ID=221 NAME="Ducarme">
Κύριε Πρόεδρε, πιστεύω ότι αυτό το κείμενο έχει μια σειρά θετικών σημείων. Μας επιτρέπει να υπενθυμίσουμε ότι όλοι μας είμαστε υπέρ της καταδίκης του χουλιγκανισμού και ότι όλοι μας θέλουμε φυσικά να καταπολεμήσουμε, στο μέτρο του δυνατού, αυτό το φαινόμενο.
<P>
Θα ήθελα ωστόσο να υπενθυμίσω επίσης ότι, εδώ και δύο χρόνια τώρα, τόσο στην Ολλανδία όσο και στο Βέλγιο, οι αθλητικοί κύκλοι, οι πολιτικές αρχές, αλλά και οι αστυνομικές αρχές προετοιμάζουν με επαγγελματισμό το Euro 2000 και, ακόμη και από τεχνική άποψη, έγιναν τεράστιες επενδύσεις.
<P>
Παρόλ' αυτά, συνεχίζει να υπάρχει κίνδυνος; Ναι, αλλά θα υπάρχει πάντα κίνδυνος. Αν βρεθείτε μπροστά σε ένα τέτοιο φαινόμενο, ποτέ δεν θα μπορέσετε να πείτε ότι δεν θα συμβεί τίποτα. Όμως, θα ήθελα να πω στο βρετανό συνάδελφό μας, με μεγάλη αξιοπρέπεια, ότι δεν δικαιολογείται να εκμεταλλευόμαστε a priori ένα γεγονός αυτού του είδους με κάποια μορφή δημαγωγίας και να σκοπεύουμε ακόμη και να διαδώσουμε ψευδείς πληροφορίες σε επίσημα έγγραφα του Ευρωπαϊκού Κοινοβουλίου.
<P>
Η παράγραφος 2, και ο κ. Dehousse το επεσήμανε, είναι ανακριβής. Οι βελγικές αρχές έδωσαν την άδεια για το στάδιο του Charleroi. Η παράγραφος 3, που αναφέρει ότι ενδεχομένως στις Βρυξέλλες θα μισθωθεί το στάδιο King Baudouin, είναι λανθασμένη. Καμία αρχή, κανένας υπεύθυνος δεν κινήθηκε στην κατεύθυνση αυτή. Πιστεύω λοιπόν ότι πρέπει να αποκαταστήσουμε την ορθότητα και ασφαλώς να μην υιοθετούμε τέτοια κείμενα.
<P>
Τέλος, ο συνάδελφός μας επανέλαβε ένα στοιχείο εκφράζοντάς την ικανοποίησή του για τη δημοσιότητα που του έδωσε το BBC. Εγώ συγκράτησα τα σχόλια που έγιναν στο ραδιόφωνο του BBC από κάποιον που δεν είναι διαιτητής ποδοσφαίρου όπως εσείς, αλλά που είναι ο προπονητής της ομάδας της Μεγάλης Βρετανίας. Τι είπε ο κ. Keegan, και τελειώνω, κύριε Πρόεδρε, κατά την επίσκεψή του στο Charleroi; Ότι το στάδιο είναι κατάλληλο για τη διεξαγωγή αγώνων υψηλού επιπέδου. Κρίνει μάλιστα ότι αυτό το στάδιο ελάχιστα διαφέρει από πολλά στάδια της Αγγλίας.
<P>
Μην ξεχνάτε λοιπόν το αθλητικό σας πνεύμα! Είστε διαιτητής, κ. Heaton-Harris και μπορείτε να έχετε την άποψή σας, αλλά εγώ προτιμώ την άποψη του κ. Kevin Keegan, που μου φαίνεται πιο έγκυρη και, συνεπώς, υποχωρείστε και αποσύρετε την πρότασή σας.

<SPEAKER ID=222 NAME="Wyn">
Κύριε Πρόεδρε, δεν έχω καμία αμφιβολία ότι όλοι θέλουμε την εξάλειψη του χουλιγκανισμού στο ποδόσφαιρο, τόσο σε ευρωπαϊκό όσο και σε παγκόσμιο επίπεδο. Όμως, πρέπει να προσέξουμε σε αυτή μας την προσπάθεια να μην θέσουμε περιορισμούς στην ψυχαγωγία των αληθινών οπαδών των ομάδων.
<P>
Το ζήτημα, συνεπώς, θα πρέπει να συζητηθεί σε ευρωπαϊκό επίπεδο, και θα πρέπει να είμαστε επιφυλακτικοί για να μην εμπλακούμε σε συζητήσεις μεταξύ των τοπικών φορέων με θέμα την χωρητικότητα και την ασφάλεια συγκεκριμένων σταδίων, όπου και να βρίσκονται αυτά.
<P>
Πρέπει να διερωτηθούμε γιατί τα μέτρα που λήφθηκαν στο παρελθόν απέτυχαν επανειλημμένα να δημιουργήσουν ένα κλίμα που να εξασφαλίζει την ψυχαγωγία όλων των ποδοσφαιρόφιλων. Χαιρετίζω τον διάλογο που βρίσκεται επί του παρόντος σε εξέλιξη μεταξύ της Επιτροπής και των αθλητικών και ποδοσφαιρικών σωματείων για τον τρόπο με τον οποίο θα μπορούσαν να βελτιωθούν τα πράγματα. Εκείνοι που θέτουν τους κανόνες του παιχνιδιού είναι εκείνοι που, μέσω εποικοδομητικού διαλόγου, θα καταφέρουν στο τέλος να βρουν λύσεις στη μάστιγα του χουλιγκανισμού και, ας μην το ξεχνάμε, του ρατσισμού, ο οποίος πλήττει το δημοφιλέστερο από όλα τα αθλήματα.

<SPEAKER ID=223 NAME="Sylla">
Κύριε Πρόεδρε, πιστεύω ότι εν πάση περιπτώσει πρέπει να πάρουμε στα σοβαρά αυτά τα ζητήματα χουλιγκανισμού. Ξέρουμε τώρα ότι δεκάδες χιλιάδες άτομα παθιάζονται για το άθλημα αυτό και ότι, μετά το Παγκόσμιο Κύπελλο Ποδοσφαίρου, που κέρδισε η Γαλλία, περιμένουν με ανυπομονησία το Euro 2000. Πιστεύω ότι το ποδόσφαιρο έχει γίνει ένα μαζικό άθλημα, ένα λαϊκό άθλημα και ότι πρόκειται σε τελευταία ανάλυση για την ασφάλεια των παιδιών μας, των μικρότερων αδερφών μας, των εφήβων που συχνάζουν στα στάδια
<P>
Πιστεύω συνεπώς ότι δεν μπορούμε να αρκούμαστε να λέμε μόνο: "υπάρχουν κίνδυνοι, θα υπάρχουν πάντα κίνδυνοι" . Πιστεύω ότι πρέπει να προσπαθήσουμε να αντιμετωπίσουμε όσο το δυνατόν καλύτερα αυτό το φαινόμενο του χουλιγκανισμού. Το λέω αυτό, γιατί δεν μπορούμε να αφήσουμε να αμαυρώνεται η εικόνα των πραγματικών οπαδών από τις πράξεις ορισμένων βίαιων εξτρεμιστών που επωφελούνται από τις μεγάλες συναθροίσεις για να επιδοθούν σε απαράδεκτες πράξεις.
<P>
Είναι καλό να επισημαίνει το ψήφισμα ότι πρέπει να ληφθούν επαρκή μέτρα ασφαλείας. Θυμάστε ότι, στο τελευταίο παγκόσμιο κύπελλο ποδοσφαίρου, χούλιγκαν επιδόθηκαν σε πολύ σοβαρές πράξεις βίας, και συγκεκριμένα επιτέθηκαν σε έναν αστυνομικό που έμεινε πολύ καιρό σε κώμα και που σήμερα είναι παράλυτος για πάντα. Πιστεύω λοιπόν ότι όλα αυτά δεν είναι μοιραία, ότι πρέπει να βρούμε τα μέσα για να τιμωρήσουμε, για παράδειγμα, τους χούλιγκαν στις χώρες της Ευρωπαϊκής Ένωσης όπου διαπράττουν τα αδικήματά τους.
<P>
Στο πλαίσιο αυτό, πιστεύω ότι υπάρχει ένα πρόσφατο παράδειγμα στη Γαλλία που είναι πολύ σημαντικό. Εδώ και χρόνια, γάλλοι χούλιγκαν ναζιστικής ιδεολογίας είχαν καταλάβει μια εξέδρα οπαδών στο Parc des Princes στο Παρίσι. Εκμεταλλεύονταν τους αγώνες για να βγάλουν όλο το μίσος τους, για να φωνάξουν ναζιστικά συνθήματα και για να κυνηγήσουν τους μαύρους και τους Αραβες στην έξοδο του συλλόγου. Η Paris-St-Germain δεν παρενέβη και μάλιστα είχε καταλήξει να απαγορεύσει την πρόσβαση κάθε μελαμψού ατόμου στη συγκεκριμένη εξέδρα, με το πρόσχημα της ασφάλειας. Κατόπιν καταγγελίας της γαλλικής ένωσης "SOS racisme" , και μπροστά στην απειλή καταδίκης, ο σύλλογος δεσμεύτηκε να σταματήσει αυτές τις πρακτικές και να μην ανεχτεί πλέον τους χούλιγκαν στο στάδιο ελέγχοντας αυστηρά τις εισόδους. Η Paris-St-Germain μεταδίδει τώρα, πριν από κάθε αγώνα, μέχρι το τέλος της σεζόν, ένα αντιρατσιστικό βιντεοκλίπ που εξυμνεί τις αξίες της φιλίας, της αδελφοσύνης και τις χαρές του αθλητισμού.
<P>
Αυτό δείχνει ότι μπορούμε να δράσουμε, αυτό δείχνει ότι τίποτα δεν είναι μοιραίο και πιστεύω πραγματικά ότι, όταν ξέρουμε τι έχει γίνει το ποδόσφαιρο, με τις δεκάδες χιλιάδες νέων στα στάδια αυτά, πρέπει πραγματικά να είμαστε προσεκτικοί και να μην παίρνουμε επιπόλαια αυτές τις υποθέσεις.

<SPEAKER ID=224 LANGUAGE="NL" NAME="Thyssen">
Κύριε Πρόεδρε, το Ευρωπαϊκό Λαϊκό Κόμμα δεν υποστηρίζει το ψήφισμα των βρετανών συναδέλφων και ανακοίνωσε ότι θα πρέπει να αποσυρθεί αμέσως. Όχι διότι δεν θέλουμε να καταπολεμηθεί η ολοένα αυξανόμενη βία κατά τους ποδοσφαιρικούς αγώνες, αλλά διότι το ψήφισμα, όπως έχει διατυπωθεί, είναι πολύ περιορισμένο και ισχνό και δεν θα πρέπει επομένως να συζητηθεί εδώ στο Σώμα.
<P>
Συνάδελφοι, στην πραγματικότητα το έργο μας δεν είναι να διεξάγουμε πολιτικές συζητήσεις για έναν συγκεκριμένο ποδοσφαιρικό αγώνα ή ένα συγκεκριμένο γήπεδο και να λαμβάνουμε τεχνικής φύσεως αποφάσεις σχετικά με την καταλληλότητα ενός ποδοσφαιρικού γηπέδου για έναν αγώνα στα πλαίσια του Euro 2000. Το σωστότερο θα ήταν να υπογραμμίσουμε, και αυτό ακριβώς θα ήθελα να κάνω εξ ονόματος πολλών συναδέλφων από το Ευρωπαϊκό Λαϊκό Κόμμα, πρώτον, ότι η ασφάλεια αποτελεί ένα απαραίτητο αγαθό, για την εξασφάλιση του οποίου θα πρέπει να καταβληθεί κάθε δυνατή προσπάθεια χωρίς να φεισθούμε κόπων στα πλαίσια του Euro 2000. Δεύτερον, να καλέσουμε όλους όσους έχουν επωμισθεί την ασφάλεια του Euro 2000 να δώσουν εξαιρετική έμφαση στην πρόληψη της βίας. Τρίτον, να ενθαρρύνουμε με κάθε τρόπο τις αστυνομικές υπηρεσίες όλων των συμμετεχουσών χωρών προκειμένου να ξεπεράσουν τα εμπόδια σε μία αποτελεσματική συνεργασία. Τέταρτον, να απευθύνουμε έκκληση υπέρ της ευγενούς άμιλλας (fair play) προς όλους τους φορείς, τόσο προς τους διοργανωτές όσο και προς τους παίκτες και οπαδούς.
<P>
Λυπούμαι που το ψήφισμα αυτό έδωσε το έναυσμα για τη διεξαγωγή του ποδοσφαιρικού αγώνα Βελγίου-Αγγλίας, πρώτα εντός του Ευρωπαϊκού Λαϊκού Κόμματος και στη συνέχεια εδώ στο Σώμα. Πιστεύω πάντως ότι αυτός ο αγώνας θα καταλήξει όπως ταιριάζει σε σωστούς αθλητές, ελπίζω δε ότι οι Βέλγοι δεν θα κερδίσουν μόνον αυτόν αλλά και πολλούς άλλους αγώνες κατά το Euro 2000.

<SPEAKER ID=225 NAME="Beysen">
NL) Κύριε Πρόεδρε, η βία στον αθλητισμό και ο χουλιγκανισμός δεν αποτελούν ένα περιφερειακό φαινόμενο, αλλά αποτελούν αναμφίβολα μία "υποκουλτούρα" δηλαδή ένα οργανωμένο σύνολο με δικά του χαρακτηριστικά και ως τέτοια δύσκολα μπορούν να τεθούν υπό έλεγχο. Η μηδενική ανοχή αποτελεί, πιστεύω, τη μοναδική λύση, καθώς συνεπάγεται τη συστηματική αντιμετώπιση οιασδήποτε παράβασης έτσι, ώστε να αντιμετωπίζονται όλα τα σχετικά εγκλήματα και παραπτώματα με τη δέουσα αποτελεσματικότητα. Το περιεχόμενο του παρόντος ψηφίσματος, σκοπίμως ή μη, δεν αναφέρεται στις αιτίες του φαινομένου. Γνωρίζουν προφανώς όσοι ανέλαβαν την πρωτοβουλία για την υποβολή του ψηφίσματος ότι προκειμένου να αντιμετωπισθεί το φαινόμενο θα πρέπει να γίνουν πολύ περισσότερα από το να καταγγέλλεται απλώς η διοργάνωση του EURO 2000. Η Ομάδα των Φιλελευθέρων δεν θέλει να παίξει αυτό το παιχνίδι. Δεν αγνοούμε τις τεράστιες προσπάθειες που πραγματοποίησαν οι κυβερνήσεις των διοργανωτριών χωρών, προκειμένου να διεξαχθεί το EURO 2000 υπό τις καλύτερες δυνατές συνθήκες.
<P>
Στις παραμονές του EURO 2000 θα θέλαμε να καλέσουμε τους υπεύθυνους για την ασφάλεια της διοργάνωσης να παραμείνουν σε απόλυτη εγρήγορση προκειμένου να επιτύχουν το μεγάλο στόχο, δηλαδή να αποτελέσει το EURO 2000 μία λαμπρή γιορτή με εκατοντάδες χιλιάδες θεατές και εκατομμύρια τηλεθεατές. Μία γιορτή που θα μπορέσει να συνεισφέρει στη δημιουργία μίας καλύτερης εικόνας για την Ευρώπη.

<SPEAKER ID=226 LANGUAGE="NL" NAME="Maaten">
Κύριε Πρόεδρε, δεν μπορούμε να υποστηρίξουμε το παρόν ψήφισμα. Προσωπικά ήμουν υπέρ της συζήτησης του προβλήματος που αφορά τη βία στο ποδόσφαιρο, ωστόσο το παρόν ψήφισμα θα μπορούσε να χαρακτηρισθεί απλώς και μόνο "παραγέμισμα" στην ημερήσια διάταξη. Το Κοινοβούλιο δεν μπορεί να συζητά την ασφάλεια ενός και μόνο αγώνα στα πλαίσια του EURO 2000 υπό την πίεση, υποθέτω, ενός μέρους της βρετανικής κοινής γνώμης. Κάτι τέτοιο αποτελεί προσβολή για τους βέλγους διοργανωτές αυτού του αγώνα και για τις αρμόδιες διεθνείς αρχές. Λυπούμαι γι' αυτό, καθώς μάλιστα πρόκειται περί της καταπολέμησης της βίας στο ποδόσφαιρο, ζήτημα για το οποίο θα πρέπει να ειπωθούν πολλά. Το πρόβλημα έχει πολλές πτυχές που διαρκώς θα πρέπει να μας απασχολούν, όπως: τι είδους παρακολούθηση θα πρέπει να γίνεται στους οπαδούς των ομάδων; Πώς μπορούν να εκπαιδεύονται καλύτερα οι υπεύθυνοι των αθλητικών συλλόγων και οι διοργανωτές των αγώνων; Αλλά και η ιδέα της λεγόμενης δεύτερης γνώμης που προτάθηκε, δηλαδή να αναλύει μία ανεξάρτητη από τους διοργανωτές ομάδα τα μέτρα για την ασφάλεια και να υποβάλλει προτάσεις, θα πρέπει να εξετασθεί σοβαρά.
<P>
Κύριε Πρόεδρε, οι χούλιγκαν είχαν τεράστια επιτυχία μέχρι τώρα στις προσπάθειές τους να χαλάσουν την απόλαυση των πραγματικών φιλάθλων. Κατά το EURO 2000 οι προσπάθειές τους αυτές οφείλουν να αποτύχουν, διότι μόνον έτσι θα έχουμε μία μεγάλη ποδοσφαιρική γιορτή για όλο τον κόσμο.

<SPEAKER ID=227 LANGUAGE="EN" NAME="Patten">
Κύριε Πρόεδρε, θα ξεκινήσω από τις Φιλιππίνες και θα καταλήξω, όπως μου επιβάλλει το βάθος και η ευρύτητα των θεμάτων με τα οποία ασχολείται το Κοινοβούλιο, στο ποδόσφαιρο.
<P>
Η Επιτροπή ανησυχεί όσο και οι αξιότιμοι βουλευτές για την υγεία και την ασφάλεια των ομήρων που κρατούνται στο Jolo και στο Basilan. Καταδικάζουμε έντονα τέτοιες τρομοκρατικές πράξεις. Παίξαμε, βέβαια, το ρόλο μας στην απόφαση να σταλεί ο Ύπατος Εκπρόσωπος της ΕΕ, Javier Solana, στις Φιλιππίνες. Ο κ. Solana εστάλη για να μεταφέρει προσωπικά στην κυβέρνηση των Φιλιππίνων το μήνυμα της Ευρωπαϊκής Ένωσης σχετικά με την ασφάλεια των ομήρων. Έλαβε, δε, διαβεβαιώσεις από την κυβέρνηση των Φιλιππίνων ότι δεν θα γίνει χρήση στρατιωτικής βίας για την απελευθέρωσή τους.
<P>
Παρακολουθούμε στενά τα γεγονότα του Mindanao και των γειτονικών νησιών. Μας ανησυχεί η κλιμάκωση της πολιτικής βίας που σημειώθηκε μετά την αναστολή των ειρηνευτικών διαπραγματεύσεων μεταξύ της κυβέρνησης των Φιλιππίνων και διαφόρων ενόπλων ομάδων. Πιστεύουμε ότι μόνο η έγκαιρη επανάληψη των ειρηνευτικών διαπραγματεύσεων, όπως ζητούν οι ηγέτες της κοινωνίας των πολιτών και οι ηγέτες θρησκευτικών ομάδων, θα προσφέρει προοπτικές μόνιμης βελτίωσης στην κατάσταση του Mindanao.
<P>
Επίσης θα ήθελα να προσθέσω μια τελική παρατήρηση σχετικά με τους 21 ομήρους - επτά εκ των οποίων είναι πολίτες της ΕΕ. Είναι αυτονόητο ότι όλοι θέλουμε να αφεθούν σύντομα ελεύθεροι. Είμαι σίγουρος ότι όλοι συμμεριζόμαστε την αγωνία των οικογενειών τους. Ελπίζω επίσης ότι σύντομα θα έχουμε καλά νέα για την τύχη των δημοσιογράφων που έσπευσαν να καλύψουν το θέμα και έκτοτε αγνοούνται. Ελπίζω ότι σύντομα θα ανακαλύψουμε πού βρίσκονται.
<P>
Ας πάμε τώρα στο θέμα της Ισημερινής Γουινέας. Αρκετά χρόνια τώρα παρακολουθούμε στενά την κατάσταση που επικρατεί εκεί από πλευράς ανθρωπίνων δικαιωμάτων. Όπως και το Ευρωπαϊκό Κοινοβούλιο, ανησυχούμε για την έκβαση των τοπικών εκλογών στη χώρα. Οι ανησυχίες αυτές αντικατοπτρίζονταν στη δήλωση της Προεδρίας στις αρχές Μαου. Σε πρόσφατη αποστολή των υπηρεσιών της Επιτροπής, τα ζητήματα που θίγει το Κοινοβούλιο τέθηκαν απευθείας στον Πρόεδρο.
<P>
Στις 2 Μαου, η κυβέρνηση της Ισημερινής Γουινέας έστειλε στον Επίτροπο Nielson επίσημο αίτημα να αποσταλεί επιτροπή παρακολούθησης των εκλογών. Η Επιτροπή έστειλε στον Πρόεδρο Obiang την απάντησή της, στην οποία αναφέρονταν λεπτομερώς οι λόγοι για τους οποίους το αίτημα δεν γινόταν δεκτό. Το αίτημα από την κυβέρνηση της Guinea-Bissau έφτασε πολύ αργά και, σύμφωνα με τις κατευθυντήριες γραμμές μας, οι αποστολές παρακολούθησης των εκλογών θα πρέπει να προετοιμάζονται σε ένα πρώιμο στάδιο της εκλογικής διαδικασίας, ώστε να διασφαλίζουμε ότι η διαδικασία είναι ακριβής και δίκαιη. Χαρακτηριστικό είναι ότι τα κόμματα της αντιπολίτευσης στην Ισημερινή Γουινέα έχουν αμφισβητήσει τους εκλογικούς καταλόγους και έχουν ήδη αποφασίσει να μποϋκοτάρουν την ψηφοφορία.
<P>
Συνεπώς, θεωρούμε ότι, σε αυτό το στάδιο, η παρουσία διεθνών παρατηρητών όχι μόνο δεν θα βελτίωνε την ποιότητα και τη διαφάνεια των τοπικών εκλογών, αλλά και ήταν εξαιρετικά ορατός ο κίνδυνος να χρησιμοποιηθεί η αποστολή από τις τοπικές αρχές ως μέσο νομιμοποίησης μιας μη ικανοποιητικής διαδικασίας. Ωστόσο, σκοπεύουμε να ασχοληθούμε ενεργά με την προώθηση της διαδικασίας του εκδημοκρατισμού στην Ισημερινή Γουινέα.
<P>
Σχετικά με το Ιράν, η Επιτροπή ανησυχεί εξίσου με το Κοινοβούλιο για την έλλειψη ελευθερίας έκφρασης στη χώρα. Στον ολοκληρωμένο διάλογο που διεξάγεται μεταξύ Ευρωπαϊκής Ένωσης και Ιράν, ζητήματα που αφορούν τα ανθρώπινα δικαιώματα, συμπεριλαμβανόμενης της ελευθερίας του Τύπου, θίγονται τακτικά από την Επιτροπή. Οι αρχές του Ιράν γνωρίζουν καλά τη σημασία που έχουν για μας αυτά τα ζητήματα. Είναι προφανές ότι η τωρινή κατάσταση είναι πολύ λεπτή: οι αντίπαλοι των μεταρρυθμίσεων έχουν χρησιμοποιήσει τον δικαστικό κλάδο και τις δυνάμεις ασφαλείας, τα οποία έχουν υπό τον έλεγχό τους, για να εκφοβίσουν διανοούμενους και να απαγορεύσουν την κυκλοφορία εφημερίδων που είναι υπέρ των μεταρρυθμίσεων. Πολύ ανησυχητική επίσης είναι η δίκη των 13 Εβραίων που κατηγορούνται για κατασκοπεία. Οι μεταρρυθμιστές έχουν διατηρήσει την ψυχραιμία τους, και το ίδιο θα πρέπει να κάνουμε κι εμείς, με την ελπίδα ότι η σύγκληση του κοινοβουλίου θα βοηθήσει σύντομα να βελτιωθούν τα πράγματα.
<P>
Θα ασχοληθώ τώρα με το θέμα της Βιρμανίας. Πολύ μας λυπεί η συνεχιζόμενη παραβίαση των ανθρωπίνων δικαιωμάτων από το στρατιωτικό καθεστώς της Βιρμανίας. Ιδιαίτερα, μας λυπούν οι συνεχιζόμενες εξωδικαστικές εκτελέσεις, η ευρέως διαδεδομένη επιβολή καταναγκαστικών έργων, και ο δια της βίας εκτοπισμός ντόπιων πληθυσμών, καθώς και η καταστολή των πολιτικών αντιπάλων, και η παρεμπόδιση της ελεύθερης λειτουργίας νομίμων πολιτικών κομμάτων. Σε αυτά περιλαμβάνονται οι περιορισμοί στην ελευθερία μετακίνησης της Aung San Suu Kyi και άλλων μελών του Εθνικού Συνασπισμού για τη Δημοκρατία, και η συνήθης πρακτική των αυθαίρετων συλλήψεων. Έχουμε στηρίξει σθεναρά την κοινή θέση της ΕΕ σχετικά με τη Βιρμανία, καθώς και την απόφαση του Συμβουλίου Γενικών Υποθέσεων του Απριλίου 2000 για την ενίσχυση της εν λόγω κοινής θέσης.
<P>
Εκμεταλλευόμαστε κάθε ευκαιρία για να ασκήσουμε πιέσεις στους ασιάτες εταίρους μας να ενθαρρύνουν το - θυμίζοντας κάπως Όργουελ - καλούμενο Κρατικό Συμβούλιο για την Ειρήνη και την Ανάπτυξη να ξεκινήσει ουσιαστικό διάλογο με τους δημοκρατικά εκλεγμένους εκπροσώπους και τις εθνοτικές μειονότητες, ώστε να καταλήξουν σε αμοιβαία συμφωνηθείσα εσωτερική λύση στα προβλήματα της Βιρμανίας και στον σεβασμό των διεθνών προτύπων ανθρωπίνων δικαιωμάτων στη χώρα.
<P>
Τέλος, σχετικά με το θέμα του χουλιγκανισμού στα γήπεδα: στους αγώνες του Euro 2000, την ευθύνη για τη διασφάλιση ικανοποιητικής ασφάλειας για τους θεατές και τους παίκτες την έχουν οι αρμόδιες εθνικές αρχές και οι αρμόδιοι ποδοσφαιρικοί σύλλογοι. Θα ήθελα μόνο να πω δύο πράγματα ακόμη. Πρώτον, καλούμε το Κοινοβούλιο να θυμηθεί ότι, τον περασμένο Ιούνιο, το Συμβούλιο Δικαιοσύνης και Εσωτερικών Υποθέσεων ζήτησε από τα κράτη μέλη να εντείνουν τη συνεργασία τους ώστε να προλαμβάνονται, ή τουλάχιστον να τίθενται υπό έλεγχο οι βιαιοπραγίες και οι ταραχές που έχουν σχέση με διεθνείς ποδοσφαιρικούς αγώνες. Παράλληλα, τέθηκε στη διάθεση των αστυνομιών ένα εγχειρίδιο με παραδείγματα τακτικών αντιμετώπισης.
<P>
Δεύτερον, το πρόγραμμα της Κοινότητας για τη συνεργασία μεταξύ των αστυνομικών και τελωνειακών αρχών χρηματοδοτεί ένα σχέδιο το οποίο εκπόνησαν από κοινού οι αστυνομικές αρχές της Ολλανδίας και του Βελγίου, με τη συμμετοχή των αστυνομιών άλλων κρατών μελών. Σκοπός του σχεδίου είναι να αντλήσουμε διδάγματα από τη διοργάνωση του Euro 2000 ώστε να βελτιώσουμε, όποτε αυτό είναι αναγκαίο, τη διοργάνωση μελλοντικών συναντήσεων αυτού του είδους.
<P>
Και κάτι ακόμα. Πραγματικά ελπίζω το Euro 2000 να σημειώσει μεγάλη επιτυχία. Ωστόσο, ελπίζω εξίσου ότι οι αγώνες του Euro 2000 θα είναι πολύ καλύτεροι από αυτόν που είδα χθες το βράδυ στην τηλεόραση.
<P>
(ΕΝ) Η συζήτηση έληξε.
<P>
Η ψηφοφορία θα διεξαχθεί στις 18.00.

<SPEAKER ID=228 NAME="Sturdy">
Κύριε Πρόεδρε, επί ενός διαδικαστικού θέματος. Θα είμαι πολύ σύντομος πήρα το λόγο για να θίξω ένα θέμα που είναι πολύ προσφιλές στους περισσότερους βουλευτές εδώ μέσα. Αρκετές φορές μέσα στη βδομάδα, στο μπαρ των βουλευτών είχαμε επισκέπτες εκτός Κοινοβουλίου, ή, για την ακρίβεια, άτομα από το ευρύτερο κοινό. Γνωρίζω ότι αρκετοί βουλευτές έχει τύχει μέσα στη βδομάδα να μην καταφέρουν να παραγγείλουν κάτι να φάνε. Θα μπορούσαμε να έχουμε κάποια διευκρίνιση εκ μέρους των Κοσμητόρων, ώστε να μπορέσουμε να έχουμε όντως ένα μπαρ για τους Βουλευτές; Στις Βρυξέλλες έχουμε μπαρ των βουλευτών. Δεν έχω αντίρρηση να μπορούμε να προσκαλέσουμε στο μπαρ ένα-δυο μέλη του προσωπικού, ή όποιον άλλο θέλουμε, αλλά όχι και να φέρνουμε εκεί ομάδες είκοσι ή και παραπάνω επισκεπτών! Ελπίζω να γίνει σύντομα η σχετική διευκρίνιση.

<SPEAKER ID=229 NAME="Πρόεδρος">
Σας ευχαριστώ, κ. Sturdy. Θα μεταφέρουμε τα σχόλιά σας στους Κοσμήτορες, όπως ζητήσατε.

<SPEAKER ID=230 NAME="Theorin">
SV) Κύριε Πρόεδρε, από ό,τι καταλαβαίνω θα προχωρήσουμε σε ψηφοφορία για τα δύο τελευταία ψηφίσματα, το ένα για τη Γουατεμάλα και το άλλο για τη συμφωνία μη διάδοσης των πυρηνικών όπλων, χωρίς να προηγηθεί συζήτηση. Δεν έχω αντιρρήσεις επ' αυτού, όμως θέλω να επισημάνω το ασυνήθιστο του γεγονότος να μπορεί το Κοινοβούλιο να συζητά επί μισή ώρα για το φαινόμενο του χουλιγκανισμού στο ποδόσφαιρο - είμαι, ωστόσο, λάτρης του ποδοσφαίρου - αλλά, δεν περισσεύει ούτε ένα λεπτό για να συζητήσουμε για τον χειρότερο χουλιγκανισμό από όλους, δηλαδή, τα πυρηνικά όπλα που υπάρχουν στον κόσμο!
<P>
(Χειροκροτήματα)

<SPEAKER ID=231 NAME="Πρόεδρος">
Πολύ σωστά το θέσατε. Σήμερα το πρωί λήφθηκε η εξής απόφαση: θα ψηφίσουμε στις 18.00, και τα επείγοντα θέματα που δεν προλάβαμε να συζητήσουμε θα τεθούν σε ψηφοφορία παρότι δεν τα συζητήσαμε. Το θέμα του χουλιγκανισμού στα γήπεδα εντάσσεται στα θέματα ανθρωπίνων δικαιωμάτων. Η συζήτηση αυτή έχει ολοκληρωθεί. Οπότε τελειώσαμε όλο αυτό το τμήμα.
<P>
Δεν θέλω να γίνουν κι άλλες συζητήσεις. Έχουμε πολλές ψηφοφορίες για απόψε.

<SPEAKER ID=232 LANGUAGE="DE" NAME="Liese">
Κύριε Πρόεδρε είναι φυσικό να θέλετε να αποφύγετε μια μακρά συζήτηση, αλλά θεωρώ ότι σήμερα το πρωί κατά την ψηφοφορία δεν ήταν σαφές ότι δεν θα συζητηθούν επείγοντα θέματα. Αν ήταν σαφές, ίσως μερικοί συνάδελφοι να είχαν ψηφίσει διαφορετικά. Θεωρώ ότι δεν θα πρέπει να καθιερωθεί στο Κοινοβούλιο η πρακτική αυτή, δηλαδή να μη συζητούνται θέματα που έχουν εγγραφεί ήδη από την αρχή της εβδομάδας στην ημερήσια διάταξη. Θέλαμε να μιλήσουμε για τη Γουατεμάλα. Όλη την εβδομάδα ήταν παρόντες βουλευτές από τη Γουατεμάλα. Από την πλευρά μας προσπαθούμε να τους εξηγήσουμε ότι πρέπει να βελτιώσουν τη δημοκρατία τους και την τήρηση των ανθρωπίνων δικαιωμάτων. Θεωρώ λοιπόν πως εάν δεν συζητήσουμε καν το εν λόγω ζήτημα, αυτό θα αποτελούσε πολύ κακό πρότυπο.
<P>
(Χειροκροτήματα)

<SPEAKER ID=233 NAME="Πρόεδρος">
Θα σας υποδείξω μόνο τι λέει το άρθρο 50 του Κανονισμού, παρ. 6: Ο Πρόεδρος του Κοινοβουλίου και οι πρόεδροι των πολιτικών ομάδων μπορούν να αποφασίσουν ότι μία πρόταση ψηφίσματος θα τεθεί σε ψηφοφορία χωρίς συζήτηση. Βάσει του συγκεκριμένου άρθρου ελήφθη αυτή η απόφαση. Συμφωνώ μαζί σας ότι δεν πρέπει να δημιουργούμε τέτοια προηγούμενα. Ας προχωρήσουμε τώρα στην ψηφοφορία.

<SPEAKER ID=234 LANGUAGE="DE" NAME="Posselt">
Κύριε Πρόεδρε θέλω να επισημάνω σχετικά με την ψηφοφορία, ότι θα μπορούσαμε να κάνουμε κάτι κατά της ψηφοφορίας αυτής, τόσο επειδή δεν τηρήθηκε η προθεσμία των 24 ωρών όσο και λόγω ενδεχόμενης έλλειψης απαρτίας. Δεν θέλω να το κάνω αλλά θέλω να παρακαλέσω τη συνάδελφο Buitenweg και τους φίλους της να τηρήσουν αύριο από την πλευρά τους τις ανακλητικές αποφάσεις και να σταματήσουν το σαμποτάρισμα!
<P>
(Χειροκροτήματα)

<SPEAKER ID=235 LANGUAGE="PT" NAME="Ribeiro e Castro">
Κύριε Πρόεδρε, η παρέμβασή μου αποτελεί όντως επίκληση του Κανονισμού, ακριβώς όπως έκανε και ο συνάδελφός μου, και λυπάμαι που η βουλευτής κυρία Buitenweg ενεπλάκη σε χειρισμούς σαμποτάζ και θα ήθελα να αντιδράσω ενάντια στις επανειλημμένες δηλώσεις της κυρίας Buitenweg, της κυρίας Van Lancker και του κυρίου Howitt που είναι κατηγορίες για σαμποτάζ εναντίον άλλων, όταν ακριβώς η ίδια η κυρία Buitenweg ηγείτο του κινήματος σαμποτάζ της λειτουργίας αυτού του Σώματος.

<SPEAKER ID=236 NAME="Watson">
Κύριε Πρόεδρε, επί διαδικαστικού θέματος. Θα ήθελα να προτείνω να προχωρήσουμε κατευθείαν σε ψηφοφορία. Η συζήτηση επ' αυτού έγινε σήμερα το πρωί, λάβαμε την απόφασή μας, ας προχωρήσουμε λοιπόν.
<P>
(Χειροκροτήματα)

<CHAPTER ID=12>
ΨΗΦΟΦΟΡIΕΣ
<SPEAKER ID=237 LANGUAGE="NL" NAME="Meijer">
Κύριε Πρόεδρε, όλοι οι άνθρωποι είναι διαφορετικοί μεταξύ τους. Ωστόσο είναι όλοι ισότιμοι. Πιστεύουμε ότι η ανθρώπινη κοινωνία οφείλει να βασίζεται στην αλληλεγγύη, την ανθρώπινη αξιοπρέπεια και την ισοτιμία. Πρόκειται για αναφαίρετα ανθρώπινα δικαιώματα.
<P>
Υπάρχει ωστόσο, δυστυχώς, μία μακρά παράδοση άνισης μεταχείρισης πρώτα απ' όλα από ανθρώπους οι οποίοι κατέχουν την εξουσία, προκειμένου να εξαρτώνται οι άλλοι άνθρωποι από αυτούς. Έτσι μπορούν να αντιμετωπίζουν όλους όσους εξαρτώνται από αυτούς με άνισο τρόπο, επιβραβεύοντας ή τιμωρώντας τους για χαρακτηριστικά τους, τα οποία δεν μπορούν να αλλάξουν, αλλά ανήκουν στη φύση τους. Δεν συνέβη αυτό μόνο με τους δουλεμπόρους και τους αποικιοκράτες στρατιωτικούς, αλλά συμβαίνει και με τους εργοδότες και τους πολιτικούς υπευθύνους. Δημιουργούνται επίσης διακρίσεις όταν κάτι που αποτελεί βασική ανάγκη για τους ανθρώπους μετατρέπεται σε σπάνιο αγαθό χωρίς να υπάρχει ανάγκη. Αν όλοι θα πρέπει να αγωνίζονται για μία θέση εργασίας, κατάρτισης ή κατοικίας, δημιουργείται ένας πόλεμος συμφερόντων μεταξύ διαφόρων κοινωνικών ομάδων. Οι άνθρωποι αρχίζουν να σκέφτονται: αν δεν υπήρχαν οι άλλοι θα είχαμε ό,τι χρειαζόμαστε. Για έναν ρατσιστή αυτό σημαίνει στην ουσία ποιος θα πρέπει να διαθέτει τα σπάνια αγαθά και ποιος όχι. Όλοι όσοι ανήκουν σε μία άλλη ομάδα θεωρούνται ως ανεπιθύμητοι ανταγωνιστές στην αγορά εργασίας ή κατοικίας.
<P>
Στη Δυτική Ευρώπη βλέπουμε την αστυνομία και τους εργοδότες να χαρακτηρίζονται διαρκώς από προκαταλήψεις και τάσεις για δημιουργία διακρίσεων. Επιπλέον, υπάρχουν ομάδες οι οποίες θέλουν να εκμεταλλευθούν πολιτικά τις διάφορες ελλείψεις και επιδιώκουν τους κοντόφθαλμους στόχους τους, σπέρνοντας τη διχόνοια μεταξύ των διαφόρων ομάδων των πολιτών. Το γεγονός ότι στα νέα κράτη της Ανατολικής Ευρώπης η γλώσσα των εργατών και αγροτών αποτελεί σήμερα την επίσημη γλώσσα του κράτους και του εκπαιδευτικού συστήματος αποτελεί ένα αναγκαίο μέτρο εκδημοκρατισμού, όμως αυτό δεν θα πρέπει να συμβαδίζει με διακρίσεις, ακόμα και με διώξεις κατά των μειονοτήτων που ζουν στην επικράτεια των κρατών αυτών. Όλοι οι άνθρωποι έχουν δικαίωμα προστασίας από όλους αυτούς που δημιουργούν διακρίσεις, προκειμένου να αποκομίζουν πολιτικά και οικονομικά οφέλη. Το εκλογικό δικαίωμα για τους μετανάστες, η καλή αντιμετώπιση των πολιτικών προσφύγων, η ίση αντιμετώπιση όλων όσοι κατοικούν στην Ευρωπαϊκή Ένωση ασχέτως εθνικότητας και η αντιστροφή του βάρους απόδειξης σε περιπτώσεις προσφυγής στη δικαιοσύνη αποτελούν σίγουρα και αποτελεσματικά μέσα, προκειμένου να εξασφαλιστεί το δικαίωμα αυτό. Η Ομάδα της Ευρωπαϊκής Ενωτικής Αριστεράς είναι υπέρ της παροχής όσο το δυνατόν περισσότερης ενίσχυσης γίνεται στα θύματα των διακρίσεων και κατά κάθε προσπάθειας με στόχο της αποδυνάμωση αυτής της προστασίας.

<SPEAKER ID=238 NAME="Fatuzzo">
Κύριε Πρόεδρε, ψήφισα υπέρ της πρότασης οδηγίας για την ίση μεταχείριση προσώπων ανεξάρτητα από τη φυλετική ή εθνική τους καταγωγή. Το έκανα με μεγάλη ευχαρίστηση και αισθάνομαι ικανοποιημένος, προπαντός ως εκπρόσωπος του Κόμματος των συνταξιούχων, επειδή μπόρεσα να συνεισφέρω με τη ψήφο μου στην έγκριση αυτής της οδηγίας. Οι ηλικιωμένοι και οι συνταξιούχοι βίωσαν τον Δεύτερο Παγκόσμιο Πόλεμο και γνωρίζουν τι σημαίνει η συμπεριφορά που στρέφεται κατά άλλων φυλετικών και εθνικών ομάδων. Εύχονταν ότι δεν θα χρειαζόταν πλέον να επιστρέψουμε σ' αυτό το θέμα και μάλιστα με τη ψήφιση νόμων, επειδή πρέπει να εμποδισθεί η διαιώνιση ενεργειών που στρέφονται κατά άλλων φυλετικών ή εθνικών ομάδων. Εγώ εύχομαι αυτός ο νόμος να καταστεί σύντομα άχρηστος, επειδή αυτό θα σήμαινε ότι θα εκλείψει η συμπεριφορά που στρέφεται κατά των άλλων φυλετικών και εθνικών ομάδων· ότι θα καταστεί άχρηστος όπως και ο οποισδήποτε νόμος ενάντια στις διακρίσεις. Δυστυχώς, αφού τα πράγματα δεν είναι έτσι, η Ευρώπη καλά κάνει και διακηρύσσει δημοσίως και σαφώς τη θέση της.

<SPEAKER ID=239 NAME="Berthu">
Η πρόταση οδηγίας που παρουσίασε η Επιτροπή για την εφαρμογή, σε ευρωπαϊκό επίπεδο, της αρχής της ίσης μεταχείρισης προσώπων ανεξάρτητα από τη φυλετική ή εθνική τους καταγωγή, και ακόμη περισσότερο η έκθεση Buitenweg του Ευρωπαϊκού Κοινοβουλίου, δείχνουν καθαρά ότι, όποιος θέλει τα πολλά χάνει και τα λίγα.
<P>
Παρόλα αυτά, η πρόταση φαινόταν αρχικά να έχει καλές προθέσεις. Στόχος της ήταν η βελτίωση της προστασίας των ατόμων που είναι θύματα ρατσισμού στην Ευρωπαϊκή Ένωση. Αλλά στην πραγματικότητα το κείμενο που μας παρουσιάστηκε έχει τέτοια εμμονή με το κυνήγι των διακρίσεων, που ξεχνά ολοκληρωτικά τις στοιχειώδεις αρχές του κράτους δικαίου και ακόμη, και αυτό είναι το αποκορύφωμα, και την αρχή της ίσης μεταχείρισης των προσώπων. Χωρίς να ξεχνάμε φυσικά ότι, ως συνήθως, η πρόταση οδηγίας αψηφά κάθε σεβασμό της επικουρικότητας και του αναγκαίου περιθωρίου εκτίμησης των κρατών μελών.
<P>
Ιδίως όσον αφορά το κράτος δικαίου, διαβάζουμε με έκπληξη στο ίδιο το κείμενο της Επιτροπής ότι αν, σε δεδομένη κατάσταση, φαίνεται να υπάρχει μια απλή υπόνοια διάκρισης, εναπόκειται στον εναγόμενο να αποδείξει ότι δεν υπήρξε παραβίαση της αρχής της ίσης μεταχείρισης. Έτσι καταπατείται η παραδοσιακή αρχή του δικαίου μας σύμφωνα με την οποία εναπόκειται στον κατήγορο να προκοσμίσει αποδείξεις της ενοχής του κατηγορούμενου και όχι στον κατηγορούμενο να προσκομίσει τις αποδείξεις της αθωότητάς του (άρθρο 8). Το αποτέλεσμα μιας τέτοιας διάταξης θα ήταν ακόμη πιο καταστροφικό, αφού η εικαζόμενη διάκριση θα μπορούσε να είναι μια απλή "έμμεση διάκριση" , η οποία υφίσταται, σύμφωνα με το άρθρο 2β, "όταν μια εκ πρώτης όψεως ουδέτερη ρύθμιση, κριτήριο ή πρακτική είναι ικανή να ασκήσει δυσμενή επίδραση σε πρόσωπο ή ομάδα προσώπων μιας συγκεκριμένης φυλετικής ή εθνικής καταγωγής" .
<P>
Αυτή όμως η επιμονή κατά των διακρίσεων γρήγορα εξαντλεί τα όριά της, πάντα στο ίδιο το κείμενο της Επιτροπής, όταν πρόκειται για τη λήψη συγκεκριμένων μέτρων με σκοπό την αποκατάσταση της μειονεκτικής θέσης στην οποία περιέρχεται μια ομάδα εθνικής καταγωγής, εικαζόμενη ως μειονεκτούσα (άρθρο 5). Βλέπουμε εδώ να διαγράφεται η περίφημη αμερικανική πολιτική, που σήμερα εξάλλου αμφισβητείται έντονα ακόμη και στις Ηνωμένες Πολιτείες, της "θετικής διάκρισης" .
<P>
Και πρόκειται εδώ μόνο για το κείμενο της Επιτροπής που είναι το πιο μετριοπαθές. Η έκθεση του Ευρωπαϊκού Κοινοβουλίου προχωρά ακόμη πιο μακριά σε όλους τους τομείς.
<P>
Φαίνεται, ωστόσο, ότι ορισμένοι στην Επιτροπή είχαν κάποιες αμφιβολίες, αφού μπήκαν στον κόπο να προσθέσουν στην πρόταση οδηγίας ένα δελτίο αξιολόγησης του ενδεχόμενου αντίκτυπού της επί των επιχειρήσεων. Αυτή η ασυνήθιστη διαδικασία δείχνει καθαρά ότι το ζήτημα δεν είναι σαφές. Στο δελτίο αυτό, η Επιτροπή επιβεβαιώνει πολύ απλά ότι "η οδηγία θα ενισχύσει την ανταγωνιστικότητα των ευρωπαϊκών εταιρειών, εξασφαλίζοντας ότι θα έχουν στη διάθεσή τους ένα ευρύ φάσμα ειδικοτήτων και πόρων, πιο σημαντικό σε σχέση με σήμερα, και ότι θα μπορούν να κάνουν χρήση των ειδικοτήτων αυτών ανεξάρτητα από τη φυλετική ή εθνική καταγωγή των ατόμων" .
<P>
Δυστυχώς, αυτή η επιβεβαίωση, που μοναδικός της στόχος είναι να έχουν οι συντάκτες τη συνείδησή τους ήσυχη, είναι εντελώς λανθασμένη. Είναι σαφέστατο ότι οι διευθυντές επιχειρήσεων κινδυνεύουν να βομβαρδιστούν, ιδίως στον τομέα των προσλήψεων, από απειλές ατόμων των οποίων οι υποψηφιότητες θα έχουν απορριφθεί. Δεν μπορούμε ωστόσο να αρνηθούμε ότι η σύγχρονη μετανάστευση στις ευρωπαϊκές χώρες αποτελείται ως επί το πλείστον από ανειδίκευτα άτομα, που έρχονται από χώρες όπου η εργασιακή εμπειρία σε επιχειρήσεις όπως γίνεται στις χώρες μας είναι πολύ μικρή. Απειλούμενος από αυτή τη νέα νομοθεσία, και για να μην έχει μπλεξίματα, ο εργοδότης μπορεί να οδηγηθεί σε αδικαιολόγητες προσλήψεις που θα ζημιώσουν την ανταγωνιστικότητα της επιχείρησής του.
<P>
Για όλους αυτούς τους λόγους, απορρίπτουμε την έκθεση Buitenweg και ελπίζουμε ότι το Συμβούλιο, που θα πρέπει να αποφασίσει ομόφωνα κατ' εφαρμογή του άρθρου 13 της Συνθήκης ΕΚ, θα απορρίψει με τη σειρά του την πρόταση της Επιτροπής.

<SPEAKER ID=240 NAME="Dehousse">
Θα ψήφιζα υπέρ του ψηφίσματος λαμβανομένων υπόψη των θετικών σημείων που περιέχει και των ελπίδων που μπορούν δικαιολογημένα να γεννήσουν ορισμένα από τα σημεία αυτά.
<P>
Ωστόσο, δύο παρεμβάσεις του κ. Dιsir έδειξαν ότι τα κείμενα, τουλάχιστον στη γαλλική απόδοση, περιέχουν διατάξεις εντελώς αντίθετες με τις αρχές του διεθνούς δικαίου και, ιδίως, με την Ευρωπαϊκή Σύμβαση των Δικαιωμάτων του Ανθρώπου.
<P>
Για το λόγο αυτόν, απείχα από την ψηφοφορία επί του ψηφίσματος νομοθετικού περιεχομένου.

<SPEAKER ID=241 NAME="Dιsir και Sylla">
Ψηφίσαμε υπέρ της έκθεσης Buitenweg που υποστηρίζει και βελτιώνει σε πολλά σημεία την πρόταση οδηγίας του Συμβουλίου σχετικά με την εφαρμογή της αρχής της ίσης μεταχείρισης προσώπων, ανεξάρτητα από τη φυλετική ή εθνική τους καταγωγή.
<P>
Ωστόσο, όπως είπαμε και κατά την ψηφοφορία επί της τροπολογίας 39, θέλουμε να υπενθυμίσουμε την πλήρη διαφωνία μας με τη σύνταξη του άρθρου 4 του σχεδίου οδηγίας το οποίο, ορίζοντας ότι "μια διαφορά στη μεταχείριση που βασίζεται σε ένα χαρακτηριστικό σχετικό με τη φυλετική ή εθνική καταγωγή δεν αποτελεί διάκριση στην περίπτωση που, εξαιτίας της φύσης μιας συγκεκριμένης επαγγελματικής δραστηριότητας ή του πλαισίου εντός του οποίου διεξάγεται αυτή, ένα τέτοιο χαρακτηριστικό αποτελεί πραγματικό επαγγελματικό προσόν" , έρχεται σε πλήρη αντίθεση με τις διατάξεις των διεθνών και ευρωπαϊκών συμβάσεων για τα δικαιώματα του ανθρώπου και την εξάλειψη κάθε μορφής κοινωνικής διάκρισης που δεσμεύουν την Ευρωπαϊκή Ένωση και τα κράτη μέλη που τις επικύρωσαν, καθώς και με τους νόμους και τα συντάγματα πολλών κρατών μελών της Ευρωπαϊκής Ένωσης.
<P>
Αυτό το άρθρο δεν θα μπορέσει να μεταφερθεί στο γαλλικό δίκαιο για παράδειγμα και το Συνταγματικό Συμβούλιο θα αναγκαστεί δικαίως να αντιταχθεί. Αυτό το άρθρο, αν διατηρηθεί στην τελική μορφή της οδηγίας, θα αποτελέσει για πρώτη φορά μια νομική βάση για διακρίσεις βασισμένες σε "ένα χαρακτηριστικό σχετικό με τη φυλετική ή εθνική καταγωγή" στο εργατικό δίκαιο. Θέλαμε να συνοδεύσουμε την ψήφο μας από αυτή την επιφύλαξη που ισχύει επίσης για την εντελώς ακατάλληλη χρήση, στη γαλλική απόδοση τουλάχιστον, της λέξης "φυλετική" σε πολλά άρθρα.
<P>
Το άρθρο 2, για παράδειγμα, όπου χρησιμοποιείται ως περιγραφικό στοιχείο "μιας ομάδας προσώπων" και όχι ως στοιχείο που χαρακτηρίζει μια απαράδεκτη διάκριση, πράγμα που ισοδυναμεί με το να θεωρείται αυτή η έννοια θεμελιωμένη και ότι μπορεί πραγματικά και νόμιμα να χρησιμεύσει για να περιγράψει ένα πρόσωπο ή μια ομάδα. Η καταπολέμηση του ρατσισμού, με τη σωστή της έννοια, βασίζεται ακριβώς στην άρνηση της έννοιας της φυλετικής καταγωγής, στην καταγγελία της, στην άρνηση κατάταξης των ανδρών ή των γυναικών σ' αυτήν την κατηγορία, του διαχωρισμού της ανθρωπότητας σύμφωνα με αυτή τη δήθεν έννοια.

<SPEAKER ID=242 NAME="Gill">
(ΕΝ) Ψηφίζω υπέρ της οδηγίας για την καταπολέμηση των φυλετικών διακρίσεων για τους ακόλουθους λόγους:
<P>
Ως Βρετανή ασιατικής καταγωγής, και γυναίκα, έχω ζήσει από πρώτο χέρι τις επιβλαβείς συνέπειες του ρατσισμού στους ανθρώπους και στις κοινότητες. Αν και έχουν γίνει συνταρακτικά βήματα τα τελευταία χρόνια για την καταπολέμηση του ρατσισμού σε όλες του τις μορφές, εξακολουθεί να πλήττει τις ζωές των ανθρώπων. Στην περιφέρειά μου, το West Midlands, παραδείγματος χάρη, πρόσφατα είχαμε ορισμένα ανησυχητικά περιστατικά ρατσιστικής βίας. Νοσηρό παράδειγμα, η επίθεση που έγινε κατά του λευκού συντρόφου της παγκοσμίου επιπέδου νέγρας αθλήτριας Ashia Hansen.
<P>
Η έκθεση αυτή είναι πραγματικά ρηξικέλευθη, αφού αντιστρέφει το βάρος της απόδειξης σε αστικές υποθέσεις φυλετικών διακρίσεων. Από τη στιγμή που στοιχειοθετείται η κατηγορία, εναπόκειται στους κατηγορούμενους για ρατσισμό να αποδείξουν την αθωότητά τους.
<P>
Χαιρετίζω ιδιαίτερα τα μέτρα που περιλαμβάνει η οδηγία, τα οποία θα επιτρέψουν στα άτομα να μπορούν να κινηθούν δικαστικώς αν πέσουν θύματα φυλετικών διακρίσεων. Χαίρομαι επίσης που η νομοθεσία λαμβάνει υπόψιν την έννοια της έμμεσης διάκρισης, δηλαδή τις περιπτώσεις εκείνες όπου φαινομενικά ουδέτερες διατάξεις ενδέχεται να έχουν το αντίθετο από το επιθυμητό αποτέλεσμα σε άτομα ή ομάδες συγκεκριμένης φυλής ή εθνικής καταγωγής.
<P>
Ο ακροδεξιός εξτρεμισμός εντείνεται, και όχι μόνο στην Αυστρία, αλλά και σε όλη την Ευρώπη. Η εν λόγω οδηγία συνιστά ένα από τα πιο αποτελεσματικά νομοθετικά μέτρα κατά του ρατσισμού που έχει δει ποτέ η Ευρώπη, και η πιο αποτελεσματική περίπτωση νόμου για τις διαφυλετικές σχέσεις που θα επηρεάσει τη χώρα μου από την εποχή της πράξης για τις φυλετικές σχέσεις του 1976.
<P>
Οι μειονοτικές ομάδες θα πρέπει να έχουν μεγαλύτερο μερίδιο στην Ευρώπη που οικοδομούμε. Η ίδια η ΕΕ θα πρέπει να δείξει μεγαλύτερη προσοχή απέναντι στα προβλήματά τους και στις επιδιώξεις τους. Τα θεσμικά όργανα της ΕΕ πρέπει να είναι σε επαφή με όλες τις κοινότητες της Ένωσης. Η Ευρώπη πρέπει να περικλείει, όχι να αποκλείει. Πρέπει να καταστέλλουμε το ρατσισμό όπου και όποτε κάνει την εμφάνισή του. Η οδηγία περί καταπολέμησης των φυλετικών διακρίσεων αποτελεί στάση κατά του ρατσισμού και καθοριστικό βήμα για την εξάλειψή του.

<SPEAKER ID=243 NAME="Lund και Thorning-Schmidt">
 Οι Δανοί σοσιαλδημοκράτες του Ευρωπαϊκού Κοινοβουλίου ψήφισαν σήμερα υπέρ της έκθεσης της κυρίας Kathalijne Maria Buitenweg σχετικά με την πρόταση οδηγίας του Συμβουλίου, που αφορά τηv εφαρμογή της ίσης μεταχείρισης προσώπων ανεξάρτητα από τη φυλετική ή εθνική τους καταγωγή. Ψηφίσαμε υπέρ με μεγάλη χαρά, δεδομένου ότι με αυτή την πρόταση το Ευρωπαϊκό Κοινοβούλιο στέκεται στο ύψος των καθηκόντων του, όσον αφορά την εφαρμογή του άρθρου 13 της Συνθήκης του Αμστερνταμ.
<P>
Σύμφωνα με το άρθρο 13 της Συνθήκης, απλά θα ακουστεί η γνώμη του Ευρωπαϊκού Κοινοβουλίου επ' αυτού του θέματος. Ως εκ τούτου, με την ψήφο μας θεωρήσαμε σημαντικό η γνωμοδότηση του Κοινοβουλίου - τόσο σε μεμονωμένα σημεία όσο και εν συνόλω - να χαίρει μεγάλης πολιτικής στήριξης. Μολαταύτα, δεν μπορέσαμε να υπερψηφίσουμε τις τροπολογίες που αφορούν άμεσα τις συνθήκες που υπόκεινται στο ποινικό δίκαιο των κρατών μελών, διότι συνεχίζουν να παραμένουν εθνική υπόθεση.
<P>
Κατά τη συζήτηση της έκθεσης επισημάναμε ότι, η εν λόγω οδηγία ασχολείται αποκλειστικά με τις διακρίσεις λόγω φυλετικής ή εθνικής καταγωγής. Τι θα γίνει όμως με τις υπόλοιπες περιπτώσεις διακρίσεων που χρήζουν προστασίας και οι οποίες αναφέρονται στο άρθρο 13 της Συνθήκης; Μας ανησυχεί το γεγονός ότι η αναφορά μόνο δύο περιπτώσεων διακρίσεων ως βάση της εν λόγω οδηγίας δημιουργεί στην πράξη μια ιεράρχηση των πιθανών λόγων διακρίσεων. Ως εκ τούτου, θέλουμε να τονίσουμε ιδιαίτερα την τροπολογία 6 για μια νέα αιτιολόγηση, η οποία είναι τεράστιας σημασίας κατά τη γνώμη μας.

<SPEAKER ID=244 NAME="Martin, David W">
(ΕΝ) Μετά τα ανησυχητικά στοιχεία για την άνοδο του ρατσισμού, χαιρετίζω ένθερμα αυτή την έκθεση, η οποία έχει σκοπό να εξασφαλίσει ίση μεταχείριση για όλα τα άτομα όλων των εθνοτήτων στον κοινωνικό τομέα και στον τομέα της απασχόλησης.
<P>
Η εισηγήτρια θέλει να διασφαλίσει ένα ελάχιστο κοινό επίπεδο προστασίας, συμπεριλαμβανόμενης της αντιστροφής του βάρους απόδειξης σε αστικές υποθέσεις φυλετικών διακρίσεων, και της παροχής της δυνατότητας σε άτομα που παρενοχλούνται ή κατατρέχονται βάσει φυλετικών κριτηρίων να καταφεύγουν στα αστικά δικαστήρια.
<P>
Η πορτογαλική Προεδρία είναι άξια συγχαρητηρίων για την ετοιμότητα με την οποία ενέταξε αυτό το θέμα στην ημερήσια διάταξη του Συμβουλίου.

<SPEAKER ID=245 NAME="Ries">
Η καταπολέμηση των διακρίσεων είναι ένας αγώνας που ενώνεται με την ιστορία του Κοινοβουλίου μας από το 1979: δύο εξεταστικές επιτροπές για το ρατσισμό έχουν ήδη δημιουργηθεί και το Κοινοβούλιο είχε επίσης προωθήσει, το 1986, μια κοινή διοργανική δήλωση.
<P>
Τέτοιες πρωτοβουλίες δεν επαρκούν. Πρέπει να πάμε πιο μακριά, πρέπει να νομοθετήσουμε.
<P>
Η έκθεση Buitenweg έρχεται την κατάλληλη στιγμή , όταν στην Ευρώπη ο ρατσισμός και ο αντισημιτισμός συνεχίζουν να προκαλούν μεγάλη ανησυχία. Δεν νομίζω ότι χρειάζεται να υπενθυμίσουμε εδώ την ανησυχία μας σε σχέση με ορισμένα κόμματα που αυτή τη στιγμή βρίσκονται στην εξουσία.
<P>
Είχα καταθέσει, μαζί με τους συναδέλφους μου Deprez και De Clercq, μια τροπολογία που αφορούσε τον τίτλο της οδηγίας. Πράγματι, το αρχικό κείμενο της Επιτροπής στα γαλλικά επισημαίνει "ανεξάρτητα από τη φυλετική ή εθνική καταγωγή" . Η έννοια της καταγωγής έχει πράγματι κεφαλαιώδη σημασία, αφού οι ενδεχόμενες διακρίσεις μπορούν να αφορούν όχι μόνο το παρόν καθεστώς ενός ατόμου αλλά επίσης την καταγωγή του, την προέλευσή του.
<P>
Θελήσαμε να εισαγάγουμε την ίδια απόχρωση και την ίδια ακρίβεια όσον αφορά το θέμα της φυλής και να μιλήσουμε λοιπόν για φυλετική καταγωγή. Αυτή η τροπολογία ψηφίστηκε στην Επιτροπή Ελευθεριών, αλλά διαπιστώνω σήμερα ότι έχει εντελώς εξαφανιστεί από το κείμενο που μας υποβλήθηκε. Θα θέλαμε να βεβαιωθούμε ότι αυτό το πρόβλημα θα επιλυθεί ικανοποιητικά.
<P>
Επιπλέον, παρόλο που το θέμα της θρησκείας αποκλείστηκε από αυτή την οδηγία, για νομικούς λόγους, θεωρώ εξίσου καθοριστικό να υπενθυμίσω ότι σε καμία περίπτωση δεν ξεχνάμε τις μορφές διάκρισης που βασίζονται στις θρησκευτικές πεποιθήσεις και ότι το Κοινοβούλιο πρέπει ακόμη να εξετάσει στο πνεύμα αυτό ένα άλλο κείμενο της Επιτροπής.
<P>
Εν κατακλείδι, η έκθεση Buitenweg εμπνέεται από μια βολονταριστική και προοδευτική προσέγγιση την οποία υποστήριξα. Γιατί ο κίνδυνος έξαρσης της νεοφασιστικής και ρατσιστικής πληγής επιβάλλει, περισσότερο από ποτέ, μεγάλη επαγρύπνηση εκ μέρους μας.
<P>
Το Κοινοβούλιό μας πρέπει να είναι, στον τομέα αυτόν, στην εμπροσθοφυλακή του αγώνα.

<SPEAKER ID=246 NAME="Πρόεδρος">
Η ψηφοφορία έληξε.

<CHAPTER ID=13>
Καταπολέμηση της εμπορίας γυναικών (συνέχεια)
<SPEAKER ID=247 NAME="Πρόεδρος">
Η ημερήσια διάταξη προβλέπει τη συνέχεια της συζήτησης με θέμα την σωματεμπορία γυναικών.

<SPEAKER ID=248 LANGUAGE="ES" NAME="Avilιs Perea">
Κύριε Πρόεδρε, κύριε Επίτροπε, θέλω, κατά πρώτο λόγο, να συγχαρώ την εισηγήτρια για το καταπληκτικό έργο που εξεπόνησε για ένα πρόβλημα τεράστιας βαρύτητας.
<P>
Η σωματεμπορία των γυναικών αποτελεί κάτι που πραγματικά λαμβάνει σήμερα μεγάλες διαστάσεις, κυρίως στις χώρες που συνορεύουν με την Ευρωπαϊκή Ένωση. Εκεί οργανώνονται μαφίες που ξεγελούν γυναίκες δίνοντας τους υποσχέσεις για εξασφαλισμένη δουλειά και για μία καλύτερη ζωή, ενώ καταλήγουν στο τέλος στην πορνεία, και σε πολλές περιπτώσεις, σε μία κατάσταση που θα μπορούσαμε σαφώς να χαρακτηρίσουμε ως σκλαβιά.
<P>
Πρόκειται για ένα φαινόμενο που συνδέεται με την σημερινή κοινωνία, όπου η μετανάστευση αρχίζει να θέτει ένα μεγάλο πρόβλημα, καθώς υπάρχουν σημαντικές μετακινήσεις ανθρώπων που αναζητούν την κοινωνία της ευμάρειας, στην οποία βρισκόμαστε οι περισσότερο από εμάς, ή πρακτικά όλες οι χώρες της Ευρωπαϊκής Ένωσης. Αυτή κατάσταση απαιτεί μία σειρά νέων μέτρων, που αφορούν βασικά την φροντίδα των θυμάτων και την δίωξη των προσώπων που εμπλέκονται στη σωματεμπορία γυναικών αλλά και παιδιών -το πρόβλημα δεν αφορά μόνο τις γυναίκες, αφορά και τα παιδιά- με σκοπό τη σεξουαλική εκμετάλλευση.
<P>
Από τα μέτρα που προτείνονται σε αυτή την έκθεση ξεχωρίζουν η βοήθεια προς τα θύματα και το αίτημα προς τα κράτη μέλη για αλλαγή της νομοθεσίας τους, προκειμένου να διευκολυνθεί η συντονισμένη και άμεση δράση στις διάφορες χώρες, προκειμένου να επιλυθεί αυτό το σοβαρότατο πρόβλημα.
<P>
Η βοήθεια που χρειάζονται τα θύματα δεν είναι μόνο υλική, είναι και νομική, καθώς συνήθως πρόκειται για άτομα χωρίς πιστοποιητικά, χωρίς οικονομικά μέσα, που είναι τρομοκρατημένα και χρειάζονται μία βοήθεια που θα προστατεύει την ταυτότητά τους και θα τους εγγυάται ότι, εάν επιστρέψουν στην πατρίδα τους, δεν θα έχουν ακόμη χειρότερα προβλήματα. Οι διάφορες χώρες της Ευρωπαϊκής Ένωσης οφείλουν να εναρμονίσουν τη νομοθεσία τους προς αυτή την κατεύθυνση και να υιοθετήσουν τα κατάλληλα μέτρα για τη βοήθεια αυτών των θυμάτων.
<P>
Το σεξουαλικό εμπόριο εξαπλώνεται με ανησυχητικό τρόπο. Βρίσκονται μπλεγμένες γυναίκες και παιδιά. Πιστεύω ότι και τα μέσα επικοινωνίας θα έπρεπε να βοηθήσουν σε αυτή τη διαδικασία. Γιατί, όλο και περισσότερο εμφανίζονται αγγελίες στα μέσα επικοινωνίας -συχνά μάλιστα σε πολύ σοβαρές εφημερίδες- πίσω από τις οποίες κρύβεται η σωματεμπορία των γυναικών και η εκμετάλλευση.
<P>
Ωστόσο, δεν αρκεί να αντιμετωπίσουμε το πρόβλημα μόνο μέσω της παροχής νομικής βοήθειας και της προστασίας των θυμάτων. Χρειάζονται και εκστρατείες ενημέρωσης κυρίως στις χώρες προέλευσης, ώστε αυτές οι γυναίκες να γνωρίζουν πραγματικά σε τι κινδύνους εκτίθενται, καθώς οι περισσότερες από αυτές παραπλανώνται και δεν γνωρίζουν την κόλαση που θα συναντήσουν αργότερα.

<SPEAKER ID=249 NAME="Theorin">
SV) Κύριε Πρόεδρε, κάθε χρόνο, μισό εκατομμύριο γυναίκες οδηγούνται με ψευδείς υποσχέσεις ή εξαναγκάζονται σε μια ζωή σεξουαλικής δουλείας,. Αυτό το έντονα αυξανόμενο εμπόριο είναι περισσότερο επικερδές από ό,τι το λαθρεμπόριο ναρκωτικών και, ολοένα και πιο συχνά, διευθύνεται από μια οργανωμένη μαφία του εμπορίου λευκής σαρκός. Παρά την πικρή αυτή πραγματικότητα, οι ποινές για το εμπόριο λευκής σαρκός είναι απίστευτα μικρές σε σύγκριση με τις ποινές για το λαθρεμπόριο μεγάλων ποσοτήτων ναρκωτικών. Είναι, ίσως, δύο χρόνια φυλακή σε σχέση με τα 10 έως 15 που ισχύει για τις βαριάς μορφής ποινικές πράξεις σε σχέση με τα ναρκωτικά. Οι προσαγόμενοι σε δίκη δράστες είναι λίγοι και ακόμη λιγότεροι αυτοί που καταδικάζονται.
<P>
Μέχρι τώρα, η ΕΕ αποτέλεσε ένα παράδειγμα πώς οι λέξεις δεν γίνονται πάντοτε πράξη. Παρά την πλειάδα των δηλώσεων από πλευράς ΕΕ για τη φρίκη του εμπορίου λευκής σαρκός, εξακολουθεί να μην υφίσταται μια πλήρης βάση δεδομένων με πληροφορίες σχετικά με τα θύματα, τις οδούς που χρησιμοποιεί το εμπόριο, τη νομοθεσία ή τη λήψη μέτρων.
<P>
Σύμφωνα με το λόμπυ των ευρωπαίων γυναικών, ένα ποσοστό της τάξης του 0,036%, μόνο, του κοινοτικού προϋπολογισμού για το έτος 2000 διατίθεται για θέματα ισότητας και ένα ελάχιστο, μόνο, ποσοστό αυτού του ελάχιστου ποσοστού προορίζεται για τη λήψη μέτρων ενάντια στο εμπόριο λευκής σαρκός. Υπάρχει μια αύξηση του αριθμού των λαθραία εισαγομένων γυναικών από τις υποψήφιες χώρες. Εντούτοις, η ΕΕ δεν έχει θέσει όρους σε αυτές τις χώρες να λάβουν προληπτικά μέτρα, καθώς και μέτρα κατά του εμπορίου λευκής σαρκός, κατ' αντιστοιχία με τους όρους που τίθενται για τις υποψήφιες χώρες σε ό,τι αφορά τους οικονομικούς ή περιβαλλοντικούς στόχους. Εφόσον δεν τηρούνται οι υπάρχοντες νόμοι και δεν δημιουργούνται νέοι που να έχουν ως στόχο τη μαφία, οι κυβερνήσεις της Ευρώπης επιτρέπουν έμμεσα την αύξηση αυτού του καθοριζόμενου από τη ζήτηση εμπορίου. Η έλλειψη νομοθεσίας δεν αφορά μόνο τη λήψη μέτρων ενάντια στη μαφία, αλλά, επίσης, την έλλειψη νόμων οι οποίοι προστατεύουν τα θύματα.
<P>
Όλα τα κράτη μέλη, εκτός από δύο, απελαύνουν τα θύματα του εμπορίου λευκής σαρκός στις χώρες προέλευσής τους, παρ' ό,τι η ζωή τους μπορεί να διατρέχει κίνδυνο. Σήμερα, ή, ας ελπίσουμε, αύριο, καταθέτουμε την ψήφο μας σε μια προσπάθεια να μετατρέψουμε τη ρητορική και τα ωραία λόγια σε συγκεκριμένα μέτρα. Η Επιτροπή για τα Δικαιώματα της Γυναίκας και τις Ίσες Ευκαιρίες απαιτεί από τα κράτη μέλη να προστατεύουν και να χορηγούν καθεστώς πρόσφυγα στις γυναίκες που δέχονται να καταθέσουν. Απαιτούμε την επιβολή σκληρών και παραδειγματικών ποινών για το εμπόριο λευκής σαρκός, καθώς επίσης και να συσταθούν εθνικοί οργανισμοί που θα συντάσσουν εκθέσεις αναφοράς σχετικά με το εμπόριο λευκής σαρκός, οι οποίοι θα μπορούν να πληροφορούν την κυβέρνηση για τις εξελίξεις στη δική τους χώρα, καθώς επίσης και σε άλλες χώρες. Απαιτούμε τη λήψη μέτρων ενάντια στην αυξανόμενη πώληση γυναικών μέσω του Internet, την εκπαίδευση της εθνικής αστυνομίας και των υπαλλήλων των πρεσβειών, καθώς επίσης, τη χορήγηση αυξημένων κονδυλίων σε μη κυβερνητικές οργανώσεις που βοηθούν τα θύματα.
<P>
Πριν το τέλος του τρέχοντος έτους, οι κυβερνήσεις των κρατών μελών θα έχουν λάβει, κατά πάσα πιθανότητα, αποφάσεις για μια νέα συνθήκη. Θεωρούμε ως δεδομένο ότι σε αυτήν τη συνθήκη θα υπάρχει ένα σαφές νομικό υπόβαθρο για την καταπολέμηση όλων των μορφών βίας κατά των γυναικών, όπου θα περιλαμβάνεται, φυσικά, το εμπόριο λευκής σαρκός και ότι θα δημιουργήσουμε μια ενιαία ευρωπαϊκή πολιτική για την καταπολέμηση του δουλεμπορίου. Κατά συνέπεια, εκεί θα συμπεριλαμβάνεται το θέμα της μετανάστευσης και του ασύλου, ειδικά, όσον αφορά το δικαίωμα ασύλου λόγω καταπίεσης και διώξεων που οφείλονται στο φύλο.
<P>
Η δουλεία καταργήθηκε στις ΗΠΑ και τη Ρωσία τη δεκαετία του 1860, ενώ, εμείς εξαναγκαζόμαστε, παρ' ό,τι τώρα βρισκόμαστε στο 2000, να διαπιστώσουμε ότι η δουλεία αυξάνεται. Αυτή η νέα δουλεία πλήττει, κυρίως, τις γυναίκες και τα κορίτσια· ανεξάρτητα, όμως, από το ποιοι μετατρέπονται σε δούλους, η ύπαρξη και μόνο της δουλείας είναι μία από τις μεγαλύτερες αποδείξεις ένδειας της ανθρωπότητας.
<P>
Το αίτημα της κατάργησης του δουλεμπορίου γυναικών το στηρίζουν τώρα πολλοί, όμως, χρειάζονται περισσότεροι - περισσότεροι άνδρες, περισσότερες κυβερνήσεις και περισσότερη συγκεκριμένη δράση!

<SPEAKER ID=250 LANGUAGE="SV" NAME="Paulsen">
Κύριε Πρόεδρε, είναι πραγματικά απίστευτο να βρίσκεται κανείς σε αυτήν την αίθουσα - ακριβώς τώρα δεν μπορώ, βέβαια, να το αποκαλέσω Ολομέλεια - και να συνειδητοποιεί ότι και στην Ευρωπαϊκή Ένωση υφίσταται, όντως, ένα δουλεμπόριο - εδώ, όπου συγχαίρουμε εαυτούς για το ότι δημιουργούμε έναν χώρο ειρήνης, ελευθερίας, δημοκρατίας και ανθρωπίνων δικαιωμάτων. Είναι ένα σοβαρό γεγονός ότι υπάρχει αυτό το είδος εμπορίου, διότι, συχνά, δεν πρόκειται καν για ώριμες γυναίκες, αλλά, για παιδιά, σχεδόν, και για πολύ νεαρούς ανθρώπους. Αυτή η μορφή εμπορίου συνδέεται πολύ στενά με τα ναρκωτικά και το ξέπλυμα βρώμικου χρήματος και, κατά πάσα πιθανότητα, ελέγχεται από διάφορα είδη μαφίας.
<P>
Αυτή η έκθεση είναι πολύ καλή. Θέλω και εγώ να υπογραμμίσω, όπως έκανε και ο προηγούμενος ομιλητής, ότι είναι απαραίτητο να γίνουν ενέργειες, να αναπτυχθεί η αστυνομική συνεργασία και να αυξηθούν οι πληροφορίες. Συχνά, είμαι επιφυλακτική στις πολύ αυστηρές προϋποθέσεις, π.χ. για το περιβάλλον, που τίθενται στις υποψήφιες χώρες. Παράλληλα, θεωρώ ότι το αίτημα για ενημέρωση των πολιτών των ίδιων αυτών χωρών και για πληροφόρηση που να απευθύνεται, ειδικά, στις νεαρές γυναίκες είναι ένα λογικό αίτημα, διότι δεν απαιτεί τη διάθεση πολλών κονδυλίων και είναι απολύτως υλοποιήσιμο. Κάνω, λοιπόν, έκκληση σε όλους να υπερψηφίσουν την έκθεση και να επιστρέψουν στις πατρίδες τους και να προσπαθήσουν να επηρεάσουν και τις δικές τους κυβερνήσεις, τις οργανώσεις και τα μέσα μαζικής ενημέρωσης επίσης.

<SPEAKER ID=251 LANGUAGE="NL" NAME="Blokland">
Κύριε Πρόεδρε, καλύτερα να προλαμβάνουμε παρά να θεραπεύουμε. Αυτό ωστόσο είναι αδύνατον, απ' ό,τι φαίνεται, να πραγματοποιηθεί στην περίπτωση της σωματεμπορίας γυναικών. Στο έδαφος της Ευρωπαϊκής Ένωσης, αλλά ιδιαίτερα στα κράτη της Κεντρικής και Ανατολικής Ευρώπης, παρατηρείται μία ευημερούσα βιομηχανία εκμετάλλευσης γυναικών. Στην έκθεση της εισηγήτριας υπογραμμίζεται ότι τα μέτρα τα οποία λαμβάναμε μέχρι τώρα είχαν πενιχρά αποτελέσματα.
<P>
Εάν θέλουμε πραγματικά να καταπολεμήσουμε τη σωματεμπορία γυναικών, οφείλουμε να ακολουθήσουμε διαφορετική τακτική. Είναι αδύνατο να θέσουμε τέλος σε αυτή τη βιομηχανία με κάποιες μεταρρυθμίσεις απλώς στην πολιτική μας για το άσυλο και τη μετανάστευση και με τη νομιμοποίηση της πορνείας. Και παρόλο που γενικά είμαι υπέρ των καλών συνθηκών εργασίας, δεν πιστεύω ότι αυτές μπορούν να συνεισφέρουν στην καταπολέμηση του φαινομένου.
<P>
Λέω αυτά διότι εφόσον υπάρχει ζήτηση για την πορνεία, θα υπάρχουν πάντοτε γυναίκες οι οποίες, συχνά εν αγνοία τους, θα προσφέρουν το σώμα τους ως εμπόρευμα, παραπλανώμενες από τις υποσχέσεις για μια καλύτερη ζωή. Δεν πρόκειται μόνο για ανενδοίαστες εγκληματικές οργανώσεις, αλλά και για πλούσιους και λιγότερο πλούσιους πελάτες οι οποίοι συμβάλλουν σ' αυτή τη μορφή δουλεμπορίου με δυστυχισμένες γυναίκες. Αυτό το χάσμα μεταξύ πλουσίων και φτωχών δεν μπορούμε να το καλύψουμε με δυο-τρεις κοινοτικές πρωτοβουλίες.
<P>
Πέρα από μία σωστή και γενναιόδωρη αναπτυξιακή πολιτική προκειμένου να βελτιωθούν οι συνθήκες ζωής των γυναικών αυτών στις χώρες καταγωγής τους, χρειάζεται να αντιμετωπίσουμε και την ατιμωρησία που επικρατεί στις χώρες μας. Επιβάλλοντας αυστηρές ποινές για τα μέλη των εγκληματικών οργανώσεων που ασχολούνται με τη σωματεμπορία γυναικών, υπογραμμίζουμε την αποφασιστικότητά μας να πατάξουμε τέτοιες πρακτικές. Μόνον έτσι μπορεί να αντιμετωπισθεί αποτελεσματικά η σωματεμπορία γυναικών.
<P>
Θα ήθελα να συγχαρώ, τέλος, την εισηγήτρια για την εξαιρετική έκθεσή της.

<SPEAKER ID=252 LANGUAGE="NL" NAME="Van Lancker">
Κύριε Πρόεδρε, κύριε Επίτροπε, συνάδελφοι, το 1996 δόθηκε κατά κάποιο τρόπο το εναρκτήριο λάκτισμα για μία πολιτική προσέγγιση σε ευρωπαϊκό επίπεδο στο πρόβλημα της σωματεμπορίας γυναικών και με χαρά θα ήθελα να σας θυμίσω ότι η τότε βελγική κυβέρνηση είχε διαδραματίσει έναν σημαντικότατο ρόλο στην έναρξη αυτών των προσπαθειών. Πιστεύω ωστόσο ότι θα πρέπει να διερωτηθούμε εάν σήμερα, μετά από προσπάθειες τεσσάρων ετών, η Ευρώπη είναι επαρκώς εξοπλισμένη προκειμένου να καταπολεμήσει αποτελεσματικά τη σωματεμπορία γυναικών. Από την έκθεση της συναδέλφου Sφrensen καθίσταται, νομίζω, ηλίου φαεινότερο ότι δεν συμβαίνει κάτι τέτοιο. Υποστηρίζουμε την έκθεση της συναδέλφου Sφrensen 100% και θα ήθελα να τη συγχαρώ για το εξαιρετικό έργο που πραγματοποίησε. Στα ψηφίσματα που θα εγκρίνουμε αύριο θα ήθελα να υπογραμμίσω ιδιαίτερα την έλλειψη ενός συνεκτικού νομικού πλαισίου για την καταπολέμηση της σωματεμπορίας των γυναικών, ένα ζήτημα εξάλλου το οποίο είχε υπογραμμίσει και η βελγική κυβέρνηση ιδιαίτερα έντονα στο παρελθόν. Θεωρώ ότι όλοι μας σήμερα έχουμε πλέον συνειδητοποιήσει ότι μία συγκροτημένη προσέγγιση στο ζήτημα της σωματεμπορίας γυναικών και διακίνησης ανθρώπων προϋποθέτει πρώτα απ' όλα έναν σαφή ορισμό της σωματεμπορίας γυναικών. Έναν ορισμό ο οποίος να μην περιορίζεται στον καταναγκασμό σε πορνεία, παρόλο που αποτελεί μία ιδιαίτερα σημαντική πτυχή του προβλήματος, αλλά που να καλύπτει κάθε μορφής σωματεμπορία των γυναικών. Πάνω απ' όλα χρειάζεται ένας ορισμός ο οποίος να συνοδεύεται από αποτρεπτικές κυρώσεις.
<P>
Δεν χωρά αμφιβολία, πιστεύω, ότι οι εθνικές νομοθεσίες και οι μέθοδοι ανίχνευσης και δίωξης της σωματεμπορίας γυναικών οφείλουν να εναρμονισθούν επειγόντως, προϋπόθεση απαραίτητη για την καλή συνεργασία των αστυνομικών υπηρεσιών.
<P>
Δεύτερον, όπως έχουμε υπογραμμίσει επανειλημμένα εδώ και καιρό, θεωρούμε εξαιρετικά σημαντικό, στα πλαίσια της έκθεσης, να εξασφαλίζεται η προστασία των γυναικών που πέφτουν θύματα τέτοιων μορφών εκμετάλλευσης. Διαπιστώνουμε πάρα πολύ συχνά και σε πάρα πολλές χώρες να στιγματίζονται αυτές οι γυναίκες και να κατηγορούνται για τις πράξεις τους σα να μην ήταν αυτές τα θύματα. Ζητούμε να χορηγείται άδεια παραμονής γι' αυτές τις γυναίκες, έτσι ώστε να προστατεύονται αποτελεσματικά.
<P>
Τρίτον, είναι, νομίζω, σαφές ότι χωρίς ένα κατάλληλο νομικό πλαίσιο δεν θα καταλήξουμε πουθενά. Θα ήθελα, εξάλλου, να συγχαρώ τον Επίτροπο Vitorino για την πρόθεσή του να ζητήσει εφέτος κιόλας από το Συμβούλιο να λάβει απόφαση με την οποία να ρυθμίζονται διάφορα από τα προβλήματα που έχουμε εντοπίσει.
<P>
Η Patsy Sφrensen, η εισηγήτριά μας, γνωρίζει σε βάθος το πρόβλημα στο οποίο αναφέρεται η έκθεσή της. Θα καλούσα και τον Επίτροπο, μια που βρίσκεται σήμερα εδώ, κατά το σχεδιασμό της μελλοντικής του πολιτικής σχετικά με το πρόβλημα που συζητούμε να συζητήσει φυσικά με τις αστυνομικές υπηρεσίες, να συζητήσει φυσικά και με τις κρατικές αρχές, όμως να μην λησμονήσει, παρακαλώ πολύ, να δώσει εξαιρετική προσοχή στους κοινωνικούς λειτουργούς και σε όλους όσους εργάζονται επιτόπου, παρέχοντας βοήθεια στα θύματα των εγκληματικών κυκλωμάτων. Απευθύνω αυτή την έκκληση διότι η πείρα αυτών των ανθρώπων μπορεί να μας βοηθήσει, ούτως ώστε να καταλήξουμε σε μία συγκροτημένη και συνολική στρατηγική για την καταπολέμηση της σωματεμπορίας γυναικών.

<SPEAKER ID=253 NAME="Di Lello Finuoli">
Κύριε Πρόεδρε, ευχαριστώ την αξιότιμη κυρία Sφrensen για τη γεμάτη προτάσεις εκθέσή της και για τη δύναμη με την οποία υπογραμμίζει ότι η σωματεμπορία γυναικών και παιδιών αποτελεί παραβίαση των ανθρωπίνων δικαιωμάτων. Το σώμα, το άτομο δεν είναι ένα εμπόρευμα. Αν και πολλές γυναίκες επιλέγουν την πορνεία σαν μια πηγή εύκολου κέρδους, δεν θα έκανα διάκριση μεταξύ πορνείας και καταναγκαστικής πορνείας: η πορνεία αποτελεί εκμετάλλευση.
<P>
Θα ήθελα να υπογραμμίσω τρία σημεία: πρώτα απ' όλα, σωματεμπορία και μετανάστευση. Μια πολιτική κλειστών συνόρων σπρώχνει τους μετανάστες στα χέρια του οργανωμένου εγκλήματος προκειμένου να εξασφαλίσουν τη θεώρηση εισόδου ή να εισέλθουν παράνομα. Τα κράτη μέλη πρέπει να υιοθετήσουν μια πιο υπεύθυνη και αλληλέγγυα πολιτική. Τρίτο σημείο: τα δικαιώματα των θυμάτων. Προτάθηκε να χορηγούνται από την Ευρωπαϊκή Ένωση προσωρινές άδειες παραμονής στα θύματα, άδειες συνδεδεμένες με τη μαρτυρία εναντίον των σωματεμπόρων, αλλά μέχρι τώρα μόνο η Ιταλία χορηγεί τις άδειες αποσυνδεδεμένες από τη μαρτυρία.
<P>
Θα κλείσω με το ζήτημα των πελατών. Ο Επίτροπος Vittorino δήλωσε επανειλημμένως ότι πρέπει να λάβουμε υπόψη μας τη ζήτηση αυτής της αγοράς, δηλαδή τους πελάτες. Αλλά ποιοι είναι οι πελάτες; Μπορεί να είναι οι πατεράδες μας, τα παιδιά μας, μπορεί να είμαστε εμείς οι ίδιοι. Είναι καθήκον μας να συμβάλουμε ώστε να αλλάξουν ριζικά η νοοτροπία και ο πολιτισμός των κοινωνιών μας. Αυτό σημαίνει να υποστηρίξουμε τις πολιτικές υπέρ των γυναικών.

<SPEAKER ID=254 NAME="Ghilardotti">
Κύριε Πρόεδρε, όταν μιλάμε για σωματεμπορία γυναικών πρέπει να συνειδητοποιήσουμε το γεγονός ότι μιλάμε για μια μορφή δουλείας, μια νέα μορφή δουλείας στην οποία η πλειοψηφία των θυμάτων αποτελείται από γυναίκες που πέφτουν θύματα της σωματεμπορίας την οποία διαχειρίζονται οργανωμένα δίκτυα εγκληματιών.
<P>
Η σωματεμπορία ανθρώπινων όντων τροφοδοτεί διαφορετικές αγορές: εκείνη των οργάνων για μεταμόσχευση, των νεογέννητων για τα άτεκνα ζευγάρια, της φτηνής εργατικής δύναμης. Εντούτοις η πλειοψηφία των θυμάτων αποτελείται από γυναίκες, η πλειονότητα των οποίων είναι θύμα της σωματεμπορίας με σκοπό τη σεξουαλική εκμετάλλευση. Η φτώχεια και η περιθωριοποίηση στις χώρες προέλευσής τους, τα υψηλά κέρδη που καρπώνονται οι δουλέμποροι και οι ελάχιστοι κίνδυνοι που διατρέχουν, καθώς και η μεγάλη ζήτηση στην Ευρώπη γυναικών που προορίζονται για πορνεία και για άλλες μορφές σεξουαλικής εκμετάλλευσης είναι οι αιτίες αυτού του διογκούμενου εμπορίου.
<P>
Προσφάτως, το Ευρωπαϊκό Συμβούλιο του Tampere ανέθεσε στην Ευρωπαϊκή Ένωση το έργο να καταπολεμήσει την παράνομη μετανάστευση και, μεταξύ άλλων, όλους όσους αποκομίζουν κέρδος από τη σωματεμπορία. Η έκθεση της αξιότιμης κυρίας Sφrensen υπερβαίνει αυτή την οπτική και δίνει απόλυτη προτεραιότητα στην καταπολέμηση αυτής της μορφής εγκλήματος. Ο αριθμός των γυναικών που πέφτουν θύματα σωματεμπορίας, η πλειοψηφία των οποίων βρίσκεται σε μια κατάσταση παρανομίας, υπολογίζονται στις 500.000, αλλά η παράνομη φύση αυτού του εμπορίου αποκρύπτει την πραγματική έκταση αυτού του φαινομένου. Η συμβολή των μη κυβερνητικών οργανώσεων στην αποκάλυψη των αιτιών, των μεθόδων, των συνεπειών της σωματεμπορίας γυναικών με σκοπό τη σεξουαλική εκμετάλλευση, καθώς και η υποστήριξη που παρέχουν στα θύματα, οδήγησε σε μεγαλύτερη συνειδητοποίηση σχετικά μ' αυτά τα θέματα.
<P>
Τα προγράμματα STOP και DAPHNE ήδη αντιπροσωπεύουν μια σημαντική παρέμβαση της Ευρωπαϊκής Ένωσης, αλλά πρέπει να προχωρήσουμε περισσότερο. Η εξαιρετική έκθεση της αξιότιμης κυρίας Sφrensen, υπογραμμίζοντας τη συνάφεια που υπάρχει μεταξύ σωματεμπορίας και πολιτικής σχετικά με τη μετανάστευση και το άσυλο, ζητάει καταρχήν από τη Διακυβερνητική Διάσκεψη να προχωρήσει σε μια ολοκληρωτική ενοποίηση της ευρωπαϊκής πολιτικής σ' αυτό το τομέα. Θα είναι απαραίτητο, λοιπόν, να καθορισθούν, όπως ζητά η έκθεση, σε ευρωπαϊκό επίπεδο ένα νομικό πλαίσιο και αποτελεσματικά μέτρα πρόληψης, προστασίας και βοήθειας στα θύματα. Αφετέρου, τα κράτη μέλη και οι υποψήφιες χώρες θα πρέπει να παρέμβουν σε νομικό, διοικητικό και αστυνομικό επίπεδο για να καταστείλουν αυτό το έγκλημα και, παράλληλα, να αναπτύξουν διεθνή συνεργασία με την Europol και την Interpol για να καταπολεμήσουν τα δίκτυα του οργανωμένου εγκλήματος.
<P>
Σε εθνικό επίπεδο χρειάζεται να χορηγηθεί το καθεστώς του πρόσφυγα και άδειες παραμονής στα θύματα της σωματεμπορίας. Ορισμένες χώρες δρομολόγησαν αυτό το νομοθετικό πλαίσιο - η Ιταλία και το Βέλγιο - με τη βοήθεια των μη κυβερνητικών οργανώσεων. Επιπλέον, είναι αναγκαίο να ξεκινήσει μια εκστρατεία πληροφόρησης στις χώρες προέλευσης, πέρα από μια ευαισθητοποίηση της κοινής γνώμης, ειδικά του αντρικού κοινού, στα κράτη μέλη.

<SPEAKER ID=255 NAME="Καραμάνου">
Κύριε Πρόεδρε, τα εκατομμύρια θύματα της εγκληματικής δράσης των διεθνών συμμοριών σωματεμπορίας σε όλο τον κόσμο και η τρομακτική εξάπλωση των δικτύων τους στην Ευρωπαϊκή Ένωση καθιστούν επιτακτική και επείγουσα την λήψη μέτρων για την αντιμετώπιση αυτής της σύγχρονης λερναίας ύδρας. Σήμερα η Ένωση και τα κράτη μέλη βρίσκονται σε πλήρη αδυναμία να παρέμβουν αποτελεσματικά και να εξαρθρώσουν τις σπείρες που δρουν σχεδόν ανενόχλητα δίπλα μας, στη γειτονιά μας. Πρόσφατα στην Αθήνα η κοινή γνώμη συγκλονίστηκε από την αποκάλυψη ότι αλβανός μετανάστης, που δήλωνε γιατρός, κρατούσε επί εννέα μήνες φυλακισμένο στο διαμέρισμά του, σε μια φιλήσυχη γειτονιά της Αθήνας, και εξέδιδε 13χρονο κορίτσι του οποίου οι ευυπόληπτοι πελάτες ανέρχονταν σε 50 - 60 ημερησίως.
<P>
Για αυτό, προσωπικά, πρεσβεύω ότι όλες οι στρατηγικές για την καταπολέμηση της σωματεμπορίας και της σεξουαλικής εκμετάλλευσης των γυναικών και των παιδιών θα πρέπει να στοχεύουν στην σκληρή τιμωρία τόσο εκείνων που αποκομίζουν κέρδη από την αγοραπωλησία ανθρώπινων σωμάτων, όσο και εκείνων που κάνουν χρήση των υπηρεσιών πορνείας, όπως συμβαίνει με την νομοθεσία της Σουηδίας και του Καναδά. Φαίνεται πως η έξαρση της δράσης των σωματεμπόρων συμπίπτει με τις πρόσφατες μεγάλες μετακινήσεις πληθυσμών και την οικονομική εξαθλίωση μεγάλων κοινωνικών ομάδων. Η "Le Monde" πρόσφατα δημοσίευσε συγκλονιστικά στοιχεία για την δράση σωματεμπόρων, οι οποίοι επωφελούμενοι από την κατάσταση στο Κοσσυφοπέδιο και συνεργαζόμενοι με διεθνή κυκλώματα λαθρομετανάστευσης, εκμεταλλεύονται σεξουαλικά περίπου 300.000 γυναίκες στην Γαλλία, την Γερμανία και το Βέλγιο, γυναίκες προερχόμενες κυρίως από το Κοσσυφοπέδιο, αλλά και από την Μολδαβία, τη Ρουμανία και την Βοσνία.
<P>
Οι γυναίκες κρατούνται υπό συνθήκες πραγματικής σκλαβιάς σε στρατόπεδα συγκέντρωσης και υφίστανται βασανισμούς, πριν υποχρεωθούν σε πορνεία. Αυτά που συμβαίνουν αποτελούν ντροπή για την Ευρώπη του 21ου αιώνα και αποκαλύπτουν την ανυπαρξία πολιτικής βούλησης και δέσμευσης, ώστε να δοθεί προτεραιότητα στο θέμα. Η ανακοίνωση της Επιτροπής είναι ικανοποιητική, όπως εξαιρετική είναι και η έκθεση της κ. Sφrensen, αλλά δεν αρκούν οι καλές προθέσεις για την αντιμετώπιση του διεθνούς οργανωμένου εγκλήματος. Χρειαζόμαστε πρωτοβουλίες σε πολλά μέτωπα· νομοθετικά και διοικητικά μέτρα· εναρμόνιση των νομικών διατάξεων και των μεθόδων δίωξης· αυστηρές ποινές· προστασία των θυμάτων και συνεργασία των αστυνομικών και δικαστικών αρχών. Χρειαζόμαστε ακόμη ενίσχυση της Europol με πόρους και με έμψυχο υλικό, ώστε να προχωρήσει σε κοινά σχέδια πρόληψης και δίωξης με όλα τα κράτη μέλη και φυσικά ενίσχυση των μη κυβερνητικών οργανώσεων. Χρειαζόμαστε δηλαδή άμεση υλοποίηση όλων όσα προβλέπει η Συνθήκη του Αμστερνταμ και τα συμπεράσματα του Τάμπερε· θέματα, τα οποία, όπως φαίνεται, κύριε Επίτροπε, καρκινοβατούν.

<SPEAKER ID=256 NAME="Vitorino">
(ΕΝ) Κύριε Πρόεδρε, αξιότιμοι βουλευτές του Κοινοβουλίου, η Επιτροπή χαιρετίζει την ευκαιρία που της δίδεται, μετά τη δεύτερη ανακοινωσή της το Δεκέμβριο του 1998, για να συμμετάσχει σε αυτή τη συζήτηση με θέμα το πώς θα εντείνουμε τις κοινές προσπάθειές μας στον αγώνα κατά της σωματεμπορίας γυναικών με σκοπό τη σεξουαλική τους εκμετάλλευση. Με αυτή την ευκαιρία, υποβάλλω τα σέβη μου στην προκάτοχό μου κ. Gradin, η οποία συνέταξε την προαναφερθείσα ανακοίνωση. Επιτρέψτε μου να συγχαρώ επίσης την αξιότιμο βουλευτή κ. Sφrensen, η έκθεση της οποίας συμβάλλει σημαντικά στη συνέχιση του έργου μας.
<P>
Προτού αναφερθώ στα πιο ουσιώδη σημεία του ζητήματος, θα ήθελα να δηλώσω ότι η Επιτροπή παραμένει απόλυτα αποφασισμένη να διατηρήσει ψηλά στη λίστα των πολιτικών της προτεραιοτήτων τον αγώνα κατά αυτής της εξευτελιστικής μορφής παραβιάσεως των ανθρωπίνων δικαιωμάτων και προσβολής της ανθρώπινης αξιοπρέπειας. Και το αποδείξαμε τούτο με τις προτάσεις που υποβάλαμε στο Ευρωπαϊκό Συμβούλιο του Τάμπερε τον περασμένο Οκτώβριο.
<P>
Όπως έχουν ήδη υπογραμμίσει αρκετοί βουλευτές, πρέπει να ενθαρρύνουμε περαιτέρω τη λήψη προληπτικών και κατασταλτικών μέτρων, καθώς και μέτρων στήριξης των θυμάτων, πάντα με τη διεθνή συνεργασία.
<P>
Έχω σημειώσει ότι το ψήφισμα επί του οποίου θα ψηφίσετε αύριο, καθώς και η έκθεση την οποία συζητάμε σήμερα, περιλαμβάνουν μεγάλο αριθμό αιτημάτων προς την Επιτροπή. Έτσι, θα προσπαθήσω να ασχοληθώ με ορισμένα από αυτά τα ουσιώδους σημασίας ζητήματα.
<P>
Πρώτα απ'όλα θα ήθελα να αναφερθώ στο θέμα της βελτίωσης του υπάρχοντος ποινικού δικαίου στα κράτη μέλη, και ειδικότερα στην ποινικοποίηση της σωματεμπορίας ανθρώπων με σκοπό τη σεξουαλική τους εκμετάλλευση. Ως αφετηρία αυτού του εγχειρήματος, έχουμε εδώ το έγγραφο του Φεβρουαρίου του 1997, αλλά υπήρξε προφανές ότι έχει και τα μειονεκτήματά του. Απ'ό,τι ξέρω, κατά την ακρόαση τον Αύγουστο, η Επιτροπή θα παρουσιάσει στο τέλος αυτού του εξαμήνου πακέτο προτάσεων μέ θέμα τη σωματεμπορία και τη σεξουαλική εκμετάλλευση γυναικών και παιδιών. Κατά τη γνώμη μου, υπάρχουν στέρεες βάσεις για κάτι τέτοιο στη Συνθήκη του Αμστερνταμ, στο Σχέδιο Δράσης της Βιέννης του 1998 και στα συμπεράσματα του Ευρωπαϊκού Συμβουλίου του Τάμπερε. Συνεπώς, δεν χρειάζεται να περιμένουμε να τροποποιηθούν οι Συνθήκες: έχουμε μια σαφή νομική βάση για να αντιμετωπίσουμε το ζήτημα της ποινικοποίησης της σωματεμπορίας γυναικών.
<P>
Όπως δήλωσε η κ. Van Lancker, η πρόταση στηρίζεται σε μια απόφαση πλαίσιο που εξέδωσε το Συμβούλιο, η οποία θα εξετάσει ειδικότερα πώς μπορούμε να διασφαλίσουμε ότι όλα τα κράτη μέλη θα έχουν κοινούς ορισμούς, κοινά ποινικά αδικήματα και κοινές κυρώσεις. Επιπλέον θα πρέπει, κατά το εγχείρημα της εκπόνησης του νομοθετήματος, να συνυπολογίσουμε οριζόντια ζητήματα δικαιοδοσίας, όπως ο προσδιορισμός της αρμόδιας αρχής και των κανόνων που θα διέπουν τις απελάσεις και τις κατασχέσεις προϊόντων εγκλήματος.
<P>
Σημαντικές προοπτικές για το μέλλον παρουσιάζει το ότι, όταν εν τέλει εγκριθεί, η πρόταση αυτή θα ενσωματωθεί στο κοινοτικό κεκτημένο. Αυτό σημαίνει ότι οι υποψήφιες για ένταξη χώρες θα πρέπει να την αποδεχθούν κατά τη διεύρυνση. Ένα άλλο σημαντικό στοιχείο που συνδέεται άρρηκτα με τη βελτίωση των πιθανοτήτων καταδίκης των σωματεμπόρων είναι, όπως έχω ήδη αναφέρει στο Κοινοβούλιο, η έκδοση αδειών προσωρινής διαμονής σε θύματα σωματεμπορίας τα οποία είναι διατεθειμένα να δώσουν στοιχεία. Αυτή ήταν μια από τις υποδείξεις της Επιτροπής στη δεύτερη ανακοίνωσή της. Συνεπώς, το πακέτο προτάσεων στο οποίο αναφέρθηκα νωρίτερα θα συμπληρωθεί λίγο αργότερα μέσα στη χρονιά που διανύουμε με μια πρόταση οδηγίας, η οποία θα καλύπτει την έκδοση αδειών προσωρινής διαμονής, ώστε να εξασφαλιστεί η προστασία διαφόρων θυμάτων σωματεμπορίας, συμπεριλαμβανομένων των θυμάτων σωματεμπορίας με σκοπό την σεξουαλική εκμετάλλευση. Το στοιχείο τούτο, ωστόσο, θα πρέπει να θεωρηθεί ως καθοριστικής σημασίας συμπλήρωμα στην αρχική δέσμη πρωτοβουλιών. Για να πούμε την αλήθεια, υπάρχουν μεγάλες δυσκολίες στην καταδίκη όσων ενέχονται σε σωματεμπορία.
<P>
Χωρίς τη συνεργασία των θυμάτων, ποτέ δεν θα είμαστε βέβαιοι ότι όσοι κερδίζουν από αυτό το εμπόριο θα καταλήξουν στα χέρια της δικαιοσύνης και θα καταδικαστούν όπως πρέπει. Είναι εξαιρετικά σημαντικό να συνδυάσουμε δύο είδη μέτρων: την ποινικοποίηση της σωματεμπορίας, και, παράλληλα, μια πολιτική πρόληψης, που να προωθεί τη συνεργασία των θυμάτων με την αστυνομία και με τη δικαστική εξουσία ώστε να καταδικάζονται όσοι επιδίδονται σε τέτοιες εξευτελιστικές δραστηριότητες.
<P>
Μια και αναφερόμαστε σε σημαντικές εξελίξεις στο ζήτημα της σωματεμπορίας γυναικών σε ευρωπαϊκό επίπεδο, θα πρέπει να ρίξουμε επίσης μια ματιά και στις διάφορες δραστηριότητες οι οποίες στηρίζονται, και τώρα και στο παρελθόν, από το πρόγραμμα STOP. Τα προηγούμενα, αλλά και τα μελλοντικά σχέδια που υπάγονται στο πρόγραμμα STOP καλύπτουν αρκετά σημεία τα οποία υπογραμμίζει στην έκθεσή της η κ. Sφrensen. Ιδιαίτερα θα ήθελα να αναφέρω δύο από τις προτεραιότητες που έχουν τεθεί για φέτος, συγκεκριμένα την παροχή βοήθειας στα θύματα, και την πρόληψη. Αν εφαρμοσθεί μια διεπιστημονική προσέγγιση, θα αναμιχθούν και ΜΚΟ, καθώς και υπηρεσίες επιβολής του νόμου, και πιστεύω ότι είναι απαραίτητο να προωθήσουμε έναν στενότερο διάλογο μεταξύ των ΜΚΟ, οι οποίες δρουν σε αυτό τον τομέα, και των αρχών επιβολής του νόμου.
<P>
Το πρόγραμμα STOP διανύει τώρα το τελευταίο οικονομικό έτος εφαρμογής του και έχει συμβάλει αποφασιστικά στην αγώνα κατά της σωματεμπορίας σε ευρωπαϊκό επίπεδο έτσι, η Επιτροπή θα προτείνει να ανανεωθεί η λειτουργία του για άλλη μια πενταετία, η οποία θα αρχίζει το 2001. Η πρόταση, φυσικά, θα βασιστεί στην εμπειρία που αποκομίσαμε από το πρώτο πρόγραμμα. Σκοπεύουμε επίσης να προσφέρουμε τη δυνατότητα εφαρμογής πολυετών σχεδίων, πράγμα που θα βελτιώσει την αποτελεσματικότητα των προγραμμάτων.
<P>
Θα πρέπει επίσης να αναφερθεί η εφαρμογή του καινούριου Προγράμματος DAPHNE μετά την έγκριση της πρωτοβουλίας DAPHNE το 1997. Το πεδίο δράσης του, όπως γνωρίζετε, είναι η πρόληψη και η καταπολέμηση κάθε είδους βίας εναντίον γυναικών και παιδιών. Αυτό περιλαμβάνει τη σωματεμπορία γυναικών και τη σεξουαλική εκμετάλλευση γυναικών. Το πρόγραμμα αυτό, παράλληλα με το πρόγραμμα STOP, θα μας επιτρέψει να βοηθήσουμε τα θύματα σωματεμπορίας και σεξουαλικής εκμετάλλευσης συνεισφέροντας οικονομικά με ένα ποσό ύψους 20 εκατ. ευρώ στο διάστημα από το 2000 μέχρι το 2003. Επιπλέον, έχει δοθεί, και πρέπει να εξακολουθήσει να δίνεται, μεγαλύτερη έμφαση στην ανάπτυξη της συνεργασίας μας με τις υποψήφιες προς ένταξη χώρες μέσω συγκεκριμένων σχεδίων, όπως έχουν αναφέρει πολλοί βουλευτές στο Κοινοβούλιο. Με τις εν λόγω χώρες έχουμε το ίδιο σοβαρό πρόβλημα, αφού είναι πασιφανές το ρεύμα τόσο θυμάτων όσο και δραστών σωματεμπορίας που προέρχονται κατά κύριο λόγο από χώρες της Κεντρικής και Ανατολικής Ευρώπης. Γι'αυτό και η Επιτροπή μερίμνησε ώστε το πρόγραμμα DAPHNE να είναι ανοικτό και στις υποψήφιες προς ένταξη χώρες, και θα κάνει το ίδιο και για το πρόγραμμα STOP.
<P>
Τέλος, η Επιτροπή έχει επίσης επιστρατεύσει άλλες πηγές χρηματοδότησης με σκοπό να προωθήσει και τη στήριξη τοπικών ΜΚΟ στις υποψήφιες χώρες, και τη διενέργεια εκστρατειών πρόληψης στις χώρες προέλευσης. Στο πλαίσιο της νέας Διατλαντικής Ημερήσιας Διάταξης, και σε συνεργασία με την κυβέρνηση των ΗΠΑ, έχει, λόγου χάρη, διεξαγάγει διάφορες εκστρατείες πληροφόρησης στην Πολωνία, την Ουκρανία, την Ουγγαρία και τη Βουλγαρία, ώστε και ο πληθυσμός και οι δημόσιοι φορείς των χωρών αυτών να αποκτήσουν συναίσθηση του προβλήματος.
<P>
Στα μελλοντικά μας σχέδια είναι το ενδεχόμενο νέων εκστρατειών που να εστιάζουν σε νέες περιοχές και νέες χώρες. Πρόκειται για ένα ζήτημα το οποίο θα παίξει σημαντικό ρόλο στο Σύμφωνο Σταθερότητας για τα Βαλκάνια.
<P>
Τελευταίο άφησα κάτι πολύ σημαντικό: θα ήθελα να καταστήσω σαφές πόσο σημαντικό είναι το ότι η ΕΕ συμμετέχει σε ευρύτερες μορφές διεθνούς συνεργασίας. Η Επιτροπή πλέον συμμετέχει ενεργά στην επεξεργασία του σχεδίου πρωτοκόλλου των Ηνωμένων Εθνών περί σωματεμπορίας, το οποίο θα προστεθεί στο σχέδιο σύμβασης περί διεθνικού οργανωμένου εγκλήματος, και ελπίζω ειλικρινά ότι τα μέλη του ΟΗΕ θα καταφέρουν να εγκρίνουν αυτή τη νέα σύμβαση φέτος το φθινόπωρο.
<P>
Ολοκληρώνοντας, θα ήθελα να επιστήσω την προσοχή σας σε ένα σημείο, το οποίο θα πρέπει να έχουμε κατά νου προκειμένου να καταπολεμήσουμε τη σωματεμπορία γυναικών σε ευρωπαϊκό επίπεδο. Το σημείο αυτό είναι ότι, παρόλο που η Ευρωπαϊκή Ένωση μπορεί και πρέπει να παίξει ενεργό ρόλο κατά της σωματεμπορίας, την κύρια ευθύνη την έχουν τα κράτη μέλη. Αυτό σημαίνει ότι πρέπει να είμαστε προσεκτικοί όταν συζητάμε μέτρα όπως η αυτόματη αποποινικοποίηση των πράξεων των θυμάτων σωματεμπορίας, το ενδεχόμενο να μπορούν ΜΚΟ να φέρουν υποθέσεις στα δικαστήρια εκ μέρους θυμάτων, και οι μέθοδοι διεξαγωγής έρευνας από την αστυνομία σε περίπτωση ποινικών αδικημάτων. Με άλλα λόγια, πρέπει να ξεκαθαρίσουμε ποιοι στόχοι μπορούν να επιτευχθούν πιο αποτελεσματικά σε ευρωπαϊκό επίπεδο, λαμβάνοντας υπόψιν το επίπεδο της διασυνοριακής συνεργασίας που ισχύει μεταξύ των κρατών μελών.
<P>
Οι αξιότιμοι βουλευτές έχουν την ευκαιρία να εγκρίνουν αυτό που εγώ θεωρώ πολύ σωστή δουλειά, που δεν επιβεβαιώνει απλώς και μόνο την συνεκτική και διεπιστημονική ευρωπαϊκή πολιτική σε θέματα σωματεμπορίας, αλλά και δίνει νέα ώθηση για περαιτέρω δράση, η οποία αναμφίβολα είναι απαραίτητη σε ευρωπαϊκό επίπεδο.
<P>
Θα ήθελα να ευχαριστήσω την κ. Sφrensen για τις γνώσεις της, την εμπειρογνωμοσύνη της, και τη συμβολή της σε αυτόν τον κοινό αγώνα.
<P>
(Χειροκροτήματα)

<SPEAKER ID=257 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 9.00.

<CHAPTER ID=14>
Επανεισδοχή υπηκόων τρίτων χωρών
<SPEAKER ID=258 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0110/2000) της κ. Καραμάνου, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρωτοβουλία της Δημοκρατίας της Φινλανδίας με σκοπό την έκδοση κανονισμού του Συμβουλίου που καθορίζει τις υποχρεώσεις μεταξύ των κρατών μελών για την επανεισδοχή υπηκόων τρίτων χωρών (12488/1999 - C5-0319/1999 - 1999/0823(CNS))

<SPEAKER ID=259 NAME="Καραμάνου">
Κύριε Πρόεδρε, η έκθεσή μου πράγματι αφορά την πρόταση κανονισμού που υπέβαλε η φινλανδική Προεδρία, προκειμένου να ρυθμιστούν οι σχέσεις και οι υποχρεώσεις των κρατών μελών για την επανεισδοχή υπηκόων τρίτων χωρών στο εσωτερικό της Ευρωπαϊκής Ένωσης. Λυπάμαι πάρα πολύ που είμαι υποχρεωμένη να πω, εκ μέρους της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, ότι η πρόταση κανονισμού δεν έτυχε της δέουσας προσοχής, της μελέτης και της προσεκτικής προετοιμασίας που απαιτούσε ο χειρισμός ενός λεπτού και πολύπλοκου θέματος. Αποτέλεσμα της ελλιπούς προετοιμασίας ήταν είτε η διατύπωση σοβαρών επιφυλάξεων, είτε η απόρριψη, είτε η έλλειψη ενδιαφέροντος για την πρόταση οδηγίας, και από την Ευρωπαϊκή Επιτροπή και από το Συμβούλιο, και από τις αρμόδιες επιτροπές του Ευρωπαϊκού Κοινοβουλίου, την Επιτροπή Ελευθεριών, δηλαδή, και την Επιτροπή Νομικών Θεμάτων, αλλά και από τις Μη Κυβερνητικές Οργανώσεις, τις οποίες δεν φαίνεται να συμβουλεύθηκε η φινλανδική Προεδρία.
<P>
Τα συμπεράσματα του Τάμπερε κατέδειξαν την ανάγκη μιας σφαιρικής προσέγγισης του φαινομένου της μετανάστευσης, το οποίο ασφαλώς συνδέεται με μια μακρά σειρά από πολιτικά ερωτήματα που παραμένουν αναπάντητα. Συνδέεται με τον σεβασμό των ανθρωπίνων δικαιωμάτων, καθώς και με τις οικονομικές, κοινωνικές, πολιτικές και πολιτισμικές συνθήκες στις χώρες προέλευσης. Στο θέμα της επανεισδοχής, τα κράτη μέλη έχουν ήδη σχετική εμπειρία, από συμφωνία στο πλαίσιο της ευρωπαϊκής πολιτικής συνεργασίας και του Σένγκεν. Πρόκειται για θέμα ευαίσθητο, που απαιτεί διαπυλωνική συνεργασία.
<P>
Σε ό,τι αφορά το περιεχόμενο της φινλανδικής πρωτοβουλίας, το προτεινόμενο σχέδιο δεν συνοδεύεται από αιτιολογική έκθεση. Η πρωτοβουλία δεν εμπνέεται από κανένα στρατηγικό όραμα. Το σχέδιο επιχειρεί να επιβάλει ένα σύστημα Δουβλίνου, για τους παράνομους μετανάστες, κατά το παράδειγμα της Σύμβασης για τους αιτούντες άσυλο, της οποίας η εφαρμογή, όπως γνωρίζουμε, έχει αποδειχθεί πολύ προβληματική και αναποτελεσματική. Στην πρόταση κανονισμού η προτεραιότητα δίδεται στο να σταλούν πίσω αλλοδαποί που βρίσκονται παράνομα στην επικράτεια των κρατών μελών, μέσω ενός συστήματος υποχρεωτικής επανεισδοχής μεταξύ των κρατών μελών. Ο κανονισμός στοχεύει στο να προσδιορίζεται το κράτος μέλος που είναι υποχρεωμένο να ξαναδεχθεί τον υπήκοο τρίτης χώρας, προκειμένου να υλοποιήσει τη συμφωνία. Το σχέδιο κανονισμού δεν αποκλείει το ενδεχόμενο για ένα κράτος μέλος να στείλει πίσω, στη χώρα καταγωγής, ή σε άλλη τρίτη χώρα, έναν αλλοδαπό που δεν πληροί τους όρους εισόδου ή διαμονής σε μια χώρα μέλος. Αυτή η πρόβλεψη φαίνεται να νομιμοποιεί περισσότερο σκληρές αποφάσεις, που θα μπορούσαν να λάβουν τα κράτη μέλη έξω από το πλαίσιο του προτεινόμενου κανονισμού.
<P>
Αλλα σημεία που επιδέχονται κριτική είναι το γεγονός ότι αποκλείεται κάθε είδους αλληλεγγύη μεταξύ των κρατών μελών, ιδιαίτερα σε ό,τι αφορά την παράνομη διέλευση των συνόρων και την ευθύνη για τα εξωτερικά σύνορα της Ευρωπαϊκής Ένωσης. Η πρόταση αποτελεί ίσως μηχανισμό έμμεσης πίεσης για την περιχαράκωση των συνόρων της Ευρωπαϊκής Ένωσης.
<P>
Επίσης, υπάρχει έλλειψη οποιασδήποτε ευαισθησίας για την προσωπική κατάσταση των ατόμων που πιθανά να έχουν μείνει επί μακρόν σε ένα κράτος μέλος πριν να χαρακτηριστούν παράνομοι. Αποκλείονται επίσης οι τίτλοι παραμονής των αιτούντων άσυλο από τους τίτλους που προβλέπει ο κανονισμός και, έτσι, δημιουργούνται νέες δυνατότητες υπονόμευσης της προστασίας τους. Ο κανονισμός επιτρέπει να ζητηθεί η επανεισδοχή σε άλλο κράτος μέλος, μέσα σε έξι μήνες, αρχής γενομένης από τη στιγμή που οι αρχές του αιτούντος κράτους μέλους αντιληφθούν ότι ο υπήκοος τρίτης χώρας θα μπορούσε να είναι -και όχι είναι- παράνομος. Επιτρέπει δηλαδή η πρόταση την απόδειξη εισόδου στην επικράτεια ενός κράτους μέλους με υποθετικά στοιχεία. Ο τρόπος με τον οποίο καθορίζονται τα απαραίτητα στοιχεία για τον εντοπισμό των ατόμων που θα πρέπει να επαναπροωθηθούν είναι ανοικτός σε κάθε είδους παραβιάσεις.
<P>
Ωστόσο, το βασικό πρόβλημα φαίνεται πως είναι η έλλειψη στρατηγικής και ευρωπαϊκής πολιτικής για τη μετανάστευση. Εκτιμώ ότι επείγει να προχωρήσουμε, κύριε Επίτροπε, στην προετοιμασία νομικών εργαλείων της οδηγίας για τη μετανάστευση, αντί να περιοριζόμαστε σε μέτρα καταστολής και αστυνόμευσης που δεν υπόκεινται σε δημοκρατικό έλεγχο. Επείγει να υλοποιήσουμε τα συμπεράσματα του Τάμπερε και να προχωρήσουμε στην εκπόνηση μιας κοινής ευρωπαϊκής πολιτικής για το άσυλο και τη μετανάστευση, με βάση τις ευρωπαϊκές ουμανιστικές αξίες και τον σεβασμό των θεμελιωδών ανθρωπίνων δικαιωμάτων.
<P>
Τελειώνοντας, ζητούμε από την Ευρωπαϊκή Επιτροπή να αναλάβει τις απαραίτητες νομοθετικές πρωτοβουλίες για όλα τα θέματα που άπτονται της μετανάστευσης και, βεβαίως, για τον καθορισμό των αμοιβαίων υποχρεώσεων μεταξύ των κρατών μελών. Γνωρίζοντας το προσωπικό σας ενδιαφέρον, κύριε Επίτροπε, και γνωρίζοντας τις δυσκολίες που αντιμετωπίζετε στο Συμβούλιο, δηλώνουμε ότι θα έχετε την αμέριστη συμπαράστασή μας σε όποιες πρωτοβουλίες αναλάβετε σε αυτή την κατεύθυνση.

<SPEAKER ID=260 LANGUAGE="DE" NAME="Echerer">
Κύριε Πρόεδρε, αξιότιμοι συνάδελφοι, αρχικά θέλω να ευχαριστήσω τη συνάδελφο Καραμάνου για την πολύ καλή και χωρίς περιπλοκές συνεργασία μας. Γνωρίζω ότι όλοι αναγκαστήκαμε να εργαστούμε πολύ γρήγορα για την εκπόνηση του κειμένου και η κ. Καραμάνου δεχόταν διπλή πίεση, καθότι υπήρχαν για αυτήν και δεσμεύσεις σε εθνικό επίπεδο. Η ίδια ανέφερε ήδη πάρα πολλά σημεία. Εγώ θέλω μόνο να επισημάνω ότι στην Επιτροπή Νομικών Θεμάτων και Εσωτερικής Αγοράς επικράτησε ομοθυμία επί του περιεχομένου καθώς και ευθυγράμμιση με την Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων. Η διαφορά μας συνίσταται μόνο σε μια τυπική λεπτομέρεια.
<P>
Εξ ονόματος της Επιτροπής Νομικών Θεμάτων προτείνουμε και εμείς την απόσυρση αυτής της πρωτοβουλίας της Δημοκρατίας της Φινλανδίας. Οι προθέσεις ήταν ασφαλώς άριστες, αλλά δεν είχαν γίνει σκέψεις εις βάθος. Η εν λόγω πρωτοβουλία δημιούργησε και από νομικής πλευράς περισσότερα ερωτήματα παρά διευκρινήσεις. Επιτρέψτε μου να προσθέσω μερικά σημαντικά σημεία. Μια τέτοια πρωτοβουλία δεν πρέπει να έχει ως αποτέλεσμα την πέρα δώθε μεταφορά ανθρώπων εντός της ευρωπαϊκής επικράτειας. Όπως ανέφερε ήδη η συνάδελφος Καραμάνου πρόκειται για ένα πρόγραμμα με παντελή έλλειψη αλληλεγγύης μεταξύ των κρατών μελών.
<P>
Όσον αφορά τις συμφωνίες επανεισδοχής θέλω να προσθέσω ότι δεν πρέπει να χρησιμοποιηθούν για να γίνει ίσως κάποιος εκβιασμός στις χώρες που δέχονται αναπτυξιακή βοήθεια, παρέχοντάς τους αναπτυξιακή βοήθεια, δηλαδή κονδύλια και συνεργασίες μόνο αν συνυπογράψουν τις εν λόγω συμφωνίες. Τούτο φθάνει τα όρια του εκβιασμού.
<P>
Τέλος, επιτρέψτε μου να αναφέρω ότι και αυτό το πρόβλημα, δηλαδή η επανεισδοχή ανθρώπων που διαμένουν παράνομα στην επικράτειά μας θα μπορέσει να λυθεί μόνο από κοινού. Θ πρέπει όμως εδώ να αντιμετωπίσουμε την καταπολέμηση των αιτιών καθώς και να ασχοληθούμε επιτέλους από κοινού με το πρόβλημα της ένταξης και του ασύλου.

<SPEAKER ID=261 LANGUAGE="ES" NAME="Palacio Vallelersundi">
Κύριε Πρόεδρε, επιτρέψτε μου να αρχίσω εξαίροντας το έργο που πραγματοποίησε τόσο η εισηγήτρια όσο και η συντάκτρια γνωμοδότησης, η κ. Echerer, εκ μέρους της Επιτροπής Νομικών Θεμάτων. Με την εισηγήτρια είχα την ευκαιρία να εργαστώ στην Επιτροπή Ελευθεριών των Πολιτών και ήταν τιμή για μένα να προεδρεύσω της επιτροπής που ψήφισε την άριστη γνωμοδότηση της κ. Echerer.
<P>
Κύριε Πρόεδρε, βρισκόμαστε αντιμέτωποι με μία κατάσταση που αποτελεί πραγματικό πρόβλημα: η σταδιακή εξαφάνιση των εσωτερικών συνόρων έχει ως συνέπεια να κυκλοφορούν ελεύθερα μεταξύ των κρατών μελών όχι μόνο εκείνοι οι πολίτες τρίτων κρατών που είναι νόμιμοι, αλλά και εκείνοι που δεν είναι. Και αυτό είναι το πρόβλημα που -ας είμαστε ρεαλιστές- πρέπει να αντιμετωπίσουμε, όπως επεσήμαναν οι δύο εισηγήτριες, με ολοκληρωμένο και, εγώ θα προσέθετα, άμεσο τρόπο.
<P>
Η άποψή μου για την πρωτοβουλία της Φινλανδίας είναι πολύ λιγότερο επικριτική από την άποψη των εισηγητριών. Πιστεύω πως πρέπει να επισημανθεί ότι η πρωτοβουλία της Φινλανδίας αποτέλεσε ένα πολύ σημαντικό βήμα προς τα εμπρός από την ίδια στιγμή που ετέθη στο τραπέζι, καθώς ανάγκασε το Συμβούλιο να λάβει θέση για ένα καυτό ζήτημα. Με άλλα λόγια, την κατάλληλη στιγμή, η φινλανδική πρωτοβουλία έπαιξε ένα θεμελιώδη ρόλο και μπορούμε να πούμε ότι έπεσε θύμα της ίδιας της επιτυχίας της. Ο προβληματισμός που προκάλεσε η φινλανδική πρωτοβουλία είχε ως αποτέλεσμα οι προτάσεις της να μην είναι πια επίκαιρες, καθώς έχουν υιοθετηθεί πλήρως. Αυτό που χρειαζόμαστε τώρα δεν είναι μια προκλητική πρωτοβουλία που θα δείχνει με το δάκτυλο πού υπάρχει πρόβλημα και θα προκαλεί το διάλογο, αλλά η εξεύρεση -με τρόπο ήρεμο αλλά άμεσο- της λύσης του προβλήματος.
<P>
Θεωρώ ότι συμφωνώ, από εκεί και πέρα, με πολλές από τις κριτικές που έγιναν. Συμφωνώ και με μία κριτική που πιστεύω πως υπονοείται αλλά δεν έχει εκφραστεί ρητά. Εμείς, ως νομοθετικό όργανο, δεν μπορούμε να τροποποιούμε οποιοδήποτε κείμενο. Υπάρχουν κείμενα που δεν τροποποιούνται και μέσα σε αυτά υπάρχουν κείμενα που πρέπει να τροποποιηθούν στο σύνολό τους. Αυτό κάναμε και με την πρωτοβουλία της Φινλανδίας, τουλάχιστον από την πλευρά της Ομάδας του Ευρωπαϊκού Λαϊκού Κόμματος. Χαιρετίζουμε την τόλμη που είχε και έχει η πρωτοβουλία της Φινλανδίας, ωστόσο λέμε πως με αυτή την πρωτοβουλία δεν μπορούμε να ανταποκριθούμε σοβαρά στα καθήκοντα που μας εμπιστεύτηκαν οι πολίτες. Γιατί; Για τους λόγους που έχουν εκτεθεί και τους οποίους πιθανόν και εγώ δεν μπορώ παρά να επαναλάβω: σε αυτή την πρωτοβουλία λαμβάνεται υπόψη μια πλευρά, η πιο κατασταλτική, αλλά αυτή είναι μόνο μία πλευρά του προβλήματος. Αυτό που χρειαζόμαστε τώρα, δεδομένης της εξέλιξης που σημειώθηκε ύστερα από το Tampere, είναι μία συνολική θεώρηση. Φυσικά, έχει απόλυτο δίκιο η εισηγήτρια που επισημαίνει ότι εδώ δεν λαμβάνονται υπόψη διαδικαστικά ζητήματα, βασικές εγγυήσεις της διαδικασίας, ούτε θίγονται οι απαραίτητες προβλέψεις για την προστασία των θεμελιωδών δικαιωμάτων εκείνων που θα εμπλακούν σε αυτού του είδους τις διαδικασίες.
<P>
Τέλος, δεν έχει επισημανθεί -και θεωρώ σημαντικό να το πράξω- πως ό,τι κάνουμε σε αυτό το πεδίο πρέπει να συμφωνεί με τις αρχές επανεισδοχής των κρατών μελών σε σχέση με τις τρίτες χώρες. Γίνονται διαπραγματεύσεις για όλες αυτές τις διμερείς συμφωνίες που πρέπει να υπάρξουν.
<P>
Εξ ονόματος της Ομάδας του Ευρωπαϊκού Λαϊκού Κόμματος, έχουμε καταθέσει δυο τροπολογίες, τις οποίες ελπίζω ότι το Κοινοβούλιο -αποδεχόμενο όσα είπαν οι δυο προηγούμενες ομιλήτριες- θα υποστηρίξει κατά την αυριανή ψηφοφορία, δίνοντας ένα πολιτικό μήνυμα, και ελπίζω ότι θα ζητηθεί από την Επιτροπή να μας παρουσιάσει ένα κείμενο όσο το δυνατό συντομότερα και με τρόπο πλήρη και συνεπή.

<SPEAKER ID=262 LANGUAGE="DE" NAME="Berger">
Κύριε Πρόεδρε, καταρχάς θέλω να συγχαρώ τις δύο εισηγήτριες για την έκθεσή τους και τις τοποθετήσεις τους. Επιτρέψτε μου να πω εξ ονόματος της Ομάδας μου ότι υποστηρίζουμε πλήρως την πρόταση για αναπομπή της πρωτοβουλίας. Στην απόφαση αυτή δεν καταλήξαμε επειδή θα ήταν ευκολότερο για μας να μην υποβάλουμε τροπολογίες, αλλά επειδή - όπως προκύπτει από τις εκτεταμένες και πειστικές αιτιολογικές σκέψεις - δεν είναι δεδομένες υπερβολικά πολλές και ουσιαστικές προϋποθέσεις. Το τι λείπει το ακούσαμε στη διάρκεια της συζήτησης, αλλά και το διαβάσαμε στις εκθέσεις.
<P>
Οι ελλείψεις αυτές δεν μας οδηγούν όμως μόνο στη σύσταση να απορριφθεί η συγκεκριμένη πρωτοβουλία, αλλά τίθεται ταυτόχρονα το ερώτημα κατά πόσο έχει νόημα το δικαίωμα πρωτοβουλίας των κρατών μελών σε αυτούς τους τομείς αρμοδιοτήτων.
<P>
Οι προτάσεις που έχουν υποβληθεί μέχρι τώρα στο Κοινοβούλιο προς διαβούλευση λόγω αυτού του δικαιώματος πρωτοβουλίας δεν ήταν πολύ πειστικές στο σύνολό τους. Εδώ θέλω να συμπεριλάβω και μια πρόταση της Αυστρίας τόσο για ουσιαστικούς όσο και για τεχνικούς λόγους. Κοινό χαρακτηριστικό των προτάσεων αυτών ήταν ότι δεν εντάσσονταν σε ένα συνεκτικό σχέδιο διαδοχικών μέτρων, καθώς επίσης ότι είτε έρχονταν σε αντίθεση με ήδη υφιστάμενα νομικά μέσα ή αποτελούσαν αντιγραφή τους. Αν αποκτήσει η Επιτροπή το αποκλειστικό δικαίωμα πρωτοβουλίας, το πλεονέκτημα θα ήταν ότι με τον τρόπο αυτό θα διασφαλίζεται μια συστηματική αντιμετώπιση καθώς και ότι θα υποβάλλονται προτάσεις ακριβέστερες τεχνικά και νομικά, δίχως αντιφάσεις και προπάντων με την ευθύνη του Επιτρόπου μας Vitorino.
<P>
Οι αδυναμίες που παρουσιάζει το δικαίωμα πρωτοβουλίας των κρατών μελών καθίστανται εμφανείς και από το γεγονός ότι ακόμα και τα άλλα κράτη μέλη, τις περισσότερες φορές, δεν υποδέχονται με ενθουσιασμό τέτοιες πρωτοβουλίες. Το ίδιο ισχύει και για την παρούσα πρωτοβουλία στην οποία η πορτογαλική Προεδρία δεν δίνει πλέον προτεραιότητα. Ως Κοινοβούλιο έχουμε επομένως περισσότερο παρά ποτέ κάθε λόγο να αντιμετωπίζουμε με σκεπτικισμό αυτό το δικαίωμα πρωτοβουλίας των κρατών μελών και όχι μόνο επειδή διαταράσσει την ισορροπία μεταξύ των θεσμικών οργάνων, αλλά κει επειδή η άσκησή του δεν ήταν πειστική μέχρι σήμερα.
<P>
Επιτρέψτε μου να θίξω ακόμα ένα πρόβλημα που έχει σχέση με αυτά και θα έπρεπε ίσως να αποτελέσει αντικείμενο μιας κοινής πρωτοβουλίας των κρατών μελών. Από τους υπαλλήλους που εργάζονται στα εξωτερικά σύνορα της επικράτειας της Συνθήκης του Σένγκεν ακούγεται επανειλημμένα ότι οι άδειες παραμονής που παρουσιάζουν υπήκοοι τρίτων χωρών και οι οποίες έχουν εκδοθεί από τα κράτη μέλη, εξακολουθούν να παρουσιάζουν συχνά τεράστιες διαφορές και είναι πολύ δύσκολη η πιστοποίησή τους. Αυτό δεν συνάδει με τη λήψη κοινών μέτρων για την ενοποίηση των αδειών παραμονής. Αυτό είναι ένα ζήτημα για το οποίο θα μπορούσαν να προχωρήσουν τα κράτη μέλη σε πρωτοβουλίες και να ενεργήσουν με ευρωπαϊκό τρόπο στον τομέα της διοίκησης.

<SPEAKER ID=263 LANGUAGE="SV" NAME="Thors">
Κύριε Πρόεδρε, κύριε Επίτροπε, θέλω να δηλώσω ότι ομιλώ τόσο ως Φινλανδή υπήκοος όσο και με την ιδιότητα του εκπροσώπου της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών. Ευχαριστώ την εισηγήτρια καθώς και τη συντάκτρια γνωμοδότησης για την ευθύτητα, την αμεσότητα και την ειλικρίνεια των κειμένων τους σχετικά με την πρωτοβουλία της Φινλανδίας.
<P>
Στην έκθεση αναφέρεται ότι η πρωτοβουλία πρέπει να χαρακτηριστεί ως ατελής, ότι στερείται αιτιολόγησης, ότι κατά την προετοιμασία δεν υπήρξαν διαβουλεύσεις με οργανώσεις όπως το Ευρωπαϊκό Συμβούλιο για τους Πρόσφυγες ή τους Εξόριστους ή, με την Ύπατη Αρμοστεία των Ηνωμένων Εθνών για τους Πρόσφυγες, ότι δεν αποσαφηνίζεται, επίσης, η σχέση μεταξύ των αρχών που διέπουν τη διαδικασία επανεισδοχής μεταξύ κρατών μελών και των αρχών που διέπουν τη διαδικασία επανεισδοχής μέσω τρίτης χώρας. Αναφέρεται, επίσης, ότι στερείται στρατηγικού οράματος, κάτι που ανέφερε και η εισηγήτρια. Δεν γίνεται καμμία διαφοροποίηση μεταξύ αυτών που δεν εκπληρώνουν - ή δεν εκπληρώνουν πλέον - τις προϋποθέσεις για να παραμείνουν εδώ. Θυμίζει έντονα την πρωτοβουλία της Αυστρίας, την περίφημη πρώτη ημέρα της αυστριακής Προεδρίας.
<P>
Πέραν αυτού, δεν υπάρχουν εγγυήσεις σε ό,τι αφορά τις διαδικασίες, κάτι που δεν μου προκαλεί έκπληξη, διότι, πριν από λιγότερο από δύο μήνες, το ίδιο Υπουργείο Εσωτερικών το οποίο βρίσκεται πίσω από αυτήν την πρωτοβουλία, πρότεινε την τροποποίηση του φινλανδικού νόμου για τους αλλοδαπούς προς την κατεύθυνση των διαδικασιών ταχείας απέλασης. Το Κόμμα μου, το Σουηδικό Λαϊκό Κόμμα, καταψήφισε αυτήν την πρωτοβουλία ουσιαστικά και η αιτιολόγηση ήταν ίδια με αυτήν της Επιτροπής Συνταγματικών Υποθέσεων της Φινλανδίας, που θεώρησε ότι αυτή η πρόταση ήταν αντισυνταγματική, διότι σε μια διαδικασία ταχείας απέλασης, κανείς δεν έχει το δικαίωμα να εξεταστεί ως μάρτυρας.
<P>
Ως εκ τούτου, το πλέον συνετό είναι να αποδεχτεί η Φινλανδία την πρόταση του Κοινοβουλίου και να αποσύρει την πρόταση, όπως προτείνει η Επιτροπή Νομικών Θεμάτων και Εσωτερικής Αγοράς, αλλά, επίσης και η Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων. Θέλω να αναφέρω ότι από όλα τα μέλη των Επιτροπών, δύο, μόνο, στήριξαν αυτήν την πρωτοβουλία. Εκφράζω τη λύπη μου για το γεγονός ότι ο χρόνος του Συμβουλίου και του Κοινοβουλίου χρησιμοποιήθηκε κατ' αυτόν τον τρόπο. Όπως είπε και η κ. Berger, έτσι και εγώ επίσης θεωρώ ότι θα μπορούσε να είχε χρησιμοποιηθεί για κάτι άλλο, π.χ., για καθαρά διοικητικές διαδικασίες. Επίσης, θα μπορούσε να είχε εξεταστεί το θέμα των γυναικών ως αιτούμενες χορήγηση ασύλου, εφόσον πρέπει να έχουμε μια σφαιρική οπτική σε ό,τι αφορά την απόφαση που ελήφθη στο Τάμπερε, προκειμένου να βελτιωθούν οι διαδικασίες σχετικά με το άσυλο. Θέλω να υπογραμμίσω ότι ομιλώ και ως Φινλανδή υπήκοος και ως εκπρόσωπος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών.

<SPEAKER ID=264 NAME="Berthu">
Κύριε Πρόεδρε, η έκθεση Καραμάνου που εξετάζουμε σήμερα ζητεί από το Ευρωπαϊκό Κοινοβούλιο να εκδώσει αρνητική γνωμοδότηση επί της φιλανδικής πρότασης για τη δημιουργία, στο εσωτερικό της Ευρωπαϊκής Ένωσης, ενός είδους συστήματος επανεισδοχής των λαθρομεταναστών στο υπεύθυνο κράτος. Πράγματι, σύμφωνα με αυτή την πρωτοβουλία, το κράτος μέλος που αντιλαμβάνεται την ύπαρξη λαθρομεταναστών στην επικράτειά του θα μπορούσε να τους επαναπροωθήσει στο κράτος μέλος από όπου εισήλθαν ενώ το τελευταίο θα τους προωθούσε ενδεχομένως στην τρίτη χώρα από την οποία κατάγονται.
<P>
Αυτή η ιδέα είναι, κατά τη γνώμη μου, ενδιαφέρουσα για τρεις λόγους. Πρώτον, απαντά σε ένα πραγματικό πρόβλημα που προκάλεσε η κατάργηση των εσωτερικών συνόρων στην Ευρώπη και καλύπτει ένα νομικό κενό δημιουργώντας, για την επανεισδοχή των λαθρομεταναστών, ένα σύστημα βασισμένο στο κεκτημένο του Σένγκεν και αντιγραμμένο από τη Σύμβαση του Δουβλίνου του 1990 για τους αιτούντες άσυλο.
<P>
Δεύτερον, υποχρεώνει το κράτος μέλος που έδειξε αμέλεια στον έλεγχο των συνόρων του να αναλάβει εκ νέου την ευθύνη των λαθρομεταναστών που κατάφεραν, μέσω αυτού του κράτους, να διεισδύσουν στις γειτονικές χώρες.
<P>
Τρίτον, δείχνει τη χρησιμότητα - ό,τι κι αν είπαν οι προηγούμενοι αγορητές - του δικαιώματος πρωτοβουλίας των κρατών, που η Συνθήκη του Αμστερνταμ διατήρησε προσωρινά στα θέματα που άπτονται της μετανάστευσης και της κυκλοφορίας των προσώπων. Πράγματι, στους τομείς αυτούς, είναι σημαντικό να διατηρήσουν οι εθνικές κυβερνήσεις, που παραμένουν πιο κοντά στους λαούς από την Επιτροπή, πλήρες δικαίωμα πρότασης και, φυσικά, απόφασης.
<P>
Όμως, η Επιτροπή Ελευθεριών των Πολιτών απορρίπτει ολοκληρωτικά αυτή τη φιλανδική πρωτοβουλία, δείχνοντας μια κάποια υπερβολή, πρέπει να πω, κύριε Πρόεδρε. Προφασίζεται, στην ουσία, νομικές ατέλειες για να απορρίψει εξ ολοκλήρου όλη την πρόταση, ενώ θα μπορούσε κάλλιστα, με θετικότερο πνεύμα, να προτείνει η ίδια διορθώσεις. Όμως αυτή η πρωτοβουλία δεν αρέσει στους φεντεραλιστές που θα προτιμούσαν μια λιγότερο διακυβερνητική, πιο κοινοτική διαδικασία, που να δίνει δηλαδή περισσότερη εξουσία στην Επιτροπή και το Ευρωπαϊκό Κοινοβούλιο. Δεν αρέσει ούτε στις ομάδες πίεσης υπέρ της μετανάστευσης που μετά βίας κρύβονται στην αιτιολογική έκθεση, όπου γίνεται λόγος για τη θετική συμβολή της μετανάστευσης και την άρνηση μιας εικαζόμενης a priori κατασταλτικής πρωτοβουλίας.
<P>
Αυτοί οι λόγοι είναι φυσικά εκ διαμέτρου αντίθετοι με τους δικούς μας.

<SPEAKER ID=265 NAME="Vitorino">
(ΕΝ) Κύριε Πρόεδρε, η Επιτροπή θα ήθελε να συγχαρεί την εισηγήτρια για την έκθεσή της. Αφού συμφωνούμε απόλυτα και με την ανάλυσή της και με τα συμπεράσματά της, και αφού συμμεριζόμαστε την άποψη ότι δεν μπορεί να εγκριθεί ως έχει, θα είμαι πολύ σύντομος.
<P>
Η έκθεση της κ. Καραμάνου έδειξε καθαρά ότι το θέμα των κανόνων επανεισδοχής μεταξύ των κρατών μελών της Ευρωπαϊκής Ένωσης, παρότι πρόκειται για θέμα εντελώς πρακτικό και πολύ συγκεκριμένο, αγγίζει κάποια πολύ λεπτά ζητήματα πολιτικής, τα οποία πολύ απλά απαιτούν διεξοδικότερη σκέψη και προετοιμασία προτού απασχολήσουν ξανά την ΕΕ. Αναγνωρίζω ότι αυτή η πρωτοβουλία εστίασε την προσοχή του Συμβουλίου στην αναγκαιότητα χάραξης μιας συνεκτικής και συνεπούς προσέγγισης στην πολιτική για τη μετανάστευση. Γι'αυτό και εξέφρασα στο Κοινοβούλιο την πρόθεση της Επιτροπής να παρουσιάσει στο Συμβούλιο και στο Κοινοβούλιο φέτος το φθινόπωρο μια ανακοίνωση με θέμα την πολιτική μετανάστευσης, ακριβώς για να μας εκθέσει το ευρύτερο πλαίσιο, στο οποίο αυτά τα επιμέρους και τομεακά ζητήματα μπορούν να ενταχθούν πλήρως και δεόντως.
<P>
Σας διαβεβαιώ ότι η Επιτροπή πιστεύει πως δεν θα πρέπει να πραγματευθούμε ακόμα αυτό το ζήτημα της επανεισδοχής. Πιστεύουμε ότι, αν και αναμφίβολα τα ζητήματα επανεισδοχής δεν είναι ασήμαντα, θα πρέπει να καλυφθούν κυρίως από τις συμφωνίες επανεισδοχής τις οποίες η ΕΕ διαπραγματεύεται αυτή τη στιγμή με τρίτες χώρες. Ωστόσο, επί του παρόντος, είναι καλύτερα να δούμε το ευρύτερο πλαίσιο πριν αρχίσουμε να συζητάμε μικρολεπτομέρειες. Έτσι, η Επιτροπή μπορεί να επιδοκιμάζει την προσέγγιση της εισηγήτριας την οποία, απ'ό,τι φαίνεται, επικροτεί και η συντριπτική πλειοψηφία των βουλευτών, ενώ παράλληλα αυτή η πρωτοβουλία ως έχει - και δεν κρίνω καθόλου τις προθέσεις της - δεν γίνεται δεκτή.

<SPEAKER ID=266 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 9.00.
<P>
(Η συνεδρίαση λήγει στις 19.50)
<P>

<P>
ΠΕΡΙΕΧΟΜΕΝΑ
<P>
ΣΥΝΕΔΡΙΑΣΗ ΤΗΣ ΠΕΜΠΤΗΣ 18 ΜΑΪΟΥ 2000 1
<P>
Ανακοίνωση της Προέδρου 2
<P>
Ίση μεταχείριση προσώπων 9
<P>
Καταπολέμηση της εμπορίας γυναικών 11
<P>
ΨΗΦΟΦΟΡIΕΣ 17
<P>
Ίση μεταχείριση προσώπων 36
<P>
Καλωσσρισμα 41
<P>
Ίση μεταχείριση προσώπων (συνέχεια) 41
<P>
ΣΥΖΗΤΗΣΗ ΕΠI ΕΠIΚΑIΡΩΝ ΘΕΜΑΤΩΝ 53
<P>
Σιέρρα Λεόνε 54
<P>
Σρι Λάνκα 57
<P>
Δικαιώματα τoυ Αvθρώπoυ 60
<P>
ΨΗΦΟΦΟΡIΕΣ 71
<P>
Καταπολέμηση της εμπορίας γυναικών (συνέχεια) 75
<P>
Επανεισδοχή υπηκόων τρίτων χωρών 80

