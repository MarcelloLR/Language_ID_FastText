<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδριάσεως έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Megahy">
Κύριε Πρόεδρε, αναφέρομαι στις σελίδες 12 και 13 της αγγλικής έκδοσης των συνοπτικών πρακτικών, και στα επακόλουθα θέματα που ανακινήθηκαν. Με τούτο εννοώ την ανησυχία που εξέφρασαν ορισμένοι βουλευτές σχετικά με την επίδραση που θα έχουν στο Σώμα οι νέες συμφωνίες, που εξαρτούν την καταβολή της βουλευτικής αποζημίωσης από το αποτέλεσμα της ψηφοφορίας. Δεν αμφισβητώ το όλο ζήτημα από το κατά πόσον αυτό είναι το κατάλληλο σύστημα ή όχι. Δεν πιστεύω ότι είναι, αλλά δεν είναι αυτός ο σκοπός μου.
<P>
Ο κ. Falconer έκανε πολλές παρατηρήσεις επί της εφαρμογής του Κανονισμού, και ανησύχησα ιδιαίτερα όταν ο Προεδρεύων, χθες, φάνηκε να του αναγνωρίζει ένα είδος εν λευκώ παρέκκλισης από τους κανόνες που κατάλαβα ότι έχουν αποφασιστεί. Ο κ. Falconer κυριολεκτικά ζήτησε να έχει η δυνατότητα να διατυπώνει την πρόθεσή του πριν από κάθε ψηφοφορία στην οποία δεν θα συμμετέχει. Ο Πρόεδρος δήλωσε ότι δεν θα πρέπει να ισχύσει κάτι τέτοιο. Του παρεχώρησε μια εν λευκώ παρέκκλιση, που θα καταστήσει όλο το σύστημα ανούσιο.
<P>
Το μόνο που ζητώ είναι οι Αντιπρόεδροι να ασκούν συνεπή πολιτική, να τηρούν τους κανόνες που θεσπίστηκαν για τους βουλευτές και να παρέχουν στους βουλευτές τη δυνατότητα να εγείρουν σε κάθε στάδιο το ζήτημα κατά πόσο θα συμμετέχουν ή όχι στις ψηφοφορίες. Για να επιτύχει το συγκεκριμένο σύστημα, πρέπει να αρχίσει να λειτουργεί κανονικά και με τη συμφωνία όλων των Αντιπροέδρων.

<SPEAKER ID=3 NAME="Πρόεδρος">
Κύριε Megahy, δεν θα ήθελα να ανοίξουμε μία καινούργια συζήτηση πάνω στην χθεσινή συζήτηση. Είσθε παλιός Αντιπρόεδρος αυτού του Σώματος, αντιλαμβάνεσθε πάρα πολύ καλά ότι όταν ένα καινούργιο μέτρο αρχίζει να εφαρμόζεται, δεν είναι δυνατόν να έχουμε ρυθμίσει εκ των προτέρων όλες τις λεπτομέρειες. Εκείνο το οποίο μπορώ να διαβεβαιώσω και το είδα χθες και από τον κ. Jean-Pierre Cot, ο οποίος προήδρευε, είναι ότι υπάρχει όλη η καλή διάθεση να εφαρμοσθεί με τον καλύτερο δυνατό τρόπο.

<SPEAKER ID=4 LANGUAGE="DE" NAME="Hoff">
Κύριε Πρόεδρε, μετά την παρέμβαση του συναδέλφου κ. Megahy και μετά τα χθεσινά περιστατικά θα ήθελα να σας παρακαλέσω να συζητήσετε στο Προεδρείο για τον τρόπο που θα μπορούσε να χρησιμοποιηθεί ο Κανονισμός προκειμένου να αποκλεισθεί το ενδεχόμενο επανάληψης τέτοιων περιστατικών στο μέλλον, και να προστατευθούν έτσι τα συμφέροντα του Σώματος. Αυτό θα σήμαινε ότι το Κοινοβούλιο θα πρέπει να αποφασίσει σύσσωμο για τη θέσπιση μιας ρύθμισης η οποία θα οδηγήσει στην αποφυγή παρόμοιων περιστατικών. Σας παρακαλώ πολύ να ενεργήσετε ταχέως.

<SPEAKER ID=5 NAME="Πρόεδρος">
Κυρία Hoff, δεν έχω καμμία αμφιβολία ότι το Προεδρείο θα εξετάσει το πρόβλημα στο οποίο αναφερθήκατε. Eλπίζω να καταλήξει στις σωστές αποφάσεις.

<SPEAKER ID=6 LANGUAGE="FR" NAME="Fontaine">
Kύριε Πρόεδρε, δεδομένου ότι η Διάσκεψη των Προέδρων επιθυμούσε τη μεταρρύθμιση αυτή, την οποία το Προεδρείο ψήφισε με τη μικρή πλειοψηφία που γνωρίζουμε, διαπιστώσαμε χθες τα αποτελέσματα που επέφερε και όλοι έχουμε επίγνωση ότι θα πρέπει να επανεξετάσουμε τους όρους διεξαγωγής των ψηφοφοριών.
<P>
Έχω την αίσθηση ότι η λύση που προτείνεται από τη συνάδελφο δεν θα ήταν πολύ αποτελεσματική και θα κινδύνευε να καθυστερήσει τις εξελίξεις. Δεδομένου ότι ορισμένοι πρόεδροι Ομάδων - δεν εννοώ όλοι οι πρόεδροι Ομάδων - επιθυμούσαν την εν λόγω μεταρρύθμιση και ότι το Προεδρείο την υπερψήφισε με πολύ μικρή πλειοψηφία, είναι απαραίτητο να επενεξετάσουμε την κατάσταση.
<P>
Εν αναμονή της επανεξέτασης του θέματος από το Προεδρείο, θα έμπαινα στον πειρασμό να προτείνω, πριν από την ψηφοφορία, όσοι συνάδελφοι επιθυμούν να μη συμμετάσχουν σε κάποιες ονομαστικές κλήσεις, να μας δίνουν τα ονόματά τους και να τα λαμβάνουμε υπόψη, γεγονός που θα απέτρεπε την αδικαιολόγητη παράταση της διαδικασίας της ψηφοφορίας. Οι συνάδελφοι θα μπορούσαν κατ' αυτόν τον τρόπο να εκφράσουν ότι δεν θα συμμετέχουν σε όλες τις ψηφοφορίες και ότι δεν θα τους ενδιέφεραν. Όλα αυτά, αναμένοντας την εξεύρεση ικανοποιητικής λύσης.
<P>
Αυτά ήταν όσα είχα να προτείνω, κύριε Πρόεδρε.

<SPEAKER ID=7 NAME="Ewing">
Κύριε Πρόεδρε, θα ήθελα να επιφέρω μόνο μία ή δύο πολύ απλές διορθώσεις στα συνοπτικά πρακτικά. Αναφέρομαι στην πρώτη παράγραφο της σελίδας 12. Δεν είπα ότι δεν προτίθεμαι να συμμετάσχω στην ψηφοφορία. Συμφώνησα με τη θέση του κ. Falconer, αλλά είπα ότι ενδέχεται να λάβω ή να μη λάβω μέρος στην ψηφοφορία.
<P>
Στη σελίδα 22 αναφέρεται ότι δεν ψήφισα. Ουσιαστικά ψήφισα κάθε φορά, εκτός από μία, όταν δεν λειτούργησε το μηχάνημα.
<P>
Στη σελίδα 11, το όνομά μου θα έπρεπε να βρίσκεται μαζί με αυτό του κ. Macartney, εφόσον απείχαμε από την ψηφοφορία δι' ονομαστικής κλήσεως. Επέστησα την προσοχή του Προεδρείου στο γεγονός ότι το μηχάνημά μου δεν λειτουργούσε. Έλαβα ένα νεύμα και θεώρησα ότι ήταν εντάξει, αλλά σαφέστατα το νεύμα δεν σήμαινε ότι το μηχάνημα λειτουργούσε.
<P>
Τέλος, στη σελίδα 17 - κάτι που είναι κάπως πιο περίπλοκο - εσφαλμένως αναφέρεται στην τελευταία παράγραφο ότι ζήτησα "να παραπεμφθεί το ζήτημα στην Επιτροπή Κανονισμού». Εκείνο που είπα ήταν ότι η εν λόγω αλλαγή ισοδυναμούσε με τροποποίηση του Κανονισμού και, για τον λόγο αυτό, θα έπρεπε να παραπεμφθεί στην Επιτροπή Κανονισμού. Διόρθωσα, επίσης, τον Αντιπρόεδρο, ο οποίος δήλωσε ότι είχαμε καθήκον να ψηφίσουμε. Δήλωσα ότι δεν έχουμε καθήκον να ψηφίζουμε, αλλά έχουμε καθήκον να γνωρίζουμε τι πραγματεύονται οι ψηφοφορίες. Έχουμε το δικαίωμα να απέχουμε ή να συμμετέχουμε στις ψηφοφορίες κατά το δοκούν. Θα ήθελα να καταγραφούν στα συνοπτικά πρακτικά οι ανωτέρω διορθώσεις.

<SPEAKER ID=8 NAME="Πρόεδρος">
Κυρία Ewing, κρατάω υπό σημείωση αυτά που είπατε.

<SPEAKER ID=9 NAME="Green">
Κύριε Πρόεδρε, είναι σημαντικό να προσπαθήσουμε να αποσαφηνίσουμε το ζήτημα. Όλοι στο Κοινοβούλιο, και χθες και σήμερα το πρωί, προσπαθούσαν απεγνωσμένα να μεταθέσουν την ευθύνη για εκείνο που συνέβη εδώ χθες. Δεν ντρέπομαι να σηκωθώ και να δηλώσω ότι υπήρξα μία από τους επικεφαλής των πολιτικών Ομάδων, και όλοι οι πρόεδροι Ομάδων σε αυτή την αίθουσα θα έπρεπε ενδεχομένως να σηκωθούν, για να μπορέσουμε να δούμε ποιοι είμαστε όλοι εμείς. Καθοδηγήσαμε τη μεταρρυθμιστική διαδικασία στο Ευρωπαϊκό Κοινοβούλιο. Δεν ντρεπόμαστε να το ομολογήσουμε.
<P>
(Χειροκροτήματα) Ας αποσαφηνίσουμε πώς προέκυψε η μεταρρύθμιση. Η ιδέα να συνδεθεί η παρουσία με τις ψηφοφορίες δι' ονομαστικής κλήσεως κυοφορήθηκε από την ομάδα εργασίας που θεσπίστηκε υπό την προεδρία της κ. Nicole Pery. Τότε ακριβώς διαμορφώθηκαν αυτές οι προτάσεις. Κάθε Ομάδα στο Ευρωπαϊκό Κοινοβούλιο εκπροσωπήθηκε στην προαναφερθείσα ομάδα εργασίας. Η Διάσκεψη των Προέδρων δεν καθιερώνει τις εν λόγω προτάσεις ούτε τον τρόπο με τον οποίο υλοποιούνται. Εξακολουθήσαμε να εξετάζουμε την ανάγκη μεταρρύθμισης και να ασκούμε πιέσεις στον Πρόεδρο και τον προκάτοχό του, κ. Klaus Hδnsch, που υποστήριξαν αμφότεροι τη μεταρρυθμιστική διαδικασία. Αυτός είναι ο ρόλος μας και εμμένουμε απαρέγκλιτα σε αυτόν, και αναλαμβάνουμε πλήρως την πολιτική ευθύνη που μας βαρύνει, επειδή εννοούμε να ολοκληρωθεί η μεταρρύθμιση.
<P>
Χθες, ο κ. Killilea δήλωσε εξ ονόματος των Κοσμητόρων ότι: "Δεν είμαστε υπεύθυνοι εμείς, οι Κοσμήτορες, , αλλά το Προεδρείο». Το Προεδρείο, όπως καταλαβαίνω, προσπαθεί να μας πει ότι υπεύθυνη είναι η Διάσκεψη των Προέδρων. Αποδέχομαι την ευθύνη που μου αναλογεί για τη μεταρρύθμιση. Δεν γνωστοποιήσαμε τις λεπτομέρειες των ανωτέρω προτάσεων.
<P>
(Διακοπές) Αν η λεπτομέρεια είναι εσφαλμένη, πρέπει να προσαρμοστεί. Αλλά δεν υπαναχωρώ και δεν ανακαλώ ούτε στο ελάχιστο την ανάγκη για μεταρρύθμιση.
<P>
(Χειροκροτήματα)
<SPEAKER ID=10 LANGUAGE="ES" NAME="Puerta">
Κύριε Πρόεδρε, θα ήθελα να ξεκαθαρίσω ενώπιον αυτής της Συνέλευσης πως δεν εμπίπτει στην αρμοδιότητα της Διάσκεψης των Προέδρων ο καθορισμός του τρόπου ελέγχου και της διαφάνειας· πως κληθήκαμε σε μια συνεδρίαση στο Λουξεμβούργο για να μπορέσουμε να γνωμοδοτήσουμε, αλλά πως δεν παραμείναμε στην αίθουσα γιατί κληθήκαμε να την εγκαταλείψουμε όταν το Προεδρείο του Κοινοβουλίου έλαβε την απόφαση. Και δεν χρειάζεται να δηλώσω ότι στην Ομάδα μου δεν συμφωνούμε με αυτό το σύστημα ελέγχου, το οποίο δεν εξασφαλίζει την διαφάνεια και την ομαλή λειτουργία του Κοινοβουλίου.
<P>
Θα ήμαστε διατεθειμένοι να υπογράφουμε το πρωί και το απόγευμα - αυτός είναι ο λογικός έλεγχος ο οποίος μπορεί να υφίσταται στην Συνέλευση. Αλλά δεν επιθυμούμε να ασκήσουμε δημαγωγία. Ας συνεδριάσει εκ νέου το Προεδρείο· ας διαλογισθεί και ας λάβει ένα λογικό μέτρο το οποίο να μπορεί να υποστηριχθεί από την ευρεία πλειοψηφία αυτού του Κοινοβουλίου.
<P>
(Χειροκροτήματα)

<SPEAKER ID=11 LANGUAGE="NL" NAME="Martens">
Κύριε Πρόεδρε, αξιότιμοι συνάδελφοι, η τροποποίηση προετοιμάστηκε επί πολύ καιρό στην ομάδα εργασίας που ανέφερε η κυρία Green. Όταν το Προεδρείο του Κοινοβουλίου έπρεπε να λάβει στο Λουξεμβούργο μια απόφαση, ζήτησε τη βοήθειά μας. Και έτσι οι προέδροι των κοινοβουλευτικών Ομάδων συμμετείχαν στις συζητήσεις του Προεδρείου. Αγωνιστήκαμε και επιτύχαμε μια προσωρινή ρύθμιση μέχρι να θεσπισθεί καθεστώς ευρωβουλευτού. Τα χθεσινά όμως περιστατικά αποδεικνύουν ότι πρέπει να συζητηθεί και πάλι η εφαρμογή του μέτρου στην πράξη. Δηλώνω επ' ευκαιρία ότι ήμουν υπέρ της προσωρινής μεταρρύθμισης μέχρι να καταρτιστεί το προαναφερόμενο καθεστώς. Ανέλαβα στο παρελθόν τις ευθύνες μου, και αυτές τις ευθύνες συνεχίζω να τις αναλαμβάνω πλήρως. Συγχρόνως θεωρώ - και το λέω και εξ ονόματος της Ομάδας μου - ότι μετά τα χθεσινά περιστατικά το σύστημα πρέπει να αναθεωρηθεί και πάλι, ότι πρέπει να αναπροσαρμοσθεί και να τελειοποιηθεί. Αυτό δεν αλλάζει κατά κανέναν τρόπο το γεγονός ότι πρέπει να αναλάβουμε όλοι τις ευθύνες μας.

<SPEAKER ID=12 LANGUAGE="NL" NAME="De Vries">
Κύριε Πρόεδρε, είναι σαφές ότι το σύστημα που εφαρμόσθηκε χθες δεν αποδίδει και δίνει λαβή σε συζητήσεις οι οποίες βλάπτουν την αξιοπρέπεια και το κύρος του Σώματος. Τα μέτρα που είχαμε αποφασίσει πρέπει, λοιπόν, να επανεξεταστούν. Σας υπενθυμίζω ότι ο αντιπρόεδρος της Ομάδας μου, ο κ. Haarder, υπέβαλε στο Προεδρείο μια πρόταση απλή, διαφανή, ξεκάθαρη και όχι γραφειοκρατική: να εκδοθεί μία επιταγή ανά κοινοβουλευτική περίοδο και όχι ένας μέσος όρος περισσοτέρων επιταγών. Ζητώ λοιπόν από το Προεδρείο να ξαναμελετήσει αυτή την πρόταση. Επισημαίνω όμως ότι πρέπει μεν να επανεξεταστεί η εφαρμογή της τροποποίησης, όχι όμως και η αρχή του μέτρου.
<P>
Το Σώμα επιτελεί ένα πολύ θετικό έργο. Αποκτήσαμε όλο και περισσότερες νομοθετικές αρμοδιότητες. Η επίσκεψη της αντιπροσωπείας μας στην Αλγερία στέφθηκε με επιτυχία. Οι διερευνητικές μας επιτροπές για τη ΣΕΒ και για τις απάτες με τα τσιγάρα, σημείωσαν μεγάλη επιτυχία. Αλλά στα ΜΜΕ δεν μας παρουσιάζουν σαν ένα σημαντικό, επιτυχές και αξιοπρεπές Κοινοβούλιο. Και γιατί; Επειδή μας κατηγορούν συνεχώς, και δικαιολογημένα, ότι μερικά μέλη του Σώματος δεν σέβονται δεόντως την ηθική για τα οικονομικά μας. Πρέπει να έχουμε το θάρρος της αυτοκριτικής. Πρέπει να έχουμε το θάρρος να αλλάξουμε όλα όσα βλάπτουν το κύρος του Κοινοβουλίου. Αυτό ισχύει για όλους μας, κύριοι συνάδελφοι, και για σας!
<P>
(Χειροκροτήματα) Κύριε Πρόεδρε, το σύστημα πρέπει να αναθεωρηθεί ακόμα και στις λεπτομέρειές του. Αλλά δεν συζητώ καθόλου επί της αρχής. Το Σώμα έχει χρέος να αλλάξει, ώστε οι ψηφοφόροι μας να μπορέσουν να έχουν εμπιστοσύνη ότι όσα γίνονται στο Κοινοβούλιο είναι σωστά και τίμια.
<P>
(Χειροκροτήματα)
<SPEAKER ID=13 LANGUAGE="FR" NAME="Pasty">
Κύριε Πρόεδρε, πιστεύω ότι τα περιστατικά - μάρτυρες των οποίων υπήρξαμε χθες - ήταν απολύτως προβλέψιμα. Εκείνο το οποίο αμφισβητώ είναι η μέθοδος. Κατά τη γνώμη μου, τα χθεσινά περιστατικά θα είχαν αποφευχθεί, εάν είχαμε προβεί σε διαφορετικές ενέργειες· με άλλα λόγια εάν είχαμε προσπαθήσει να επιτύχουμε μεγαλύτερη συναίνεση στους κόλπους του Σώματος. Θεωρώ ότι αν το σύστημα είχε εφαρμοστεί σε πειραματική φάση αρχικά, θα είμασταν σε θέση να διαπιστώσουμε ορισμένες ατέλειες προτού θέσουμε σε εφαρμογή κάτι το οριστικό.
<P>
Προτείνω, επομένως, μια κοινή συνεδρίαση της Διάσκεψης των Προέδρων και του Προεδρείου, αφού οι πρόεδροι των Ομάδων προχωρήσουν στη διεξαγωγή εμπεριστατωμένων συζητήσεων στο πλαίσιο των Ομάδων τους και μελετήσουμε μαζί τους πρακτικούς όρους οι οποίοι θα είναι εφαρμόσιμοι, αποδεκτοί, θα διακρίνονται από διαφάνεια και δεν θα βλάπτουν την εικόνα του Κοινοβουλίου μας.

<SPEAKER ID=14 NAME="Πρόεδρος">
Κύριε Pasty, θα ήθελα να σημειώσω ότι ο Πρόεδρος του Ευρωπαϊκού Κοινοβουλίου θα ενημερωθεί φυσικά για τις απόψεις και των προέδρων των πολιτικών ομάδων και των συναδέλφων. Όλοι οι συνάδελφοι εδώ έχουμε παρακολουθήσει με πάρα πολλή προσοχή όσα ελέχθησαν, και δεν έχω καμμία αμφιβολία ότι θα εξετάσουμε το θέμα με την διάθεση να καταλήξουμε στο καλύτερο δυνατό αποτέλεσμα.

<SPEAKER ID=15 NAME="Falconer">
Κύριε Πρόεδρε, θαυμάζω τον ελιτισμό του Ευρωπαϊκού Κοινοβουλίου, όπου κάποιος σηκώνεται για να εκθέσει μια άποψη που προκύπτει από τα συνοπτικά πρακτικά, και στη συνέχεια, οι αρχηγοί των Ομάδων καλούνται σε ένα είδος εξομολογητηρίου, προκειμένου να παραδεχθούν τις αμαρτίες τους.
<P>
Η κ. Hoff πρότεινε μια ιδέα όταν είπε: "Ας κοιτάξουμε τον Κανονισμό για να δούμε αν μπορούμε να αποτρέψουμε την επανάληψη του χθεσινού συμβάντος». Λοιπόν, ας κοιτάξουμε τον Κανονισμό για να διασφαλίσουμε ότι οι οποιεσδήποτε αλλαγές που επηρεάζουν τους βουλευτές θα γνωστοποιούνται στους βουλευτές, και ότι τα μέλη του Κοινοβουλίου έχουν το δικαίωμα να ψηφίζουν επί των συγκεκριμένων αλλαγών. Τούτο θα απέτρεπε την ανοησία που συνεχιζόταν επί μακρόν χθες.
<P>
Επανέρχομαι στο σημερινό αντικείμενο των εργασιών μας: τα συνοπτικά πρακτικά. Η σελίδα 12 είναι εσφαλμένη. Προσωπικά, ζήτησα να με καλέσουν, όπως πολύ σωστά είπε η κ. Ewing, σε κάθε ψηφοφορία δι' ονομαστικής κλήσεως. Δεν μου δόθηκε αυτή η δυνατότητα από τον Πρόεδρο.
<P>
Στη σελίδα 22, αναφέρεται εκ νέου ότι δεν ψήφισα. Υπενθυμίζω στον Πρόεδρο ότι πράγματι συμμετείχα σε ορισμένες ψηφοφορίες, ιδίως σε όσες αφορούσαν τα ανθρώπινα δικαιώματα. Έλαβα μέρος, λοιπόν, και τούτο έχει καταγραφεί ακριβώς έτσι. Τα συνοπτικά πρακτικά είναι λανθασμένα και στις δύο περιπτώσεις. Ζητώ να διορθωθούν.
<P>
Τέλος, αν πρόκειται να μας επιβληθεί κανόνας που να προέρχεται άνωθεν, από το Προεδρείο, τότε πρέπει να διεκπεραιωθεί από το Κοινοβούλιο. Σύμφωνα με την απόφαση του Προεδρείου, πριν από κάθε ψηφοφορία δι' ονομαστικής κλήσεως, οι βουλευτές θα επισημαίνουν κατά πόσο επιθυμούν ή όχι να συμμετάσχουν. Αυτό ελπίζω να συνεχίσουμε να κάνουμε μέχρι τη στιγμή που το Ευρωπαϊκό Κοινοβούλιο θα συνειδητοποιήσει κάπως την πραγματικότητα και θα επανέλθει σε κάποια ομαλότητα.

<SPEAKER ID=16 NAME="Πρόεδρος">
Κύριε Falconer, καταλαβαίνω ότι ο προεδρεύων χθες δεν σας παρεχώρησε το βήμα κάθε φορά που το ζητήσατε. Αλλά κατεγράφη στα συνοπτικά πρακτικά ότι δεν συμμετείχατε πάντοτε στις ψηφοφορίες. Επομένως, πρακτικά, το αποτέλεσμα ήταν ακριβώς το ίδιο.

<SPEAKER ID=17 NAME="Fitzsimons">
Κύριε Πρόεδρε, απλώς θα ήθελα να δηλώσω ότι χθες ήμουν παρών εδώ, αλλά δεν ψήφισα. Στη σελίδα 22, ο κ. Cassidy επεσήμανε ότι οι βουλευτές αυτής της Ομάδας δεν θα συμμετάσχουν στην τελική ψηφοφορία. Το όνομά μου δεν περιλαμβάνεται στον κατάλογο των βουλευτών, στα συνοπτικά πρακτικά. Θα σας παρακαλούσα να το διορθώσετε.

<SPEAKER ID=18 NAME="Jackson">
Κύριε Πρόεδρε, ένα από τα προβλήματα που παρουσιάζει αυτή η διαδικασία έγκειται στο ότι τονίζει το γεγονός ότι τα μέλη του Κοινοβουλίου συμμετέχουν στις ψηφοφορίες, εφόσον πληρώνονται για αυτό, αλλά δεν παρίστανται στις συζητήσεις. Αναφέρομαι στα χθεσινοβραδυνά συνοπτικά πρακτικά. Αν οι βουλευτές είχαν παρακολουθήσει τη συζήτηση που διεξήχθη χθες το βράδυ σχετικά με την τελευταία έκθεση, που ήταν η δική μου έκθεση για την υγειονομική ταφή των αποβλήτων, θα είχαν ακούσει την Επίτροπο που δήλωσε ότι δίσταζε να παρουσιάσει την πλήρη ομιλία της, με όλες τις απόψεις της Επιτροπής σχετικά με τις τροπολογίες που υποβλήθηκαν από τα μέλη του Ευρωπαϊκού Κοινοβουλίου, γιατί ήταν αργά και η ίδια αισθανόταν κουρασμένη.
<P>
Αυτό δεν είναι τόσο καλό. Κύριε Πρόεδρε, θα ήθελα, αν μπορούσατε, να επικοινωνήσετε με την Επίτροπο σήμερα το πρωί και να της πείτε ότι πριν ψηφίσουμε, στις 12 μ.μ., είναι απαραίτητο η Επιτροπή να γνωστοποιήσει σε εμένα, ως εισηγήτρια, στον Πρόεδρο της Επιτροπής και σε όλους τους βουλευτές του Σώματος ποια ήταν ακριβώς η άποψή της για τις τροπολογίες που υποβλήθηκαν από το Κοινοβούλιο. Δεν αρκεί η Επίτροπος να δηλώνει ότι είναι κουρασμένη και ότι, για το λόγο αυτό, είναι αδύνατον να μας μιλήσει.
<P>
(Χειροκροτήματα)

<SPEAKER ID=19 NAME="Πρόεδρος">
Κυρία Jackson, κρατάω υπό σημείωση την παρατήρησή σας. Γνωρίζετε βεβαίως - δεν χρειάζεται να σας το πω, είσθε παλαιά και έμπειρη συνάδελφος - ότι εάν δεν μπορέσουμε να έχουμε αυτήν την επεξήγηση, έχετε την δυνατότητα, ως εισηγήτρια, να αντιδράσετε.

<SPEAKER ID=20 NAME="Bowe">
Κύριε Πρόεδρε, θα αναφερθώ στο ίδιο θέμα των συνοπτικών πρακτικών. Επειδή είμαι ένας από εκείνους που παρακολούθησαν ολόκληρη τη συζήτηση σχετικά με την έκθεση της κ. Jackson, χθες βράδυ, και επειδή ήμουν ο τελευταίος που εγκατέλειψα την αίθουσα, δεν ενθυμούμαι να είπε αυτά τα λόγια η Επίτροπος. Προτείνω στην κ. Jackson ότι, αν πράγματι επιτελεί το καθήκον της ως εισηγήτρια, το μόνο που μπορεί να κάνει είναι να ζητήσει το κείμενο της παρέμβασης της Επιτρόπου.

<SPEAKER ID=21 LANGUAGE="FI" NAME="Seppδnen">
Αξιότιμε κύριε Πρόεδρε, μία από τις ιδιαιτερότητες του συστήματος είναι πως ο Αντιπρόεδρος κύριος Cot ήταν παρών χθες και προήδρευε στη συζήτηση, αλλά επειδή δεν είχε δηλώσει παρών, δεν μπορεί να εισπράξει τη βουλευτική αποζημίωση. Προτείνω για λογαριασμό του να συμπεριληφθεί το ονομά του στον κατάλογο παρουσίας, μαζί με αυτούς που δεν ψηφίσανε.

<SPEAKER ID=22 LANGUAGE="FR" NAME="Cot">
Κύριε Πρόεδρε, ουσιαστικά ζητώ να προστεθεί το όνομά μου στον κατάλογο των παρόντων.

<SPEAKER ID=23 NAME="Πρόεδρος">
Αυτό είναι το πιο αστείο απ' όλα.

<SPEAKER ID=24 LANGUAGE="FR" NAME="Guinebertiθre">
Κύριε Πρόεδρε, θα ήθελα να κάνω μια πρόταση. Στο τέλος των συνοπτικών πρακτικών θα ήταν ίσως χρήσιμο να προσαρτάται ο κατάλογος των βουλευτών που δεν πληρούν τα κριτήρια, προκειμένου, από την επομένη, να γνωρίζουμε τι μας περιμένει και να μπορούμε να δικαιολογήσουμε ενδεχόμενα προβλήματα καθώς και να τα διορθώσουμε, γεγονός που θα απέτρεπε το να έχουμε τα αποτελέσματα μόνο στο τέλος του μήνα ή έπειτα από πολλές εβδομάδες.

<SPEAKER ID=25 LANGUAGE="FR" NAME="Antony">
Κύριε Πρόεδρε, η νύχτα είναι καλός σύμβουλος, με βοήθησε να σκεφτώ. Η λύση αυτή είναι πράγματι εξαιρετική. Προτείνω λοιπόν να εγκατασταθεί σε κάθε έδρανο κερματοδέκτης, ώστε κάθε φορά που ψηφίζουμε να πέφτουν τα κέρματα. Κάτι τέτοιο θα ήταν και ευχάριστο και θα μας ενθάρρυνε αρκετά.

<SPEAKER ID=26 LANGUAGE="NL" NAME="Aelvoet">
Κύριε Πρόεδρε, ζήτησα ήδη, πριν από είκοσι λεπτά, τον λόγο· πίεσα το κουμπί, και εφόσον το φωτάκι είναι ακόμα αναμμένο, μπορώ και να το αποδείξω. Θα ήθελα να σταματήσει η κουβέντα για τα λεφτουδάκια μας και να ξεκίνησουμε τη συζήτηση για το Ιράκ! Γι' αυτό ήρθαμε σήμερα εδώ.
<P>
Κατά τα άλλα, συμφωνώ απόλυτα με τα όσα είπε ο συνάδελφος κ. De Vries. Διαπιστώνω όμως ότι κατά βάθος λείπει η βούληση για μια πραγματική μεταρρύθμιση των δρώμενων στο Κοινοβούλιο. Το διαπιστώνω και ντρέπομαι!
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Συζήτηση επί επικαίρων θεμάτων (ενστάσεις)
<SPEAKER ID=27 LANGUAGE="DE" NAME="Rόbig">
Κύριε Πρόεδρε, πιστεύω ότι είναι η πρώτη φορά που μια πρόταση που έχει υποβληθεί κανονικά στο Σώμα απορρίφθηκε ήδη τη στιγμή που κατατέθηκε - στην αρχή θέλαμε να την καταθέσουμε ως προσθήκη στο θέμα των ανθρωπίνων δικαιωμάτων, αλλά αυτό δεν μας επιτράπηκε και η μόνη δυνατότητα που μας προσφέρθηκε ήταν να αναζητήσουμε μια εναλλακτική λύση με αυτές τις πυρηνικές δοκιμές. Πιστεύω ότι το πρόβλημα με το σημείο αυτό είναι ότι τα μέλη και οι συνεργάτες του Σώματος διακατέχονται από φόβο. Τις περασμένες εβδομάδες δέχθηκαν επίθεση τρεις συνεργάτες του γραφείου μου. Μίλησα με πολλά μέλη του Σώματος που έχουν επίσης δεχθεί επιθέσεις και πιστεύω ότι πρέπει να συζητήσουμε το θέμα αυτό. Δεν αρκεί να το καλύψουμε με ένα πέπλο σιωπής, αλλά αντίθετα πρέπει να είμαστε ειλικρινείς και να το αντιμετωπίσουμε ανοικτά. Γι' αυτό πρέπει να διεξαχθεί συζήτηση στο Σώμα και πιστεύω ότι η απόφαση του Προέδρου να μην επιτρέψει τη διεξαγωγή της συζήτησης αυτής δεν εγγυάται την ασφάλεια των συνεργατών μας.
<P>
(Χειροκροτήματα)

<SPEAKER ID=28 NAME="Πρόεδρος">
Κύριε Rόbig, πρέπει να σας πληροφορήσω, επειδή είσθε από τους νεότερους συναδέλφους, ότι δεν είναι η πρώτη φορά που μία ένσταση κηρύσσεται μη παραδεκτή. 'Εχουν υπάρξει και αρκετές άλλες.

<SPEAKER ID=29 LANGUAGE="NL" NAME="Martens">
Ο Πρόεδρος του Κοινοβουλίου μού γνωστοποίησε με επιστολή του ότι η ερώτηση που είχα υποβάλει εξ ονόματος της Ομάδας μου δεν έγινε αποδεκτή βάσει του άρθρου 47, παράγραφος 2, του Κανονισμού. Ο Πρόεδρος του Κοινοβουλίου πρόσθεσε: "Συμμερίζομαι όμως τις ανησυχίες σας και σας διαβεβαιώνω ότι θα προβώ στις απαραίτητες ενέργειες προς τις βελγικές αρχές για να επιτευχθεί ικανοποιητική λύση για το θέμα της ασφάλειας των μελών και του προσωπικού του Ευρωπαϊκού Κοινοβουλίου.»

<SPEAKER ID=30 NAME="Πρόεδρος">
Κύριε Martens, πράγματι, ο Πρόεδρος του Κοινοβουλίου στο γράμμα του προς τον κ. Rόbig, αντίγραφο του οποίου απέστειλα στον Πρόεδρο Martens, αναφέρει ότι θα προβεί σε όλα τα αναγκαία διαβήματα προς τις βελγικές αρχές για να βρεθεί μία ικανοποιητική λύση στο πρόβλημα της ασφαλείας και ότι συμμερίζεται τις ανησυχίες των συναδέλφων που το έχουν θέσει.

<CHAPTER ID=3>
Κατάσταση στο Ιράκ
<SPEAKER ID=31 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την κατάσταση στο Ιράκ. Θα ακολουθήσει συζήτηση.

<SPEAKER ID=32 NAME="Henderson">
Κύριε Πρόεδρε, σας ευχαριστώ για την ευκαιρία που μου δίνετε να απευθυνθώ στο Κοινοβούλιο για το σημαντικό αυτό ζήτημα.
<P>
Η συζήτηση διεξάγεται σε μια καίρια στιγμή για την κρίση με το Ιράκ. Όλα ανεξαιρέτως τα κράτη μέλη της Ευρωπαϊκής Ένωσης ανησυχούν σφόδρα για την εν λόγω κρίση. Η Προεδρία έκανε όλες τις ενέργειες ώστε το ζήτημα του Ιράκ να έχει καλυφθεί συχνά κατά τις συναντήσεις της Ευρωπαϊκής Ένωσης. Προσφάτως, το Υπουργείο Εξωτερικών ενημέρωσε τους εταίρους σε άτυπη συνεδρίαση, που διεξήχθη στον Παναμά, στο περιθώριο της πραγματικής συνεδρίασης της ΕΕ, στις 12 Φεβρουαρίου. Την ίδια ημέρα, το ζήτημα συζητήθηκε από τους διευθυντές πολιτικών υποθέσεων της Ευρωπαϊκής Ένωσης σε συνεδρίαση της Πολιτικής Επιτροπής. Το θέμα του Ιράκ συζητήθηκε σε συνεδριάσεις της Πολιτικής Επιτροπής, στις 13 Ιανουαρίου και στις 3 Φεβρουαρίου, και σε επίπεδο ομάδας εργασίας εμπειρογνωμόνων. Η Προεδρία είχε επίσης επαφές υψηλού επιπέδου με πολλούς Ευρωπαίους εταίρους. Τόσο ο Πρωθυπουργός όσο και ο υπουργός Εξωτερικών ήταν σε συχνή επαφή με τους Ευρωπαίους ομολόγους τους για να εξετάσουν το ζήτημα. Ήμουν σε επαφή με τους ομολόγους μου σε άλλα κράτη μέλη της ΕΕ, τις τελευταίες ημέρες. Θα εξακολουθήσουμε να προωθούμε την εξέταση του ζητήματος και θα εξακολουθήσουμε να ενημερώνουμε τους εταίρους για τις εξελίξεις στο πλαίσιο των Ηνωμένων Εθνών.
<P>
Όλα τα κράτη μέλη της Ευρωπαϊκής Ένωσης πιστεύουν ότι το Ιράκ πρέπει να επιτρέψει στην Ειδική Επιτροπή του ΟΗΕ να συνεχίσει το έργο ζωτικής σημασίας που επιτελεί, όπως ορίζεται στο Ψήφισμα 687 του Συμβουλίου Ασφαλείας, το οποίο ήταν το ψήφισμα εκείνο που εξασφάλιζε τον τερματισμό του πολέμου στον Κόλπο. Βάσει του εν λόγω ψηφίσματος, που είχε αποδεχθεί το Ιράκ, οι επιθεωρητές του ΟΗΕ που συγκροτούν την UNSCOM, έχουν την εντολή να απομακρύνουν όλα τα όπλα μαζικής καταστροφής του Ιράκ. Η UNSCOM και τα συνδεδεμένα τμήματα επιθεώρησης του Διεθνούς Οργανισμού Ατομικής Ενέργειας, σημείωσαν τεράστιες επιτυχίες σε ό, τι αφορά την απομάκρυνση των ιρακινών όπλων μαζικής καταστροφής. Σταμάτησαν το ιρακινό πρόγραμμα πυραύλων μεγάλου βεληνεκούς, που θα μπορούσε να θέσει την Ευρώπη εντός του πεδίου βολής του οπλοστασίου του Σαντάμ. Αχρήστευσαν το πυρηνικό πρόγραμμα, που θα ήταν δυνατόν να οδηγήσει το Ιράκ στη κατασκευή πυρηνικής βόμβας. Με τη διαδικασία επιθεώρησης και επαληθευμένης καταστροφής, η UNSCOM κατέστρεψε περισσότερα όπλα από όσα κατέστρεψαν ποτέ οι συμμαχικές δυνάμεις κατά τον πόλεμο στον Κόλπο.
<P>
Ωστόσο, υπάρχουν άλλα όπλα μαζικής καταστροφής του Σαντάμ, για τα οποία απαιτείται περαιτέρω εργασία: δηλαδή, τα χημικά και βιολογικά όπλα. Στα χημικά όπλα του Σαντάμ περιλαμβάνεται το αέριο VX που προκαλεί παράλυση του νευρικού συστήματος. Δεν έδωσε εξηγήσεις στην UNSCOM για τους 600 τόνους χημικών πρόδρομων ουσιών για το συγκεκριμένο αέριο. Μια σταγόνα του εν λόγω αερίου αρκεί για να επιφέρει τον θάνατο. Τα θύματα πεθαίνουν σε οδύνη λόγω ασφυξίας, καθώς το νευρικό τους σύστημα αγνοεί τα σήματα για αναπνοή. Στα βιολογικά όπλα του Σαντάμ συγκαταλέγεται το βακτηρίδιο του άνθρακα. Σύμφωνα με ειδικούς, αν απελευθερωθούν 100 γραμμάρια αυτού του βακτηριδίου από την κορυφή ενός υψηλού κτιρίου, θα μπορούσαν να σκοτώσουν έως και 3 εκατομμύρια ανθρώπους. Ο Σαντάμ παρήγαγε επίσης αφλατοξίνη, που προκαλεί καρκίνο του ήπατος, και τοξίνη clostridium, που προκαλεί γάγγραινα από αέρια. Όλα αυτά τα όπλα συνιστούν σοβαρή απειλή για τη διεθνή ειρήνη και ασφάλεια.
<P>
Πριν από τρία χρόνια, οι γαμπροί του Σαντάμ Χουσεΐν, Χουσεΐν και Σαντάμ Καμίλ, αυτομόλησαν στην Ιορδανία. Προσεκόμισαν στοιχεία που αποδείκνυαν την ύπαρξη συντονισμένου και άρτιου προγράμματος για την απόκρυψη εκ μέρους του Σαντάμ των χημικών και βιολογικών όπλων του. Μέχρι τότε, η UNSCOM προσπαθούσε να φέρει στο φως νευραλγικά σημεία στην αλυσίδα τροφοδότησης των προγραμμάτων εξοπλισμού. Ο Σαντάμ ήταν επίσης αποφασισμένος να παρεμποδίσει το έργο τους. Τους τελευταίους 20 μήνες, η UNSCOM αναζητούσε πρόσβαση σε 63 τοποθεσίες, όπου πίστευε ότι κρύβονταν όπλα. Παρεμποδίστηκε και δεν διεξήγαγε εγκαίρως επιθεωρήσεις σε 38 τοποθεσίες, και της απαγορεύθηκε κατηγορηματικά η πρόσβαση σε άλλες 14 τοποθεσίες. Παρά το ψήφισμα 687 του Συμβουλίου Ασφαλείας, το Ιράκ επέτρεψε την απρόσκοπτη πρόσβαση μόνο στο 20 % των τοποθεσιών για τις οποίες υπάρχαν υπόνοιες. Θα πρέπει να υπενθυμίσουμε ότι ο μόνος λόγος για τον οποίο διατηρούνται, επτά χρόνια μετά τον πόλεμο του Κόλπου, τόσο η UNSCOM όσο και οι κυρώσεις για την επιβολή της, είναι γιατί ο Σαντάμ δεν θα καταστρέψει όπλα μαζικής καταστροφής, ούτε θα επιτρέψει στην UNSCOM να επιτελέσει το έργο που της ανατέθηκε να διεκπαιρεώσει από το Συμβούλιο Ασφαλείας των Ηνωμένων Εθνών.
<P>
Οι άνθρωποι διερωτώνται, φυσικά, γιατί αυτό είναι σημαντικό. Η απάντηση είναι, νομίζω, σαφής. Ο Σαντάμ Χουσεΐν χρησιμοποίησε και στο παρελθόν όπλα μαζικής καταστροφής. Το έπραξε κατά της γειτονικής του χώρας, το Ιράν, κατά τη διάρκεια του πολέμου Ιράν - Ιράκ, στη δεκαετία του '80. Το έπραξε κατά του ίδιου του λαού του. Πριν από δέκα χρόνια, που συμπληρώνονται τον επόμενο μήνα, έριξε χημικά όπλα σε μια πόλη στο Νοτιοανατολικό Ιράκ. Οι κάτοικοι της πόλης Halabja, 5.000 άτομα, συμπεριλαμβανομένων των γυναικών, των παιδιών και των ηλικιωμένων, σκοτώθηκαν.
<P>
Όλα τα κράτη μέλη της Ευρωπαϊκής Ένωσης ελπίζουν να εξευρεθεί διπλωματική λύση στην παρούσα κρίση. Αναμφισβήτητα, υποστηρίζουμε όλες τις πρωτοβουλίες που κατατείνουν στην επίτευξη αυτού του στόχου. Σήμερα το πρωί, ο Γενικός Γραμματέας του ΟΗΕ έλαβε την υποστήριξη του Συμβουλίου Ασφαλείας για την αποστολή του στη Βαγδάτη· όλοι του ευχόμαστε καλή επιτυχία. Όμως γνωρίζουμε ότι μέχρι σήμερα δεν φάνηκε ο Σαντάμ να αναζητεί διπλωματική λύση. Επιμένει να παρακωλύει το έργο της UNSCOM. Επιμένει να παρεμποδίζει την πραγματοποίηση της ευχής της διεθνούς κοινότητας. Απαιτεί οι επιθεωρήσεις των καλούμενων προεδρικών τοποθεσιών να σταματήσουν και να μη συνεχιστούν, όπως ορίζεται στο ψήφισμα 687 του Συμβουλίου Ασφαλείας.
<P>
Τα κράτη μέλη της Ευρωπαϊκής Ένωσης πιστεύουν ότι η οποιαδήποτε διπλωματική λύση πρέπει να εξασφαλίζει στην UNSCOM πλήρη και χωρίς όρους πρόσβαση σε όλες τις τοποθεσίες, όπως ορίζεται σαφώς στα ψηφίσματα του Συμβουλίου Ασφαλείας. Φρονούμε ότι ο Σαντάμ Χουσεΐν πρέπει να συμμορφωθεί με τα σχετικά ψηφίσματα του Συμβουλίου Ασφαλείας των Ηνωμένων Εθνών.
<P>
Η σημερινή διένεξη ως προς τις προεδρικές τοποθεσίες αποκαλύπτει την ιρακινή προπαγάνδα, σύμφωνα με την οποία στις κυρώσεις οφείλονται οι κακουχίες και τα δεινά του ιρακινού λαού. Τον ισχυρισμό αυτόν τον απορρίπτουμε. Δεν υπάρχουν κυρώσεις, και ούτε υπήρξαν ποτέ, κατά της εισαγωγής τροφίμων και φαρμάκων. Τα είδη αυτά είναι ανεπαρκή στο Ιράκ, γιατί ο Σαντάμ Χουσεΐν αρνήθηκε επανειλημμένως τη δαπάνη χρημάτων υπέρ του ίδιου του λαού του, προτιμώντας να τα δαπανήσει για τις δικές του ανέσεις και για τα προγράμματα εξοπλισμού του.
<P>
Σύσσωμη η Ευρωπαϊκή Ένωση ανησυχεί για τα δεινά του ιρακινού λαού. Τα κράτη μέλη της ΕΕ που συμμετέχουν στο Συμβούλιο Ασφαλείας στη Νέα Υόρκη ανέλαβαν την πρωτοβουλία να προσπαθήσουν να αμβλύνουν τα χειρότερα δεινά. Το πρόγραμμα "πετρέλαιο αντί τροφίμων», σύμφωνα με το οποίο το Ιράκ έχει το δικαίωμα να εξάγει περιορισμένες ποσότητες πετρελαίου με αντάλλαγμα ανθρωπιστικά αγαθά, προτάθηκε στο Ιράκ για πρώτη φορά το καλοκαίρι του 1991, όπως επισημαίνεται στο ψήφισμα 706 του Συμβουλίου Ασφαλείας των Ηνωμένων Εθνών. Μόνο πέντε χρόνια μετά ο Σαντάμ Χουσεΐν φιλοτιμήθηκε να αποδεχθεί το ψήφισμα 986 του Συμβουλίου Ασφαλείας του ΟΗΕ, που εγκαθιστούσε το παρόν πρόγραμμα "πετρέλαιο αντί τροφίμων».
<P>
Τα κράτη μέλη της Ευρωπαϊκής Ένωσης που βρίσκονται επί του παρόντος στο Συμβούλιο Ασφαλείας ανέλαβαν την πρωτοβουλία να καταστήσουν ψηφίσματα του Συμβουλίου Ασφαλείας τις συστάσεις εκείνες του Συμβουλίου Ασφαλείας του ΟΗΕ, που αναφέρονται στον υπερδιπλασιασμό της ποσότητας πετρελαίου που μπορεί να πωλήσει το Ιράκ στο πλαίσιο του εν λόγω προγράμματος. Ελπίζω σφόδρα να εγκριθεί το ψήφισμα αυτό εντός της εβδομάδας. Θα αποφέρει μεγαλύτερα οφέλη ανθρωπιστικού χαρακτήρα στον λαό του Ιράκ.
<P>
Ωστόσο, δεν θα πρέπει να ξεχνούμε ότι την ευθύνη για το εγχείρημα αυτό την έχουν τα Ηνωμένα Έθνη και όχι ο Σαντάμ. Τούτο δεν μας εκπλήττει. Δεν χρειάζεται να ψάξουμε σε βάθος για να βρούμε στοιχεία που να αποδεικνύουν τη βαρβαρότητα του καθεστώτος του Σαντάμ Χουσεΐν. Συνιστώ στους βουλευτές να μελετήσουν την έκθεση του κ. Max van der Stoel, του ειδικού εισηγητή του ΟΗΕ για τα ανθρώπινα δικαιώματα στο Ιράκ. Κατά την τελευταία εξαετία, κατήρτισε έναν τρομακτικό κατάλογο με τις παραβιάσεις των ανθρωπίνων δικαιωμάτων από τον Σαντάμ Χουσεΐν και την κλίκα του. Η τελευταία έκθεση του κ. Van der Stoel περιγράφει την κατάσταση των ανθρωπίνων δικαιωμάτων στο Ιράκ ως "φρικτή». Καταλήγει ως εξής: "Το σύστημα της στρατιωτικής δικτατορίας απαιτεί πράγματι την παραβίαση των ανθρωπίνων δικαιωμάτων, προκειμένου να διατηρήσει τη θέση και τα προνόμια όσων βρίσκονται στην εξουσία. Οι δολοφονίες είναι καθημερινό φαινόμενο. Το τίμημα για την κατάκριση του καθεστώτος είναι η εκτέλεση. Προσφάτως, ο Σαντάμ Χουσεΐν αποφάσισε ότι οι φυλακές του ήταν ασφυκτικά γεμάτες. Η λύση που έδωσε ήταν να εκτελέσει όλους τους φυλακισμένους που εξέτιαν ποινές μεγαλύτερες των δεκαπέντε χρόνων. Περισσότερα από ένα εκατομμύριο άτομα δολοφονήθηκαν.»
<P>
Επιτρέψτε μου να επαναλάβω ότι όλα τα κράτη μέλη της Ευρωπαϊκής Ένωσης επιθυμούν να επιλυθεί η παρούσα κρίση με διπλωματικά μέσα. Αυτό είναι το μήνυμα που μεταφέρει ο Kofi Annan στη Βαγδάτη εκ μέρους όλων μας. Ας ελπίσουμε ότι ο Σαντάμ θα ανταποκριθεί και θα συνεργαστεί πλήρως με την ειδική επιτροπή των Ηνωμένων Εθνών.
<P>
(Χειροκροτήματα)

<SPEAKER ID=33 NAME="Marνn">
Κύριε Πρόεδρε, η άποψη της Επιτροπής για αυτή τη διένεξη είναι ότι όλοι θεωρούμε πως βασική προτεραιότητα της διεθνούς κοινότητας, αυτή τη στιγμή, είναι να καταστεί δυνατή τις επόμενες ημέρες η επίτευξη συμφωνίας με την κυβέρνηση του Ιράκ, η οποία να επιτρέπει την αποφυγή στρατιωτικής επέμβασης, που καταρχήν δεν επιθυμεί κανείς.
<P>
Η αρμόδια αρχή για την επίλυση της διαμάχης είναι αναμφίβολα τα Ηνωμένα Έθνη. Επομένως, η Επιτροπή, όπως μόλις επεσήμανε ο Προεδρέυων του Συμβουλίου, υποστηρίζει επίσης πλήρως τις δραστηριότητες του Συμβουλίου Ασφαλείας του ΟΗΕ και ειδικότερα του Γενικού Γραμματέα του, προς την κατεύθυνση της εξασφάλισης της πλήρους τήρησης των ψηφισμάτων του Συμβουλίου Ασφαλείας εκ μέρους των ιρακινών αρχών. Ελπίζουμε και επιθυμούμε πως οι διαπραγματεύσεις του Γενικού Γραμματέα, οι οποίες βρίσκονται σε εξέλιξη, θα μπορέσουν να οδηγήσουν στην αποφυγή της σύγκρουσης, ούτως ώστε η UNSCOM να συνεχίσει απρόσκοπτα και δίχως περιορισμούς τις αποτελεσματικές έρευνες, σύμφωνα με τα εν λόγω ψηφίσματα.

<SPEAKER ID=34 NAME="Πρόεδρος">
Κύριε Marνn, δεν έχω δει τόσο σύντομη δήλωση επί αρκετό καιρό σε αυτήν την αίθουσα. Νομίζω ότι και άλλοι συνάδελφοι έχουν απορήσει με την λακωνικότητά της Ευρωπαϊκής Επιτροπής.

<SPEAKER ID=35 NAME="Green">
Κύριε Πρόεδρε, η Ομάδα μου έχει πλήρη συναίσθηση της ευθύνης που αναλαμβάνει στη σημερινή συζήτηση. Στην Ομάδα αυτή υπάρχουν βουλευτές που εκπροσωπούν εννέα σοσιαλιστικές και σοσιαλδημοκρατικές κυβερνήσεις στην ΕΕ, και τα μέρη αυτά είναι στην κυβέρνηση τριών ακόμη κρατών από τα 15. Δεν τρέφουμε αυταπάτες ότι είναι εύκολο να εξευρεθεί κοινή θέση, δεδομένου του εύρους των απόψεων που υποστηρίζονται, όχι μόνο σε αυτές τις 12 κυβερνήσεις, αλλά και μεταξύ των ανθρώπων της Ευρωπαϊκής Ένωσης τους οποίους εκπροσωπούμε. Αλλά θα ήθελα να εξάρω τους συναδέλφους, οι οποίοι αγωνίστηκαν να βρουν αρχές που να είναι κοινές σε όλους εμάς και οι οποίες να μας ενώνουν ως προς το θέμα αυτό, μία από τις δυσκολότερες αποφάσεις ζωής και θανάτου που αναγκάστηκε να αντιμετωπίσει ποτέ το Ευρωπαϊκό Κοινοβούλιο από το 1994.
<P>
Πρώτον, πρέπει να ενθυμούμαστε ότι το Ευρωπαϊκό Κοινοβούλιο δεν διαθέτει όπλα, αεροσκάφη, βόμβες ή αεροπλανοφόρα. Ας είμαστε απολύτως ειλικρινείς· ούτε καν έχουμε κοινή εξωτερική πολιτική και πολιτική ασφαλείας που να αξίζει τον τίτλο της. Έχουμε καταστήσει απολύτως σαφή την κριτική μας για την έλλειψη προόδου της ΚΕΠΠΑ τα τελευταία χρόνια και, ιδιαίτερα, τη δυσαρέσκειά μας για τις σχετικές διατάξεις της Συνθήκης του Αμστερνταμ. Επομένως, πιστεύω ότι θα πρέπει να επιδείξουμε κάποια ταπεινοφροσύνη σε ό, τι αφορά τη λήψη αποφάσεων στο συγκεκριμένο πλαίσιο, και να παράσχουμε την υποστήριξή μας σε εκείνους τους συναδέλφους, όλων των πολιτικών πεποιθήσεων, που θα έρθουν αντιμέτωποι με τη διαδικασία λήψης αποφάσεων σχετικά με το εν λόγω ζήτημα στα εθνικά κοινοβούλια· εκείνους που πράγματι θα έχουν τη φοβερή ευθύνη για τις ζωές των στρατευμένων συμπολιτών τους και των πολλών εκατοντάδων Ιρακινών πολιτών που κινδυνεύουν. Έχοντας όλα τα ανωτέρω υπόψη, η Ομάδα μου έχει τρία βασικά στρατηγικά πολιτικά σημεία, που θα ήθελε να εκθέσει στην παρούσα συζήτηση.
<P>
Πρώτον, είμαστε αμετακίνητοι στην άποψή μας ότι ο Σαντάμ Χουσεΐν πρέπει να συμμορφωθεί πλήρως με τα ψηφίσματα του Συμβουλίου Ασφαλείας του ΟΗΕ και να επιτρέψει την απεριόριστη και άνευ όρων πρόσβαση των ομάδων του ΟΗΕ για την επιθεώρηση των οπλοστασίων σε όλες τις τοποθεσίες επί ιρακινού εδάφους. Δεν μπορεί να υπάρξει συμβιβασμός στο σημείο αυτό. Τα ψηφίσματα αυτά του ΟΗΕ για το Ιράκ αποτέλεσαν ουσιαστικό βήμα προς τα εμπρός για την έναρξη της διαδικασίας παρακολούθησης και επαλήθευσης του αφοπλισμού. Ο ΟΗΕ απέδειξε ότι το μέλλον μπορούσε να επιφυλάττει τη διαμόρφρωση ενός ασφαλέστερου κόσμου. Αν ήμασταν τότε, και είμαστε σήμερα, σοβαροί για το εν λόγω εγχείρημα, δεν πρέπει να επιτρέψουμε στον Σαντάμ Χουσεΐν να κοροϊδεύει τη διεθνή κοινότητα.
<P>
Δεύτερον, η Ομάδα μου πιστεύει ότι το μόνο όργανο που έχει την έννομη ευθύνη για την πολιτική αυτή είναι τα Ηνωμένα Έθνη. Θέλουμε να προσφέρουμε την αμέριστη υποστήριξή μας στον ΟΗΕ και, ειδικότερα, ευχαριστούμε τον Γενικό Γραμματέα για το σκληρό έργο που επιτέλεσε και τη δέσμευση που ανέλαβε στην προσπάθειά του να διευθετήσει την κρίση με διπλωματικά μέσα και πολιτική πίεση. Του ευχόμαστε επιτυχία στην αποστολή του στη Βαγδάτη. Φρονούμε ότι εναπόκειται στο Συμβούλιο Ασφαλείας των Ηνωμένων Εθνών να συγκληθεί επί του παρόντος και να επανεξετάσει το ιρακινό πρόβλημα.
<P>
Πρέπει να ομολογήσω ότι υπάρχουν ορισμένοι βουλευτές στην Ομάδα μου που πιστεύουν ακράδαντα ότι τα Ηνωμένα Έθνη, και μόνο τα Ηνωμένα Έθνη, πρέπει να αποφασίσουν τι θα συμβεί στη συνέχεια. Αντιτίθενται σε οποιαδήποτε στρατιωτική δράση που δεν θα έχει λάβει την έγκριση του Συμβουλίου Ασφαλείας του ΟΗΕ. Αν και δεν αντιπροσωπεύουν την πλειοψηφία στην Ομάδα μου, αναμφισβήτητα η αντίθεσή τους στην προκειμένη περίπτωση δεν οφείλεται σε οποιαδήποτε αδυναμία αποφασιστικότητας να επιβάλουν τα υπάρχοντα ψηφίσματα του ΟΗΕ· ούτε γιατί θέλουν να δώσουν στον Σαντάμ Χουσεΐν οποιαδήποτε ελπίδα ότι θα μπορέσει να ξεφύγει από την αποφασιστικότητά μας να απομακρύνουμε από εκείνον κάθε δυνατότητα να καταδικάσει την περιοχή και τον κόσμο με τα όπλα μαζικής καταστροφής που διαθέτει. Μάλλον ισχυρίζονται ότι είναι ανάγκη να υπάρχει νέα εντολή του ΟΗΕ γιατί φοβούνται να επιβάλουν τον θάνατο και την καταστροφή στους Ιρακινούς πολίτες, οι οποίοι είναι εκείνοι που πλήττονται πραγματικά στην προκειμένη περίπτωση· γιατί, επίσης, δεν αδυνατούν να εννοήσουν τους στόχους ενός στρατιωτικού πλήγματος κατά του Ιράκ· και γιατί ειλικρινά φοβούνται ότι το βιαστικό στρατιωτικό πλήγμα θα πυροδοτήσει ενδεχομένως την έκρηξη στη Μέση Ανατολή, που θα σκότωνε και θα κατέστρεφε σε πρωτοφανή, για πολλά χρόνια, κλίμακα. Δεν υπάρχει ούτε ένας βουλευτής στην Ομάδα μου που να μη συμμερίζεται τους παραπάνω φόβους.
<P>
Στη συντριπτική μας πλειοψηφία, ωστόσο, εκτιμούμε ότι η πορεία της οποίας ηγήθηκε ο ΟΗΕ με σκοπό την εξεύρεση πολιτικής και διπλωματικής λύσης, πρέπει να αποτελέσει το επίκεντρο της κοινοβουλευτικής δράσης μας προς το παρόν.
<P>
Τρίτον, η Ομάδα μου έχει ταχθεί υπέρ του προγράμματος "πετρέλαιο αντί τροφίμων» και του συμπληρωματικού προγράμματος, το οποίο πρότεινε ο κ. Kofi Annan προς υποστήριξη του ιρακινού λαού.
<P>
Γνωρίζω ότι την προσεχή Δευτέρα, στις 23 Φεβρουαρίου, το Συμβούλιο Γενικών Υποθέσεων έχει στην ημερήσια διάταξή του την κατάσταση που επικρατεί στο Ιράκ. Ακουσα στην αίθουσα αυτή ότι η Προεδρία ενημέρωσε τους εταίρους στην Ευρωπαϊκή Ένωση. Κατά την άποψή μας, η ενημέρωση δεν επαρκεί. Το Κοινοβούλιο χρειάζεται από το Συμβούλιο να διαμορφώσει μια κοινή θέση για την Ευρωπαϊκή Ένωση. Αναγνωρίζουμε τις δυσκολίες· αναγνωρίζουμε την έλλειψη σαφήνειας και ουσιαστικής αρμοδιότητας στη Συνθήκη για την Ευρωπαϊκή Ένωση· αλλά η ΕΕ αποτελεί, αν μη τι άλλο, ένα πραγματικό πρότυπο για την επίλυση διαφορών.
<P>
Σας παρακαλώ να χρησιμοποιήσετε κάθε ικμάδα δύναμης και οράματος, που μπορεί να συγκεντρώσει η Προεδρία, ώστε να εκχωρήσει στην Ευρωπαϊκή Ένωση ηγετικό ρόλο στη διεθνή σκηνή ως προς το ζήτημα αυτό. Δώστε μας μια Ευρωπαϊκή Ένωση για την οποία να μπορούν να είναι υπερήφανοι οι πολίτες της. Και σας παρακαλώ αποδείξτε μας ότι η Ευρωπαϊκή Ένωση είναι κάτι περισσότερο από τις λέξεις μιας συνθήκης.
<P>
(Χειροκροτήματα)

<SPEAKER ID=36 LANGUAGE="DE" NAME="Brok">
Κύριε Πρόεδρε, συνάδελφοι. Η συντομία της ομιλίας του Επιτρόπου Marνin συμβολίζει πιθανότατα το γεγονός ότι δεν έχουμε ακόμη πολύ χρόνο στη διάθεσή μας. Πιστεύω, κύριε Πρόεδρε του Συμβουλίου, ότι υπάρχει ένα πράγμα που πρέπει να έχουμε συνεχώς υπόψη μας: εάν η Ευρωπαϊκή ;Ενωση μπορούσε να καταλήξει σε μία κοινή θέση, ίσως να γινόταν σαφές στον Σαντάμ Χουσεΐν το μήνυμα ότι δεν μπορεί να εμπαίζει τη διεθνή κοινότητα.
<P>
;Ετσι, αποδεικνύεται για άλλη μια φορά ότι η ανικανότητά μας να καταρτίσουμε μια κοινή εξωτερική πολιτική και πολιτική ασφαλείας δεν οδηγεί στην αποφυγή πολέμων, αλλά αυξάνει την πιθανότητα διεξαγωγής τους. Γι' αυτό και θα επωφελείτο η ειρήνη εάν οι Ευρωπαίοι είχαν περισσότερες δυνατότητες να αναλαμβάνουν δράση σε παρόμοιες περιπτώσεις. Ελπίζω ότι αυτό θα γίνει επιτέλους κατανοητό από τους πολιτικώς υπευθύνους και από τα υπουργεία Εξωτερικών, ούτως ώστε να τεθούν σε ισχύ οι κατάλληλοι μηχανισμοί για την άσκηση μιας κοινής εξωτερικής πολιτικής και πολιτικής ασφαλείας.
<P>
Όλοι μας είμαστε υπέρ της ανεύρεσης διπλωματικών λύσεων. Πρέπει να αποφευχθεί το ενδεχόμενο της πολεμικής σύγκρουσης. Γι' αυτό και η πολιτική μου Ομάδα πιστεύει ακράδαντα ότι πρέπει να χορηγήσουμε την πλήρη υποστήριξή μας στην αποστολή που θα αναλάβει ο κ. Kofi Annan την Παρασκευή, προκειμένου να καταστεί αδύνατη η πολεμική σύγκρουση. Του ευχόμαστε οι προσπάθειές του να αποβούν επιτυχείς. Πρέπει όμως να γίνει σαφές ότι η αποστολή πρέπει να έχει ως αποτέλεσμα, ότι θα πρέπει να τηρούνται όλα τα ψηφίσματα των Ηνωμένων Εθνών και ότι θα είναι αδύνατος ένας συμβιβασμός όσον αφορά τη διεξαγωγή των επιθεωρήσεων για την εξουδετέρωση των όπλων μαζικής καταστροφής στο Ιράκ.
<P>
Στη χώρα αυτή υπάρχουν βιολογικά και χημικά όπλα μαζικής καταστροφής, που έχουν διασυνδεθεί με πυραυλικά συστήματα τα οποία δεν αποτελούν κίνδυνο μόνο για τον άμεσο περίγυρο στην Εγγύς Ανατολή, αλλά θα μπορούσαν μεσοπρόθεσμα και μακροπρόθεσμα να εκθέσουν σε σοβαρό κίνδυνο εμάς τους ίδιους και τους λαούς μας. Για τους λόγους αυτούς έχει ιδιαίτερη σημασία να εξουδετερωθούν.
<P>
Το πρόβλημα που αντιμετωπίζουμε είναι ότι πρέπει να διαλέξουμε ανάμεσα σε επιλογές που είναι όλες δυσάρεστες. Πιστεύω όμως ότι αν παραμείνουμε αδρανείς και συνεχίσουμε να επιτρέπουμε στον Σαντάμ Χουσεΐν να εξαπατά με τον ίδιο τρόπο που χρησιμοποιεί εδώ και επτά χρόνια την κοινωνία των εθνών, το μόνο που θα καταφέρουμε θα είναι η περαιτέρω εξάπλωση των μέσων μαζικής καταστροφής, τη στιγμή που εμείς θα εμφανιζόμαστε σαν χάρτινες τίγρεις που έχουν απωλέσει και τα τελευταία ίχνη του κύρους τους σε αυτό τον κόσμο. Για τους λόγους αυτούς, σε περίπτωση που στο άμεσο μέλλον δεν γίνουν σεβαστά και δεν εφαρμοστούν όλα τα ψηφίσματα των Ηνωμένων Εθνών, πρέπει να είναι δυνατό να αναληφθούν περαιτέρω δράσεις προκειμένου να υποχρεωθεί ο Σαντάμ Χουσεΐν να τηρήσει τα ψηφίσματα αυτά. Σε περίπτωση που η κατάσταση καταλήξει σε στρατιωτική σύγκρουση, την ευθύνη δεν θα φέρουν αυτοί που αγωνίζονται για την εφαρμογή των αποφάσεων της κοινωνίας των εθνών αλλά εκείνοι που δεν τις τηρούν, και συγκεκριμένα ο Σαντάμ Χουσεΐν. Πρέπει να διευκρινίσουμε αυτό το θέμα της ευθύνης και να υποστηρίξουμε τη λήψη παρόμοιων αποφάσεων.

<SPEAKER ID=37 LANGUAGE="IT" NAME="Azzolini">
Κύριε Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, αγαπητοί συνάδελφοι, πιστεύω ότι θα δώσω παράδειγμα συνέπειας και συνοχής, αφενός, προσπαθώντας να συναγωνισθώ τον Πρόεδρο Marνn και, αφετέρου, επιβεβαιώνοντας όσα ειπώθηκαν, λέξη προς λέξη, από τη συνάδελφο Green, την οποία υποστηρίξαμε παρόλο που είχαμε προετοιμάσει ένα άλλο ψήφισμα για το ίδιο θέμα λόγω της θεμελίωσης και της εξαιρετικής ποιότητας των όσων ανέφερε. Από την άλλη πλευρά, σε ορισμένα ζητήματα, δεν μπορούμε σε αυτή την αίθουσα παρά να είμαστε αποφασισμένοι, ενημερωμένοι και υπεύθυνοι.
<P>
Παρά τις ασκήσεις διαλεκτικής και την ικανότητα του καθενός από εμάς να γνωστοποιήσει στους άλλους συναδέλφους στοιχεία και εκτιμήσεις που εμπλουτίζουν τη συζήτηση, στο τέλος της συζήτησής μας η λύση δεν μπορεί παρά να είναι μία και μοναδική: να σεβαστούν όλοι τα ψηφίσματα του Συμβουλίου Ασφαλείας του ΟΗΕ.
<P>
Πιστεύω ότι η παραβίαση από την πλευρά του Σαντάμ Χουσεΐν της απόφασης θα έθετε σε μεγάλο κίνδυνο τις ισορροπίες του πολιτικού βίου και θα έβλαπτε περαιτέρω έναν πληθυσμό ο οποίος ήδη δοκιμάζεται από τους περιορισμούς και τις συγκυρίες. Αυτή είναι μια άλλη πλευρά που δεν μπορούμε να παραβλέψουμε. Σε μια άλλη ευκαιρία θα πρέπει να εκτιμήσουμε και τις πλευρές αυτές, αλλά σήμερα θα πρέπει προπάντων να επαναβεβαιώσουμε ότι τα ψηφίσματα του Συμβουλίου Ασφαλείας του ΟΗΕ θα γίνονται σεβαστά από όλους.
<P>
Με την ευκαιρία αυτής της συζήτησης και της ενδελεχούς εξέτασης που κάνουμε, θα ήθελα να προβώ σε μια συμπληρωματική εκτίμηση που δεν θα είναι η πρώτη και φοβάμαι, δυστυχώς, ούτε και η τελευταία: στην έλλειψη, όπως υπενθύμισε η ίδια η συνάδελφος Green, μιας κοινής εξωτερικής και αμυντικής πολιτικής. Πρόκειται για μια σοβαρή έλλειψη που θα πρέπει το θεσμικό μας όργανο απαραιτήτως να αντιμετωπίσει, κυρίως λόγω της συμπληρωματικότητας που εκφράζει η Ένωση. Πρέπει να καλέσουμε τους πρωθυπουργούς όλων των κρατών μελών να σκεφθούν και να συνειδητοποιήσουν ότι αποτελεί επιταγή λόγω των γεγονότων που παρουσιάζονται κατά καιρούς.
<P>
Λοιπόν, τι πρέπει να γίνει; Εύχομαι, εξ ονόματος της Ομάδας μου, την επιτυχία της αποστολής του κ. Annan και κυρίως την ανάπτυξη προβληματισμού στους κόλπους μας, γιατί μια τέτοια έλλειψη μπορεί να ξεπεράσει τα όρια. Μπορούμε να προσφέρουμε πραγματικά μια έκφραση συμβατή με όλες τις δυσκολίες που αντιμετωπίζει η ήπειρός μας, αλλά μπορούμε επίσης να γίνουμε ένα σημαντικό και κατάλληλο υπόδειγμα διαλεκτικής, αλλά κυρίως ειρήνης, πολιτικής και κοινωνικής συνοχής.

<SPEAKER ID=38 LANGUAGE="NL" NAME="Bertens">
Κύριε Πρόεδρε, η Ομάδα των Φιλελευθέρων δίνει μεγάλη σημασία στον σεβασμό της διεθνούς έννομης τάξης, καθώς και των αποφάσεων και ψηφισμάτων του Συμβουλίου Ασφαλείας. Αυτό δεν ισχύει μόνο για την περίπτωση του Ιράκ, αλλά και για όλους τους άλλους, ιδίως στην περιοχή του Ιράκ.
<P>
Πρέπει να καταστεί σαφές στον Σαντάμ Χουσεΐν, κατά τρόπο πειστικό, ότι πρέπει να παραχωρήσει άνευ όρων και περιορισμών ελεύθερη πρόσβαση στις ομάδες επιθεώρησης. Η ακεραιότητα και η ανεξαρτησία της UNSCOM πρέπει να γίνουν απόλυτα σεβαστές εκ μέρους του Ιράκ. Ο Σαντάμ οφείλει να καταλάβει - αν και κατάφερε χρόνια τώρα να κωλυσιεργεί - ότι έφτασε ο κόμπος στο χτένι.
<P>
Η διεθνής κοινότητα πρέπει να επιδείξει μεγάλη σύμπνοια για να αποδώσουν στο μέγιστο οι διπλωματικές πιέσεις. Είναι βέβαια προτιμότερο να αποφευχθεί η στρατιωτική επέμβαση, αλλά μια αποτελεσματική πίεση σε άτομα ή δικτάτορες όπως στο Ιράκ δεν είναι εφικτή αν δεν υποστηρίζεται από μια αξιόπιστη στρατιωτική παρουσία. Αυτή ακριβώς η στρατιωτική απειλή μπορεί να καταστήσει δυνατή τη διπλωματική επιτυχία.
<P>
Η Ευρώπη οφείλει να διαδραματίσει τον ρόλο της στην διεθνή εκστρατεία. Ομολογώ ότι είναι μεγάλη ντροπή το ότι για άλλη μια φορά η Ευρώπη είναι βαθιά διχασμένη. Με όλο τον σεβασμό μας προς τη βρετανική Προεδρία, πρέπει να ομολογήσουμε ότι αυτή την ώρα η Ευρώπη δεν διαδραματίζει τον ρόλο που φανταστήκαμε ότι θα έπρεπε. Το Συμβούλιο Γενικών Υποθέσεων θα συζητήσει για το Ιράκ μόνο τη Δεύτερα και προφανώς η Προεδρία δεν έκρινε την Ένωση σαν κατάλληλο βήμα για την υπόθεση. Δεν έχουμε βέβαια ακόμη ΚΕΠΠΑ, εντούτοις η ευρωπαϊκή ενότητα θα μπορούσε να είχε διαδραματίσει αποφασιστικό ρόλο. Εν τω μεταξύ, το Ιράκ και ο Σαντάμ γελούν κάτω από τα μουστάκια τους.
<P>
Είθε η θέση που θα εκφράσει σήμερα το Κοινοβούλιο να αποτελέσει αφετηρία για μια κοινή ευρωπαϊκή δράση, αποτελεσματική και αξιόπιστη και μέσα στα πλαίσια του ΟΗΕ. Η Γαλλία και η Ρωσία πρέπει να καταλάβουν ότι δεν μπορούμε να περιμένουμε αιωνίως παραχωρήσεις εκ μέρους του Ιράκ, που δεν θα έλθουν ποτέ. Τέτοια στάση υποσκάπτει τη διεθνή έννομη τάξη, δημιουργεί επικίνδυνο προηγούμενο και επιβαρύνει τον κόσμο με μεγάλες ποσότητες όπλων μαζικής καταστροφής. Η Ένωση πρέπει να υποστηρίξει απερίφραστα τις ΗΠΑ, να ασκήσει μια αξιόπιστη πίεση στο Ιράκ και να προετοιμάσει μια σαφή στρατηγική και σχέδια για όλα τα ενδεχόμενα, ακόμη και για το ενδεχόμενο στρατιωτικής επέμβασης.
<P>
Μια πιο μακροπρόθεσμη στρατηγική απαιτεί μέριμνα και για τις άλλες χώρες στην περιοχή. Για τέτοια παρέμβαση, δεν χρειάζεται πια ένα νέο ψήφισμα του ΟΗΕ.

<SPEAKER ID=39 NAME="Coates">
Κύριε Πρόεδρε, αν ο βομβαρδισμός και η εισβολή στο Ιράκ από τις Ηνωμένες Πολιτείες και τις συμμαχικές δυνάμεις προχωρήσει μονομερώς, όπως έχει σχεδιαστεί, τούτο θα συνιστά αδικία από πολλές απόψεις.
<P>
Πρώτον, θα προκαλέσει τον θάνατο πολλών Ιρακινών πολιτών, που είναι εντελώς αθώοι σχετικά με την οποιαδήποτε επίθεση εναντίον των ΗΠΑ ή εναντίον των πραγματικών ή φανταστικών συμφερόντων τους. Δεύτερον, αν κάποιος ισχυριστεί ότι η δικτατορική φύση του καθεστώτος αποτελεί αιτία για την ανάληψη στρατιωτικής δράσης, τότε υπάρχουν πολλές άλλες δικτατορίες κατά των οποίων ουδέποτε εξετάστηκε το ενδεχόμενο ανάληψης δράσης. Ομοίως, αν η μη τήρηση των ψηφισμάτων των Ηνωμένων Εθνών συνιστούσε το κριτήριο για την κήρυξη πολέμου, τότε υπάρχουν πολλά άλλα κράτη στα οποία θα έπρεπε να εφαρμοστεί η ίδια λογική. Τρίτον, η ανάληψη μονομερούς δράσης θα υπονόμευε και θα κατέλυε την αξιοπιστία του Οργανισμού Ηνωμένων Εθνών, γιατί μόνο με απόφαση του Συμβουλίου Ασφαλείας μπορεί να νομιμοποιηθεί δράση κατά οποιουδήποτε κράτους μέλους αυτού του οργανισμού.
<P>
Οι επιλεκτικές μονομερείς αποστολές τιμωρίας δεν έχουν καμία σχέση με την εδραίωση της διεθνούς νομοθεσίας. Επιπροσθέτως, η μη διερεύνηση της πιθανότητας λήψης κοινών αποφάσεων από την Ευρωπαϊκή Ένωση αποδυναμώνει και υποδαυλίζει την ΕΕ και εκθέτει το θεσμικό όργανο της Προεδρίας σε σοβαρές καταγγελίες. Στην προκειμένη περίπτωση, η Προεδρία επέλεξε μονόπλευρα τις μελλοντικές της ενέργειες, ανεξάρτητα από οποιαδήποτε άλλη άποψη υπάρχει ενδεχομένως σε άλλα κράτη μέλη. Όλα αυτά τα σοβαρά προβλήματα υποδαυλίζουν τους θεσμούς του διεθνούς δικαίου. Η Συνομοσπονδιακή Ομάδα της Ευρωπαϊκής Ενωτικής Αριστεράς πρότεινε κοινή διαβούλευση με την Ομάδα των Πρασίνων και απευθύνουμε έκκληση στα μέλη άλλων πολιτικών Ομάδων του Ευρωπαϊκού Κοινοβουλίου και σε πολιτικά κόμματα, ενώσεις πολιτών, εκκλησίες και πολιτιστικούς φορείς σε όλη την Ευρώπη να αντιταχθούν στη στρατιωτική κλιμάκωση, και παροτρύνουμε όλα τα κράτη μέλη της ΕΕ να μην την υποστηρίξουν. Όσοι ανταποκριθούν στην έκκληση αυτή, θα κληθούν να συνέλθουν σε σύσκεψη για να καταρτίσουν τα σχέδιά τους σχετικά με την εκστρατεία για την καταδίκη των βίαιων και παράνομων πράξεων από μεμονωμένα κράτη και για να καθιερώσουμε την κυριαρχία του πλαισίου του ΟΗΕ.
<P>
(Χειροκροτήματα)

<SPEAKER ID=40 LANGUAGE="SV" NAME="Gahrton">
Κύριε Πρόεδρε, κατά την διάρκεια του πολέμου στον Κόλπο το 1991, οι ΗΠΑ και οι σύμμαχοί τους έριξαν επί 42 ημέρες 277.000 τόνους βόμβες στο Ιράκ. Αυτό δεν ταρακούνησε το ολοκληρωτικό καθεστώς βίας του Σαντάμ Χουσεΐν. Κατά την διάρκεια των επομένων επτά ετών, το Ιράκ υπόκειται σε έναν μαζικό διεθνή αποκλεισμό. Ούτε αυτό κλόνισε τη στρατιωτική δικτατορία του Σαντάμ Χουσεΐν. Αντιθέτως, αυτά τα μέτρα είχαν ως αποτέλεσμα, σύμφωνα με την UNICEF, να πεθαίνουν 4.500 παιδιά κάθε μήνα επί πέντε χρόνια. Η βρεφική θνησιμότητα αυξήθηκε από 24 σε 98 για κάθε χίλιες γεννήσεις. Ασθένειες όπως η χολέρα, η πολυομελίτιδα και ο ίκτερος έχουν πολλαπλασιαστεί. Σε μια πρόσφατη σύνοψη, το Middle East Council of Churches αναφέρει τα εξής: "Η Δύση θέλει να τιμωρήσει τους ηγέτες του Ιράκ, όμως οι απλοί άνθρωποι του λαού είναι αυτοί που σηκώνουν όλο το βάρος».
<P>
Τώρα οι ΗΠΑ θέλουν να καλύψουν τα εσωτερικά προβλήματα του Προέδρου τους με έναν πόλεμο βομβαρδισμού κατά του Ιράκ, χωρίς να λαμβάνουν υπόψη τον ΟΗΕ, τον οποίο βεβαίως οι ΗΠΑ σαμποτάρουν συστηματικά, έναν πόλεμο που θα αυξήσει τις οδύνες του άμαχου πληθυσμού χωρίς να λύσει το πρόβλημα των όπλων μαζικής καταστροφής.
<P>
Οι Πράσινοι στηρίζουν, φυσικά, τον κ. Kofi Annan. Θεωρούμε αυτονόητο ότι το Ιράκ θα πρέπει να συμμορφωθεί με τα ψηφίσματα του ΟΗΕ, αλλά αυτό ισχύει επίσης και για άλλα κράτη, που είναι αντικείμενο των αποφάσεων του ΟΗΕ. Θέλουμε φυσικά να απομακρυνθούν τα όπλα μαζικής καταστροφής από το Ιράκ· πρέπει να απομακρυνθούν από όλες τις άλλες χώρες επίσης. Επιζητούμε μια δίκαιη παγκόσμια τάξη όπου μπορεί να παύσει να υπάρχει ανάγκη αστυνομικών επεμβάσεων. Αυτό ωστόσο θα πρέπει να γίνει από τον ΟΗΕ, όχι μονόπλευρα από τις ΗΠΑ.
<P>
Πόσο συχνά έχουν εκφράσει άραγε οι εκπρόσωποι των παραταξιακών ομάδων, που τώρα βρίσκονται πίσω από το χλιαρό και ευνοϊκό προς τον πόλεμο κείμενο της πλειοψηφίας, την λύπη τους για την παγκόσμια ηγεμονία των ΗΠΑ; Πόσο επίμονα έχουν απαιτήσει μια αποτελεσματική κοινοτική εναλλακτική λύση; Αλλά τώρα, που έφθασε η στιγμή της αλήθειας, που ο Αμερικανός αφέντης σφυρίζει, τότε οι Green, Brok, Bertens και οι άλλοι κουνούν υπάκουα την ουρά. Αυτό σημαίνει ότι η ΕΕ συμπράττει τώρα στον πόλεμο των πολιτισμών: η Δύση ενάντια στον αραβο-μουσουλμανικό κόσμο, γιατί έτσι θα γίνει βέβαια. Ολόκληρος ο αραβικός κόσμος, ακόμη και ο μεγαλύτερος εχθρός, η Συρία, στηρίζουν τώρα το Ιράκ, όχι γιατί τους αρέσει ο Σαντάμ Χουσεΐν, αλλά γιατί εκλαμβάνουν αυτό που συμβαίνει σαν μία επίθεση της Δύσης εναντίον ολόκληρου του αραβομουσουλμανικού πολιτισμού.
<P>
Η ΕΕ θα μπορούσε να διαδραματίσει εδώ έναν στρατηγικό ειρηνευτικό ρόλο. Η ΕΕ θα μπορούσε να είχε παρουσιαστεί με μια ουσιαστικού περιεχομένου εναλλακτική λύση απέναντι στην "διπλωματία των κανονιοφόρων» των ΗΠΑ. Αλλά όταν φθάνουμε στην πράξη, τότε ξεπροβάλλει ο παλαιός αποικιοκρατικός εαυτός ορισμένων χωρών της ΕΕ. Το ιστορικό μίσος εναντίον των Αράβων ξεχειλίζει. Οι μουχλιασμένες θρησκευτικές προκαταλήψεις κατά του Ισλάμ απλώνονται και μετατρέπουν την ελίτ της εξουσίας της ΕΕ σε υπάκουους δούλους του αμερικανικού άρματος θριάμβου. Αυτό συνεπάγεται επίσης ότι το καλό όνομα της ΕΕ - διότι υπήρχε ένα καλό όνομα στον αραβικό κόσμο - εξαλείφεται. Η αξιοπιστία της ΕΕ στην Παλαιστίνη, όπου έγιναν εποικοδομητικές παρεμβάσεις, θυσιάζεται. Διακυβεύεται ολόκληρη η μεσογειακή συνεργασία. Είναι τραγικό, είναι θλιβερό, είναι όνειδος. Με την στήριξη του κοινού ψηφίσματος των Πρασίνων και της ΕΕΑ/ΑρΠρΒΧ θα μπορούσαν να αποφευχθούν όλα αυτά.

<SPEAKER ID=41 LANGUAGE="FR" NAME="Hory">
Κύριε Πρόεδρε, ο καθένας γνωρίζει καλά, στο πλαίσιο της σοβαρότητας της συζήτησής μας, ότι οι πολιτικές ομάδες του Σώματος μετρούν την ευθύνη τους, η οποία είναι πολύ μεγάλη. Το Κοινοβούλιό μας έχει την πραγματική δύναμη να επηρεάζει όσον αφορά την ειρήνη ή τον πόλεμο, και θέλω να πω για ποιον λόγο η Ομάδα της Ευρωπαϊκής Ριζοσπαστικής Συμμαχίας αποφάσισε, χωρίς ενθουσιασμό, αλλά με πλήρη συνείδηση των διαφορετικών προεκτάσεων, να ταχθεί υπέρ του ψηφίσματος με το οποίο συμφωνούν τέσσερις Ομάδες.
<P>
Τρία είναι τα κίνητρά μας. Πρώτον, αρνούμαστε την κωμική περιγραφή που παρουσιάζει την ιρακινή δικτατορία από τη μια, και τον αμερικανικό ιμπεριαλισμό από την άλλη χωρίς να έχει δίκιο κανείς. Δεύτερον, εκτιμούμε ότι η Ευρωπαϊκή Ένωση δεν είναι ουδέτερη στη σύγκρουση που ξεκίνησε από το 1990· πρόκειται επίσης για την θεμελιώδη αντίληψή μας περί ελευθερίας. Τρίτον, όσο και να μας κοστίζει, πιστεύουμε ότι εάν το Ιράκ δεν συμμορφωθεί με τις διπλωματικές πιέσεις, με τις αποφάσεις του ΟΗΕ, θα πρέπει να καταφύγουμε σε στρατιωτικά μέτρα, ειδ' άλλως καταργείται το διεθνές δίκαιο.
<P>
Κι όμως, οι επιφυλάξεις μας είναι σοβαρές, όπως επίσης και αρκετών κρατών μελών μας, όπως ακόμη και των Αράβων ή Τούρκων συμμάχων των Ηνωμένων Πολιτειών. Γνωρίζουμε ότι εκείνοι που θέλουν να αφοπλίσουν το Ιράκ είναι ακριβώς εκείνοι που επιθυμούν το Ιράκ να έχει οπλισμό, γνωρίζουμε ότι εκείνοι που καταδίκασαν την ιρακινή επίθεση στο Κουβέιτ αρκούνται στο καθεστώς διπλής προστασίας που εγκαταστάθηκε στο Λίβανο, ότι η αποστολή της Ειδικής Επιτροπής Έρευνας των Ηνωμένων Εθνών στο Ιράκ είναι, στα μάτια πολλών παρατηρητών, μάλλον αμερικανική προέκταση παρά όργανο των Ηνωμένων Εθνών, ότι το σημερινό εμπάργκο και ο αυριανός πόλεμος πλήττουν ή θα πλήξουν τους πληθυσμούς των πολιτών πολύ περισσότερο απ' ό, τι τους υπευθύνους του ενός ή του άλλου κράτους, ότι οι σύμμαχοι των Ηνωμένων Πολιτειών θα υπέφεραν πολύ περισσότερο από τους ίδιους τους Αμερικάνους από μία νέα παγκόσμια κρίση.
<P>
Τα γνωρίζουμε όλα αυτά και λυπούμαστε μάλιστα για το ότι η βρετανική Προεδρία πίστεψε ότι μπορεί να εκφράσει, χωρίς καν μια τυπική συνεδρίαση του Συμβουλίου Υπουργών Γενικών Υποθέσεων, την εθνική της προκατάληψη, και να υπογραμμίσει έτσι τα κενά της διπλωματίας της Ένωσης. Τα γνωρίζουμε όλα αυτά, όμως αναλαμβάνουμε τις ευθύνες μας με το να εγκρίνουμε το ψήφισμα και να επιμένουμε στα ακόλουθα σημεία. Πρώτον, μόνον ο ΟΗΕ έχει την αρμοδιότητα να εξαναγκάσει το Ιράκ να σεβαστεί τις αποφάσεις που έχουν ληφθεί από τον Οργανισμό. Δεύτερον, καμία στρατιωτική επέμβαση δεν θα θεωρείτο νόμιμη εάν δεν είχε προηγηθεί αυτής σχετική απόφαση του Συμβουλίου Ασφαλείας. Τρίτον, η Ένωση πρέπει να προσφέρει όλη της την υποστήριξη στην αποστολή του Γενικού Γραμματέα του ΟΗΕ και να εκφράσει εκ νέου την απόλυτη προτεραιότητα που αποδίδει στη διπλωματική δράση.
<P>
Υπό την επιφύλαξη των τριών αυτών όρων, η Ομάδα μας θα εγκρίνει ένα κείμενο που θα συμπεριλαμβάνει ρητώς τη στρατιωτική λύση ως τη μόνη κατάλληλη να επιβεβαιώσει την αξιοπιστία των διπλωματικών πιέσεων.

<SPEAKER ID=42 LANGUAGE="FR" NAME="Souchet">
Κύριε Πρόεδρε, πρέπει να διαφυλάττουμε τον σεβασμό απέναντι στα έθνη, ενώ οι λαοί δεν πρέπει να ταπεινώνονται. Αυτός είναι ο θεμελιώδης κανόνας του διεθνούς βίου. Κι αυτός θα πρέπει να εφαρμόζεται για όλους ανεξαιρέτως, και ιδιαίτερα για τα πιο ασταθή έθνη και τα κράτη με τη μικρότερη ασφάλεια, κράτη και έθνη τα οποία η διεθνής κοινότητα δεν στοχεύει να αποδυναμώσει και να αποσταθεροποιήσει, αλλά αντίθετα να ενισχύσει, καθώς αποτελούν το ισχυρότερο όπλο του αραβομουσουλμανικού κόσμου για την αναχαίτιση της επέκτασης του ισλαμισμού.
<P>
Πέρα από το πρόσωπο του Σαντάμ Χουσεΐν, η διεθνής κοινότητα πρέπει επομένως να λάβει υπόψη, πρώτα απ' όλα, το Ιράκ και την ακεραιότητά του, τον ιρακινό λαό και την κυριαρχία του.
<P>
Η διεθνής κοινότητα πρέπει να προσέξει να μην εμπλακεί σε ανεύθυνες πράξεις, οι οποίες θα εκλαμβάνονται ως περίεργη διάκριση του Ιράκ, ως ύποπτη επιμονή, ως δυσανάλογη παραβίαση της κυριαρχίας του. Κατ' αυτόν τον τρόπο θα ωθούσε ακόμη περισσότερο τον ιρακινό λαό καθώς και μεγάλο μέρος της αραβικής κοινής γνώμης να ταχθεί με το μέρος του Σαντάμ Χουσεΐν. Θα προκαλούσε, στους κόλπους του αραβικού κόσμου, εχθρικότατες αντιδράσεις απέναντι στη Δύση και θα κινδύνευε να ξεσηκώσει τα κατεχόμενα εδάφη. Επιπτώσεις δυσανάλογες προς τους επιδιωκόμενους στόχους που τέθηκαν από τους επιθεωρητές, στόχοι που δεν θα επιτυγχάνονταν βέβαια μέσω της στρατιωτικής επέμβασης.
<P>
Εάν ο πραγματικά επιδιωκόμενος στόχος είναι η ολοκληρωμένη εφαρμογή, εκ μέρους των ιρακινών αρχών, των αποφάσεων των Ηνωμένων Εθνών, που επιβάλλουν τον πλήρη αφοπλισμό της χώρας, θα πρέπει να αρχίσουμε διαπιστώνοντας ότι το Ιράκ δεν αντιπροσωπεύει σήμερα πλέον απειλή για την ασφάλεια των γειτονικών χωρών. Δεν έχει πλέον πυρηνική δύναμη και το δυναμικό του οπλοστασίου του βρίσκεται υπό έλεγχο. Εάν το Συμβούλιο Ασφαλείας εκτιμά απαραίτητο να ενισχύσει όσο το δυνατόν περισσότερο τις επιθεωρήσεις και τους ελέγχους για τον εντοπισμό πιθανών χημικών και βιολογικών όπλων που διαθέτει το Ιράκ, το ζήτημα που προκύπτει θα πρέπει να διευθετηθεί με πολιτικό διάλογο. Κάτι τέτοιο δεν εμποδίζει ούτε τις πιέσεις, ούτε τις απειλές που μπορούν να χρησιμεύσουν στις διαπραγματεύσεις με τον ανυποχώρητο και ύποπτο ανά πάσα στιγμή δικτάτορα, ο οποίος κατάφερε να παραμείνει στην εξουσία το 1991.
<P>
Οι πιέσεις αυτές θα γίνουν ακόμη πιο αποτελεσματικές εάν οι Ιρακινοί παροτρυνθούν θετικά να συνεργαστούν με τα Ηνωμένα Έθνη, και ο καλύτερος τρόπος για να επιτευχθεί κάτι τέτοιο είναι η πρόταση για λήξη, κατά τρόπο προγραμματισμένο, του νοσηρού αποκλεισμού του Ιράκ που προκλήθηκε από ένα εμπάργκο το οποίο πλήττει σκληρά τον άμαχο πληθυσμό τα τελευταία επτά και πλέον χρόνια και του οποίου την πλήρη αποτυχία πρέπει πλέον να ομολογήσουμε. Το εν λόγω εμπάργκο αποσταθεροποίησε την κοινωνία, χωρίς καν να θίξει ούτε τον Σαντάμ Χουσεΐν αλλά ούτε και την πολιτικο-στρατιωτική ελίτ του καθεστώτος. Παράλληλα, κατέστρεψε τα κυκλώματα παραγωγής και συναλλαγών και ενίσχυσε τους δεσμούς του Σαντάμ Χουσεΐν με το λαό του. Η άρση του συγκεκριμένου εμπάργκο καθίσταται επομένως αναγκαία και το ευτύχημα είναι ότι ορισμένοι διπλωματικοί κύκλοι της Ευρώπης προτείνουν την άρση αυτή, ενώ ταυτόχρονα συμμετέχουν ενεργά στον πολιτικό διάλογο με το Ιράκ, υπενθυμίζοντας ότι εναπόκειται αποκλειστικά στο Συμβούλιο Ασφαλείας να κρίνει το κατά πόσον το Ιράκ εφαρμόζει τις αποφάσεις που έχει ήδη εγκρίνει και να καταλήξει σε συμπεράσματα.
<P>
Οι συγκεκριμένοι διπλωματικοί κύκλοι, βεβαίως, δεν μιλούν όλοι την ίδια γλώσσα, μοιράζονται όμως την ίδια ζέση, και κατ' αυτόν τον τρόπο η Ευρώπη, μέσα από την ποικιλομορφία της, αποτελεί σημαντικό παράγοντα στην κρίση αυτή. Η γνώμη της ακούγεται και η παρέμβασή της γίνεται αισθητή διά της μεσολάβησης των πιο δραστήριων κρατών μελών της, κατά τρόπο πολύ αποτελεσματικότερο από το αν είχε επιδιώξει να προσδιορίσει πάση θυσία μία κοινή για όλους θέση, η οποία θα ενείχε τον κίνδυνο να είναι εξαιρετικά φτωχή και δύσκαμπτη για την απαλλαγή από μία κρίση, όπως αυτή που ζούμε τώρα, και η οποία απαιτεί γρήγορες αποφάσεις και άμεση αντίδραση.

<SPEAKER ID=43 LANGUAGE="IT" NAME="Trizza">
Κύριε Πρόεδρε, κύριοι συνάδελφοι, με λύπη συμπεραίνει κανείς ότι για μία ακόμη φορά καλούμαστε να επαναλάβουμε μια στείρα διαδικασία που κινδυνεύει να μην έχει, αν δεν έχει ήδη συμβεί αυτό, καμία συγκεκριμένη σημασία. Και αυτό λόγω της πλήρους έλλειψης αξιόπιστης κοινής εξωτρικής πολιτικής στα δεκαπέντε κράτη μέλη. Συνειδητοποιούμε ότι δεν είναι εύκολο να υπάρξει συμβατότητα ανάμεσα στις πολιτικές στρατηγικές κρατών, τα οποία κατά τις προηγούμενες δεκαετίες είχαν αποκλίσεις στην Ιστορία και στα συμφέροντα τους, αν δεν ήταν στην κυριολεξία εχθρικά, αλλά παραπονούμαστε για την απουσία κάθε προσπάθειας να μετριασθούν οι αντιθέσεις στη βάση κοινών απαραβίαστων αρχών.
<P>
Πρώτον: σεβασμός των διεθνών συνθηκών και συμφωνιών. Δεν μπορούμε να χρησιμοποιούμε τους Αμερικανούς συμμάχους όταν βολεύει και μετά να τους ξεφορτωνόμαστε την κατάλληλη στιγμή. Στην Ιταλία λένε: "καθαρές συμφωνίες και μακροχρόνια φιλία». Αρα, καθαρές συμφωνίες με όλους τους συμμάχους μας.
<P>
Δεύτερον: σεβασμός των ανθρωπίνων δικαιωμάτων, η κόρη οφθαλμού αυτού του Κοινοβουλίου, που θα πρέπει να είναι πεπεισμένο ότι οι διεθνείς συμφωνίες ανάμεσα στα μεμονωμένα κράτη και τα κράτη που δεν προσφέρουν καμία εγγύηση υπό την έννοια αυτή, δεν πρέπει να λαμβάνουν χώρα, κυρίως όταν έχουν σχέση με κράτη όπως το Ιράκ που διαθέτουν καταστροφικά οπλοστάσια που θέτουν σε κίνδυνο τους πληθυσμούς μιας ολόκληρης περιοχής.
<P>
Τρίτον: μια όλο και πιο σπουδαία και σημαντική δράση, κυρίως σε διπλωματικό επίπεδο, από πλευράς του ΟΗΕ, του οποίου το δικαίωμα πρωτοβουλίας πρέπει να παραμείνει ανέπαφο και του οποίου οι αποφάσεις θα πρέπει χωρίς κανένα δισταγμό ή καθυστέρηση να γίνονται αποδεκτές από όλους όσοι έχουν υπογράψει την προσχώρηση σε αυτό τον οργανισμό.
<P>
Με το δεδομένο αυτό, είναι εμφανές ότι η Εθνική Συμμαχία δεν μπορεί παρά να ευχηθεί την αίσια έκβαση των διπλωματικών προσπαθειών που βρίσκονται σε εξέλιξη, κυρίως των σχεδόν εκτός χρονικών ορίων προσπαθειών του Γενικού Γραμματέα του ΟΗΕ, Kofi Annan, ο οποίος δεν μπορεί κανείς να θεωρήσει ότι βρίσκεται υπό κηδεμονία. Αυτό κυρίως για να εξορκισθούν οι καταστροφικές συνέπειες μιας σύγκρουσης που θα υπέβαλλε σε τεράστιες ταλαιπωρίες τον άμαχο πληθυσμό, κυρίως τις πιο ευάλωτες ομάδες, τα παιδιά και τους ηλικιωμένους, που πληρώνουν ακόμη ακριβά τις συνέπειες του προηγούμενου πολέμου.

<SPEAKER ID=44 LANGUAGE="DE" NAME="Swoboda">
Κύριε Πρόεδρε, κύριε Πρόεδρε του Συμβουλίου, Αντιπρόεδρε κύριε Marνn. Πιστεύω ότι όλοι όσοι παρευρίσκονται στην αίθουσα αυτή αισθάνονται αποτροπιασμό για τον Σαντάμ Χουσεΐν και το καθεστώς του. Δεν μπορεί να υπάρξει κατανόηση για την κατάσταση αυτή. Παρ' όλα αυτά, λόγω του ιδιαίτερου πολιτικού κλίματος που επικρατεί στον αραβικό χώρο, πρέπει να έχουμε επίγνωση του πότε και κάτω από ποιες συνθήκες μπορεί να αποβεί επιτυχής μια στρατιωτική επέμβαση. Κατά τη γνώμη μου, η Ευρώπη πρέπει να επιμείνει ιδιαιτέρως σε τρία πράγματα, όντας αλληλέγγυα με την αμερικανική πολιτική, όχι όμως και υποταγμένη σε αυτήν.
<P>
Πρώτον: ο στόχος μιας ενδεχόμενης στρατιωτικής επέμβασης πρέπει να είναι σαφής. Αυτό δεν μου ήταν αρκετά σαφές μέχρι σήμερα. Πρέπει επίσης να είναι πάρα πολύ πιθανό ότι η κατάσταση που θα δημιουργηθεί μετά από μια στρατιωτική επέμβαση θα είναι καλύτερη και θα εξυπηρετεί την ειρήνη και την περαιτέρω ανάπτυξη της ευρύτερης περιοχής της Εγγύς Ανατολής.
<P>
Δεύτερον: δεν υπάρχει καμία αμφιβολία - και αυτό έχει επισημανθεί επανειλημμένως από την Ευρωπαϊκή ;Ενωση, και συγκεκριμένα από τον Επίτροπο Marνn αλλά και από τον Πρόεδρο του Συμβουλίου - ότι η κατάσταση που επικρατεί στην Εγγύς Ανατολή δεν βελτιώνει τα πράγματα αλλά τα δυσχεραίνει. Πριν από μερικά χρόνια ήταν ακόμη δυνατό να συσπειρωθούν πολλές αραβικές χώρες κατά του Σαντάμ Χουσεΐν, πράγμα που σήμερα είναι αδύνατο. Είναι επίσης γεγονός ότι η κυβέρνηση Νετανιάχου ασκεί μια παρενοχλητική πολιτική και, χωρίς να θέλω να προβώ σε συγκρίσεις, είναι επίσης γεγονός ότι και το Ισραήλ δεν αναγνωρίζει και δεν εφαρμόζει ένα ψήφισμα των Ηνωμένων Εθνών για τον Λίβανο. Το γεγονός αυτό επηρεάζει αρνητικά τα πνεύματα στον αραβικό χώρο και πρέπει να γνωρίζουμε ότι κάθε χτύπημα που δεν είναι καλομελετημένο, που δεν έχει εξετασθεί και δεν έχει σχεδιασθεί με τον ενδεδειγμένο τρόπο, θα επηρεάσει ακόμη δυσμενέστερα τα πνεύματα. Η Ευρώπη πρέπει να προσέξει ώστε να αποφύγει αυτό το ενδεχόμενο.
<P>
Τέλος, ο ρόλος των Ηνωμένων Εθνών. Δεν θέλω να φθάσω στο σημείο να πω ότι πρέπει οπωσδήποτε να ληφθεί απόφαση από το Συμβούλιο Ασφαλείας. Επί του θέματος αυτού υπάρχουν διάφορες νομικές ερμηνείες. Πρέπει όμως να γνωρίζουμε όλοι ότι όσο ασθενέστερη είναι η υποστήριξη εκ μέρους του Συμβουλίου Ασφαλείας και των Ηνωμένων Εθνών, τόσο περισσότερο αρνητικές θα είναι οι συνέπειες, ιδιαιτέρως όσον αφορά τις σχέσεις της Δύσης με τον αραβικό κόσμο. Καθήκον της Ευρώπηςπρέπει να είναι να πείσει την Αμερική να υποστηρίξει πλήρως τις προσπάθειες των Ηνωμένων Εθνών στο ταξίδι που επίκειται, αλλά και να μεριμνήσει στους κόλπους του Συμβουλίου Ασφαλείας ούτως ώστε να επιτευχθεί μία όσο το δυνατόν ευρύτερη συναίνεση, γιατί σε διαφορετική περίπτωση μια στρατιωτική επέμβαση θα αποτελέσει ράπισμα στο πρόσωπο των Αράβων και, σε τελευταία ανάλυση, ράπισμα στο πρόσωπο των Ευρωπαίων, οι οποίοι επιθυμούν να διατηρήσουν καλές σχέσεις με τις χώρες της περιοχής αυτής.

<SPEAKER ID=45 LANGUAGE="NL" NAME="Oostlander">
Κύριε Πρόεδρε, ήταν πολύ ευγενικό εκ μέρους του Προεδρεύοντος του Συμβουλίου να μας ενημερώσει για το τι συμβαίνει. Αυτό το ξέραμε ήδη από τον Τύπο. Εμείς θα προτιμούσαμε να ακούσουμε άλλα. Διότι είναι δυσάρεστο το γεγονός ότι όσο πιο σημαντικό και επίκαιρο είναι το ζήτημα, τόσο λίγοτερο το αντιλαμβανόμαστε την παρουσία του Συμβουλίου Υπουργών Εξωτερικών. Αυτό είναι ένα επικίνδυνο φαινόμενο.
<P>
Το μόνο που προκύπτει από το Συμβούλιο είναι εύθραυστοι συμβιβασμοί που μπορούν να αλλάξουν από τη μια μέρα στην άλλη και με τους οποίους κατά βάθος δεν συμφωνεί κανείς. Εφόσον ο κόσμος περιμένει κάτι πολύ καλύτερο από τον οικονομικό γίγαντα που ονομάζεται Ευρωπαϊκή Ένωση, είναι πολύ επικίνδυνο να παραμένει το Συμβούλιο τόσο αόρατο. Σύμφωνα με τις δημοσκοπήσεις, οι πολίτες της Ευρώπης πιστεύουν ότι η Ευρωπαϊκή Ένωση υπάρχει κυρίως για τις εξωτερικές μας υποθέσεις. Πρόκειται για λογική, αλλά δυστυχώς λανθασμένη σκέψη, διότι το Συμβούλιο Υπουργών Εξωτερικών και η Ένωση δεν αναλαμβάνουν έμπρακτα τις ευθύνες τους. Έτσι, το Συμβούλιο συνήθως δεν αποτελεί μέρος της λύσης, αλλά μέρος του προβλήματος. Η βρετανική Προεδρία - από την οποία προσδοκούσαμε μια νέα και ανανεωτική προσέγγιση - θα μπορούσε να είχε προσπαθήσει να αποφύγει το φαινόμενο αυτό, δηλαδή το Συμβούλιο να αποτελεί και πάλι μέρος του προβλήματός.
<P>
Δυστυχώς, η βρετανική Προεδρία λειτούργησε μόνον με εθνικά κριτήρια και ξέχασε το καθήκον της ως ηγέτης της εξωτερικής πολιτικής της Ένωσης. Η Μεγάλη Βρετανία περπατά σαν περήφανο σκυλάκι δίπλα στον αμερικανικό ελέφαντα, λέγοντας: κοίτα πόσο δυνατά χτυπάμε τα πόδια μας. Και όμως, μια δυναμική κοινή στάση της Ευρωπαϊκής Ένωσης θα μπορούσε να συμβάλει πολύ στην αποφυγή της ένοπλης σύγκρουσης. Και όμως μπορεί να κάνει κάτι. Μια συντονισμένη δράση της Ευρωπαϊκής Ένωσης, που δεν θα άφηνε περιθώρια για ψευδαισθήσεις ή δολοπλοκίες τυράννων, θα μπορούσε να επιτύχει πολλά. Δεν υπήρχε σαφήνεια στην περίπτωση της Βοσνίας. Η βρετανική στάση είναι τώρα πολύ πιο σαφής. Διότι πρόκειται για το πετρέλαιο. Όπως μου είπαν τότε βρετανοί αξιωματικοί, δεν υπήρχε θέμα πετρελαίου στην περίπτωση της Βοσνίας. Τότε μια άθλια στάση, τώρα μια δυναμική. Ωραία, μιά μαζί μιά χωριστά. Εκ μέρους της Ευρωπαϊκής Ένωσης, εκ μέρους του Συμβουλίου, δεν υπάρχει θέση ούτε για το Ιράκ, ούτε για την Αλγερία. Τώρα καλείται το Κοινοβούλιο να μπαλώσει τα πράγματα και να καλύψει κάπως το κενό με το ψήφισμά του.

<SPEAKER ID=46 LANGUAGE="IT" NAME="Fassa">
Κύριε Πρόεδρε, κύριοι συνάδελφοι, είναι ευφημισμός πιστεύω να υποστηρίζει κανείς ότι υπάρχει αμφιβολία σχετικά με τη νομιμότητα του καθεστώτος της Βαγδάτης, το οποίο είναι ύποπτο για εγκλήματα κατά της ανθρωπότητας, για εγκλήματα πολέμου, για εγκλήματα γενοκτονίας. Σε ένα γενικότερο πλαίσιο, ο Σαντάμ Χουσεΐν προσπαθεί να νομιμοποιηθεί στα μάτια της διεθνούς κοινής γνώμης, και ιδιαίτερα των αναπτυσσόμενων χωρών, ως αγωνιστής εναντίον του αμερικανικού ιμπεριαλισμού και γενικότερα του δυτικού ιμπεριαλισμού, σε μια μανιχαϊστική θεώρηση του κόσμου η οποία ανήκει σε άλλη εποχή.
<P>
Πρέπει να τονισθεί με σθένος ότι κανένας στην Ευρώπη δεν μπορεί να επιθυμεί τον πόλεμο με το Ιράκ. Η διπλωματική λύση στην κρίση είναι βέβαια σαφώς προτιμότερη, αλλά ακριβώς για αυτό είναι απολύτως απαραίτητο, όπως έχει ήδη ζητηθεί από πολλές πλευρές, η Ευρωπαϊκή Ένωση και τα μεμονωμένα κράτη που την αποτελούν, να ασκήσουν όλη τους την επιρροή έναντι μιας ένοχης και ιδιοτελούς αδράνειας ορισμένων επιβλητικών κρατών της διεθνούς κοινότητας.
<P>
Ταυτόχρονα, είναι απαραίτητο να μην αφήσει η Ευρωπαϊκή Ένωση στις Ηνωμένες Πολιτείες και στο Ηνωμένο Βασίλειο το μονοπώλιο της διαχείρισης των κρίσεων από την πλευρά της Δύσης. Γι' αυτό μένω έκπληκτος με την ασάφεια του Συμβουλίου Γενικών Υποθέσεων και τη λακωνικότητα, αν μου επιτρέπετε, των δηλώσεων του εκπροσώπου της Επιτροπής.
<P>
Η πολιτική, ιδίως η διεθνής, απεχθάνεται το κενό. Ας μη συμβάλλουμε και εμείς στην δημιουργία του. Στην αντίθετη περίπτωση, αν το κενό αυτό καταληφθεί από άλλους, τότε θα πρέπει να θυμώσουμε μόνο με τον εαυτό μας.

<SPEAKER ID=47 LANGUAGE="ES" NAME="Carnero Gonzαlez">
Κύριε Πρόεδρε, είναι σε όλους μας σαφές πως το Ιράκ πρέπει να συμμορφώνεται με τα διεθνή ψηφίσματα. Εγώ όμως θα ήθελα να γνωρίζω αν συμμεριζόμαστε επίσης την ιδέα ότι πρέπει να είναι μόνο και κατ' αποκλειστικότητα τα Ηνωμένα Έθνη, αυτά που θα το επιτύχουν, και επίσης αν συμφωνούμε πως πρέπει να το κάνουν με ειρηνικό τρόπο, με τη χρήση πολιτικών και διπλωματικών μεθόδων.
<P>
Υποστηρίζουμε, σαφώς, τις ενέργειες του Γενικού Γραμματέα του ΟΗΕ, κ. Kofi Annan, αλλά εγώ ελπίζω πως αυτές οι ενέργειες δεν θα καταλήξουν να γίνουν θύματα των φιλικών πυρών. Δηλαδή, να παίξει ρόλο δικαιολογίας η μετάβαση στην Βαγδάτη του Γενικού Γραμματέα Annan για στρατιωτική ενέργεια των ΗΠΑ η οποία, από κάθε άποψη, είναι απαράδεκτη, τόσω λόγω των επιπτώσεών της στον άμαχο πληθυσμό όσο, σαφώς, λόγω των συνεπακόλουθων επιπτώσεων στη σταθερότητα στη Μέση Ανατολή.
<P>
Σε αυτό το πλαίσιο, ο ρόλος της Ένωσης είναι, απλώς και σαφώς, λυπηρός. Η Προεδρία του Συμβουλίου θέτει σε λειτουργία μια πρακτική σύγχυσης για την εξασφάλιση της εθνικής πολιτικής η οποία, απλώς και σαφώς, εξυπηρετεί τα όσα υπαγορεύει ο Λευκός Οίκος. Και τι να πούμε για άλλα κράτη μέλη της Ευρωπαϊκής Ένωσης, αρχίζοντας από το δικό μου, την Ισπανία, ο πρόεδρος της κύβερνησης της οποίας παρακολουθούσε καθώς ο Tony Blair εξηγούσε από το τηλεοπτικό κανάλι CNN την συμμετοχή της Μαδρίτης σε μια υποθετική επιχείρηση των ΗΠΑ;
<P>
Σε αυτή την περίπτωση, βεβαίως, η Ένωση θα πρέπει να υιοθετήσει μια κοινή θέση η οποία να συμπεριλαμβάνει την αντίθεση σε κάθε μονομερή δράση των ΗΠΑ και, βέβαια, την άρση ενός εμπάργκο το οποίο δημιουργεί ανείπωτες ταλαιπωρίες στους απλούς Ιρακινούς πολίτες, οι οποίοι, επομένως, υπόκεινται στην διπλή τιμωρία της ανοχής ενός βάρβαρου δικτατορικού καθεστώτος και της έλλειψης τροφίμων και φαρμάκων με τα οποία να μπορούν να αντεπεξέλθουν στην καθημερινή ζωή.
<P>
Θα πρέπει βεβαίως να υποστηρίξουμε τη δημοκρατική αντιπολίτευση του Ιράκ. Και το Ευρωπαϊκό Κοινοβούλιο θα πρέπει να αποφύγει, αν ο Κλίντον θέσει σε εφαρμογή μια στρατιωτική επιχείρηση χωρίς να μπορέσει να καταφύγει σε ένα ψήφισμα του Συμβουλίου Ασφαλείας των Ηνωμένων Εθνών για να την στηρίξει, να μπορεί να καταφύγει σε κάποιο ψήφισμα αυτού του Κοινοβουλίου. Τι θλιβερή θα ήταν μια τέτοια κατάσταση!

<SPEAKER ID=48 NAME="Kerr">
Κύριε Πρόεδρε, θα ήθελα κατ' αρχάς να καταστήσω σαφές εκ μέρους της Ομάδας των Πρασίνων στο Ευρωπαϊκό Κοινοβούλιο ότι δεν θα αναφερθούμε καθόλου στον Σαντάμ Χουσεΐν. Ορισμένοι από εμάς αντιτασσόμασταν σε αυτόν, τη στιγμή που η Βρετανία και οι ΗΠΑ τον εξόπλιζαν. Τούτο περιλαμβάνει τον εξοπλισμό για τη διαξαγωγή χημικού και βιολογικού πολέμου, για την οποία έκανε λόγο ο κ. Doug Henderson σήμερα το πρωί. Γνωρίζουμε ότι έχουν στη διάθεσή τους τέτοιον εξοπλισμό, εμείς τους τον πουλήσαμε.
<P>
Ας σταματήσουμε όλοι την εμπορία μέσων χημικού και βιολογικού πολέμου, και ας καταστρέψουμε όλα τα όπλα που περιβάλλουν τον κόσμο. Ας επιθεωρήσουμε όλες τις τοποθεσίες στον κόσμο, συμπεριλαμβανομένων εκείνων που βρίσκονται στις ΗΠΑ και τη Βρετανία, οι οποίες θα εξακολουθήσουν να υπάρχουν. Ας είμαστε σαφείς σχετικά με το τι αντιπροσωπεύει η παρούσα κρίση. Δεν πρόκειται για την απειλή που παρουσιάζει το Ιράκ. Πρόκειται για τα εγχώρια προβλήματα του κ. Clinton. Αυτός ο πόλεμος γίνεται για τα γεννητικά όργανα του κ. Clinton και με σκοπό να ανορθώσει την εικόνα του ενόψει των αιτιάσεων για τον χαρακτήρα του στην πατρίδα του.
<P>
Τι ειρωνεία! Ο βασικός υποστηρικτής του κ. Clinton είναι ο κ. Blair, ο κ. Καθαρός, ο "χριστιανοσοσιαλιστής». Και τι ατιμία! Ο κ. Blair, ο Πρόεδρος της Ευρωπαϊκής Ένωσης, δεν κατέβαλε καμία προσπάθεια να αντιπροσωπεύσει τις απόψεις της Ευρώπης, αλλά αναζητεί τρόπο να επιβάλει τις απόψεις του κ. Clinton στην Ευρώπη. Πόσο λυπηρό και οικτρό είναι να βλέπει κανείς τον κ. Robin Cook, τον Βρετανό υπουργό Εξωτερικών, αντί να ταξιδεύει σε όλη την Ευρώπη για να βοηθήσει στον τερματισμό του πολέμου, να περιφέρεται στα κράτη του Κόλπου για να τα πείσει να αφήσουν τις ΗΠΑ και τη Βρετανία να βομβαρδίσουν τη Βαγδάτη. Τι τέλος για έναν άνδρα που σταδιοδρόμησε ως μέλος της εκστρατείας για τον πυρηνικό αφοπλισμό και την ειρήνη!
<P>
Στους σημερινούς Financial Times αναφέρεται ότι, σύμφωνα με αξιωματούχους του Υπουργείου Εξωτερικών, η Βρετανία προτίθεται να χρησιμοποιήσει πυρηνικά όπλα κατά του Ιράκ, αν αντεπιτεθεί ο Σαντάμ. Ας τοποθετηθεί με σαφήνεια το Ευρωπαϊκό Κοινοβούλιο κατά του περιττού αυτού πολέμου. Το κοινό ψήφισμα των Ομάδων ΕΛΚ και ΕΣΚ δεν σημειώνει μεγάλη πρόοδο. Κατανοώ ότι η κ. Pauline Green υπήρξε, σε στενό κύκλο, επικριτική κατά της πολεμοχαρούς συμπεριφοράς του κ. Blair σε ό, τι αφορά το Ιράκ. Ας επικρίνουμε δημοσίως την αδυναμία της Βρετανίας να ενεργήσει ως προεδρεύουσα χώρα της Ευρώπης μάλλον, παρά της πεντηκοστής δεύτερης πολιτείας των ΗΠΑ. Ας δηλώσουμε ότι ο βομβαρδισμός της Βαγδάτης δεν θα φέρει αποτελέσματα και ότι είναι ηθικά αδικαιολόγητος.
<P>
Οι τροπολογίες των Πρασίνων στο κοινό ψήφισμα θα αναφέρουν όλα τα ανωτέρω. Απευθύνω μια έκκληση στη Σοσιαλιστική Ομάδα, και ειδικότερα στους Βρετανούς βουλευτές του Εργατικού Κόμματος: ξεχάστε τους φόβους σας για την εκ νέου επιλογή, ακούστε τη φωνή της συνείδησής σας, ακολουθήστε το παράδειγμα των Βρετανών βουλευτών του ΕΚ που καταψήφισαν τον πόλεμο στο Westminster χθες το βράδυ. Θυμηθείτε όχι μόνο ότι θα σας κρίνουν τα μέλη του Εργατικού Κόμματος, αλλά ότι θα σας κρίνει η Ιστορία για την ψήφο σας σχετικά με το ζήτημα αυτό. Απευθύνω έκκληση σε εσάς να ψηφίσετε υπέρ της ειρήνης, υπέρ της διπλωματικής διευθέτησης και κατά του πολέμου.
<P>
(Χειροκροτήματα)

<SPEAKER ID=49 LANGUAGE="FR" NAME="Gollnisch">
Κυρία Πρόεδρε, ατάραχες λοιπόν ετοιμάζονται οι Ηνωμένες Πολιτείες της Αμερικής για τη διεξαγωγή ενός νέου πολέμου στον Περσικό και για επίθεση στο Ιράκ, αψηφώντας το διεθνές δίκαιο, αψηφώντας το Χάρτη των Ηνωμένων Εθνών, αψηφώντας τις αποφάσεις του Συμβουλίου Ασφαλείας, και κυρίως το ψήφισμα 687, το οποίο δεν προβλέπει καμία εντολή με τέτοιο σκοπό.
<P>
Ποιος είναι εκείνος που δικαιολογεί μία πολιτική τόσο αιφνιδιαστική, τόσο μονόπλευρη, τόσο υπεροπτική, τόσο κυνική; Γιατί τώρα, τη στιγμή που η κατάσταση φαινόταν να μπαίνει σε κάποια τάξη; Μήπως πρόκειται για τον κ. Clinton, με σκοπό να θαφτούν τα σκάνδαλα με την Paula Jones και τη Monica Lewinsky όπου η προστυχιά συναγωνίζεται τη μιαρότητα; Μήπως πρόκειται για οδηγία του κ. Νετανιάχου, του οποίου η περιφρόνηση για τα ψηφίσματατου Συμβουλίου Ασφαλείας δεν σας συγκινεί καθόλου, κύριε Πρόεδρε του Συμβουλίου; Μήπως πρόκειται για τη διατήρηση της αποδοτικότητας των αμερικανικών πετρελαιοπηγών, εκ των οποίων οι μισές θα έπρεπε να κλείσουν εάν, όπως είχε προβλεφθεί, το ιρακινό πετρέλαιο επανεμφανιζόταν στην παγκόσμια αγορά; Ένα είναι το βέβαιο, εν πάση περιπτώσει, παρά τις επίσημες ψεύτικες δικαιολογίες: οι απειλές αυτές δεν αιτιολογούνται λόγω του κινδύνου που υποτίθεται ότι συνιστά το Ιράκ.
<P>
Καμία απόδειξη δεν έχει παρουσιαστεί ακόμη ως προς το συγκεκριμένο ζήτημα. Η χώρα αυτή των 20 εκατομμυρίων κατοίκων έχει συστηματικά εγκαταλειφθεί στην πείνα της τα τελευταία επτά χρόνια. Δεν υπάρχουν πια ανταλλακτικά. Αεροπλάνο ή ελικόπτερο δεν έχει απογειωθεί εδώ και επτά χρόνια. Η βιομηχανία έχει παραλύσει. Για να φτάσει κανείς στην πρωτεύουσα, πρέπει να διασχίσει 900 χιλιόμετρα ερήμου, υπό συνθήκες φρικτές. Δεν υπάρχουν πλέον ηλεκτρικοί λαμπτήρες, δεν υπάρχει ψωμί, δεν υπάρχει γάλα.
<P>
Έφθασαν μέχρι το σημείο να κατάσχουν τα μολύβια που χρησιμοποιούνται στα σχολεία, καθώς με το γραφίτη που αυτά περιέχουν, όπως ισχυρίζονται, ο Σαντάμ Χουσεϊν θα μπορούσε να κατασκευάσει ατομικές βόμβες!
<P>
Αλλά το πιο θλιβερό στην όλη κατάσταση δεν είναι τα ψέματα των Αμερικανών, αλλά η δουλοπρέπειά σας, κύριε Πρόεδρε του Συμβουλίου. Απαλλάξτε μας τουλάχιστον από την απεχθή ηθική σας. Απαλλάξτε μας από τα άλλοθί σας. Απαλλάξτε μας από τα πολιτικο-τηλεοπτικά μοντάζ που γνωρίσαμε κατά τη διάρκεια της σύρραξης στον Κόλπο. Εάν θέλετε να κάνετε τον πόλεμο αυτό με τους Αμερικάνους φίλους σας, κάντε τον, αλλά κάντε τον χωρίς τη δική μας συμμετοχή!
<P>
(Χειροκροτήματα)

<SPEAKER ID=50 LANGUAGE="IT" NAME="Colajanni">
Κυρία Πρόεδρε, κύριε Προεδρεύοντα του Συμβουλίου, λυπούμαι που η βρετανική κυβέρνηση δήλωσε μονομερώς και αμέσως, χωρίς να συμβουλευθεί τις ευρωπαϊκές κυβερνήσεις και να αναζητήσει μια κοινή θέση, την πρόθεσή της να συμμετάσχει σε στρατιωτική δράση. Τη στιγμή που η χώρα αυτή έχει την Προεδρία της Ευρωπαϊκής Ένωσης, πρόκειται για ένα ισχυρό πλήγμα στο ρόλο και την αξιοπιστία της Ένωσης.
<P>
Σε αυτή την ευθύνη σάς ανακαλεί σήμερα το κοινό ψήφισμα των διάφορων πολιτικών Ομάδων. Σε αυτό σας ζητείται να προσδιορίσετε μια κοινή θέση, να στηρίξετε κάθε διπλωματική οδό και ιδιαίτερα τις αποστολές του ΟΗΕ και του Γενικού του Γραμματέα, όπως και την πρότασή του για πετρέλαιο σε αντάλλαγμα τροφίμων για τον πληθυσμό.
<P>
Τέλος, και αυτό είναι το κεντρικό σημείο, το ψήφισμα ζητεί οποιαδήποτε λύση που δεν είναι διπλωματική να χρειάζεται επίσημη απόφαση του Συμβουλίου Ασφαλείας του ΟΗΕ, μοναδικού ερμηνευτή του ιδίου. Αυτό είναι ένα ουσιαστικό σημείο. Εμείς είμαστε πεπεισμένοι ότι ο Σαντάμ Χουσεΐν είναι εξαιρετικά επικίνδυνος και πρέπει να υποχρεωθεί να σεβασθεί τα ψηφίσματα του ΟΗΕ. Πρέπει ωστόσο το Συμβούλιο Ασφαλείας να αποφασίσει πώς και πότε, εκτιμώντας την κατάσταση η οποία, από στρατιωτικής και πολιτικής σκοπιάς, είναι διαφορετική από αυτήν που ίσχυε την εποχή του πολέμου του Κόλπου.
<P>
Επαναλαμβάνω, σήμερα η κατάσταση είναι διαφορετική από στρατιωτικής άποψης. Θα δώσω δύο παραδείγματα: ποια θα είναι τα αποτελέσματα αν χτυπηθούν αποθήκες χημικών όπλων; Ο υπουργός Primakov μιλά για ερήμωση ολόκληρης της περιοχής. Πρόκειται για ένα ζήτημα που πρέπει να εκτιμηθεί. Δεύτερο παράδειγμα: πηγές του ΟΗΕ αποκαλύπτουν ότι ο Σαντάμ έχει κρύψει πυραύλους και χημικά όπλα στην Αλγερία, στη Λιβύη και στο Σουδάν. Αν αληθεύει, τι προτίθεσθε να κάνετε ως προς τα κράτη αυτά και ποια είναι η χρησιμότητα ενός βομβαρδισμού του Ιράκ;
<P>
Η κατάσταση είναι διαφορετική και από πολιτικής άποψης. Όλα τα αραβικά κράτη και πρώτα οι σύμμαχοί μας είναι αντίθετοι. Γιατί; Μπορούμε να δράσουμε εναντίον τους, και με ποιες συνέπειες για την Μέση Ανατολή; Ας συνεκτιμήσει το Συμβούλιο Ασφαλείας όλα αυτά και μετά τα ψηφίσματά του θα εφαρμοσθούν. Ο καθένας από εμάς θα έχει το ρόλο του.

<SPEAKER ID=51 LANGUAGE="IT" NAME="Castagnetti">
Κύρια Πρόεδρε, το ταξίδι του Kofi Annan στη Βαγδάτη προσφέρει λίγο ορθολογισμό και ελπίδα. Ναι, ορθολογισμό, εφόσον τις τελευταίες εβδομάδες, μπρος στην απαράδεκτη υπεροψία του Σαντάμ Χουσεΐν, ο πόλεμος θεωρήθηκε αναπόφευκτος από όλες σχεδόν τις πλευρές.
<P>
Όπως δήλωσε χθες ο κ. Clinton, ο πόλεμος δεν είναι ποτέ η πρώτη επιλογή, αν και σε ορισμένες περιπτώσεις μπορεί να είναι η μοναδική επιλογή. Χάρη στην επιμονή ορισμένων χωρών, στην κοινή γνώμη των Ηνωμένων Πολιτειών, στις ισχυρές μεμονωμένες επικλήσεις της πνευματικής εξουσίας του Ποντίφηκα στη Ρώμη, χάρη στον συγκλονιστικό και προβλεπόμενο συντονισμό που εκδηλώθηκε ανάμεσα στη Ρωσία και την Κίνα, χάρη στην αντίσταση των αραβικών κρατών, η πολιτική φαίνεται να αναλαμβάνει τις ευθύνες της την τελευταία στιγμή.
<P>
Όμως δεν μπορούμε να πούμε ευχαριστώ στην Ευρώπη, γιατί για μια ακόμη φορά η Ευρώπη, η οποία προετοιμάζεται να καταστεί νομισματική δύναμη, δεν κατορθώνει να γίνει πολιτική δύναμη, ούτε μπρος σε μια κρίση που θα μπορούσε να την πλήξει περισσότερο από όσο νομίζουμε σήμερα. Για τους λόγους αυτούς συμπαρατάσσομαι με όσους κατέκριναν την αδικαιολόγητη και απαράδεκτη συμπεριφορά της βρετανικής Προεδρίας στην περίσταση αυτή.
<P>
Είναι σαφές ότι κανείς δεν έχει αμφιβολίες ότι θα πρέπει ο δικτάτορας της Βαγδάτης να σεβασθεί όλα τα ψηφίσματα του ΟΗΕ, αλλά η χρησιμότητα και η αποτελεσματικότητα του μέσου για την επίτευξη του στόχου αυτού, η ισορροπία του προβλέψιμου ανθρώπινου κόστους, η προσομοίωση των επακόλουθων πολιτικών σεναρίων δεν μπορούν να θεωρηθούν αδιαμφισβήτητα ούτε αναπόφευκτα. Όταν ο πόλεμος εμφανίζεται ως εναλλακτική λύση, δεν μπορούμε να επικαλεστούμε αναμφισβήτητα όρια στην υπομονή της διπλωματίας και της πολιτικής. Αυτό δεν συνιστά αδυναμία, αλλά είναι η δύναμη της αρχαίας ηθικής και πολιτικής σοφίας της γηραίας αυτής ηπείρου και το μοναδικό σοβαρό δίδαγμα αυτού του αιώνα που τελειώνει.
<P>
(Χειροκροτήματα)

<SPEAKER ID=52 NAME="Manisco">
Κυρία Πρόεδρε, το μόνο που μπορούμε είναι να εκφράσουμε την κατάπληξη και την καταθορύβησή μας για όσα ακούσαμε σήμερα, ιδίως από τον κύριο του βρετανικού Υπουργείου Εξωτερικών. Διαβάζουμε στις ίδιες εφημερίδες με εκείνον για τα όπλα μαζικής καταστροφής, το βακτηρίδιο του άνθρακα βρετανικής δημιουργίας και τις διογκούμενες απειλές κατά της ανθρωπότητας.
<P>
Γνωρίζουμε, επίσης, τον ρόλο που διαδραμάτισε η κυβέρνησή του, κατ' αρχάς στο πάγωμα και, στη συνέχεια, στην παρεμπόδιση της αποστολής στο Ιράκ του Γενικού Γραμματέα, κ. Kofi Annan. Μαθαίνουμε ότι η χρήση απίστευτης δύναμης για τη διαμόρφωση διπλωματικής λύσης έχει παύσει προ πολλού να συνιστά απειλή για την επίτευξη οποιουδήποτε σκοπού, καθώς οι αδυσώπητες δυνάμεις καταστροφής του αμερικανικού στρατού οδεύουν αμείλικτα και με σαρωτική δύναμη κατά του ιρακινού λαού: υπάρχουν 1, 5 εκατομμύριο θύματα του εμπάργκο, το οποίο κάποιοι σε αυτό το Σώμα θέλουν να το παρατείνουν για πάντα.
<P>
Από αυτήν την πλευρά του Κοινοβουλίου, δεν τρέφουμε καμία συμπάθεια για τον δικτάτορα της Βαγδάτης. Εξακουλουθούμε να ελπίζουμε ότι ο κ. Annan μπορεί να κάνει το θαύμα. Αποδοκιμάζουμε, με τα σκληρότερα λόγια, το πέπλο υποκρισίας και μυστικοπάθειας που περιβάλλει αυτή την προσχεδιασμένη σφαγή, αυτή την τραγωδία τεραστίων διαστάσεων και, περισσότερο από όλα, την προσπάθεια να χρησιμοποιηθεί η Ένωση για να υποστηρίξει τυφλά μέσα αγγλο-αμερικανικού στρατού και ξένων αστυνομικών δυνάμεων του χειρίστου είδους.

<SPEAKER ID=53 LANGUAGE="FR" NAME="Antony">
Κύριε Πρόεδρε, αγαπητοί συνάδελφοι, πρόκειται για κοροϊδία όταν ισχυρίζεται κανείς ότι το Ιράκ απειλεί του γείτονές του με ό, τι του έχει απομείνει από ένα οπλοστάσιο που υπερεκτιμάται ηθελημένα εξαιτίας της ισραηλινο-αμερικανής παραπληροφόρησης. Δεν υπάρχει αμφιβολία ότι, στην πραγματικότητα, αυτή η χώρα, εάν ξεκινούσε έναν επιθετικό πόλεμο θα υφίστατο την τρομερή αντεπίθεση εξολόθρευσης που το Ισραήλ και οι Ηνωμένες Πολιτείες θα του επέβαλαν την ίδια στιγμή.
<P>
Οι Ηνωμένες Πολιτείες, αφού παρέσυραν τον Σαντάμ Χουσεΐν στην παγίδα της επανάκτησης του Κουβέιτ, συνέτριψαν με το τεράστιο κομπρεσέρ τους τον μηδαμινό ιρακινό στρατό. Έκτοτε, κάνουν τον ιρακινό λαό να πεινάει, τα παιδιά πεθαίνουν ανά εκατοντάδες χιλιάδες, φτάνουν σχεδόν τα δύο εκατομμύρια, με μια μέθοδο που συνιστά ένα έγκλημα κατά της ανθρωπότητας ακόμη πιο φρικτό τη στιγμή που πραγματοποιείται ψυχρά, ήρεμα, και που πραγματοποιείται με τα χρόνια υπό την κάλυψη ηθικών ειρηνικών κινήτρων, που δήθεν εμπνέονται από τα ανθρώπινα δικαιώματα.
<P>
Στην πραγματικότητα, το ξέρουμε ότι με κυνισμό και κρύβοντας αυτόν τον κυνισμό κάτω από ένα τεράστιο πέπλο υποκρισίας, ο κ. Κλίντον, χωρίς καν να μιλήσει για τα προσωπικά του γλοιώδη κίνητρα, υποκύπτει κατ' αρχάς στα ψυχρά συμφέροντα της πετρελαϊκής εμποροκρατίας που δεν θέλει να θέσει σε κίνδυνο την ιρακινή παραγωγή.
<P>
Τέλος, και κυρίως εάν ο Σαντάμ Χουσεΐν δεν υπήρχε, θα έπρεπε να τον εφεύρουμε. Τόσο το Ισραήλ όσο και οι Ηνωμένες Πολιτείες θεωρούν ότι έχουν ανάγκη από έναν μόνιμο δυνητικό εχθρό και από έναν διαρκώς επαπειλούμενο πόλεμο. Σήμερα είναι ο Σαντάμ, αύριο θα είναι κάποιος άλλος. Εάν το καταλάβουμε αυτό, καταλάβαμε τα πάντα. Θα πρέπει όμως να καταλάβουμε επίσης τον κίνδυνο για την ειρήνη στον κόσμο. Ποιος άλλωστε μπορεί να θεωρήσει αδικαιολόγητη την εξαγρίωση και τον θυμό των Παλαιστινίων που ξεσηκώνουν τα πιο μετριοπαθή και τα πιο υπεύθυνα αραβικά κινήματα;

<SPEAKER ID=54 LANGUAGE="DE" NAME="Hoff">
Κυρία Πρόεδρε, συνάδελφοι, στην ομιλία μου θα ήθελα να αναφερθώ στο ρόλο που διαδραματίζουν η Ευρωπαϊκή Ένωση και το Κοινοβούλιο όσον αφορά αυτή τη διένεξη. Το ερώτημα είναι εάν διαδραματίζουμε κάποιο ρόλο ή αν είμαστε σε θέση να ανταπεξέλθουμε στις απαιτήσεις του. Η αλήθεια είναι ότι αυτό δεν έχουμε ενεργό ρόλο. Ωστόσο, πιστεύω ότι η συζήτηση που διεξάγουμε και το κοινό ψήφισμα που καταθέτουμε σήμερα αποτελούν σημαντική συμβολή, δεδομένου ότι το Ευρωπαϊκό Κοινοβούλιο θα αποφασίσει πριν το Συμβούλιο και η Επιτροπή μπορέσουν να καταλήξουν σε μία κοινή θέση. Είναι η πολλοστή φορά που διαπιστώνουμε ότι το Συμβούλιο και η Επιτροπή δεν είναι σε θέση να καταλήξουν σε μία κοινή θέση, και όταν η Επιτροπή περιορίζεται σε ευχές και ελπίδες, όπως ακούσαμε να λέγεται σήμερα το πρωί και όπως δήλωσε και ο Επίτροπος κ. Marνn, φαίνεται ότι κάτι δεν πάει καλά στην Επιτροπή.
<P>
Στο ψήφισμά μας δεν περιλαμβάνουμε μόνο το αίτημα για την ανεύρεση μιας κοινής θέσης όσον αφορά την ΚΕΠΠΑ, αλλά περιγράφουμε και με ποιο τρόπο θα έπρεπε κατά τη γνώμη μας να συμβεί αυτό. Όντως, πρόκειται για ένα ψήφισμα το οποίο έχει κατατεθεί από την πλειοψηφία των μελών του Σώματος και που, όπως ειπώθηκε, εγκρίνεται πριν το Συμβούλιο και η Επιτροπή μπορέσουν να υποβάλουν κάποια κοινή πρόταση.
<P>
Έρχομαι τώρα στο ψήφισμα του Οργανισμού Ηνωμένων Εθνών: οι Αμερικανοί πιστεύουν ότι πρέπει να υπάρξει στρατιωτική επέμβαση σε περίπτωση που αποτύχουν όλες οι διπλωματικές προσπάθειες, και ότι αυτό πρόκειται να συμβεί. Όπως αναφέρθηκε στο Σώμα, υπάρχουν ορισμένοι που διαφωνούν με την άποψη αυτή. Θα ήταν σκόπιμο η διεθνής κοινότητα να λάβει περισσότερα μέτρα εναντίον του δικτάτορα. Για το λόγο αυτό, θα ήταν επίσης σκόπιμο τα μέτρα αυτά να επικυρωθούν από το Συμβούλιο Ασφαλείας του ΟΗΕ. Ωστόσο, η προσπάθεια αυτή δεν επιτρέπεται να οδηγήσει σε μία κατάσταση όπου ορισμένες χώρες της διεθνούς κοινότητας, όπως για παράδειγμα η Ρωσία και η Κίνα, φέρνουν το Συμβούλιο Ασφαλείας σε μία θέση η οποία οδηγεί σε χαλάρωση της πίεσης που ασκείται στον Σαντάμ Χουσεΐν, επειδή στην περίπτωση αυτή θα θριαμβεύσει η κρατική τρομοκρατία στο Ιράκ. Αυτό δεν το επιθυμούμε. Αυτό που θέλουμε είναι να εξευρεθεί μια ειρηνική λύση, σε περίπτωση που αυτό είναι δυνατό, οπωσδήποτε όμως θέλουμε να εξευρεθεί μία λύση που ελπίζουμε ότι θα είναι κοινή και που θα έχει ως αποτέλεσμα να εξαφανιστούν από τον κόσμο τα στοιχεία που παρουσίασε προηγουμένως η βρετανική Προεδρία του Συμβουλίου. Δεν είναι δυνατόν να αποδεχθούμε την ύπαρξη χημικών και βιολογικών όπλων, σε οποιαδήποτε χώρα του κόσμου, και ιδιαίτερα μάλιστα σε μία χώρα στην οποία επικρατεί κρατική τρομοκρατία.

<SPEAKER ID=55 LANGUAGE="FR" NAME="Bernard-Reymond">
Κύριε Υπουργέ, Κυρία Πρόεδρε, αγαπητοί συνάδελφοι, η άρνηση του Ιράκ να υποταχθεί στις αποφάσεις του ΟΗΕ δεν μπορεί παρά να καταδικαστεί αυστηρά και ξεκάθαρα από όλα τα κράτη και από κάθε κοινοβούλιο. Ο σεβασμός της διεθνούς νομοθεσίας είναι βασική προϋπόθεση για ειρήνη, και επιπλέον, στην προκειμένη περίπτωση, τα όπλα για τα οποία γίνεται λόγος είναι ιδιαίτερα επικίνδυνα.
<P>
Υπαρχει άραγε κανείς που θα μπορούσε να αρνηθεί ή να λυπηθεί για το γεγονός ότι πρέπει να εξαντληθεί κάθε διπλωματική και πολιτική προσπάθεια, προτού η προσφυγή στη βία εξουδετερώσει αυτά τα όπλα σε περίπτωση αποτυχίας των διαπραγματεύσεων; Χαιρετίζω εδώ και επιδοκιμάζω όλες τις ενέργιες όσων προσπαθούν να εξαντλήσουν τις διαπραγματεύσεις, ειδικότερα τη γαλλική κυβέρνηση και τον γενικό γραμματέα του ΟΗΕ. Ήδη μπορούμε να διατυπώσουμε ορισμένες παρατηρήσεις σχετικά με την κρίση αυτή.
<P>
Πρώτον, το Ιράκ ήταν ικανό να κατασκευάσει μόνο του αυτά τα τρομερά όπλα ή δέχθηκε τη βοήθεια άλλων μελών του ΟΗΕ; Δεύτερον, για άλλη μια φορά η Ευρώπη δεν δύναται να υιοθετήσει μια ευρωπαϊκή θέση. Σε ζητήματα διεθνούς πολιτικής, η Ευρώπη είναι ανύπαρκτη και τα κράτη μέλη οφείλουν να αναπληρώσουν το κενό. Ενεργούν σύμφωνα με την ιστορία τους και με τις αντίστοιχες ευαισθησίες τους, οι οποίες όμως δεν είναι όμοιες. Έτσι, αναγκάζονται να διαμορφώνουν πολιτικές που να είναι ανάλογες με των Ηνωμένων Πολιτειών παρά που να απορρέουν από την από κοινού ανάλυσή τους.
<P>
Η στάση σας, κύριε Υπουργέ, καθώς και εκείνη της κυβέρνησής σας είχε ιδιαίτερη σημασία για το θέμα αυτό και θα επιθυμούσα να μάθω τα όσα πράξατε ως Πρόεδρος του Ευρωπαϊκού Συμβούλιου και όχι ως βρετανική κυβέρνηση, σε σχέση με τις αραβικές χώρες, σε σχέση με τη Σοβιετική Ένωση, σε σχέση με την Κίνα, σε σχέση με τον ΟΗΕ και, γενικότερα, εντός της ίδιας της Ευρωπαϊκής Ένωσης.
<P>
Τρίτον, μήπως θα χρειαστεί να κηρύττουμε πόλεμο στο Ιράκ ανά δεκαετία ή θα διδαχθούμε από τον πρώτο πόλεμο του Κόλπου και την παρούσα κατάσταση, προκειμένου να προβληματιστούμε σοβαρά πάνω στα θέματα ισορροπίας των δυνάμεων στην περιοχή, στο δικαίωμα του κάθε κράτους για την ίδια του την ασφάλεια, στο ρόλο του πετρελαίου στην παρούσα κρίση, στην επίδραση της παρεμπόδισης της ειρηνευτικής διαδικασίας επί της γενικής κατάστασης στη Μέση Ανατολή, στη χρησιμότητα ενός εμπάργκο κατά του Ιράκ, στην κατάσταση του ιρακινού πληθυσμού, ο οποίος είναι συνάμα όμηρος του δικτάτορά του και όμηρος της Δύσης;
<P>
Η Ευρώπη, αν υπήρχε, θα μπορούσε οπωσδήποτε να κατευθύνει την κατάσταση των δέκα τελευταίων χρόνων ώστε να αποφευχθεί το τραγικό σημερινό αδιέξοδο. Ωστόσο, επιμένουμε να μεμψιμοιρούμε για την αδυναμία μας δίχως να λαμβάνουμε αποφάσεις που να αίρονται στο ύψος των όσων διακυβεύονται. Δεν πιστεύετε ότι η εκλογή, για παράδειγμα, του Προέδρου του Ευρωπαϊκού Συμβουλίου για μια περίοδο τεσσάρων χρόνων θα ήταν ένα πρώτο εποικοδομητικό βήμα προκειμένου να διαμορφωθεί μια πραγματική εξωτερική πολιτική, μια κοινή πολιτική ασφαλείας;

<SPEAKER ID=56 NAME="Εφραιμίδης">
Κυρία Πρόεδρε, ο Κλίντον άναψε την πίπα του πολέμου, τον συνοδεύουν τα ταμπούρλα των πολεμικών βιομηχανιών, των πολυεθνικών του πετρελαίου, κάνει την δουλειά του. Εμείς εδώ φοβούμαι ότι φιλολογούμε, αναζητούμε προφάσεις ότι δεν υπάρχει κοινή εξωτερική πολιτική, γι'αυτό και είναι απούσα ή και συντρέχουσα δια της σημερινής Προεδρίας στο πολεμικό παιχνίδι του Κλίντον.
<P>
Νομίζω, κυρία Πρόεδρε, ότι πέρα και ανεξάρτητα από τα ανωτέρω, αυτό το Κοινοβούλιο μπορεί να βγάλει ένα ψήφισμα που πρώτον να είναι κατηγορηματικά κατά κάθε στρατιωτικής επέμβασης στο Ιράκ - άσχετα ποιό είναι το καθεστώς, καταδικαστέο κλπ. και δεύτερο να υπερασπίζεται με τον ίδιο τρόπο ολοκληρωτικά την πολιτικοδιπλωματική λύση. Αντ'αυτού, όμως, οι 4 Ομάδες έχουν ένα ψήφισμα που με τον έναν ή τον άλλον τρόπο πολύ πονηρά δημιουργεί τις προϋποθέσεις για να χρησιμοποιηθεί σαν φύλλο συκής για στρατιωτική επέμβαση από τους Αμερικανούς, ενώ το ψήφισμα των Πρασίνων και της Ομάδας μας έχει ακριβώς αυτό το στοιχείο της απερίφραστης καταδίκης της στρατιωτικής επέμβασης και της υποστήριξης της πολιτικοδιπλωματικής λύσης που είναι και η καλύτερη υποστήριξη προς τον Αννάν στην αποστολή που ανέλαβε τώρα πηγαίνοντας στην Βαγδάτη.

<SPEAKER ID=57 LANGUAGE="IT" NAME="Formentini">
Κυρία Πρόεδρε, η ελπίδα των τελευταίων ωρών δεν μειώνει τη σοβαρότητα της ιρακινής κρίσης και πιστεύω ότι καθήκον του Ευρωπαϊκού Κοινοβουλίου, δεδομένης της αδυναμίας της Ευρώπης να έχει κοινή πολιτική, είναι να ερμηνεύσει τις απαιτήσεις και τις ανάγκες του πληθυσμού μας που επιθυμεί να έχει διαβεβαιώσεις για πολλά ζητήματα. Πρόκειται για μια ανησυχητική κρίση, εξαιρετικά ανησυχητική! Αρκεί να σκεφτούμε ότι πριν από επτά χρόνια ο Σαντάμ Χουσεΐν θα μπορούσε να είχε απομακρυνθεί από την εξουσία, όμως η δύναμη που μπορούσε να το πράξει αυτό δεν το έπραξε, με τα χρόνια υπήρξε επιδείνωση και βρισκόμαστε σε αυτή την κατάσταση σήμερα.
<P>
Έχουμε την υποχρέωση να διαβεβαιώσουμε τους πληθυσμούς μας ότι δεν θα υπάρξουν οικολογικές καταστροφές. Γνωρίζουμε καλά πώς ξεκινούν οι βομβαρδισμοί: θα ήθελε κανείς να είναι χειρουργικής ακρίβειας αλλά μετά καταλήγουν καταστροφικοί. Δεν μπορούμε ούτε να κρατήσουμε όμηρο έναν λαό με την ελπίδα ότι θα πέσει ένας δικτάτορας, γιατί αυτός δεν είναι σωστός τρόπος θεώρησης των πραγμάτων. Δυστυχώς, σήμερα στον κόσμο υπάρχουν πάρα πολλοί όπως ο Σαντάμ Χουσεΐν και άλλοι δικτάτορες που ποδοπατούν τα δικαιώματα των λαών τους. Στη συγκεκριμένη περίπτωση, ο Σαντάμ, πέρα από τον κίνδυνο βιολογικού πολέμου ή πολέμου άλλου τύπου, έχει επίσης τη σοβαρή ευθύνη ότι κρατά το ένα πέμπτο του πληθυσμού της χώρας του, τους Κούρδους, σε ένα καθεστώς που δεν είναι αποδεκτό από ανθρωπιστικής σκοπιάς.
<P>
Ζητώ από το Κοινοβούλιό μας να ερμηνεύσει όλα αυτά και, όσον αφορά τους λαούς που εγώ εκπροσωπώ, θα πρέπει να πούμε ότι οι λαοί της Παδανίας δηλώνουν ότι είμαστε αντίθετοι στη χρησιμοποίηση οποιασδήποτε βάσης που βρίσκεται στο έδαφός μας. Από την Αίθουσα αυτή ζητώ από την ιταλική κυβέρνηση να μη χρησιμοποιήσει βάσεις της Παδανίας για επιθέσεις που δεν μπορούμε να αποδεχθούμε.

<SPEAKER ID=58 LANGUAGE="NL" NAME="Wiersma">
Θεωρώ θετικό το ότι σήμερα το Ευρωπαϊκό Κοινοβούλιο διατυπώνει τη θέση του σχετικά με την κρίση με το Ιράκ. Φαίνεται ότι το Συμβούλιο δεν κατόρθωσε κάτι τέτοιο. Η κατάσταση ως προς το Ιράκ είναι αρκετά σαφής: ένα κράτος-παρίας που αδιαφορεί εξ ολοκλήρου για τη διεθνή κοινότητα και αρνείται να συμμορφωθεί με τα ψηφίσματα του ΟΗΕ με τα οποία απαιτείται η επιθεώρηση και εξουδετέρωση των όπλων μαζικής καταστροφής. Αυτό είναι απαράδεκτο και χρειάζεται διεθνή αντίδραση. Και για αυτή την αντίδραση συζητούμε τώρα.
<P>
Τι θα κάνει ο κόσμος για να αφαιρέσει από τον Σαντάμ Χουσεΐν το φονικό οπλοστάσιό του; Το ζήτημα αφορά όλους, όχι μόνον τους Αμερικανούς. Το παρόν συμβιβαστικό ψήφισμα απαντά σε μερικά ουσιαστικά ερωτήματα: Επιτρέπεται σε τέτοιες καταστάσεις η απειλή βίας; Έστω σαν έσχατο μέσο, όταν η διπλωματία αποτυγχάνει; Η απάντηση είναι καταφατική. Οφείλει κανείς να χρησιμοποιήσει όλα τα ειρηνικά μέσα για την επίλυση του προβλήματος; Βεβαίως, και χαίρομαι διότι υπάρχει ομοφωνία για μια τελευταία προσπάθεια του Kofi Annan, του Γενικού Γραμματέα των Ηνωμένων Εθνών. Εφόσον δια της διπλωματικής οδού δεν επιτυγχάνονται οι απαιτούμενες παραχωρήσεις εκ μέρους του Σαντάμ Χουσεΐν, πρέπει να διατιθέμεθα άραγε να χρησιμοποιήσουμε βία; Η απάντησή μου είναι, με μεγάλη έστω αποστροφή, και πάλι καταφατική. Πρέπει το Συμβούλιο Ασφαλείας να εγκρίνει την εκστρατεία; Είναι επιθυμητό, αλλά όχι αναγκαία προϋπόθεση. Το Συμβούλιο Ασφαλείας καλείται να διαδραματίσει έναν ρόλο, αλλά υπάρχει διαφορά απόψεων για την ερμηνεία των ψηφισμάτων του ΟΗΕ. Δεν επιτρέπεται να εκμεταλλεύεται ο Σαντάμ Χουσεΐν αυτή τη σύγχυση. Το ψήφισμά μας εκφράζει δεόντος τη θέση μας. Δεν επιζητούμε πόλεμο, αλλά η υπομονή της διεθνούς κοινότητας έχει τα όριά της.

<SPEAKER ID=59 LANGUAGE="DE" NAME="Habsburg-Lothringen">
Κυρία Πρόεδρε, κύριε Προεδρεύοντα του Συμβουλίου, αγαπητοί συνάδελφοι, θα ήθελα καταρχάς να πω ότι λυπούμαι ιδιαίτερα που ο Επίτροπος κ. Marνn αποχώρησε ήδη από την αίθουσα. Δεν πρέπει να λησμονούμε ότι ήταν παρών για τη γνωμοδότηση. Θα μπορούσε κάλλιστα να είναι παρών και, ολοκληρώνοντας, να αναφερθεί διεξοδικότερα σε ορισμένα ανθρωπιστικά μέτρα και άλλα παρόμοια. Λυπούμαι ιδιαίτερα που έκρινε ότι αυτό δεν ήταν απαραίτητο. Από την άλλη μεριά, αισθάνομαι βεβαίως μεγάλη ικανοποίηση για τη συζήτηση που πραγματοποιείται σήμερα, γιατί, επιτέλους, ήταν καιρός, εμείς οι Ευρωπαίοι να εκφραστού με μία φωνή - χαίρομαι ιδιαίτερα, Επίτροπε Marνn, που είσαστε πάλι μαζί μας - για ένα θέμα το οποίο αποκαλείται ήδη από το CNN show down στον Κόλπο. Καμιά φορά εύχομαι η φωνή αυτή να ήταν περισσότερο αρμονική και περισσότερο ισχυρή. Παρ' όλα αυτά, το γεγονός και μόνο ότι αυτό συμβαίνει είναι θετικό.
<P>
Είμαι επίσης βέβαιος ότι πολλοί από τους συναδέλφους που παραβρίσκονται στην αίθουσα, παρακολούθησαν χθες στην τηλεόραση δύο ενδιαφέροντα γεγονότα. Από τη μία μεριά, τον χαιρετισμό του Γενικού Γραμματέα Kofi Annan εκ μέρους των μονίμων μελών του Συμβουλίου Ασφαλείας και τις καλές συμβουλές που του έδωσαν και, από την άλλη, τον λόγο που εξεφώνησε ο Πρόεδρος Κλίντον ενώπιον αξιωματικών του Πενταγώνου, κατά τον οποίο κατέστησε απολύτως σαφές στον Σαντάμ Χουσεΐν ποιες θα είναι οι συνέπειες των πράξεών του. Ένα πράγμα πρέπει να γνωρίζουμε: το ταξίδι του Γενικού Γραμματέα δεν πρέπει σε καμία περίπτωση να καταλήξει σε αποτυχία, όπως συνέβη με το ταξίδι του Γενικού Γραμματέα το 1991, που στην ουσία έδωσε το έναυσμα για την έναρξη του πολέμου στον Κόλπο. Το μόνο που μπορώ να κάνω είναι να ελπίζω ότι τα παθήματα αυτά μας έγιναν μαθήματα. Θα πρέπει επίσης να καταστήσουμε γνωστές τις απόψεις μας ότι, προκειμένου να αποφευχθεί αυτός ο πόλεμος, πρέπει να εξαντληθούν όλα τα διπλωματικά μέσα για την απόσπαση ρητών υποσχέσεων.
<P>
Από την άλλη, πρέπει να εκφράσουμε ξεκάθαρα ποια στάση θα τηρήσουμε απέναντι στα κράτη τα οποία έχουν την πρόθεση να χρησιμοποιήσουν βιολογικά όπλα. Σχετικά με αυτό θα ήθελα να επισημάνω ότι ένα από τα σημαντικότερα πολεμικά όπλα που έχει, εκτός των άλλων, στη διάθεσή του το Ιράκ είναι το βακτηρίδιο του άνθρακα. Όποιος παρακολούθησε στην ευρωπαϊκή ήπειρο ποιες ήταν οι επιδράσεις του βακτηριδίου αυτού στο νησί Ανθραξ, στη Σκωτία, σε διάστημα 50 ετών, θα κατανοήσει ότι είναι πραγματικά απαραίτητο να μιλήσουμε με μια φωνή, επειδή ούτε μπορούμε, ούτε και θέλουμε να επιτρέψουμε να συμβεί αυτό.

<SPEAKER ID=60 NAME="Paisley">
Κυρία Πρόεδρε, επειδή κατάγομαι από τη Βόρεια Ιρλανδία, οφείλω να ομολογήσω ότι χαρακτηρίζει υποκρισία τόσο τον Πρόεδρο Clinton όσο και τον Πρωθυπουργό Blair. Λένε στους τρομοκράτες του IRA στη χώρα μου ότι μπορούν να κρατήσουν τα όπλα τους, που δολοφόνησαν τους συμπολίτες μου, τόσο τους Ρωμαιοκαθολικούς όσο και τους Προτεστάντες, και ότι μπορούν να γίνονται δεκτοί στον Λευκό Οίκο και στην Downing Street. Ωστόσο, μας λένε σήμερα ότι τα όπλα του Ιράκ πρέπει να καταστραφούν.
<P>
Θα ήθελα να επισημάνω ότι κανένας από εμάς δεν τολμά να ξεχάσει ότι ο Σαντάμ απέδειξε, με τη δολοφονική σφαγή του ίδιου του λαού του, ότι θα χρησιμοποιούσε όπλα μαζικής καταστροφής, αν του δινόταν η ευκαιρία. Δεν γνωρίζω κατά πόσον η επίθεση από αέρα μπορεί να καταστρέψει όλα αυτά τα όπλα, αλλά για εμάς, το να αρχίσουμε έναν ατέρμονο πόλεμο, θα ήταν καταστρεπτικό. Αυτό ακριβώς συνέβη την προηγούμενη φορά. Δεν πρέπει να ξανασυμβεί.

<SPEAKER ID=61 LANGUAGE="FR" NAME="Cot">
Κυρία Πρόεδρε, ύστερα από τη "Θύελλα της Ερήμου», να 'μαστε πάλι στα πρόθυρα μιας καινούριας επέμβασης στο Ιράκ, την οποία καθοδηγούν οι Ηνωμένες Πολιτείες της Αμερικής. Ο ιρακινός δικτάτορας περιπαίζει, για άλλη μια φορά, τη διεθνή κοινότητα. Αρνείται να εφαρμόσει τα ψηφίσματα του ΟΗΕ. Αφήνει να πλανάται μια επίφοβη απειλή στην περιοχή. Εδώ σταματά ο παραλληλισμός.
<P>
Το 1990, ο ΟΗΕ είχε επιτρέψει την προσφυγή στη βία δυνάμει του κεφαλαίου 7. Η επέμβαση πραγματοποιήθηκε από μια ευρεία συμμαχία, η οποία συμπεριλάμβανε μεταξύ άλλων γειτονικά αραβικά κράτη και, πέραν αυτών, πολλά αφανή κράτη. Τέλος, η Ευρώπη μας ήταν παρούσα ως Ευρώπη, ενεργητική κυρίως μέσω της φωνής της Προεδρίας και της τρόικας, η οποία δεν είχε φειδωλευτεί τις προσπάθειές της και είχε επισκεφτεί τη Βαγδάτη παρ ότι είχαν εκφραστεί ορισμένες επιφυλάξεις, κυρίως από αυτό το Σώμα. Σήμερα, διαπιστώνω την ανυπαρξία της Ευρώπης, πράγμα το οποίο εκφράσατε θεαματικά, κύριε Marνn, με τα προηγούμενα λακωνικά σας λόγια. Διαπιστώνω κυρίως την ανυπαρξία της βρετανικής Προεδρίας, κύριε Υπουργέ. Ο Πρωθυπουργός Blair είναι αναμφισβήτητα πολύ δραστήριος και πανταχού παρών, αλλά ο Προεδρεύων Blair απουσιάζει. Είναι σαν να θεωρούμε ότι η κοινή εξωτερική πολιτική και πολιτική ασφαλείας δεν υφίστανται πλέον όταν τα πράγματα γίνονται σοβαρά.
<P>
Προσθέτω ότι η συμμαχία έχει έναν αποκλειστικά δυτικό χαρακτήρα και ότι, τέλος, οι Ηνωμένες Πολιτείες φαίνονται αποφασισμένες να δράσουν ανεξάρτητα από κάθε εντολή του ΟΗΕ, παρά την ευλογία που δόθηκε με σφιγμένα χείλη στην αποστολή έσχατης ανάγκης του Γενικού Γραμματέα του ΟΗΕ κ. Kofi Annan, στον οποίον ευχόμαστε φυσικά να είναι καρποφόρα.
<P>
Μια επέμβαση κάτω από τέτοιες συνθήκες θα υπογράμμιζε μια σοβαρή εξασθένιση του κύρους του Οργανισμού των Ηνωμένων Εθνών και της παρουσίας της Ευρωπαϊκής Ένωσης, η οποία αποτελεί πλέον αμελητέα ποσότητα στον κόσμο. Ένας ορισμένος αριθμός από μας δεν είναι σε θέση, σ' αυτές τις συνθήκες, να παραχωρήσει ένα εν λευκώ πληρεξούσιο στις ΗΠΑ για την πράξη αυτή.

<SPEAKER ID=62 NAME="McMillan-Scott">
Κυρία Πρόεδρε, είναι απολύτως σαφές ότι αρχίζει να διαφαίνεται μια συναίνεση στην Αίθουσα, γεγονός που δεν με ευχαριστεί καθόλου, και αυτή έγκειται στις επικρίσεις προς την Προεδρία. Μόλις ακούσαμε από γαλλικό ηγετικό στέλεχος των Σοσιαλιστών λέξεις που ενδεχομένως θα χρησιμοποιούσα ο ίδιος.
<P>
Στο σημείο αυτό υπάρχει σύγχυση. Θυμάμαι την τελευταία φορά που συζητήσαμε επί της ουσίας για το Ιράκ, κατά τη διάρκεια του πολέμου του Κόλπου. Τότε, όλοι οι βουλευτές του Εργατικού Κόμματος - εκτός από έξι - είχαν υπογράψει ψήφισμα που καταδίκαζε την ανάληψη στρατιωτικής δράσης στον Κόλπο. Τώρα, μόνο έξι θα το υπέγραφαν. Επομένως, αυτή την αλλαγή σκηνικού διαπιστώνει κανείς στη σοσιαλιστική πτέρυγα του Κοινοβουλίου.
<P>
Είναι λυπηρό και αξιοθρήνητο το γεγονός ότι, μέχρι στιγμής, η Προεδρία δεν κατάφερε να διαμορφώσει κοινή θέση. Αλλά αντικατοπτρίζει την έλλειψη βεβαιότητας στην εξωτερική πολιτική, τόσο στην Ουάσιγκτον όσο και στο Λονδίνο, και, δυστυχώς, και σε άλλα μέρη της Ευρώπης. Το είδος βεβαιότητας που ήταν τόσο προφανές την εποχή της κ. Thatcher και του Προέδρου Bush· το είδος βεβαιότητας που έφερε στην Ευρωπαϊκή Ένωση ο κ. Douglas Hurd, όταν ήταν υπουργός Εξωτερικών· το είδος βεβαιότητας που πράγματι χρειαζόμαστε σήμερα. Για τον λόγο αυτό, λυπούμαι που ο κ. Robin Cook δεν κατάφερε να προσέλθει εδώ, αν και ανάλωσε όλο το απόγευμα της χθεσινής ημέρας στη Βουλή των Κοινοτήτων.
<P>
Αυτά είναι σαν την κινούμενη άμμο. Δεν ξέρουμε πώς θα εξελιχθεί η κατάσταση στις αμέσως προσεχείς ημέρες. Γνωρίζουμε ότι σε εκείνο το μέρος του κόσμου δεν υπάρχει μεγάλη δυνατότητα επιλογής μεταξύ δύο δεσποτικών καθεστώτων, του Ιράν και του Ιράκ.
<P>
Διατυπώθηκαν επικρίσεις για την παροχή υλικού στον ιρακινό λαό. Στην περίπτωση του Ηνωμένου Βασιλείου, αυτή σταμάτησε το 1988. Αλλά, στην προκειμένη περίπτωση, πρόκειται για έναν δικτάτορα που διαθέτει όπλα, ορισμένα από τα οποία εφευρέθηκαν την εποχή του Πρώτου Παγκοσμίου Πολέμου. Πρόκειται για τεχνολογία εκείνης της εποχής, με βάρβαρη νοοτροπία, και τούτο πρέπει να αντιμετωπιστεί με τη διεθνή κοινότητα.
<P>
Για τον λόγο αυτό, πιστεύουμε ότι η παρούσα διπλωματική αποστολή του Kofi Annan χρειάζεται την αμέριστη υποστήριξή μας. Κατανοούμε τη θέση, που αντανακλάται εδώ στα ίδια μου τα έδρανα, από τον κ. Castagnetti και τον κ. Bernard-Reymond, από την Ιταλία και τη Γαλλία, και άλλες μεσογειακές χώρες, που είναι ιδιαίτερα ανήσυχες για τους κινδύνους που εγκυμονεί η παρούσα κατάσταση. Αλλά δεν μπορούμε να επιτρέψουμε στον Σαντάμ Χουσεΐν να εξακολουθήσει να έχει τη δυνατότητα να απειλεί, όχι μόνο τον ίδιο τον λαό του, αλλά και τους γειτονικούς λαούς, ακόμη και εκείνους που βρίσκονται μακρύτερα, με την τεχνολογία που προσπαθούσε να αναπτύξει.
<P>
Συμπονούμε βαθύτατα τον λαό του Ιράκ. Ελπίζουμε ότι οι ανθρωπιστικές προσπάθειες θα συνεχιστούν και, αν είναι απαραίτητο, τις προσεχείς ημέρες να ληφθούν περαιτέρω μέτρα, όπως ορίζεται από το ψήφισμα που πρόκειται να εγκρίνουμε. Τότε πιστεύω ότι αυτό το Σώμα και ο λαός της Ευρώπης πρέπει να υποστηρίξουν τις δυνάμεις αυτές, όπως εγώ, είτε είναι Αμερικανοί, Βρετανοί ή άλλοι, αν πλησιάσει ο καιρός - και ο καιρός πλησιάζει - όπου θα πρέπει να ολοκληρώσουμε το έργο που αρχίσαμε το 1991.

<SPEAKER ID=63 NAME="Titley">
Κυρία Πρόεδρε, εννέα χρόνια στο Ευρωπαϊκό Κοινοβούλιο, πρώτη φορά άκουσα ομιλία με τόσο στρεβλή, μαλθακή μωρολογία, όπως η ομιλία που έκανε ο κ. Kerr πριν από λίγο. Τώρα γνωρίζω γιατί οι υγειονομικές υπηρεσίες της κοινότητας του Ηνωμένου Βασιλείου δεν αποφέρουν καρπούς.
<P>
Ζητώ από το Σώμα να σκεφθεί για μια στιγμή το αποτέλεσμα που θα έχει ένας μόνο πύραυλος Scud με χημικά όπλα, στραμμένος προς το Ισραήλ. Η έκρηξη στη Μέση Ανατολή, που θα προκύψει από τον συγκεκριμένο πύραυλο Scud, ξεπερνά κάθε φαντασία. Πρέπει να είμαστε σαφείς στο Κοινοβούλιο ότι το διεθνές δίκαιο πρέπει να εφαρμόζεται κατά γράμμα. Δεν θα πρέπει να αναγνωριστεί το παραμικρό ελαφρυντικό στον Σαντάμ Χουσεΐν κατά τη συζήτησή μας. Εκείνος είναι που δεν συμμορφώνεται με τα ψηφίσματα του ΟΗΕ. Δεν αξίζει να ισχυριζόμαστε ότι σε άλλες περιοχές ο ΟΗΕ επέδειξε λιγότερη αυστηρότητα. Δύο σφάλματα δεν κάνουν ένα σωστό.
<P>
Θορυβήθηκα επίσης από τον κλαυθμό και τον τριγμό των οδόντων, που επιχείρησαν ορισμένα μέλη του Κοινοβουλίου για την ΚΕΠΠΑ. Η ΚΕΠΠΑ δεν σημαίνει, όπως ισχυρίζεται ο κ. Bertens, ότι πρέπει να είμαστε ενωμένοι σε κάθε θέμα. Σημαίνει ότι πρέπει να έχουμε κοινή στρατηγική έναντι κοινών απειλών προς την Ευρωπαϊκή Ένωση. Είναι σαφές ότι η ΕΕ κινήθηκε προς αυτή την κατεύθυνση. Το κοινό κείμενο που έχουμε ενώπιόν μας εκφράζει την ομοφωνία σε ό, τι αφορά τη διαβεβαίωση ότι ο Σαντάμ Χουσεΐν είναι προφανώς στην εσφαλμένη πλευρά, ότι πρέπει να εφαρμοστούν τα ψηφίσματα του ΟΗΕ. Πρέπει να διερευνηθεί πάση θυσία το ενδεχόμενο εξεύρεσης διπλωματικής λύσης. Πρέπει να υποστηρίξουμε τον Γενικό Γραμματέα του ΟΗΕ στην αποστολή του.
<P>
Μπορεί να επιβεβαιώσει ο κ. Henderson ότι, ουσιαστικά, αυτή είναι και η κοινή θέση του Συμβουλίου; Θα μπορούσε, παράλληλα, να επιβεβαιώσει ότι η Προεδρία ενήργησε σε πλήρη συμφωνία με το άρθρο Ι-5 της Συνθήκης για την Ευρωπαϊκή Ένωση και, επιπροσθέτως, ότι η βρετανική κυβέρνηση εκπλήρωσε τις υποχρεώσεις της στο πλαίσιο του άρθρου Ι-5, παράγραφος 4, ως μέλος του Συμβουλίου Ασφαλείας;
<P>
Πρέπει να είμαστε σαφείς: ο Σαντάμ Χουσεΐν πρέπει να αναχαιτιστεί. Πρέπει να βρούμε διπλωματική λύση σε αυτό το πρόβλημα. Σε τελευταία ανάλυση, όμως, αν δεν υπάρχει καμία πιθανότητα να εξευρεθεί διπλωματική λύση, η επιλογή στρατιωτικής λύσης πρέπει να εξεταστεί ως απολύτως τελευταία διέξοδος.

<SPEAKER ID=64 NAME="Newens">
Κυρία Πρόεδρε, ο Σαντάμ Χουσεΐν επέβαλε ευρείας έκτασης δεινά σε τεράστιο αριθμό ανθρώπων. Πρέπει να διατηρηθούν οι πιέσεις από όλες τις πλευρές, ώστε να του αφαιρεθούν όλα τα όπλα μαζικής καταστροφής. Θα ήταν, ωστόσο, λάθος ολκής για τις Ηνωμένες Πολιτείες να βομβαρδίσουν το Ιράκ. Δεν είναι βέβαιο ότι θα εξολοθρεύσουν το οπλοστάσιό του· θα προκαλούσαν ενδεχομένως απώλειες και θα αύξαναν τη δυστυχία των αθώων πολιτών· θα αποξένωναν τους υποστηρικτές, θα δίχαζαν την Ευρωπαϊκή Ένωση και θα πυροδοτούσαν την αραβική κοινή γνώμη, που έχει ήδη εξαγριωθεί από το γεγονός ότι ισχύουν άλλα μέτρα και σταθμά για το Ισραήλ· ο φονταμενταλισμός και η τρομοκρατία θα έβγαιναν νικητές και θα ήταν δυνατόν να κλιμακωθούν.
<P>
Καμία στρατιωτική δράση δεν πρέπει να αναληφθεί, σε καμία περίπτωση, χωρίς τη ρητή και πλήρη συμφωνία του Συμβουλίου Ασφαλείας των Ηνωμένων Εθνών, που πρέπει να συγκληθεί εκ νέου για το εν λόγω ζήτημα. Πρέπει επίσης να αυξήσουμε την παροχή τροφίμων και φαρμάκων στον ιρακινό λαό, διευρύνοντας το πρόγραμμα "πετρέλαιο αντί τροφίμων». Η Ευρωπαϊκή Ένωση πρέπει να διαμορφώσει τη δική της εξωτερική πολιτική και να μην ακολουθεί άβουλα τις ΗΠΑ, ιδίως όταν οι ΗΠΑ έχουν άδικο.

<SPEAKER ID=65 LANGUAGE="DE" NAME="Sakellariou">
Κυρία Πρόεδρε, επικροτώ την εντολή που ανατέθηκε στον Γενικό Γραμματέα του ΟΗΕ να αναζητήσει την ειρηνική διευθέτηση αυτής της επικίνδυνης διένεξης. Κάθε προσπάθεια για τον περιορισμό της εντολής αυτής, όπως οι προσπάθειες που καταβάλλουν τη στιγμή αυτή οι ΗΠΑ, πρέπει να απορριφθεί. Η Ευρωπαϊκή Ένωση και όλως ιδιαιτέρως η βρετανική Προεδρία έχουν ως αποστολή και υποχρέωση να καλύψουν τα νώτα του Γενικού Γραμματέα και να δείξουν εμπιστοσύνη στις διαπραγματευτικές του ικανότητες.
<P>
Η στρατιωτική επέμβαση πρέπει να αποτελέσει πραγματικά το ανεπιθύμητο ύστατο μέσο, το οποίο θα χρησιμοποιηθεί μόνον εφόσον πληρούνται οι ακόλουθες προϋποθέσεις: πρώτον, μια στρατιωτική επέμβαση δεν πρέπει να έχει τον χαρακτήρα τιμωρίας και πρέπει να προσφέρει την εγγύηση ότι θα θέσει εκτός μάχης όλα τα όπλα μαζικής καταστροφής.
<P>
Δεύτερον, οι επίσημες συζητήσεις που πραγματοποιούνται στους κόλπους του Συμβουλίου Ασφαλείας πρέπει να καταλήξουν στην έκδοση ενός ανάλογου ψηφίσματος. Κύριε Πρόεδρε του Συμβουλίου, τις εβδομάδες που πέρασαν παρακολούθησα με θαυμασμό την αποφασιστικότητα με την οποία η κυβέρνηση της χώρας σας εξεδήλωσε την αλληλεγγύη και την αφορίωσή της προς τις ΗΠΑ. Το γεγονός αυτό με κάνει να ελπίζω και να επιθυμώ ότι τα υπόλοιπα 14 κράτη μέλη της Ευρωπαϊκής Ένωσης θα μπορούν και αυτά να υπολογίζουν στην ίδια αλληλεγγύη και αφοσίωση
<P>
Κυρία Πρόεδρε, επιτρέψτε μου να κάνω μία ακόμη παρατήρηση επί της διαδικασίας. Λυπούμαι ιδιαίτερα που δεν μου δόθηκε η ευκαιρία σήμερα το πρωί να αναφερθώ στην ονομαστική ψηφοφορία και τις οικονομικές της συνέπειες. Στην περίπτωση αυτή θα είχα και εγώ στη διάθεσή μου ενάμισυ λεπτό, όπως οι 15 συνάδελφοι που χρησιμοποίησαν σήμερα το πρωί μισή ώρα από το χρόνο που είχαμε στη διάθεσή μας για αυτή τη σημαντική συζήτηση σχετικά με το Ιράκ, για να αναφερθώ στη νέα ρύθμιση και τις ονομαστικές ψηφοφορίες.

<SPEAKER ID=66 NAME="Truscott">
Κυρία Πρόεδρε, χαιρετίζω το κοινό ψήφισμα που υποστηρίζεται από την Ομάδα μου, το οποίο κατατέθηκε σήμερα ενώπιον του Σώματος. Δίνει σαφές μήνυμα προς τον Σαντάμ Χουσεΐν ότι η Ευρώπη είναι ενωμένη στην καταδίκη του σχετικά με την αποτυχία του Ιράκ να συμμορφωθεί με τα ψηφίσματα του Συμβουλίου Ασφαλείας του ΟΗΕ. Το Σώμα αναζητεί την εξεύρεση διπλωματικής λύσης στην ιρακινή κρίση, και χαιρετίζει το έργο που αναλαμβάνει ο κ. Kofi Annan προς τον σκοπό αυτό. Όμως το Ιράκ έπρεπε να γνωρίζει ότι, αν δεν επιτρέψει στην UNSCOM να συνεχίσει το ζωτικής σημασίας έργο της, η πραγματική απειλή για την ανάληψη στρατιωτικής δράσης θα εξακολουθεί να υφίσταται.
<P>
Ο Σαντάμ πρέπει να καταστρέψει όλα τα αποθέματα χημικών και βιολογικών όπλων, καθώς και τα μέσα που παρέχουν τη δυνατότητα κατασκευής άλλων όπλων μαζικής καταστροφής, συμπεριλαμβανομένων των πυρηνικών όπλων. Τούτο περιλαμβάνει περίπου 31.000 χημικά όπλα και 45 πυραύλους. Ο Σαντάμ χρησιμοποίησε τα όπλα αυτά και στο παρελθόν, όπως ακούσαμε, τόσο κατά του ίδιου του λαού του όσο και κατά του Ιράν. Δεν πρέπει ποτέ να του επιτραπεί να χρησιμοποιήσει ξανά όπλα μαζικής καταστροφής.

<SPEAKER ID=67 LANGUAGE="SV" NAME="Theorin">
Κυρία Προεδρε, οι χώρες συγκροτούνται με νόμους. Αυτό επίσης ισχύει και για τη διεθνή κοινότητα. Το διεθνές δίκαιο πρέπει να γίνεται σεβαστό από όλους, όχι από μερικούς μόνο. Φυσικά θα πρέπει και ο Σαντάμ Χουσεΐν να συμμορφωθεί προς τις αποφάσεις του Συμβουλίου Ασφαλείας.
<P>
Στον κανονισμό του ΟΗΕ επιτρέπεται η χρήση βίας ως έσχατο μέσο, αλλά μόνον έπειτα από απόφαση του Συμβουλίου Ασφαλείας του ΟΗΕ. Γι' αυτό είναι σημαντικό να μη δοθεί η εντολή για στρατιωτικό βομβαρδισμό από πλευράς Αμερικανών. Κάθε συνετός στρατηγός πρέπει να θέσει στον εαυτό του την εξής ερώτηση: ποιος είναι ο στόχος; Είναι η απομάκρυνση των όπλων, η απομάκρυνση του Σαντάμ Χουσεΐν; Θα επιτευχθεί αυτό με βόμβες; Η απάντηση είναι σίγουρα ότι όχι. Τι θα συμβεί μετά τους βομβαρδισμούς; Τι θα συμβεί στον πληθυσμό του Ιράκ; Δεν θα είναι στην πραγματικότητα η θέση του Σαντάμ Χουσεΐν ισχυρότερη μετά από έναν βομβαρδισμό;
<P>
Είναι θαυμάσιο το ότι και τα πέντε μόνιμα μέλη του Συμβουλίου Ασφαλείας στηρίζουν το ταξίδι του κ. Kofi Annan στο Ιράκ και τις διπλωματικές λύσεις. Η διπλωματία εργάζεται βραδέως. Ο ΟΗΕ έχει απομακρύνει πολλά όπλα και θα μπορεί να το κάνει αυτό και στη συνέχεια. Πρέπει, όπως είπε ο πρώην Πρόεδρος κ. Κάρτερ, να έχουμε υπομονή, υπομονή, υπομονή!

<SPEAKER ID=68 LANGUAGE="ES" NAME="Robles Piquer">
Κυρία Πρόεδρε, κύριε Προεδρεύοντα του Συμβουλίου, κύριε Αντιπρόεδρε της Επιτροπής, συνάδελφοι, το θλιβερό θέμα το οποίο μας απασχολεί θα πρέπει να μας οδηγήσει σε κάποιες σκέψεις και, σίγουρα, καμία σκέψη δεν είναι χρήσιμη αν πρόκειται για αυτό καθαυτό το γεγονός, διότι δεν είναι στο χέρι μας να λάβουμε κάποια απόφαση ούτε καν να το σχολιάσουμε.
<P>
Αλλά πιστεύω, κύριε Προεδρεύοντα του Συμβουλίου, πως υπάρχει κάποιο θέμα το οποίο θα έπρεπε να μας ανησυχεί πολύ, και αυτό είναι το θέμα της αποτελεσματικότητας με την οποία ενεργήσαμε εμείς οι Ευρωπαίοι σε αυτό το σοβαρό ζήτημα. Εσείς, κύριε Πρόεδρε, πολλές φορές είχατε κάνει λόγο στην ομιλία σας για την ενωμένη Ευρώπη. Δεν χωράει αμφιβολία πως αυτή ήταν η μη ενωμένη Ευρώπη. Και μου δίνεται η εντύπωση πως το Συμβούλιο, υπό την πολύ καλή Προεδρία σας, δεν έκανε τα απαραίτητα βήματα προκειμένου να επιτύχει μια συγκεκριμένη κοινή θέση και, ακόμη λιγότερο, μια κοινή δράση. Και έχω την εντύπωση, καθώς και πολλοί άλλοι Ευρωπαίοι, πως αυτή υπήρξε, από αυτής της απόψεως, μια χαμένη ευκαιρία.
<P>
Θα ήταν πλήρως εφικτό να διαμορφωθεί μια κοινή άποψη γιατί τα συμφέροντα των Ευρωπαίων, δίπλα στις φυσικές επιχειρηματικές περιπέτειες που μερικές φορές μπορούν να προκύψουν λόγω της απληστίας για το πετρέλαιο του Ιράκ, επί παραδείγματι, είναι ουσιαστικά τα ίδια. Και εγώ πιστεύω πως το Συμβούλιο, ο Πρόεδρός του, πρέπει να επωφεληθεί από αυτή την ευκαιρία για να αναλύσει τον λόγο για τον οποίο ενώπιον μιας τόσο δραματικής και τόσο επείγουσας κατάστασης όπως είναι αυτή, δεν ήταν πραγματικά δυνατό να διαμορφωθεί το πρώτο σχέδιο με το οποίο η Ευρώπη πραγματικά ενωμένη, αυτή η ενωμένη Ευρώπη την οποία τόσες φορές αναφέρατε, κύριε Πρόεδρε, θα είχε απαντήσει στην κατάσταση κρίσης που όλους μας ανησυχεί και μας αγχώνει.

<SPEAKER ID=69 NAME="Henderson">
Κυρία Πρόεδρε, σας ευχαριστώ για την ευκαιρία που μου δίνετε να απαντήσω στην πολύ σημαντική αυτή συζήτηση. Θα ήθελα καταρχάς να επιβεβαιώσω ότι η Προεδρία μας εκπλήρωσε τις υποχρεώσεις της που απορρέουν από το άρθρο Ι-5, παράγραφος 4, της Συνθήκης του Μάαστριχτ: ήτοι, ενημερώσαμε τα άλλα μέλη της ΕΕ πλήρως σχετικά με τις θέσεις, για τις οποίες εκφράσαμε άποψη και, όπου ήταν δυνατό να εντοπίσουμε τις θέσεις της Ευρωπαϊκής Ένωσης, υποστηρίξαμε τις θέσεις αυτές στις αντιπροσωπείες μας.
<P>
Δεύτερον, επιβεβαιώνω ότι αναλήφθηκαν πολλές ενέργειες από την Προεδρία στην προσπάθειά της να διαμορφώσει κοινή θέση στο πλαίσιο της Ευρωπαϊκής Ένωσης. Στην εισαγωγική ομιλία μου, περιέγραψα ορισμένες πρωτοβουλίες που ανελήφθησαν, συμπεριλαμβανομένων των πρωτοβουλιών του Πρωθυπουργού, του υπουργού Εξωτερικών, του υποφαινόμενου και πολλών άλλων αξιωματούχων μας. Η διαδικασία αυτή πραγματοποιήθηκε κατά τη διάρκεια κάποιας χρονικής περιόδου που φθάνει μέχρι αυτή την εβδομάδα. Στον Παναμά, την περασμένη εβδομάδα, ο υπουργός Εξωτερικών, με την ιδιότητα του Προεδρεύοντα, συμμετείχε σε συνεδρίαση με άλλα κράτη μέλη που εκπροσωπούνταν εκεί. Αυτή η άτυπη συνεδρίαση επρόκειτο να οδηγηθεί προς την κατεύθυνση εκείνη όπου θα μπορούσε να εξευρεθεί κοινή θέση. Εφόσον δεν ήταν επίσημη συνεδρίαση, δεν ήταν δυνατό να καταλήξει σε επίσημα συμπεράσματα, αλλά η Προεδρία, εκπροσωπώντας την Ευρωπαϊκή Ένωση σε διάφορα φόρα όπου συζητήθηκε το ζήτημα του Ιράκ, παρέμεινε προσηλωμένη στο κείμενο που συμφωνήθηκε κατά το τέλος της συνεδρίασης, ως ένα κείμενο για το οποίο η Προεδρία θα είχε τη δυνατότητα να εκφράσει κοινή άποψη.
<P>
Αν είχε παρακολουθήσει τη συζήτηση αυτή κάποιο άτομο εκτός Κοινοβουλίου, ίσως να σχημάτιζε την εντύπωση ότι υπήρχαν τεράστιες διαφορές μεταξύ των κρατών μελών της ΕΕ σχετικά με την αντιμετώπιση του Ιράκ. Θα μπορούσε επίσης να θεωρήσει ότι υπάρχουν ουσιαστικές διαστάσεις απόψεων στο πλαίσιο του Κοινοβουλίου. Αλλά αξίζει να επισημανθούν τα ευρύτατα πεδία κοινής προσέγγισης μεταξύ των κρατών μελών της ΕΕ και μέσα στο Κοινοβούλιο, όπως διαφαίνεται και από το κοινό ψήφισμα που θα τεθεί ενώπιον του Κοινοβουλίου αργότερα στις συνεδριάσεις.
<P>
Το εν λόγω ψήφισμα καλύπτει το ίδιο πεδίο που χαρακτηρίστηκε ως σημαντικό πεδίο συμφωνίας από μέλη του Συμβουλίου της ΕΕ, όπως την ανάγκη να υποστηριχθεί το διεθνές δίκαιο. Διαφορετικά, όλη η παγκόσμια τάξη θα καταρρεύσει. Αυτός είναι ένας κρίσιμα σημαντικός στόχος, στον οποίο όλοι συμφωνούμε. Από την άποψη αυτή, το ψήφισμα 687 του Συμβουλίου Ασφαλείας δεν τηρήθηκε, και τούτο συνιστά σαφή παράβαση του διεθνούς δικαίου. Επιπλέον, συμφωνούμε ότι ο Σαντάμ Χουσεΐν διιαθέτει πολλά επικίνδυνα βιολογικά και χημικά όπλα και ότι τα επικίνδυνα αυτά όπλα συνιστούν κίνδυνο όχι μόνο για τα όμορα κράτη στη Μέση Ανατολή και τη διεθνή κοινότητα, αλλά και για τον ιρακινό λαό. Οποιαδήποτε διευθέτηση πρέπει να περιλαμβάνει την άνευ όρων και απεριόριστη πρόσβαση στους αντιπροσώπους των Ηνωμένων Εθνών μέσω της UNSCOM. Εκείνο που έχει σημασία, είναι ότι κάθε προσπάθεια πρέπει να πραγματοποιείται προς την εξεύρεση διπλωματικής λύσης στα προβλήματα που αντιμετωπίζουμε.
<P>
Αυτό είναι ένα ευρύτατο πεδίο συμφωνίας, με το οποίο θα συμπαραταχθούν όχι μόνο τα μέλη του Συμβουλίου της ΕΕ και τα μέλη του Κοινοβουλίου, αλλά θα εκληφθεί εξωτερικά από τους λαούς της Ευρώπης ως πολύ σημαντική και λογική θέση, στην προσπάθεια να αντιμετωπιστούν οι κίνδυνοι στο Ιράκ.
<P>
Θα ήθελα, εν κατακλείδι, να αναφέρω την άλλη σημαντική κοινή θέση, δηλαδή, ότι όλοι αναγνωρίζουμε πόσο εξαιρετικά σημαντικός είναι ο ρόλος που θα διαδραματίσει ο Kofi Annan εκ μέρους όλων μας, λαμβάνοντας την υποστήριξη του Συμβουλίου Ασφαλείας στη Βαγδάτη για να εντοπίσει όλες αυτές τις κοινές θέσεις, και για να δηλώσει στον Σαντάμ Χουσεΐν ότι θέλουμε να διαπραγματευθούμε μια διπλωματική λύση. Κανένας δεν επιθυμεί τον πόλεμο, αλλά αν πρόκειται να εξευρεθεί λύση, πρέπει να υπάρξουν κινήσεις από την ιρακινή κυβέρνηση προς την κατεύθυνση της εξασφάλισης των σημαντικών αυτών σημείων που επεσήμανα και τα οποία γνωρίζω ότι συμπεριλαμβάνονται στην υποστήριξη που χαίρει ο κ. Kofi Annan από το Συμβούλιο Ασφαλείας. Ευελπιστώ ότι μέχρι τη στιγμή που το Συμβόλυιο Γενικών Υποθέσεων θα συνεδριάσει, την επόμενη Δευτέρα, θα μπορέσουμε να διαπιστώσουμε ότι σημειώθηκε ουσιαστική πρόοδος. Τότε θα είμαστε σε θέση να καταλάβουμε πόσο σημαντικές υπήρξαν οι κοινές θέσεις για την επίτευξη της ευκτέας διευθέτησης.

<SPEAKER ID=70 NAME="Πρόεδρος">
Γνωστοποιώ στα μέλη του Σώματος ότι έλαβα επτά προτάσεις τροπολογίας σύμφωνα με το άρθρο 37, παράγραφος 2 .

<SPEAKER ID=71 NAME="Oostlander">
Κυρία Πρόεδρε, αν ο Προεδρεύων έχει ρητώς εκπεφρασμένη άποψη ως αντιπρόσωπος του Συμβουλίου, γιατί δεν την ανακοινώνει; Όλοι ζητούν μια τέτοια άποψη, αλλά ουδέποτε διατυπώθηκε.

<SPEAKER ID=72 NAME="Kerr">
Κυρία Πρόεδρε, ζήτησα από τον κ. Henderson να προβεί σε δήλωση σχετικά με το αν, όπως ανέφεραν αξιωματούχοι του Υπουργείου Εξωτερικών στους σημερινούς Financial Times , η Βρετανία είναι έτοιμη να χρησιμοποιήσει πυρηνικά όπλα στο Ιράκ. Θα την επιβεβαιώσει τη δήλωση αυτή;

<SPEAKER ID=73 LANGUAGE="DE" NAME="Wolf">
Κυρία Πρόεδρε, κύριε Πρόεδρε του Συμβουλίου, θα ήθελα και εγώ να πληροφορηθώ ποιες συγκεκριμένες προτάσεις έχουν υποβληθεί από την βρετανική Προεδρία εξ ονόματος της Ευρωπαϊκής Ένωσης προκειμένου να υποστηριχθεί και να μην υπονομευθεί η αποστολή του κ. Kofi Annan.

<SPEAKER ID=74 LANGUAGE="FR" NAME="Gollnisch">
Κυρία Πρόεδρε, υπάρχει ένας ορισμένος αριθμός ερωτήσεων για τις οποίες θα θέλαμε είτε ο Πρόεδρος του Συμβουλίου είτε ο Πρόεδρος της Επιτροπής να εκφράσουν τη γνώμη τους.
<P>
Γιατί όλη αυτή η ξαφνική διαμάχη τώρα, ενώ μας λένε ότι εδώ και σχεδόν μια τριετία ο γαμπρός του Ιρακινού Προέδρου έχει αποκαλύψει την ύπαρξη αυτού του εξοπλισμού; Γιατί ένας αμερικανός υπουργός εμφανίστηκε με ένα κουτί ζάχαρη στην αμερικάνικη τηλεόραση και είπε ότι ένα τέτοιο κουτί περιέχει αρκετούς βακίλλους για να καταστρέψει μια ολόκληρη πόλη; Αυτό σημαίνει πως θα πρέπει δια βίου να ελέχγουμε όλα τα ντουλάπια στο Ιράκ; Ποια απόδειξη, ποια υπόνοια απόδειξης διαθέτετε για την ύπαρξη των εξοπλισμών τους οποίους προσποιούμεθα ότι ανακαλύψαμε τώρα;
<P>
Ιδού λοιπόν κάποια ενδιαφέροντα ερωτήματα, πάνω στα οποία θα επιθυμούσαμε, τόσο από την πλευρά της Επιτροπής όσο και από την πλευρά του Συμβουλίου, κάποια διαφώτιση.

<SPEAKER ID=75 NAME="Henderson">
Με μεγάλη μου χαρά θα προσπαθήσω να ασχοληθώ με τις τέσσερις ερωτήσεις που ανακινήθηκαν.
<P>
Σε ό, τι αφορά την τελευταία ερώτηση, που τέθηκε από τον απέναντι βουλευτή - γιατί, άραγε, τώρα; - η απάντηση είναι γιατί έχουν συμπληρωθεί ήδη επτά χρόνια από τότε που δεσμευόταν ο Σαντάμ Χουσεΐν, το 1991, ότι θα σεβαστεί τους όρους του ψηφίσματος του ΟΗΕ, που τερμάτιζε τη στρατιωτική δραστηριότητα. Η UNSCOM προσπαθούσε να επιτελέσει το καθήκον της. Παρακωλύθηκε. Υπάρχουν όλα αυτά τα αποδεικτικά στοιχεία που ανέφερα στην εναρκτήρια ομιλία μου, καθώς και άλλα τέτοια στοιχεία, ότι υπάρχει πολύ μεγάλος κίνδυνος τα ευρύτατα αυτά αποθέματα πολύ σημαντικών όπλων να δημιουργούσαν ενδεχομένως το πρόβλημα. Για τον λόγο αυτό, πρέπει να αναληφθεί δράση. Ελπίζω ότι θα μπορέσει να εξερευθεί διπλωματική λύση.
<P>
Αναφορικά με το σημείο που έθεσε ο κ. Kerr, ο υπουργός Εξωτερικών - με την ιδιότητά του ως Βρετανός - προέβη σε δήλωση στη Βουλή των Κοινοτήτων, με την οποία απέκλειε την οποιαδήποτε χρήση πηρυνικών όπλων στο πλαίσιο που διαμορφώθηκε. Υπέθετα ότι ο κ. Kerr ίσως να το γνώριζε αυτό.
<P>
Σχετικά με την πολύ βάσιμη άποψη του κ. Oostlander, θα ήταν προτιμότερο να είχαμε στη διάθεσή μας ένα κείμενο μετά τη συνεδρίαση του Παναμά, αλλά λόγω της φύσης του άτυπου Συμβουλίου, δεν ήταν δυνατό να υπάρξει ένα δεσμευτικό κείμενο. Αυτό θα είναι εφικτό μετά το Συμβούλιο Γενικών Υποθέσεων της Δευτέρας. Ευελπιστώ ότι η βάση, που κατέστη κατανοητή και αναγνωρίστηκε στον Παναμά, μπορεί να αποτελέσει ένα τμήμα των όσων ενδεχομένως συμφωνηθούν τη Δευτέρα. Τα γεγονότα εξελίσσονται πολύ γρήγορα. Τη Δευτέρα, πολλοί από εμάς θα στρέψουμε τα βλέμματά μας στην αποστολή του Kofi Annan και στην έκβασή της.
<P>
Σε ό, τι αφορά την ερώτηση του κ. Wolf - ποιες από τις συγκεκριμένες απόψεις που προέκυψαν από τον Παναμά παρουσιάστηκαν από τη βρετανική Προεδρία στα Ηνωμένα Έθνη - , η απάντηση είναι ότι όλες οι απόψεις που καλύφθηκαν, αποτελούν τμήμα της βρετανικής θέσης στον ΟΗΕ. Όπως ανέφερα στη μακροσκελή ομιλία μου, πιστεύω ότι εκπληρώσαμε τις υποχρεώσεις μας στο πλαίσιο της Συνθήκης του Μάαστριχτ, ως προς το ζήτημα αυτό.

<SPEAKER ID=76 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<SPEAKER ID=77 NAME="Πρόεδρος">
Αγαπητοί μου συνάδελφοι, θα ήθελα να έχω την αμέριστη προσοχή σας. Όπως γνωρίζετε, έχουμε σήμερα το πρωί, μια ώρα ψηφοφοριών που είναι αρκετά δύσκολο να διεξαχθεί εφόσον πρέπει, όπως ανακοινώθηκε, να διακόψουμε στις 12 το μεσημέρι ακριβώς, για να υποδεχθούμε τον Πρόεδρο της Πορτογαλικής Δημοκρατίας, και να ξαναρχίσουμε κατόπιν. Επιπλέον, τα πράγματα δεν θα είναι ιδιαίτερα εύκολα διότι, όπως γνωρίζετε, έχουμε αρκετές κρίσιμες ψηφοφορίες για ευαίσθητα θέματα.
<P>
Έτσι, θα επιθυμούσα, για να αντιμετωπίσουμε καλύτερα την παρούσα κατάσταση, να επανέλθω στην πρόταση την οποία είχα θέσει σήμερα το πρωί και η οποία βελτιώθηκε από επισημάνσεις που μου μετέφεραν ορισμένοι συνάδελφοι.
<P>
Για σήμερα το πρωί, και μόνο για σήμερα το πρωί, το τονίζω, και περιμένοντας για άλλη μια φορά να αλλάξουμε τη σειρά των πραγμάτων - όλοι έχουμε συνείδηση, είμαι βέβαιη, ότι αυτό επιβάλλεται και εξάλλου η υπόδειξη που έγινε από έναν συνάδελφο σήμερα το πρωί, να συνεδριάσουν εκ νέου οι Πρόεδροι των ομάδων με τα μέλη του Προεδρείου για να επανεξετάσουν την κατάσταση, μου φαίνεται εξαιρετική - προτού λοιπόν αλλάξουμε τη σειρά των πραγμάτων, σας προτείνω, για σήμερα το πρωί μόνο, όταν λήξουν οι ψηφοφορίες σας - με παρακολουθείτε - όσοι από εσάς εκτιμούν, κατά το πνεύμα και τη συνείδησή τους, ότι δεν έπρεπε να συμμετάσχουν σε ορισμένες από αυτές τις ψηφοφορίες, να το επισημάνουν απλούστατα, κατά τη διάρκεια της ημέρας, στις υπηρεσίες της γραμματείας.
<P>
Κάτι τέτοιο θα μας επιτρέψει να ψηφίσουμε έντιμα τις πολύ σημαντικές εκθέσεις τις οποίες έχουμε να ψηφίσουμε σήμερα το πρωί. Εξυπακούεται ότι, αν κάποιοι συνάδελφοι προτιμήσουν σε κάθε ονομαστική ψηφοφορία να επισημάνουν την πρόθεσή τους, είναι δικαίωμά τους και θα το σεβαστώ απολύτως. Η πρότασή μου, για άλλη μια φορά, έχει μοναδικό στόχο να μας επιτρέψει να εργαστούμε όσο γίνεται πιο αποτελεσματικά σήμερα το πρωί.

<SPEAKER ID=78 NAME="Falconer">
Κυρία Πρόεδρε, κατανοώ ότι θέλετε να επιταχύνετε την ημερήσια διάταξη, αλλά το πρόβλημά μου είναι ότι, αν αποδεχθούμε ό, τι προτείνετε, τότε θα δημιουργηθεί προηγούμενο για το μέλλον. Πράγματι, πιστεύω ότι το Προεδρείο, με τη σοφία που το διακρίνει, αφού άκουσε αυτή την εξομολόγηση σήμερα το πρωί, θα ήθελε να επανεξετάσει τα εν λόγω ζητήματα. Θέλουμε μια εγγύηση ότι αυτό θα ισχύσει μόνο για την παρούσα συνεδρίαση και ότι θα έχουμε το δικαίωμα να επιστρέψουμε στις προηγούμενες κατευθυντήριες γραμμμές του Προεδρείου. Δεύτερον, θα θέλαμε μια εγγύηση ότι το Προεδρείο δεν θα αναμείνει τρεις μήνες για να επανεξετάσει τα εν λόγω ζητήματα, αλλά θα τα αναθεωρήσει εντός των τριών επόμενων ημερών. Τούτο θα συνιστά πρόσθετη εγγύηση που, όπως πιστεύω, θα χρειαστεί πολύ καιρό για να ειρηνεύσει το Σώμα και να μας επιτρέψει να συνεχίσουμε.

<SPEAKER ID=79 NAME="Πρόεδρος">
Κύριε Falconer, νομίζω πως υπήρξα σαφής, αλλά σας ευχαριστώ που μου δίνετε για άλλη μια φορά την ευκαιρία να κάνω ορισμένες διευκρινίσεις. Η πρόταση την οποία σας υπέβαλα, έχοντας απόλυτη συνείδηση πως δεν είναι τέλεια, κανένα σύστημα όμως δεν είναι τέλειο, ισχύει μόνο για σήμερα το πρωί, και μάλιστα δεδομένης της έκτακτης σημερινής κατάστασης, η οποία μας αναγκάζει να διακόψουμε τις ψηφοφορίες μας επί μισή ώρα, για τους γνωστούς σε όλους μας λόγους.

<SPEAKER ID=80 NAME="Corbett">
Κυρία Πρόεδρε, έχετε απόλυτο δίκιο, δεν υπάρχει κανένας λόγος να συνεχίσουμε τη συζήτηση, αλλά υπάρχει μια πολύ εύκολη λύση για αυτό. Μπορείτε να υπενθυμίσετε στους βουλευτές που αισθάνονται ότι δεν μπορούν να ψηφίσουν υπέρ ή κατά μιας συγκεκριμένης πρότασης, ότι όντως έχουμε ένα τρίτο κουμπί στο μηχάνημα για τις ψηφοφορίες, το οποίο μπορούν να πατήσουν, δηλαδή το κουμπί της αποχής. Είναι πολύ εύκολο να βρουν και να πατήσουν αυτό το κουμπί· δεν πρέπει να είναι δύσκολο για οποιονδήποτε βουλευτή.

<SPEAKER ID=81 NAME="Πρόεδρος">
Όχι, κύριε Corbett, η αποχή και η μη συμμετοχή στην ψηφοφορία δεν έχουν το ίδιο νόημα. Νομίζω ότι είναι πολύ σαφές και ο καθένας οφείλει να το ξέρει.

<SPEAKER ID=82 LANGUAGE="DE" NAME="Rόbig">
Κυρία Πρόεδρε, θα ήθελα να αναφερθώ στο περιστατικό που συνέβη σήμερα το πρωί κατά τη διάρκεια του οποίου απορρίφθηκε το κατεπείγον ψήφισμα που καταθέσαμε σχετικά με την εγκληματικότητα στις Βρυξέλλες. Θα πρέπει να ασχοληθούμε σοβαρά με το φόβο των μελών και των συνεργατών του Σώματος, καθώς και του πληθυσμού. Η πρόταση για τη συζήτηση του θέματος στο Κοινοβούλιο υπεγράφη από 50 μέλη. Παρ· όλα αυτά απορρίφθηκε. Θα ήθελα συνεπώς να καλέσω την Επιτροπή Κανονισμού, Ελέγχου της Εντολής και Ασυλιών να ασχοληθεί με την υπόθεση αυτή, προκειμένου να εξετάσει πώς πρέπει να αξιολογηθεί.

<SPEAKER ID=83 NAME="Πρόεδρος">
Ευχαριστώ Κύριε Rόbig. Ευχαρίστως σημειώνω το αίτημά σας.
<P>
(Η Πρόεδρος διαπιστώνει ότι η πρότασή της δεν απορρίπτεται)

<CHAPTER ID=4>
Ψηφοφορίες
<SPEAKER ID=84 LANGUAGE="NL" NAME="Martens">
Κυρία Πρόεδρε, χθες υποβάλαμε μια αίτηση να ψηφίσουμε πρώτα για την έκθεση Hautala.

<SPEAKER ID=85 NAME="Πρόεδρος">
Αγαπητοί μου συνάδελφοι, υπάρχει μια αίτηση τροποποίησης της σειράς των ψηφοφοριών των εκθέσεων Lange και Hautala.Τη θέτω σε ψηφοφορία Το Σώμα αποφασίζει.
<P>
(Το Σώμα παρέχει σύμφωνη γνώμη όσον αφορά την τροποποίηση της σειράς των ψηφοφοριών)

<SPEAKER ID=86 LANGUAGE="FR" NAME="Dell'Alba">
Κυρία Πρόεδρε, θα ήθελα να μάθω αν το γεγονός ότι ακούσαμε την εξαιρετική ομιλία του Προέδρου της Πορτογαλίας μπορεί να ληφθεί υπόψη στον υπολογισμό των βουλευτικών αποζημιώσεων και με ποιο τρόπο το Προεδρείο σκοπεύει να ασχοληθεί με το θέμα. Για παράδειγμα, εκείνοι οι οποίοι χειροκρότησαν θα μπορούσαν να καταγραφούν ως παρόντες ενώ εκείνοι οι οποίοι δεν το έκαναν ως απόντες.

<SPEAKER ID=87 NAME="Πρόεδρος">
Κύριε Dell'Alba, λυπάμαι αλλά έχουμε στη διάθεσή μας ακριβώς είκοσι λεπτά για να ολοκληρώσουμε πολύ σπουδαίες ψηφοφορίες.

<SPEAKER ID=88 LANGUAGE="ES" NAME="Valdivielso de Cuι">
Κυρία Πρόεδρε, κατά την παρέμβαση του Προέδρου της Πορτογαλικής Δημοκρατίας, τουλάχιστον δύο φορές χτύπησαν τηλέφωνα εντός της αίθουσας. Το ένα από αυτά εννέα φορές. Πιστεύω πως αυτό είναι ενοχλητικό και αποτελεί έλλειψη σεβασμού προς αυτήν την Συνέλευση να λειτουργούν τηλέφωνα κατά την διάρκεια μιας ομιλίας.

<SPEAKER ID=89 NAME="Πρόεδρος">
Αγαπητέ συνάδελφε, έχετε τόσο πολύ δίκιο ώστε μπορώ να σας πω ότι οι κοσμήτορες ήδη έκαναν μια σύσταση προς αυτήν την κατεύθυνση σε όλους τους βουλευτές. Οπωσδήποτε σας άκουσαν και θα επαναλάβουν κατά πάσα πιθανότητα τη σύσταση με μεγαλύτερο σθένος.

<SPEAKER ID=90 LANGUAGE="IT" NAME="Marinucci">
Κυρία Πρόεδρε, με συγχωρείτε για το χρόνο που θα αναλώσω, αλλά μια και ένα απότα δύο τηλέφωνα ήταν το δικό μου, και συνεπώς είμαι μία εκ των ενόχων, θα ήθελα να ζητήσω συγνώμη από το Σώμα. Βγήκα από την Αίθουσα για μια στιγμή γιατί με ζήτησαν επειγόντως έξω και άφησα εδώ την τσάντα μου. Δεν ήμουν συνεπώς παρούσα την στιγμή που χτύπησε το τηλέφωνο. Συνήθως το κλείνω όταν μπαίνω στην Αίθουσα, αλλά ωστόσο σήμερα το πρωί δεν το έκανα. Ζητώ συνεπώς συγνώμη από όλους τους συναδέλφους.
<P>
(Χειροκροτήματα)

<SPEAKER ID=91 NAME="Πρόεδρος">
Ευχαριστώ, αγαπητή συνάδελφε. Επιτρέψτε μου να πω ότι αμαρτία εξομολογουμένη ουκ έστι αμαρτία.

<SPEAKER ID=92 NAME="Bloch von Blottnitz">
Κυρία Πρόεδρε, πιστεύω ότι δεν θα περιμένατε τίποτε άλλο παρά ότι θα διαμαρτυρηθώ πάρα πολύ έντονα από τη θέση αυτή, όχι εναντίον σας, αξιότιμη κυρία Πρόεδρε, αλλά εναντίον του Προέδρου μας, επειδή κρίνω ότι η διαδικασία αυτή είναι εντελώς απαράδεκτη. Και θα σας εξηγήσω γιατί. Παραθέτω το άρθρο 72, παράγραφος 2: μια τροπολογία, περί ης ο λόγος, θεωρείται παραδεκτή μόνον αν αποσκοπεί στην τροποποίηση τμήματος του κειμένου της κοινής θέσης που δεν υπήρχε ή υπήρχε με διαφορετικό περιεχόμενο στην πρόταση η οποία είχε υποβληθεί σε πρώτη ανάγνωση χωρίς να συνιστά ουσιώδη τροποποίηση κατά την έννοια του άρθρου 62.
<P>
Θα ήθελα να τονίσω ότι μπορεί μεν να έχουμε περάσει στη δεύτερη ανάγνωση της οδηγίας-πλαισίου, αλλά ότι δεν έχει πραγματοποιηθεί η πρώτη ανάγνωση, επειδή τότε δεν είχε υποβληθεί καμία οδηγία-πλαίσιο. Αυτό είναι το πρώτο σημείο. Δεύτερον, εάν είχαμε τότε καταθέσει τροπολογίες, με αφορμή την οδηγία για τα μπαχαρικά, σύμφωνα με τις οποίες η ακτινοβολία είτε θα έπρεπε να αποδεικνύεται αναλυτικώς είτε θα έπρεπε να χρησιμοποιούμε τυποποιημένες μεθόδους, τότε όλοι θα μας περιγελούσαν σήμερα, και δικαιολογημένα, και θα έλεγαν για μένα - ήμουν και τότε εισηγήτρια του θέματος - ότι έχω χάσει τα μυαλά μου, επειδή τότε - και μερικοί το πιστεύουν ακόμη και σήμερα - πριν από οκτώμισι χρόνια, οι μέθοδοι αυτοί δεν υπήρχαν καν. Συνεπώς, δεν ήταν δυνατό να ζητήσουμε την εφαρμογή τους. Εάν το κάνουμε αυτό σήμερα είναι γιατί είναι απολύτως απαραίτητο, δεδομένου ότι πρόκειται για μια οδηγία-πλαίσιο. Δεν μπορούμε να επιτρέψουμε την ακτινοβολία χωρίς να προβλέπουμε παράλληλα και αναλυτικές μεθόδους ελέγχου, γιατί για ποιο λόγο χρειαζόμαστε τότε μια περιγραφή, εφόσον δεν ελέγχουμε εάν τα προϊόντα ακτινοβολούνται;
<P>
Αυτό έχει εξαιρετική σημασία. Όχι για τα μπαχαρικά, αλλά για τον κατάλογο των εγκεκριμένων προϊόντων, ο οποίος θα καταρτιστεί με την έγκριση της οδηγίας-πλαισίου, που θα τεθεί στη συνέχεια σε ισχύ. Αυτό δεν πρόκειται ποτέ να πάψει να είναι γεγονός, είτε διαμαρτυρηθείτε είτε όχι. Το θέμα είναι...
<P>
(Η Πρόεδρος διακόπτει την ομιλήτρια)

<SPEAKER ID=93 NAME="Πρόεδρος">
Σας ακούσαμε, κυρία Bloch von Blottnitz. Ο καθένας κατάλαβε το πρόβλημα το οποίο αντιμετωπίζουμε και το οποίο ξεκινά από το γεγονός ότι το Συμβούλιο χρειάστηκε μερικά χρόνια για να στείλει την κοινή θέση μετά την πρώτη ανάγνωση. Πιστεύω πως όλο το κακό προέρχεται από εκεί. Ο καθένας το γνωρίζει.
<P>
Θα ήθελα να ακούσω, αν φυσικά δεν έχει ο ίδιος καμιά αντίρρηση, τον Πρόεδρο της Επιτροπής Περιβάλλοντος, Δημόσιας Υγείας και Προστασίας των Καταναλωτών, κ. Kenneth Collins.

<SPEAKER ID=94 NAME="Collins, Kenneth">
Κυρία Πρόεδρε, οφείλω να ομολογήσω ότι μπορούμε μόνο να θαυμάσουμε την επιμονή της κ. Bloch von Blottnitz. Χωρίς να υπεισέρχομαι στις λεπτομέρειες του ζητήματος, το πρόβλημα έγκειται στα άρθρα 72 και 62 του Κανονισμού. Στο σχετικό απόσπασμα από το άρθρο 62 ορίζεται ότι "εάν λόγω παρόδου του χρόνου ή αλλαγής των περιστάσεων, μεταβληθεί ουσιαστικά η φύση του προβλήματος που αφορά η πρόταση», τότε αναλαμβάνουμε συγκεκριμένη δράση.
<P>
Εκτιμούσα, στο πλαίσιο της επιτροπής, ότι η φύση του προβλήματος δεν έχει μεταβληθεί στο διάστημα που μεσολάβησε μεταξύ της πρώτης ανάγνωσης και τώρα: εξακολουθούμε να αντιμετωπίζουμε προβλήματα με την ακτινοβολία, γνωρίζουμε ότι τα προβλήματα αυτά δυνητικά υπάρχουν, και χρειαζόμαστε μια οδηγία για να ελέγξουμε την κατάσταση αυτή. Επομένως, η φύση του προβλήματος δεν άλλαξε.
<P>
Στη συνέχεια, θα εξετάσουμε το άρθρο 72, που αφορά τις τροπολογίες στην κοινή θέση του Συμβουλίου. Δεν έχουμε το δικαίωμα να να αποδεχόμαστε τροπολογίες που δεν συγκέντρωσαν την πλειοψηφία κατά την πρώτη ανάγνωση, εκτός αν πρόκειται για νέα στοιχεία που ανακινούνται από το Συμβούλιο για τη διαμόρφωση της κοινής θέσης του. Η άποψή μου στην επιτροπή ήταν ότι, όσο λυπηρό και αν ήταν για την κ. Bloch von Blottnitz, οι τροπολογίες που αναζητούσε να καταχωρίσει δεν συγκέντρωσαν την πλειοψηφία κατά την πρώτη ανάγνωση, δεν επανυποβλήθηκαν, δεν υποβλήθηκαν προσφάτως από το Συμβούλιο, δεν σχετίζονταν με καταστάσεις που έχουν μεταβληθεί ή με τροποποιημένα προβλήματα από την αρχή και, για τον λόγο αυτό, ήταν μη παραδεκτές.
<P>
Κυρία Πρόεδρε, θα ήθελα να επιστήσω την προσοχή του Σώματος και τη δική σας σε μία από τις πλέον υπέροχες φράσεις του Κανονισμού. Στο τέλος ακριβώς του άρθρου 72, παράγραφος 2, ορίζεται ότι "η απόφαση του Προέδρου να κηρύξει τροπολογία παραδεκτή ή μη, δεν μπορεί να αμφισβητηθεί.» Συνιστώ την πρόταση αυτή στο Σώμα και σε εσάς.

<SPEAKER ID=95 NAME="Crowley">
Κυρία Πρόεδρε, δεν επιθυμώ να καθυστερήσω τη διαδικασία, αλλά έχοντας ακούσει και τους δύο ομιλητές που προηγήθηκαν από εμένα σχετικά με τα προβλήματα που συνδέονται με τις τροπολογίες κ.ο.κ., προτείνω στο Σώμα την εκ νέου παραπομπή της εν λόγω πρότασης για επανεξέταση στην αρμόδια επιτροπή, μέχρι να διαμορφωθεί το κατάλληλο κείμενο που θα μπορούμε όλοι να αποδεχθούμε.

<SPEAKER ID=96 NAME="Πρόεδρος">
Κύριε Crowley, δεν έλαβα καμία αίτηση προς αυτή την κατεύθυνση.
<P>
(Η Πρόεδρος κηρύσσει εγκριθείσες τις δύο κοινές θέσεις όπως τροποποιήθηκαν

<SPEAKER ID=97 NAME="Bonde, Sandbζk, Lis Jensen και Krarup">
Μπορούμε να υποστηρίξουμε την πρωτοβουλία για την αύξηση του ελέγχου των τροφίμων στην παραγωγή και στον τόπο προορισμού. Πρέπει να εστιάσουμε την προσοχή μας στην ασφάλεια των καταναλωτών. Εντούτοις, είναι σημαντικό ο εν λόγω έλεγχος να μην αντικαταστήσει τον συνοριακό έλεγχο. Ο συνοριακός έλεγχος είναι σημαντικός, όπως άλλωστε έδειξε και η υπόθεση της ΣΕΒ, και δεν μπορεί να αντικατασταθεί από έναν έλεγχο κατά το στάδιο της παραγωγής ή στον τόπο προορισμού.
<P>
Σύσταση για τη δεύτερη ανάγνωση Hautala (Α4-0038/98)
<SPEAKER ID=98 NAME="Ahlqvist, Andersson, Hulthιn, Lφφw, Theorin, Waidelich και Wibe">
Εμείς οι Σουηδοί σοσιαλδημοκράτες καλωσορίζουμε την πρωτοβουλία για την μείωση των ατμοσφαιρικών ρύπων που προέρχονται από τα οχήματα με κινητήρα, που αποτελεί ολόκληρο το πακέτο Auto-Oil. Το αποτέλεσμα είναι υψίστης σημασίας τόσο για την υγεία των ανθρώπων όσο και για το περιβάλλον.
<P>
Όμως τόσο οι αποφάσεις του Κοινοβουλίου όσο και του Συμβουλίου όσον αφορά τις οριακές τιμές για το περιεχόμενο σε θείο στην βενζίνη και το ντήζελ απέχουν πολύ από αυτό που είναι εφικτό και επιθυμητό. Γι' αυτό, με απογοήτευση διαπιστώνουμε ότι η εισηγήτρια του Κοινοβουλίου κ. Hautala, αναγκάστηκε να συμβιβαστεί με τις τιμές που πρότεινε το Συμβούλιο. Θα προτιμούσαμε να παρέμενε το Κοινοβούλιο σταθερό στις αποφάσεις που ελήφθησαν κατά την πρώτη ανάγνωση.
<P>
Εκτός αυτού, θεωρούμε ότι οι πολύ σκληρές προτάσεις για τα αρώματα, τα οποία παρά τον συμβιβασμό για το περιεχόμενο σε θείο είναι αμετάβλητα, είναι παραπλανητικές. Θεωρούμε ότι οι οριακές τιμές για το θείο είναι πολύ σημαντικότερες και φοβούμαστε ότι η απόφαση του Κοινοβουλίου στέλνει λάθος μήνυμα στην πετρελαϊκή βιομηχανία, κάτι που δεν αποτελεί τη σωστή προτεραιότητα όσον αφορά την υγεία και το περιβάλλον.

<SPEAKER ID=99 NAME="Caudron">
Μελέτησα με ιδιαίτερη προσοχή την έκθεση της συναδέλφου μας Heidi Hautalα. Της απευθύνω τα συγχαρητήριά μου για το εύρος της εργασίας της. Ωστόσο, τείνω να διατηρήσω κάποιες επιφυλάξεις απέναντι σε ορισμένες διατάξεις τις οποίες κρίνω ολίγον μαξιμαλιστικές, και αυτό παρόλη τη σημασία που αποδίδω στη διαφύλαξη του περιβάλλοντος. Έτσι, δεν συμμερίζομαι τις υποδείξεις τις οποίες προτείνει η εισηγήτρια, διότι οι δαπάνες που επιβαρύνουν τους βιομήχανους είναι υπερβαίνουν σαφώς το όφελος που θα αποκομίσει το περιβάλλον. Είμαι πεπεισμένος ότι υπάρχουν άλλες λύσεις.
<P>
Θα πρέπει λοιπόν να κρατήσουμε τις προτάσεις του προγράμματος Αuto-Οil, οι οποίες επιβάλλουν ένα πλαίσιο πιεστικό αλλά βραχυπρόθεσμο. Και το σημαντικό είναι να αρχίσουμε να τις πραγματοποιούμε.
<P>
Το πρόγραμμα αυτό μας επιτρέπει να λάβουμε υπόψη την επίδραση τέτοιων μέτρων στην πετρελαιοβιομηχανία, η οποία αν και ικανή να προσαρμοστεί στις αρχικές απαιτήσεις, μπορεί να βρεθεί αντιμέτωπη με ορισμένες δυσκολίες σε περίπτωση που οι διατάξεις του προγράμματος του Ευρωπαϊκού Κοινοβουλίου γίνονταν αυστηρότερες. Κατά την άποψή μου, το ζήτημα δεν είναι να υποκύψουμε στον εκβιασμό που αφορά τις θέσεις εργασίας, αλλά μονάχα να επιβεβαιώσουμε τη διάθεσή μας να διαφυλάξουμε τη βιομηχανική ανταγωνιστικότητα ενός τομέα ο οποίος υποβάλλεται σε έναν επίμονο διεθνή ανταγωνισμό.
<P>
Εκτιμώ ότι θα πρέπει να έχουμε υπόψη μας τρεις παραμέτρους: το κόστος, την αποτελεσματικότητα και την ανταγωνιστικότητα, και να τα θέσουμε, όσο το δυνατόν καλύτερα, σε εφαρμογή στα χρονικά πλαίσια που έχουν οριστεί. Επιπλέον, δεν μπορούμε να αψηφούμε το γεγονός ότι το αποτέλεσμα εξαρτάται κατά κύριο λόγο από την κατάσταση του στόλου των ευρωπαϊκών αυτοκινήτων και ότι, αν υπάρξουν κάποια επιπλέον έξοδα, θα είναι, κατά προτεραιότητα, για να ανανεωθεί.

<SPEAKER ID=100 NAME="Cushnahan">
Δυστυχώς, δεν μπορώ να υποστηρίξω όλες τις συστάσεις της παρούσας έκθεσης εξαιτίας του κόστους που συνεπάγεται για τους ιρλανδούς καταναλωτές. Η αρχική πρόταση της Επιτροπής, την οποία είχε υποστηρίξει το Συμβούλιο, ήταν αποδεκτή αλλά, όπως τροποποιείται από την παρούσα έκθεση, θα εξαπλασίαζε το κόστος.
<P>
Θα πρέπει επίσης να επισημάνω ότι η Ιρλανδία τα καταφέρνει ήδη καλά με τους σημερινούς στόχους ορίων μολονότι είμαι σίγουρος ότι θα θέλαμε να βελτιωθούμε σε αυτό αρκεί το οικονομικό κόστος να μην είναι ιδιαίτερα βαρύ.

<SPEAKER ID=101 NAME="Dνez de Rivera Icaza">
Μου είναι αδιανόητη μια ψήφος από ένα νότιο τμήμα της Ένωσης, εφόσον κανείς δεν εξέφρασε ούτε ένα επιχείρημα το οποίο να στηρίζει αυτήν την αρνητική θέση στη χθεσινοβραδυνή συζήτηση. Η θέση αυτή λάμπει δια της απουσίας της. Γιατί;
<P>
Υποστηρίζω τα επιχειρήματα τα οποία εκφράσθηκαν χθές, για να αιτιολογήσω την ψήφο μου.

<SPEAKER ID=102 NAME="Elmalan">
Κατόπιν αίτησης του Ευρωπαϊκού Κοινοβουλίου και του Συμβουλίου, η Επιτροπή ενέκρινε το πρόγραμμα, το αποκαλούμενο "Αuto-Οil», προκειμένου να βελτιώσει την ποιότητα της ατμόσφαιρας καθιστώντας τα οδικά μέσα μεταφοράς λιγότερο ρυπογόνα τα ερχόμενα χρόνια. Για τον σκοπό αυτό, η Επιτροπή παρουσίασε δυο οδηγίες οι οποίες στοχεύουν αφενός στη μείωση των εκπομπών των οχημάτων και αφετέρου στη βελτίωση της ποιότητας των καυσίμων.
<P>
Κατά τη διάρκεια της πρώτης ανάγνωσης, το Ευρωπαϊκό Κοινοβούλιο ενέκρινε έναν μεγάλο αριθμό τροπολογιών που στόχευαν στην ενίσχυση των προτεινόμενων από την Επιτροπή προδιαγραφών. Το Συμβούλιο αποδέχθηκε ένα μέρος από αυτές δίχως ωστόσο να συγκρατήσει τις πιεστικές ρυθμίσεις τις οποίες απαιτούσε το Ευρωπαϊκό Κοινοβούλιο για το έτος 2005.
<P>
Βρισκόμαστε αυτή τη στιγμή στη διαδικασία δεύτερης ανάγνωσης προκειμένου να συναχθεί μια συμφωνία για την κοινή θέση του Συμβουλίου. Η Επιτροπή Περιβάλλοντος, η οποία εκτιμά ότι τα βήματα του Συμβουλίου παραμένουν ανεπαρκή, συγκράτησε το μεγαλύτερο μέρος των τροπολογιών που είχαν εγκριθεί κατά την πρώτη αναγνώση από το Ευρωπαϊκό Κοινοβούλιο.
<P>
Είμαι θετικός απέναντι στην ενίσχυση μέτρων που θα επιφέρουν τη μείωση της ρύπανσης και τη βελτίωση της ποιότητας της ατμόσφαιρας. Ωστόσο, εκτιμώ ότι ορισμένες τροπολογίες της Επιτροπής Περιβάλλοντος δεν λαμβάνουν αρκετά υπόψη τις οικονομικές και κοινωνικές πτυχές του ζητήματος. Η εφαρμογή τους είναι πιθανό να έχει υψηλό κόστος και να επιφέρει την κατάργηση θέσεων εργασίας.
<P>
Κατά την άποψή μου, η κοινή θέση του Συμβουλίου αντιπροσωπεύει τη χρυσή τομή ανάμεσα στην αναγκαιότητα για αποτελεσματικότερη προστασία του περιβάλλοντος και τη διαφύλαξη της απασχόλησης, οι οποίες με υπερβολικά πιεστικά και δαπανηρά μέτρα ενδέχεται να τεθούν σε κίνδυνο. Προτείνω επίσης να ληφθούν μέτρα για να επιταχύνουμε την αντικατάσταση των παλαιότερων αυτοκινήτων και για την ανάπτυξη της έρευνας, κυρίως στον τομέα του σχεδιασμού των κινητήρων, της βελτίωσης της συντήρησης των κινητήρων και της χρήσης νέων καυσίμων.

<SPEAKER ID=103 NAME="Gahrton, Holm και Lindholm">
Για το περιβάλλον και τους κατοίκους των χωρών της ΕΕ και του κόσμου, το καλύτερο θα ήταν, φυσικά, αν είχε εγκριθεί η πρόταση του Ευρωπαϊκού Κοινοβουλίου κατά την πρώτη ανάγνωση. Δυστυχώς, τόσο το Συμβούλιο όσο και Επιτροπή υποχώρησαν στις πιέσεις της πετρελαϊκής βιομηχανίας και δεν έκαναν δεκτές αυτές τις αναγκαίες προϋποθέσεις.
<P>
Σ' αυτή την δεύτερη ανάγνωση αναγκάστηκε και η εισηγήτρια να τροποποιήσει ένα μέρος των προϋποθέσεων, κυρίως έπειτα από πιέσεις από τις συντηρητικές παραταξιακές ομάδες του Ευρωπαϊκού Κοινοβουλίου, για να μπορέσει να επιτύχει την απαιτούμενη πλειοψηφία στο Σώμα. Ως εκ τούτου, από την δική μας οπτική, η πρόταση δεν είναι η καλύτερη δυνατή, αλλά παρόλα αυτά είναι σαφώς αποδεκτή.
<P>
Η σημερινή ψηφοφορία κατέδειξε ότι ο συμβιβασμός εντός του Ευρωπαικού Κοινοβουλίου έχει πολύ μεγάλη στήριξη. Ας ελπίσουμε ότι το αποτέλεσμα θα επηρεάσει και το Συμβούλιο και την Επιτροπή, ώστε να παραιτηθούν από την αντίστασή τους προς την πρόταση του Ευρωπαϊκού Κοινοβουλίου. Προϋποθέτουμε ότι η σουηδική κυβέρνηση θα υποστηρίξει και θα υπερψηφίσει στο Συμβούλιο Υπουργών τις προϋποθέσεις του Ευρωπαϊκού Κοινοβουλίου.

<SPEAKER ID=104 NAME="Lienemann">
Η βελτίωση της ποιότητας της βενζίνης θα έχει άμεσα μείζονα αποτελέσματα στο περιβάλλον. Οι προτάσεις της κ. Hautala θα μειώσουν κατά 20 % τη ρύπανση από τα αυτοκίνητα.
<P>
Δεν μπορούμε να δεχθούμε τις ρητορίες των μεγάλων επιχειρήσεων πετρελαίου, οι οποίες θέλουν να πείσουν τους εργαζόμενούς τους ότι θα κλείσουν τα διυλιστήρια επειδή οι αξιώσεις μας θα έχουν φιλόδοξες προδιαγραφές. Οι εκτιμήσεις που πραγματοποίησαν αυτές οι επιχειρήσεις είναι εμφανώς υπερβολικές. Όλα τα ενδιαφερόμενα γραφεία μελετών και υπουργεία μειώνουν αισθητά τα συνεπαγόμενα έξοδα. Ένα είναι βέβαιο: οι μεγάλες επιχειρήσεις είχαν ουσιώδη κέρδη που τους επιτρέπουν να επενδύσουν για τον εκσυγχρονισμό των διυλιστηρίων, τα οποία άφησαν μερικές φορές να γίνουν λίγο ή πολύ απαρχαιωμένα, ανταποκρινόμενοι στις ανάγκες του περιβάλλοντος. Εξάλλου, γνωρίζουν καλά ότι πλέον η διεθνής αγορά της βενζίνης δεν θα ξεφύγει από αυτές τις εξελίξεις (που ήδη έχουν ξεκινήσει στις Ηνωμένες Πολιτείες).
<P>
Η Ευρώπη βιώνεται συχνά ως απόμακρη ή πιεστική από τους συμπολίτες μας. Σήμερα, για ένα θέμα που μας αφορά όλους στην καθημερινότητά μας, δύναται να αντικατοπτρίσει την ελπίδα των λαών, την ευημερία και την πρόοδο των περισσοτέρων. Οφείλουμε να υπερψηφίσουμε τις εκθέσεις Lange και Hautala. Έτσι, το Ευρωπαϊκό Κοινοβούλιο θα βρίσκεται στο ραντεβού με την Ιστορία.

<SPEAKER ID=105 NAME="Lindqvist">
Σ' αυτήν την υπόθεση υφίσταται η ίδια πολιτική κατάσταση όπως και στο θέμα των εκπομπών των οχημάτων με κινητήρα. Η Επιτροπή φρενάρει και το Κοινοβούλιο θέλει να ωθήσει προς περισσότερο βιώσιμες, μακροπρόθεσμα, περιβαλλοντικές προδιαγραφές για τα καύσιμα βενζίνης και ντήζελ. Η ίδια κατάσταση ισχύει εδώ επίσης για τη βιομηχανία: όταν οι προδιαγραφές για μείωση των εκπομπών και των προσθέτων, π.χ. μόλυβδος στην βενζίνη, έγιναν αυστηρότερες, αυτές μπόρεσαν να ικανοποιηθούν γρήγορα από τη βιομηχανία βενζίνης και πετρελαίου.
<P>
Η πρόταση της Επιτροπής δεν προχωράει αρκετά σε βάθος και πρέπει να γίνει αυστηρότερη. Απαιτούνται καλύτερα πρότυπα ποιότητας για τα καύσιμα, αυστηρές προδιαγραφές για την κυκλοφορία στις πόλεις και διαφοροποιημένοι φορολογικοί συντελεστές, που να δίνουν κίνητρα για χρήση ηλεκτροκίνητων αυτοκινήτων και νέων, φιλικών προς το περιβάλλον, καυσίμων, όπως η αιθανόλη. Οι οριακές τιμές και χρόνοι πρέπει να είναι, όπως στην έκθεση Lange, υποχρεωτικά για τα έτη 2000 και 2005, και οι παρεκκλίσεις θα πρέπει να είναι πολύ αυστηρές.
<P>
Οι προϋποθέσεις για τις οριακές τιμές πρέπει να είναι όσο το δυνατόν πιο αυστηρές. Για το θείο πρέπει να είναι 30 mg/kg, τόσο για τη βενζίνη όσο και για το ντήζελ.
<P>
Αντιλαμβάνομαι την πρόταση της εισηγήτριας ως ρεαλιστική και απολύτως υλοποιήσιμη, γι' αυτό μπορεί να έχει πολύ μεγάλη σημασία από πλευράς περιβαλλοντικής πολιτικής.

<SPEAKER ID=106 NAME="des Places">
Η γαλλική και η ευρωπαϊκή κοινή γνώμη έχει ευαισθητοποιηθεί όσον αφορά τις συνέπειες που έχει στην υγεία η ρύπανση που προέρχεται από τις εκπομπές των οχημάτων. Για να μειωθεί αυτή η ρύπανση, χρειάζεται αφενός η βελτίωση των κινητήρων και αφετέρου η ενίσχυση των επιβαλλόμενων στα καύσιμα προδιαγραφών.
<P>
Η πραγματική μείωση των επιτρεπόμενων ορίων περιεκτικότητας σε θείο και αρωματικές ενώσεις πρέπει να ευνοείται μέσω της εισαγωγής οξυγονούχων ενώσεων που προέρχονται, μεταξύ άλλων, από βιοκαύσιμα.
<P>
Πράγματι, η προσθήκη βιοκαυσίμων προσφέρει μια άμεση λύση για τη μείωση της ρύπανσης, χάρη στη μηδαμινή περιεκτικότητά τους σε θειούχεις ενώσεις και στην ικανότητά τους να βελτιώνουν την καύση.
<P>
Για τον τομέα της γεωργίας, η παραγωγή ανανεώσιμης πρώτης ύλης που προορίζεται για την παραγωγή βιοκαυσίμων αποτελεί μια οδό καθοριστικής διαφοροποίησης, επιτρέποντας τη χρήση του χώρου της υπαίθρου.
<P>
Για όλους αυτούς τους διαφορετικούς λόγους, ψήφισα, όπως η πλειοψηφία των συναδέλφων μου, υπέρ της ενίσχυσης των επιβαλλόμενων προδιαγραφών για τα καύσιμα, προκειμένου να αναπτυχθούν έτσι τα βιοκαύσιμα, με την προϋπόθεση, φυσικά, η Ευρωπαϊκή Ένωση θα δεχθεί ότι τα κράτη μέλη θα μπορέσουν να προσαρμόσουν αναλόγως την έμμεση φορολογία τους ώστε να πριμοδοτηθεί μια πιο καθαρή μορφή ενέργειας.

<SPEAKER ID=107 NAME="Souchet">
Για να καταπολεμηθεί η ατμοσφαιρική ρύπανση που προκαλείται από τα αυτοκίνητα οχήματα, χρειάζεται να δράσουμε επί των τεχνικών προδιαγραφών και επί της σύνθεσης των καυσίμων. Αν τεθούν σε λειτουργία οχήματα τα οποία ανταποκρίνονται σε νέες τεχνικές προδιαγραφές, δεν θα μπορέσουμε παρά να έχουμε, μεσοπρόθεσμα, κλιμακωτές συνέπειες, οι οποίες ανταποκρίνονται στη σταδιακή ανανέωση του στόλου των αυτοκινήτων στα κράτη μέλη της Ευρωπαϊκής Ένωσης.
<P>
Αντιθέτως, η χρήση καυσίμων που ανταποκρίνονται σε προδιαγραφές που περισσότερο φιλικές προς το περιβάλλον θα επιφέρει άμεσες συνέπειες.
<P>
Για τον σκοπό αυτό, θα πρέπει να αναζητηθεί κατά προτεραιότητα μια πραγματική μείωση της επιτρεπόμενης περιεκτικότητας σε θειούχες και αρωματικές ενώσεις (κυρίως σε βενζόλιο) σε σχέση με τις παρατηρούμενες τωρινές περιεκτικότητες. Η ενσωμάτωση οξυγόνου, ορυκτής ή φυτικής προελεύσεως, θα πρέπει να ενθαρρύνεται, εξαιτίας της θετικής και άμεσης επίδρασής του στην ποιότητα του αέρα.
<P>
Ως ανανεώσιμη πηγή ενέργειας, οι οξυγονούχες ενώσεις φυτικής προέλευσης ή βιοκαύσιμα (εστέρες φυτικών ελαίων αναμεμειγμένοι με πετρέλαιο ντήζελ ή παράγωγα αιθανόλης αναμεμειγμένα στη βενζίνη) μπορούν να επιφέρουν χωρίς χρονικούς περιορισμούς μια ενδεδειγμένη απάντηση στα προβλήματα της ρύπανσης, κυρίως στις ευαίσθητες αστικές ζώνες, ενώ ταυτόχρονα θα συμβάλλουν στον περιορισμό του φαινόμενου του θερμοκηπίου του οποίου οι συνέπειες παρουσιάστηκαν εκ νέου στη Διάσκεψη του Κιότο το Δεκέμβριο του 1997.
<P>
Τέλος, για το γεωργικό τομέα, η παραγωγή ανανεώσιμης πρώτης ύλης που προορίζεται για την παραγωγή βιοκαυσίμων αποτελεί οδό σημαντικής διαφοροποίησης, η οποία δύναται να συμβάλει στη διατήρηση μιας καλής χρήσης του χώρου της υπαίθρου. Η παραγωγή ανανεώσιμης πρώτης ύλης οφείλει να θεωρηθεί επικερδής οικονομική δραστηριότητα για τη γεωργία και δύναται να συμβάλει στην αλλαγή της αρνητικής εικόνας που διατηρούν ορισμένοι για τις γεωργικές δραστηριότητες σε σχέση με τη διαφύλαξη του περιβάλλοντος. Η ανάπτυξη των βιοκαυσίμων θα ανταποκρίνεται στις ανάγκες των πολιτών των αστικών κέντρων, ευνοώντας συνάμα την άνθηση μιας γεωργίας που θα είναι φιλική προς το περιβάλλον.

<SPEAKER ID=108 NAME="Vaz da Silva">
Ψήφισα κατά της έκθεσης Hautala επειδή, αν και συμφωνώ με τους προσδοκώμενους στόχους, θεωρώ ωστόσο ότι οι προτάσεις που περιλαμβάνει είναι ανέφικτες.
<P>
Εφόσον θεωρούμε ότι η ποιοτική αναβάθμιση του περιβάλλοντος, με τις συνεπαγόμενες θετικές επιπτώσεις επί της δημόσιας υγείας, έχει ουσιαστική σημασία, οφείλουμε να συμβιβάσουμε αυτή την αναγκαιότητα με ρεαλιστικά χρονικά περιθώρια από τεχνικής άποψης, που σε καμία περίπτωση δεν πρέπει να είναι κατώτερα των 3 ή 4 ετών, για την εκτέλεση των έργων. Από την άλλη μεριά, θα πρέπει να δοθεί προσοχή στο διαφορετικό ύψος των επενδύσεων που απαιτείται για τη χρησιμοποίηση διαφορετικών ειδών αργού πετρελαίου. Οι χώρες της Νότιας Ευρώπης χρησιμοποιούν αργό πετρέλαιο »hard» , το οποίο προϋποθέτει διεργασίες διύλισης περισσότερο δαπανηρές και πολύ υψηλότερες επενδύσεις απ' ό, τι το αργό πετρέλαιο »soft» που χρησιμοποιείται στην υπόλοιπη Ευρώπη. Αυτό σημαίνει ότι οι χώρες του Νότου, αν και φτωχότερες, θα επιβαρύνονται με το 60 % τουλάχιστον της συνολικής επενδυτικής προσπάθειας.
<P>
Όσον αφορά τη συγκεκριμένη περίπτωση της Πορτογαλίας, διαθέτουμε μια επιχείρηση που είναι μία από τις μεγαλύτερες της χώρας, τόσο από άποψης κύκλου εργασιών όσο του αριθμού του απασχολούμενου προσωπικού, της παραγόμενης προστιθέμενης αξίας ή του όγκου των εξαγωγών.
<P>
Πέραν τούτου, η εν λόγω επιχείρηση - η PETROGAL - εφαρμόζει τις πιο σύγχρονες και πιο εξεζητημένες παραγωγικές μεθόδους, και έτσι φαίνεται απολύτως ικανή να πληροί, μέχρι το έτος 2003, τις απαιτούμενες προϋποθέσεις της συμφωνίας που επιτεύχθηκε με το Συμβούλιο κατά τη διαδικασία πρώτης ανάγνωσης. Τέλος, θα πρέπει να υπογραμμιστεί ότι η προαναφερόμενη επιχείρηση είναι μεταξύ αυτών που προσφέρουν τις περισσότερες θέσεις απασχόλησης στο σύνολο των πορτογαλόφωνων χωρών, ενώ οι δραστηριότητές της έχουν ουσιαστική σημασία για τις οικονομίες αυτών των χωρών, γεγονός που η Ευρωπαϊκή Ένωση οφείλει να λάβει υπόψη της.
<P>
Σύσταση για την δεύτερη ανάγνωση Lange (A4-0044/98)
<SPEAKER ID=109 NAME="Paisley">
Κυρία Πρόεδρε, είναι σημαντικό να θέτουμε δυσεπίτευκτους στόχους σε ό, τι αφορά τη μείωση των ορίων για τις εκπομπές αυτοκινήτων. Πρέπει να υπάρξει ταχεία και ουσιαστική πρόοδος για να προστατευθεί το περιβάλλον. Εφόσον τα καινούρια αυτοκίνητα είναι 40 φορές καθαρότερα από τα αντίστοιχά τους της δεκαετίας του '80, η ποιότητα του αέρα θα βελτιωθεί αισθητά από την εφαρμογή των προτάσεων που υποβλήθηκαν ενώπιον του Σώματος. Οι βελτιώσεις των προτύπων για τα αυτοκίνητα και τα καθαρότερα καύσιμα συνιστούν μια αναγκαιότητα.
<P>
Μαζί με τους δύο συναδέλφους από τη Βόρεια Ιρλανδία, κατάφερα να συναντηθεί προσφάτως ένας αντιπρόσωπος εταιρείας στη Βόρεια Ιρλανδία με αξιωματούχους της Επιτροπής για ένα νέο προϊόν που θα μπορεί να μειώσει σημαντικά τα σημερινά επίπεδα εκπομπών, με την πρόσθετη ωφέλεια που συνιστά η μείωση της συνολικής κατανάλωσης βενζίνης. Τούτο μαρτυρά την ανησυχία στη Βόρεια Ιρλανδία για την εξασφάλιση ότι θα αναληφθεί δράση για το εν λόγω ζήτημα το ταχύτερο δυνατόν. Χαιρετίζω την πρωτοβουλία εκείνων που ανήκουν στην εκλογική περιφέρειά μου, οι οποίοι εργάζονται για την ανάπτυξη ενός προϊόντος που να ικανοποιεί τις απαραίτητες αυστηρές απαιτήσεις της ευρωπαϊκής νομοθεσίας.

<SPEAKER ID=110 NAME="Caudron">
Η έκθεση του συναδέλφου μας Lange είναι ενδιαφέρουσα για πολλούς λόγους.
<P>
Πράγματι, η μελέτη αυτή έφερε στο φως τις τεχνικές προόδους της ευρωπαϊκής αυτοκινητοβιομηχανίας και ειδικότερα του τομέα της απόδοσης των κινητήρων. Οι εξελίξεις αυτές, τόσο στο επίπεδο των κινητήρων ντήζελ όσο και στο επίπεδο της ατμόσφαιρας, επέδρασαν αναντίρρητα επί της μείωσης των βλαβερών εκπομπών. Η επιθυμία μας για νομοθετικές ρυθμίσεις σε αυτόν τον τομέα είναι απολύτως δικαιολογημένη. Χρειάζεται ωστόσο να αποφύγουμε τον σκόπελο του να θέλουμε να τα κάνουμε όλα.
<P>
Σε ό, τι αφορά την ποιότητα της ατμόσφαιρας σχετικά με τις εκπομπές των καινούριων οχημάτων, το μεγαλύτερο μέρος της πορείας έχει ήδη πραγματοποιηθεί.Υπάρχει ο κίνδυνος να υποβαθμίσουμε στο τέλος την ποιότητα της ατμόσφαιρας θέλοντας να επιβάλλουμε προδιαγραφές εκπομπών υπερβολικά αυστηρές. Πράγματι, η επιβάρυνσή τους θα είχεσυνέπεια μια αύξηση του κόστους για τον καταναλωτή, που θα έθετε σε κίνδυνο την ανανέωση του υπάρχοντος στόλου των αυτοκινήτων, ο οποίος είναι ήδη γενικά αρκετά απαρχαιωμένος. Μια επιπλέον παλαιότητα θα σήμαινε αρνητική επίδραση για το περιβάλλον και θα ήταν ενάντια στους στόχους που έχουν οριστεί και πάνω στους οποίους είμαστε όλοι σύμφωνοι. Θα πρέπει λοιπόν, αφού καθορισθούν νέες προδιαγραφές, να τις επιτύχουμε προτού προταθούν άλλες, καινούριες.
<P>
Πρέπει να επινοηθούν οι μηχανισμοί χρηματοδότησης που θα επιτρέψουν την ανανέωση του ευρωπαϊκού στόλου των αυτοκινήτων: θα είναι θετικό για την απασχόληση αλλά και για το περιβάλλον.

<SPEAKER ID=111 NAME="Fayot">
Με τις δύο αυτές εκθέσεις το Ευρωπαϊκό Κοινοβούλιο λαμβάνει θέση έναντι του προγράμματος Auto-Oil που καταρτίστηκε από τους παράγοντες της βιομηχανίας και την Επιτροπή. Σκοπός του προγράμματος αυτού είναι η ανεύρεση του καλύτερου δυνατού μείγματος καυσίμων για την προστασία της ατμόσφαιρας, εκ παραλλήλου με τη θέσπιση τεχνικών συνοδευτικών μέτρων για την κατασκευή και τη συντήρηση των κινητήρων αυτοκινήτων.
<P>
Σήμερα υπάρχουν στην Ευρωπαϊκή Ένωση περί τα 200 εκατομμύρια μηχανοκίνητα οχήματα κάθε είδους. Τα οχήματα αυτά επιφέρουν μια τεράστια επιβάρυνση στο περιβάλλον, σήμερα και αύριο, και καθιστούν εμφανή τα μεγάλα οικονομικά συμφέροντα που είναι συνδεδεμένα μαζί τους.
<P>
Αυτός είναι και ο λόγος για τον οποίο υπήρξε μία ιδιαίτερη κινητοποίηση του λόμπυ της αυτοκινητοβιομηχανίας, καθώς και των παραγωγών καυσίμων με αφορμή τις εκθέσεις του κ. Lange. Κατά τη γνώμη μου, στις εκθέσεις αυτές προτείνεται ένας λογικός συμβιβασμός των συμφερόντων του περιβάλλοντος και της οικονομίας.
<P>
Ο κ. Lange επισημαίνει δικαίως την αναγκαιότητα μιας συνεκτικής νομοθεσίας για τα καυσαέρια Euro 3, με προθεσμία το 2000 για το πρώτο στάδιο Α και το 2005 για το δεύτερο στάδιο Β. Η βιομηχανία παραπονείται για το υποτιθέμενο υπερβολικά υψηλό κόστος της εφαρμογής νέων, αυστηρότερων προτύπων. Ωστόσο, στους υπολογισμούς αυτούς δεν συνεκτιμώνται οι σημαντικές οικονομικές δαπάνες και οι εκπομπές καυσαερίων που βλάπτουν τη δημόσια υγεία.
<P>
Είμαι βέβαιος ότι η θέσπιση αυστηρών περιβαλλοντικών προτύπων φέρνει τη βιομηχανία αντιμέτωπη με τεχνικές και οικονομικές προκλήσεις. Ωστόσο, δεδομένου ότι ο στόλος αυτοκινήτων ανανεώνεται κάθε χρόνο σε ποσοστό 8 %, θα χρειαστεί να περάσουν πολλά χρόνια εώς ότου η τεχνική ανανέωση των κινητήρων αυτοκινήτων ή των μεθόδων για τη μείωση των καυσαερίων καταστεί πλήρως αποδοτική. Για το λόγο αυτό είναι απαραίτητο να βελτιωθεί αμέσως η ποιότητα των καυσίμων, πράξη η οποία θα είχε άμεσες επιδράσεις επί του συνολικού στόλου αυτοκινήτων.
<P>
Όσον αφορά το ιδιαίτερο πρόβλημα των συστημάτων διάγνωσης On Board, επικρατούν ανησυχίες ότι παρόμοια συστήματα θα μπορούσαν να χρησιμοποιηθούν από κατασκευαστές αυτοκινήτων με τη χρήση μυστικών κωδικών προκειμένου οι επισκευές να μπορούν να πραγματοποιούνται μόνο από εκείνους οι οποίοι γνωρίζουν τους κωδικούς αυτούς. Κατ' αυτό τον τρόπο θα περιοριζόταν κατά πολύ ο κλάδος της συντήρησης και επισκευής αυτοκινήτων, όπως συμβαίνει για παράδειγμα με επιχειρήσεις εξυπηρέτησης όπως εκείνες που έχουν συσταθεί από τον Οργανισμό Οδικής Βοήθειας του Λουξεμβούργου. Το Ευρωπαϊκό Κοινοβούλιο επιθυμεί, και στην περίπτωση αυτή, να ταχθεί υπέρ της καθιέρωσης τυποποιημένων συστημάτων διάγνωσης On Board, στα οποία η πρόσβαση θα είναι ελεύθερη, πρόταση η οποία τυγχάνει της πλήρους υποστήριξής μου.

<SPEAKER ID=112 NAME="Lindqvist">
Η ανάγνωση αυτής της έκθεσης δείχνει μια ισχυρή πολιτική στάση υπέρ αυστηρότερων επιπέδων εκπομπών για τα νέα ιδιωτικής χρήσης αυτοκίνητα. Η Επιτροπή εκπροσωπεί εδώ τον παλαιό κόσμο που στηρίζει την αυτοκινητοβιομηχανία και την πετρελαιοβιομηχανία, ενώ το Κοινοβούλιο θέτει περιβαλλοντικές προδιαγραφές διαρκείας στις επιχειρήσεις και τα βιομηχανικά προϊόντα του μέλλοντος.
<P>
Προηγούμενες προδιαγραφές που ετέθησαν στη βιομηχανία, π.χ. όσον αφορά την εισαγωγή καταλυτών, έδειξαν σαφώς ότι αρκεί οι προδιαγραφές να είναι σαφείς και τότε η βιομηχανία προσαρμόζεται στην πραγματικότητα, και τροποποιεί την παραγωγή της για να ικανοποιήσει τις προδιαγραφές. Το ίδιο θα γίνει επίσης και με την περίπτωση των προδιαγραφών για τις εκπομπές για τα καινούρια αυτοκίνητα. Γι' αυτό είναι πολύ σημαντικό να είναι οι προδιαγραφές σαφώς προσδιοριμένες με αριθμούς και χρονοδιαγράμματα. Σε αυτήν την περίπτωση δικαιολογούνται οι απαιτήσεις για δεσμευτικές νομοθετικές διατάξεις. Οικονομικά μέσα ελέγχου, όπως φορολογικές ελαφρύνσεις για να στηριχθεί η παραγωγή οχημάτων με χαμηλό επίπεδο εκπομπών, είναι θετικά. Ο έλεγχος και η παρακολούθηση στα κράτη μέλη είναι καθοριστικής σημασίας για να έχουν τα μέτρα το προσδοκώμενο αποτέλεσμα. Αυτός είναι ένας από τους τομείς της περιβαλλοντικής πολιτικής όπου οι αποφάσεις της ΕΕ μπορούν να έχουν έντονες επιπτώσεις.

<SPEAKER ID=113 NAME="Nicholson">
Πρόκειται για μια ευπρόσδεκτη έκθεση, που υπογραμμίζει τις προσπάθειές μας να μειώσουμε τη ρύπανση. Ο περιορισμός της καταστροφής του περιβάλλοντος αποτελεί μία από τις προτεραιότητες της βρετανικής Προεδρίας και, για τον λόγο αυτό, η παρούσα συζήτηση της εν λόγω έκθεσης είναι επίκαιρη.
<P>
Στο Κοινοβούλιο υπάρχει ευρεία συναίνεση, που είναι αντιπροσωπευτική των απόψεων της κοινής γνώμης, στο ότι η καταστροφή του περιβάλλοντος που προκαλείται από τις εκπομπές των αυτοκινήτων πρέπει να μειωθεί δραστικά. Οι ίδιες οι αυτοκινητοβιομηχανίες αναγνωρίζουν ότι πρέπει να υπάρξει βελτίωση και είναι ευχάριστη ένδειξη το γεγονός ότι τα επιχειρήματά τους προχώρησαν στις λεπτομέρειες των χρονοδιαγραμμάτων για τη μείωση της ρύπανσης.
<P>
Η Ευρωπαϊκή Ένωση θα πρέπει να είναι όσο το δυνατόν περισσότερο δραστήρια σε ό, τι αφορά την ενθάρρυνση της ανάπτυξης μέσων, με τα οποία μπορεί να μειωθεί η ρύπανση. Ένας τρόπος για να το επιτύχουμε θα ήταν να καταστήσουμε την Επιτροπή περισσότερο φιλική προς τους οργανισμούς και τα άτομα που αισθάνονται ότι μπορούν να συμβάλουν στην καταπολέμηση της ρύπανσης. Προσφάτως βοήθησα μια οργάνωση της Βόρειας Ιρλανδίας, που προσπαθεί να αναπτύξει μια ευρωπαϊκή αγορά για ένα πρόσθετο που θα μειώσει τις εκπομπές, ώστε να διαπεράσει τη δαιδαλώδη γραφειοκρατία της Επιτροπής. Το πρόσθετο χρησιμποιείται ευρέως σε άλλα μέρη και προσφάτως εκτιμήθηκε θετικά από τους εμπειρογνώμονες στο Queen's University, στο Μπέλφαστ. Όλοι γνωρίζουμε ότι η Επιτροπή δεν μπορεί να εγκρίνει ή να υποστηρίξει οποιαδήποτε μεμονωμένα προϊόντα, αλλά φρονώ ότι το μέσο αυτό πρέπει να αναζητηθεί οπουδήποτε μπορεί να διευκολύνει τους εργαζόμενους σε αυτόν τον τομέα, ώστε τα προϊόντα τους να εκτιμηθούν με την ελάχιστη γραφειοκρατεία.
<P>
Σύσταση για την δεύτερη ανάγνωση Hautala (A4-0038/98) και Lange (A4-0043/98)
<SPEAKER ID=114 NAME="Darras">
Οι δύο αυτές εκθέσεις είναι απόλυτα αλληλοεξαρτώμενες αφού υπάρχει μια στενή τεχνική σύζευξη ανάμεσα στους κινητήρες και τα καύσιμα, εξ ου και η κοινή αιτιολόγηση ψήφου μου. Πράγματι, πώς μπορούμε να σχεδιάζουμε να κατασκευάσουμε οχήματα με "καθαρό» κινητήρα όταν αυτά θα λειτουργούσαν με ρυπογόνο καύσιμο; Είναι αδιανόητο.
<P>
Το Ευρωπαϊκό Κοινοβούλιο οφείλει να είναι συνεπές με τις θέσεις του και να ενισχύσει την ψήφο του κατά την πρώτη ανάγνωση. Είναι απαραίτητο να "απορρυπανθούν» τα καύσιμα, δηλαδή να μειωθεί η περιεκτικότητα σε θείο. Πρέπει να πάμε πέρα από την κοινή θέση του Συμβουλίου και να απαιτήσουμε υποχρεωτικές, και όχι ενδεικτικές οριακές τιμές εκπομπών για το 2005. Η βελτίωση της ποιότητας της ατμόσφαιρας θα πρέπει να περάσει από αυτή την οδό.
<P>
Παράλληλα, η προσπάθεια που απαιτείται από τους κατασκευαστές αυτοκινήτων πρέπει να είναι αντίστοιχη. Θα πρέπει να εξοπλιστούν, από το έτος 2000 κιόλας, όλα τα αυτοκίνητα με ενσωματωμένα συστήματα διάγνωσης, προβλέποντας ταυτόχρονα έναν έλεγχο πιστότητας εν λειτουργία.
<P>
Πρόκειται για μεγάλες απαιτήσεις και έχουμε συνείδηση του μεγέθους των προσπαθειών που ζητούνται, αλλά περιμέναμε υπέρ το δέον και εδώ πρόκειται για το μέλλον των παιδιών μας και του πλανήτη!

<SPEAKER ID=115 NAME="Lienemann">
Επιδοκιμάζω τις δυο εκθέσεις που παρουσίασαν η κ. Hautala και ο κ. Lange, διότι αποτελούν τη λογική και φιλόδοξη απάντηση στο πρόβλημα της ρύπανσης από τα αυτοκίνητα.
<P>
Η καταπολέμηση του φαινομένου του θερμοκηπίου, όπως και της ατμοσφαιρικής ρύπανσης στις πόλεις μας, είναι πλέον επιτακτική. Πρόκειται για το μέλλον του πλανήτη μας, για την υγεία και την ποιότητα ζωής εκατομμυρίων Ευρωπαίων. Οι ανεπτυγμένες κοινωνίες μας οφείλουν να επιδείξουν, στην υπηρεσία αυτού του σκοπού, όλα τα επιστημονικά και τεχνολογικά ταλέντα τους, καθώς και να αποδεσμεύσουν τους απαραίτητους χρηματοδοτικούς πόρους.
<P>
Το Κοινοβούλιο είχε σωστά εκδηλώσει, κατά την πρώτη ανάγνωση, την πρόθεσή του να καταστήσει αυστηρότερες τις προδιαγραφές ενόψει του 2000 τόσο για την βενζίνη όσο και για τις εκπομπές αερίων των συστημάτων εξόδου καυσίμων, και είχε επιμείνει στον καθορισμό ενός αναγκαστικού πλαισίου για το 2005.
<P>
Η τοποθέτηση αυτή του Κοινοβουλίου επέτρεψε στο Συμβούλιο να βελτιώσει το αρχικό κείμενο της Επιτροπής. Αλλά η υπάρχουσα κατάσταση των τεχνικών, οι κοινωνικές και περιβαλλοντικές επιταγές οδηγούν μακρύτερα και είναι ευθύνη του Ευρωπαϊκού Κοινοβουλίου, στο πλαίσιο της συναπόφασης, να κάνει ένα επιπλέον βήμα.
<P>
Όπως δυστυχώς συνηθίζεται, ένας ορισμένος αριθμός φωνών υψώνεται ενάντια στην εξέλιξη των προδιαγραφών, στο όνομα της υπεράσπισης της απασχόλησης και της ανταγωνιστικότητας. Στην προκειμένη περίπτωση, τα επιχειρήματα αυτά είναι αβάσιμα.
<P>
Όσον αφορά την αυτοκινητοβιομηχανία, η οποία είναι ιδιαίτερα σημαντική για την απασχόληση και για τις οικονομίες των χωρών μας, η τεχνολογική καινοτομία αποτελεί επιτακτική ανάγκη και ευκαιρία. Εξάλλου, οφείλουμε να χαιρετίσουμε τις προσπάθειες και τις επιτυχίες που πραγματοποίησαν εδώ και λίγο καιρό οι κατασκευαστές. Γνωρίζουν ότι, τόσο για τον διεθνή ανταγωνισμό όσο και για να ικανοποιήσουν τις προσδοκίες των αγοραστών, η ποιότητα του περιβάλλοντος θα αποτελέσει ένα καθοριστικό θέμα.
<P>
Η αυτοκινητοβιομηχανία στην Ευρώπη βρίσκεται αντιμέτωπη με τον ανάλογο κορεσμό της ευρωπαϊκής αγοράς. Χρειάζεται λοιπόν να επιταχυνθεί η ανανέωση του στόλου των αυτοκινήτων. Ωστόσο, αυτό δεν μπορεί να βρει μια πραγματική νομιμότητα παρά μέσα από μια σημαίνουσα τεχνολογική βάση, με αυτοκίνητα πιο καθαρά και πιο ασφαλή.
<P>
Οι απαιτητικές και υποχρεωτικές προδιαγραφές για τα νέα οχήματα, οι οποίες προτείνονται στην έκθεση Lange για το 2005, συγκεκριμενοποιούν την τάση αυτή και επιτρέπουν την άμεση υλοποίηση των απαραίτητων μέτρων στον τομέα της έρευνας και της ανάπτυξης, με απόλυτη γνώση του θέματος. Η διαφάνεια του πλαισίου και του επικείμενου στόχου αποτελούν εγγύηση για τους κατασκευαστές.
<P>
Η ρύπανση που προκαλείται από τον απαρχαιωμένο στόλο αυτοκινήτων οφείλει να αποτελέσει αντικείμενο επισταμένης προσοχής για τις ευρωπαίκές αρχές. Κατά αυτή την έννοια, μια σημαντική βελτίωση της ποιότητας της βενζίνης αποτελεί καίριο σημείο και οι προτάσεις της έκθεσης της κ. Hautala θα επιφέρουν από μόνες τους μια μείωση άνω του 20 % της ρύπανσης από τα αυτοκίνητα. Η βελτίωση της βενζίνης αφορά συνολικά τα παλαιά καθώς και τα νέα οχήματα.
<P>
Ωστόσο, μου φαίνεται ότι η Ευρωπαϊκή Ένωση θα έπρεπε να ασχοληθεί με την ενίσχυση την οποία θα μπορούσαν να προσφέρουν τα κράτη μέλη προς όφελος της εξαφάνισης του παλαιού στόλου των αυτοκινήτων, ο οποίος είναι ιδιαίτερα ρυπογόνος. Οι ιδιοκτήτες αυτών των παλαιών οχημάτων έχουν συνήθως χαμηλό εισόδημα, έτσι θα πρέπει να εξευρεθούν αποτελεσματικές λύσεις, οι οποίες δεν θα λειτουργούν ως ποινές (πριμ για απόσυρση ή άλλο). Θα επιθυμούσα βαθύτατα το Ευρωπαϊκό Κοινοβούλιο να ασχοληθεί με την πριμοδότηση τέτοιων προτάσεων.
<P>
Επ' ευκαιρία της συνδιαλλαγής που ενδέχεται να προκύψει με τη λήξη της ψηφοφορίας μας, θα άρμοζε να εξεταστούν με πολλή προσοχή τα δυο θέματα που αφορούν αφενός τη διάρκεια των επιβαλλόμενων προδιαγραφών και αφετέρου τον ελέγχου in use , λαμβάνοντας υπόψη την προοπτική μιας ταχείας ανανέωσης των αυτοκινήτων. Οι νέες μέθοδοι που αποφασίστηκαν θα επιτρέψουν επίσης τη δημιουργία νέων θέσεων εργασίας σε τομείς όπως είναι η χημεία, η κατασκευή καταλυτών... Ήδη το φαινόμενο αυτό έχει παρατηρηθεί με τις προδιαγραφές για την αμόλυβδη βενζίνη και την εισαγωγή της καταλυτικής εξάτμισης.
<P>
Εγκρίνω την έκθεση Lange.

<SPEAKER ID=116 NAME="Reding">
Με την αύξηση του αριθμού των αυτοκινήτων στην Ευρώπη και την επιδείνωση της ρύπανσης της ατμόσφαιρας, η μείωση των καυσαερίων είναι ένα θέμα που ενδιαφέρει απόλυτα τους καταναλωτές. Και στις δύο εκθέσεις γίνεται μία προσπάθεια να διαφωτιστούν δύο πτυχές αυτού του πολύπλευρου προβλήματος, που δεν είναι άλλες από την ποιότητα των καυσίμων και τη μείωση των καυσαερίων.
<P>
Η βιομηχανία απορρίπτει τη βελτίωση της ποιότητας των καυσίμων λόγω της αύξησης του κόστους. Το αντεπιχείρημα που μπορεί να προβληθεί είναι ότι, πριν από μερικά χρόνια, η βιομηχανία τάχθηκε επίσης ενάντια στη χρησιμοποίηση καταλυτών, παρόλα αυτά όμως σήμερα όλα τα νέα αυτοκίνητα είναι εξοπλισμένα με καταλύτες.
<P>
Η μείωση των καυσαερίων επηρεάζεται επίσης σημαντικά από την τοποθέτηση τεχνικών εγκαταστάσεων στα αυτοκίνητα. Από την άποψη αυτή, έναν σημαντικό ρόλο θα διαδραματίσουν τα αποκαλούμενα «On Board Diagnostic Systems (OBD)», δεδομένου ότι τα συστήματα αυτά ελέγχουν τις εκπομπές καυσαερίων και εφιστούν την προσοχή του κατόχου σε προβλήματα που ενδέχεται να παρουσιάσει το αυτοκίνητο.
<P>
Δεν αρκεί να αγοράζει κανείς ένα νέο αυτοκίνητο με καταλύτη και να θεωρεί ότι έχει απαλλαγεί για χρόνια από την υποχρέωση της μέριμνας για το περιβάλλον: τα συστήματα OBD θα απαιτήσουν μια μεγαλύτερη πειθαρχία εκ μέρους των καταναλωτών, οι οποίοι θα είναι υποχρεωμένοι να διατηρούν συνεχώς το αυτοκίνητό τους σε άριστη κατάσταση. Σε περίπτωση που το σύστημα OBD διαπιστώσει ένα πρόβλημα στο σύστημα εξάτμισης, η ζημιά θα πρέπει να διορθωθεί.
<P>
Από την άλλη πλευρά, η καθιέρωση στην αγορά αυτής της τεχνολογικής καινοτομίας θα πρέπει να ρυθμιστεί με τέτοιο τρόπο, ώστε να μη δημιουργηθούν κρυφά μονοπώλια τα οποία βλάπτουν τα συμφέροντα των καταναλωτών: πρέπει να αποφευχθεί το ενδεχόμενο η κωδικοποίηση των συστημάτων διάγνωσης να καταστήσει αδύνατη τη συντήρηση και την επιδιόρθρωση αυτοκινήτων από ανεξάρτητα συνεργεία. Εκτός αυτού, τα συστήματα αυτά θα πρέπει να επιτρέπουν και την τοποθέτηση ανταλλακτικών τα οποία δεν προέρχονται από τον κατασκευαστή του αυτοκινήτου, αλλά ανταποκρίνονται στις προδιαγραφές του.
<P>
Κατ' αυτόν τον τρόπο θα εξασφαλιστεί η δυνατότητα επιλογής του καταναλωτή να προσφέρει στο αυτοκίνητό του συντήρηση υψηλής ποιότητας προς όφελος του περιβάλλοντος.

<SPEAKER ID=117 NAME="Sainjon">
Η ατμοσφαιρική ρύπανση έγινε πολιτικό ζήτημα απλούστατα διότι οι μεγάλες πόλεις, οι μεγάλες μητρόπολεις της Ευρώπης, γνώρισαν ή γνωρίζουν αυτού του είδους το πρόβλημα. Ωστόσο, ο πιο ορατός εχθρός, ο εχθρός που δείχνουμε αμέσως με το δάχτυλο, είναι, φυσικά, το αυτοκίνητο, και έτσι ξεχνάμε μονομιάς την κάπνα των εργοστασίων, τα απορρίμματα των αεροπλάνων και ένας Θεός ξέρει τι άλλο ακόμα. Δεν επιζητώ να παρακάμψω το πρόβλημα, αυτό σαφώς υπάρχει, και ο κ. Lange και η κ. Hautala είχαν απόλυτο δίκιο όταν υιοθέτησαν μια σκληρή στάση σε ό, τι αφορά τη βιομηχανία αυτοκινήτων και πετρελαίου, στην πρώτη όπως και στη δεύτερη ανάγνωση.
<P>
Οι κατασκευαστές αυτοκινήτων και οι παράγοντες της πετρελαϊκής βιομηχανίας πολύ γρήγορα επέστησαν την προσοχή μας στις συνέπειες που θα μπορούσαν να έχουν οι αποφάσεις μας πάνω στο ζήτημα των θέσεων απασχόλησης. Πρέπει όμως να καταλάβουν ότι η ανταπόκριση στις προσδοκίες της κοινής γνώμης σε θέματα ρύπανσης σημαίνει και μια καλύτερη εικόνα, η οποία μπορεί να οδηγήσει στην κατάκτηση νέου μεριδίου της αγοράς. Για το λόγο αυτό θα υπερασπιστούμε τις οριακές τιμές εκπομπής που προτείνονται από τον κ. Lange. Για τον λόγο αυτό, θα υποστηρίξουμε επίσης τις προτεινόμενες από την κ. Hautala προδιαγραφές.
<P>
Όσον αφορά το ντήζελ για παράδειγμα, είναι εμφανές ότι η εμπορική επιτυχία του σε ορισμένες χώρες της Ένωσης αναγκάζει αυτού του είδους κινητήρων στη μείωση της τιμής του ρύπανσης, και αυτό απλούστατα για να διατηρήσει την εικόνα του και τις πωλήσεις του. Για παράδειγμα, η τεχνική που ονομάζεται έγχυση θα πρέπει να επιλύει τέτοιου είδους προβλήματα. Το μέγεθος της σημασίας που έχει το καύσιμο ντήζελ στη μείωση των εκπομπών των εξατμίσεων των ντηζελοκινητήρων έγινε επίσης εμφανές.
<P>
Οι κατασκευαστές αυτοκινήτων, οι οποίοι στην αρχή δεν ήταν τόσο θετικοί, αποφάσισαν να κάνουν όχι αμελητέες προσπάθειες σε ό, τι αφορά την τήρηση των προδιαγραφών για τις εκπομπές. Γνωρίζω ότι υπάρχουν ακόμη κάποιες διαφορές, κυρίως σε ό, τι αφορά τη διάρκεια ζωής: να αυξήσουμε τη διάρκεια ζωής των οχημάτων από τα 80.000 στα 160.000 χλμ. Είναι εκτός πραγματικότητας, ενδεχομένως και ανεύθυνο, και αντιτίθεμαι απόλυτα σ' αυτό. Υπάρχουν εδώ υπερβολικά υψηλές απαιτήσεις, πράγμα το οποίο επιβαρύνει την εφαρμογή των απαραίτητων οριακών τιμών και προκαλεί πρόσθετες δαπάνες. Ιδού άλλα επίμαχα σημεία: το ενσωματωμένο σύστημα διάγνωσης και ο έλεγχος εν λειτουργία. Πιστεύω ότι τέτοιου είδους ερωτήματα θα απαντηθούν με έναν κανονισμό στην επιτροπή συνδιαλλαγής.
<P>
Όσο για τους πετρελαιοβιομήχανους, ξέρω πως δυσανασχετούν από το ψήφισμα, το οποίο αποφασίστηκε παμψηφεί στην Επιτροπή Περιβάλλοντος την περασμένη εβδομάδα. Ο τομέας αυτός, είναι αλήθεια, πάσχει από μια υπερβολική ικανότητα διύλισης και μια κάποια γήρανση του συστήματος παραγωγής του. Αλλά αυτή η δύσκολη κατάσταση δεν οφείλεται σε καμία περίπτωση στις προδιαγραφές για το περιβάλλον. Δεν μπορούμε να μην αντιληφθούμε ότι ο εκβιασμός σχετικά με την απασχόληση δεν είχε αποτελέσματα, και αυτό διότι οι βουλευτές, όπως εξάλλου και η κοινή γνώμη, είναι εξαιρετικά δραστηριοποιημένοι.
<P>
Το ζήτημα δεν είναι να κουνάμε ένα κόκκινο πανί, αλλά καταρχάς να ενημερώσουμε την κοινή γνώμη για τις συνέπειες που θα έχουν τα μέτρα τα οποία συστήνουμε και, ειδικότερα, επί του ακόλουθου θέματος: προσφάτως, στα μυαλά των ανθρώπων ακόμη και στον Τύπο, ρύπανση = ντήζελ = άσθμα ή = καρκίνος. Η εξίσωση αυτή ίσχυε όταν μιλούσαμε για το παλαιό ντήζελ. Με τα νέα μέτρα, το ντήζελ θα ρυπαίνει λιγότερο από την αμόλυβδη βενζίνη, και αυτό είναι μια ολοκληρωτική ανατροπή της κατάστασης.
<P>
Τέλος, και τελειώνω με αυτό, το καίριο σημείο το οποίο οφείλει το Κοινοβούλιο να εξετάσει είναι εκείνο της ανανέωσης του στόλου των αυτοκινήτων. Είναι η πιο αποτελεσματική λύση για να μειώσουμε σημαντικά τα επίπεδα της ρύπανσης στην Ευρώπη. Εκτιμάται ότι το 20 % του στόλου των αυτοκινήτων είναι υπεύθυνο για περίπου το 80 % της ρύπανσης που προκαλείται από τα αυτοκίνητα. Κάθε μέτρο το οποίο επιταχύνει την ανανέωση του στόλου των αυτοκινήτων θα έχει άμεση επίδραση.
<P>
Το θέμα είναι λοιπόν να αναζητήσουμε πρωτότυπα και νέα μέτρα, που να μην εγγράφονται στη σειρά των σφαλμάτων που πραγματοποιήθηκαν στη Γαλλία. Δεν πρόκειται λοιπόν για χορήγηση ενισχύσεων για την αγορά καινούριου αυτοκινήτου, αλλά για την παράδοση του παλαιού, και όλο αυτό χρηματοδοτούμενο σε εθνικό και ευρωπαϊκό επίπεδο. Αυτό θα αποτελέσει το αντικείμενο μελλοντικών συζητήσεων.

<SPEAKER ID=118 NAME="Schlechter">
Το Ευρωπαϊκό Κοινοβούλιο, το οποίο έχει πάντα την τάση να ξεπερνά τα άλλα ευρωπαϊκά θεσμικά όργανα, υπερβάλλει λίγο, κατά την άποψή μου, όσον αφορά τα μέτρα που στοχεύουν σε λιγότερο ρυπογόνα μέσα οδικής μεταφοράς.
<P>
Τόσο η έκθεση Lange όσο και εκείνη της κ. Hautala απαιτούν ακόμα πιο πιεστικές ρυθμίσεις υπέρ της προστασίας του περιβάλλοντος. Εκείνο που δυσκολεύομαι να κατανοήσω είναι πώς η Επιτροπή Περιβάλλοντος του Κοινοβουλίου οδεύει πέρα, πολύ πιο πέρα, από την κοινή θέση του Συμβουλίου.
<P>
Σίγουρα είμαι κι εγώ πεπεισμένος ότι το ουσιαστικό για την Ευρώπη είναι να επιτύχει μια ισορροπία ανάμεσα στις διαφορετικές προτάσεις εξυγίανσης της ατμόσφαιρας και την πραγματική τους επίδραση στο περιβάλλον, και για τον λόγο αυτό, υποχρεούμαι να αναγνωρίσω ότι η ευρωπαϊκή πετρελαϊκή βιομηχανία κινητοποιήθηκε σημαντικά για να βελτιώσει την ποιότητα της ατμόσφαιρας.
<P>
Πρέπει ωστόσο να αναγνωρίσουμε ότι, για να προσεγγίσουμε τους καθορισμένους στόχους σε ό, τι αφορά την εξυγίανση της ατμόσφαιρας, η Επιτροπή Περιβάλλοντος του Κοινοβουλίου προτείνει προδιαγραφές οι οποίες είναι μάλλον από τις πιο φιλόδοξες παγκοσμίως. Εντούτοις, όταν γνωρίζουμε το κόστος της κάθε πρότασης - 11, 5 δισεκατομμύρια Ecu για την Επιτροπή, 20 δισεκατομμύρια Ecu για το Συμβούλιο και 60 εκατομμύρια Ecu για το Ευρωπαϊκό Κοινοβούλιο -, πιστεύω ότι με την παρούσα κατάσταση πραγμάτων, δεν θα ήταν φρόνιμο να υπερβούμε τα μέτρα που προτείνονται από την κοινή θέση του Συμβουλίου.
<P>
Παρότι συμφωνώ να στηρίξω το δεύτερο πρόγραμμα Αuto-Οil της Επιτροπής, το οποίο πρέπει να χρησιμεύσει ως βάση για την καθιέρωση των ορίων εκπομπής των καυσίμων για το έτος 2000, πιστεύω ότι οι αυτοκινητιστές των περισσότερων ευρωπαϊκών χωρών ήδη συνεισφέρουν σημαντικά με την πολύ υψηλή φορολογία που τους επιβάλλεται για τη χρήση των οχημάτων τους, και ότι οφείλουμε μια και καλή να σταματήσουμε να αυξάνουμε τους φόρους ή να επινοούμε ακατάπαυστα καινούριο υποτιθέμενο οικολογικό κόστος για το αυτοκίνητο.

<SPEAKER ID=119 NAME="Valverde Lσpez">
Αυτό το Κοινοβούλιο ασχολήθηκε πάντα με μεγάλη ευαισθησία με το πρόβλημα των κλιματικών μεταβολών, την ανάγκη για τον περιορισμό του επιπέδου των εκπομπών αερίων και την επίτευξη μιας υγιέστερης ατμόσφαιρας για τους πολίτες. Ωστόσο, όταν έρχεται η ώρα για τη λήψη συγκεκριμένων μέτρων, η Ευρωπαϊκή Ένωση δείχνει πάντα λιγότερο αποφασισμένη.
<P>
Για τα μέλη αυτού του Κοινοβουλίου δεν είναι εύκολο να πάρουν μια θέση. Η πραγματικότητα που παρατηρούμε είναι περίπλοκη και ελάχιστα καθησυχαστική. Όλες οι πόλεις μας, μικρές και μεγάλες, έχουν ισοπεδωθεί από τα οχήματα. Κάποιες μέρες, κάποιες ευρωπαϊκές πόλεις υπερβαίνουν τα όρια της ασφάλειας της υγείας. Από την άλλη μεριά, η ποιότητα των καυσίμων είναι βασική για την απόδοση των κινητήρων και για τη μείωση των εκπομπών ρύπων από τα οχήματα.
<P>
Σε αυτό το Κοινοβούλιο πάντα υποστηρίζαμε πως η οικονομική ανάπτυξη και η προστασία του περιβάλλοντος δεν είναι δύο ανταγωνιστικοί αλλά συμπληρωματικοί στόχοι. Ωστόσο, φαίνεται πως οι τομείς της αυτοκινητοβιομηχανίας και των διυλιστηρίων βοηθούν σταδιακά στην υλοποίηση αυτών των στόχων.
<P>
Είναι απαραίτητο να απαιτήσουμε τη μέγιστη τεχνική προσπάθεια για να προστατεύσουμε την υγεία τω πολιτών. Σε αντίθετη περίπτωση, θα υπήρχε μια σαφής αντιπαράθεση με τα συμφέροντα των πολιτών.
<P>
Μπροστά σε αυτήν την κατάσταση, οι κυβερνήσεις κατέληξαν σε μια δύσκολη κοινή θέση, αποδεικνύοντας πως αυτή την περίοδο δεν είναι δύσκολες οι αλλαγές. Αυτό το επιβεβαίωσε ο κ. Lange. Δεν μένουν πολλές εναλλακτικές λύσεις στο Ευρωπαϊκό Κοινοβούλιο. Μόνο να ευχηθεί αυτή την φορά να βρίσκεται το Συμβούλιο στο σωστό δρόμο και να θεωρήσει αυτή την κοινή θέση σαν μια μεταβατική περίοδο προς αυστηρότερα μέτρα.
<P>
Σύσταση για τη δεύτερη ανάγνωση Bloch von Blottnitz (A4-0042/98)
<SPEAKER ID=120 LANGUAGE="DE" NAME="Bloch von Blottnitz">
Κυρία Πρόεδρε, είμαι υποχρεωμένη να πω ότι αυτό που κάναμε σήμερα δεν προάγει σε καμία περίπτωση την προστασία των καταναλωτών. Είναι πραγματικά απίστευτο αυτό που συνέβη στο Σώμα.
<P>
Θα ήθελα μόνο να διαβάσω κάτι το οποίο απορρίφθηκε από μία πτέρυγα του Σώματος. Δεν γνωρίζω με ποιο τρόπο θα μπορέσουμε στη συνέχεια να συμμετάσχουμε σε μια έντιμη προεκλογική εκστρατεία, στο πλαίσιο της οποίας δηλώνουμε πάντοτε ότι η Ευρώπη υπερασπίζεται τα συμφέροντα των καταναλωτών. Το μόνο που θα ήθελα να σας πω είναι το τι διεγράφη: είπαμε ότι η επεξεργασία τροφίμων με ιονίζουσα ακτινοβολία πρέπει να ανταποκρίνεται πλήρως στις απαιτήσεις της δημόσιας υγείας. Η εφαρμογή της μεθόδου αυτής δεν πρέπει να αφήνει καμία αμφιβολία όσον αφορά τη δημόσια υγεία και δεν επιτρέπεται σε καμία περίπτωση να υποκαταστήσει τα μέτρα υγιεινής και προστασίας της υγείας ή τις ενδεδειγμένες μεθόδους παραγωγής και καλλιέργειας. Αυτό είναι το ελάχιστο που θα μπορούσαμε να αναμένουμε και το πιο λογικό. Σκεφτείτε ότι δεν γράψαμε καν πως δεν επιτρέπεται να υπάρξουν απώλειες όσον αφορά τη θρεπτική αξία, πως δεν πρέπει να υπάρξει απώλεια βιταμινών. Το ότι συμβαίνει αυτό είναι ήδη θλιβερό. Ωστόσο, ούτε καν το είπαμε. Αυτό που ζητήσαμε ήταν το απλούστερο δυνατό και παρόλα αυτά δεν έγινε αποδεκτό. Επίσης, δεν έγινε αποδεκτή η πρόταση για την εφαρμογή αναλυτικών μεθόδων ελέγχου.
<P>
Διερωτώμαι για ποιο λόγο καθιστούμε υποχρεωτική την επισήμανση. Αυτό είναι τρομερό. Τι θα πούμε στους ανθρώπους μας; Να σκεφτείτε ότι η Μόνιμη Επιτροπή Τροφίμων ούτε καν συνεδριάζει δημοσίως, αλλά κατά τρόπο αντιδημοκρατικό και κεκλεισμένων των θυρών. Σας ερωτώ ποιες είναι οι προθέσεις σας. Λέμε συνεχώς ότι αυτό που θέλουμε είναι το καλύτερο, αυτό που θέλουμε είναι να δώσουμε προτεραιότητα στη προστασία της υγείας. Ξοδεύουμε ένα σωρό χρήματα για τη βελτίωση των προληπτικών μέτρων για τηνυγεία, τη στιγμή που δεν είμαστε σε θέση να ανταποκριθούμε και στις πιο στοχειώδεις απαιτήσεις!
<P>
Με διάφορα νομικά τεχνάσματα, κανονικές προτάσεις περιέρχονται σε δεύτερη μοίρα, δηλαδή κρίνονται μη παραδεκτές και, στην περίπτωση αυτή, έχει υποβληθεί μία πρόταση η οποία περιλαμβάνει ένα στοιχείο που ανταποκρίνεται στη στοιχειώδη λογική, και εσείς θα την απορρίψετε. Αδυνατώ να κατανοήσω τον κόσμο! Δεν γνωρίζω πόσο θα πρέπει να ντρεπόμαστε γι' αυτό και πώς θα μπορέσουμε να αντιμετωπίσουμε το κοινό κατά την προεκλογική εκστρατεία. Παντού και πάντοτε προβάλλεται ο ισχυρισμός ότι η Ευρώπη χειροτερεύει τα πάντα, ότι χειροτερεύει την ποιότητα της διατροφής μας κ.λπ. Πρέπει να πω ότι, τη στιγμή που βλέπω να συμβαίνουν αυτά που συμβαίνουν, και εγώ το ίδιο θα έλεγα!

<SPEAKER ID=121 LANGUAGE="DE" NAME="Graenitz">
Κυρία Πρόεδρε, παρότι είμαι της άποψης ότι η ακτινοβολία των τροφίμων πρέπει καταρχήν να αποφεύγεται, έχω την πρόθεση να υπερψηφίσω την έκθεση της κ. Bloch von Blottnitz, ούτως ώστε να βελτιωθούν η πληροφόρηση στην ενιαία αγορά, οι έλεγχοι και, κατ' αυτόν τον τρόπο, η προστασία της υγείας των καταναλωτών. Λυπούμαι όλως ιδιαιτέρως που το δρόμο αυτό δεν τον ακολουθούν όλοι οι συνάδελφοι και που δεν βρέθηκε η απαιτούμενη πλειοψηφία. Πολύ φοβάμαι ότι, με αυτόν τον τρόπο, βλάψαμε τα συμφέροντα των Ευρωπαίων καταναλωτών.

<SPEAKER ID=122 NAME="Fayot">
Συμφωνώ με τα ιδιαίτερα περιοριστικά συμπεράσματα της έκθεσης αυτής, η οποία προτείνει να επιτραπεί η ακτινοβολία των τροφίμων αποκλειστικώς ως μέθοδος συντήρησης των μπαχαρικών.
<P>
Στο Λουξεμβούργο απαγορεύτηκε ολοσχερώς η ακτινοβολία τροφίμων για λόγους συντήρησης. Η πώληση προϊόντων που έχουν ακτινοβοληθεί επιτρέπεται μόνο σε τρεις χώρες (Βέλγιο, Κάτω Χώρες, Γαλλία).
<P>
Ενώ το Ευρωπαϊκό Κοινοβούλιο, από την πρώτη στιγμή που ασχολήθηκε με το πρόβλημα αυτό, δηλαδή από το 1987, έχει την πρόθεση να επιτύχει σταδιακά την πλήρη απαγόρευση της ακτινοβολίας τροφίμων, η Επιτροπή προσπάθησε να ρυθμίσει σε κοινοτική κλίμακα αυτό το είδος συντήρησης. Από έναν συμβιβασμό δημιουργήθηκε ένα άνοιγμα με το οποίο επιτρέπεται η ακτινοβολία ολοένα και περισσότερων τροφίμων.
<P>
Η Επιτροπή Περιβάλλοντος, Δημόσιας Υγείας και Προστασίας των Καταναλωτών του Ευρωπαϊκού Κοινοβουλίου, με αφορμή την κοινή θέση που έχει κατατεθεί, κατέληξε στο προαναφερθέν συμπέρασμα, το οποίο εναρμονίζεται με τη θέση που προώθησε η Σουηδία στο Συμβούλιο, σύμφωνα με την οποία απαγορεύεται καταρχήν η ακτινοβολία τροφίμων, με εξαίρεση τα μπαχαρικά.
<P>
Συμμερίζομαι την άποψη αυτή, την οποία υπερασπίστηκα ήδη τον Οκτώβριο του 1989 και το Δεκέμβριο του 1993 στο Σώμα.
<P>
Η μέθοδος που περιλαμβάνεται στη κοινή θέση του Συμβουλίου και της Επιτροπής για την έκδοση οδηγίας περί εφαρμογής παράλληλα με μία οδηγία-πλαίσιο, η οποία περιλαμβάνει έναν πίνακα εγκεκριμένωνν προϊόντων (στον οποίο σήμερα περιλαμβάνονται μόνο τα κατονομασθέντα μπαχαρικά) και που θα συμπληρωθεί σταδιακά, μου προξενεί ιδιαίτερες ανησυχίες. Με την πρόφαση της ρύθμισης μιας κατάστασης, δημιουργείται ταυτόχρονα η δυνατότητα της επέκτασης της εφαρμογής της μεθόδου της ακτινοβολίας σε όσο το δυνατόν περισσότερα προϊόντα. Το επιχείρημα ότι είναι προτιμότερο να υπάρξει έστω και μία ελάχιστη ρύθμιση παρά καμία, δεν ισχύει κατά τη γνώμη μου, δεδομένου ότι η προτεινόμενη ρύθμιση θα οδηγήσει σταδιακά όλες τις χώρες της Ευρωπαϊκής Ένωσης στο σημείο να επιτρέψουν να κυκλοφορούν στις αγορές τους ακτινοβολημένα τρόφιμα.

<SPEAKER ID=123 NAME="Lindqvist">
Στην έκθεση Bloch von Blottnitz γίνεται αποδεκτή η περιορισμένη χρήση ακτινοβολίας ορισμένων τροφίμων, μεταξύ άλλων αποξηραμένων βοτάνων και ορισμένων μπαχαρικών, υπαινισσόμενη μια επιπλέον αύξηση προϊόντων για τα οποία επιτρέπεται η ακτινοβολία. Είναι βέβαια καλό ότι τονίζεται ότι η ακτινοβολία δεν πρέπει να αποτελεί υποκατάστατο μιας καλής, υγιεινής επεξεργασίας των προϊόντων, αλλά η ακτινοβολία των τροφίμων δεν μπορεί γενικά να γίνει αποδεκτή.

<SPEAKER ID=124 NAME="Sandbζk">
Εξ ορισμού είμαι εναντίον της επεξεργασίας των τροφίμων και των συστατικών τροφίμων με ιονίζουσα ακτινοβολία. Για αυτόν τον λόγο, είναι θετικό το γεγονός ότι οι απαιτήσεις έγκρισης του Κοινοβουλίου είναι αυστηρές, όπως και το γεγονός ότι ο θετικός κατάλογος θα περιοριστεί στα μπαχαρικά και τα αρτυματικά φυτά, για τα οποία δεν υπάρχουν άλλες μέθοδοι συντήρησης. Πρέπει να εμμείνουμε στο ότι τα νωπά τρόφιμα είναι προτιμητέα και γι' αυτό να περιορίσουμε την ακτινοβολία στο απαραιτήτως ελάχιστο. Δεδομένου ότι το Ευρωπαϊκό Κοινοβούλιο έχει την ίδια σκεπτικιστική στάση για την ιονίζουσα ακτινοβολία, ψηφίζω υπέρ της ανάθεσης αρμοδιότητας στο Κοινοβούλιο να εκτιμήσει την πιθανή διεύρυνση του καταλόγου των τροφίμων που επιτρέπεται να ακτινοβοληθούν. Θα έπρεπε επίσης να υπάρχει δυνατότητα τα μεμονωμένα κράτη μέλη να θεσπίσουν αυστηρότερους κανόνες.
<P>
Δεν μπορώ να υποστηρίξω την τροπολογία της Επιτροπής Περιβάλλοντος, που ζητεί να εγκριθεί μόνο μία μέθοδος αναλυτικού ελέγχου. Υπάρχουν πολλές διαφορετικές χρήσιμες μέθοδοι και είναι ουσιαστικό η αξιολόγηση για το ποια μέθοδος θα χρησιμοποιηθεί να εξαρτηθεί από τι θα διερευνηθεί. Αντιθέτως, θα είναι πλεονέκτημα να περιοριστεί ο αριθμός των διαφορετικών μεθόδων ακτινοβολίας κατά το μέγιστο δυνατόν. Με αυτόν τον τρόπο ο έλεγχος θα γίνει ευκολότερος.
<P>
Τέλος, θέλω να υπογραμμίσω ότι η επισήμανση των ακτινοβολημένων τροφίμων πρέπει να είναι σαφέστατη. Αφού δεν μπορούμε να απαγορεύσουμε παντελώς την ακτινοβολία, το λιγότερο που μπορούμε να κάνουμε είναι να εξασφαλίσουμε στους καταναλωτές μια πραγματική δυνατότητα να επιλέγουν όσον αφορά αυτά τα προϊόντα.

<SPEAKER ID=125 NAME="Souchet">
Θα ήθελα καταρχάς να χαιρετίσω την υπεύθυνη στάση του Προέδρου του Ευρωπαϊκού Κοινοβουλίου, ο οποίος αρνήθηκε, όπως εξάλλου το προβλέπει ο Κανονισμός μας, την ενσωμάτωση, κατά τη δεύτερη ανάγνωση, νέων τροπολογιών στην πρόταση οδηγίας του Συμβουλίου. Ορισμένοι βουλευτές, οι οποίοι επιθυμούν να επιβαρύνουν τη νομοθετική διαδικασία και τις γραφειοκρατικές πιέσεις, επιχείρησαν μάταια να "θολώσουν τα νερά» και να πλήξουν την τεχνολογία της ιονίζουσας ακτινοβολίας, κάνοντας πολλή φασαρία.
<P>
Όμως, είναι σημαντικό αυτή η συζήτηση για την ακτινοβολία των τροφίμων να διεξάγεται σε κλίμα ηρεμίας και διαφάνειας. Οφείλουμε να φροντίσουμε να μη συντηρούμε διφορούμενα σε ό, τι αφορά τη διαδικασία αυτή, η οποία δεν έχει στόχο να βελτιώσει την αρχική ποιότητα των γεωργικών προϊόντων αλλά αποτελεί μια τεχνολογία συντήρησης, όπως είναι και άλλες, για να διατηρηθούν φθαρτά τρόφιμα. Ανάμεσα στα πλεονεκτήματα που παρουσιάζει, είναι το ότι κάνει τη διατροφή ασφαλέστερη και επιτρέπει μια ευρύτερη και διαρκέστερη χρήση των συγκομιδών που προορίζονται για ανθρώπινη χρήση. Η χρήση αυτής της μεθόδου επιτρέπει πράγματι την καταστροφή των παθογόνων μικροοργανισμών, την εξάλειψη εντόμων και παρασίτων, την ανακοπή του φυτρώματος βολβών και κονδύλων, καθώς και την αύξηση της διάρκειας διατήρησης των φρούτων.
<P>
Η Παγκόσμια Οργάνωση Υγείας, ο Διεθνής Οργανισμός Ατομικής Ενέργειας και η FAO ενθαρρύνουν για τους λόγους αυτούς την ανάπτυξη της εν λόγω τεχνικής. Όμως, ορισμένοι βουλευτές του Κοινοβουλίου δεν φαίνεται να είναι καλά ενημερωμένοι για τις επιστημονικές μελέτες στις οποίες βασίζεται η απόφαση των διεθνών οργανισμών και έχει την τάση να εξετάζει το ζήτημα της ακτινοβολίας των τροφίμων συναισθηματικά., ενώ οι πολιτικές αποφάσεις πρέπει να λαμβάνονται βάσει αξιόπιστων επιστημονικών δεδομένων.
<P>
Ο προτεινόμενος από την Επιτροπή προσανατολισμός στοχεύει στη δημιουργία μιας ανεξάρτητης επιστημονικής επιτροπής στην οποία θα μπορεί να στηρίζεται το Συμβούλιο για να κάνει προτάσεις τροποποιήσεων της παρούσας οδηγίας σχετικά με την ακτινοβολία των φθαρτών ειδών διατροφής.
<P>
Προσωπικά πιστεύω ότι αυτή η διαδικασία είναι υπεραρκετή και προσφέρει όλες τις απαιτούμενες εγγυήσεις, υπό τον όρο, φυσικά, να είναι πραγματικά ανεξάρτητη αυτή η επιτροπή. Έχουμε υπερβολικά υποφέρει από το πρόβλημα της ΣΕΒ για να μην είμαστε ιδιαίτερα προσεκτικοί με ουσιατικά ζητήματα που σχετίζονται με τις δυσλειτουργίες της Επιτροπής. Υπενθυμίζω ότι, στην υπόθεση των τρελών αγελάδων, η Επιτροπή δεν έλαβε τα απαραίτητα και επαρκή μέτρα διότι δεν θέλησε να τα λάβει και δεν φρόντισε για την ομαλή λειτουργία των ad hoc επιστημονικών επιτροπών.
<P>
Συνεπώς, η προτεινόμενη διαδικασία, η οποία αναθέτει στο Συμβούλιο την ευθύνη της τελικής απόφασης, φαίνεται απόλυτα ικανοποιητική, διότι οι κυβερνήσεις των διαφόρων κρατών μελών είναι οι πιο κατάλληλες για να προστατέψουν τους ίδιους τους καταναλωτές τους.
<P>
Η διαδικασία έγκρισης της παρούσας οδηγίας υπήρξε εξαιρετικά μακροχρόνια - οκτώ χρόνια κύλησαν από την πρώτη έως τη δεύτερη ανάγνωσή της - και αποδεινύει ότι το Συμβούλιο επιθυμούσε να διαφυλάξει την αρχή της πρόνοιας. Είναι λοιπόν εντελώς άκαιρο να επωφελούμεθα από τη δεύτερη ανάγνωση για να επιβαρύνουμε κι άλλο τη γραφειοκρατική και νομοθετική διαδικασία.
<P>
Ορισμένοι βουλευτές θα επιθυμούσαν να συμπεριληφθεί το σύνολο της διαδικασίας εφαρμογής, ενσωματώνοντας τον κατάλογο των προϊόντων που επιδέχονται ακτινοβολία στο ίδιο το σώμα της οδηγίας. Έτσι, μήπως θα έπρεπε το ίδιο το Ευρωπαϊκό Κοινοβούλιο να αποφαίνεται, στο όνομα της συναπόφασης, για τον κατάλογο αυτόν; Δεν υπάρχει άραγε εδώ μια σύγχυση των τρόπων και μια πρσπάθεια του Κοινοβουλίου να αυξήσει την δύναμή του προσπαθώντας να υποκαταστήσει τους επιστήμονες; Η κατεύθυνση αυτή είναι επικίνδυνη. Οι βουλευτές πράγματι δεν διαθέτουν τις απαιτούμενες επιστημονικές γνώσεις για να είναι εις θέσιν να επιτρέψουν ή να τροποποιήσουν τις προδιαγραφές και τις τεχνολογικές διαδικασίες. Είναι λοιπόν ευτύχημα που επιλέχτηκε από την πλειοψηφία του Σώματος η πρόταση για τη δημιουργία μιας ανεξάρτητης επιστημονικής επιτροπής: οι πολιτικοί αρμόδιοι θα μπορούν έτσι να εκφραστούν στο μέλλον σχετικά με αυτό το σημαντικό ζήτημα της ακτινοβολίας των τροφίμων βάσει της επιχειρηματολογημένης γνώμης των επιστημόνων.

<SPEAKER ID=126 NAME="Carlotti">
Όσο προχωρούσε η οικοδόμηση της Ευρωπαϊκής Ένωσης, η σημασία του περιβάλλοντος αναδεικνυόταν ολοένα και περισσότερο.
<P>
Υπό την έννοια αυτή, ο Κανονισμός (ΕΚ) αριθ. 1210/90, του οποίου η τροποποίηση αποτελεί το αντικείμενο της παρούσας έκθεσης, επέτρεψε να δοθεί συνέχεια στην πρωτοβουλία που έλαβε ο Jacques Delors το 1989, σχετικά με τη δημιουργία ενός Ευρωπαϊκού Οργανισμού Περιβάλλοντος.
<P>
Η έκθεση που εξετάζουμε σήμερα μάς δίνει την ευκαιρία να συζητήσουμε για κάτι που αποτελεί το υπόβαθρο κάθε εξέλιξης της ευρωπαϊκής νομοθεσίας επί περιβαλλοντικών θεμάτων: τη συλλογή και διάδοση αντικειμενικών και αξιόπιστων πληροφοριών που αντλούνται από όλες συνολικά τις χώρες της Ένωσης.
<P>
Ο Ευρωπαϊκός Οργανισμός Περιβάλλοντος, που εγκαθιδρύθηκε το 1995, επιτέλεσε μέχρι στιγμής ένα απαραίτητο έργο συλλογής και διάδοσης αντικειμενικών πληροφοριών, καθώς και εξεύρεσης και εφαρμογής τεχνικών πρόβλεψης και πρόληψης αναφορικά με την κατάσταση του περιβάλλοντος στις χώρες της Ένωσης.
<P>
Δράττομαι λοιπόν της ευκαιρίας της υποβολής της παρούσας έκθεσης για να εκφράσω την ικανοποίησή μου για τα θετικά βήματα που πέτυχε ο Οργανισμός κατά την εκτέλεση της αποστολής της. Συγκεκριμένα, ο Οργανισμός εξεπόνησε εκθέσεις σχετικά με προβλήματα όπως είναι οι κλιματικές μεταβολές και η επιβολή περιβαλλοντικού φόρου και δημιούργησε μια σειρά δικτύων με στόχο τη συλλογή και τη διάδοση πληροφοριών επί των θεμάτων αυτών. Παρά ταύτα, ο Οργανισμός δεν μπορεί να λειτουργήσει από μόνη της!
<P>
Όπως επισημαίνει ο εισηγητής, ο Οργανισμός θα πρέπει να κινηθεί περαιτέρω προς την κατεύθυνση της συνεργασίας με όλα τα κοινοτικά θεσμικά όργανα, και ειδικότερα με το Ευρωπαϊκό Κοινοβούλιο, κατά τρόπο ώστε να αυξηθεί η διαφάνεια κατά την ανταλλαγή πληροφοριών ανάμεσα στις διάφορες χώρες της Ένωσης, αναδεικνύοντας έτσι το ρόλο της ως γνήσιος αρωγός στη διαδικασία λήψης πολιτικών αποφάσεων.
<P>
Από την άλλη, η Επιτροπή θα πρέπει στο μέλλον να ζητεί συστηματικά τη σύνταξη εκθέσεων από τον Οργανισμό, προτού δρομολογήσει έστω και την παραμικρή νέα κοινοτική πολιτική.
<P>
Προς το σκοπό αυτό, συμμερίζομαι τη θέση του συναδέλφου Collins ο οποίος αναρωτιέται γιατί από την εν λόγω έκθεση της Επιτροπής απουσιάζει οποιαδήποτε αναφορά στη σημασία του ρόλου του Κοινοβουλίου στη νομοθετική διαδικασία, ενώ ζητά να συμπεριληφθεί στην πρόταση αναθεώρησης η υποχρέωση ενημέρωσης του Κοινοβουλίου όσον αφορά τα αποτελέσματα.
<P>
Ο Ευρωπαϊκός Οργανισμός Περιβάλλοντος, στα πλαίσια της αποστολής του, θα πρέπει επίσης, από τη μια, να αναλάβει πρόσθετα καθήκοντα όπως είναι τα δάση, τα απόβλητα και τα χημικά προϊόντα και, από την άλλη, να λάβει υπόψη του τις μελλοντικές εξελίξεις της Ένωσης, και ειδικότερα την επικείμενη διεύρυνση με όλα τα περιβαλλοντικά προβλήματα που αναπόφευκτα θα ανακύψουν.
<P>
Τέλος, θα ήθελα να τονίσω ότι την ίδια ώρα που κάποιοι συζητούν, στο πλαίσιο της Πολυμερούς Συμφωνίας για τις Επενδύσεις (ΠΣΕ), για το πώς θα καταργήσουν τους περιβαλλοντικούς κανόνες και ρήτρες σε όλη την υφήλιο προς όφελος των πολυεθνικών εταιρειών, από τη μεριά μου εγώ τάσσομαι, αντιθέτως, υπέρ της ενίσχυσης της συνεργασίας με τις τρίτες χώρες στον τομέα του περιβάλλοντος.

<SPEAKER ID=127 NAME="Cushnahan">
Χαιρετίζω τη συζήτηση που πραγματοποιήσαμε σχετικά με την παρούσα έκθεση. Καθώς φαίνεται, η κοινοβουλευτική επιτροπή συμφωνεί με την άποψη της Επιτροπής ότι, προς στιγμήν, θα ήταν μη ρεαλιστική η ανάθεση οποιουδήποτε πρόσθετου σημαντικού καθήκοντος στον Ευρωπαϊκό Οργανισμό Περιβάλλοντος.
<P>
Εντούτοις, η Επιτροπή προτείνει τη διεύρυνση του πεδίου δραστηριοτήτων του Οργανισμού ενόψει της δημιουργίας ενός Ευρωπαϊκού Κέντρου Πληροφόρησης επί περιβαλλοντικών θεμάτων. Εξίσου σημαντική είναι η επίτευξη αυξημένης συνεργασίας ανάμεσα στον Οργανισμό και τα κράτη μέλη, όπως επίσης, προφανώς, και με τις υποψήφιες προς ένταξη χώρες.
<P>
Ευελπιστώ ότι θα υπάρξει θετική ανταπόκριση στην πρόταση του εισηγητή να αναπτυχθούν στενότερες σχέσεις εργασίας μεταξύ του Οργανισμού και της Επιτροπής, καθώς και στην πρόταση για δημιουργία από τον Οργανισμό ενός μητρώου δεδομένων που θα συμπεριλαμβάνει τη νομοθεσία και τις αναγκαίες πληροφορίες με στόχο τη βελτίωση της εφαρμογής της περιβαλλοντικής πολιτικής της Ευρωπαϊκής Ένωσης, όπως επίσης και μια ανάλυση κόστους-ωφέλειας.
<P>
Καταλήγοντας, θεωρώ σημαντικό να συνοδευθεί το πολυετές πρόγραμμα εργασιών του Οργανισμού από έναν πολυετή προϋπολογισμό, ούτως ώστε ο Οργανισμός να έχει την ευχέρεια να οργανώνει καλύτερα τη δουλειά του.

<SPEAKER ID=128 NAME="Παπακυριαζής">
Κυρία Πρόεδρε, ζήτησα τον λόγο για διαδικαστικό θέμα, το εξής: χθες, σε αυτήν ακριβώς την στιγμή της διαδικασίας είχα καταθέσει μία γραπτή επεξήγηση ψήφου για την έκθεση Blak συγκεκριμένα. Κυρία Πρόεδρε, σήμερα με πολλή έκπληξη είδα στα Πρακτικά ότι δεν υπάρχει αυτή η γραπτή δήλωσή μου. Σας παρακαλώ, επειδή θεωρώ ιδιαίτερα σημαντική αυτήν την επεξήγηση ψήφου, να επιληφθείτε του ζητήματος.

<SPEAKER ID=129 NAME="Πρόεδρος">
Σαφώς Κύριε Παπακυριαζή, θα το ελέγξουμε, και αν, όπως λέτε, αυτό δεν έγινε, θα εντάξουμε την αιτιολόγηση της ψήφου σας γραπτώς.
<P>
(Η συνεδρίαση διακοπείσα στις 13.45 επαναλαμβάνεται στις 15.00)

<SPEAKER ID=130 NAME="Moorhouse">
Κύριε Πρόεδρε, πριν αρχίσει η συζήτηση, πρέπει να καταγραφεί στα πρακτικά ένα μάλλον κοινότοπο ζήτημα, δηλαδή ότι, όλο το πρωινό σήμερα, δεν μπορούσα να ψηφίσω - και ο νέος Κανονισμός εφαρμόζεται ενδεχομένως - γιατί η πτήση μου, ενώ ήταν προγραμματισμένη να αναχωρίσει στις 7.55 π.μ. από το Αεροδρόμιο του Λονδίνου, ανεχώρισε τελικά στις 10.30 π.μ., με αποτέλεσμα να φθάσω μόλις είχε ολοκληρωθεί η ψηφοφορία. Αλλά είμαι σίγουρος ότι εσείς, κύριε, ως εξέχων μέλος του Προεδρείου, έχοντας λάβει την πλέον συνετή απόφαση, θα επιτρέψετε την προσαρμογή της κατάστασης, ώστε να καλύπτει περιπτώσεις σαν τη δική μου, και για τον λόγο αυτό επεκτάθηκα μάλλον.

<SPEAKER ID=131 NAME="Πρόεδρος">
Σας ευχαριστώ πολύ, κύριε Moorhouse. Μπορώ να σας διαβεβαιώσω ότι το Προεδρείο θα σημειώσει την παρέμβασή σας και θα πράξει κατά τρόπο ώστε ο κ. βουλευτής να μη ζημιωθεί.

<CHAPTER ID=5>
Κατάσταση στη Νιγηρία και τη Βιρμανία - Επιτροπή ΑνθρωπίνωνΔικαιωμάτων των Ηνωμένων Εθνών
<SPEAKER ID=132 NAME="Πρόεδρος">
Η ημερήσια διάταξη πρβλέπει την κοινή συζήτηση επί των ακόλουθων προφορικών ερωτήσεων:
<P>
Β4-0012/98 - Ο-0009/98 και Β4-0013/98 - Ο-0010/98, προς το Συμβούλιο και την Επιτροπή, των βουλευτών MaijWeggen και άλλων, εξ ονόματος της Ομάδας του Ευρωπαϊκού Λαϊκού Κόμματος, σχετικά με τη στάση της ΕΕ έναντι της Νιγηρίας·-Β4-0020/98 - Ο-0028/98 και Β4-0122/98 - Ο-0029/98, προς το Συμβούλιο και την Επιτροπή, του κ. Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τη στάση της ΕΕ έναντι της Νιγηρίας·-Β4-0123/98 - Ο-0030/98 και Β4-0124/98 - Ο-0031/98, των βουλευτών Mόller και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη στάση της Ευρωπαϊκής Ένωσης έναντι της Νιγηρίας·-Β4-0127/98 - Ο-0035/98, προς το Συμβούλιο, των βουλευτών Carnero Gonzαlez και Pettinari, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, για τις σχέσεις μεταξύ της Ευρωπαϊκής Ένωσης και της Νιγηρίας·-Β4-0128/98 - Ο-0036/98 και Β4-0129/98 - Ο-0037/98, προς το Συμβούλιο και την Επιτροπή, των βουλευτών Macartney και Hory, σχετικά με τη στάση της Ευρωπαϊκής Ένωσης έναντι της Νιγηρίας·-Β4-0134/98 - Ο-0042/98 και Β4-0135/98 - Ο-0043/98, προς το Συμβούλιο και την Επιτροπή, των βουλευτών Andrews και Girγo Pereira, εξ ονόματος της Ομάδας Ένωση για την Ευρώπη, σχετικά με τη στάση της Ευρωπαϊκής Ένωσης έναντι της Νιγηρίας·-Β4-0137/98 - Ο-0046/98 και Β4-0169/98 - Ο-0051/98, προς το Συμβούλιο και την Επιτροπή, των βουλευτών Kinnock και Vecchi, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση στη Νιγηρία·-Β4-0014/98 - Ο-0011/98 και Β4-0015/98 - Ο-0012/98, προς το Συμβούλιο και την Επιτροπή, των βουλευτών MaijWeggen και Oomen-Ruijten, εξ ονόματος της Ομάδας του Ευρωπαϊκού Λαϊκού Κόμματος, σχετικά με τις παραβιάσεις των ανθρωπίνων δικαιωμάτων στη Βιρμανία·-Β4-0018/98 - Ο-0026/98 και Β4-0019/98 - Ο-0027/98, προς το Συμβούλιο και την Επιτροπή, του κ. Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τις παραβιάσεις των ανθρωπίνων δικαιωμάτων στη Βιρμανία·-Β4-0126/98 - Ο-0034/98, προς το Συμβούλιο, των βουλευτών Pettinari και Vinci, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, για τις σχέσεις μεταξύ της Ευρωπαϊκής Ένωσης και της Βιρμανίας·-Β4-0131/98 - Ο-0039/98, προς την Επιτροπή, του κ. Dupuis, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τις παραβιάσεις των ανθρωπίνων δικαιωμάτων στη Βιρμανία·-Β4-0133/98 - Ο-0041/98, προς την Επιτροπή, των βουλευτών Telkδmper και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τις παραβιάσεις των ανθρωπίνων δικαιωμάτων στη Βιρμανία·-Β4-0136/98 - Ο-0045/98 και Β4-0141/98 - Ο-0050/98, προς το Συμβούλιο και την Επιτροπή, των βουλευτών Kinnock και Vecchi, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με την κατάσταση στη Βιρμανία·-Β4-0139/98 - Ο-0048/98, προς το Συμβούλιο, της κ. van Bladel, εξ ονόματος της Ομάδας Ένωση για την Ευρώπη, σχετικά με την κατάσταση των ανθρωπίνων δικαιωμάτων στη Βιρμανία·-Β4-0011/98 - Ο-0182/98, προς το Συμβούλιο, του κ. Bertens, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τη θέση της Ευρωπαϊκής Ένωσης κατά την 54η Συνέλευση των Ηνωμένων Εθνών για τα Δικαιώματα του Ανθρώπου στη Γενεύη·-Β4-0125/98 - Ο-0033/98, προς το Συμβούλιο, των βουλευτών Carnero Gonzαlez και άλλων, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς / Αριστεράς των Πρασίνων των Βορείων Χωρών, σχετικά με την Επιτροπή Ανθρωπίνων Δικαιωμάτων των Ηνωμένων Εθνών·-Β4-0130/98 - Ο-0038/98, προς το Συμβούλιο, του κ. Dupuis, εξ ονόματος της Ομάδας της Ευρωπαϊκής Ριζοσπαστικής Συμμαχίας, σχετικά με τη θέση της Ευρωπαϊκής Ένωσης κατά την 54η Συνέλευση των Ηνωμένων Εθνών για τα Δικαιώματα του Ανθρώπου στη Γενεύη·-Β4-0132/98 - Ο-0040/98, προς το Συμβούλιο, των βουλευτών Aglietta και άλλων, εξ ονόματος της Ομάδας των Πρασίνων στο Ευρωπαϊκό Κοινοβούλιο, σχετικά με τη θέση της Ευρωπαϊκής Ένωσης κατά την 54η Συνέλευση των Ηνωμένων Εθνών για τα Δικαιώματα του Ανθρώπου στη Γενεύη·-Β4-0138/98 - Ο-0047/98, προς το Συμβούλιο, της κ. van Bladel, εξ ονόματος της Ομάδας Ένωση για την Ευρώπη, σχετικά την 54η Συνέλευση των Ηνωμένων Εθνών για τα Δικαιώματα του Ανθρώπου·-Β4-0140/98 - Ο-0049/98, προς το Συμβούλιο, του κ. Barros Moura, εξ ονόματος της Ομάδας του Ευρωπαϊκού Σοσιαλιστικού Κόμματος, σχετικά με τη θέση της Ευρωπαϊκής Ένωσης κατά την 54η Συνέλευση των Ηνωμένων Εθνών για τα Δικαιώματα του Ανθρώπου στη Γενεύη.
<SPEAKER ID=133 LANGUAGE="NL" NAME="Maij-Weggen">
Κύριε Πρόεδρε, όταν τίθενται κρίσιμα θέματα εξωτερικής πολιτικής, η Ευρωπαϊκή Ένωση παρουσιάζει στον κόσμο όλο και πιο συχνά μια διχασμένη εικόνα. Είναι πολύ κακό. Το διαπιστώσαμε στην υπόθεση του Ιράκ για το οποίο συζητήσαμε επί μακρόν το πρωί. Το βλέπουμε και πάλι στα ζητήματα ανθρωπίνων δικαιωμάτων. Είναι πολύ λυπηρό.
<P>
Πέρυσι, στη Γενεύη, κατά την ετήσια συνέλευση της Επιτροπής του ΟΗΕ για τα Δικαιώματα του Ανθρώπου, οι 15 χώρες της ΕΕ έδωσαν για την υπόθεση της Κίνας μια πολύ κακή παράσταση. Οι Κάτω Χώρες, ως χώρα που προήδρευε της Ένωσης, προσπάθησαν, και με το δίκιο τους, να εξασφαλίσουν την ευρωπαϊκή υποστήριξη για μια κριτική στάση απέναντι στην Κίνα. Τέσσερις χώρες της ΕΕ διαχώρισαν όμως τη θέση τους. Παρουσιάσαμε μια θλιβερή εικόνα διάσπασης, η οποία εξέθεσε την Ευρώπη.
<P>
Καλούμε λοιπόν επιτακτικά το Ηνωμένο Βασιλείο να αναπτύξει τις προσεχείς εβδομάδες έντονη δραστηριότητα, ώστε τον Μάρτιο τα κράτη μέλη της ΕΕ να παρουσιασθούν στη Γενέυη ενωμένα. Να μη θυσιάζονται άλλο ζητήματα σοβαρών παραβιάσεων των ανθρωπίνων δικαιωμάτων στο βωμό των οικονομικών συμφερόντων. Για δύο χώρες χρειάζεται ιδιαίτερη προσοχή: τη Νιγηρία και τη Βιρμανία.
<P>
Στη Νιγηρία ένα στρατιωτικό πραξικόπημα κατάργησε και φυλάκισε τον αιρετό Πρόεδρο. Ακολούθησε μια σειρά από εκφοβισμούς και βιαιότητες κατά τις οποίες οι υποστηρικτές του Abiola, πολιτικοί, στρατιωτικοί, κρατικά στελέχη και άλλοι πολίτες, καταδικάστηκαν και θανατώθηκαν, συχνά σε μυστικές δίκες, ή τους μεταχειρίστηκαν τόσο άσχημα στις φυλακές ώστε να πεθάνουν. Όλοι γνωρίζουν την ιστορία του Ken Saro-Wiwa και γνωρίζουμε ότι και ο Adua χάθηκε κατά παρόμοιο τρόπο. Τώρα δικάζεται πάλι σε μυστική δίκη ένας στρατηγός, και ξέρουμε ποια θα είναι η έκβαση. Εν τω μεταξύ οι ιθύνοντες πλουτίζουν σε βάρος του απλού λαού. Ο αριθμός των ανθρώπων που ζουν σε συνθήκες απόλυτης ένδειας αυξήθηκε από 35 σε 44 εκατομμύρια. Υπάρχουν 50 εκατομμύρια αναλφάβητοι και 70 εκατομμύρια άνθρωποι δεν διαθέτουν πόσιμο νερό. Ο μέσος όρος ζωής των Νιγηριανών μειώθηκε από 54 σε 47 χρόνια.
<P>
Κύριε Πρόεδρε, θεωρούμε καθήκον μας να σκληρύνουμε τη στάση μας έναντι της Νιγηρίας. Παρά τις προηγούμενες δηλώσεις, ζητούμε τώρα τον οικονομικό αποκλεισμό. Αυτή είναι η επιθυμία της Ομάδας μας - και δεν είμαστε ριζοσπάστες αριστεροί - αυτή είναι η επιθυμία και ενός μεγάλου τμήματος του Κοινοβουλίου.
<P>
Ως προς τη Βιρμανία, κύριε Πρόεδρε, και εκεί ο ηγέτης που εκλέχθηκε από το 80 % των ψηφοφόρων, καταργήθηκε από μια στρατιωτική κυβέρνηση. Και εκεί φυλακίστηκε και θανατώθηκε η αντιπολίτευση. Και εκεί τρομοκρατείται ο πληθυσμός και -ακόμα χειρότερο - ένα μέρος των μειονοτήτων υποχρεώθηκε σε καταναγκαστικά έργα.
<P>
Κύριε Πρόεδρε, οι ΗΠΑ έθεσαν ήδη φραγμό στις επενδύσεις. Ολλανδικές επιχειρήσεις όπως η Heineken αποσύρθηκαν επίσης. Προς μεγάλη μας αγανάκτηση βλέπουμε όμως άλλες επιχειρήσεις, όπως η Total, να εγκαθίστανται τώρα στη Νιγηρία για να καλύψουν το κενό. Ζητάμε δραστικά μέτρα, τον οικονομικό αποκλεισμό και οπωσδήποτε την απαγόρευση των επενδύσεων.
<P>
Ολοκληρώνοντας, κύριε Πρόεδρε, θεωρώ ότι σε ζητήματα ανθρωπίνων δικαιωμάτων, η Ευρωπαϊκή Ένωση οφείλει να μιλά με ενιαία φωνή. Η Προεδρία πρέπει να κάνει το παν, για να επιτύχει ενιαία γραμμή των κρατών μελών. Θεωρούμε ακόμη ότι πρέπει να χρησιμοποιήσουμε αυστηρή γλώσσα με χώρες που δεν δείχνουν να είναι συνεργάσιμες. Κατά την προσεχή συνέλευση στη Γενεύη δεν θέλουμε να επαναληφθούν τα όσα έγιναν πέρυσι. Ελπίζουμε ότι η αγγλική Προεδρία θα πετύχει μια ενιαία στάση και σκληρά μέτρα, ιδίως για τις δύο προαναφερόμενες χώρες.

<SPEAKER ID=134 LANGUAGE="IT" NAME="Fassa">
Κύριε Πρόεδρε, κύριοι συνάδελφοι, πολλές, πάρα πολλές φορές, η Ευρώπη κατηγορείται, όχι εντελώς άδικα, ότι είναι ισχυρή προς τους αδύναμους και αδύναμη μπροστά στους ισχυρούς, ότι τονίζει με σθένος τις παραβιάσεις των ανθρωπίνων δικαιωμάτων σε χώρες με μικρή γεωπολιτική σημασία, ενώ αντίθετα, κλείνει τα μάτια στις παραβιάσεις των πιο ισχυρών κρατών. Τώρα, όμως, αυτό δεν είναι βέβαιο στην περίπτωση της Νιγηρίας.
<P>
Πρόκειται πράγματι για μια μεγάλη περιφερειακή δύναμη, ισχυρή οικονομικά και στρατιωτικά. Είναι λοιπόν, αν μπορούμε να πούμε, αυξημένες οι ευθύνες της σε σχέση με τα άλλα κράτη της περιοχής. Η Νιγηρία, ας μην το λησμονούμε, επιδιώκει συνεχώς να αξιοποιήσει το πολιτικό της βάρος απέναντι στα άλλα κράτη της περιοχής και γενικότερα τα αναπτυσσόμενα κράτη, προκειμένου να αντιταχθεί στις συνεχείς εκκλήσεις της διεθνούς κοινότητας για την αποκατάσταση της δημοκρατίας, για ένα ανεξάρτητο δικαστικό σύστημα, για ένα κράτος δικαίου και σεβασμού των δικαιωμάτων του ανθρώπου.
<P>
Δεν είναι ως εκ τούτου δυνατό να τηρηθεί σιγή για τις συλλήψεις όσων αντιτίθενται στο σημερινό καθεστώς, των πιο σημαντικών πολιτών του κράτους αυτού, και ούτε μπορούμε να ανεχθούμε με ελαφρά τη καρδία το γεγονός ότι όλο και περισσότερες εταιρείες πετρελαιοειδών συνεχίζουν να λειτουργούν στην περιοχή Ogoni, παρά τις παραβιάσεις των ανθρωπίνων δικαιωμάτων και τη ρύπανση του περιβάλλοντος.
<P>
Όπως είχα την ευκαιρία να επισημάνω σήμερα το πρωί, η πολιτική, κυρίως η διεθνής, φοβάται το κενό. Η Ευρωπαϊκή Ένωση και τα μεμονωμένα κράτη που την αποτελούν δεν μπορούν να μην ασκήσουν πολύ ισχυρή πίεση στο καθεστώς του Abacha γιατί δίνει λαβή για μια σοβαρή αλλαγή της πορείας, χωρίς να διστάσει να στερήσει την σημερινή στρατιωτική χούντα από τα κύρια οικονομικά μέσα, επιβάλλοντας εμπάργκο στο εμπόριο πετρελαίου του κράτους αυτού. Ακραίες περιπτώσεις, όπως αυτές της Νιγηρίας, μπορούν να αντιμετωπισθούν μόνο με ακραία μέτρα.

<SPEAKER ID=135 NAME="Macartney">
Κύριε Πρόεδρε, συμμερίζομαι τις απόψεις των συναδέλφων και είναι θετικό να βλέπει κανείς το Σώμα ενωμένο. Η κ. Maij-Weggen ισχυρίστηκε ότι η Ομάδα της δεν είναι ριζοσπαστική· η δική μου Ομάδα ονομάζεται Ριζοσπαστική Ομάδα και φυσικά συντασσόμαστε με τις ριζοσπαστικές πολιτικές. Θεωρώ ότι εκείνο που έχει σημασία, είναι ότι συμβιβαστήκαμε στην κατάρτιση κοινού ψηφίσματος, που πιστεύω ότι το Σώμα θα το εγκρίνει με συντριπτική πλειοψηφία. Επίσης, συμφωνώ απολύτως με τις παρατηρήσεις του συναδέλφου κ. Fassa.
<P>
Πρέπει ενίοτε να θυμούμαστε πόσο μεγάλη είναι η βαρύτητα της Νιγηρίας ή πόσο μεγάλη είναι η πρόκληση. Αυτή η χώρα είναι ο γίγαντας της Αφρικής, που αριθμεί εκατό εκατομμύρια κατοίκους και δεσπόζει στην ήπειρο. Όπως μόλις δήλωσε ο κ. Fassa, αν αγνοούμε τους γίγαντες και τα βάζουμε με τους πυγμαίους, τότε ο κόσμος θα συμπεράνει ότι η Ευρωπαϊκή Ένωση δεν είναι σοβαρή σχετικά με την εξωτερική πολιτική της. Όλοι εξασκηθήκαμε για τα προβλήματα του Ιράκ και της εκεί δικτατορίας, αλλά θα ήταν πολύ ευκολότερο να ανατρέψουμε τη δικτατορία του Abacha παρά τη δικτατορία του Σαντάμ Χουσεΐν.
<P>
Ο Sanni Abacha ανέτρεψε την εκλεγμένη κυβέρνηση. Κυβερνά πλαισιωμένος από έναν ατσάλινο κλοιό, αλλά δεν υποστηρίζεται από τον λαό της Νιγηρίας. Ο λαός αυτός στρέφεται προς εμάς ζητώντας μια ένδειξη για να δουν με ποιους τρόπους η Ευρωπαϊκή Ένωση είναι διατεθημένη να προτάξει τη δημοκρατία έναντι των βραχυπρόθασμων οικονομικών της συμφερόντων. Μακροπρόθεσμα, πιστεύω ότι είναι προς το συμφέρον μας η Νιγηρία να είναι μια ελεύθερη και δημοκρατική χώρα, με την οποία να μπορούμε να συναλλασσόμαστε ως πλήρες μέλος της Σύμβασης της Λομέ μεταξύ των κρατών ΑΚΕ.
<P>
Στο μεσοδιάστημα, παρουσιάσαμε στο εν λόγω ψήφισμα μια σειρά πρακτικών βημάτων που θα μπορούσε να πραγματοποιήσει η ΕΕ, και ελπίζω ότι το Συμβούλιο Υπουργών θα ανταποκριθεί σε αυτό και θα δει κατά πόσον θα ευθυγραμμιστεί με το καθένα από αυτά. Οι συγκεκριμένες προτάσεις είναι πολύ προσεκτικά σχεδιασμένες από το Ευρωπαϊκό Κοινοβούλιο και πιστεύω ότι αποτελούν μια κατάλληλη απάντηση στην πρόκληση. Αλλά, στο τέλος της ημέρας, η τελική μορφή κυρώσεων, που πρέπει να αντιμετωπιστεί με προσοχή και την οποία το Ευρωπαϊκό Κοινοβούλιο είχε υποστηρίξει στο παρελθόν, είναι το εμπάργκο κατά του πετρελαίου. Αυτό είναι εκείνο που φοβάται περισσότερο από όλα η Νιγηρία. Είναι το μόνο που θα μπορούσε να ανατρέψει την κυβέρνηση, επομένως πρέπει να το κρατούμε κρυμμένο στο μανίκι μας ως τελευταίο χαρτί και, εν τω μεταξύ, να ασκήσουμε πιέσεις στο καθεστώς για να μετατραπεί σε δημοκρατική διακυβέρνηση, που είναι αυτό ακριβώς που αξίζει ο λαός της Νιγηρίας.

<SPEAKER ID=136 LANGUAGE="NL" NAME="Van Bladel">
Κύριε Πρόεδρε, λαμβάνω τον λόγο εξ ονόματος του κ. Andrews, ο οποίος την τελευταία στιγμή δεν μπόρεσε να είναι παρών, αλλά παρά ταύτα θέλει να εκφράσει τη θέση του για το θέμα της Νιγηρίας.
<P>
Πολλές φορές καταδικάστηκε το καθεστώς της Νιγηρίας από το Σώμα και στο πλαίσιο της Κοινοπολιτείας, κυρίως από τον Νοέμβριο του 1995, όταν απαγχωνίστηκαν ακτιβιστές Ogoni, παρά τις επανειλημμένες εκκλήσεις της διεθνούς κοινότητας για μη εκτέλεση της ποινής. Ως επακόλουθα αυτού του τραγικού γεγονότος, αποφασίστηκε η επιβολή κυρώσεων από την ΕΕ και έκτοτε διευρύνεται τακτικά το πεδίο εφαρμογής τους. Έντεκα ολόκληρα ψηφίσματα εγκρίθηκαν από το Σώμα από το 1993, όταν η διαδικασία εκδημοκρατισμού της Νιγηρίας διεκόπη βάναυσα από τη ματαίωση των προεδρικών εκλογών και την εγκαθίδρυση στρατιωτικού καθεστώτος υπό τον Στρατηγό Abacha. Πιστεύουμε ότι η άσκηση διπλωματικής πίεσης στους στρατιωτικούς ιθύνοντες πρέπει να ενταθεί και ότι πρέπει να τους αποσταλεί ένα σαφές μήνυμα. Η ΕΕ και η διεθνής κοινότητα θα πρέπει να λάβουν υπόψη τους αυτό το μήνυμα.
<P>
Ο Στρατηγός Abacha ανέλαβε το εγχείρημα να εκχωρήσει τις εξουσίες του σε έναν δημοκρατικά εκλεγμένο πρόεδρο-πολίτη μέχρι το τέλος του έτους. Ας τον πιστέψουμε και, όπως ορθά επισημαίνεται στο παρόν ψήφισμα, πρέπει να διαμορφώσουμε σαφώς ορισμένα προαπαιτούμενα στοιχεία που θεωρούμε σημαντικά για την εξασφάλιση της αξιοπιστίας και της βιωσιμότητας της υποσχόμενης μετάβασης προς μια διακυβέρνηση που να ασκείται από πολίτες.
<P>
Η Ευρωπαϊκή Ένωση πρέπει να καταβάλει κάθε δυνατή προσπάθεια για να αναγκάσει τους Νιγηριανούς ηγέτες να ικανοποιήσουν τις ανωτέρω προϋποθέσεις για τη διεξαγωγή ομαλής εκλογικής διαδικασίας, και για να τους πείσει ότι διακυβεύεται η ίδια η αξιοπιστία της μεταβατικής διαδικασίας. Στο πλαίσιο αυτό, πιστεύουμε ότι η Ένωση πρέπει να ενεργήσει σε στενή συνεργασία με τον Οργανισμό Αφρικανικής Ενότητας, ώστε να καταβληθεί μια συντονισμένη προσπάθεια ώστε να πειστούν οι ηγέτες της Νιγηρίας για την ανάγκη να πρυτανεύσει ένα πραγματικά ευρύ πνεύμα προς τη δημοκρατία. Αν τούτο επιτευχθεί, τότε η Ευρωπαϊκή Ένωση και η διεθνής κοινότητα θα πρέπει να εξαγάγουν τα κατάλληλα συμπεράσματα.

<SPEAKER ID=137 NAME="Kinnock, Glenys">
Κύριε Πρόεδρε, η Βιρμανία και η Νιγηρία απέχουν, προφανώς, από γεωγραφική άποψη, χιλιάδες μίλια η μία από την άλλη. Ωστόσο, ο λαός και στις δύο αυτές χώρες υφίσταται τις πλέον τυραννικές στρατιωτικές χούντες και υποφέρει συστηματικά από τις παραβιάσεις των ανθρωπίνων δικαιωμάτων.
<P>
Δυστυχώς, όπως ισχυρίστηκαν και άλλοι αγορητές, η απάντηση της Ευρώπης εκλαμβάνεται συχνά ότι διέπεται σε υπερβολικό βαθμό από το δικό μας εμπορικό συμφέρον, και όχι από την ανάγκη να αντιμετωπίσουμε τη δυστυχία του λαού στις εν λόγω χώρες, όπου κινδυνεύουμε να υπονομεύσουμε την ίδια την αξιοπιστία οποιουδήποτε ισχυρισμού ότι η Ευρώπη είναι, πράγματι, ειλικρινά ταγμένη στην υπεράσπιση των ανθρωπίνων δικαιωμάτων. Η δημοκρατία και η χρηστή διακυβέρνηση, καθώς και οι δεσμεύσεις που έχουμε αναλάβει σχετικά με τις δύο αυτές υποθέσεις, αμφισβητούνται επίσης από τους λαούς της Βιρμανίας και της Νιγηρίας, που υποστηρίζουν ότι τα ωραία λόγια δεν θα βοηθήσουν τους αγώνες τους.
<P>
Δεν πρέπει άραγε να ανταποκριθούμε στις εκκλήσεις που έγιναν επανειλημμένως από τον Aung San Suukyi για την πολιτική και οικονομική απομόνωση του SPDC; Δεν ήλθε μήπως ο καιρός τα άλλα κράτη μέλη να ακολουθήσουν το παράδειγμα της Βρετανίας, η οποία τουλάχιστον έκρινε παράνομη την προώθηση εμπορικών σχέσεων με τηΒιρμανία;
<P>
Θα μπορούσε ο Προεδρεύων του Συμβουλίου να με ενημερώσει αν πραγματοποιήθηκε οποιαδήποτε πρόοδος στο εν λόγω ζήτημα; Επιπλέον, μπορεί να μου γνωστοποιήσει κατά πόσον η Ευρωπαϊκή Ένωση έχει αναλάβει την οποιαδήποτε ενέργεια για το λαό της Βιρμανίας, που επαναπατρίζεται με τη βία στη Βιρμανία από την Ταϋλάνδη, ως αποτέλεσμα της χρηματοοικονομικής κρίσης;
<P>
Ομοίως, σε ό, τι αφρά τη Νιγηρία, μπορεί το Συμβούλιο να δεσμευθεί ενώπιόν μας ότι θα εφαρμόσει τα μέτρα που έχουν ήδη συμφωνηθεί στην κοινή θέση, ειδικότερα στο θέμα της χορήγησης θεωρήσεων, τα οποία αντιμετωπίστηκαν περιπαιχτικά από τους στρατηγούς; Το αθλητικό εμπάργκο χλευάστηκε λόγω της πίεσης που ασκήθηκε από τη γαλλική κυβέρνηση για να επιτρεπεί στην ποδοσφαιρική ομάδα της Νιγηρίας να συμμετάσχει στο Παγκόσμιο Κύπελλο τον Ιούνιο. Αυτή είναι μια εξαιρετικά θλιβερή πρωτοβουλία.
<P>
Ο Προεδρεύων θα πληροφορηθεί ότι στη Διάσκεψη της Κοινοπολιτείας, οι υπουργοί Εξωτερικών συμφώνησαν ότι σε περίπτωση που η υποσχόμενη επιστροφή στη διακυβέρνηση από τους πολίτες στη Νιγηρία δεν ήταν αξιόπιστη, τότε θα επιβαλλόταν το υποχρεωτικό εμπάργκο κατά του πετρελαίου, η απαγόρευση των αερομεταφορών, το εμπάργκο όπλων και το πάγωμα των χρηματοδοτήσεων. Θα επιβεβαιώσει άραγε ο Προεδρεύων ότι το Συμβούλιο θα αναλάβει παρόμοιες δράσεις σε ανάλογη περίπτωση; Θα ορίσει τους όρους και το χρονοδιάγραμμα βάσει του οποίου η προτεινόμενη μετάβαση θα ήταν αποδεκτή, συμπεριλαμβανομένης της απρόσκοπτης καταγραφής των πραγματικών πολιτικών κομμάτων, της απελευθέρωσης του αρχηγού Abiola και άλλων κρατουμένων, καθώς και της διεθνούς παρακαλούθησης της εκλογικής διαδικασίας;
<P>
Θα συμφωνούσε μαζί μου ο Προεδρεύων ότι, εάν το Συμβούλιο επρόκειτο να θέσει σαφή όρια, τα οποία ζητήσαμε στο ψήφισμά μας, τότε δεν θα διακινδυνεύαμε να δώσουμε τη συγκατάθεσή μας στη διαδικασία στην οποία είναι σαφώς ταγμένος ο Abacha και η οποία θα γίνει το μη στρατιωτικό γάντι που θα καλύψει τη στρατιωτική γροθιά, που ο Abacha χρησιμοποιούσε επί μακρόν;

<SPEAKER ID=138 LANGUAGE="NL" NAME="Bertens">
Κύριε Πρόεδρε, το καθεστώς στη Βιρμανία μπορεί να άλλαξε το ονομά του, αλλά η πολιτική του παρέμεινε ίδια. Το State Peace and Development Council, όπως αυτοαποκαλείται τώρα, συνεχίζει την καταπίεση του λαού και όλοι γνωρίζουν τι γίνεται εκεί.
<P>
Καλώ τη βρετανική Προεδρία να καταστήσει σαφές ότι η πολιτική για τα ανθρώπινα δικαιώματα αποτελεί σημαντικό στοιχείο της κοινής πολιτικής. Πώς σκοπεύει ο Προεδρεύων του Συμβουλίου να το επιτύχει; Θα καθορίζονται και κυρώσεις; Και πώς σκοπεύει ο Προεδρεύων του Συμβουλίου να αντιδράσει στην απόφαση της Premier Oil να προβεί σε επενδύσεις στη Βιρμανία;
<P>
Σε αυτό το πλαίσιο, τι μπορεί να προσφέρει η Διάσκεψη ASEM; Η Φιλελεύθερη Ομάδα προσδοκά ότι ο Προεδρεύων του Συμβουλίου θα εμμείνει στη θέση της Ένωσης να μην λάβει η Βιρμανία πρόσκληση για το Λονδίνο. Μόνο η επιβολή αποκλεισμού μπορεί να φέρει αποτέλεσμα. Ποια είναι η στάση των εταίρων στην ASEM στο θέμα αυτό; Πώς σκοπεύει ο Προεδρεύων του Συμβουλίου να πείσει τους εταίρους στην ASEM για την ανάγκη μιας πολιτικής που θα βασίζεται περισσότερο στον σεβασμό των ανθρωπίνων δικαιωμάτων;
<P>
Τέλος, μήπως έφεραν αποτέλεσμα οι μέχρι τώρα συζητήσεις με τις χώρες που συμμετέχουν στην ASEM, και θα τεθεί το θέμα κατά την προσεχή σύνοδο των υπουργών;

<SPEAKER ID=139 LANGUAGE="IT" NAME="Vecchi">
Κύριε Πρόεδρε, ζητήσαμε τη συζήτηση αυτή επί σημαντικών θεμάτων με την Επιτροπή και το Συμβούλιο, θεμάτων που αφορούν την κατ' αρχήν και την πρακτική στάση των θεσμικών οργάνων της Κοινότητας και των κρατών της Ευρωπαϊκής Ένωσης ως προς τα κράτη που παραβιάζουν σοβαρά τα πιο θεμελιώδη ανθρώπινα και δημοκρατικά δικαιώματα των πολιτών τους.
<P>
Η περίπτωση της Βιρμανίας είναι ασφαλώς σήμερα από τις σοβαρότερες στον κόσμο. Ο "κατάλογος» των προβλημάτων είναι είναι δυστυχώς γνωστός και συμπεριλαμβάνει από γενικευμένη πολιτική και κοινωνική καταπίεση μέχρι εκμετάλλευση της καταναγκαστικής εργασίας και της εργασίας των ανηλίκων, από εμπόριο ναρκωτικών ουσιών μέχρι παραβίαση των ανθρωπίνων δικαιωμάτων.
<P>
Η κατάσταση αυτή επιδεινώνεται συνεχώς και το καθεστώς δεν δίνει κανένα σημάδι ότι επιθυμεί τελικά δρομολογήσει μια διαδικασία εκδημοκρατισμού στο κράτος αυτό. Στον προϋπολογισμό της Βιρμανίας για το 1997-98, τα έξοδα για την άμυνα ανέρχονται επισήμως στο 43 % του συνόλου. Οι πόροι αυτοί χρησιμοποιούνται για την εσωτερική καταστολή και για την εξυπηρέτηση των συμφερόντων του στρατιωτικού κατεστημένου.
<P>
Η δημοκρατική βούληση των πολιτών της Βιρμανίας εκδηλώθηκε σε πολυάριθμες περιστάσεις και είχαν πάντοτε την υποστήριξη μας, όπως αποδεικνύεται από την απονομή, πριν από ένα περίπου χρόνο του βραβείου Ζαχάρωφ στην Aung San Suu Kyi.
<P>
Ωστόσο, είναι αποφασιστικής σημασίας το τι θα μπορέσει να πράξει η διεθνής κοινότητα, ξεκινώντας από την Ευρωπαϊκή Ένωση και από τα κράτη μέλη της.
<P>
Για τους λόγους αυτούς, παρ' όλο που υποστηρίζουμε τα μέτρα που υιοθέτησε η Επιτροπή και το Συμβούλιο, ζητούμε την ενίσχυση των πιέσεων κατά του καθεστώτος της Βιρμανίας, δίνοντας έμφαση στην πολιτική και την οικονομική απομόνωση.
<P>
Από το εσωτερικό της Βιρμανίας ζητείται να παγώσει η Ευρωπαϊκή Ένωση κάθε οικονομική σχέση με το καθεστώς, σταματώντας τις επενδύσεις, το εμπόριο και τα τουριστικά ρεύματα και λαμβάνοντας περιοριστικά μέτρα για τις θεωρήσεις εισόδου, πέρα από τον αυστηρό έλεγχο του εμπάργκο στην πώληση όπλων.
<P>
Η στάση των μεγάλων ιδιωτικών επιχειρήσεων, που έχουν πολυάριθμα έμμεσα και άμεσα συμφέροντα στην Βιρμανία, είναι καθοριστική. Είναι απαραίτητη μια πολιτική άσκησης πιέσεων προς αυτές τις εταιρείες προκειμένου να παγώσουν τις δραστηριότητές τους στη χώρα αυτή, δραστηριότητες που ωφελούν μόνο το καθεστώς.
<P>
Η άποψη των Ευρωπαίων πολιτών και του υπόλοιπου κόσμου για την ευρωπαϊκή οικοδόμηση εξαρτάται επίσης και από τη σταθερότητα και την υπευθυνότητα με την οποία αντιμετωπίζουμε το ζήτημα της Βιρμανίας και τις άλλες επείγουσες υποθέσεις που αφορούν τη δημοκρατία σε ολόκληρο τον κόσμο.

<SPEAKER ID=140 NAME="Πρόεδρος">
Σας ευχαριστώ πολύ, κύριε Vecchi. Στο μεταξύ, το Προεδρείο έλαβε γνώση ότι ο κ. Telkδmper, που είχα δηλώσει ότι απουσίαζε, μόλις είχε εισέλθει στην Αίθουσα. Οπότε, με μεγάλη μου χαρά του παραχωρώ το λόγο, εφόσον δεν υπάρχουν αντιρρήσεις από το Σώμα.

<SPEAKER ID=141 LANGUAGE="DE" NAME="Telkδmper">
Κύριε Πρόεδρε, οι ερωτήσεις μου αφορούν τη Βιρμανία. Το Σώμα είχε καταθέσει και είχε συζητήσει διάφορα ψηφίσματα για τη Βιρμανία και είχαμε βασικά συμφωνήσει με την Επιτροπή και το Συμβούλιο στο ότι πρέπει να καταβάλουμε κάθε δυνατή προσπάθεια για να προαχθεί ο εκδημοκρατισμός της χώρας. Όπως πάντα, όμως, αυτό δεν έγινε. Θα ήθελα συνεπώς να ρωτήσω με ποιο τρόπο πιστεύει η βρετανική Προεδρία ότι θα μπορούσε να ασκηθεί μία κοινή εξωτερική πολιτική έναντι της Βιρμανίας για να προωθηθεί ενδεχομένως η εξέλιξη αυτή.
<P>
Το ερώτημά μου αφορά ιδιαίτερα τον τρόπο με τον οποίο η Προεδρία σκέφτεται να αντιμετωπίσει τη Σύμβαση της ΔΟΕ σχετικά με τη καταναγκαστική εργασία. Γνωρίζουμε ότι στη Βιρμανία επικρατεί το σύστημα της καταναγκαστικής εργασίας. Πώς μπορούμε να επιτύχουμε την τήρηση της οδηγίας αυτής;
<P>
Θα ήθελα επίσης να θέσω ένα συγκεκριμένο ερώτημα σχετικά με την πετρελαϊκή εταιρεία Premier Oil, η οποία γνωστοποίησε το Σεπτέμβριο του 1997 ότι είχε την πρόθεση να αγοράσει το μερίδιο της αμερικανικής εταιρείας Texaco σε ένα πρόγραμμα παραγωγής φυσικού αερίου. Θα συμφωνήσει η βρετανική Προεδρία με την πρόθεση αυτή ή θα τους συμβουλεύσετε, με βάση τα ψηφίσματα που εγκρίθηκαν μέχρι σήμερα, να μην προχωρήσουν στην αγορά;
<P>
Το τρίτο σημείο είναι ότι είπαμε πως, όσο τα πράγματα στη Βιρμανία έχουν όπως έχουν, είμαστε, λόγω των συμβάσεων μεταξύ της Ευρωπαϊκής Ένωσης και των χωρών της Ευρω-Ασιατικής Διάσκεψης Κορυφής, ενάντια στην ένταξη της Βιρμανίας, επειδή τονίζουμε συνεχώς ότι τα ανθρώπινα δικαιώματα πρέπει να γίνονται σεβαστά και ότι αυτό αποτελεί όρο ή μέρος των συμβάσεων. Πώς προτίθεται να ενεργήσει η βρετανική Προεδρία στο πλαίσιο της συνέχειας των σχέσεων της Ευρωπαϊκής Ένωσης με τις χώρες της Ευρω-Ασιατικής Διάσκεψης Κορυφής;

<SPEAKER ID=142 LANGUAGE="NL" NAME="Janssen van Raay">
Κύριε Πρόεδρε, ως μέλος της Επιτροπής Νομικών Θεμάτων και Δικαιωμάτων των Πολιτών, ομολογώ ότι γνωρίζω περισσότερα για τις παραβιάσεις θεμελιωδών δικαιωμάτων μέσα στην Ευρωπαϊκή Ένωση, μιας και αυτές εμπίπτουν στην αρμοδιότητα της Επιτροπής Νομικών Θεμάτων και Δικαιωμάτων των Πολιτων, παρά για τις παραβιάσεις έξω από την Ένωση, για τις οποίες οι συνάδελφοί μου είναι καλύτερα ενημερωμένοι απ' ό, τι εγώ. Κατά σύμπτωση γνωρίζω, όμως, και τη συγκεκριμένη περιοχή και τη Βιρμανία, και μου ζήτησαν ξαφνικά να πάρω το λόγο. Στα γρήγορα, προσπάθησα να αναπληρώσω τις γνώσεις μου για τις παραβιάσεις ανθρωπίνων δικαιωμάτων έξω από την Ευρωπαϊκή Ένωση. Η κατάσταση στη δική μου χώρα με αναγκάζει όμως να κρατήσω χαμηλούς τους τόνους. Το Δικαστήριο για τα Δικαιώματα του Ανθρώπου του Στρασβούργου καταδίκασε τις Κάτω Χώρες διότι η δικαστική μας αρχή δεν είναι ανεξάρτητη, διότι η άμυνά μας δεν οργανώθηκε σωστά, διότι η ελευθερία έκφρασης παρουσιάζει ελλείψεις. Οπότε, διατίθεμαι μεν να θεωρήσω τα ανθρώπινα δικαιώματα σαν ένα μεγάλο πρόβλημα, αλλά ένα πρόβλημα όλων μας κι όχι μόνο των άλλων. Αυτή είναι η αφετηρία μου.
<P>
Όταν η Βιρμανία έγινε μέλος της ASEAN, επισκέφτηκα για καθαρά προσωπικούς λόγους τη Ραγκούν και κατέθεσα στεφάνι στο βρετανικό πολεμικό νεκροταφείο για όσους χάθηκαν στη Βιρμανία κατά την κατασκευή του σιδηροδρόμου, την εποχή της ιαπωνικής κατοχής. Ο πολιτισμός των κατοίκων της χώρας με εντυπωσίασε τόσο - κατανοώ απόλυτα ότι οι Βρετανοί τη θεώρησαν ως την πιο προηγμένη αποικία την εποχή της αποικοκρατίας τους - ώστε επέστρεψα εκεί τα Χριστούγεννα. Επισκέφτηκα την αγγλικανική εκκλησία - συνιστώ στους Βρετανούς συναδέλφους να κάνουν το ίδιο - και το παρεκκλήσι-μνημείο πολέμου με τους ακριβείς χειρόγραφους καταλόγους με τα ονόματα των Βρετανών που έδωσαν τη ζωή τους για την ελευθερία της χώραςκαθώς και για την ελευθερία της δικής μου Εκκλησίας, της αγγλικανικής Εκκλησιάς. Σας διαβιβάζω την έκκληση των δύο επισκόπων, της αγγλικανικής και της λουθηριανής Εκκλησίας, να ληφθεί επίσης υπόψη ότι κάθε οικονομικό αντίποινο πλήττει πάντα πρώτα τους φτωχούς κατοίκους. Αυτό το μήνυμα ήθελα να σας διαβιβάσω.
<P>
Μελετώντας χθες εκτενώς το θέμα των παραβιάσεων των ανθρωπίνων δικαιωμάτων, παρατήρησα ότι γίνεται κάποια επιλογή -και θέλω να ρωτήσω τους εξειδικευμένους συναδέλφους μου τι συμβαίνει - διότι μια χώρα όπως το Μπρουνέι, ένα από τα εννέα μέλη της ASEAN, δεν έχει καν κοινοβούλιο, κι όμως δεν βάλαμε τη χώρα αυτή ποτέ στο στόχαστρό μας.
<P>
Μια τελευταία παρατήρηση, κύριε Πρόεδρε: η θρησκευτική πίστη που όντως υπάρχει - το έζησα στη Βιρμανία - δεν τυγχάνει ποτέ αρκετής μέριμνας από το Κοινοβούλιο. Ίσως πρέπει οι χριστιανοί μεταξύ μας να ασχοληθούμε με το θέμα, και αυτά ήταν τα τελευταία μου λόγια.

<SPEAKER ID=143 LANGUAGE="NL" NAME="Maij-Weggen">
Κύριε Πρόεδρε, θέλω απλώς να παρατηρήσω ότι ο Πρόεδρος της Βιρμανίας, ο οποίος εκλέχθηκε από το 80 % των κατοίκων, ζήτησε ο ίδιος οικονομικά μέτρα. Νομίζω ότι αυτό αρκεί.

<SPEAKER ID=144 NAME="Πρόεδρος">
Ευχαριστώ πολύ, κυρία Maij-Weggen, για τη διευκρίνισή σας. Θα δώσω πάλι το λόγο στον κ. Bertens, και θα ήθελα να εξηγήσω στο Σώμα ότι, όπως αντιλαμβάνεστε, τη στιγμή αυτή διεξάγουμε μια κοινή συζήτηση επί σειράς προφορικών ερωτήσεων. Αυτός είναι ο λόγος γιατί ο κ. Bertens εμφανίζεται στον κατάλογο των ομιλητών να μιλά για δεύτερη φορά, και προβλέπεται να μιλήσει και για τρίτη φορά.

<SPEAKER ID=145 LANGUAGE="NL" NAME="Bertens">
Κύριε Πρόεδρε, όπως παρατήρησε η κ. Maij-Weggen στην αρχή της συζήτησης, πέρυσι, κατά τη θητεία της ολλανδικής Προεδρίας, η συνέλευση της Επιτροπής του ΟΗΕ για τα Ανθρώπινα Δικαιώματα σηματοδότησε μια μαύρη σελίδα στην Ιστορία της Ένωσης με την πολιτική της στο θέμα των ανθρωπίνων δικαιωμάτων. Υπό το φως του διεθνούς ενδιαφέροντος, φανήκαμε δυστυχώς διχασμένοι, κυρίως λόγω οικονομικών συμφερόντων.
<P>
Το Συμβούλιο υποσχέθηκε να βελτιώσει τα πράγματα. Και έτσι πρέπει, διότι εάν η Ένωση τηρήσει κοινή στάση στο πλαίσιο του ΟΗΕ, μπορεί να επιτύχει πολλά. Αυτό ισχύει κυρίως για τις μεγαλύτερες χώρες, όπως η Κίνα για παράδειγμα. Το περασμένο έτος έγιναν σημαντικά διαβήματα για το θέμα της Κίνας. Υπάρχει σωστή ισορροπία ανάμεσα στην ανοικτή και την αφανή διπλωματία, αλλά θα φέρει άραγε αποτελέσματα; Δεν πρέπει άλλωστε να επικεντρωθούμε μόνο στην Κίνα, διότι υπάρχουν και η Νιγηρία, η Βιρμανία, η Καμπότζη, το Σουδάν, το Αφγανιστάν και η Αλγερία. Μπορεί να τεθεί ακόμη και θέμα Κούβας, διότι ούτε ο Πάπας δεν τα αγιάζει όλα.
<P>
Τα ψηφίσματα του ΟΗΕ πρέπει να γίνουν σεβαστά. Και ερωτώ το Συμβούλιο: βλέπει προοπτικές για τη βελτίωση της παρακολούθησης και της τήρησης των ψηφισμάτων των Ηνωμένων Εθνών; Πρίν από πενήντα χρόνια ιδρύθηκαν στο Lake Success τα Ηνωμένη Έθνη. Φέτος πρέπει να επωφεληθούμε της επετείου για να ενισχύσουμε την θέση του ΟΗΕ.
<P>
Οι απόπειρες να μην λαμβάνονται στα σοβαρά τα ψηφίσματα των Ηνωμένων Εθνών, πρέπει βέβαια να καταλήγουν στο αντίθετο. Πώς σκοπεύει ο Προεδρεύων του Συμβουλίου να δώσει την αποφασιστική ώθηση στην σύνταξη μιας δυναμικής διακήρυξης του ΟΗΕ για την προστασία των human right defenders - των υπερμάχων των ανθρωπίνων δικαιωμάτων; Έπειτα από τόσα χρόνια πρέπει επιτέλους να επιτευχθεί μια ουσιώδης συμφωνία. Οι υπέρμαχοι των ανθρωπίνων δικαιωμάτων αξίζουν την εκτίμησή μας για το έργο τους. Τα κράτη μέλη του ΟΗΕ έχουν ηθική υποχρέωση να προβούν σε δήλωση συμπαράστασης προς τους υπερμάχους των ανθρωπίνων δικαιωμάτων κατά το τόσο σημαντικό έτος για τον ΟΗΕ. Ελπίζω η Προεδρία να δώσει στο θέμα τη δέουσα προσοχή.

<SPEAKER ID=146 LANGUAGE="SV" NAME="Gahrton">
Κύριε Πρόεδρε, ως Πρόεδρος της αντιπροσωπείας για τις σχέσεις με την Κίνα θα αναγνωρίσω πρώτος ότι δεν είναι εύκολο να γνωρίζουμε πώς θα επηρεάσουμε αυτήν την τεράστια χώρα. Το συζητούμε συχνά αυτό στην αντιπροσωπεία για τις σχέσεις με την Κίνα· έως και ένα ιδιαίτερο σεμινάριο θα έχουμε για αυτό.
<P>
Είναι σαφές ότι δεν θα διακόψουμε τις σχέσεις, είναι σαφές ότι θα συνεχίσουμε να εμβαθύνουμε τις επαφές και θα συνεχίσουμε με διάλογο. Αλλά μήπως θα πρέπει όντως να σταματήσουμε τελείως να επικρίνουμε την Κίνα; Αυτή φαίνεται να είναι η άποψη του Συμβουλίου, διότι θα απέχουν εντελώς τώρα από την υποβολή ψηφίσματος στη Γενεύη.
<P>
Σίγουρα έχουν σημειωθεί εξελίξεις στην Κίνα, σίγουρα έχουν τροποποιηθεί ορισμένοι νόμοι, σίγουρα έχουν εγκρίνει ή εν πάσει περιπτώσει υπογράψει, μία συνθήκη για κοινωνικά δικαιώματα, σίγουρα έχουν προσκαλέσει την κ. Mary Robinson και σίγουρα ελευθέρωσαν τον βραβευθέντα με το βραβείο Ζαχάρωφ Wei Jingsheng. Αλλά αρκούν πραγματικά αυτά για να δώσουμε την έγκριση στην Κίνα; Η οργάνωση Human Rights Watch δεν το πιστεύει αυτό· ούτε επίσης ο Wei Jingsheng, τον οποίον είχα την ευκαιρία να συναντήσω στις Βρυξέλλες πριν από λίγο καιρό. Θεωρούν ότι θα πρέπει επίσης να διατηρηθεί μια πίεση.
<P>
Θέλω να ρωτήσω το εξής: έχει όντως το Συμβούλιο μία στρατηγική για τα ανθρώπινα δικαιώματα στην Κίνα; Ή είναι μόνο εμπορικά συμφέροντα που οδήγησαν σε αυτή τη νέα παθητικότητα;

<SPEAKER ID=147 LANGUAGE="FR" NAME="Dupuis">
Κύριε Πρόεδρε, αυτό το ψήφισμα του Σώματος είναι ιδιαίτερα σημαντικό. Έχω τις ίδιες αμφιβολίες με τον κ. Gahrton σε ό, τι αφορά τη θέληση του Συμβουλίου να υιοθετήσει μια θέση, η οποία θα είναι, το ελπίζω, η αυριανή του Κοινοβουλίου. Υπάρχουν προηγούμενα, μεταξύ άλλων εκείνο της περασμένης χρονιάς. Έχω επίσης αμφιβολίες για την Επιτροπή. Υπάρχουν ορισμένα στοιχεία, όσον αφορά την Κίνα, που είναι ανησυχητικά· ορισμένα έργα έχουν σταματήσει εδώ και δυο χρόνια και μόλις έμαθα ότι, κατόπιν αναδιάρθρωσης υπηρεσιών της Επιτροπής, έργα που είχαν μελετηθεί και οργανωθεί από τη ΓΔ VIII μεταφέρθηκαν στη ΓΔ IΒ, γεγονός που θα αναγκάσει τη διαδικασία να ξαναρχίσει από την αρχή και να χαθούν έτσι πολλοί μήνες. Υπάρχουν έργα που είναι μπλοκαρισμένα εδώ και δυο χρόνια. Υπάρχουν λοιπόν αντιρρήσεις στο Συμβούλιο, αλλά φαίνεται ότι υπάρχουν και στην Επιτροπή.
<P>
Υπάρχει ένα σημείο με το οποίο διαφωνώ καθέτως και αφορά την απόφαση των Ηνωμένων Εθνών για το ζήτημα της Αλγερίας. Σήμερα το πρωί, το Κοινοβούλιο κατόρθωσε να υιοθετήσει μια έντιμη θέση για το Ιράκ, πράγμα που δεν ισχύει για τα άλλα θεσμικά όργανα. Σε ό, τι αφορά την Αλγερία, το Κοινοβούλιο, χάρη στην υπο-επιτροπή στην οποία προεδρεύει ο κ. Soulier, βρίσκεται σε καλό δρόμο για να εγκρίνει μια έντιμη θέση. Δεν θα αντιφάσκει, λοιπόν, αποφασίζοντας αύριο μια παράγραφο που απαιτεί τη συγκρότηση μιας διεθνούς εξεταστικής επιτροπής για την Αλγερία. Ήταν μια τεράστια δουλειά να κάνουμε το Κοινοβούλιο να ενεργοποιηθεί· ελπίζω και πιστεύω ότι το καταφέραμε. Θα πρέπει λοιπόν τώρα να επιδιώξουμε να επηρεάσουμε το Συμβούλιο και την Επιτροπή. Το Κοινοβούλιο δεν είναι δυνατόν να αναιρέσει αύριο τα λεγόμενά του ζητώντας μια Διεθνή Διάσκεψη, πράγμα το οποίο θα ήταν παράλογο.

<SPEAKER ID=148 LANGUAGE="NL" NAME="Van Bladel">
Κύριε Πρόεδρε, θα μπορούσα δυστυχώς να καλύψω πλήρως τον χρόνο ομιλίας μου με έναν κατάλογο των χωρών που παραβιάζουν βάναυσα τα ανθρώπινα δικαιώματα, αλλά θα περιορισθώ στις χώρες που δεν τυγχάνουν της δέουσας προσοχής μας.
<P>
Στην Αγκόλα, η κυβέρνηση ελέγχει τώρα το μεγαλύτερο μέρος της χώρας και δυστυχώς πληθαίνουν οι δολοφονίες των μελών της αντιπολίτευσης, ακόμη και στην περιοχή της Cabinda. Λαίμαργη για πετρέλαια και γενναίες πωλήσεις όπλων, η διεθνής κοινότητα παραμένει άπραγη.
<P>
Στην Κούβα άφησαν μεν ελεύθερους επτά κρατούμενους, οι οποίοι υποχρεώθηκαν άλλωστε να εγκαταλείψουν αμέσως τη χώρα, αλλά παραμένουν ακόμη 500 πολιτικοί κρατούμενοι. Λόγω εσωτερικών διαμαχών του, το Κοινοβούλιο σπανίως παίρνει θέση. Κανένας από τους διαφωνούντες της Κούβας δεν θεωρήθηκε πότε άξιος του βραβείου Ζαχάρωφ. Είναι ακατανόητο και πολύ επιλεκτικό, κύριε Πρόεδρε.
<P>
Η κριτική μου δεν αφορά μόνο το Κοινοβούλιο, αλλά και το Συμβούλιο. Ποια συνέχεια έδωσε το Συμβούλιο στα ψηφίσματα για τα ανθρώπινα δικαιώματα που εγκρίθηκαν πέρυσι στον ΟΗΕ; Τι έπραξε για να προωθήσει και να εγγυηθεί το έργο των ειδικών ερευνητών; Πώς θα διαμορφώσει το Συμβούλιο μια δυναμική και συνεκτική στάση της ΕΕ κατά την προσεχή 54η Συνέλευση των Ηνωμένων Εθνών; Προτίθεται το Συμβούλιο, κατά την εν λόγω συνεδρίαση, να στείλει ξεκάθαρα μηνύματα σε χώρες όπως η Κίνα, το Μεξικό, η Νιγηρία, η Συρία και η Κούβα, χώρες που κωλυσιεργούν συνεχώς κατά τις διαπραγματεύσεις και τις λήψεις αποφάσεων; Δεν θα περιπέσει και πάλι το Συμβούλιο σε μια στάση ένα βήμα μπροστά - δύο βήματα πίσω στο θέμα της Κίνας; Θεωρεί το Συμβούλιο τον αποκλεισμό της Βιρμανίας από την προσεχή σύνοδο κορυφής της ASEM μια πράγματι χρήσιμη συμβολή στον σεβασμό των ανθρωπίνων δικαιωμάτων;
<P>
Τέλος, σε μερικά ψηφίσματα του Κοινβουλίου και από ορισμένους πολιτικούς κύκλους ζητείται το μποϊκοτάζ του πετρελαίου της Νιγηρίας. Σκοπεύει το Συμβούλιο να θέσει πράγματι το θέμα επί τάπητος στο Συμβούλιο Ασφαλείας; Διότι αλλιώς περιοριζόμαστε στη θεωρία και το Κοινοβούλιο δεν έχει πρόθεση για κάτι τέτοιο.

<SPEAKER ID=149 LANGUAGE="PT" NAME="Barros Moura">
Κύριε Πρόεδρε, η προαγωγή των ανθρωπίνων δικαιωμάτων αποτελεί και πρέπει να αποτελεί μια βασική πτυχή της εξωτερικής πολιτικής της Ευρωπαϊκής Ένωσης και, επιπλέον, μετά την υπογραφή της Συνθήκης του Αμστερνταμ, η προστασία των ανθρωπίνων δικαιωμάτων διατρανώθηκε ως το ίδιο το ηθικό και νομικό υπόβαθρο όλης συνολικά της δράσης της Ένωσης.
<P>
Για αυτόν ακριβώς το λόγο η προφορική ερώτηση που υποβάλλουμε τώρα έχει σημασία. Τίθεται το ζήτημα να ασκήσει επιρροή το Κοινοβούλιο ούτως ώστε το Συμβούλιο να πετύχει να καταλήξει σε κοινές θέσεις, οι οποίες θα μας δώσουν τη δυνατότητα να διατρανώσουμε τις αξίες της ευρωπαϊκής ταυτότητας και να διαφυλάξουμε την αυτόνομη δράση της Ένωσης τη στιγμή που συγκαλείται η 54η σύνοδος της Επιτροπής Ανθρωπίνων Δικαιωμάτων των Ηνωμένων Εθνών.
<P>
Όπως όλοι θα θυμούμαστε, κατά την τελευταία σύνοδο της εν λόγω επιτροπής η Ευρωπαϊκή Ένωση δεν στάθηκε ικανή να προβάλει κοινές θέσεις σχετικά με ζητήματα τόσο μεγάλης σημασίας όπως είναι η Κίνα, πράγμα που οδήγησε σε μια απαράδεκτη απώλεια αυτονομίας έναντι των Ηνωμένων Πολιτειών, θέτοντας ταυτόχρονα ορισμένα κράτη μέλη στη δύσκολη θέση να υποχρεωθούν να υπεραμυνθούν μόνα τους τις αρχές που διέπουν όλη την Ευρωπαϊκή Ένωση, ενώ άλλα κράτη μέλη αντάλλασσαν αυτές τις αρχές με την αποκόμιση άμεσων οικονομικών οφελών.
<P>
Κατά το τρέχον έτος, όπου εορτάζεται η 50ή επέτειος της Οικουμενικής Διακήρυξης των Δικαιωμάτων του Ανθρώπου, θα έπρεπε να δράσουμε από κοινού, ούτως ώστε να καταστήσουμε αποτελεσματικό το μηχανισμό των Ηνωμένων Εθνών για τη διασφάλιση της προστασίας του ανθρωπίνων δικαιωμάτων σε όλο τον πλανήτη. Επικαλούμενοι τις αρχές της οικουμενικότητας, του αδιαιρέτου και της αλληλεξάρτησης των δικαιωμάτων του ανθρώπου, ζητούμε να δοθεί ιδιαίτερη προσοχή στην κατάσταση που επικρατεί στην Κίνα, στη Νιγηρία, στη Βιρμανία, στο Σουδάν, στο Ιράν, στο Ιράκ, στο Αφγανιστάν, στην Καμπότζη και στο Ανατολικό Τιμόρ. Μεταξύ όλων των ειδικών περιπτώσεων, της Αλγερίας καθίσταται σοβαρά και βάναυσα επίκαιρο, ενώ παρουσιάζει ιδιαίτερη πολυπλοκότητα, λόγω του ότι εκεί το κράτος δεν εμπλέκεται άμεσα στις παραβιάσεις, αλλά μπορούν να του καταλογιστούν ευθύνες για την ανικανότητά του να εγγυηθεί τη δημόσια τάξη και τον σεβασμό των θεμελιωδών δικαιωμάτων που υπονομεύονται από τη δράση των φονταμενταλιστών τρομοκρατών.
<P>
Η Κίνα, μία άλλη περίπτωση που πρέπει να αντιμετωπιστεί κατά προτεραιότητα, δεν έχει να επιδείξει ουσιαστικές βελτιώσεις, παρά τις δηλώσεις προθέσεων από μεριάς παραγόντων του κράτους εκείνου σχετικά με την κύρωση των διεθνών συμφώνων του ΟΗΕ που αφορούν τα ανθρώπινα δικαιώματα. Πιστεύω πως οφείλουμε να σταθούμε με τη δέουσα προσοχή στο θέμα αυτό.
<P>
Ζητούμε από το Συμβούλιο και την Επιτροπή να υποβάλουν στο Κοινοβούλιο γραπτές εκθέσεις σχετικά με το διάλογο επί θεμάτων ανθρωπίνων δικαιωμάτων, ένας διάλογος που έχει αναθερμανθεί προσφάτως. Ένα άλλο θέμα προτεραιότητας για όλους εμάς είναι η κατάσταση στο Ανατολικό Τιμόρ, μια περιοχή που συνεχίζει να υφίσταται την παράνομη κατοχή και καταστολή της Ινδονησίας. Ζητούμε από το Συμβούλιο να επιβάλει την εφαρμογή της κοινής θέσης που το ίδιο ενέκρινε και να δώσει συνέχεια στα αναρίθμητα ψηφίσματα που ενέκρινε το Κοινοβούλιό μας.
<P>
Στην πρόταση ψηφίσματος που καταθέτουμε περιλαμβάνεται μια σειρά από αιτήματα, ιδίως με στόχο την έγκριση της δήλωσης αναφορικά με τους υπέρμαχους των ανθρωπίνων δικαιωμάτων, την καταβολή πρόσθετων προσπαθειών ώστε να εφαρμοστεί έμπρακτα το ψήφισμα περί κατάργησης της θανατικής ποινής, τη λήψη πρωτοβουλιών για την αποφυγή της κακομεταχείρισης των κρατουμένων, την καλύτερη μεταχείριση των προσφύγων, τη βελτίωση της νομοθεσίας σχετικά με την προστασία των παιδιών και κατά της εμπορίας των γυναικών.
<P>
Ζητούμε, επομένως, να ενεργοποιηθεί η ΚΕΠΠΑ σε έναν τομέα νευραλγικής σημασίας όπου η Ευρωπαϊκή Ένωση δεν πρέπει να χρησιμοποιεί δύο μέτρα και δύο σταθμά, ανάγοντας την ουσιαστική προάσπιση των ανθρωπίνων δικαιωμάτων σε υπόβαθρο της θετικής της συνεισφοράς στη διεθνή πολιτική.
<P>
Κύριε Πρόεδρε, αν μου επιτρέπετε να καταχραστώ κάπως την καλή σας θέληση, θα επιθυμούσα να επισημάνω την παρουσία μέσα στην Αίθουσα ενός παλιού συναδέλφου μας, του κ. van Outrive, ο οποίος προσέφερε σε αυτό το Κοινοβούλιο σημαντικότατο έργο στον τομέα αυτόν των ανθρωπίνων δικαιωμάτων και στον οποίο, με την άδειά σας, θέλω να απευθύνω ιδιαίτερο χαιρετισμό.

<SPEAKER ID=150 NAME="Henderson">
Κύριε Πρόεδρε, θα ήθελα κατ' αρχάς να ευχαριστήσω τους αξιότιμους βουλευτές για τις ερωτήσεις τους και τις παρεμβάσεις τους. Με χαρά θα απαντήσω στις ερωτήσεις που τέθηκαν. Θα ήθελα να ασχοληθώ με αυτές σε τρία μέρη συν ένα συμπληρωματικό. Στο πρώτο μέρος, θα ασχοληθώ με τη Νιγηρία, στο δεύτερο, με τη Βιρμανία, στο τρίτο, με τα ανθρώπινα δικαιώματα και, στη συνέχεια, θα προβώ σε μια ανακοίνωση σχετικά με το Αζερμπαϊτζάν, όσον αφορά τα ανθρώπινα δικαιώματα.
<P>
Πρώτον, σε ό, τι αφορά τη Νιγηρία, το Συμβούλιο παρακολουθεί την κατάσταση εκεί με ανησυχία, από τη ματαίωση των προεδρικών εκλογών της 12ης Ιουνίου 1993. Έκτοτε, έθεσε σε εφαρμογή μέτρα κατά του νιγηριανού καθεστώτος σε ένδειξη της ανησυχίας του για τον μη σεβασμό των ανθρωπίνων δικαιωμάτων και της δημοκρτικής διακυβέρνησης. Οι ανησυχίες αυτές εντάθηκαν το 1995, όταν δικάστηκαν και καταδικάστηκαν σε αυστηρές ποινές 43 άτομα, φερόμενα ως συνεργοί σε πραξικόπημα, στα οποία συμπεριλαμβάνονταν ο πρώην αργηγός του κράτους, ο Στρατηγός Obasanjo, και ορισμένοι άλλοι επιφανείς πολίτες, όταν ο Abacha εξήγγειλε το τριετές πρόγραμμα μετάβασης στη διακυβέρνηση από τους πολίτες και, τέλος, όταν εκτελέστηκαν ο Ken SaroWiwa και οκτώ συναγωνιστές του μετά από μια παρωδία δίκης.
<P>
Οι δύο κοινές θέσεις, που εγκρίθηκαν στις 20 Νοεμβρίου 1995 και στις 4 Δεκεμβρίου 1995, ενίσχυσαν τα μέτρα της ΕΕ να συμπεριλάβει, μεταξύ άλλων, περιορισμούς στη θεώρηση διαβατηρίων σε μέλη του νιγηριανού καθεστώτος και στις οικογένειές τους, καθώς και σε όσους διέθεταν μακροπρόθεσμες θεωρήσεις, ολοκληρωτικό εμπάργκο όπλων και αποκλεισμό από τις αθλητικές διοργανώσεις. Όπως επεσήμαναν οι αξιότιμοι βουλευτές, στις 28 Νοεμβρίου 1997 το Συμβούλιο της Ευρωπαϊκής Ένωσης παρέτεινε την ισχύ της κοινής θέσης για τη Νιγηρία της 4ης Δεκεμβρίου 1995 μέχρι την 1η Νοεμβρίου 1998.
<P>
Την ίδια στιγμή, το Συμβούλιο επανέλαβε την ανησυχία του για την καταπάτηση των ανθρωπίνων δικαιωμάτων στη Νιγηρία, συμπεριλαμβανομένης της φυλάκισης των πολιτικών κρατουμένων, καθώς και του αργού ρυθμού του εκδημοκρατισμού. Επεσήμανε επίσης την προθυμία του να υποστηρίξει τη μεταβατική διαδικασία. Έκτοτε, το Συμβούλιο παρακολούθησε με ιδιαίτερη ανησυχία τις εξελίξεις στη Νιγηρία, όπως τον τραγικό θάνατο του Shehu Yar'Adua κατά την κράτησή του, την περαιτέρω σύλληψη και φυλάκιση χωρίς απαγγελεία κατηγοριών δημοσιογράφων και φιλοδημοκρατικών ακτιβιστών, καθώς και τη σύλληψη, στις 21 Δεκεμβρίου 1997, του Στρατηγού Diya και ορισμένων άλλων, που συνδέονταν με υποτιθέμενη απόπειρα πραξικοπήματος.
<P>
Στις 26 Δεκεμβρίου 1997, η λουξεμβουργιανή Προεδρία προέβη σε δήλωση εκ μέρους της ΕΕ, απευθύνοντας επείγουσα έκκληση στις νιγηριανές αρχές να μεταχειρίζονται τους συλληφθέντες σύμφωνα με τις νόμιμες αρχές, που αντιστοιχούν στα διεθνή πρότυπα. Η δήλωση αυτή επίσης κατέστησε σαφές ότι η Ευρωπαϊκή Ένωση δεν μπορούσε να επιτρέψει να επαναληφθούν τα γεγονότα του 1995. Το Συμβούλιο επεσήμανε ότι συστάθηκε ένα επταμελές στρατοδικείο υπό την προεδρία του υποστρατήγου Malu, για να εκδικάσει 26 άτομα που ήταν ύποπτα για τη σχεδίαση πραξικοπήματος. Στις 14 Φεβρουαρίου, ο Τύπος έλαβε την άδεια να παραστεί στην εναρκτήρια συνεδρίαση και να δει τους κατηγορουμένους, αλλά κατανοούμε ότι οι διαδικασίες θα διεξαχθούν κεκλεισμένων των θυρών.
<P>
Η Ευρωπαϊκή Ένωση υποστήριξε επιτυχώς περαιτέρω επικριτικά ψηφίσματα για τη Νιγηρία στις συνεδριάσεις του 1997 της Επιτροπής των Ηνωμένων Εθνών για τα Ανθρώπινα Δικαιώματα και της Γενικής Συνέλευσης των Ηνωμένων Εθνών. Το ψήφισμα της UNCHR οδήγησε στο διορισμό, στις 16 Οκτωβρίου, ενός ειδικού εισηγητή για τη Νιγηρία, που ήταν επιφορτισμένος με την εντολή να έρθει σε επαφή με τις νιγηριανές αρχές και τον νιγηριανό λαό, και να εκπονήσει έκθεση σχετικά με την κατάσταση των ανθρωπίνων δικαιωμάτων που επικρατεί στη χώρα αυτή. Η πρώτη έκθεσή του θα υποβληθεί στη φετινή Επιτροπή. Θα ασκήσουμε πιέσεις για ένα ακόμη σκληρότερο ψήφισμα, που να βασίζεται στη συγκεκριμένη έκθεση.
<P>
Θα ήθελα τώρα να αναφερθώ στη Βιρμανία. Εκφράζω τα συγχαρητήριά μου για το αδιάπτωτο ενδιαφέρον των βουλευτών του Ευρωπαϊκού Κοινοβουλίου να ασχοληθούν με την οικτρή κατάσταση των ανθρωπίνων δικαιωμάτων στη Βιρμανία. Το Συμβούλιο συμμερίζεται ανεπιφύλακτα τις ανησυχίες των βουλευτών. Οι ομάδες εργασίας του σε όλα τα επίπεδα συζητούν τακτικά τους τρόπους με τους οποίους μπορούν να προωθήσουν την αλλαγή σε αυτή τη χώρα. Το μήνυμα του Συμβουλίου προς τη Βιρμανία είναι απλό. Ο λαός της Βιρμανίας εξέφρασε με δημοκρατικό τρόπο την επιθυμία του για δικαιότερο τρόπο διακυβέρνησης, και η φωνή του πρέπει να ακουστεί από την κυβέρνησή του. Για να ενισχύσει το μήνυμα αυτό και να ενθαρρύνει τη μεταρρύθμιση, η Ευρωπαϊκή Ένωση εισήγαγε μια δέσμη σκληρών μέτρων κατά του καθεστώτος της Βιρμανίας.
<P>
Η πρώτη κοινή θέση για τη Βιρμανία, που εγκρίθηκε τον Οκτώβριο του 1996, προβλέπει το ολοκληρωτικό εμπάργκο όπλων, την απαγόρευση έκδοσης θεωρήσεων σε μέλη του καθεστώτος και στις οικογένειές τους, την άρση των σχέσεων στον αμυντικό τομέα, καθώς και της παροχής βοήθειας, με εξαίρεση την παροχή ανθρωπιστικής βοήθειας, και την απαγόρευση επισκέψεων υψηλού επιπέδου. Η Ευρωπαϊκή Ένωση ανέστειλε επίσης τους προτιμησιακούς εμπορικούς όρους για τις βιρμανικές εξαγωγές προς την ΕΕ σε ό, τι αφορά τα γεωργικά και βιομηχανικά προϊόντα. Ορισμένα κράτη μέλη επέβαλαν πρόσθετα μέτρα σε εθνικό επίπεδο.
<P>
Το Συμβούλιο επανεξετάζει τακτικά το κατά πόσον υπάρχει συναίνεση που θα μπορούσε να εγκριθεί από όλα τα κράτη μέλη. Δεν τίθεται θέμα χαλάρωσης των εν λόγω μέτρων χωρίς την ουσιαστική βελτίωση της κατάστασης των ανθρωπίνων δικαιωμάτων στη Βιρμανία. Αναγνωρίζουμε ότι σε ορισμένες περιπτώσεις τέτοιες κυρώσεις μπορούν να βλάψουν τον ίδιο το λαό τον οποίο υπάρχει πρόθεση να βοηθήσουν. Για να απαλείψουν τον πόνο που προκαλούν οι πολιτικές της βιρμανικής κυβέρνησης στον απλό βιρμανικό λαό, οι εταίροι της ΕΕ εξετάζουν δέσμη μέτρων για την ενίσχυση της κοινωνίας των πολιτών στη Βιρμανία και για την ενίσχυση του εξαιρετικού ανθρωπιστικού έργου που ήδη πραγματοποιείται στη συγκεκριμένη περίπτωση.
<P>
Θα ήθελα να εξάρω τις πολλές, ευρωπαϊκές και άλλες μη κυβερνητικές οργανώσεις που εργάζονται αδιάκοπα για να βελτιώσουν τις υπάρχουσες συνθήκες. Το Συμβούλιο συνεργάζεται με ΜΚΟ για να αντιμετωπίσει το πρόβλημα των Βιρμανών προσφύγων και από τις δύο πλευρές των συνόρων. Οι πρεσβευτές της ΕΕ στην Μπανγκόκ βρίσκονται σε επαφή με την κυβέρνηση της Ταϋλάνδης σε ό, τι αφορά την ανάγκη παροχής στέγης και προστασίας στους πρόσφυγες. Εξακολουθούμε να παρακολουθούμε εκ του σύνεγγυς την κατάσταση και είμαστε έτοιμοι να αναλάβουμε γρήγορα περαιτέρω δράση, αν χρειαστεί. Εργαζόμαστε επίσης για να προωθήσουμε βελτιώσεις στη Βιρμανία μέσω της στενής συνεργασίας με τους διεθνείς εταίρους μας. Το Συμβούλιο εξακολουθεί να αναγνωρίζει στη Βιρμανία υψηλή προτεραιότητα στην ημερήσια διάταξή του κατά τις συνομιλίες σε διακυβερνητικό επίπεδο. Πιστεύουμε ακράδαντα ότι οι κυβερνήσεις στην Ασία μπορούν να διαδραματίσουν ιδιαίτερα σημαντικό ρόλο, κάνοντας χρήση της επιρροής τους στο καθεστώς, προκειμένου να πιέσουν για μεταρρυθμίσεις στη Βιρμανία, και εξακολουθούμε να τους παροτρύνουμε να συνεχίσουν αυτό το έργο τους.
<P>
Οι διεθνείς εταίροι μας συνεργάζονται στενά με τον ΟΗΕ. Για παράδειγμα, η Γενική Συνέλευση των Ηνωμένων Εθνών ενέκρινε τον Δεκέμβριο με συναίνεση ένα σκληρό ψήφισμα για τα ανθρώπινα δικαιώματα στη Βιρμανία. Αρκετά κράτη μέλη της ΕΕ το συνυπέγραψαν, και το κείμενο είναι πιο δυναμικό από το περυσινό ψήφισμα στα νευραλγικά του σημεία. Μεριμνούμε ώστε οι βιρμανικές αρχές να εκπληρώσουν τις υποχρεώσεις τους ως μέλη του ΟΗΕ, και να εφαρμόσουν άμεσα το ψήφισμα. Η ΕΕ θα υποβάλει επίσης ένα ψήφισμα για τη Βιρμανία στην Επιτροπή των Ηνωμένων Εθνών για τα Ανθρώπινα Δικαιώματα στη Γενεύη, τον προσεχή μήνα.
<P>
Το Συμβούλιο έλαβε σαφή μέτρα για να αντιμετωπίσει την παραβίαση των ανθρωπίνων δικαιωμάτων στη Βιρμανία. Παρακολουθεί πολύ τακτικά την κατάσταση και είναι έτοιμο να εξετάσει τη λήψη περαιτέρω μέτρων, θετικών ή αρνητικών, ανάλογα με το τι απαιτεί η κατάσταση.
<P>
Θα ήθελα να αναφερθώ γενικότερα στα ανθρώπινα δικαιώματα. Από τα μέσα Μαρτίου έως τα τέλη Απριλίου, η Προεδρία θα οδηγήσει την ΕΕ στην 54η Συνέλευση της Επιτροπής των Ηνωμένων Εθνών για τα Ανθρώπινα Δικαιώματα στη Γενεύη. Τα δικαιώματα αυτά αποτελούν θέμα που θα εξεταστεί ολόκληρο τον χρόνο και όχι μόνο κατά τις ετήσιες συνεδριάσεις της εν λόγω επιτροπής. Αλλά η Επιτροπή είναι αδιαμφισβήτητα η σημαντικότερη μεμονωμένη ευκαιρία στο διεθνές χρονοδιάγραμμα για να επιδείξουμε τη δέσμευσή μας για τα ανθρώπινα δικαιώματα και για να εργαστούμε για την υλοποίησή τους σε όλο τον κόσμο. Ωστόσο, έχουμε συναίσθηση ότι η Επιτροπή δεν συνιστά πάντα εύκολο πεδίο: αντιπροσωπεύονται πολλές διαφορετικές απόψεις. Θα παρίστανται εκείνοι που θα προσπαθήσουν να εξουδετερώσουν το έργο της διεθνούς κοινότητας για την προώθηση των ανθρωπίνων δικαιωμάτων. Πολλές χώρες αντιτίθενται αυτομάτως σε παρεισφρητικούς μηχανισμούς και στην απόλαυση από τους πολίτες τους των αναπαλλοτρίωτων δικαιωμάτων τους. Θα καταβάλουμε κάθε προσπάθεια, με άλλες ομόγνωμες χώρες, ώστε να εξασφαλίσουμε ότι αυτή η διασπαστική και αδικαιολόγητη αντίθεση δεν θα υπερισχύσει.
<P>
Ένα σημείο που θα βρεθεί φέτος στο επίκεντρο της προσοχής της Επιτροπής θα είναι η 50ή επέτειος της Οικουμενικής Διακήρυξης των Ανθρωπίνων Δικαιωμάτων. Η Διακήρυξη θέσπισε πρότυπα ανθρωπίνων δικαιωμάτων σε παγκόσμιο επίπεδο. Πενήντα χρόνια μετά, τα πρότυπα παραμένουν το ίδιο σημαντικά με την εποχή όπου εγκρίθηκε η Διακήρυξη. Αλλά εξακολουθούμε να βρισκόμαστε μακριά από την πλήρη υλοποίησή τους. Η 50ή επέτειος είναι η κατάλληλη στιγμή για την εφαρμογή των εν λόγω προτύπων. Δεν είναι ο καιρός για να ανατρέξουμε σε υπάρχοντα κείμενα, και θα αντισταθούμε σθεναρά έναντι οποιωνδήποτε αντίθετων προσπαθειών.
<P>
Θα αποδώσουμε ιδιαίτερη προσοχή στην Επιτροπή, προκειμένου να διασφαλίσουμε ότι θα αναλάβει αποτελεσματική δράση για την προώθηση των δικαιωμάτων των παιδιών. Πολύ συχνά τα δικαιώματα των παιδιών ξεχνιούνται ή παραλείπονται. Τα δικαιώματα των παιδιών πρέπει να αποτελούν το συνδετικό στοιχείο όλων των εργασιών της Επιτροπής. Υπάρχει σχεδόν παγκόσμια κύρωση της Συνθήκης για τα Δικαιώματα του Παιδιού, και έφθασε η στιγμή να τεθεί σε εφαρμογή.
<P>
Ένα άλλο νευραλγικό συνδετικό σημείο για το Συμβούλιο είναι τα ανθρώπινα δικαιώματα των γυναικών. Θα διασφαλίσουμε ότι τα δικαιώματα των γυναικών λαμβάνουν τη θέση που τους ανήκει στις εργασίες της Επιτροπής, όχι μόνο στα ψηφίσματα που καλύπτουν ειδικά τα δικαιώματα των γυναικών, αλλά σε άλλες ενέργειες της Επιτροπής.
<P>
Η ΕΕ θα διαδραματίσει ολοκληρωμένο ρόλο σε όλες τις εργασίες της Επιτροπής. Ειδικότερα, υπάρχει ήδη συμφωνία στο εσωτερικό της Ένωσης ότι η Προεδρία, εξ ονόματος της Ένωσης, θα υποβάλει ψηφίσματα για τη Νιγηρία, τη Βιρμανία, τη Δημοκρατία του Κογκό, τις ισραηλινές ενέργειες εποικισμού, το Ιράν, το Ανατολικό Τιμόρ και το Ιράκ. Θα αναλάβουμε επίσης πρωτοβουλία για την Κολομβία, όπου η ευπρόσδεκτη απόφαση για την ίδρυση γραφείου ανθρωπίνων δικαιωμάτων στην Μπογκοτά απορρέει από τη δράση της ΕΕ. Η Ένωση, επιπροσθέτως, θα παρέμβει εκφράζοντας τη θέση μας σε άλλες χώρες, για τις οποίες τρέφουμε έντονες ανησυχίες σχετικά με τα ανθρώπινα δικαιώματα.
<P>
Το Συμβούλιο εξακολουθεί να εξετάζει πώς θα αντιμετωπίσει την κατάσταση που επικρατεί σε άλλες χώρες στα πλαίσια της Επιτροπής, συμπεριλαμβανομένης της Κίνας. Εκφράζουμε τη λύπη μας για την κατάλυση της συναίνεσης στο πλαίσιο της ΕΕ σχετικά με το ψήφισμα της Επιτροπής για τα Ανθρώπινα Δικαιώματα, το 1997. Εξακολουθούμε να εξετάζουμε την ανάληψη δράσης στην Επιτροπή για τα Ανθρώπινα Δικαιώματα. Αλλά αυτό θα εξαρτηθεί από τις εξελίξεις και την πρόοδο που θα σημειωθεί στις διμερείς και ενδοκοινοτικέες συνομιλίες. Αναμένουμε να λάβουμε σύντομα απόφαση.
<P>
Ανησυχούμε για τα ανθρώπινα δικαιώματα στην Κίνα και προσπαθούμε να τα αντιμετωπίσουμε σε συνεργασία με την κινεζική κυβέρνηση. Η Κίνα επέδειξε προθυμία να συζητήσει τα ανθρώπινα δικαιώματα με εμάς και την ΕΕ ως σύνολο. Η Κίνα επίσης προσήλθε σε διάλογο με τρίτους. Οι συνομιλίες αυτές έφεραν αποτελέσματα, πληροφορίες για μεμονωμένες περιπτώσεις και συμφωνία για προγράμματα τεχνικής συνεργασίας. Η Προεδρία θα παρέμβει επίσης σε συζητήσεις σχετικά με τον ρατσισμό, τη δημοκρατία και την ανάπτυξη, τις φυλακίσεις και το κράτος δικαίου, τα δικαιώματα των γυναικών, τις συμβουλευτικές υπηρεσίες, τα δικαιώματα του παιδιού, τους υπερμάχους των ανθρωπίνων δικαιωμάτων, καθώς και για τις ισραηλινές ενέργειες εποικισμού.
<P>
Θα υποστηρίξουμε τους διάφορους ανεξάρτητους μηχανισμούς της Επιτροπής, συμπεριλαμβανομένων των ειδικών εισηγητών και των ομάδων εργασίας. Διαδραματίζουν σημαντικότατο ρόλο στην παρακολούθηση των παραβιάσεων και στην παροχή συμβουλών προς τις κυβερνήσεις σχετικά με τις βελτιώσεις στον τομέα των ανθρωπίνων δικαιωμάτων.
<P>
Το Συμβούλιο, όπως μπορείτε να φανταστείτε, δεν αναμένει καμία εύκολη συνεδρίαση. Αλλά ξέρουμε τι θέλουμε να επιτύχουμε: ουσιαστική πρόοδο προς την απόλαυση όλων των ανθρωπίνων δικαιωμάτων από όλους τους ανθρώπους, και θα εργαστούμε σκληρά για να το επιτύχουμε.
<P>
Όπως επεσήμανα στην αρχή της παρέμβασής μου, σήμερα μπορώ να ανακοινώσω ότι, μετά τις πιέσεις της ΕΕ, το Αζερμπαϊτζάν κατήργησε τη θανατική ποινή. Πιστεύω ότι η κίνηση αυτή διευκολύνει περαιτέρω την προώθηση των ανθρωπίνων δικαιωμάτων, και καλούμε άλλες χώρες να ακολουθήσουν αυτό το παράδειγμα.

<SPEAKER ID=151 NAME="Πρόεδρος">
Κύριοι Βουλευτές, στο Προεδρείο έχουν κατατεθεί διάφορες αιτήσεις για παραχώρηση χρόνου ομιλίας από πλευράς βουλευτών που ήδη συμμετείχαν στην παρούσα συζήτηση. Το κριτήριο του Προεδρείου θα είναι το εξής: δεδομένου ότι υπάρχουν ακόμη εγγεγραμμένοι περίπου δέκα ομιλητές που πρόκειται να παρέμβουν στην κοινή συζήτηση, οφείλουμε να μη διαταράξουμε την ομαλή ροή της συζήτησης. Οι κύριοι βουλευτές που ζήτησαν τώρα το λόγο, μετά την παρέμβαση του κ. Προεδρεύοντα του Συμβουλίου, θα μπορέσουν να θέσουν τις ερωτήσεις τους στο τέλος της συζήτησης, επειδή πιστεύω πως αυτή δεν ήταν η τελευταία φορά που παρεμβαίνει ο κ. Προεδρεύων του Συμβουλίου. Αρα, θα έχει ακόμη μία ευκαιρία να σας απαντήσει.

<SPEAKER ID=152 NAME="Kinnock, Glenys">
Κύριε Πρόεδρε, μπορείτε να με διαβεβαιώσετε ότι ο Προεδρεύων θα είναι παρών, αν θέλουμε να του θέσουμε ερωτήσεις, γιατί συγκεκριμένα θέλω να μου απαντήσει σε ένα πολύ σαφές ερώτημα που του έθεσα.

<SPEAKER ID=153 NAME="Πρόεδρος">
Κυρία Kinnock, νομίζω ότι δεν ακούσατε αυτό που είπα μόλις προ ολίγου. Εκτός από εσάς, έχουν υποβάλει αίτηση για παρέμβαση και άλλοι βουλευτές μετά την ομιλία του κ. Προεδρεύοντα του Συμβουλίου. Πέραν τούτου, όμως, υπάρχει και μια σειρά εγγραφής στον κατάλογο των ομιλητών, όπως επίσης υπάρχουν διάφοροι ομιλητές οι οποίοι δεν είχαν ακόμη την ευκαιρία να παρέμβουν, αν και έχουν εξίσου δικαίωμα στις απαντήσεις του κ. Προεδρεύοντα του Συμβουλίου και του κ. Επιτρόπου Marνn όσο και οι βουλευτές που έχουν ήδη πάρει το λόγο. Συνεπώς, το αίτημα που σας απευθύνω, ελπίζοντας στην κατανόησή σας, είναι να υποβάλετε την ερώτησή σας στον κ. Προεδρεύοντα του Συμβουλίου τη στιγμή που η συζήτηση πράγματι θα έχει λήξει, δεδομένου ότι στον κατάλογο των ομιλητών είναι εγγεγραμμένοι ακόμη δέκα αγορητές. Και δεν μπορούμε να ευνοήσουμε κανέναν βουλευτή σε βάρος των άλλων. Σας ζητώ να με κατανοήσετε: δεν μπορώ να πράξω διαφορετικά.

<SPEAKER ID=154 NAME="Marνn">
Κύριε Πρόεδρε, σε γενικές γραμμές, η Επιτροπή δέχεται πλήρως την κατεύθυνση που εξέφρασε η Προεδρία του Συμβουλίου όσον αφορά την Νιγηρία και την Βιρμανία. Θα περιοριστώ απλώς σε ορισμένες διασαφηνίσεις.
<P>
Είναι αλήθεια πως στην περίπτωση της Νιγηρίας διανύουμε μια κρίσιμη στιγμή, εφόσον εντός έξι μηνών θα πρέπει να διεξαχθούν οι προεδρικές εκλογές οι οποίες, ελπίζουμε, θα οδηγήσουν τη συγκεκριμένη χώρα στην εγκαθίδρυση μιας δημοκρατικής κυβέρνησης υπό έναν δημοκρατικό Πρόεδρο. Είναι πολλά, επομένως, αυτά που διακυβεύονται. Αν, για οποιονδήποτε λόγο, η διαδικασία δημοκρατικής μετάβασης εκτροχιαστεί, θα μπορούσε να επανεμφανιστεί το φάσμα της βίας και της αιματοχυσίας, που ίσως θα μπορεί να επεκταθεί σε άλλες χώρες, με πολύ σοβαρές συνέπειες στην οικονομία και στον πληθυσμό. Είμαστε πεπεισμένοι πως ο λαός της Νιγηρίας δεν θα δεχθεί ειρηνικά την παράταση της διαδοχής των στρατιωτικών καθεστώτων.
<P>
Οι πολυάριθμες ερωτήσεις που θέσατε σχετικά με το θέμα της Νιγηρίας δείχνουν, από την άλλη, την ανησυχία που επικρατεί στην Ευρωπαϊκή Ένωση για την εδραίωση της διαδικασίας εκδημοκρατισμού σε αυτήν τη χώρα ώστε επιτέλους να υπάρξει ίση κατανομή των οικονομικών οφελών που προκύπτουν από τους φυσικούς πόρους της στον ολοένα περισσότερο πολυάριθμο και φτωχότερο πληθυσμό της χώρας.
<P>
Όπως έχει επισημανθεί, η Νιγηρία είναι μια χώρα πάρα πολύ μεγάλη και σημαντική σε αφρικανική και παγκόσμια κλίμακα ώστε να παραμείνει στο περιθώριο.
<P>
Επιτρέψτε μου να δηλώσω κατηγορηματικά πως η Επιτροπή, στα όρια των αρμοδιοτήτων της, θα κάνει ό, τι περνάει από το χέρι της προκειμένου να βοηθήσει και να κινητοποιήσει τους απαραίτητους πόρους που έχουν ως στόχο την ενίσχυση της νιγηριανής κοινωνίας των πολιτών, και ιδιαίτερα τις πιο ευάλωτες ομάδες.
<P>
Τα 27 χρόνια διαδοχικών στρατιωτικών καθεστώτων άφησαν ανεξίτηλο σημάδι στη νιγηριανή κοινωνία των πολιτών, το οποίο θα αργήσει πολύ να σβήσει. Η απάθεια και η μοιρολατρεία που χαρακτηρίζουν μεγάλο μέρος της κοινωνίας των πολιτών πρέπει να ξεπεραστούν, και είμαστε πεπεισμένοι πως το γνωστό επιχειρηματικό πνεύμα και ο δυναμισμός της Νιγηρίας μπορούν να αναταραχθούν προς αυτόν τον σκοπό.
<P>
Τέλος, θα ήθελα να πω ότι η Επιτροπή προτίθεται να συνεχίσει τις προσπάθειές της για διάλογο με τις νιγηριανές αρχές, δίδοντας ιδιαίτερη προτεραιότητα στα μέτρα τα οποία έχουν ως στόχο ακριβώς να καταπολεμήσουν τις παραβιάσεις των ανθρωπίνων δικαιωμάτων, να ενισχύσουν την ανεξαρτησία και την κατάρτιση του δικαστικού σώματος, του δικαστικού κλάδου, να βελτιώσουν την διακυβέρνηση και να στηρίξουν την αειφορία της δημοκρατίας.
<P>
Σχετικά με την Βιρμανία - δεν είναι η πρώτη φορά που συζητούμε αυτά τα ζητήματα στο Κοινοβούλιο - η Επιτροπή θα ήθελε να προβεί στις ακόλουθες διευκρινίσεις: προσπαθήσαμε, στο πλαίσιο των δυνατοτήτων μας και ακολουθώντας την κοινή θέση που εγκρίθηκε από το Συμβούλιο, να εδραιώσουμε αυτό που καλείται κριτικός διάλογος με την εξουσία της στρατιωτικής χούντας. Αυτός ο επιθυμητός κριτικός διάλογος τον οποίο επιχειρήσαμε, μέσω των συνεδριάσεων της ASEAN, στα Ηνωμένα Έθνη στη Νέα Υόρκη, δεν έφερε και συνεχίζει να μην φέρνει αποτελέσματα, απλώς επειδή απερρίφθη. Και αυτή τη στιγμή δεν υπάρχει καμία σημαντική επαφή ανάμεσα στην Επιτροπή και την στρατιωτική χούντα. Είναι αλήθεια πως η κοινή θέση απαιτεί να αρχίσουμε τον πολιτικό διάλογο, αλλά, επιμένω, κάτι τέτοιο με την στρατιωτική χούντα δεν κατέστη δυνατό.
<P>
Υπάρχει διαφορά σε ό, τι αφορά τις δημοκρατικές δυνάμεις, όπου δρομολογούμε μια σειρά αποφάσεων που έχουμε λάβει. Δεν καταλαβαίνω τον κ. Dupuis όταν λέει πως υπήρξαν καθυστερήσεις. Δεν είναι έτσι. Η Επιτροπή έθεσε σε εφαρμογή ένα πρόγραμμα στήριξης της αντιπολίτευσης, των αντιφρονούντων που είναι εγκατεστημένοι στην Ευρώπη, και, προς αυτήν την κατεύθυνση, αρχίσαμε ένα έργο που αποβλέπει στην ενίσχυση των δημοκρατικών κινημάτων και την κατάρτιση των μελών της αντιπολίτευσης και των μελλοντικών ηγετών. Θεσπίσαμε στις Βρυξέλλες έναν ευρωπαϊκοβιρμανικό οίκο. Δηλαδή, ήλθαμε σε επαφή με την αντιπολίτευση και τους αντιφρονούντες της αντιπολίτευσης που διαμένουν στην ευρωπαϊκή επικράτεια και τους παρέχουμε αρωγή. Σχετικά με την στρατιωτική χούντα, δεν μπορώ να σας πω τίποτα, απλώς γιατί δεν έχουμε κανένα είδος επαφής. Η μόνη πιθανότητα είναι το επικείμενο ταξίδι του ειδικού απεσταλμένου του Kofi Annan, κυρίου Αlvarez Soto, το οποίο έχει ακριβώς ως στόχο την προσπάθεια κριτικού διαλόγου εξ ονόματος του κυρίου Kofi Annan.
<P>
Και τελευταίο, η θέση της Ένωσης στο θέμα της ASEAN είναι πολύ σαφής. Κατ' αρχάς, η αποδοχή της ASEAN να επεκτείνει στη Βιρμανία την περιφερειακή της διαμόρφωση είναι δική της αρμοδιότητα. Αυτό έγινε με στόχο να αποδειχθεί πως διαμέσου του "constructive engagement», όρος που αποτελεί την ασιατική μετάφραση του κριτικού διαλόγου στα αγγλικά, έχει όντως ενισχυθεί αυτός ο διάλογος. Όσον αφορά την Επιτροπή, θέλω να επισημάνω εκ νέου στο Κοινοβούλιο, κατ' αρχάς, πως η Βιρμανία δεν αποτελεί μέρος της Συμφωνίας Συνεργασίας του 1980 που επεκτάθηκε στο Μπρουνέι και το Βιετνάμ. Η Επιτροπή δεν έχει, σε καμία περίπτωση, πρόθεση να προτείνει στο Συμβούλιο την διεύρυνση του Πρωτοκόλλου Περιφερειακής Συνεργασίας του 1980 ανάμεσα στην ASEAN και την Ευρωπαϊκή Ένωση. Από αυτή την άποψη, διατηρούμε τη θέση μας πέρα από το ότι επιβεβαιώθηκε στην κοινή θέση από το Συμβούλιο. Και έπειτα, σε όλα τα προγράμματα συνεργασίας που υλοποιούνται με την ASEAN, η Βιρμανία επίσης παραμένει εκτός.
<P>
Συνεπώς, δεν υπάρχει λόγος ανησυχίας σχετικά με αυτό το θέμα διότι, σήμερα και εφόσον δεν αλλάξει η κοινή θέση, ακολουθούνται αυστηρώς τόσο τα όσα ζητεί το Συμβούλιο στην κοινή του θέση όσο και αυτά που επανειλημμένα έχει ζητήσει αυτό το Κοινοβούλιο. Και αυτά είναι τα τελευταία νέα που μπορώ να σας δώσω όσον αφορά τα δύο αυτά προβλήματα.

<SPEAKER ID=155 NAME="Πρόεδρος">
Ευχαριστώ πολύ, κύριε Επίτροπε Marνn.
<P>
Ανακοινώνω ότι έλαβα είκοσι προτάσεις ψηφίσματος, που κατατέθηκαν βάσει του άρθρου 40 παράγραφος 5 του Κανονισμού .

<SPEAKER ID=156 NAME="Howitt">
Κύριε Πρόεδρε, δύο χρόνια μετά την εκτέλεση του Ken Sara-Wiwa, όταν ο γιος του, Ken, ήρθε στις Βρυξέλλες τρεις ημέρες μετά και έλαβε την πλήρη και αμέριστη υποστήριξη από κάθε πτέρυγα του Ευρωπαϊκού Κοινοβουλίου για την επάνοδο στη δημοκρατία και τα ανθρώπινα δικαιώματα στη Νιγηρία, είμαστε αναγκασμένοι να ζητήσουμε εκ νέου από το Σώμα να καταδικάσει το καθεστώς Abacha, που εξακολουθεί να μη σέβεται τις εν λόγω αρχές.
<P>
Η υποψηφιότητα του Abacha για τη θέση του Προέδρου, που υποστηρίζεται από τέσσερα εκ των πέντε κομμάτων, και ο συνεχής κατ' οίκον περιορισμός του αρχηγού Abiola, δεν συνιστούν μετάβαση προς την πολιτική διακυβέρνηση, Επίτροπε Marνn. Η σύλληψη υποτιθέμενων πραξικοπηματιών τον περασμένο Δεκέμβριο, οι απειλές κατά δημοσιογράφων που τους υποστήριξαν, καθώς και η σύλληψη 30 θεωρούμενων ακτιβιστών, που προηγήθηκε των εορτασμών για την Ημέρα των Ogoni, τον περασμένο μήνα, όλα πιστοποιούν την εγκατάλειψη ακόμη και στοιχειωδών προσπαθειών της νιγηριανής κυβέρνησης προς τη μετάβαση στη δημοκρατία.
<P>
Ζητώ από την Επιτροπή και το Συμβούλιο να απαντήσουν στα θέματα που έθεσε η κ. Kinnock σχετικά με τη θέσπιση σαφών προτύπων για τη μεταβατική διαδικασία.
<P>
Επισημαίνουμε εκ νέου σήμερα ότι οι πετρελαϊκές κυρώσεις εξακολουθούν να είναι το μοναδικό μέσο που διαθέτει η διεθνής κοινότητα, και το οποίο θα εξασφαλίσει την προώθηση αλλαγών· τα κέρδη από το πετρέλαιο αναλογούν στο 96 % των συνολικών εσόδων της Νιγηρίας από τις εξαγωγές, ενώ το 40 % όλων εσόδων της ομοσπονδιακής κυβέρνησης παρέχεται από μία και μοναδική ευρωπαϊκή εταιρεία: τη Shell. Το Ευρωπαϊκό Κοινοβούλιο θα πρέπει να καταδικάσει τη νιγηριανή κυβέρνηση επειδή ανακοίνωσε τον προηγούμενο μήνα ότι αναζητεί τρόπο να περιορίσει με τη βία τις πετρελαϊκές δραστηριότητες στο έδαφος των Ogoni. Θα πρέπει να απευθύνουμε εκκλήσεις στη Shell ώστε να το διαψεύσει δημοσίως.
<P>
Πέρυσι, διεξαγάγαμε συνομιλίες με τη Shell στο Κοινοβούλιο σχετικά με τις επιχειρηματικές αρχές της. Αναγνωρίζουμε ότι έχει τη δυνατότητα να είναι μια δύναμη του καλού στη Νιγηρία, αλλά θα πρέπει να αποδεχθεί μεγαλύτερη ευθύνη στην αντιμετώπιση της πρόσφατης κρίσης. Ο Batom Mitee, αδελφός του εν ενεργεία προέδρου του Κινήματος για την Επιβίωση του Λαού Ogoni, δήλωσε στην εφημερίδα The Times τα εξής: "Οι αγρότες αγωνίζονται για γη και χώρο, κατά της εξόρυξης πετρελαίου. Δεν βλέπουν την κυβέρνηση. Βλέπουν τη Shell. Θέλουν η Shell να επιδείξει κάποιο ενδιαφέρον.» Στις 3 Ιανουαρίου του τρέχοντος έτους, το αυτοκίνητο του Batomis καταδιώχθηκε και ερευνήθηκε από μέλη της ίδιας εσωτερικής δύναμης ασφαλείας, που έχει συσταθεί για να καταστέλλει διαμαρτυρίες κατά της Shell. Στο πίσω κάθισμα βρέθηκε έκθεση για τον αγώνα κατά της Shell. Ο Batom σύρθηκε έξω από το αυτοκίνητό του και χτυπήθηκε άσχημα. Κρατήθηκε και βασανίστηκε άγρια, δεν του παρασχέθηκε τροφή, ιατροφαρμακευτική περίθαλψη ή πρόσβαση σε δικηγόρο.
<P>
Ο Ken Saro-Wiwa πίστευε ότι ίσως να πέθαινε "έτσι, για τη Shell». Αφήστε εμάς, αφήστε τη Shell, αφήστε οποιοδήποτε κράτος μέλος που έχει συναλλαγές σε πετρέλαιο, να αναλάβει τώρα δράση για να σώσει τη ζωή του Batom Mitee, των τριάντα άλλων που συνελήφθησαν μαζί με εκείνον, και ολόκληρου του νιγηριανού λαού που καταπιέζεται, και τον οποίο αντιπροσωπεύουν.

<SPEAKER ID=157 NAME="Moorhouse">
Κύριε Πρόεδρε, ως ένας από τους συντάκτες των ψηφισμάτων για τη Νιγηρία και τη Βιρμανία, είμαι ιδαίτερα χαρούμενος που διεξάγουμε την παρούσα συζήτηση, σήμερα το απόγευμα, χρησιμοποιώντας τη διαδικασία των προφορικών ερωτήσεων με συζήτηση, παρά την κανονική διαδικασία κατεπείγοντος. Είμαι ευγνώμων προς τον Προεδρεύοντα και τον κ. Marνn για τις δηλώσεις τους, που πιστεύω ότι προάγουν ενδεχομένως το ζήτημα όσο το δυνατόν περισσότερο, έχοντας υπόψη ιδιαίτερα ότι ο Προεδρεύων πρέπει, τρόπον τινά, να αντιπροσωπεύει τα δεκατέσσερα άλλα κράτη μέλη.
<P>
Σε ό, τι αφορά τη Νιγηρία, αναφέρθηκε στον αποκλεισμό από τις αθλητικές διοργανώσεις. Εκτιμώ ότι αυτό θα πρέπει να θεωρηθεί κάπως ειρωνικό, δεδομένου ότι η Νιγηρία έλαβε την άδεια να συμμετάσχει στο Παγκόσμιο Κύπελλο. Επιφέρει ρήξη στο όλο σύστημα και επιτρέπει σε ορισμένους Νιγηριανούς να έρθουν στο Παρίσι και αλλού και να λάβουν μέρος στο Παγκόσμιο Κύπελλο. Δεν γνωρίζω κατά πόσον μπορεί να προσφέρει εξηγήσεις, αλλά δεν πιστεύω ότι τούτο περιγράφει το πώς μπορεί ένα κράτος μέλος να εισαγάγει τη χώρα αυτή με το στανιό σε όλο το σύστημα.
<P>
Σε ό, τι αφορά τη Βιρμανία, το μόνο που μπορώ να πω σε ένα λεπτό, εφόσον δεν μπορούσα να παρίσταμαι σήμερα το πρωί για λόγους ανεξάρτητους από τη θέλησή μου, είναι το εύρος των επενδύσεων που εξακολουθούν να πραγματοποιούνται στη χώρα αυτή. Εταιρείες σας την Total, για παράδειγμα, επενδύουν σημαντικά ποσά· τους ενημερώνουμε σχετικά και εκείνοι μας απαντούν αλαζονικά ότι δεν έχουν καμία σχέση με εμάς και δεν δίνουν καμία πληροφορία. Πράγματι ευελπιστώ ότι ο Προεδρεύων θα μπορούσε να θέσει ορισμένες πολύ εύστοχες ερωτήσεις σε ορισμένα κράτη μέλη και σε ορισμένες εταιρείες. Υπάρχουν πολλοί άλλοι που εμπλέκονται σε αυτή την υπόθεση. Παρουσίασα τις δύο απόψεις μου σχετικά με το Παγκόσμιο Κύπελλο και το εύρος των επενδύσεων στη Βιρμανία.

<SPEAKER ID=158 LANGUAGE="IT" NAME="Caccavale">
Κύριε Πρόεδρε, αξιότιμοι συνάδελφοι, άκουσα με προσοχή όσα ανέφερε ο Επίτροπος Marνn: με μεγάλη προσοχή, γιατί αυτό δηλώνει για μια ακόμη φορά πόσο η Ευρώπη, σε δύο αντίθετες περιπτώσεις - της Νιγηρίας και της Βιρμανίας - , είναι εντελώς ανίσχυρη.
<P>
Τι συμβαίνει στη Νιγηρία; Η στρατιωτική δύναμη της αιματηρής αυτής χούντας, όπως την κατονόμασε ο Επίτροπος Marνn -για να μην πούμε των δικτατόρων - με ένα εκλεγμένο Πρόεδρο για τον οποίο δεν γνωρίζουμε πλέον τίποτα, με τον Ken Saro-Wiwa και άλλους εκπροσώπους των Ogoni που εκτελέσθηκαν, διευρύνεται τώρα και σε άλλες αφρικανικές χώρες. Υπάρχει η είδηση ότι στρατιωτικοί της Νιγηρίας εισέβαλαν στην Σίερρα Λεόνε και ήδη πρόσφυγες από τη χώρα αυτή έφυγαν από τη γη τους, αντιμέτωποι με αυτή τη στρατιωτική επέμβαση, η οποία πραγματοποιήθηκε με το πρόσχημα ότι οι Νιγηριανοί είναι οι ειρηνοποιοί της Αφρικής. Ως προς αυτό το σημείο, δεν άκουσα να αναφέρετε τίποτε, κύριε Επίτροπε. Θα ήθελα συνεπώς να καταλάβω αν σε αυτό τον κρίσιμο διάλογο που σκοπεύει να έχει η Επιτροπή με τη Νιγηρία υπονοείται επίσης το ενδεχόμενο να είναι η Νιγηρία ο ειρηνοποιός των όπλων της Αφρικής, της αφρικανικής ζώνης.
<P>
Η δεύτερη ερώτηση αφορά τη Βιρμανία. Είναι αλήθεια ότι εμείς δεν αναγνωρίζουμε το κράτος αυτό της ASEAN και συνεπώς δεν υπάρχει ο διάλογος ανάμεσα στην Ευρώπη και τη Βιρμανία, αλλά είναι αλήθεια ότι βρίσκεται σε εξέλιξη μια δουλική νομιμοποίηση της δικτατορίας της Βιρμανίας, σύμφωνα με την οποία η αντιπολίτευση καταργήθηκε και εδώ με βασανιστήρια, φυλακίσεις, συνοπτικές εκτελέσεις, βραβευμένους με Νόμπελ σε κατ' οίκον περιορισμό και άλλα. Ως προς αυτό, κύριε Επίτροπε, εμείς δεν είχαμε ακόμη την ισχυρή διαβεβαίωση από πλευράς σας και από πλευράς της Επιτροπής.

<SPEAKER ID=159 LANGUAGE="FR" NAME="Andrι-Lιonard">
Κύριε Πρόεδρε, μόλις επέστρεψα από την Αλγερία όπου πήγα να συζητήσω για τα ανθρώπινα δικαιώματα στη χώρα αυτή, η οποία βασανίζεται από την τρομοκρατία, και επιθυμώ να υποκλιθώ μπροστά σε όλα τα θύματα αυτής της βαραβαρότητας.
<P>
Φυσικά δεν συμφωνώ με τον συνάδελφο Dupuis, διότι δεν νιώθω καθόλου σίγουρη για τη μοίρα που επιφυλάσσεται στους πολλούς αγνοούμενους, σε ό, τι αφορά την πρακτική των βασανιστηρίων και τυχόν μυστικά κρατητήρια. Ζητώ λοιπόν από το Συμβούλιο και από τα κράτη μέλη να εγγράψουν την Αλγερία ανάμεσα στις προτεραιότητες της επόμενης συνόδου της Επιτροπής των Ανθρωπίνων Δικαιωμάτων των Ηνωμένων Εθνών και είμαι πεπεισμένη ότι η αποστολή ενός ειδικού εισηγητή δεν αποτελεί τιμωρία ή καταδίκη για τη χώρα αυτή. Αντιθέτως, ο μηχανισμός αυτός, ο οποίος προβλέπεται από τα Ηνωμένα Έθνη και χρησιμοποιείται για χώρες όπου η κατάσταση είναι λιγότερο ανησυχητική από ότι στην Αλγερία, θα συμβάλει στη διαλεύκανση και στη λύση του αδιεξόδου.
<P>
Η Αλγερία, το διαπιστώσαμε, βρίσκεται στον δρόμο του εκδημοκρατισμού. Αυτό είναι αλήθεια. Οφείλει λοιπόν να αποδεχθεί να επικρατήσει διαφάνεια σε τομείς που παραμένουν, επί του παρόντος τουλάχιστον, σκοτεινοί. Οφείλουμε και εμείς να ενθαρρύνουμε τη χώρα αυτή να δεχθεί να προαγάγει τον σεβασμό οικουμενικών αξιών και τον σεβασμό του ατόμου.
<P>
Σε αντίθεση με τον κ. Dupuis, διευκρινίζω ότι το κοινό ψήφισμα δεν αναφέρει το αίτημα για μια διεθνή εξεταστική επιτροπή.

<SPEAKER ID=160 LANGUAGE="NL" NAME="Blokland">
Κύριε Πρόεδρε, στο πλαίσιο των κακών συνθηκών που επικρατούν στην αφρικανική ήπειρο, η Νιγηρία ξεχωρίζει ως μία από τις χειρότερες περιπτώσεις. Δημοκρατικά εκλεγμένοι πρόεδροι εκδιώκονται, πολιτικοί αντιφρονούντες φυλακίζονται ή απαγχονίζονται. Το νιγηριανό καθεστώς δρα ακόμη και εκτός των συνόρων της χώρας. Υπό το λάβαρο της Δυτικοαφρικανικής Δύναμης Παρέμβασης, Νιγηριανοί στρατιώτες πολεμούν κατά της χούντας της Σιέρρα Λεόνε, τάχα για να επαναφέρουν τον δημορατικά εκλεγμένο προέδρο Kabbah, αλλά στην πραγματικότητα το ενδιαφέρον στρέφεται στα αδαμαντορυχεία της Σιέρρα Λεόνε.
<P>
Το ερώτημα είναι τι μπορεί να κάνει η ΕΕ εναντίον του καθεστώτος στην Νιγηρία. Τον Νοέμβριο του 1995, το Συμβούλιο ανέστειλε τη στρατιωτική συνεργασία και την αναπτυξιακή βοήθεια. Τον Δεκέμβριο του ιδίου έτους, τα μέτρα έγιναν πιο αυστηρά. Τώρα, μετά από τρία χρόνια που τα μέτρα δεν έφεραν αποτέλεσμα, ζητούν ορισμένοι στο Σώμα την επιβολή εμπάργκο πετρελαίου. Κάτι τέτοιο θα σήμαινε μεγάλο πλήγμα στο καθεστώς, διότι το 90 % των εσόδων του προέρχεται από τις εξαγωγές πετρελαίου.
<P>
Η πείρα μάς δίδαξε όμως ότι θύματα τέτοιων εμπάργκο είναι κυρίως ο πληθυσμός, ενώ τα καθεστώτα, που είχαν σαν στόχο τα εμπάργκο, καταφέρνουν να παραμένουν στην εξουσία για χρόνια ολόκληρα. Έχοντας υπόψη τη φτώχεια της μεγάλης πλειοψηφίας του πληθυσμού της Νιγηρίας, αμφιβάλλω αν ένα εμπάργκο έχει νόημα. Για αυτόν το λόγο, τάσσομαι υπέρ μιας μελέτης για το εφικτό και τις συνέπειες ενός εμπάργκο πετρελαίου. Και να σκεφτούμε κατόπιν αν πρέπει να επιβληθεί η απαγόρευση. Εντούτοις, οι εφαρμοζόμενες κυρώσεις του Συμβουλίου κατά της Νιγηρίας πρέπει να γίνουν πλήρως και κατά γράμμα σεβαστές.

<SPEAKER ID=161 LANGUAGE="DA" NAME="Blak">
Κύριε Πρόεδρε, ο λαός της Βιρμανίας αξίζει την έγκριση του υπό συζήτηση ψηφίσματος. Το καθεστώς της Βιρμανίας συγκαταλέγεται στις πλέον επαχθείς δικτατορίες του κόσμου. Ο λαός καταπιέζεται αγρίως και η στρατιωτική δικτατορία δεν σέβεται το παραμικρό ανθρώπινο δικαίωμα. Η Βιρμανία αποτελεί κέντρο διακίνησης του ασιατικού εμπορίου ναρκωτικών. Ετησίως παράγονται πάνω από 2.000 τόνοι οπιομάζας στη Βιρμανία, αρκετοί για 250 τόνους ηρωίνης, που εξάγονται στη Δύση. Τα έσοδα χρησιμοποιούνται από τη δικτατορία για να διατηρηθεί στην εξουσία. Το ψήφισμα που έχουμε μπροστά μας απαιτεί, με σαφή διατύπωση, οι ξένες επιχειρήσεις να διακόψουν πάραυτα τις επενδύσεις τους στη Βιρμανία και η ΕΕ να προβεί σε οικονομικές κυρώσεις κατά της Βιρμανίας το γρηγορότερο δυνατόν. Η Aung San Suu Kyi, που έλαβε το βραβείο Ζαχάρωφ του Ευρωπαϊκού Κοινοβουλίου, παροτρύνει την ΕΕ να κάνει τέτοια βήματα. Την περίοδο του απαρτχάιντ στη Νότια Αφρική ήταν και πάλι οι καταπιεσμένοι εκπρόσωποι που παρότρυναν τον υπόλοιπο κόσμο να ασκήσει οικονομική πίεση στην κυβέρνηση ενώ οι επιχειρήσεις της Δύσης αντιτίθεντο. Τώρα κερδίζουν από τη νέα κατάσταση οι επιχειρήσεις των χωρών που ήταν στην εμπροσθοφυλακή κατά του απαρτχάιντ. Πρέπει να γίνει αντιληπτό ότι οι επενδύσεις στη Βιρμανία συνιστούν άμεση στήριξη της στρατιωτικής δικτατορίας. Οι Βιρμανοί θα επωφεληθούν πολύ περισσότερο αν πέσει αυτό το καθεστώς, και οι οικονομικές κυρώσεις έχουν αποδειχθεί στο παρελθόν πολύ πιο αποτελεσματικό μέσο από τον κριτικό διάλογο με έναν εταίρο που δεν κατανοεί τους όρους.
<P>
Ακουσα τον κ. Marνn να λέει ότι αποτύχαμε με τον κριτικό διάλογο, οπότε περιμένω να εκδοθεί γνωμοδότηση από την Επιτροπή που θα λέει ότι, δεδομένου ότι αποτύχαμε ολοκληρωτικά σε τούτον τον τομέα, θα εφαρμόσουμε τις οικονομικές κυρώσεις. Αυτό θα εξυπηρετήσει και την Επιτροπή αλλά ειδικά το Συμβούλιο, γιατί πιστεύω ότι ήταν μάλλον άνευ περιεχομένου η απάντηση που έδωσε ο κ. Henderson για τη Βιρμανία.

<SPEAKER ID=162 LANGUAGE="DE" NAME="Lenz">
Κύριε Πρόεδρε, μια προκαταρκτική παρατήρηση. Θα ήθελα να παρακαλέσω το Προεδρείο να μεριμνήσει ώστε και οι κοινές συζητήσεις να κατανέμονται θεματικώς στο μέτρο που αυτό είναι δυνατό. Το λέω αυτό επειδή είναι κάπως δύσκολο να παρακολουθήσεικανείς ανακτωμένα τα θέματα που αφορούν στη Βιρμανίας, τη Νιγηρίας, και την 54η Συνέλευση της Επιτροπής των Ανθρωπίνων Δικαιωμάτων στη Γενεύη. Το λέω αυτό επειδή υπάρχουν και άνθρωποι που μας ακούουν.
<P>
(Χειροκροτήματα) Επιτρέψτε μου όμως να πω κάτι σχετικά με τη 54η Συνέλευση της Επιτροπής Ανθρωπίνων Δικαιωμάτων του ΟΗΕ στη Γενεύη. Αυτή η επιτροπή του ΟΗΕ συνέρχεται κάθε χρόνο. Υπάρχουν πολλοί οι οποίοι έχουν εναποθέσει τις ελπίδες τους σε αυτήν, πολλοί άλλοι όμως έχουν απογοητευθεί. Ωστόσο, για εμάς, για την Ευρωπαϊκή Ένωση, - και για αυτό θα ήθελα να το τονίσω ιδιαιτέρως στο Σώμα - πρόκειται για μία δοκιμή, στα πλαίσια της οποίας θα αποδειχθεί κατά πόσο παίρνει στα σοβαρά την πολιτική που ασκεί στον τομέα των ανθρωπίνων δικαιωμάτων και σε ποιο βαθμό εφαρμόζει τις απόψεις της. Πολλές χώρες έμειναν πέρυσι κατάπληκτες, και κυρίως η Δανία, όταν ορισμένα κράτη της Ευρωπαϊκής Ένωσης έπαυσαν να υποστηρίζουν το ψήφισμα που είχε εγκριθεί με τόσες πολλές δυσκολίες ένα χρόνο νωρίτερα.
<P>
Βεβαίως, καμία χώρα δεν πρόκειται να παρεμποδιστεί, εάν επιθυμεί να βελτιώσει την κατάσταση των ανθρωπίνων δικαιωμάτων στην επικράτειά της. Σε περίπτωση που αυτό συμβαίνει πραγματικά, θα είμαστε οι πρώτοι που θα το διαπιστώσουμε.
<P>
Φέτος, έχει κατατεθεί για άλλη μια φορά στο Ευρωπαϊκό Κοινοβούλιο μια πρόταση ψηφίσματος στην οποία καλείται το Συμβούλιο να προωθήσει κοινές προτεραιότητες στη Γενεύη. Ο κατάλογος των χωρών στις οποίες ασκείται κριτική λόγω της πολιτικής που εφαρμόζουν στον τομέα των ανθρωπίνων δικαιωμάτων εξακολουθεί να είναι μακρύς, πάρα πολύ μακρύς. Μερικά παραδείγματα είναι η Αλγερία, το Ιράκ, το Ιράν, η Νιγηρία και το Κογκό. Εκτός αυτού, υπάρχουν προβλήματα όπως η διεθνής σωματεμπορία, κυρίως γυναικών και παιδιών.
<P>
Παρόλα αυτά, δεν παύουμε να ελπίζουμε ότι η Ευρωπαϊκή Ένωση θα δείξει στην περίπτωση αυτή την κοινή, ισχυρή πλευρά της, επειδή, μόνο στην περίπτωση αυτή, θα μπορέσουμε να επιτύχουμε κάτι. Η παρατήρηση αυτή απευθύνεται τόσο στον Πρόεδρο του Συμβουλίου όσο και στον εκπρόσωπο της Επιτροπής. Ειδικότερα λόγω της διεύρυνσης της Ευρωπαϊκής Ένωσης προς ανατολάς, θα πρέπει να ασχοληθούμε με ιδιαίτερη σοβαρότητα με τα θέματα αυτά και να αξιολογήσουμε τη στάση μας με βάση τα κριτήρια που επιβάλλουμε σε άλλα κράτη. Αυτό ισχύει ιδιαιτέρως στην 50η επέτειο της Διακήρυξης για τα Ανθρώπινα Δικαιώματα, η οποία θα θέλαμε να επεκταθεί με τη σύσταση ενός διεθνούς δικαστηρίου για τα ανθρώπινα δικαιώματα. Αυτό που εννοώ είναι ότι πρόκειται πάνω από όλα για μια προειδοποίηση που απευθύνεται σε μας τους ίδιους.

<SPEAKER ID=163 LANGUAGE="SV" NAME="Theorin">
Κύριε Πρόεδρε, το Κοινοβούλιο, το οποίο έχει θίξει πολλές φορές το ζήτημα των παραβιάσεων των ανθρωπίνων δικαιωμάτων για τις οποίες ευθύνεται η στρατιωτική χούντα στην Βιρμανία, πρέπει να επανέλθει ξανά στο θέμα. Σε αυτήν την κριτική μας δεν είμαστε μόνοι. Το τελευταίο καιρό έχουν αντιδράσει εκ νέου τόσο ο ΟΗΕ όσο και οι ΗΠΑ και πολλές άλλες χώρες.
<P>
Η κ. Aung San Suu Kyi είναι δημοκρατικά εκλεγμένη με μία συντριπτική πλειοψηφία πάνω από 80 %, αλλά της αρνούνται να αναλάβει την ευθύνη και εξακολουθεί να βρίσκεται σε κατ' οίκον περιορισμό. Πολλά πολιτικά πρόσωπα κρατούνται στη φυλακή για πολιτικούς λόγους και τους αρνούνται τα δημοκρατικά τους δικαιώματα. Οι πολιτικές συγκεντρώσεις απαγορεύονται, οι συνεχιζόμενες επιθέσεις κατά των εθνικών μειονοτήτων εξακολουθούν να μαίνονται. Μεταξύ άλλων 400 χωρικοί σκοτώθηκαν τον Μάιο και τον Ιούνιο του προηγούμενου έτους. Πέραν αυτού, υπάρχει μια ισχυρή σχέση μεταξύ του στρατιωτικού καθεστώτος και των παραγωγών των ναρκωτικών· το μεγαλύτερο μέρος της ηρωίνης που υπάρχει στον κόσμο προέρχεται από την Βιρμανία.
<P>
Η κ. Aung San Suu Kyi έχει ζητήσει πολλές φορές από την διεθνή κοινότητα να επιβάλει πολιτικές και οικονομικές κυρώσεις εναντίον της Βιρμανίας, κάτι που ο Πρόεδρος Κλίντον αποφάσισε τον Μάιο του περασμένου έτους, όταν απαγορεύθηκαν οι νέες επενδύσεις στην Βιρμανία. Αλλά οι πολυεθνικές εταιρείες πετρελαίου, ακόμη και ευρωπαϊκές τέτοιες, π.χ. η Total, εξακολουθούν να στηρίζουν το στρατιωτικό καθεστώς. Οι επενδύσεις των εταιρειών πετρελαίου συνιστούν τα μεγαλύτερα ποσά σε ξένο νόμισμα στην χώρα. Γι' αυτό είναι σημαντικό να καταδικάσει εκ νέου το Κοινοβούλιο με σθένος τη δικτατορία στην Βιρμανία και να απαιτήσει την εγγύηση των ανθρωπίνων δικαιωμάτων ώστε η κ. Aung San Suu Kyi να απελευθερωθεί από τον κατ' οίκον περιορισμό και να μπορέσουν οι παρατηρητές του ΟΗΕ να φέρουν εις πέρας την εντολή τους άνευ όρων.
<P>
Είναι καλό το ότι το Συμβούλιο αποφάσισε να μην κάνει δεκτή τη συμμετοχή της Βιρμανίας στη Διάσκεψη μεταξύ ΕΕ και χωρών της ASEAN μέχρις ότου βελτιωθεί η κατάσταση των ανθρωπίνων δικαιωμάτων στη Βιρμανία. Αλλά το Κοινοβούλιο απαιτεί τώρα να ανταποκριθεί το Συμβούλιο στο αίτημα της κ. Aung San Suu Kyi για οικονομικές κυρώσεις εναντίον της στρατιωτικής χούντας, διακόπτοντας όλες τις εμπορικές και τουριστικές σχέσεις μεταξύ ΕΕ και Βιρμανίας, και αναστέλλοντας τις επενδύσεις ευρωπαϊκών επιχειρήσεων στη Βιρμανία.
<P>
Ο εκπρόσωπος του Συμβουλίου, κ. Henderson, είπε προηγουμένως ότι εσείς, από πλευράς Συμβουλίου, ήσασταν έτοιμοι να λάβετε επιπλέον μέτρα. Ποιες πρωτοβουλίες είναι έτοιμη να αναλάβει η Προεδρία για αποτελεσματικές οικονομικές κυρώσεις και για την προώθηση της δημοκρατίας στη Βιρμανία;

<SPEAKER ID=164 LANGUAGE="PT" NAME="de Melo">
Κύριε Πρόεδρε, αγαπητοί συνάδελφοι, εμείς δεν είμαστε η παγκόσμια κυβέρνηση, ούτε έχει η Ευρωπαϊκή Ένωση το ρόλο του χωροφύλακα του πλανήτη. Κατά την ιστορική στιγμή που διανύουμε, οι παραπάνω ρόλοι διαδραματίζονται από μια άλλη ένωση. Παρά τις περιορισμένες της δυνατότητες, ωστόσο, η Ευρωπαϊκή Ένωση, και κυρίως το Ευρωπαϊκό Κοινοβούλιο, έχει να επιδείξει σημαντικό έργο στον τομέα της πολιτικής για την προάσπιση των ανθρωπίνων δικαιωμάτων. Εντούτοις, η πολιτική αυτή δεν προωθήθηκε με συντονισμένο τρόπο στη διάρκεια των σχετικών συζητήσεων στους κόλπους των Ηνωμένων Εθνών, ούτως ώστε να υπάρξει ενιαία έκφραση των μερών που απαρτίζουν την Ευρωπαϊκή Ένωση. Πολύ συχνά, το πρόσθεμα πολλών μικρών φωνών φέρνει λιγότερο αποτέλεσμα από μία μοναδική, ενιαία και ισχυρότερη φωνή. Δεν είναι αυτό, όμως, το παράδειγμα που έχει να προσφέρει η Ευρωπαϊκή Ένωση.
<P>
Από την άλλη πλευρά, παρατηρείται σημαντική παραβίαση των ψηφισμάτων των Ηνωμένων Εθνών, γεγονός που πολύ συχνά καθιστά αναξιόπιστες τις αποφάσεις του εν λόγω οργανισμού. Η τρέχουσα περίπτωση του Ιράκ, όπως και η παλιά περίπτωση που μας αφορά, αυτή του Ανατολικού Τιμόρ, αποδεικνύουν ότι πράγματι σημειώνονται κρούσματα παραβίασης των ψηφισμάτων. Θα μπορούσα να αναφέρω καμιά δεκαριά άλλες τέτοιες περιπτώσεις, αλλά μάλλον γνωρίζετε το θέμα καλύτερα από εμένα.
<P>
Φρονώ ότι η Ευρωπαϊκή Ένωση έχει το δικαίωμα, αλλά κυρίως το καθήκον να αγωνίζεται για τη διαφύλαξη του κύρους των Ηνωμένων Εθνών, εφιστώντας την προσοχή σε αυτά τα περιστατικά. Αυτός είναι και ο λόγος της υποβολής των ερωτήσεων προς το Συμβούλιο και την Επιτροπή από μεριάς ορισμένων συναδέλφων.

<SPEAKER ID=165 LANGUAGE="DE" NAME="Mann, Thomas">
Κύριε Πρόεδρε, κυρίες και κύριοι, αξιότιμε κύριε Επίτροπε. Τι επιτυγχάνουν οι συζητήσεις για τα ανθρώπινα δικαιώματα που διεξάγονται στο Ευρωπαϊκό Κοινοβούλιο; Μήπως καθιστούν απλώς συνειδητά τα προβλήματα για να εξαφανιστούν στη συνέχεια στο αρχείο, ή μήπως επιδιώκουν την αναζήτηση λύσεων πολύ πέραν των ορίων της Ευρώπης; Μήπως καταγγέλλουν τις παραβιάσεις των ανθρωπίνων δικαιωμάτων και συμβάλλουν στην καταπολέμηση των προβλημάτων, μήπως μάλιστα ενθαρρύνουν τις δυνάμεις οι οποίες καταβάλλουν προσπάθειες στον ανθρωπιστικό, τον οικολογικό ή τον οικονομικό τομέα όπου και θα πρέπει να υποστηριχθούν; Οι παραβιάσεις των ανθρωπίνων δικαιωμάτων στη Βιρμανία συνεχίζονται ακατάπαυστα. Σημειώνονται βασανιστήρια, φυλακίσεις, καταναγκαστική εργασία και δουλεμπόριο. Η νικήτρια των δημοκρατικών εκλογών που διεξήχθσαν πριν από εννέα χρόνια, η βραβευμένη με Νόμπελ κ. Sun Kyi, εξακολουθεί de facto να τελεί υπό κατ' οίκον περιορισμό.
<P>
Η Βιρμανία είναι σήμερα ο μεγαλύτερος παραγωγός οπίου στον κόσμο και απέχει πάρα πολύ από το σημείο να συνεργαστεί με άλλα κράτη με στόχο την καταπολέμηση των ναρκωτικών. Συνεπώς, είμαι υποχρεωμένος να επαναλάβω το αίτημα που είχα υποβάλει με την ομιλία μου πέρυσι το Μάρτιοκαι αφορά στην κατάργηση των δασμολογικών προτιμήσεων για την περίπτωση της Βιρμανίας. Ακόμη και αν οι οικονομικές επιπτώσεις του μέτρου αυτού είναι πολύ περιορισμένες, η ισχύς του πρέπει να παραταθεί για τέταρτη φορά. Ωστόσο, το μέτρο αυτό δεν επαρκεί. Η Ευρωπαϊκή Ένωση είναι και παραμένει μια κοινότητα αξιών. Ο σεβασμός της δημοκρατίας και των ανθρωπίνων δικαιωμάτων είναι μία από τις βασικότερες αρχές μας. Δεν είμαστε μια μάζα πουμπορον με ελιγμούς να εκμεταλλεύονται τρίτοι, προκειμένου να εξυπηρετούν τα συμφέροντά τους. Όποιος τάσσεται κατά των παραβιάσεων των ανθρωπίνων δικαιωμάτων δεν συμφωνεί καθόλου με την αρχή της μη ανάμειξης στις αποκαλούμενες εσωτερικές υποθέσεις τρίτων χωρών. Με τη θέσπιση οικονομικών μέτρων, πρέπει να ασκήσουμε πολιτική πίεση στο δικτατορικό καθεστώς. Πρέπει να επιβάλουμε εκτεταμένες κυρώσεις. Οι Ευρωπαίοι πρέπει να μιμηθούν τους Αμερικανούς και να πείσουν τις επιχειρήσεις να πάψουν να επενδύουν στη Βιρμανία. Από όλα αυτά προκύπτουν τρία ερωτήματα για την Ευρωπαϊκή Επιτροπή.
<P>
Επίτροπε, κύριε Marνn: Πρώτον, ποιες πιθανότητες επιτυχίας πιστεύετε ότι έχει ένα παρόμοιο εμπάργκο στις επενδύσεις; Δεύτερον, πιστεύετε ότι οι ευρωπαϊκές επιχειρήσεις είναι διατεθειμένες να λάβουν παρόμοια μέτρα; Τρίτον, ποιες δυνατότητες πιστεύετε ότι υπάρχουν προκειμένου να παρεμποδιστούν οι ευρωπαϊκές επιχειρήσεις να σπεύσουν να καλύψουν το κενό που δημιουργείται με την αποχώρηση των αμερικανικών επιχειρήσεων;

<SPEAKER ID=166 NAME="Πρόεδρος">
Ευχαριστώ πολύ, κύριε Thomas Mann. Σύμφωνα με αυτά που συμφωνήσαμε με τους κυρίους βουλευτές, υπάρχει μια σειρά αιτήσεων για χρήση του λόγου, τις οποίες θα ικανοποιήσω αμέσως. Θα παρακαλούσα, ωστόσο, τους κυρίους βουλευτές - για τον πρόσθετο λόγο ότι προχωράμε σε μια σχετικά ιδιότυπη διαδικασία - να διατυπώνουν απλές, σύντομες και σαφείς ερωτήσεις, και κατά προτίμηση αναφορικά με ζητήματα στα οποία δεν έχει ακόμη απαντήσει το Συμβούλιο.

<SPEAKER ID=167 NAME="Kinnock">
Κύριε Πρόεδρε, θα ήθελα απλώς να ρωτήσω τον Προεδρεύοντα αν θα είχε την ευγενή καλοσύνη να απαντήσει στην ερώτησή μου σχετικά με τη σημασία της θέσπισης προτύπων, βάσει των οποίων θα εκτιμήσουμε τη μεταβατική διαδικασία στη Νιγηρία.
<P>
Διασκέδασα με αυτό που συνέβη, αλλά θα ήθελα πραγματικά να μάθω τι προτίθεται να πράξει το Συμβούλιο στη συνέχεια. Γνωρίζω ότι η Επιτροπή υποστηρίζει την ύπαρξη αυτών των προτύπων, και διερωτώμαι αν το Συμβούλιο συμμερίζεται την άποψη αυτή.
<P>
Θα ήθελα επίσης να ρωτήσω την Επιτροπή αν κατανοεί τι σημαίνει το ότι θα έχουμε έντονη νέα δραστηριότητα των ΜΚΟ στη Βιρμανία. Το θεωρώ εξαιρετικά ανησυχητικό και θα ήθελα να εξηγήσει ο Επίτροπος τι ακριβώς εννοεί.

<SPEAKER ID=168 LANGUAGE="NL" NAME="Bertens">
Κύριε Πρόεδρε, ο Προεδρεύων του Συμβουλίου μάς παρέθεσε αναφορές, στατιστικά στοιχεία, για τις υπό συζήτηση χώρες, αλλά δεν μας έδωσε απαντήσεις. Ελπίζω να διαβάσει προσεκτικά τα Πλήρη Πρακτικά και να απαντήσει τότε διαφορετικά. Λυπούμαι, διότι έτσι δεν είχαμε καλή απόδοση. Η δική μου ερώτηση, που παρέμεινε αναπάντητη, αφορούσε τη Βιρμανία και ήταν η εξής: τι θα κάνει η Προεδρία σχετικά με την πρόσκληση των χωρών που συμμετέχουν στην ASEM για την διυπουργική συνάντηση στο πλαίσιο της ASEM; Πιο συγκεκριμένα, τι θα κάνει σχετικά με τη Βιρμανία;

<SPEAKER ID=169 LANGUAGE="NL" NAME="Maij-Weggen">
Και η δική μου ερώτηση αφορά τη Βιρμανία. Οι Ηνωμένες Πολιτείες αποφάσισαν την αναστολή των επενδύσεων, άρα το πρώτο στάδιο οικονομικού αποκλεισμού. Το επακόλουθο είναι ότι ευρωπαϊκές επιχειρήσεις αναλαμβάνουν τώρα τις εργασίες των αμερικανικών επιχειρήσεων. Όπου αποσύρονται αμερικανικές εταιρείες, μπαίνουν στη θέση τους ευρωπαϊκές. Τι θα πράξει ο κύριος υπουργός, μαζί με τους συναδέλφους του στο Ευρωπαϊκό Συμβούλιο, για να αντιμετωπισθεί το φαινόμενο και για να τηρηθεί για τη Βιρμανία ενιαία στάση με τους Αμερικάνους;

<SPEAKER ID=170 LANGUAGE="DE" NAME="Telkδmper">
Κύριε Πρόεδρε, είμαι υποχρεωμένος να επαναλάβω ένα μέρος της ερώτησής μου, επειδή το Συμβούλιο δεν απάντησε σε αυτήν. Είχα ρωτήσει εάν η βρετανική πετρελαϊκή εταιρεία Premier Oil ανακοίνωσε το Σεπτέμβριο του 1997 ότι είχε την πρόθεση να αγοράσει μετοχές ενός προγράμματος παραγωγής φυσικού αερίου από την Texaco στο Γιεταγκούν, μετά την απόφαση της τελευταίας να αποσυρθεί από τη Βιρμανία. Τώρα πλέον διατρανώθηκε για άλλη μια φορά το ότι καταδικάζουμε το καθεστώς. Το ερώτημα που έθεσα προηγουμένως ήταν ποια είναι η άποψη της βρετανικής Προεδρίας του Συμβουλίου όσον αφορά αυτή την ενδεχόμενη αγορά. Επ' αυτού θα θέλαμε πάρα πολύ να μας δοθεί μία απάντηση. Το ίδιο ισχύει - και αυτό απευθύνεται περισσότερο στην Επιτροπή - για το ερώτημα της υποχρεωτικής επιστροφής των προσφύγων από την Ταϋλάνδη στη Βιρμανία. Χορηγείται στη χώρα εκείνη ανθρωπιστική βοήθεια από την Ευρωπαϊκή Ένωση;

<SPEAKER ID=171 NAME="Moorhouse">
Κύριε Πρόεδρε, επανέρχομαι στις απόψεις που εξέθεσα προηγουμένως· πώς συνδυάζει ο Προεδρεύων τον αθλητικό αποκλεισμό της Νιγηρίας με την άδεια συμμετοχής στο Παγκόσμιο Κύπελλο, γεγονός που άνοιξε τον δρόμο για την πραγματοποίηση πλήθους επαφών με τη Νιγηρία; Θα πρέπει να ικανοποιεί πολύ τον Abacha!
<P>
Σε ό, τι αφορά τη Βιρμανία, θα ήθελε ο Προεδρεύων να μας παράσχει ορισμένες εξηγήσεις σχετικά με τις ευρωπαϊκές επιχειρήσεις που επενδύουν πυρετωδώς στη Βιρμανία; Ανέφερα την Total ως ένα παράδειγμα. Πώς συμβαδίζει τούτο με τη δήλωση του κ. Robin Cook σχετικά με τη νέα ηθική και με τα ανθρώπινα δικαιώματα;

<SPEAKER ID=172 NAME="Macartney">
Κύριε Πρόεδρε, θα ήθελα να συμφωνήσω με τις ερωτήσεις που έθεσε η κ. Kinnock σχετικά με τα πρότυπα. Αναφερόταν επίσης στο ψήφισμα, που εγκρίναμε στις Ομάδες, μια σειρά μέτρων που θέλουμε να συμφωνήσει το Ευρωπαϊκό Συμβούλιο να προωθήσει. Αναφέρομαι ιδιαίτερα στην παράγραφο 9 του ψηφίσματος, το οποίο είμαι σίγουρος ότι έχει μπροστά του ο Προεδρεύων. Θέλω να μάθω αν θα αναλάβουμε κάποια δράση ή αν θα παραμείνουμε απλώς στο επίπεδο των λόγων σε ό, τι αφορά την παράταση της παρούσας κατάστασης.

<SPEAKER ID=173 NAME="Henderson">
Θα ήθελα να διατυπώσω μια άποψη σχετικά με τη διαδικασία. Πληροφορήθηκα ότι το Κοινοβούλιο θα ήθελε να απαντήσω στις γραπτές ερωτήσεις, και ότι υπήρξε ευκαιρία για συζήτηση σχετικά με το ζητήματα αυτά. Απάντησα στις γραπτές ερωτήσεις, αλλά, αμέσως μετά, τέθηκαν συμπληρωματικές ερωτήσεις από τους αρχικούς ερωτώντες. Δεν πληροφορήθηκα ότι έπρεπε να απαντήσω και σε αυτές. Δεν διαμαρτύρομαι για αυτό, αλλά προτείνω να λάβω τις ερωτήσεις όπως γίνεται κατά την Ώρα των Ερωτήσεων και να τις απαντήσω με παρόμοιο τρόπο, καθώς δεν προτίθεμαι να δώσω γραπτές απαντήσεις στο μέλλον, για το υπόλοιπο διάστημα της Προεδρίας.
<P>
Δεν θέλω να δεσμεύω μελλοντικές Προεδρίες σε αυτή τη διαδικασία, αλλά δεν πρόκειται να κάνω και τα δύο. Είτε θα απαντώ στις ερωτήσεις με τη σειρά με την οποία τίθενται, είτε θα απαντώ στις γραπτές ερωτήσεις, γιατί εκείνο που μου ζητήθηκε να κάνω είναι να επαναλαμβάνω τα ίδια και τα ίδια. Χαίρομαι που το κάνω σήμερα, αλλά δεν πρόκειται να το επαναλάβω στο μέλλον - με την υποστήριξή σας, κύριε Πρόεδρε. Θα ήθελα να κάνω ή το ένα ή το άλλο. Πρόκειται για διεύρυνση της Ώρας των Ερωτήσεων. Αν το Κοινοβούλιο επιθυμεί να παραταθεί η Ώρα των Ερωτήσεων, και να συρρικνωθεί ο χρόνος για τη συζήτηση, εγώ δεν έχω κανένα πρόβλημα. Αλλά πράγματι χρειαζόμαστε να καταστήσουμε περισσότερο ευέλικτη τη διαδικασία.
<P>
Θα αναφερθώ τώρα στα διάφορα θέματα που τέθηκαν, και είναι, μάλιστα, πάρα πολλά. Θα προσπαθήσω να τα συνδέσω, αν μπορώ.
<P>
Πρώτον, σε ό, τι αφορά τον αποκλεισμό της Νιγηρίας από τις αθλητικές διοργανώσεις, πραγματοποιήθηκε εξαίρεση για τη χώρα αυτή στο Παγκόσμιο Κύπελλο, γιατί η κυβέρνηση της Γαλλίας είχε προηγούμενη συμφωνία με τη FIFA, που τους συνέδεε μέσω συμβάσεως. Υποστήριξε τον αθλητικό αποκλεισμό με την προϋπόθεση ότι η προηγούμενη συμφωνία με τη FIFA θα εξακολουθούσε να ισχύει. Αυτό είχε συμφωνηθεί από το Συμβούλιο.
<P>
Το επόμενο ερώτημα σχετικά με τη Νιγηρία τέθηκε από την κ. Andrι-Lιonard και ήταν το εξής: θα βρίσκεται η Νιγηρία στις πρώτες προτεραιότητες της ημερήσιας διάταξης; Η απάντηση είναι ότι πρέπει να είναι, και ελπίζω ότι θα είναι. Θα αγωνιστούμε να τη θέσουμε στην κορυφή της ημερήσιας διάταξης στις συνομιλίες στη Γενεύη, που θα διεξαχθούν αργότερα φέτος.
<P>
Σε ό, τι αφορά την ερώτηση της κ. Lenz σχετικά με τη διεύρυνση, τα κριτήρια της Κοπεγχάγης καθιστούν απολύτως σαφές ότι η επίτευξη των δημοκρατικών στόχων και η ικανοποίηση των δεσμεύσεων για τα ανθρώπινα δικαιώματα αποτελεί τμήμα της διαδικασίας διεύρυνσης. Η Συνθήκη του Αμστερνταμ εξετάζει περαιτέρω όλο το ζήτημα των ανθρωπίνων δικαιωμάτων στο προοίμιο και υπογραμμίζει την αναγκαιότητα διατήρησης των υψηλότερων προτύπων στο χώρο των ανθρωπίνων δικαιωμάτων για όλα τα κράτη μέλη της ΕΕ. Τούτο αποτελεί τμήμα του διαλόγου περί διεύρυνσης. Όλες οι χώρες που επιθυμούν να ενταχθούν στην Ευρωπαϊκή Ένωση γνωρίζουν τη συγκεκριμένη διαδικασία. Όταν επισκέφθηκα ορισμένες από αυτές τις χώρες που επιθυμούσαν την ένταξη, κατά την προετοιμασία της βρετανικής Προεδρίας, συζήτησα τα ζητήματα αυτά μαζί τους. Αν δεν τα γνώριζαν πρωτύτερα, σίγουρα τα γνωρίζουν τώρα.
<P>
Σε ό, τι αφορά την ερώτηση για τη Βιρμανία, δεν έχει επιβληθεί κανένας αποκλεισμός στις επενδύσεις. Υπάρχουν πολλές πολιτικές που εφαρμόζονται. Πράγματι, στην εισαγωγή μου, αναφέρθηκα στην κατάργηση των προτιμησιακών εμπορικών συναλλαγών για τις γεωργικές και βιομηχανικές εξαγωγές στην Ευρωπαϊκή Ένωση. Εκτός, λοιπόν, από απαγόρευση, συνιστά και ενθάρρυνση προς τη Βιρμανία να βελτιώσει τη συμπεριφορά της. Δεν υπάρχουν άλλες απαγορεύσεις· ωστόσο, μπορώ να αναφέρω, από την άποψη του ΗΒ, ότι σίγουρα θα αποδεχόμασταν να σκληρύνουμε τη στάση μας έναντι της Βιρμανίας. Αν άλλοι συνάδελφοι επιθυμούν να συμφωνήσουν σχετικά μαζί μας στους κόλπους του Συμβουλίου, τότε θα μπορούσε να προχωρήσει περισσότερο. Η αποθάρρυνση του τουρισμού και η διακοπή της προώθησης του εμπορίου είναι μια καλή αρχή. Αναμφισβήτητα θα θέλαμε να ασχολούμε με αυτό το θέμα στο Συμβούλιο, και ελπίζουμε ότι στο μέλλον θα εξασφαλίσουμε την υποστήριξη των άλλων συνεδέλφων μας.
<P>
Και πάλι σε ό, τι αφορά τις ΗΠΑ, θα θέλαμε να συνεργαστούμε μαζί τους, ώστε οποιαδήποτε πρωτοβουλία λάβει η Ευρωπαϊκή Ένωσηνα μην υπονομευθεί από τις ΗΠΑ. Είναι σημαντικό να διεξαχθεί αυτός ο διάλογος.
<P>
Θα αναφερθώ τώρα στο θέμα των προτύπων, που τέθηκε από την κ. Kinnock, τον κ. Macartney και τον κ. Howitt. Αυτή είναι μια πολύ λογική πρόταση. Γνωστοποιώ στο Σώμα ότι το θέμα αυτό θα βρίσκεται στην ημερήσια διάταξη κατά την επόμενη συνάντηση εμπειρογνωμόνων ΕΕ-Νιγηρίας, που συγκαλείται από την Επιτροπή τον Μάρτιο στις Βρυξέλλες. Η έκβαση αυτής της συνεδρίασης θα αποτελέσει μια βάση για το Συμβούλιο, ώστε να λάβει αποφάσεις σχετικά με το ζήτημα αυτό, σε μεταγενέστερη συνεδρίαση του Συμβουλίου.
<P>
Σε ό, τι αφορά την ερώτηση που έθεσε ο κ. Bertens σχετκά με την ASEAN, δεν νομίζω ότι η Βιρμανία θα παρίσταται στη διάσκεψη της ASEAN, επομένως το ζήτημα δεν τίθεται. Η κ. Maij-Weggen έθεσε την ερώτηση του συνδέσμου των ΗΠΑ. Έχω ήδη καλύψει το σημείο αυτό.
<P>
Σε ό, τι αφορά την ερώτηση που έθεσε ο κ. Telkδmper, κατά πόσον θα επηρεαστεί η βοήθεια, η απάντηση είναι "όχι», αλλά θα ήθελα πρώτα να συμβουλευθώ τους αξιωματούχους και στη συνέχεια να δώσω σε αυτόν οριστική απάντηση γραπτώς. Πράγματι, η Επιτροπή ίσως να μπορεί να παράσχει περαιτέρω πληροφορίες σχετικά με το ζήτημα αυτό.

<SPEAKER ID=174 NAME="Marνn">
Κύριε Πρόεδρε, σχετικά με τις διασαφηνίσεις που κάποιοι βουλευτές ζητούσαν από την Επιτροπή όσον αφορά την Βιρμανία, δεν υπάρχει κάνενα πρόβλημα σχετικά με τις ΜΚΟ. Θα συνεχίσουν να εργάζονται. Επιπλέον πρέπει να σας ανακοινώσω ότι ακριβώς προχθές αρχίσαμε να εξετάζουμε τον τρόπο παρέμβασης στο πρόβλημα των προσφύγων από την Βιρμανία που εκδιώκονται προς την Ταϋλάνδη, γιατί αποτελεί ένα νέο πρόβλημα το οποίο προκύπτει στην περιοχή. Συνεπώς, η απουσία κριτικού διαλόγου με την στρατιωτική χούντα της Βιρμανίας δεν θα εμποδίσει την Επιτροπή από το να συνεχίσει να αναπτύσσει τα προγράμματά της στο εσωτερικό της χώρας, εκτός αν αποφασίσει, φυσικά, η στρατιωτική χούντα απλά να τον καταργήσει, αλλά τότε θα πρόκειται για άλλου είδους σύγκρουση.
<P>
Με ρωτούσαν επίσης, σχετικά με τα ανθρώπιναα δικαιώματα, αν θα μπορέσει η Επιτροπή να μελετήσει την επιβολή οικονομικών κυρώσεων ή εμπάργκο. Στην περίπτωση της Βιρμανίας, συγκεκριμένα, η Επιτροπή πρότεινε, όπως είπε ο κ. Henderson, τον αποκλεισμό αυτής της χώρας από το συνολικό σύστημα γενικευμένων προτιμήσεων. Και αυτό είναι όλο, λαμβανομένου υπόψη πως η Συμφωνία Συνεργασίας με τη Βιρμανία έχει επίσης αναβληθεί και πως οι πιθανότητες να μπορέσει η Βιρμανία, μέσω της ASEAN, να επωφεληθεί από κάποιο κοινοτικό πρόγραμμα επίσης απερρίφθησαν από την Επιτροπή και ότι, όπως είπαμε, η Επιτροπή δεν θα λάβει την πρωτοβουλία επέκτασης της συμφωνίας του 1980 υπέρ της Βιρμανίας. Δεν θα το κάνουμε, φυσικά, μέχρι το Συμβούλιο να μας διατάξει το αντίθετο. Αλλά δεν θα υπάρξει πρωτοβουλία εκ μέρους της Επιτροπής.
<P>
Γενικώς, θα ήθελα, κύριε Πρόεδρε, να κάνω ένα σχόλιο το οποίο διστάζω να κάνω από φόβο μήπως παρεξηγηθώ. Πρέπει να βελτιωθεί πολύ η πολιτική των δικαιωμάτων του ανθρώπου, γιατί είναι εμφανές πως τον περασμένο χρόνο δημιουργήθηκε μια κατάσταση η οποία ήταν πολύ δύσκολο να εξηγηθεί στην κοινή γνώμη - γνωρίζετε σε τι αναφέρομαι. Και λαμβάνεται μια σειρά αποφάσεων σχετικά με μια μεγάλη χώρα, με τις οποίες παύει να υπάρχει η ομοφωνία και η συνεκτικότητα της Ευρωπαϊκής Ένωσης. Και η κοινή γνώμη θεωρεί πως τα δικαιώματα του ανθρώπου και άλλες κοινοτικές πολιτικές ερμηνεύονται ή πρέπει να ερμηνεύονται σύμφωνα με τις εμπορικές επενδύσεις και την εμπορική ισορροπία των κρατών μελών. Έτσι έχουν οι επενδύσεις, έτσι έχει η εμπορική ισορροπία των κρατών μελών και έτσι πρέπει να ερμηνευθεί η δημοκρατική ρήτρα. Αυτό για το οποίο ομιλώ είναι κάτι το οποίο πρέπει να αναμορφώσουμε στο μέλλον, γιατί αυτή είναι η αρνητική ερμηνεία που γίνεται σήμερα. Σχετικά όμως με αυτές τις συζητήσεις, εγώ συμφωνώ με τον κ.Henderson: ούτε το Κοινοβούλιο πρέπει να επαναλάβει αυτό το λάθος - αναφέρομαι στην παρέμβασή του - γιατί, και είναι αυτό που δεν τολμούσα να πω, και το λέω με σεβασμό, για να αναλογιστούμε, μεγάλο μέρος από εσάς έχετε ζητήσει εξηγήσεις γιατί μια επιχείρηση από μια άλλη χώρα, μιας άλλης εθνικότητας, επένδυσε σε μια προβληματική χώρα. Και αν το παιχνίδι των ανθρωπίνων δικαιωμάτων θα προβλέπει επίσης ότι στο Ευρωπαϊκό Κοινοβούλιο - το λέω με σεβασμό - θα λέγεται "η επιχείρηση της χώρας σου επένδυσε σε αυτήν την χώρα», και κάποιος βουλευτής πει "λοιπόν μια επιχείρηση της χώρας σου επένδυσε σε άλλη χώρα», πιστεύω πως όλοι, το Συμβούλιο, η Επιτροπή και το Κοινοβούλιο, προσφέρουμε κάτι το αρνητικό στον αγώνα για τα ανθρώπινα δικαιώματα. Και καθώς η κατάσταση αυτήν τη στιγμή είναι πολύ δύσκολη, γιατί είναι αλήθεια πως κάποιες στιγμές εφαρμόζονται διπλά πρότυπα, διπλά μέτρα, αμφίρροπη γλώσσα, εγώ πιστεύω πως αυτό που πρέπει να κάνουμε όλοι μαζί είναι να χαλαρώσουμε το παιχνίδι και να προσπαθήσουμε να ανακτήσουμε, το γρηγορότερο δυνατόν, μια συνεκτικότητα όσον αφορά τα δικαιώματα του ανθρώπου.
<P>
Συγχωρέστε μου τη διευκρίνηση, αλλά πιστεύω πως αυτό είναι κάτι που η Επιτροπή πρέπει να επισημάνει γιατί, φυσικά, εμείς δεν μπορούμε να θέσουμε σε εφαρμογή δραστήριες πολιτικές επιβάλλοντας κυρώσεις στην μία ή την άλλη επιχείρηση γιατί στο τέλος, εσείς θα το καταλάβετε, αυτό μετατρέπεται σε ένα θέμα που δεν μπορεί να διευθετηθεί πολιτικώς.

<SPEAKER ID=175 NAME="Πρόεδρος">
Ευχαριστώ πολύ, κύριε Επίτροπε Marνn.
<P>
Η συζήτηση έληξε.
<P>
Η ψηφοφορία θα διεξαχθεί αύριο, Πέμπτη, στις 12.00.

<CHAPTER ID=6>
Κατάσταση στην Αλβανία
<SPEAKER ID=176 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την κατάσταση στην Αλβανία και τα πορίσματα της επίσκεψης της τριμερούς αντιπροσωπείας.

<SPEAKER ID=177 NAME="Henderson">
Κύριε Πρόεδρε, η Ευρωπαϊκή Ένωση είναι ταγμένη να βοηθήσει την Αλβανία να επιτύχει τη συμφιλίωση και την επάνοδο στην ομαλότητα. Η συνάντηση πολιτικού διαλόγου μεταξύ της Ευρωπαϊκής Ένωσης και της Αλβανίας τον περασμένο μήνα αποτελεί σημαντική ένδειξη του γεγονότος αυτού. Αλλά η πρωταρχική ελπίδα για την ανάκαμψη αυτή εναπόκειται στους ίδιους τους Αλβανούς, στην κυβέρνηση, την αντιπολίτευση και, πράγματι, στον αλβανικό λαό.
<P>
Η ΕΕ χαιρετίζει τα θετικά βήματα που πραγματοποιήθηκαν μέχρι σήμερα από την κυβέρνηση, και τη δέσμευσή της για την αποκατάσταση του δικαίου και της τάξης, καθώς και την προώθηση πολιτικών και οικονομικών μεταρρυθμίσεων. Η συμφωνία με το ΔΝΤ αποτελεί σημαντικό βήμα προς τα εμπρός. Η ΕΕ ενθαρρύνει τη συνεχιζόμενη διαδικασία της δημοκρατικής μεταρρύθμισης, συμπεριλαμβανομένου του δικαστικού συστήματος. Είναι σημαντικό να εγκριθεί νέο σύνταγμα ύστερα από ευρεία συζήτηση, και η ΕΕ εκφράζει την ικανοποίησή της για την εποικοδομητική προσέγγιση της Αλβανίας ως προς τα περιφερειακά ζητήματα και, ιδιαίτερα, στο Κοσσυφοπέδιο.
<P>
Είναι σημαντικό η κυβέρνηση να εργαστεί για να εγκαταστήσει μια γνήσια μη πολιτικοποιημένη παροχή υπηρεσιών στους πολίτες. Οι απαραίτητες περικοπές στη δημόσια διοίκηση, που έχουν συμφωνηθεί με το ΔΝΤ, πρέπει να είναι δίκαιες και να αποβλέπουν στην προώθηση υψηλού βαθμού επαγγελματισμού και αμερολοληψίας. Αλλά η ΕΕ εκφράζει ανησυχίες για τη συνεχιζόμενη άρνηση σημαντικών ομάδων της αλβανικής αντιπολίτευσης να εμπλακούν στη διαδικασία εκδημοκρατισμού και να συνεχίσουν να συμβάλουν από κοινού στην την ανοικοδόμηση της χώρας τους.
<P>
Η Ένωση καλεί το Δημοκρατικό Κόμμα και τους συμμάχους του να συμμετάσχουν πλήρως στο Κοινοβούλιο, συμπεριλαμβανομένης της έγκρισης του νέου αλβανικού συντάγματος. Η Ένωση χαιρετίζει την επίσκεψη της τριμερούς κοινοβουλευτικής αντιπροσωπείας στα Τίρανα τον περασμένο μήνα και παροτρύνει την κυβέρνηση και την αντιπολίτευση να αρθούν στο ύψος των συστάσεών της. Είναι σημαντικό να ολοκληρωθεί η συνεργασία που προσέφερε ο Berisha. Οι αλβανικές αρχές πρέπει να εργαστούν στενά με την Ευρωπαϊκή Ένωση για να εξασφαλίσουν την αποτελεσματικότερη παροχή βοήθειας.
<P>
Η βοήθεια της Ευρωπαϊκής Κοινότητας στην Αλβανία μεταξύ 1991 και 1996 ανήλθε σε 557 εκατομμύρια ECU. Η Ευρωπαϊκή Κοινότητα υποσχέθηκε περίπου 100 εκατομμύρια Ecu επιπλέον τον Οκτώβριο του 1997 στη διάσκεψη των διεθνών χορηγών βοήθειας. Το πρόγραμμα PHARE του 1998 χορηγεί άλλα 42 εκατομμύρια Ecu. Το Ευρωπαϊκό Γραφείο Ανθρωπιστικής Βοήθειας χορήγησε σημαντικά ποσά ανθρωπιστικής βοήθειας στην Αλβανία. Τον περασμένο Δεκέμβριο ανακοίνωσε προγράμματα ύψους άνω των 10 εκατ.Ecu, για να βοηθήσει ευάλωτα τμήματα του πληθυσμού. Τούτο προστίθεται στα εκατοντάδες εκατομμύρια δολάρια ΗΠΑ που υποσχέθηκαν σε εθνικό επίπεδο τα κράτη μέλη της Ευρωπαϊκής Ένωσης στη διάσκεψη των χορηγών βοήθειας στις Βρυξέλλες.

<SPEAKER ID=178 NAME="Marνn">
Κύριε Πρόεδρε, η Επιτροπή συμμερίζεται την γνώμη της Προεδρίας του Συμβουλίου σχετικά με την κατάσταση στην Αλβανία. Είναι σίγουρο ότι υπήρξαν σημαντικές βελτιώσεις κατά το δεύτερο εξάμηνο του 1997 όσον αφορά την οικονομική σταθερότητα και τη δημόσια τάξη. Αλλά η κατάσταση, όσον αφορά την ασφάλεια, συνεχίζει να είναι ανησυχητική, και ο αφοπλισμός δεν υπήρξε πολύ αποτελεσματικός μέχρι στιγμής. Πάνω από όλα, υπάρχουν σημαντικές πολιτικές εντάσεις ανάμεσα στις κύριες εξουσίες, και πρέπει να αναγνωρισθεί πως η Αλβανία, προς στιγμήν, απέχει ακόμη από ένα αυθεντικά δημοκρατικό καθεστώς.
<P>
Ωστόσο, η συμμετοχή της κύριας αντιπολιτευτικής εξουσίας, του Δημοκρατικού Κόμματος, στο Κοινοβούλιο και στη σύνταξη του Συντάγματος είναι κρίσιμης σημασίας. Χωρίς την αναγκαία πολιτική σταθερότητα, κάθε προσπάθεια ανάκαμψης και μεταρρύθμισης στη χώρα, τόσο των ίδιων των Αλβανών όσο και των υπερισχυόντων διεθνών χορηγών βοήθειας, θα απειληθούν σοβαρά, και σε αυτό το πλαίσιο η Επιτροπή χαίρεται λόγω της πρόσφατης κοινής αποστολής του Ευρωπαϊκού Κοινοβουλίου και των κοινοβουλευτικών συνελεύσεων του Συμβουλίου της Ευρώπης και του ΟΑΣΕ, γιατί πιστεύουμε πως είναι μια απαραίτητη αποστολή η οποία επιβεβαίωσε την αποδοχή των εκλογών του Ιουνίου-Ιουλίου 1997 και τη νομιμότητα του σημερινού κοινοβουλίου, και προσέφερε ευρεία στήριξη της διαδικασίας σύνταξης του συντάγματος που δρομολογήθηκε από την κυβέρνηση.
<P>
Ως αποτέλεσμα της εν λόγω αποστολής, το Δημοκρατικό Κόμμα εξετάζει τελικά την επιστροφή του στο κοινοβούλιο και η κυβέρνηση φαίνεται σταθερά αποφασισμένη να συμβάλει στην πολιτική εξομάλυνση, αλλά αναμφίβολα θα πρέπει να διατηρηθούν οι πιέσεις προς όλα τα μέρη για την μετάβαση στην πολιτική και κοινοβουλευτική συνεργασία.
<P>
Η Επιτροπή συμφωνεί πλήρως με τις προτάσεις της τριμερούς κοινοβουλευτικής αποστολής. Και στο πλαίσιο του τρίτου κοινού προγράμματος Ευρωπαϊκή Κοινότητα/Συμβούλιο της Ευρώπης για την Αλβανία, αξίας 1, 5 εκατ. Ecu, προσδοκάται η στήριξη των εργασιών της Επιτροπής της Βενετίας για την σύνταξη του συντάγματος. Το πρόγραμμα αυτό περιλαμβάνει επίσης την ενίσχυση της σχολής κατάρτισης δικαστών, την ανάπτυξη του νομοθετικού πλαισίου, τη διατήρηση του νόμου, την πρόοδο των κανόνων όσον αφορά τα ανθρώπινα δικαιώματα και τη μεταρρύθμιση του δικαστικού συστήματος και της τοπικής αυτοδιοίκησης.
<P>
Η σχέση όλων των ανωτέρω με το πρόγραμμα μεταρρύθμισης της διοίκησης, που αποτελεί άλλη μια βασική επιλογή εντός του Προγράμματος PHARE, είναι εμφανής. Και στο πλαίσιο των συμφωνηθέντων μέτρων, ένα πρώτο ενθαρρυντικό αποτέλεσμα είναι η θέσπιση εκ μέρους της κυβέρνησης ενός νόμου που μετατρέπει την κρατική υπηρεσία σε ένα ανώτατο ελεγκτικό θεσμικό όργανο. Και βρίσκεται επίσης υπό προετοιμασία ένας νόμος με τον οποίο θα τίθενται οι βάσεις για την αναδιοργάνωση του Υπουργείου Δικαιοσύνης και ένας οργανικός δημοσιονομικός νόμος, που θα αποτελέσουν τα δύο θεμελιώδη βήματα - δικαιοσύνη και προϋπολογισμός - για τη μεταρρύθμιση της δημόσιας διοίκησης.
<P>
Από την άλλη, στο πλαίσιο της διαδικασίας της δημόσιας διοίκησης, είναι σημαντικό να υπάρξουν μειώσεις στον αριθμό του προσωπικού, οι οποίες έχουν ήδη συμφωνηθεί με τα Ιδρύματα του Bretton Woods, διατηρώντας τα απαραίτητα κριτήρια του επαγγελματισμού. Σε αυτό το πλαίσιο, εγκρίνεται ένα διάταγμα μεταβατικών μέτρων επί συμβάσεων και απολύσεων το οποίο θα αναθεωρηθεί από εμπειρογνώμονες.
<P>
Η εφαρμογή όλης αυτής της νομοθεσίας - την αναφέρω διεξοδικά διότι αποτελεί μέρος των όρων που θεσπίζονται εντός του πλαισίου δημοσιονομικής ενίσχυσης του Προγράμματος PHARE - θα αποδέσμευε, μια πρώτη δόση 9 εκατ. Ecu. Συγκεκριμένα, την περασμένη εβδομάδα υπήρξε μια αποστολή προσδιορισμού εκ μέρους της Επιτροπής με στόχο τη διαπίστωση του τρόπου με τον οποίο προχωρά η πολιτική εξομάλυνση στη χώρα.
<P>
Όσον αφορά ένα δραματικό πρόβλημα, το οποίο προέκυψε από το παιχνίδι της πυραμίδας και τις τραπεζικές καταχρήσεις στην Αλβανία, έχουν ήδη ορισθεί διοικητικοί υπάλληλοι και ελεγκτές, για τις χρεωκοπημένες εταιρείες, στο πλαίσιο του Διεθνούς Νομισματικού Ταμείου και της Διεθνούς Τράπεζας, οι οποίοι έχουν ήδη αρχίσει να εργάζονται.
<P>
Ωστόσο, πρέπει να παραδεχθούμε ότι υπάρχουν αρκετά προβλήματα για την εφαρμογή των μέτρων που έχουν ληφθεί με σκοπό τη διευθέτηση της κατάστασης που προκλήθηκε από το παιχνίδι της πυραμίδας. Ο έλεγχος και οι οικονομικοί έλεγχοι είναι δύσκολοι λόγω της έλλειψης συνεργασίας ανάμεσα στις εταιρείες, τους διοικητικούς υπαλλήλους και τους ελεγκτές. Και αυτό το θέμα - πολύ λεπτό και με σημαντικό κοινωνικό αντίκτυπο - θα αντιμετωπισθεί σε βάθος σε μια προσεχή συνάντηση συντονισμού, στις 23 Φεβρουαρίου, υπό την προεδρία της Διεθνούς Τράπεζας και σε συνεργασία με το Διεθνές Νομισματικό Ταμείο. Η Επιτροπή επιμένει προς την πλευρά της κυβέρνησης της Αλβανίας ώστε αυτή να διευκολύνει το έργο των διεθνών διαχειριστών, και είναι αποφασιστικής σημασίας, προκειμένου να επιφέρουν αποτελέσματα οι έλεγχοι των λογαριασμών, εφόσον αυτό θα επιτρέψει να γίνουν πραγματικότητα το πρόγραμμα έκτακτης ανάγκης του Διεθνούς Νομισματικού Ταμείου και οι διαπραγματεύσεις με το Ταμείο, γεγονός που, φυσικά, θα έθετε την Αλβανία σε μια τροχιά εξομάλυνσης, τουλάχιστον όσον αφορά τις διεθνείς οικονομικές σχέσεις.

<SPEAKER ID=179 LANGUAGE="IT" NAME="Imbeni">
Κύριε Πρόεδρε, είχα την τιμή να συμμετάσχω μαζί με την κ. Pack στην αποστολή αυτή, η οποία πιστεύω πως, για πρώτη φορά στην ιστορία του Κοινοβουλίου μας, ήταν μια τριμερής κοινοβουλευτική αποστολή. Πρόκειται για εξαιρετικό γεγονός και σίγουρα μπορούμε να είμαστε ικανοποιημένοι, αλλά η ικανοποίηση για το αποτέλεσμα της αποστολής αυτής δεν πρέπει να συγχέεται με εφησυχασμό για την εσωτερική κατάσταση στην Αλβανία, γιατί, όπως μόλις υπενθύμισε ο επίτροπος Marνn, η κατάσταση παραμένει ανησυχητική από οικονομικής άποψης και από πλευράς ασφάλειας. Πρέπει να σκεφτούμε λοιπόν: στην Αλβανία βρίσκεται σε εξέλιξη ένας αγώνας όπου δεν γνωρίζουμε ακόμη ποιος θα είναι ο νικητής. Από τη μια πλευρά, βρίσκονται εκείνοι που επιθυμούν μια διαδικασία εθνικής συμφιλίωσης και μια γνήσια δημοκρατική εξομάλυνση και, από την άλλη πλευρά, όσοι σκέφτονται ακόμη μια ρεβάνς στην εκλογική διαδικασία.
<P>
Είναι αλήθεια ότι στην Αλβανία, σε σχέση με ένα χρόνο πριν, όταν επικρατούσε ένα είδος εμφυλίου πολέμου, υπάρχει σήμερα κοινοβούλιο, κυβέρνηση και γίνεται κοπιώδης προσπάθεια να μπουν όλα σε τάξη. Είναι αλήθεια ότι η κατάσταση έχει βελτιωθεί, αλλά, αν σε σύντομο χρονικό διάστημα, στο εσωτερικό του κοινοβουλίου, δεν ανοικοδομηθεί ένας ιστός ως αποτελέσμα συνεργασίας και κατάρτισης από την πλευρά της κυβέρνησης και της αντιπολίτευσης ενός νέου συντάγματος, αν δεν υπάρχει συνεργασία στο Κοινοβούλιο, αυτό σημαίνει ότι στο κράτος αυτό προετοιμάζονται συγκρούσεις εκτός του κοινοβουλίου και τα όπλα που χρησιμοποιούνται δεν είναι τα όπλα της αντιπαράθεσης και της δημοκρατίας. Κάθε μέρα ο Τύπος αναφέρει ειδήσεις που δεν σταματούν στα διεθνή γεγονότα, γιατί αφορούν τοπικά επεισόδια με νεκρούς και τραυματίες, καθώς επίσης και συγκρούσεις των οποίων δεν μπορούν εύκολα να εντοπισθούν οι υπαίτιοι.
<P>
Το συνταγματικό αδιέξοδο στην Αλβανία υπήρξε ο κύριος λόγος της αποστολής μας. Για την κατάρτιση ενός συντάγματος είναι απαραίτητη η συνεργασία όλων των πολιτικών δυνάμεων. Η αντιπολίτευση ωστόσο δεν έχει μέχρι στιγμής συμμετάσχει στις εργασίες της επιτροπής θεσμικών θεμάτων, προβάλλοντας ως πρόφαση - και αυτό είναι ανησυχητικό - το γεγονός ότι το Κοινοβούλιο δεν θα είχε την ηθική εξουσία να συντάξει εκ νέου το σύνταγμα. Για αυτό λοιπόν, με την τριμερή κοινοβουλευτική μας αποστολή προσπαθήσαμε να πείσουμε όλους τους συνομιλητές μας ότι το κοινοβούλιο - το οποίο έχει συγκροτηθεί μετά από μια κοπιώδη ανταπόκριση στις κάλπες, αλλά και το οποίο είναι αποδεκτό γενικότερα - είναι ένα κοινοβούλιο το οποίο νομιμοποιείται για την κατάρτιση του νέου συντάγματος.
<P>
Αναφέραμε ότι πρέπει να ξεπεραστεί το εμπόδιο αυτό. Φαίνεται ότι τα λεγόμενά μας ακούστηκαν με προσοχή και είχαμε την αίσθηση ότι, όπως υπενθύμισε πριν από λίγο ο επίτροπος Marνn, τις επόμενες μέρες της επίσκεψής μας συνέβησαν νέες πολιτικές εξελίξεις. Ωστόσο, οι δηλώσεις που έγιναν αμέσως μετά την επίσκεψή μας, δεν έλαβαν ακόμη υλική και συγκεκριμένη συνέχεια και μετά την επιστροφή μας, δεν συνεργάζονται ακόμη το κοινοβούλιο και η επιτροπή θεσμικών θεμάτων για το νέο σύνταγμα. Πρόκειται λοιπόν για απλές δηλώσεις. Πρέπει λοιπόν να επιμείνουμε ώστε μετά από την τριμερή αποστολή μας το Συμβούλιο και η Επιτροπη να προβούν σε νέα δράση. Ακουσα θετικά σχόλια για την πρόταση αυτή
<P>
Εμείς, ως μέλη του Κοινοβουλίου αυτού, πρέπει να συμμορφωθούμε με δύο υποχρεώσεις που αναλάβαμε στην περιοχή αυτή: πρώτον, τη συγκρότηση μιας διεθνούς ομάδας συμβούλων με την αποστολή να συμβάλλουν στον καθορισμό των χαρακτηριστικών και του περιεχομένου του νέου συντάγματος· δεύτερον - κάτι το ασυνήθιστο αλλά, αν λάβει κανείς υπόψη την κατάσταση, καταλαβαίνει εύκολα γιατί ελήφθη μια τέτοια απόφαση - την παρατήρηση των εργασιών του κοινοβουλίου στην Αλβανία. Σε αυτό το πλαίσιο, επαναλαμβάνω, το αρκετά εύθραυστο, θελήσαμε να συμπεριλάβουμε την απαίτηση οι τρεις αυτές κοινοβουλευτικές οργανώσεις, με συμφωνία του αλβανικού κοινοβουλίου, να παρακολουθήσουν τις κοινοβουλευτικές εργασίες.
<P>
Εκτός από αυτό, χρειάζονται και άλλα. Παραδείγματος χάριν, και αναφέρομαι ιδιαίτερα στον Επίτροπο Marνn και στον Προεδρεύοντα του Συμβουλίου, εκτιμώ όμως ότι πρέπει να "πατάμε στο έδαφος» γιατί, αν και η εθνική κυβέρνηση έχει καλές προθέσεις, δεν προεξοφλείται όμως ότι οι υποστηρικτές της σε ολόκληρη την επικράτεια έχουν τους ίδιους καλούς σκοπούς για την εθνική συμφιλίωση. Για να χρησιμοποιήσουμε μια εικόνα, η φωτιά ακόμη καίει μέσα στις στάχτες. Πρέπει να δράσουμε ώστε η δημοκρατία να ριζώσει στο έδαφος, δηλαδή σε τοπικό επίπεδο. Ακουσα να μιλούν για πρωτοβουλίες που θα στήριζε οικονομικά η Επιτροπή. Σε ένα τέτοιο πλαίσιο, θα πρότεινα την χρηματοδότηση ενός σχεδίου αδελφοποίησης των αλβανικών δήμων με τους δήμους των κρατών μελών μας, προκειμένου μέσω αυτών των αδελφοποιήσεων να δημιουργηθεί ένα δίκτυο συνδέσεων για να στηριχθεί η δημοκρατία στη βάση της, σε όλη την αλβανική επικράτεια και προκειμένου να ξεπεραστεί ο πειρασμός προσφυγής στα όπλα και να εδραιωθεί κοινή θέληση για συμφιλίωση.

<SPEAKER ID=180 LANGUAGE="DE" NAME="Pack">
Κύριε Πρόεδρε, αξιότιμοι συνάδελφοι, μπορώ να υποστηρίξω πλήρως το 98 % από όλα αυτά που είπες, Renzo. Σπανίως οι απόψεις των δύο πλευρών συμφωνούν σε τέτοιο βαθμό, ωστόσο, όσον αφορά αυτά που είπες για την Αλβανία, συμφωνώ σχεδόν απολύτως μαζί σου.
<P>
Η ουσία είναι ότι ο Renzo και εγώ είμαστε τα δύο μέλη του Κοινοβουλίου που συμμετείχαν σε αυτήν την τριμερή προσπάθεια συμφιλίωσης. Η ουσία είναι, όμως, ότι η προσπάθεια συμφιλίωσης των αντιπάλων πλευρών στη χώρα αυτή δεν έχει ακόμη στεφθεί με επιτυχία και ότι για αυτό θα χρειαστεί να περάσει ακόμη πολύς χρόνος, γιατί υπονομεύεται διαρκώς και από τις δύο πλευρές.
<P>
Η ίδια η γλώσσα είναι ιδιαιτέρως αποκαλυπτική. Στη χώρα αυτή, ο ηγέτης της αντιπολίτευσης αποκαλεί το κοινοβούλιο «Κοινοβούλιο των Καλάσνικωφ». Στη χώρα αυτή ο Πρωθυπουργός αποκαλεί ανοικτά την αντιπολίτευση «τρομοκρατική ομάδα» και τον ηγέτη της «εγκληματία που χαίρει ασυλίας». Κατ' αυτόν τον τρόπο, είναι πάρα πολύ δύσκολο να υπάρξει κάποια συνεννόηση. Όπως έκανε πριν από δύο χρόνια η τότε σοσιαλιστική αντιπολίτευση, σαμποτάρει σήμερα το κοινοβούλιο η αντιπολίτευση των συντηρητικών. Εμείς δηλώνουμε πάντοτε απερίφραστα ότι η επιστροφή στο κοινοβούλιο είναι απολύτως απαραίτητη, είναι μάλιστα σημαντική και για το κόμμα της αντιπολίτευσης, δεδομένου ότι αυτός είναι και ο μοναδικός χώρος όπου μπορούμε να λάβουμε υπόψη τις απόψεις της.
<P>
Όπως είπε ήδη και ο κ. Imbeni, η κοινή δράση ήταν σημαντική. Η συνεργασία που υπήρξε στο πλαίσιό της ήταν μοναδική, και για το λόγο αυτό είχε πάρα πολύ μεγάλη σημασία για την αλβανική κοινή γνώμη και τους πολιτικούς εκπροσώπους στη χώρα αυτή. Ακούσαμε όλες τις απόψεις και στα συμπεράσματά μας λάβαμε υπόψη όλες τις πτυχές της εσωτερικής πολιτικής.
<P>
Τα αποτελέσματα στα οποία καταλήξαμε ήταν εκτός των άλλων ότι, πρώτον: ο χώρος όπου λαμβάνονται δημοκρατικές αποφάσεις είναι το κοινοβούλιο και, για το λόγο αυτό, θα πρέπει το δημοκρατικό κόμμα να επιστρέψει επιτέλους σε αυτό.
<P>
Δεύτερον: το Κοινοβούλιο αυτό πρέπει, ωστόσο, να σέβεται την αξιοπρέπεια των μεμονωμένων βουλευτών και να τηρεί τους δημοκρατικούς κανόνες, αξιοποιώντας τη βοήθεια των εκπροσώπων του ΟΑΣΕ ή του Συμβουλίου της Ευρώπης οι οποίοι παρευρίσκονται ως παρατηρητές.
<P>
Τρίτον: αναμένουμε βεβαίως ότι τα μεσαία στελέχη που απασχολούντο, ιδιαίτερα στο νομικό τομέα - και προηγουμένως αναφερθήκατε στο θέμα αυτό, κύριε Επίτροπε, λέγοντας ότι, τα τελευταία χρόνια, τα χρήματα που δώσαμε χρησιμοποιήθηκαν για την εκπαίδευσή τους - δεν θα βρεθούν ξαφνικά στο δρόμο με αυθαίρετες αποφάσεις, αλλά ότι θα αξιοποιηθεί η πείρα τους.
<P>
Τέταρτον: η Αλβανία χρειάζεται ένα σύνταγμα, το οποίο είναι απαραίτητο και για την υλοποίηση των προθέσεων που αφορούν την πραγματοποίηση σημαντικών επενδύσεων. Σύμφωνα με την ισχύουσα νομοθεσία, η κοινοβουλευτική επιτροπή θα πρέπει να καταρτίσει ένα σχέδιο συντάγματος, το οποίο θα πρέπει να εγκριθεί από τα 2/3 των μελών του Κοινοβουλίου. Στη συνέχεια, - σε συμφωνία με τη δέσμευση που έχει αναληφθεί - θα πρέπει να διεξαχθεί δημοψήφισμα προκειμένου να δοθεί η λαϊκή ετυμηγορία. Πιστεύω επίσης ότι θα πρέπει να επέλθουν ορισμένες βελτιώσεις όσον αφορά τη σύσταση της επιτροπής αυτής που έχει αναλάβει το καθήκον της κατάρτισης του συντάγματος.
<P>
Στις ειδήσεις των τελευταίων ημερών αναφέρονται περιστατικά παράνομων επιθέσεων της αστυνομίας σε οπαδούς του Δημοκρατικού Κόμματος, ενώ από την άλλη πλευρά τα ίδια περιστατικά παρουσιάζονται ως σκόπιμες προκλήσεις κατά της αστυνομίας εκ μέρους του Δημοκρατικού Κόμματος. Δεν είμαι σε θέση να πω ποια άποψη αληθεύει. Είναι πάρα πολύ δύσκολο να το καταλάβουμε αυτό από τη θέση μας, ωστόσο ένα πράγμα αποδεικνύεται, και αυτό είναι ότι η αντιπαράθεση των πολιτικών παρατάξεων είναι πάρα πολύ σκληρή και σχεδόν ανυπέρβλητη, καθώς και ότι η γλώσσα που χρησιμοποιούν οι πολιτικοί είναι η γλώσσα της βίας. Μια κοινή δράση όπως η δική μας μπορεί να αναληφθεί μόνο μία φορά. Δεν είναι δυνατόν να την επαναλαμβάνουμε συνεχώς. Όπως ορθώς παρατηρήσατε, κύριε Επίτροπε, είναι καιρός να αναλάβουν οι υπεύθυνοι πολιτικοί το καθήκον να καθοδηγήσουν τη χώρα τους, την Αλβανία. Σε περίπτωση που υπάρχει η παραμικρή δυνατότητα, τόσο στους κόλπους του Συμβουλίου όσο και της Επιτροπής, θα ήθελα να απευθύνω θερμή έκκληση να ασκηθεί μια όχι απλώς ήπια, αλλά πραγματικά έντονη πίεση και προς τις δύο πλευρές, ώστε να πεισθούν επιτέλους να καταβάλουν προσπάθειες για τη συμφιλίωση, προκειμένου να εξυπηρετηθούν τα συμφέροντα του βασανισμένου λαού της Αλβανίας.

<SPEAKER ID=181 NAME="Δασκαλάκη">
Κύριε Πρόεδρε, η κατάσταση και η μοίρα της Αλβανίας έχουν γίνει συχνά αντικείμενο συζήτησης στην αίθουσα αυτή και πολλές φορές με έντονο ύφος. Σήμερα εμφανιζόμαστε με κοινές θέσεις ισορροπημένες και εποικοδομητικές. Οφείλονται, κυρίως, στην επιτυχή αποστολή της ad hoc επιτροπής που, με τον κύριο Imbeni και την κυρία Pack, επισκέφθηκε πρόσφατα τα Τίρανα. Προσπάθησαν να ξαναφέρουν στην Βουλή την αντιπολίτευση και επέτυχαν μια πρώτη προσέγγιση για θέματα εξαιρετικής ευαισθησίας, όπως είναι η εκπόνηση του νέου Συντάγματος και άλλα. Αξίζουν και οι δύο ιδιαίτερα συγχαρητήρια. Τους τα είπαμε όλοι άλλωστε και στην Επιτροπή Εξωτερικών Υποθέσεων, πραγματικά μέσα από την καρδιά μας.
<P>
Η κατάσταση στην Αλβανία - ελέχθη ήδη πολλές φορές - παραμένει πάντοτε εύθραυστη, με εντάσεις, έστω και εάν σημειώνονται κάποια βήματα προόδου. Επεισόδια υπάρχουν πάντοτε, το είπε και η κυρία Pack προηγουμένως. Η δημοκρατική συνείδηση κατά τα δυτικοευρωπαϊκά πρότυπα δεν είναι ακόμα το κύριο στοιχείο της δημόσιας ζωής, ουδέποτε άλλωστε ήταν ως τώρα που μιλάμε.
<P>
Σε ό, τι αφορά το Ευρωπαϊκό Κοινοβούλιο, εμείς, πέρα και έξω από οποιεσδήποτε συμπάθειες προς την μία ή την άλλη πλευρά, πρέπει να συνεχίσουμε να στηρίζουμε τις αληθινές δημοκρατικές διαδικασίες στην Αλβανία, να παράσχουμε την πείρα και την συμπαράστασή μας στο μέτρο που μπορούμε και να βοηθήσουμε την χώρα αυτή να βρεί όσο πιο γρήγορα γίνεται τον ευρωπαϊκό της προσανατολισμό.
<P>
Κατά τούτο το κοινό μας ψήφισμα δίνει και το στίγμα μας και την επιθυμία μας αυτή και τους στόχους που πρέπει να επιτευχθούν.
<P>
Θα ήθελα, τέλος, κύριε Επίτροπε, να ρωτήσω εάν το Ευρωπαϊκό Κοινοβούλιο θα ενημερωθεί για τη συζήτηση που είπατε ότι θα γίνει την Δευτέρα σχετικά με την Αλβανία στην Διεθνή Τράπεζα.

<SPEAKER ID=182 NAME="Πρόεδρος">
Ανακοινώνω ότι έλαβα έξι προτάσεις ψηφίσματος, που κατατέθηκαν βάσει του άρθρου 37 παράγραφος 2 του Κανονισμού .

<SPEAKER ID=183 NAME="Σαρλής">
Κύριε Πρόεδρε, θα πρέπει να πω ότι το κοινό ψήφισμα που έχει κυκλοφορήσει είναι ένα κείμενο το οποίο, νομίζω, θα τύχει της ολόθυμης στήριξης από την Ολομέλεια του Κοινοβουλίου μας διότι είναι ισορροπημένο και αντικατοπτρίζει όχι μόνο κοινές θέσεις αλλά την κοινή ανησυχία όλων μας ως προς τα δρώμενα στην Αλβανία. Το πρόβλημα έχει επικεντρωθεί απλώς και μόνο, κατά την άποψή μου, εις την αποκατάσταση μιας ομαλής σχέσης μεταξύ των πολιτικών δυνάμεων στην Αλβανία. Η δική μου άποψη είναι ότι αυτό μπορεί να επιτευχθεί μόνο με τη σωστή λειτουργία του αλβανικού κοινοβουλίου. Γεγονότα ή έρευνες που αφορούν ποινικά αδικήματα τα οποία έγιναν προ των γεγονότων του περασμένου χρόνου πολλές φορές μπορούν να χρησιμοποιηθούν ως μέσο για καταδίωξη πολιτικών αντιπάλων κι αυτό πρέπει να αποφευχθεί.
<P>
Θα πρέπει να πω ότι είναι πολύ σημαντική η πρόταση η οποία περιέχεται σ'αυτά τα οποία συνεφώνησε η τριμερής αντιπροσωπεία, στην οποία συμμετείχαν η κ. Pack και ο κ. Imbeni, μαζί με συναδέλφους βουλευτές από το Συμβούλιο της Ευρώπης και τον Οργανισμό Ευρωπαϊκής Συνεργασίας και Ασφαλείας, δηλαδή ότι χρειάζεται να συσταθεί μια συμβουλευτική ομάδα. Θα ήθελα να προχωρήσω ακόμα περισσότερο και να πω ότι αυτήν την συμβουλευτική ομάδα θα πρέπει να την αποτελούν όχι ακαδημαϊκοί, όχι από καθέδρας ειδικοί, αλλά βουλευτές οι οποίοι θα εναλλάσσονται και θα μπορούν να συμβουλεύουν, θα έλεγα επί καθημερινής βάσεως, ως προς τον τρόπο με τον οποίο θα πρέπει να λειτουργεί το αλβανικό κοινοβούλιο. Την Αλβανία πρέπει να την προσεγγίσει κανείς πολύ προσεκτικά, λόγω κυρίως των θρησκευτικών διαφορών που υπάρχουν. Ο λαός αυτός πάντως, παρόλες τις διαφορετικές θρησκευτικές πεποιθήσεις, έχει ζήσει επί αιώνες ως ενιαία οντότητα. Σκέπτομαι, έχοντας ζήσει στην περιοχή αυτή, ότι εάν συσταθεί αυτή η συμβουλευτική επιτροπή, θα μπορέσει να επιτύχει πολλά πράγματα επί καθημερινής βάσεως, παρέχοντας συμβουλές για τη λειτουργία των κοινοβουλευτικών επιτροπών, για το ποιά θέματα μπαίνουν στην Ολομέλεια κ.τ.λ. Θα έχει επίσης την ευκαιρία για επαφές, αλλά και, κυρίως, για παροχή συμβουλών όσον αφορά την σύνταξη ενός συντάγματος το οποίο, όπως έχουμε ακούσει, η παρούσα κυβέρνηση προτίθεται να θέσει υπό την κρίση του αλβανικού λαού σε δημοψήφισμα.
<P>
Εύχομαι όλα να πάνε καλά. Το ελπίζω, διότι είμαι αισιόδοξος. Αξίζει αυτός ο λαός καλύτερης τύχης και της ομόθυμης και ανυστερόβουλης υποστήριξης από πλευράς των ευρωπαϊκών λαών και των ευρωπαϊκών κυβερνήσεων. Δεν αρκεί να μας λένε η Επιτροπή και το Συμβούλιο πόσα χρήματα δίνουν, πρέπει να στηρίξουν τις πρωτοβουλίες του Ευρωπαϊκού Κοινοβουλίου.

<SPEAKER ID=184 LANGUAGE="IT" NAME="Bianco">
Κύριε Πρόεδρε, πιστεύω ότι όλοι συμφωνούμε σε ένα σημείο, δηλαδή ότι η Αλβανία βρίσκεται ακόμη και τώρα σε κατάσταση εκτάκτου ανάγκης: τα προβλήματα παραμένουν σοβαρά, τα όπλα - περίπου ενάμισυ εκατομμύριο- είναι διασκορπισμένα, η μαφία συνεχίζει να έχει κέρδη - υπολογίζεται ότι η αλβανική μαφία διαχειρίζεται περίπου 6 εκατομμύρια δολάρια - η κατάσταση είναι ακόμη ασταθής ως προς τη δημοκρατική ανασυγκρότηση.
<P>
Πιστεύω ότι υπάρχει μια οδός την οποία επέδειξε ο συνάδέλφος Imbeni και η οποία υποστηρίχθηκε με πολύ σθένος από τη συνάδελφο Pack, στην οποία πρέπει να υπάρξει εμμονή ώστε η δημοκρατική οδός, η οποία είναι εύθραυστη, ακόμη να μπορεί να ακολουθηθεί ξεκινώντας από το κοινοβούλιο, δηλαδή από την επιμονή ότι πρέπει να γίνει το παν ώστε στο κοινοβούλιο να μπορούν να εκφραστούν όλες τις τάσεις του. Ας μου επιτραπεί να δηλώσω στον Προεδρεύοντα του Συμβουλίου ότι η ομαλότητα επιστρέφει και με πολιτική περισσότερο σφαιρική, περισσότερο οργανική.
<P>
Το ζήτημα της Αλβανίας δεν μπορεί να διαχωρισθεί από τα άλλα ζητήματα της ιδιαίτερα ευαίσθητης αυτής περιοχής. Όταν, κατά τη Σύνοδο Κορυφής της Μαδρίτης, τα Βαλκάνια και η Αλβανία, αποσυνδέονται, ας το θέσουμε έτσι, από την πολιτική ασφαλείας, από μια πολιτκή προσοχής η οποία θα έπρεπε να εξετασθεί σφαιρικά, διαπράττονται σφάλματα. Εμείς έχουμε τα μέσα: τα μέσα υπάρχουν, το ΝΑΤΟ βοηθά στην ανασυγκρότηση του στρατού, η ΔΕΕ και ο Οργανισμός για την Ασφάλεια και τη Συνεργασία στην Ευρώπη βοηθούν την αστυνομία να ανακτήσει τη χαμένη επαγγελματικότητα και υπάρχουν τα μέσα για τη δημιουργία των όρων αμεροληψίας, στους οποίους αναφέρθηκε ο Επίτροπος Marνn.
<P>
Τα άλλα οικονομικο-δημοσιονομικά ζητήματα πρέπει να εξετασθούν κατά την υλοποίηση του προγράμματος που η κυβέρηνηση παρουσίασε. Πρόκειται για δημοκρατικές κοινωνικές υποδομές που πρέπει να υλοποιηθούν, και πιστεύω ότι ακριβώς με τα μέσα που έχουμε διαθέσει, μπορεί να υλοποιηθεί αυτός ο στόχος πίεσης προς όλες τις πλευρές, για να περάσει η Αλβανία σε μια μεγαλύτερη περίοδο ομαλότητας.

<SPEAKER ID=185 LANGUAGE="IT" NAME="Tamino">
Κύριε Πρόεδρε, δεν υπάρχει αμφιβολία, όπως οι συνάδελφοι δήλωσαν ξεκάθαρα, ότι δυστυχώς δεν έχει λήξει ακόμη η κατάσταση έκτακτης ανάγκης στην Αλβανία. Το πρόβλημα κάθε άλλο παρά επιλύθηκε και, για τους λόγους αυτούς, πρέπει να πούμε ότι οι δραστηριότητες των αντιπροσώπων μας, Imbeni και Pack, μαζί με τον Οργανισμό για την Ασφάλεια και τη Συνεργασία στην Ευρώπη, ήταν εξαιρετικές, μια εξαιρετική παρέμβαση, και η συμφωνία που υπέγραψαν οι δύο πλευρές, δηλαδή οι κυβερνητικές δυνάμεις και οι δυνάμεις της αντιπολίτευσης, είναι ένα σημαντικό σημείο εκκίνησης.
<P>
Δυστυχώς όμως, δεν μπορούμε να τρέφουμε αυταπάτες ότι αυτό σημαίνει επίλυση των προβλημάτων. Επαναλαμβάνω, είναι ένα σημείο εκκίνησης απαραίτητο για την κατάρτιση νέου συντάγματος, το οποίο αποτελεί αναγκαιότητα αυτή τη στιγμή. Όμως ένα νέο σύνταγμα δεν γίνεται χωρίς τη συμμετοχή της αντιπολίτευσης και αυτή τη στιγμή τα σημεία είναι κάθε άλλο παρά θετικά Αυτή τη στιγμή ένα μέρος της αντιπολίτευσης αναφέρει ότι η συμφωνία αυτή είναι μια μερική συμφωνία, μια συμφωνία που μπορεί να γίνει σεβαστή μόνο με τον όρο ότι η κυβέρνηση του Φάτος Νάνο θα ακυρώσει όλες τις διατάξεις που θέσπισε από τότε που ανέλαβε την εξουσία.
<P>
Πρόκειται εμφανώς για έναν όρο που δεν μπορεί να γίνει αποδεκτός από την κυβέρνηση τη στιγμή κατά την οποία είναι διαθέσιμη να εγγυηθεί τη μέγιστη διαφάνεια στις δραστηριότητες του κοινοβουλίου ώστε να έχει πλήρη δικαιώματα η αντιπολίτευση, η αντιπολίτευση που έχει οπωσδήποτε δικαίωμα προεδρίας στο ένα τρίτο των επιτροπών και αντιπροεδρίας στα δύο τρίτα των κοινοβουλευτικών επιτροπών.
<P>
Τη στιγμή αυτή τα σημεία δεν είναι θετικά: στο Βορρά σημειώθηκαν και πάλι γεγονότα και γίνεται και πάλι χρήση όπλων. Στο Νότο η επικράτεια είναι ακόμη εκτός ελέγχου των αστυνομικών δυνάμεων. Η ζώνη γύρω από τα Τίρανα αρχίζει να παρουσιάζει σημεία μη ανεκτικότητας λόγω έλλειψης επαρκών καταναλωτικών αγαθών, λόγω μη επίλυσης των οικονομικών προβλημάτων, τα οποία ήλπιζαν ότι θα μπορέσει να επιλύσει η νέα κυβέρνηση.
<P>
Μπροστά σε όλα αυτά, πιστεύω ότι η Ευρωπαϊκή Ένωση θα πρέπει να δεσμευθεί περισσότερο στην προσφορά οικονομικής αρωγής και βοήθειας για την αποκατάσταση της δημοκρατίας και του ελέγχου της επικράτειας. Χωρίς τα παραπάνω υπάρχει και πάλι ο κίνδυνος επανάληψης του εμφυλίου.

<SPEAKER ID=186 NAME="Πρόεδρος">
Ευχαριστώ πολύ, κύριε Tamino.
<P>
Η συζήτηση έληξε.
<P>
Η ψηφοφορία θα διεξαχθεί αύριο, Πέμπτη, στις 12.00.
<P>
(Η συνεδρίαση διακόπτεται στις 17.15, αναμένοντας την Ώρα των Ερωτήσεων που προβλέπεται για τις 17.30)

<CHAPTER ID=7>
Ώρα των Ερωτήσεων (Συμβούλιο)
<SPEAKER ID=187 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (Β4-0017/98). Θα εξετάσουμε τώρα τις ερωτήσεις που απευθύνονται στο Συμβούλιο.
<P>
Ερώτηση αριθ. 1 του κ. Jens-Peter Bonde (H-0001/98):
<P>
Θέμα: Επικύρωση της Συνθήκης του Αμστερνταμ
<P>
Μπορεί το Συμβούλιο Υπουργών να επιβεβαιώσει ότι η Συνθήκη του Αμστερνταμ δεν μπορεί να τεθεί σε ισχύ παρά μόνον εφόσον όλα τα κράτη μέλη επικυρώσουν τη συμφωνία αυτή; Προτίθεται άραγε το Συμβούλιο να σεβαστεί τα διάφορα δημοψηφίσματα στα κράτη μέλη;

<SPEAKER ID=188 NAME="Henderson">
Σύμφωνα με τις διατάξεις της Συνθήκης για την Ευρωπαϊκή Ένωση, ειδικότερα με το άρθρο N, η Συνθήκη του Αμστερνταμ θα πρέπει να τεθεί σε ισχύ αφού κυρωθεί από όλα τα κράτη μέλη, σύμφωνα με τις αντίστοιχες συνταγματικές επιταγές. Σε ορισμένες χώρες, τούτο προϋποθέτει πράγματι δημοψήφισμα.

<SPEAKER ID=189 LANGUAGE="DA" NAME="Bonde">
Θα ήθελα να ευχαριστήσω τον κ. Doug Henderson για την πολύ ξεκάθαρη απάντηση, την οποία μπορώ να δω ως επανάληψη της απάντησης που έδωσε ο κ. Ηenderson σε μια παρόμοια ερώτηση στη βρετανική Βουλή των Κοινοτήτων. Είναι φυσικά διαφωτιστικό το ότι η Συνθήκη απαιτεί την αποδοχή όλων των χωρών για να τεθεί σε ισχύ, και αν μια χώρα δεν ψηφίσει τη Συνθήκη, τότε οι χώρες που ενδιαφέρονται να επιτύχουν κάτι νέο πρέπει να συγκαλέσουν νέα κυβερνητική διάσκεψη και απαιτούνται 15 υπογραφές για να θεσπιστεί κάτι το καινούριο, όπως εκείνη τη φορά που δεν μπορούσαν να συμφωνήσουν για να θεσπιστεί ένα κοινωνικό πρωτόκολλο για όλες τις χώρες, αλλά στη συνέχεια με 12 υπογραφές δημιουργήθηκε μια στενότερη συνεργασία για 11 χώρες. Απαιτούνται λοιπόν όλες συνολικά οι υπογραφές για να επέλθει τροποποίηση της Συνθήκης. Θα ήθελα να ευχαριστήσω τον κ. Henderson που έδωσε σήμερα μια τόσο ξεκάθαρη απάντηση.

<SPEAKER ID=190 NAME="McKenna">
Υποστηρίζετε ότι η Συνθήκη πρέπει να κυρωθεί σύμφωνα με τις συνταγματικές επιταγές των κρατών μελών. Θα ήθελα να μάθει ο κόσμος ότι στην Ιρλανδία θα διενεργηθεί δημοψήφισμα για τη Συνθήκη του Αμστερνταμ και ήδη η Επιτροπή της ΕΕ παρεμβαίνει, αρχίζοντας εκστρατεία προπαγάνδας απευθυνόμενη στην κοινή γνώμη. Θα ήθελα κάποια εγγύηση από το Συμβούλιο ότι δεν θα συμβεί κάτι τέτοιο, γιατί συνιστά παρέμβαση στις δημοκρατικές διαδικασίες ενός κράτους μέλους. Δεν θα πρέπει να πραγματοποιείται αθέμιτη επιρροή χρησιμοποιώντας χρήματα των Ευρωπαίων φορολογούμενων, ώστε να προωθηθεί προπαγάνδα που να αναγκάζει τα άτομα να ψηφίσουν υπέρ της Συνθήκης. Νομίζω ότι εναπόκειται στον ίδιο τον ιρλανδικό λαό να αποφασίσει κατά πόσο θέλει να ψηφίσει υπέρ ή κατά. Θα ήθελα την εγγύηση από την πλευρά του Συμβουλίου ότι η Επιτροπή της ΕΕ θα αποχωρήσει από τη διαδικασία ως προς το ζήτημα αυτό και θα επιτρέψει στον λαό να αποφασίσει, και τούτο θα συμφωνεί με το Σύνταγμα της Ιρλανδίας, που - στην πραγματικότητα- απαγορεύει τη χρήση δημοσίου χρήματος για την προώθηση της μίας άποψης σε ένα δημοψήφισμα.

<SPEAKER ID=191 NAME="Henderson">
Θα ήθελα να πω στην κ. McKenna ότι αυτό δεν είναι ζήτημα που αφορά το Συμβούλιο· είναι ένα θέμα που τα άτομα στην Ιρλανδία, συμπεριλαμβανομένης της κυβέρνησης, ή τα πολιτικά κόμματα που πιστεύουν ότι τους αφορά, θα πρέπει να εξετάσουν μαζί με την Επιτροπή.

<SPEAKER ID=192 NAME="Πρόεδρος">
Δεδομένου ότι αναφέρονται στο ίδιο θέμα, οι ερωτήσεις αριθ. 2 και 3 θα εξεταστούν από κοινού.
<P>
Ερώτηση αριθ. 2 του κ. Μιχαήλ Παπαγιαννάκη (Η-0004/98):
<P>
Θέμα: »Συλλογή πληροφοριών» από κράτη μέλη
<P>
Σύμφωνα με πληροφορίες που δημοσιεύθηκαν σε έγκυρες ευρωπαϊκές εφημερίδες, βρετανικές μυστικές υπηρεσίες συλλέγουν πληροφορίες διπλωματικού, οικονομικού, τεχνολογικού και εμπορικού χαρακτήρα σε άλλες χώρες μέλη της Ευρωπαϊκής Ένωσης, οι οποίες χρησιμοποιούνται μεταξύ άλλων για την καλύτερη διαμόρφωση των διαπραγματευτικών στάσεων και θέσεων της κυβέρνησης κατά τις συναντήσεις κοινοτικών οργάνων.
<P>
Ερωτάται το Συμβούλιο, αν μπορεί να εκτιμήσει πόσο και πώς διαστρεβλώνονται τα τελικά αποτελέσματα και οι αποφάσεις των κοινοτικών οργάνων και του ίδιου του Συμβουλίου από τέτοιες πρακτικές, που επιτρέπουν σε ορισμένα μέλη του να είναι πληροφορημένα εκ των προτέρων για τις διαπραγματευτικές θέσεις των εταίρων τους, αν μπορεί να διαβεβαιώσει ότι δεν διοχετεύονται τέτοιου είδους ευαίσθητες «πληροφορίες» σε τρίτες χώρες, ιδιαίτερα δε σε ότι αφορά διεθνείς εμπορικές και άλλες διαπραγματεύσεις ή ακόμη ως προς τις τελικές προετοιμασίες για το «ευρώ» (π.χ. σκέψεις και προτάσεις για τις οριστικές ισοτιμίες των κοινοτικών νομισμάτων με το «ευρώ»), πληροφορίες που θα μπορούσαν να έχουν, εάν κοινοποιούντο, σημαντικότατες επιπτώσεις στις διεθνείς χρηματαγορές, αν μπορεί να εκτιμήσει πόσες και ποιές άλλες χώρες μέλη επιδίδονται σε παρόμοιες συλλογές «πληροφοριών». Ερώτηση αριθ. 3 της κ. Nel van Dijk (Η-0035/98):
<P>
Θέμα: Η ΜI6 κατασκοπεύει τους Ευρωπαίους εταίρους
<P>
Ευσταθεί η πληροφορία ότι η βρετανική υπηρεσία εξωτερικής ασφάλειας ΜI6 κατασκοπεύει τους εταίρους της ΕΕ, με στόχο τη συλλογή πληροφοριών ικανών να ευνοήσουν τη βρετανική κυβέρνηση στο πλαίσιο διεθνών διαπραγματεύσεων; Προβαίνει προς το σκοπό αυτόν η ΜI6 στην παρακοούθηση εμπιστευτικών συζητήσεων και τηλεφωνικών συνδιαλλέξεων ;
<P>
Πώς συμβιβάζονται οι τυχόν κατασκοπευτικές δραστηριότητες της ΜI6 έναντι υπαλλήλων άλλων κρατών μελών της ΕΕ, με τη βούληση που επιδεικνύει η βρετανική κυβέρνηση για «ηθική ηγεσία» στην Ευρώπη;
<P>
Συμμερίζεται το Συμβούλιο την άποψη ότι μία κυβέρνηση η οποία, με τη βοήθεια των οικείων υπηρεσιών ασφαλείας, συλλέγει εμπιστευτικές πληροφορίες σχετικά με τους εταίρους της και τη θέση τους στο πλαίσιο διεθνών διαπραγματεύσεων, υπονομεύει την εμπιστοσύνη και την αμοιβαία αλληλεγγύη που πρέπει να χαρακτηρίζουν τις σχέσεις μεταξύ των κρατών μελών σε μία «όλο και πιό σταθερή συμμαχία»;
<P>
Υπάρχουν άλλα κράτη μέλη τα οποία αναθέτουν ή επιτρέπουν στις οικείες υπηρεσίες ασφάλειας να κατασκοπεύουν τους Ευρωπαίους εταίρους;
<P>
Είναι σε θέση το Συμβούλιο να παράσχει τη διαβεβαίωση ότι το Ευρωπαϊκό Κοινοβούλιο και η Επιτροπή δεν αποτελούν στόχο των δραστριοτήτων της ΜI6 ή οιασδήποτε άλλης μυστικής υπηρεσίας κράτους μέλους;
<SPEAKER ID=193 NAME="Henderson">
Χαίρομαι που συνδυάζονται οι ερωτήσεις. Ως μέλος της Προεδρίας, πρέπει να ομολογήσω ότι τα ζητήματα πληροφοριών εμπίπτουν αποκλειστικά στην αρμοδιότητα των εθνικών αρχών. Το Συμβούλιο δεν έχει καμία πληροφορία σχετικά με τέτοια ζητήματα και δεν είναι σε θέση να απαντήσει.

<SPEAKER ID=194 NAME="Παπαγιαννάκης">
Κύριε Πρόεδρε, τέτοια λιτότητα σαν και αυτή στις απαντήσεις του κυρίου Προεδρεύοντος είχαν στην χώρα μου παλαιά οι Σπαρτιάτες. Οι Σπαρτιάτες δεν θεωρούνται πρότυπα πολιτισμού, ούτε πρότυπα διαλόγου και συζήτησης.
<P>
Ζητώ από τον Προεδρεύοντα , και όχι βεβαίως από τον βρετανό Υπουργό , να μου πει την εκτίμηση του Συμβουλίου για τέτοιου τύπου πρακτικές εάν γίνονται, εάν το έχει ακούσει ποτέ στην ζωή του. Ποία είναι η εκτίμηση του Συμβουλίου; Πώς χαρακτηρίζει τέτοιες ενέργειες και πώς μπορώ εγώ ως μέλος αυτού του Κοινοβουλίου να έχω εμπιστοσύνη στην ακρίβεια, τη σοβαρότητα και το ανόθευτο των συζητήσεων που γίνονται στο Συμβούλιο; Δεν ήμουν Σπαρτιάτης, είμαι περισσότερο Αθηναίος.

<SPEAKER ID=195 NAME="Henderson">
Το μόνο που μπορώ να πω είναι ότι αυτό το θέμα δεν αφορά το Συμβούλιο, είτε προέρχεται από τους Σπαρτιάτες, του Αθηναίους, τους σύγχρονους Σπαρτιάτες ή τους σύγχρονους Αθηναίους. Δεν αφορά το Συμβούλιο, και απλώς επαναλαμβάνω την προηγούμενη απάντησή μου.

<SPEAKER ID=196 LANGUAGE="NL" NAME="Van Dijk">
Όπως θα καταλάβατε, δεν μπορώ παρά να ερμηνεύσω τα λόγια του υπουργού κ. Henderson έτσι: ούτε επιβεβαιώνει, ούτε διαψεύδει. Ίσως πρέπει να το λάβω σαν κρυφή επιβεβαίωση. Δεν είναι όμως δυνατόν - και θέλω οπωσδήποτε να μας το διευκρινίσει ο κ. Henderson - η Προεδρία της Ευρωπαϊκής Ένωσης να μην έχει να πει τίποτα, να μην διαμορφώσει καμία άποψη για το γεγονός ότι ένα κράτος μέλος κατασκοπεύει τα άλλα κράτη μέλη για να καταστρώσει τη δική του στρατηγική κατά τις διαπραγματεύσεις. Απαιτώ μια ξεκάθαρη απάντηση. Εφόσον ο κ. Henderson θεωρεί ότι η Προεδρία δεν καλείται να εκφράσει την άποψή της, θα ήθελα να μάθω τις απόψεις των άλλων υπουργών στο Συμβούλιο.
<P>
Δεύτερον, έγινε μεγάλη αναταραχή για το Echelon με το οποίο οι Ηνωμένες Πολιτείες και το Ηνωμένο Βασιλείο σκοπεύουν να παρακολουθούν τις συζητήσεις του κόσμου ολόκληρου. Μήπως έχει σχέση με το θέμα το δικό μας, κύριε Πρόεδρε; Υπάρχει αυτό το Echelon ;

<SPEAKER ID=197 NAME="Henderson">
Δεν εναπόκειται στο Συμβούλιο να εικάσει αν υπάρχει οποιαδήποτε νέα συμμαχία μεταξύ του Ηνωμένου Βασιλείου και των Ηνωμένων Πολιτειών. Το μόνο που μπορώ να πω είναι ότι το ζήτημα που τέθηκε δεν αφορά το Συμβούλιο, και ότι τα μέλη του Κοινοβουλίου δεν θα πρέπει να εννοήσουν από την προηγούμενη απάντησή μου ότι υπήρξε επιβεβαίωση ή άρνηση.

<SPEAKER ID=198 NAME="Πρόεδρος">
Ερώτηση αριθ. 4 της κ. Αγγέλας Κοκκόλα (Η-0008/98):
<P>
Θέμα: Kλωνοποίηση ανθρώπων
<P>
Αναστάτωση προκαλεί στην κοινή γνώμη, η απόφαση του Αμερικανικού επιστήμονα, Ρίτσαρντ Σίντ να προχωρήσει στην πραγματοποίηση πειραμάτων, με σκοπό την δημιουργία ανθρώπινων κλώνων. Θέμα απαράδεκτο ηθικά και επιστημονικά.
<P>
Ερωτάται κατόπιν αυτού το Συμβούλιο, αν σε επίπεδο Ευρωπαϊκής Ένωσης υπάρχει η απαραίτητη νομοθεσία που να απαγορεύει τον κλωνισμό του ανθρώπινου είδους. Αλλά και αν αυτό συμβαίνει δεν είναι αρκετό. Επομένως, ερωτάται, επίσης το Συμβούλιο αν προτίθεται να αναλάβει πρωτοβουλία ώστε να υπάρξει Διεθνής Σύμβαση που να απαγορεύει τον ανθρώπινο κλωνισμό ώστε να προστατεύονται οι πολίτες από τις «ιδιοφυείς ανακαλύψεις» επιστημόνων που στο βωμό της επιστημονικής τους ερευνητικής προσπάθειας και προβολής θυσιάζουν την ηθική διάσταση του θέματος.

<SPEAKER ID=199 NAME="Henderson">
Με χαρά, σε ό, τι αφορά την ερώτηση αριθ. 3, αναγνωρίζω τη σημαντική επιρροή και ευθύνη του Συμβουλίου στο εν λόγω ζήτημα.
<P>
Το ζήτημα της βιοδεοντολογίας, και ειδικότερα η προστασία της ανθρώπινης αξιοπρέπειας και του ατόμου, αποτελεί βασικό μέλημα στην ερευνητική πολιτική της Κοινότητας. Η έρευνα για την τροποποίηση ανθρώπινων γονιδίων είναι ένα από τα πιο λεπτά ζητήματα ηθικής στο χώρο της επιστήμης και, για το λόγο αυτό, απαιτεί συνεχή έλεγχο και σαφείς περιορισμούς. Το γεγονός αυτό ήταν απολύτως κατανοητό στην ΕΕ και τα κράτη μέλη της για πολλά χρόνια και οδήγησε σε διευθετήσεις για την ηθική εποπτεία της έρευνας σχετικά με τα ανθρώπινα γονίδια, καθώς και σε νομικές προφυλάξεις και περιορισμούς.
<P>
Το τέταρτο κοινοτικό πρόγραμμα-πλαίσιο για την έρευνα ορίζει ρητώς ότι δεν θα παρασχεθεί καμία υποστήριξη σε προγράμματα που ενδεχομένως παραβαίνουν την Ευρωπαϊκή Σύμβαση για τα Ανθρώπινα Δικαιώματα, το Χάρτη των Ηνωμένων Εθνών ή τη Σύμβαση του Συμβουλίου της Ευρώπης για τα Ανθρώπινα Δικαιώματα και τη Βιοϊατρική. Οι διατάξεις σχετικά με τη δεοντολογία στον χώρο της βιοϊατρικής ορίζουν ότι δεν πρέπει να διεξάγεται έρευνα για την τροποποίηση της γενετικής δομής των ανθρωπίνων όντων ή για την κλωνοποίηση ανθρώπων.
<P>
Η πρόταση της Επιτροπής για το πέμπτο πρόγραμμα-πλαίσιο για την έρευνα θα διευρύνει το πεδίο εφαρμογής αυτού του αποκλεισμού. Η πρόταση εξακολουθεί να βρίσκεται υπό εξέταση στο Συμβούλιο, αλλά η αξιότιμος βουλευτής μπορεί να μείνει ήσυχη ότι τα δικαιώματα και η αξιοπρέπεια των ανθρωπίνων όντων θα εξακολουθήσουν να αποτελούν την κατευθυντήρια αρχή που θα διέπει όλες τις αποφάσεις.
<P>
Σε ό, τι αφορά τις διεθνείς πρωτοβουλίες, το Συμβούλιο θα εξετάσει με ενδιαφέρον οποιαδήποτε πρόταση υποβάλει ενδεχομένως η Επιτροπή σχετικά με το εν λόγω ζήτημα.

<SPEAKER ID=200 NAME="Κοκκόλα">
Ευχαριστώ, κύριε εκπρόσωπε του Συμβουλίου, για την απάντησή σας. Θα μου επιτρέψετε, με όλο τον σεβασμό, να την θεωρήσω λίγο αόριστη. Αναφέρεσθε κάπως σε μελλοντικά σχέδια. Βλέπουμε καθημερινά στον Τύπο πόσο γρήγορα προχωρούν αυτά τα πειράματα. Και με όλη την εκτίμηση που έχω στην έρευνα και τη βιολογία και την ανάπτυξη της επιστήμης, όταν αυτά τα θέματα θίγουν την ηθική και ενδεχομένως φθάσουμε στην κλωνοποίηση του ανθρώπου, δεν σας κρύβω ότι τρομάζω, όχι εγώ μόνο. Πάρα πολλοί άνθρωποι και πολλοί επιστήμονες έχουν εκφράσει την αντίρρησή τους.
<P>
Θα ήθελα, λοιπόν, να σας παρακαλέσω, ει δυνατόν, κατά το διάστημα της Προεδρίας σας να επιταχύνετε τη χρήση των μέσων που έχετε στην διάθεσή σας γιατί διαφορετικά, φοβάμαι, θα είναι πολύ αργά.

<SPEAKER ID=201 NAME="Henderson">
Γνωρίζω τις ανησυχίες της αξιότιμης βουλευτού σχετικά με το εν λόγω ζήτημα και, πράγματι, πολλών άλλων στο Κοινοβούλιο και αλλού. Μπορώ μόνο να επιστήσω την προσοχή σας σε μια φράση προηγούμενης απάντησής μου όπου ανέφερα ότι οι διατάξεις της βιοϊατρικής δεονντολογίας ορίζουν ότι δεν πρέπει να διενεργείται καμία έρευνα για την τροποποίηση της γενετικής δομής ανθρωπίνων όντων ή για την κλωνοποίηση ανθρώπων. Ελπίζω ότι τούτο παρέχει την εγγύηση που αναζητούσε η αξιότιμη βουλευτής.

<SPEAKER ID=202 NAME="White">
Θα ήθελα ο Προεδρεύων να παρουσιάσει τη θέση του Συμβουλίου σχετικά με την υπάρχουσα συμφωνία της Επιτροπής, βάσει της οποίας συνεστήθη ομάδα συμβούλων για να παρέχει συμβουλές σε θέματα δεοντολογίας της βιοτεχνολογίας και έχει διαμορφώσει άποψη σχετικά με την κλωνοποίηση. Υποστηρίζει, άραγε, το Συμβούλιο την αρχή ενδεχόμενης σύστασης ευρωπαϊκής επιτροπής δεοντολογίας; Λέω "ενδεχόμενης» και όχι "άμεσης», γεγονός που αφήνει χώρο στον υπουργό να απαντήσει θετικά.

<SPEAKER ID=203 NAME="Henderson">
Θα ήθελα να πω στον αξιότιμο βουλευτή ότι δεν το αποκλείω. Είναι ενδεχομένως ένας πιθανός τρόπος να προσεγγίσουμε το ζήτημα.

<SPEAKER ID=204 NAME="Πρόεδρος">
Δεδομένου ότι οι συντάκτες τους απουσιάζουν, οι ερωτήσεις αριθ. 5 και 6 καθίστανται άκυρες.
<P>
Δεδομένου ότι αναφέρονται στο ίδιο θέμα, οι ερωτήσεις αριθ. 7, 8 και 9 θα εξεταστούν από κοινού.
<P>
Ερώτηση αριθ. 7 της κ. Glenys Kinnock (Η-0017/98):
<P>
Θέμα: Λαθρεμπόριο όπλων στο Μπουρούντι
<P>
Τι μέτρα λαμβάνει το Συμβούλιο για να σταματήσει η εισροή όπλων από την Ευρωπαϊκή Ένωση στο Μπουρούντι όπου πιθανότατα θα χρησιμοποιηθούν για τη συνέχιση των αδελφοκτόνων συγκρούσεων μεταξύ ενόπλων ομάδων και για νέες σφαγές αμάχων πολιτών; Ερώτηση αριθ. 8 του κ. Tony Cunningham (Η-0018/98):
<P>
Θέμα: Λαθρεμπόριο όπλων στο Μπουρούντι
<P>
Γνωρίζει το Συμβούλιο τις καταγγελίες που περιλαμβάνει η έκθεση περί όπλων του Παρατηρητηρίου Ανθρωπίνων Δικαιωμάτων, με τίτλο «Υποδαύλιση της Φωτιάς - Στρατιωτική Συνδρομή και Λαθρεμπόριο Όπλων στο Μπουρούντι», σύμφωνα με τις οποίες όπλα και στρατιωτικός εξοπλισμός, συχνά από την ανατολική Ευρώπη και την πρώην Σοβιετική Ένωση, εξάγονται μέσω δυτικής Ευρώπης με προορισμό τις ένοπλες ομάδες στο Μπουρούντι, και προτίθεται να προβεί σε σχετική δήλωση; Ερώτηση αριθ. 9 του κ. Arthur Newens (Η-0019/98):
<P>
Θέμα: Λαθρεμπόριο όπλων στο Μπουρούντι
<P>
Προτίθεται το Συμβούλιο να εξετάσει τις καταγγελίες σύμφωνα με τις οποίες οπλοβιομηχανίες με έδρα την Ευρωπαϊκή Ένωση έχουν προμηθεύσει όπλα σε ένοπλη ομάδα Χούτον και Τούτσι στο Μπουρούντι και το εργοστάσιο πυρομαχικών στο Eldroret στην Κένυα, που αρχικά χτίστηκε από την Fabrique d'Armes de Guerre, θυγατρική μονάδα του βιομηχανικού ομίλου GIAT με έδρα τη Γαλλία, έχει προμηθεύσει πυρομαχικά στην εθνοφρουρά Χούτου στο ανατολικό Ζαΐρ;
<SPEAKER ID=205 NAME="Henderson">
Το Συμβούλιο συμμερίζεται την ανησυχία της αξιότιμης βουλευτού για την επίδραση που θα έχει στο Μπουρούντι η ροή όπλων από τρίτες χώρες και επεσήμανε το ψήφισμα για το Μπουρούντι, που εγκρίθηκε από το Ευρωπαϊκό Κοινοβούλιο κατά την περίοδο συνόδου στις 15-19 Δεκεμβρίου 1997. Το Συμβούλιο, προσφάτως, στις 7 Ιανουαρίου 1998, εξέδωσε παρόμοιες δηλώσεις και διακυρήξεις σχετικά με την κατάσταση στο Μπουρούντι. Το Συμβούλιο επίσης επεσήμανε το ψήφισμα για έναν κώδικα συμπεριφοράς σχετικά με τις εξαγωγές όπλων, το οποίο εγκρίθηκε από το Ευρωπαϊκό Κοινοβούλιο κατά την περίοδο συνόδου στις 12-16 Ιανουαρίου 1998.
<P>
Το Ευρωπαϊκό Συμβούλιο του Αμστερνταμ, στις 16/17 Ιουνίου 1997, τόνισε τον εξέχοντα ρόλο των συντονισμένων διεθνών προσπαθειών προς τη διαμόρφωση του κατάλληλου κανονισμού για τις εξαγωγές όπλων και απηύθυνε έκκληση για την ανάπτυξη συνεκτικής πολιτικής ελέγχου των εξαγωγών όπλων σε όλη την ΕΕ βάσει των κοινών κριτηρίων που εντοπίστηκαν στα συμπεράσματα των Ευρωπαϊκών Συμβουλίων της 29ης Ιουνίου 1991 και της 26ης/27ης Ιουνίου 1992. Στα κριτήρια αυτά περιλαμβάνεται, κυρίως, ο σεβασμός των ανθρωπίνων δικαιωμάτων στη χώρα προορισμού.
<P>
Για τον σκοπό αυτό, το Ηνωμένο Βασίλειο, παράλληλα μα τη Γαλλία, υπέβαλε σχέδιο κειμένου για έναν κώδικα συμπεριφοράς στην ΕΕ που να θέτει υψηλά κοινά πρότυπα για τις εξαγωγές όπλων από τα κράτη μέλη. Το κείμενο αποτελείται από δύο σκέλη. Πρώτον, την εκπόνηση οκτώ κοινών κριτηρίων, που είχαν συμφωνηθεί το 1991 και το 1992, ευθυγραμμισμένα με τα εθνικά κριτήρια του Ηνωμένου Βασιλείου, που είχαν τότε ανακοινωθεί από το Υπουργείο Εξωτερικών του ΗΒ, στις 28 Ιουλίου 1997.
<P>
Δεύτερον, έναν μηχανισμό διαβούλευσης που να επιτρέπει στους εταίρους την ανταλλαγή πληροφοριών σχετικά με άρνηση παροχής άδειας εξαγωγών και απαιτεί ένας εταίρος να συμβουλεύεται τον εταίρο που έλαβε την άρνηση πριν καταλήξει σε απόφαση για το κατά πόσο θα εκδώσει ή όχι άδεια εξαγωγών, ουσιαστικά για τα ίδια αγαθά, στον ίδιο πελάτη.
<P>
Οι αρχικές αντιδράσεις υπήρξαν έντονα ενθαρρυντικές και στόχος είναι ο κώδικας να εγκριθεί με δήλωση του Συμβουλίου κατά την παρούσα Προεδρία.

<SPEAKER ID=206 NAME="Kinnock, Glenys">
Ευχαριστώ τον Προεδρεύοντα για το εξαίρετο έργο που επιτελεί όλη μέρα εδώ στο Κοινοβούλιο. Δεν είμαι σίγουρη αν ήταν απόλυτα εύκολο ή ευχάριστο σε όλες τις περιπτώσεις.
<P>
Θα ήθελα να επανέλθω στο ζήτημα του Μπουρούντι, στο οποίο αναφερόταν η ερώτησή μου. Είναι γεγονός ότι το 36 % του προϋπολογισμού του Μπουρούντι δαπανάται εξ ολοκλήρου για την άμυνα· ένα ποσοστό πολύ μεγαλύτερο από τις δαπάνες για την υγεία και την παιδεία μαζί. Θα μπορούσε ο Προεδρεύων να επιβεβαιώσει ότι ένα κράτος μέλος, που έχει αποικιακούς δεσμούς με την περιοχή των Μεγάλων Λιμνών στην Αφρική, εξακολουθεί να είναι απρόθυμο να συμφωνήσει τόσο στο διεθνές όσο και στο ευρωπαϊκό εμπάργκο όπλων που επιβάλλεται στο Μπουρούντι;
<P>
Επίσης, θα ήθελα να ρωτήσω τον Προεδρεύοντα αν θα ήταν καλή ιδέα να επανενεργοποιήσουμε την UNICOI, τη διερευνητική επιτροπή που είχε συσταθεί την εποχή της κρίσης στη Ρουάντα. Δεν θα ενδεικνυόταν για εμάς να επεκτείνουμε την εντολή της στο Μπουρούντι; Κατά την άποψή μου - και ευελπιστώ ότι θα μπορούσε να είναι και γνώμη του Συμβουλίου- θα μας βοηθούσε στην προσπάθειά μας να σταματήσουμε το εμπόριο όπλων στο Μπουρούντι και, ουσιαστικά, στην περιοχή των Μεγάλων Λιμνών.

<SPEAKER ID=207 NAME="Henderson">
Ευχαριστώ την αξιότιμη βουλευτή για την ευγενική προσφορά της. Είναι πάντα ιδιαίτερα ευχάριστο να προσπαθώ να απαντήσω στις ερωτήσεις της.
<P>
Ως προς τη συγκεκριμένη ερώτηση που έθεσε, δεν γνωρίζω καμία χώρα της ΕΕ που να εξάγει εσκεμμένα όπλα στο Μπουρούντι και η οποία θα εμπόδιζε τη λήψη οποιουδήποτε μέτρου που θα απέτρεπε τέτοιες πωλήσεις. Αν η κ. Kinnock έχει οποιαδήποτε πληροφορία που θα μπορούσε να επιβεβαιώσει την άποψη που εξέθεσε, τότε πολύ ευχαρίστως θα εξετάσω οποιαδήποτε πληροφορία με σκοπό να την ερευνήσω περαιτέρω.

<SPEAKER ID=208 NAME="Newens">
Θα ήθελα επίσης να ευχαριστήσω τον Προεδρεύοντα για την απάντησή του. Θα ήθελα να τον ρωτήσω αν έχει δει τις πληροφορίες που παρέχει το Παρατηρητήριο των Ανθρωπίνων Δικαιωμάτων, οι οποίες αποδείκνυαν ότι πραγματοποιείται πολύ έντονη δραστηριότητα, με βάση την Οστάνδη. Δεν θεωρεί ότι είναι σημαντικό να αναληφθεί αμέσως εντατική δράση για να αποτρέψει οποιαδήποτε περαιτέρω παροχή όπλων από την Ευρώπη και ότι όσοι εμπλέκονται σε αυτό το θανατηφόρο εμπόριο πρέπει να παραπεμφθούν πάραυτα σε δίκη; Κάναμε λόγο νωρίτερα σήμερα για τις δυσκολίες των εμπόρων όπλων στο Ιράκ. Είναι εξίσου άσχημες στην προκειμένη περίπτωση.
<P>
Θα συμφωνούσε, άραγε, ο Προεδρεύων να εξετάσει το εν λόγω ζήτημα άμεσα;

<SPEAKER ID=209 NAME="Henderson">
Ευχαριστώ τον αξιότιμο βουλευτή για την ερώτησή του. Απλώς τον παραπέμπω στην προηγούμενη απάντηση που έδωσα στην προηγούμενη βουλευτή. Δεν γνωρίζουμε αν πραγματοποιείται οποιαδήποτε πώληση όπλων έτσι όπως επισημάνθηκε. Αν έχει πληροφορίες, πολύ ευχαρίστως θα τις εξετάσω και θα τις εκτιμήσω για περαιτέρω έρευνα.
<P>
Γνωρίζω ότι υπάρχουν άλλα θέματα στη σημερινή ημερήσια διάταξη σχετικά με το γενικό θέμα του ελέγχου των εξοπλισμών, και ίσως παρεκτρέπομαι, αλλά ο λόγος για τον οποίο η Προεδρία πιστεύει ότι είναι ιδιαίτερα σημαντική η σύναψη συμφωνίας της ΕΕ για τα όπλα, είναι - μεταξύ άλλων - για να προσπαθήσει να αντιμετωπίσει την κατάσταση που παρουσιάστηκε από τον αξιότιμο βουλευτή.

<SPEAKER ID=210 NAME="Πρόεδρος">
Δεδομένου ότι αναφέρονται στο ίδιο θέμα, οι ερωτήσεις αριθ. 10, 11, 12 και 13 θα εξεταστούν από κοινού:
<P>
Ερώτηση αριθ. 10 της κ. Patricia McKenna (Η-0020/98):
<P>
Θέμα: Πρόταση για την εκ μέρους της ΕΕ θέσπιση κώδικα συμπεριφοράς σχετικά με το εμπόριο όπλων
<P>
Η Βρετανική Κυβέρνηση έχει δεσμευθεί να επιδιώξει κατά την προεδρία της τη θέσπιση ευρωπαϊκού κώδικα συμπεριφοράς «που θα ορίζει υψηλές κοινές προδιαγραφές για τις εξαγωγές όπλων».
<P>
Τέσσερις μη κυβερνητικές οργανώσεις (ΜΚΟ) - Oxfam, Διεθνής Αμνηστεία, Aaferworld και British American Security Information Council - δημοσίεσαν πρόσφατα ενημερωτικό έγγραφο με τις βασικές προδιαγραφές που θα πρέπει να θεσπίζει ο εν λόγω κώδικας συμπεριφοράς.
<P>
Στο έγγραφο υποστηρίζεται ότι δεν πρέπει να εξάγεται στρατιωτικός εξοπλισμός προς τα κράτη στα οποία δεν γίνονται πλήρως σεβαστά τα ανθρώπινα δικαιώματα, καθώς και προς τα κράτη που δαπανούν μεγαλύτερο ποσοστό του ΑΕΠ τους για τον στρατιωτικό τομέα απ' ό, τι για την υγεία και την παιδεία.
<P>
Μπορεί το Συμβούλιο να παράσχει λεπτομέρειες σχετικά με την πρόοδο που σημειώνει το θέμα της θέσπισης κώδικα συμπεριφοράς για το εμπόριο όπλων; Πότε αναμένει να ολοκληρωθεί η εκπόνηση του κώδικα αυτού; Ερώτηση αριθ. 11 της κ. Elisabeth Schroedter (Η-0116/98):
<P>
Θέμα: Καθιέρωση από τη Βρετανική Προεδρία ενός κοινοτικού κώδικα δεοντολογίας για το εμπόριο όπλων
<P>
Η Μεγάλη Βρετανία και η Γαλλία επεξεργάσθηκαν από κοινού ένα κείμενο για τον κώδικα αυτό το οποίο μόλις εγκρίθηκε. Ο προτεινόμενος κώδικας παρουσιάζει αδυναμίες ως προς τους μηχανισμούς διαβούλευσης, καθώς προβλέπει τη διαβούλευση μόνο μεταξύ των κρατών μελών που ενέχονται άμεσα στις εξαγωγές ορισμένων όπλων, και όχι μεταξύ και των δεκαπέντε κρατών μελών.
<P>
Τι συνέπειες αναμένει το Συμβούλιο να έχει ο εν λόγω κώδικας στις εξαγωγές όπλων από την ΕΕ; Για παράδειγμα, θα σταματήσει την πώληση ελαφρών όπλων και τεθωρακισμένων οχημάτων μεταφοράς στρατευμάτων στην Ινδονησία ή ελικοπτέρων μάχης στην Τουρκία;
<P>
Εάν δεν ελεχθεί αυστηρά ο τελικός προορισμός των όπλων και του στρατιωτικού εξοπλισμού, οι νόμιμες εξαγωγές μπορούν να διοχετευθούν σε καταπιεστικά καθεστώτα και χώρες που βρίσκονται σε ασταθείς περιοχές. Οι συμφωνίες περί τελικού προορισμού πρέπει βάσει του νόμου να αποτελούν δεσμευτικές συμβάσεις και να εφαρμόζεται ένα σύστημα ελέγχου αυτού του τελικού προορισμού.
<P>
Τι διατάξεις θα περιλαμβάνει ο κοινοτικός κώδικας δεοντολογίας για τον έλεγχο του τελικού προορισμού των όπλων και του στρατιωτικού εξοπλισμού; Ερώτηση αριθ. 12 της κ. Karin Riis-Jψrgensen (H-0153/98):
<P>
Θέμα: Κοινός κώδικας της ΕΕ για την εξαγωγή όπλων
<P>
Θα μπορούσε το Συμβούλιο να αναφέρει ποιές πρωτοβουλίες προτίθεται να αναλάβει κατά το τρέχον εξάμηνο για την κατάρτιση ενός κοινού κώδικα της ΕΕ για την εξαγωγή όπλων; Στο πλαίσιο αυτό, θα μπορούσε επίσης να αναφερθεί στο στόχο και το περιεχόμενο ενός τέτοιου κώδικα;
<P>
Ερωτάται επίσης το Συμβούλιο πότε θα πρέπει να αναμένεται η εφαρμογή ενός ενδεχόμενου κώδικα της ΕΕ για το θέμα αυτό.Ερώτηση αριθ. 13 του κ. Jan Bertens (Η-0161/98):
<P>
Θέμα: Ευρωπαοκή πολιτική στον τομέα του ελέγχου των εξαγωγών όπλων
<P>
Επικροτείται η πρωτοβουλία της βρετανικής Προεδρίας να καταστήσει αυτηρότερους τους κανόνες που διέπουν τον έλεγχο των εξαγωγών όπλων. Πράγματι, τα υφιστάμενα από το 1991/92 κριτήρια διερμηνεύονται κατά διάφορους και πολύ ελεύθερους τρόπους, με αποτέλεσμα να μην υπάρχει καμία συντονισμένη ευρωπαϊκή πολιτική στον τομέα των εξαγωγών όπλων.
<P>
Συμμερίζεται το Συμβούλιο την άποψη ότι τα κριτήρια πρέπει να συγκεκριμενοποιηθούν για μην επιδέχονται διάφορες ερμηνείες και ότι η εφαρμογή τους πρέπει να καταστεί υποχρεωτική, προκειμένου να διορθωθούν τα μειονεκτήματα των υφισταμένων κριτηρίων;
<P>
Συμμερίζεται το Συμβούλιο την άποψη ότι χρειάζεται πολυμερής συνεννόηση μεταξύ των 15 κρατών μελών, προκειμένου να επιτευχθεί η πραγματική εφαρμογή των κριτηρίων που διέπουν τις ευρωπαϊκές εξαγωγές;
<P>
Ποιος θα πρέπει να είναι, κατά την άποψη του Συμβουλίου, ο ρόλος του Ευρωπαϊκού Κοινοβουλίου στην χάραξη της νέας πολιτικής ελέγχου των εξαγωγών και στην έμπρακτη εφαρμογή των κανόνων;
<P>
Με ποιον τρόπο προτίθεται το Συμβούλιο να συμβάλει στη σύναψη συμφωνιών μεταξύ των κρατών μελών για την προώθηση της διαφάνειας και του κοινοβουλευτικού ελέγχου της πολιτικής που αφορά τις εξαγωγές όπλων;
<SPEAKER ID=211 NAME="Henderson">
Η ανάγκη περαιτέρω εναρμόνισης των εθνικών πολιτικών για την εξαγωγή όπλων ανακινήθηκε σε διάφορα επίπεδα στο Συμβούλιο. Το Ευρωπαϊκό Συμβούλιο του Αμστερνταμ, στις 16/17 Ιουνίου 1997, τόνισε τον σημαντικότατο ρόλο των συντονισμένων διεθνών προσπαθειών προς τη θέσπιση του κατάλληλου κανονισμού για τις εξαγωγές όπλων. Για τον λόγο αυτό, απηύθυνε έκκληση για συνεχή και αμείωτη προσοχή στο πλαίσιο της Κοινής Εξωτερικής Πολιτικής και Πολιτικής Ασφαλείας για την ανάπτυξη υπεύθυνων και συνεκτικών πολιτικών ελέγχου της εξαγωγής όπλων σε όλη την ΕΕ, βάσει των κοινών κριτηρίων που προσδιορίστηκαν στα συμπεράσματα των Ευρωπαϊκών Συμβουλίων της 29ης Ιουνίου 1991 και της 26ης/27ης Ιουνίου 1992. Τα κριτήρια αυτά περιλαμβάνουν, κυρίως, τον σεβασμό των ανθρωπίνων δικαιωμάτων στη χώρα προορισμού.
<P>
Στο συγκεκριμένο πλαίσιο, όπως επεσήμανα προηγουμένως, το Ηνωμένο Βασίλειο, από κοινού με τη Γαλλία, υπέβαλε σχέδιο κειμένου για έναν κώδικα συμπεριφοράς της ΕΕ που να καθορίζει υψηλά κοινά κριτήρια για τις εξαγωγές όπλων από τα κράτη μέλη. Το κείμενο αποτελείται από δύο σκέλη: την εκπόνηση οκτώ κοινών κριτηρίων, που συμφωνήθηκαν το 1991 και το 1992 σε ευθυγράμμιση με τα εθνικά κριτήρια του Ηνωμένου Βασιλείου, που ανακοινώθηκαν από το Υπουργείο Εξωτερικών του ΗΒ στις 28 Ιουλίου 1997. Τούτο ορίζει, μεταξύ άλλων, ότι η άδεια θα έπρεπε να μην παρασχεθεί όταν υπάρχει σαφώς κίνδυνος η προτεινόμενη εξαγωγή να κινδυνεύει να χρησιμοποιηθεί για καταστολή στο εσωτερικό ή επίθεση στο εξωτερικό. Επιπλέον, προβλέπουν έναν μηχανισμό διαβούλευσης, ώστε οι εταίροι να ανταλλάσσουν πληροφορίες σχετικά με την άρνηση έκδοσης άδειας εξαγωγών, και απαιτούν ένας εταίρος να συμβουλεύεται τον εταίρο που έλαβε την άρνηση πριν καταλήξει σε απόφαση κατά πόσον θα εκδώσει ή όχι άδεια εξαγωγών, ουσιαστικά για τα ίδια αγαθά, στον ίδιο πελάτη.
<P>
Οι αρχικές αντιδράσεις υπήρξαν έντονα ενθαρρυντικές και ο στόχος είναι να εγκριθεί ο κώδικας με δήλωση του Συμβουλίου κατά τη διάρκεια της βρετανικής Προεδρίας. Οι αξιότιμοι βουλευτές ίσως γνωρίζουν ότι η ιταλική αντιπροσωπεία υπέβαλε στο Συμβούλιο, στη συνεδρίαση της 10ης Νοεμβρίου 1997, πρόταση για την εφαρμογή των οκτώ κοινών κριτηρίων.

<SPEAKER ID=212 NAME="McKenna">
Σε ό, τι αφορά τον προτεινόμενο κώδικα συμπεριφοράς, εμφανίζεται ανεπαρκής σε πάρα πολλά σημεία, όπως π.χ. στο ότι μόνο οι χώρες που εξάγουν όπλα θα μπορούν να κινούν τα νήματα σχετικά με το ποιος θα αγοράζει τα όπλα τους, σε περίπτωση που εγκριθεί ο εν λόγω κώδικας. Τούτο συνεπάγεται ότι χώρες όπως η Ιρλανδία, που δεν διαθέτει σημαντική βιομηχανία όπλων, θα έχει περιορισμένο λόγο ως προς τον τρόπο εφαρμογής της πολιτικής εξοπλισμών της ΕΕ. Αυτό φαίνεται σαν εκδοχή του ρητού "μεταξύ κατεργαρέων ειλικρίνεια», στο βαθμό που ακριβώς οι χώρες που εμπλέκονται στη βιομηχανία όπλων θα είναι εκείνες που θα λαμβάνουν τις αποφάσεις, ενώ οι χώρες που τηρούν ηθική στάση έναντι των εξαγωγών όπλων δεν θα έχουν το δικαίωμα να εκφράσουν την άποψή τους. Παράλληλα, υπάρχει ανάγκη διαφάνειας, γιατί το εμπορικό απόρρητο συνεπάγεται ότι το ζήτημα αυτό θα παραμείνει μυστικό.
<P>
Η διακίνηση όπλων θα επιτρέπεται σε χώρες που δεν έχουν υπογράψει διεθνείς συνθήκες για τα ανθρώπινα δικαιώματα. Η εξαγωγή προς καθεστώτα με άθλιες συνθήκες ανθρωπίνων δικαιωμάτων θα επιτρέπεται, αν τα όπλα πρόκειται να χρησιμοποιηθούν για να προστατεύσουν την αστυνομία. Υπάρχουν πολλά καταδυναστευτικά καθεστώτα, όπως στην Τουρκία και στην Ινδονησία, που θα μπορούσαν να το εκμεταλλευθούν. Θα ήθελα να δηλώσει ο Προεδρεύων ότι το Συμβούλιο πρόκειται να αντιμετωπίσει τα ζητήματα αυτά και ότι θα εντάξει αυτά τα σημεία προβληματισμού σε έναν κώδικα συμπεριφοράς, αλλιώς πρόκειται απλώς για μια κίνηση εντυπωσιασμού.

<SPEAKER ID=213 NAME="Henderson">
Τέθηκαν πολλά ζητήματα στην ερώτηση της αξιότιμης κυρίας βουλευτού. Δεν αποδέχομαι ότι υπάρχουν οποιεσδήποτε σημαντικές αδυναμίες στον κώδικα που προτάθηκε. Ο εν λόγω κώδικας αποτελεί αξιοσημείωτο βήμα προς τα εμπρός, το οποίο εστιάζει τα βλέμματα των κρατών μελών της ΕΕ στις ευθύνες που έχουν αναφορικά με την πώληση όπλων. Προβλέπει την ύπαρξη διαφάνειας, ώστε οι χώρες αυτές να γνωρίζουν τι συμβαίνει με τις πωλήσεις όπλων άλλων κρατών μελών της ΕΕ. Επιπλέον, προβλέπει την εφαρμογή μηχανισμού διαβούλευσης για να αποτρέπει την πώληση όπλων από μια χώρα σε μια τρίτη, όταν η τρίτη χώρα έχει ήδη λάβει αρνητική απάντηση για τη δυνατότητα εισαγωγής από άλλη χώρα της ΕΕ. Με άλλα λόγια, προστατεύει την αξιοπιστία της πολιτικής.
<P>
Οι άνθρωποι πάντα θα αναζητούν τρόπους για να παρακάμπτουν κανονισμούς, κώδικες, κ.ο.κ. Αυτό θα συμβαίνει πάντα. Ασκείται πλέον τεράστια ηθική πίεση σε όλα τα κράτη μέλη της ΕΕ, υποθέτοντας ότι θα εγκριθεί ικανοποιητικός κώδικας, να αντιμετωπίσουν το εν λόγω ζήτημα με εντελώς νέο τρόπο.
<P>
Το ζήτημα των κριτηρίων, βάσει των οποίων αποφασίζεται αν θα πραγματοποιηθεί ή όχι η πώληση όπλων, είναι, κατά κύριο λόγο, ένα ξεχωριστό ζήτημα. Όπου είναι πιθανή η χρήση όπλων, π.χ., για καταστολή στο εσωτερικό ή επίθεση στο εξωτερικό, τότε οι εν λόγω πωλήσεις όπλων δεν πρέπει να πραγματοποιούνται. Το πρόβλημα προς το παρόν είναι ότι δεν αποτρέπει την πώληση όπλων από μια άλλη χώρα, αν μια χώρα αποφασίσει ότι ο πιθανός εισαγωγέας δεν πληροί τα εν λόγω κριτήρια.
<P>
Ήδη διερχόμαστε σε περίοδο διαβούλευσης στην ΕΕ. Είναι ευκαιρία για οποιοδήποτε κράτος μέλος, ή οποιαδήποτε ομάδα άσκησης πίεσης σε κράτος μέλος, να αναζητήσουν τρόπους για έναν αποτελεσματικότερο κώδικα και για να καταστήσουν γνωστές τις απόψεις τους. Πιστεύω ότι το Συμβούλιο θα έχει ευρύ πνεύμα σχετικά με τον τρόπο βελτίωσης του κώδικα. Καλώ όλα τα μέλη του Κοινοβουλίου, αν έχουν άποψη, να την υποβάλουν μέσω των κατάλληλων διαύλων, ώστε να καταστεί γνωστή. Ο σκοπός είναι να εξασφαλίσουμε ότι διαθέτουμε ένα σύστημα με εσωτερική αξιοπιστία και πιστεύω ότι αυτό που συντελείται επί του παρόντος συνιστά σημαντικό βήμα προς τα εμπρός.

<SPEAKER ID=214 LANGUAGE="DE" NAME="Schroedter">
Κύριε Πρόεδρε, αισθάνομαι μια κάποια απογοήτευση για την απάντηση του Συμβουλίου, επειδή είχαμε καταθέσει τις ερωτήσεις μας εγκαίρως και γραπτώς. Οι ερωτήσεις αυτές ήταν πολύ πιο συγκεκριμένες από την απάντησή σας, την οποία επαναλαμβάνετε για τρίτη φορά. Πρόκειται για παράδειγμα για το θέμα, εάν στο μέλλονθα είναι δυνατόν η τουρκική κυβέρνηση να εξακολουθεί να προμηθεύεται όπλα για να επιτίθεται κατά του κουρδικού λαού και να τον βομβαρδίζει. Εξακολουθεί αυτό να είναι δυνατό; Αυτό ήταν το συγκεκριμένο ερώτημα που τέθηκε, στο οποίο θα επιθυμούσαμε να δοθεί μία συγκεκριμένη απάντηση. Σας ρωτήσαμε επίσης, και μάλιστα γραπτώς, εάν προβλέπετε τον έλεγχο της διαδρομής καθώς και του τελικού χρήστη, και μάλιστα με ποιον συγκεκριμένο τρόπο. Θα ήθελα να σας παρακαλέσω να δώσετε μια απάντηση στις ερωτήσεις αυτές, που κατατέθηκαν εγκαίρως, η οποία να είναι το ίδιο συγκεκριμένη όπως ήταν οι ερωτήσεις.
<P>
Ένα τελευταίο ερώτημα, αναφέρατε ότι υπάρχουν θετικές αντιδράσεις. Από ποιον προέρχονται οι αντιδράσεις αυτές; Μήπως από τη βιομηχανία όπλων;

<SPEAKER ID=215 NAME="Henderson">
Ευχαριστώ την αξιότιμη βουλευτή για την ερώτησή της. Ο σκοπός για τον οποίο πρέπει να έχουμε πολιτική σε επίπεδο Ευρωπαϊκής Ένωσης είναι για να μπορέσουμε να έχουμε συνέπεια σε όλητην ΕΕ, με προοπτική να αποκτήσουμε μεγαλύτερη συνέπεια εκτός ΕΕ, κάτι που είναι εξίσου σημαντικό.
<P>
Προς το παρόν, κατανοώ ότι υπάρχουν ορισμένα κράτη μέλη της ΕΕ που έλαβαν την απάφαση ότι υπάρχει η πιθανότητα οι πωλήσεις όπλων προς την Τουρκία να χρησιμοποιηθούν για την καταστολή στο εσωτερικό της χώρας· στην περίπτωση αυτή, οι πωλήσεις δεν θα πραγματοποιηθούν. Όπως προαναφέρθηκε, ο σκοπός του κώδικα είναι να προσπαθήσει να επιφέρει συνέπεια σε ευρωπαϊκό επίπεδο. Θα υπάρξουν διαφωνίες σχετικά με τι είναι η καταστολή στο εσωτερικό της χώρας, και σε ποιο βαθμό αυτό που παρατηρείται συνιστά καταστολή στο εσωτερικό.
<P>
Θα ήταν αδύνατον να εξαλειφθούν οι διαφωνίες μεταξύ των κρατών μελών της ΕΕ σε ένα ζήτημα όπως αυτό. Θα υπάρχουν πάντα αμφίβολες αποφάσεις, που θα προκαλούν πάντα διαφωνίες. Το σημαντικό στοιχείο του κώδικα είναι ότι θεσπίζει κοινά κριτήρια και έναν τρόπο που θα εξασφαλίζει ότι τα εν λόγω κοινά κριτήρια εφαρμόζονται, αν και θα πρέπει πάντα να περιλαμβάνει ένα στοιχείο κρίσης. Φρονώ ότι εκείνοι που ενδιαφέρονται για τις λεπτομέρειες των αποφάσεων αυτών θα αναγνωρίσουν την ανάγκη αυτής της κρίσης.

<SPEAKER ID=216 LANGUAGE="NL" NAME="Bertens">
Ευχαριστώ τον Προεδρεύοντα του Συμβουλίου για την απάντησή του. Τον συγχαίρω για το γεγονός ότι η βρετανική Προεδρία συμφωνεί πια με τα όσα ζητήσαμε εδώ και καιρό. Δεν απάντησε όμως σε μία ερώτηση: ποιον ρόλο σκοπεύει να παραχωρήσει στο Ευρωπαϊκό Κοινοβούλιο κατά την εκπόνηση μιας νέας πολιτικής ελέγχου των εξαγωγών; Και επ' ευκαιρία να σας ρωτήσω ακόμα το εξής: γνωρίζω ότι οι Ιταλοί υπέβαλαν πρόταση για την εκπόνηση μιας ετήσιας έκθεσης για τις εξαγωγές όπλων. Η βρετανική Προεδρία υιοθετεί τη συγκεκριμένη πρόταση; Αν όχι, γιατί δεν την υιοθετεί; Αν ναι, τόσο το καλύτερο.
<P>
Τέλος, εφόσον συζητείται τι κάνει η μία χώρα απέναντι σε μια άλλη, θεωρώ καλύτερο η συζήτηση να μη γίνεται διμερώς, αλλά πολυμερώς. Μόνον έτσι ο κώδικας συμπεριφοράς θα καταστεί απτή πραγματικότητα για όλες τις χώρες.

<SPEAKER ID=217 NAME="Henderson">
Μπορώ να πω στον αξιότιμο βουλευτή ότι συμφωνώ με την άποψή του ότι είναι σημαντικό να έχουμε πολύπλευρη προσέγγιση. Για τον λόγο αυτόν ακριβώς, ο εν λόγω κώδικας προτάθηκε από την Προεδρία. Επεσήμανα επίσης ότι ενδεχομένως πρέπει να αποκτήσει ευρύτερο πεδίο εφαρμογής από το αμιγώς κοινοτικό. Διαφορετικά, θα εξακολουθούσε να υπάρχει κίνδυνος υπονόμευσής του.
<P>
Είναι σημαντικό, σε πρώτο στάδιο, όσοι έχουν εκπεφρασμένες θέσεις σχετικά με τα ζητήματα αυτά, συμπεριλαμβανομένου του αξιότιμου βουλευτή, που σαφώς έχει, να κατευθύνουν τις προσπάθειές τους στο να πείσουν τις κυβερνήσεις της ΕΕ να υποστηρίξουν έναν ισχυρό κώδικα. Μόλις ο κώδικας αυτός θεσπιστεί, θα μπορούμε να ερευνούμε πού αλλού θα μπορούσαν να εξετάζονται ορισμένα από αυτά τα θέματα στο πλαίσιο των θεσμικών οργάνων της ΕΕ, συμπεριλαμβανομένου του Κοινοβουλίου.

<SPEAKER ID=218 LANGUAGE="DE" NAME="von Habsburg">
Κύριε Πρόεδρε του Συμβουλίου, θα ήθελα πρώτα απ' όλα να σας ευχαριστήσω για τις σαφείς και ακριβείς απαντήσεις που δώσατε, με τις οποίες αποδεικνύεται ότι το Westminster είναι ένα πάρα πολύ καλό σχολείο για όλους τους βουλευτές, ιδιαιτέρως όταν έχουν στη διάθεσή τους έναν από τους καλύτερους Προέδρους που πέρασαν ποτέ από το Συμβούλιο της Ευρωπαϊκής Ένωσης. Γι' αυτό θα ήθελα να σας πω - και συγχωρήστε με που κάνω αυτή την παρατήρηση - ότι, σε περίπτωση που θα συνεχίζαμε κατ' αυτόν τον τρόπο, θα μπορούσαμε επιτέλους να καταργήσουμε αυτόν τον πραγματικά ανόητο κανόνα, σύμφωνα με τον οποίο μπορεί να υποβληθεί μόνο μία ερώτηση σε κάθε συνεδρίαση γενικού περιεχομένου.
<P>
Το ερώτημά μου είναι το ακόλουθο: εάν ληφθεί υπόψη το γεγονός ότι το μεγαλύτερο μέρος των εξαγωγών όπλων καταλήγει πάντοτε στις αναπτυσσόμενες χώρες, δεν θα ήταν άραγε σκόπιμο να συνδεθεί η χορήγηση αναπτυξιακής βοήθειας με την αγορά όπλων και να ενημερωθούν οι αναπτυσσόμενες χώρες ότι η βοήθεια αυτή θα περικοπεί σε περίπτωση που χρησιμοποιείται για την αγορά όπλων;

<SPEAKER ID=219 NAME="Πρόεδρος">
Ευχαριστώ πολύ, κύριε von Habsburg. Πρέπει να σας πω πως είμαι πολύ ευαίσθητος σε αυτήν σας την ανησυχία για τις δύο ερωτήσεις. Έθεσα αυτό το ζήτημα στο Προεδρείο και θα εξεταστεί στη συνεδρίαση του Προεδρείου τον Μάρτιο.
<P>
Σε κάθε περίπτωση, σας ευχαριστώ για την συνεργασία σας, όπως πάντα, για την βελτίωση της Ώρας των Ερωτήσεων και καλώ τον κ. Henderson να απαντήσει στον κ. von Habsburg.

<SPEAKER ID=220 NAME="Henderson">
Κατανοώ την άποψη που διατυπώθηκε για τις αναπτυσσόμενες χώρες. Προφανώς, θα επρόκειτο για κακή χρήση της βοήθειας, σε περίπτωση που η βοήθεια που παρέχεται για άλλους σκοπούς χρησιμοποιείτο για την αγορά στρατιωτικού εξοπλισμού. Υποχρεωτικά υπάρχει το στοιχείο του στρατιωτικού εξοπλισμού στο χαρτοφυλάκιο εξαγορών μιας αναπτυσσόμενης χώρας. Πρέπει να υπάρχει νόμος και τάξη στο εσωτερικό· εκ παραλλήλου, υπάρχει ανάγκη για άμυνα στο εξωτερικό. Πρέπει να διατυπωθεί μια κρίση επ' αυτού. Σαφώς, αν μια αναπτυσσόμενη χώρα δαπανά όλους τους άλλους πόρους της για την εξαγορά στρατιωτικού εξοπλισμού και, στη συνέχεια, επαναπαύεται σε ένα ποσοστό ενίσχυσης για την κάλυψη κοινωνικών δαπανών, τότε η χώρα αυτή χρησιμοποιεί δυσανάλογα τους πόρους της.
<P>
Φρονώ ότι είναι σωστό να υπάρξει διάλογος με την εν λόγω χώρα, ώστε να καταστεί σαφές ότι η λογική και ισορροπημένη χρήση των πόρων εκτιμάται για την νομιμότητα και την τάξη ή τις δαπάνες για την εξωτερική άμυνα. Η ενίσχυση που χορηγείται στη χώρα αυτή, σε κανονικές περιπτώσεις, δεν πρέπει να χρησιμοποιείται για τον σκοπό αυτό. Σε ορισμένες αναπτυσσόμενες χώρες, όπου υπήρξε περίοδος κρίσης και αναρχίας, ένα από τα πρώτα πράγματα που επέφεραν οποιαδήποτε οικονομική ανάκαμψη, ήταν η επαναφορά κάποιου βαθμού νομιμότητας και τάξης, και ίσως είναι κατάλληλο για τις δαπάνες βοήθειας να συμβάλουμε ώστε να υλοποιηθεί η εν λόγω διαδικασία. Ενδεχομένως, θα χρειαστεί παράλληλα η παροχή ορισμένου υλικού, και πράγματι γνωρίζω μερικά παραδείγματα όπου συνέβη αυτό, και θα μπορούσα να πω ότι ήταν νόμιμο. Αλλά αυτό θα συνιστούσε την εξαίρεση και όχι τον κανόνα.

<SPEAKER ID=221 LANGUAGE="SV" NAME="Lindqvist">
Διερωτώμαι, έτσι γενικά, αν αυτό είναι όντως ένα καθήκον της ΕΕ. Δεν υπάρχει μεγάλος κίνδυνος να μπορεί να συνεπάγεται αυτό στρατιωτικοποίηση της κοινοτικής συνεργασίας. Δεν πιστεύω ότι συμβαδίζει με αυτό που οι περισσότεροι πολίτες θεωρούν ότι είναι το καθήκον μας.
<P>
Θέλω επίσης να ρωτήσω τι συνεπάγεται αυτό για αδέσμευτα από στρατιωτικής άποψης κράτη, όπως π.χ. η Σουηδία, που έχουν αυστηρούς κανόνες για τις εξαγωγές όπλων. Θα υπάρχουν άλλοι κανόνες εντός της ΕΕ από αυτούς που έχουμε εμείς, όχι απαραιτήτως χειρότεροι, αλλά φυσικά διαφορετικοί.
<P>
Έχω επιπλέον κάποιες επιπρόσθετες ερωτήσεις: ποιοι κανόνες θα ισχύουν; Οι αποφάσεις θα λαμβάνονται κατά πλειοψηφία ή με ομοφωνία; Ποιοι θα λαμβάνουν τις αποφάσεις; Τέλος, σκοπός είναι η αντικατάσταση των εθνικών κανόνων για τις εξαγωγές όπλων σε άλλες χώρες από κανόνες της ΕΕ ή θα γίνει ακόμη και ανάληψη των εθνικών κανόνων;

<SPEAKER ID=222 LANGUAGE="EN" NAME="Henderson">
Μπορώ να πω στον κ. Lindqvist ότι πράγματι υπήρξε μία συζήτηση για μερικά από τα θέματα αυτά στην ομάδα εργασίας που πραγματοποιήθηκε χθες. Ασφαλώς, για να προκύψει μία συμφωνία πλαίσιο, θα πρέπει να υπάρξει ομοφωνία μεταξύ των μελών της Ένωσης ώστε να λειτουργήσει ο κώδικας. Αν τελικά υπάρξει συμφωνία ως προς τις ισχύουσες διατάξεις, και αυτό αποτελεί ως ένα βαθμό μία επανάληψη, μία χώρα που πιστεύει ότι οι εξαγωγές όπλων θα σήμαιναν την πιθανότητα τα όπλα αυτά να χρησιμοποιηθούν για εσωτερική καταστολή ή εξωτερική επίθεση και που, κατά συνέπεια, μπλόκαρε την πώληση αυτών των όπλων, θα ήταν τότε σε θέση να πει σε άλλες χώρες "αυτή είναι η θέση που έχουμε υιοθετήσει».
<P>
Αν μία άλλη χώρα αποφασίσει τότε ότι επιθυμεί να αναλάβει αυτές τις παραγγελίες εξαγωγών, θα δεσμευτεί από το Δικαστήριο να επανέλθει στην αρχική χώρα η οποία θα υποκινήσει έναν διάλογο για το σωστό ή το εσφαλμένο της πώλησης όπλων που λαμβάνει χώρα. Το κριτήριο θα πρέπει να είναι ο σκοπός των όπλων, όχι η κατάσταση της εγχώριας βιομηχανίας όπλων, και αυτό είναι ένα πολύ σημαντικό κριτήριο που ενσωματώνεται στον κώδικα. Το πρόβλημα της σημερινής κατάστασης, όπου δεν υπάρχει κανένας ενεργός κώδικας, προκύπτει όταν μία χώρα λέει "λοιπόν, δεν πιστεύουμε ότι όπλα θα έπρεπε να πωλούνται σε μία τρίτη χώρα λόγω της πιθανότητας εσωτερικής καταστολής ή εξωτερικής επίθεσης, αλλά αν δεν τα πουλήσουμε κάποιος άλλος θα το κάνει και θα σημαίνει την ανταλλαγή των δικών μας θέσεων εργασίας με τις θέσεις εργασίας κάποιου άλλου και επομένως δεν θα πρέπει να λάβουμε την απόφαση, για να μπλοκάρουμε αρχικά την πώληση».
<P>
Ο σκοπός αυτού του κώδικα είναι να ξεπεράσει αυτό το πολύ σημαντικό ζήτημα, γιατί η βιομηχανία όπλων είναι μία πολύ μεγάλη βιομηχανία σε πολλές ευρωπαϊκές χώρες. Οι εργαζόμενοι στον κλάδο αυτό λένε "γιατί θα πρέπει να θυσιάσουμε τις δικές μας θέσεις εργασίας αν κάποιος άλλος σπεύσει και αναλάβει την παραγγελία σε μία άλλη χώρα; ». Ο κώδικας αυτός σκοποεύει να απαντήσει στο ερώτημα αυτό. Αυτό δεν σημαίνει ότι αποτελεί το τέλος του ζητήματος. Πρέπει να υπάρξουν άλλες βιομηχανικές πολιτικές που τα κράτη μέλη θα προωθήσουν ή που ίσως αποτελέσουν μέρος μίας στρατηγικής για την απασχόληση για την ίδια την Ένωση, η οποία θα ανταποκριθεί επίσης στις ανάγκες των εργαζομένων εκείνων που δεν είναι πλέον σε θέση να απασχοληθούν στην αντιμετώπιση αυτών των εξαγωγικών παραγγελιών και που πρέπει να ψάξουν για μία αναδιοργάνωση της απασχόλησης και λοιπά. Αποτελεί μία σημαντική αφετηρία, αλλά δεν αποτελεί το τέλος του ζητήματος.

<SPEAKER ID=223 LANGUAGE="EN" NAME="Truscott">
Μπορώ να πω στον Προεδρεύοντα του Συμβουλίου ότι χαιρετίζω τον κώδικα συμπεριφοράς ως ένα καλό πρώτο βήμα για το εμπόριο όπλων, που σχεδιάζεται για να αποτραπεί η χρήση όπλων είτε για εσωτερική καταστολή ή για εξωτερική επίθεση. Ο Προεδρεύων του Συμβουλίου απάντησε στην ερώτησή μου σχετικά με το πώς ο ανταγωνισμός μπορεί να αποτραπεί στην Ευρώπη μεταξύ των κρατών μελών της ΕΕ όταν πουλούν όπλα σε μία τρίτη χώρα, αλλά ίσως ο Προεδρεύων του Συμβουλίου θα ήθελε να εξετάσει το θέμα της τελικής χρήσης, που έχει συχνά προκαλέσει προβλήματα κατά το παρελθόν, όσον αφορά στον εντοπισμό της ενδεχόμενης αποδέκτριας χώρας. Θα ήθελε ίσως να απαντήσει στο ζήτημα της τελικής χρήσης;

<SPEAKER ID=224 LANGUAGE="EN" NAME="Henderson">
Είμαι ευγνώμων προς τον αξιότιμο βουλευτή για την ερώτηση αυτή, γιατί θέτει ένα άλλο, πολύ πρόβλημα πρόβλημα, που πρέπει να αντιμετωπιστεί από τον κώδικα. Η επικρατούσα σκέψη μου - αν και δεν έχω ακόμη αποφασίσει οριστικά - είναι ότι πρέπει να υπάρξει ένα στοιχείο διακριτικότητας. Αποφάσεις θα πρέπει να ληφθούν όχι μόνο ως προς την πιθανότητα τα όπλα αυτά να χρησιμοποιηθούν για εσωτερική καταστολή ή εξωτερική επίθεση, αλλά ως προς την πιθανότητα για το πού θα συμβεί αυτό. Με άλλα λόγια, τα όπλα θα ξαναπουληθούν άραγε σε κάποιο άλλο μέρος και, όταν ξαναπουληθούν, θα υπάρξει άραγε μεγάλη πιθανότητα εσωτερικής καταστολής ή εξωτερικής επίθεσης;
<P>
Είναι πιθανότατα εξαιρετικά δύσκολο να αντιμετωπιστεί αυτό, αν δεν στηριχθεί στη βάση της παροχής διακριτικότητας στο κράτος που θα εκτελούσε αρχικά την παραγγελία εξαγωγής. Ωστόσο, μπορεί ενδεχομένως να υπάρξει κάποια διευκόλυνση για μία ανταλλαγή απόψεων στο θέμα αυτό, ώστε να παρέχονται πάντοτε σε όλα τα κράτη μέλη της Ευρωπαϊκής Ένωσης όσο το δυνατόν πληρέστερες πληροφορίες. Μπορεί ενδεχομένως να πρέπει να εγγραφεί στον κώδικα μία υποχρέωση ότι, όπου ένα κράτος μέλος πιστεύει ότι υπάρχει μια συνέχιση στο εμπόριο όπλων, η πληροφορία αυτή θα πρέπει να καθίσταται διαθέσιμη στα κράτη μέλη της Ευρωπαϊκής Ένωσης.

<SPEAKER ID=225 LANGUAGE="EN" NAME="Crawley">
Χαιρετίζω και εγώ την πρόταση της βρετανικής Προεδρίας για την εκ μέρους της ΕΕ θέσπιση ενός κώδικα συμπεριφοράς σχετικά με το εμπόριο όπλων. Είναι η λογική εξέλιξη και η συνέχιση της νέας ηθικής εξωτερικής πολιτικής του Ηνωμένου Βασιλείου και, παρ' όλο που τίποτα δεν είναι ποτέ αρκετά καλό για τους Πράσινους, θα ήθελα ο Προεδρεύων του Συμβουλίου να γνωρίζει ότι η πλειοψηφία των μελών του Σώματος αυτού πιστεύει ότι αυτό είναι ένα πολύ σοβαρό και ιστορικό πρώτο βήμα.
<P>
Θέλω να γνωρίζω αν η Προεδρία θα μεταφέρει στην τρόικα την προθυμία που τρέφει το Σώμα αυτό προς τη διαβούλευση, ότι είναι σε θέση να ακολουθήσει τις κατευθυντήριες γραμμές, ότι είναι σε θέση να δει πού αναπτύσσεται η καλύτερη πρακτική, καθώς ο κώδικας εξελίσσεται κατά τη διάρκεια του χρόνου. Το Σώμα αυτό μπορεί να θελήσει κάποια στιγμή να καθιερώσει μία ετήσια συζήτηση σχετικά με τον κώδικα. Θα μπορούσε ο Προεδρεύων του Συμβουλίου να μας διαβεβαιώσει ότι θα μεταφερθεί η προθυμία μας αυτή στην τρόικα;

<SPEAKER ID=226 LANGUAGE="EN" NAME="Henderson">
Είμαι ευγνώμων προς το αξιότιμο μέλος του Κοινοβουλίου για την αναγνώρισή της ότι η γενική προώθηση του προταθέντος κώδικα θα υποστηριχθεί ευρέως από όλες τις πολιτικές πτέρυγες του Κοινοβουλίου. Αυτό αντικατοπτρίζει μια πολύ πρακτική κατανόηση μερικών από τα πολύ δύσκολα ζητήματα. Εγώ ο ίδιος είμαι ενήμερος αυτών, γιατί ένα πολύ μεγάλο εργοστάσιο κατασκευής αρμάτων βρίσκεται στην άκρη της παλαιάς εκλογικής μου περιφέρειας, στο Newcastle-upon-Tyne στη Βόρεια Αγγλία. Τα άτομα που εργάζονται στο εργοστάσιο αυτό και οι υπεργολάβοι έχουν επίγνωση αυτού του πολύ δύσκολου προβλήματος. Η άποψή τους για την εξωτερική πολιτική είναι τόσο ηθική όσο οποιουδήποτε άλλου, αλλά αυτό που διακυβεύεται είναι οι θέσεις εργασίας τους.
<P>
Πάντοτε πίστευα ότι άτομα σαν αυτά και σε άλλες παρόμοιες θέσεις θα ήταν προετοιμασμένα να κάνουν θυσίες, να ψάξουν για διαφοροποίηση, αν γνωρίζουν ότι οι προσπάθειές τους δεν πρόκειται να υπονομευθούν από άλλους. Σ' αυτό το σημείο, από μία πρακτική άποψη, ο κώδικας είναι εξαιρετικά επιθυμητός. Εύχομαι αυτοί από το Σώμα που έχουν αμφιβολίες να αναγνωρίσουν τη σπουδαιότητα του θέματος αυτού. Μπορώ να διαβεβαιώσω την αξιότιμη βουλευτή ότι θα επανέλθω στο θέμα που έθεσε, γιατί πιστεύω ότι είναι ένα σημαντικό ζήτημα που θα πρέπει να εξεταστεί ευρέως.

<SPEAKER ID=227 NAME="Πρόεδρος">
Ερώτηση αριθ. 14 του κ. Mark Watts (Η-0022/98):
<P>
Θέμα: Σφαγή αρνιών στη Γαλλία επ' ευκαιρία της εορτής Eid-El-Kabir
<P>
Υπό το πρίσμα προηγουμένων παραβιάσεων της κοινοτικής νομοθεσίας και ιδιαίτερα τον Απρίλιο του 1997, όταν η μαζική τελετουργική σφαγή αρνιών στη Γαλλία επ' ευκαιρία της εορτής Eid-El-Kabir προκάλεσε τεράστια φρίκη στο κοινό, τι προσπάθειες θα καταβάλει το Συμβούλιο ώστε να μην επιτραπούν περαιτέρω παραβιάσεις κατά το τρέχον έτος ή στη συνέχεια;

<SPEAKER ID=228 NAME="Henderson">
Το Συμβούλιο δεν γνωρίζει τα γεγονότα που αναφέρονται στην ερώτηση του αξιότιμου βουλευτή. Ωστόσο, θα εκμεταλλευτεί την ευκαιρία αυτή για να τονίσει ότι αφορά πρωτίστως το ενδιαφερόμενο κράτος μέλος να εξασφαλίσει τη συμμόρφωση με την κοινοτική νομοθεσία στο έδαφός του και, όπου αρμόζει, η Επιτροπή πρέπει να λάβει, σύμφωνα με το άρθρο 155 της Συνθήκης, τα απαραίτητα μέτρα για να εξασφαλίσει ότι οποιεσδήποτε παραβιάσεις της νομοθεσίας αυτής τιμωρούνται δεόντως.
<P>
Όπως το αξιότιμο μέλος αναμφίβολα θα συμπεράνει από τις παρατηρήσεις αυτές, πρόκειται για μία ερώτηση η οποία σαφώς εμπίπτει στην αρμοδιότητα της Επιτροπής και όχι πρωτίστως του Συμβουλίου.

<SPEAKER ID=229 LANGUAGE="EN" NAME="Watts">
Ευχαριστώ τον Προεδρεύοντα του Συμβουλίου για την πολύ χρήσιμη απάντησή του. Γνωρίζω ότι η Προεδρία συμμερίζεται την ανησυχία μου για την ευεξία των ζώων, αλλά αναγνωρίζω το δίλημμά της, ότι δηλαδή λειτουργεί όπως το Συμβούλιο, ενώ η Επιτροπή είναι ο θεματοφύλακας των Συνθηκών. Παρόλα αυτά, θα προσκαλέσω το Συμβούλιο να ενημερωθεί για αυτήν την αποτρόπαια πράξη που συνέβη πέρυσι. Φοβούμαστε ότι θα συμβεί εκ νέου στις 7 Απριλίου, παρόλο που ο ίδιος ο Επίτροπος πληροφόρησε το Σώμα ότι οι παραβιάσεις που έλαβαν χώρα πέρυσι ήταν κατά παράβαση των κανονισμών και υποσχέθηκε να δράσει. Μέχρι τώρα δεν το έκανε. Παρακαλώ τον Προεδρεύοντα του Συμβουλίου να καταβάλει κάθε δυνατή προσπάθεια για να ασκήσει πίεση στον Επίτροπο προκειμένου να εκτελέσει το καθήκον του.

<SPEAKER ID=230 LANGUAGE="EN" NAME="Henderson">
Kύριε Πρόεδρε, μετά τις ευγενικές σας παρατηρήσεις και τις επιπλέον ευγενικές παρατηρήσεις του αξιότιμου μέλους του Κοινοβουλίου, την επόμενη φορά που θα βρίσκομαι στο Στρασβούργο πρόκειται να κάνω ένα μάλλον μεγάλο τραπέζι. Αλλά ό, τι το καλύτερο, υποθέτω, για το εμπόριο εστιάσεως σε αυτήν την όμορφη πόλη και τα εξαίρετα εστιατόριά της.
<P>
Πιστεύω ότι υπάρχει ήδη επίγνωση του θέματος αυτού που μου έθεσε σήμερα το απόγευμα, και βάσει των πληροφοριών αυτών θα είναι δυνατόν να υπάρξει δράση.

<SPEAKER ID=231 LANGUAGE="EN" NAME="Ford">
Με μεγάλη μου χαρά θα δειπνήσω με τον κύριο Henderson. Δεν είμαι τόσο σίγουρος ότι ο κύριος Watts θα θέλει να δειπνήσει μαζί μου μετά τον συμπληρωματικό μου λόγο.
<P>
Ενώ βεβαίως είμαστε ενάντιοι σε οποιαδήποτε μορφή άσκοπης βίας κατά των ζώων, καλωσορίζω την προσοχή που επιδεικνύει ο Προεδρεύων του Συμβουλίου στο θέμα αυτό. Ο Υπουργός γνωρίζει καλά ότι ένα μεγάλο μέρος της δημόσιας κατακραυγής στο Ηνωμένο Βασίλειο κατά τα ζητήματα αυτού του είδους είναι μία τεχνητή αγανάκτηση που κατασκευάζεται από τις ομάδες της Ακρας Δεξιάς.
<P>
Πέρυσι στη Γαλλία υπήρξαν προβλήματα ως προς το φεστιβάλ αυτό αλλά σε μεγάλο βαθμό τα είχαν μεγαλοποιήσει άτομα όπως αυτά που πρόσκεινται στο Εθνικό Μέτωπο του Jean-Marie Le Pen, ένα άτομο που ανησυχεί περισσότερο για την ευεξία των ζώων παρά για τον θάνατο 6.000.000 Εβραίων κατά το Δεύτερο Παγκόσμιο Πόλεμο. Γι' αυτό τον παρακαλώ να προχωρήσει με προσοχή. Ναι, πρέπει να εξασφαλίσουμε ότι τα ζητήματα αυτά πρέπει να αντιμετωπιστούν, αλλά ας μην επιτρέψουμε να χρησιμοποιηθούν από πολιτικά κόμματα δημοκρατικώς απαράδεκτα, ως δικαιολογία προκειμένου να πληγούν οι μετανάστατες.

<SPEAKER ID=232 LANGUAGE="EN" NAME="Henderson">
Ευχαριστώ το αξιότιμο μέλος για τη συμβολή του. Το μόνο που μπορώ να του πω είναι ότι, την επόμενη φορά που θα δειπνήσουμε μαζί, γνωρίζω ένα θέμα που δεν θα συζητήσουμε, αν πρόκειται να διχάσει σε τέτοιο τρομερό βαθμό καλούς συναδέλφους.

<SPEAKER ID=233 LANGUAGE="EN" NAME="Elliott">
Αυτό είναι ένα πολύ δύσκολο ζήτημα, γιατί φέρνει σε σύγκρουση το ενδιαφέρον για την ευεξία των ζώων και την ανάγκη σεβασμού των θρησκευτικών απόψεων των εθνοτικών μειονοτήτων. Αλλά πρέπει να υπάρξει κάπου ένα όριο. Θα ζητούσα από τον Προεδρεύοντα του Συμβουλίου να μας διαβεβαιώσει ότι το Συμβούλιο, έχοντας υπόψη του τα όσα συμφωνήθηκαν σε ένα νέο άρθρο της Συνθήκης του Αμστερνταμ σχετικά με τον σεβασμό της ευεξίας των ζώων, θα καταστήσει σαφές ότι, αν οι μειονοτικές ομάδες αναμένουν ότι θα πρέπει να σεβόμαστε τα θρησκευτικά τους δικαιώματα -και βεβαίως θα πρέπει - τότε οι απόψεις εκείνων που υποστηρίζουν ότι η εσκεμμένη βία κατά των ζώων είναι ηθικά προσβλητική και απαράδεκτη, θα πρέπει επίσης να γίνουν σεβαστές.
<P>
Ήταν πολύ ενθαρρυντικό το γεγονός ότι είχαμε μαζί μας τον βρετανό υπουργό αρμόδιο για την ευεξία των ζώων, τον κ. Elliot Morley, εδώ τον περασμένο μήνα στην Διαπαραταξιακή Ομάδα για την Ευεξία των Ζώων και ότι ακούσαμε τις θετικές απόψεις που εξέφρασε σχετικά με τις πρωτοβουλίες που θα αναλάβει η βρετανική Προεδρία. Γι' αυτό ελπίζω σε μια θετική αντίδραση.

<SPEAKER ID=234 LANGUAGE="EN" NAME="Henderson">
Επισημαίνω στο αξιότιμο μέλος του Κοινοβουλίου ότι η Συνθήκη του Αμστερνταμ δεν έχει ακόμη τεθεί σε ισχύ, αλλά η Συνθήκη πράγματι - όπως πολύ σωστά αναφέρει - περιλαμβάνει την ανάληψη δέσμευσης για τη βελτίωση της ευεξίας των ζώων. Η Συνθήκη περιλαμβάνει επίσης μια διάταξη για την αναγνώριση της πολιτιστικής κληρονομιάς.
<P>
Για τη λήψη απόφασης σχετικά με τη νομοθεσία για τέτοια ζητήματα, πρέπει να επιτευχθεί ισορροπία σε αρκετά ζητήματα. Αλλά μόλις επιτευχθεί η ισορροπία αυτή και μόλις η νομοθετική θέση καταστεί σαφής, τότε καθίσταται επιβεβλημένο για όλους εμάς να εξασφαλίσουμε ότι ο νόμος τηρείται. Η Επιτροπή έχει να διαδραμματίσει έναν σημαντικό ρόλο σχετικά με το ευρωπαϊκό δίκαιο ως προς το ζήτημα αυτό.

<SPEAKER ID=235 NAME="Πρόεδρος">
Ερώτηση αριθ. 15 του κ. Jaime Valdivielso de Cuι (Η-0026/98):
<P>
Θέμα: Προστασία του καταναλωτή
<P>
Δεδομένου ότι η Βρετανική Προεδρία ανήγγειλε ότι η προστασία του καταναλωτή θα αποτελέσει μια από τις προτεραιότητές της, μπορεί το Συμβούλιο να διευκρινίσει ποια μέτρα θα προταθούν και προς ποια κατεύθυνση θα προσανατολίζονται;

<SPEAKER ID=236 NAME="Henderson">
Η Προεδρία έχει τρεις βασικές προτεραιότητες για το Συμβούλιο Καταναλωτών: την Οδηγία σχετικά με τις εγγυήσεις για τους καταναλωτές, μία περισσότερο αποτελεσματική επιβολή της ισχύουσας προστασίας των καταναλωτών και βελτιώσεις στο ευρωπαϊκό σύστημα παρακολούθησης οικιακών ατυχημάτων και ατυχημάτων κατά τις δραστηριότητες αναψυχής. Η πρόοδος στους τομείς αυτούς θα βοηθήσει τους καταναλωτές σε όλες τις χώρες.
<P>
Πρώτον, η Οδηγία σχετικά με τις εγγυήσεις για τους καταναλωτές θα παρέχει βασικά δικαιώματα στους καταναλωτές που έρχονται αντιμέτωποι με ελαττωματικά αγαθά. Τα μέσα επανόρθωσης που παρέχει η οδηγία - επιδιόρθωση, αντικατάσταση, μείωση της τιμής, επιστροφή χρημάτων - γίνονται εύκολα κατανοητά. Τα άτομα πρέπει να κατανοούν τα δικαιώματά τους, αν πρόκειται να τα ασκούν. Κατ' αυτόν τον τρόπο, οι καταναλωτές θα πρέπει να είναι σε θέση να εκμεταλλευτούν στο έπακρο την ενιαία αγορά, όπως οι επιχειρήσεις. Σε ορισμένες χώρες, τα δικαιώματα των καταναλωτών θα βελτιωθούν χάρη στην οδηγία αυτή. Στις υπόλοιπες χώρες θα παραμείνουν τα ισχύοντα υψηλά επίπεδα προστασίας. Αναμένουμε την πρώτη ανάγνωση της οδηγίας από το Ευρωπαϊκό Κοινοβούλιο και αποσκοπούμε σε μια κοινή θέση στο Συμβούλιο Καταναλωτών τον Απρίλιο.
<P>
Δεν υπάρχει λόγος ύπαρξης κανόνων προστασίας για τον καταναλωτή, αν αυτοί δεν εφαρμόζονται και δεν επιβάλλονται σωστά. Θέλουμε το Συμβούλιο Καταναλωτών τον Απρίλιο να εξετάσει αυτό το θέμα βάσει πρότασης της Επιτροπής. Για παράδειγμα, οι μηχανισμοί για τη συμμετοχή των κρατών μελών στην καλύτερη πρακτική θα πρέπει να καθιστούν ευκολότερη την ανάληψη δράσης κατά της εμπορικής απάτης και τον εντοπισμό επικίνδυνων προϊόντων.
<P>
Ο τρίτος μας στόχος είναι η βελτίωση του ευρωπαϊκού συστήματος παρακολούθησης οικιακών ατυχημάτων και ατυχημάτων κατά τις δραστηριότητες αναψυχής. Αυτό χρησιμοποιείται για τη συλλογή στοιχείων για τα ατυχήματα, στα οποία θα στηριχθεί η πολιτική υγείας και ασφάλειας. Η εφαρμογή του σε ευρωπαϊκή κλίμακα προϋποθέτει ένα μεγαλύτερο δείγμα πληθυσμού και περισσότερα χρήσιμα στοιχεία. Αναλαμβάνουμε την υποχρέωση να εξασφαλίσουμε τη συνέχιση του συστήματος και να το βελτιώσουμε, οικοδομώντας πάνω στην καλύτερη ισχύουσα εθνική πρακτική. Ελπίζω ότι μπορούμε να υπολογίζουμε στη στήριξη του Ευρωπαϊκού Κοινοβουλίου για την επίτευξη των στόχων αυτών.

<SPEAKER ID=237 LANGUAGE="ES" NAME="Valdivielso de Cuι">
Κύριε Προεδρεύοντα του Συμβουλίου, μου φάνηκε ενδιαφέρον το πλαίσιο στο οποίο αναπτύξατε το τι μπορεί να συνιστά δικαίωμα ή μέτρο σχετικά με τους καταναλωτές όσον αφορά τις εγγυήσεις, τα βασικά δικαιώματα, τη νομοθεσία, τη βελτίωση του συστήματος και το Συμβούλιο των Καταναλωτών. Αλλά θα μπορούσατε να διευκρινίσετε ποια συγκεκριμένα μέτρα σκέφτεται να λάβει η βρετανική Προεδρία υπέρ των καταναλωτών;

<SPEAKER ID=238 LANGUAGE="EN" NAME="Henderson">
Ευχαριστώ ιδιαίτερα το αξιότιμο μέλος του Κοινοβουλίου για την ερώτησή του, αλλά πρέπει να πω ότι δεν παραδέχομαι την ενοχή μου ως προς τον ισχυρισμό του. Υπάρχει ένα πολύ θετικό πρόγραμμα εργασιών. Βεβαίως, το πρόγραμμα του Συμβουλίου Καταναλωτών τον Απρίλιο είναι πολύ φορτωμένο.
<P>
Ο κοινός άξονας όλων των προτάσεων είναι ότι θα πρέπει να υπάρχει ένα ελάχιστο όριο προτύπων. Αυτό δεν εμποδίζει οποιοδήποτε κράτος μέλος να αποφασίσει ότι θέλει να έχει καλύτερα πρότυπα. Πρέπει να υπάρξει διακριτικότητα σε μερικά από αυτά τα θέματα. Το σημαντικό είναι να υπάρξει πρόοδος και βελτίωση σε ελάχιστο όριο προτύπων, ώστε όλοι οι Ευρωπαίοι πολίτες σε ολόκληρη την Ευρωπαϊκή Ένωση να μπορούν να ωφεληθούν από την ενιαία αγορά, όπως οι επιχειρήσεις. Αυτή είναι μία πολύ σημαντική αρχή και πιστεύω ότι αυτή πρόκειται να λάβει ευρεία υποστήριξη από τους καταναλωτές και τους πολίτες σε ολόκληρη την Ευρωπαϊκή Ένωση.

<SPEAKER ID=239 NAME="Πρόεδρος">
Δεδομένου ότι αναφέρονται στο ίδιο θέμα, οι ερωτήσεις αριθ. 16, 17 και 18 θα εξεταστούν από κοινού:
<P>
Ερώτηση αριθ. 16 του κ. Sφren Wibe (H-0029/98):
<P>
Θέμα: Η παύση των αφορολόγητων πωλήσεων και η απασχόληση
<P>
Η πώληση αφορολόγητων προϊόντων σε συνάρτηση με τα ταξίδια μεταξύ των κρατών μελών της ΕΕ θα καταργηθεί το 1999. Σύμφωνα με μία ανάλυση, η κατάργηση αυτή θα έχει ως αποτέλεσμα την απώλεια πολλών θέσεων εργασίας, συνολικά 50.000 περίπου σε ολόκληρη την ΕΕ.
<P>
Έχει άραγε συζητήσει το Συμβούλιο το θέμα αυτό και μήπως προτίθεται να αναλάβει κάποια σχετική πρωτοβουλία; Μπορεί π.χ. το Συμβούλιο να εξετάσει το ενδεχόμενο να προβλεφθεί εξαίρεση για την πώληση αφορολόγητων προϊόντων στα φέριμποτ, ή, ακόμα καλύτερα, μήπως θα μπορούσε το Συμβούλιο να αναθεωρήσει ολόκληρη την απόφαση; Ερώτηση αριθ. 17 του κ. Jan Anderson (Η-0062/98):
<P>
Θέμα: Πωλήσεις αφορολόγητων ειδών
<P>
Το Συμβούλιο των Υπουργών αποφάσισε την κατάργηση των πωλήσεων αφορολόγητων ειδών το 1999. Υποσχέθηκε παράλληλα να αναθέσει την εκπόνηση μελέτης για την ανάλυση των επιπτώσεων της εν λόγω απόφασης στην απασχόληση. Ωστόσο, τέτοια μελέτη δεν έχει εκπονηθεί.
<P>
Προτίθεται το Συμβούλιο να μεριμνήσει ώστε η υποσχεθείσα ανάλυση επιπτώσεων να πραγματοποιηθεί πριν τεθεί σε ισχύ η απόφαση για την κατάργηση των πωλήσεων αφορολόγητων ειδών; Ερώτηση αριθ. 18 του κ. Pat Gallagher (Η-0157/98):
<P>
Θέμα: Απώλεια θέσεων εργασίας λόγω αυξήσεων στους έμμεσους φόρους
<P>
Εκπρόσωποι των εργαζομένων στον τομέα των αφορολόγητων ειδών υποστηρίζουν ότι κινδυνεύει ένας σημαντικός αριθμός θέσεων εργασίας, περί τις 140.000, εάν πραγματοποιηθεί η προγραμματιζόμενη κατάργηση αυτού του εμπορίου, και εξέφρασαν τη σχετική ανησυχία τους στους ευρωβουλευτές κατά τη διαδήλωση των Βρυξελλών τον παρελθόντα Δεκέμβριο.
<P>
Καθώς η Επιτροπή συνεχίζει να αμφισβητεί το έγκυρο αυτών των ισχυρισμών και σε μια εποχή όπου η ανεργία αποτελεί προτεραιότητα ανά την Ευρωπαϊκή Ένωση, θα μπορούσε το Συμβούλιο να ανακοινώσει τί μέτρα λαμβάνει για να υπολογίσει τον αριθμό των θέσεων εργασίας που διακυβεύονται και να εκτιμήσει ποια θα μπορούσαν να είναι τα πιθανά μέτρα επανόρθωσης;
<SPEAKER ID=240 NAME="Henderson">
Όπως γνωρίζουν τα αξιότιμα μέλη του Κοινοβουλίου, όταν το Συμβούλιο ενέκρινε οδηγίες που καταργούσαν τα φορολογικά σύνορα από την 1η Ιανουαρίου του 1993, αποφάσισε να θέσει τέλος στις πωλήσεις αφορολογήτων και αδασμολόγητων ειδών για τους επιβάτες που ταξιδεύουν στο εσωτερικό της Ευρωπαϊκής Κοινότητας, γιατί η διατήρηση τέτοιων πωλήσεων θα ήταν ασυμβίβαστη προς μια εσωτερική αγορά χωρίς σύνορα. Γνωρίζοντας ότι η απόφαση αυτή θα απαιτήσει μεγάλες αλλαγές στους σχετικούς τομείς, το Συμβούλιο προέβλεψε μια μακρά περίοδο προσαρμογής, από την 1η Ιανουαρίου του 1993 έως την 30ή Ιουνίου του 1999, κατά τη διάρκεια της οποίας οι πωλήσεις αφορολόγητων και αδασμολόγητων ειδών για όσους ταξιδεύουν στο εσωτερικό της Ευρωπαϊκής Κοινότητας θα μπορούσαν να διατηρηθούν. Το Συμβούλιο επί του παρόντος δεν σχεδιάζει να αναθεωρήσει την απόφασή του.
<P>
Οι επιπτώσεις στις θέσεις εργασίας από την κατάργηση των πωλήσεων αφορολόγητων ειδών στο εσωτερικό της ΕΕ είναι δύσκολο να εκτιμηθούν με ακρίβεια και εν μέρει εξαρτώνται από τη φύση του καθεστώτος που θα επιβληθεί στη συνέχεια. Ορισμένες εκτιμήσεις πιθανότατα διογκώνουν τις επιπτώσεις. Όποια και αν είναι η φύση του επακόλουθου καθεστώτος, οι φορείς λειτουργίας θα είναι ακόμη σε θέση να πραγματοποιούν πωλήσεις στη βάση καταβολής δασμών και φόρων.

<SPEAKER ID=241 LANGUAGE="SV" NAME="Wibe">
Ευχαριστώ τον κ. Henderson για την απάντηση. Είναι βέβαια απολύτως σωστό ότι η κατάργηση των πωλήσεων αφορολόγητων ειδών είναι ένα βήμα προς τη δημιουργία της ενιαίας αγοράς, αλλά η ενιαία αγορά δημιουργείται βέβαια για να αποφέρει οικονομικά πλειονεκτήματα. Ό, τι και αν λέμε, η ύπαρξη ή όχι των πωλήσεων αφορολόγητων ειδών έχει παρόλα αυτά πολύ λίγη σχέση με οικονομικά πλεονεκτήματα.
<P>
Αν καταργήσουμε τις πωλήσεις αφορολογήτων ειδών, θα έχουμε κατ' αρχάς δαπάνες υπό μορφήν 50.000 έως 100.000 απωλεσθεισών θέσεων εργασίας. Δεύτερον, θα κλείσουν μία σειρά γραμμών οχηματαγωγών πλοίων, μεταξύ άλλων μία που πηγαίνει μεταξύ Φινλανδίας και Σουηδίας και αφορά τον δήμο μου, γεγονός το οποίο με τη σειρά του έχει επιπτώσεις στον τουρισμό των δύο χωρών. Από πλευράς εσόδων προκύπτουν κάποια αόριστα οικονομικά οφέλη, που ίσως ανέρχονται στο ένα εκατοστό ή ένα χιλιοστό του εκατοστού του ΑΕΠ.
<P>
Θα ήθελα να ρωτήσω τον κ. Henderson το εξής: αξίζει πραγματικά για χάρη αυτού του μικρού κέρδους να εξωθήσουμε αφενός τόσο πολλούς ανθρώπους στην ανεργία και αφετέρου να προκαλέσουμε ένα μεγάλο μέρος του πληθυσμού της Ένωσης;

<SPEAKER ID=242 LANGUAGE="EN" NAME="Henderson">
Ευχαριστώ τον κ. Wibe για την ερώτησή του, αλλά στην πραγματικότητα δεν εισάγει νέες πληροφορίες. Τα θέματα αυτά συζητήθηκαν ενδελεχώς στις αρχές της δεκαετίας του 1990, όταν πραγματοποιήθηκε η σχετική συζήτηση. Δεν μπορώ πραγματικά να προσθέσω τίποτα περισσότερο στη συζήτηση από αυτά που θυμάμαι ότι είχα ακούσει τότε και που χωρίς αμφιβολία είχε ακούσει επίσης το αξιότιμο μέλος.

<SPEAKER ID=243 LANGUAGE="SV" NAME="Andersson">
Ευχαριστώ, κύριε Πρόεδρε του Συμβουλίου. Εφόσον στις διάφορες χώρες της ΕΕ το ύψος των ειδικών φόρων κατανάλωσης επί των αλκοολούχων ποτών, του καπνού και των αρωμάτων διαφέρει, διερωτώμαι αν μπορείτε να μου πείτε πού θα καταβληθεί ο ειδικός φόρος όταν ένα πλοίο κινείται μεταξύ δύο ή τριών χωρών. Θα γίνει αυτό στη χώρα που έχει τον υψηλότερο φόρο ή στη χώρα που έχει τον χαμηλότερο φόρο; Ή μήπως θα μπορεί ακόμη και να αγοράσει κανείς είδη σε μία τρίτη χώρα εντός της ΕΕ και να πληρώσει φόρο στη χώρα που έχει τον χαμηλότερο φόρο; Αν έτσι έχουν τα πράγματα, δεν υπάρχει μήπως τότε κίνδυνος φορολογικού ντάμπινγκ και, εν τοιαύτη περιπτώσει, η εξέλιξη αυτή είναι επιθυμητή;
<P>
Ακουσα εχθές τον κ. John Prescott. Είπε ότι υπό την ιδιότητα του πρώην ναυτικού ήταν ανήσυχος για τις επιπτώσεις που θα έχει η κατάργηση των πωλήσεων αφορολογήτων ειδών. Εξ αφορμής αυτού, θα ήθελα να θέσω την εξής ερώτηση: δεν είναι λογικό να διερευνηθούν οι επιπτώσεις στον τομέα της απασχόλησης και στον φορολογικό τομέα ώστε πραγματικά να γνωρίζουμε τι θα συμβεί πριν τεθεί σε ισχύ η απόφαση;

<SPEAKER ID=244 LANGUAGE="EN" NAME="Henderson">
Ο κ. Anderson, όπως ο κ. Wibe, μου ζητεί να ασχοληθώ με τα ζητήματα που είχαν όλα πολύ καλά προβληθεί όταν τα θέματα αυτά συζήτηθηκαν για πρώτη φορά, στις αρχές της δεκαετίας του 1990. Δεν υπάρχει καμία πρόθεση τη στιγμή αυτή από μέρους του Συμβουλίου να επανεξεταστούν τα θέματα αυτά.
<P>
Σχετικά με την ερώτηση για τη φορολογία, ναι, υπάρχουν, όπως γνωρίζει το αξιότιμο μέλος του Κοινοβουλίου, διαφορετικά επίπεδα ειδικών φόρων κατανάλωσης σε διάφορες χώρες της Ευρωπαϊκής Ένωσης. Η απάντηση, από θεωρητική άποψη, είναι ότι ο οφειλόμενος φόρος αρμόζει θα πρέπει να καταβάλλεται με την αγορά του προϊόντος. Αναμφίβολα θα υπάρχουν βιβλία και ακόμα περισσότερες καταχωρίσεις του Υπουργείου Οικονομικών και του εμπορικού δικαίου για τους ορισμούς αυτούς

<SPEAKER ID=245 LANGUAGE="EN" NAME="Gallagher">
Κατ' αρχάς, θα ήθελα να πω ότι έχω απογοητευτεί σε πολύ μεγάλο βαθμό από την απάντηση του Προεδρεύοντα του Συμβουλίου, που εξακολουθεί να λέει ότι αυτό δεν πρόκειται να επανεξεταστεί. Πιστεύω ότι μια νέα Προεδρία που αρχίζει τη θητεία της - μια νέα κυβέρνηση - θα πρέπει τουλάχιστον να το εξετάσει. Αναφέρθηκε στις μεγάλες αλλαγές, τη μεγάλη περιόδο παρέκκλισης λόγων των αλλαγών αυτών. Θα πρέπει να θυμηθεί επίσης ότι κατά τη διάρκεια των χρόνων δόθηκαν δεσμεύσεις ότι επρόκειτο να εκπονηθεί μελέτη. Είναι αρκετά ανησυχητικό το γεγονός ότι ο Προεδρεύων του Συμβουλίου δεν είναι σε θέση να μας δώσει μια ξεκάθαρη άποψη των επιπτώσεων που αυτό μπορεί να έχει. Τούτο δεν με εκπλήσσει. Δεν πιστεύω ότι οποιοσδήποτε πολιτικός ή Προεδρεύων του Συμβουλίου θα ήταν σε θέση να το κάνει αυτό χωρίς μελέτη. Μας έχει δοθεί αυτή η δέσμευση και έχουμε καθήκον έναντι των Ευρωπαίων πολιτών να τους παράσχουμε τη μελέτη αυτή.
<P>
Αλλά τώρα καθίσταται πασιφανές ότι θα προκύψουν σημαντικές δυσκολίες αν προχωρήσει η κατάργηση των πωλήσεων αφορολόγητων ειδών στο εσωτερικό της ΕΕ, που προγραμματίζεται για τα μέσα του 1999. Οι κανόνες για την εφαρμογή και είσπραξη του ΦΠΑ, των ειδικών φόρων κατανάλωσης σε προϊόντα που έχουν πουληθεί και καταναλωθεί, φόρων και δασμών που καταβάλλονται μέσα στα λίγα φέριμποτ που απομένουν στα δρομολόγια στο εσωτερικό της ΕΕ -στα οποία αναφέρθηκε- δεν είναι σαφείς. Απαιτούνται νέες ρυθμίσεις. Ας μας πει ο Προεδρεύων του Συμβουλίου τι ρυθμίσεις απαιτούνται και θα γίνουν ενόψει των αλλαγών αυτών.

<SPEAKER ID=246 LANGUAGE="EN" NAME="Henderson">
Κατανοώ τα έντονα αισθήματα των μελών του Κοινοβουλίου σχετικό με το θέμα αυτό. Αλλά σε τεχνικό επίπεδο, ως προς τον τρόπο που θα παρουσιαστεί ο κανονισμός αυτός -η κοινοποίηση του οποίου έχει ήδη γίνει στα κράτη μέλη - θα είναι δυνατόν να ανακαλύψει κανείς τις λεπτομέρειες από τα κράτη μέλη και όχι από μένα.
<P>
Η Προεδρία δεν προτίθεται καθόλου να επανεξετάσει το ζήτημα αυτό. Αρκετές νέες κυβερνήσεις έχουν εκλεγεί σε ολόκληρη την Ευρωπαϊκή Ένωση τους τελευταίους μήνες. Θα είναι ανοιχτή η δυνατότητα σε οποιαδήποτε νέα κυβέρνηση να θέσει το θέμα ενώπιον του Συμβουλίου Υπουργών. Θα εναπόκειται στο Συμβούλιο το είδος της απάντησης που θα πρέπει να δοθεί.

<SPEAKER ID=247 LANGUAGE="SV" NAME="Sjφstedt">
Τα έσοδα από τα αφορολόγητα είδη είναι πολύ μεγάλης σημασίας για την κυκλοφορία των οχηματαγωγών πλοίων μεταξύ Σουηδίας και Φινλανδίας στη Βαλτική θάλασσα. Βορείως της περιοχής της Στοκχόλμης -η Στοκχόλμη βρίσκεται στην Νότια Σουηδία, μπορούμε να πούμε - υπάρχει μόνο μία τακτική διασύνδεση με οχηματαγωγά πλοία. Αυτή πηγαίνει μεταξύ της όμορφης πόλης Umeε στη Σουηδία και της πόλης Vasa στη Φινλανδία. Είναι πολύ αβέβαιο αν αυτή η κυκλοφορία με οχηματαγωγά πλοία θα επιβιώσει αν ανασταλούν οι πωλήσεις των αφορολόγητων ειδών. Αυτό θα συνεπάγετο τότε ότι η κυκλοφορία των βαρέων φορτηγών αυτοκινήτων που ακολουθεί αυτή τη διαδρομή, πρέπει να διανύσει εκατοντάδες χιλιόμετρα επιπλέον, με μεγάλο οικονομικό και οικολογικό κόστος για αυτή την περιοχή στη Βόρεια Σουηδία και τη Φινλανδία. Εκτός αυτού, θα διερρηγνύοντο παλαιοί ιστορικοί δεσμοί μεταξύ αυτών των περιοχών. Επιπλέον, δίνεται οικονομική ενίσχυση στο πλαίσιο του Interreg για τη συνεργασία μεταξύ αυτών των περιφερειών στη Σουηδία και τη Φινλανδία.
<P>
Η ερώτησή μου είναι: έχει το Συμβούλιο κάποια αντίρρηση στο να περέμβει το σουηδικό και το φινλανδικό κράτος και να δώσει άμεση κρατική ενίσχυση για να διατηρηθεί αυτή η κυκλοφορία, αν δεν μπορεί να επιβιώσει όταν καταργηθούν οι πωλήσεις αφορολογήτων ειδών;

<SPEAKER ID=248 LANGUAGE="EN" NAME="Henderson">
Μπορώ να πώ στο αξιότιμο μέλος του Κοινοβουλίου ότι θα εναπόκειται στους φορείς να αποφασίσουν αν κρίνουν απαραίτητη ή όχι μία επιδότηση. Τότε θα αφορά τη φιλανδική ή τη σουηδική κυβέρνηση να αποφασίσει αν μια επιδότηση θα πρέπει να τους δοθεί, και στη συνέχεια θα αφορά την Επιτροπή να αποφασίσει αν η επιδότηση είναι ή όχι σύμφωνη προς τους κανόνες της Ευρωπαϊκής Ένωσης.

<SPEAKER ID=249 LANGUAGE="SV" NAME="Carlsson">
Αυτό ήταν πραγματικά ωραίο! Στη Σουηδία οι σοσιαλδημοκράτες αγαπούν τις αυξήσεις της φορολογίας τόσο επί της εργασίας όσο και επί των οινοπνευματωδών. Γι' αυτό εκπλήσσομαι λίγο για την επιχειρηματολογία που ακούμε εδώ. Θέλω μόνο να πω το εξής: μείνετε σταθεροί στις θέσεις σας, από πλευράς Συμβουλίου. Δεν θα πρέπει ορισμένοι τομείς να έχουν φορολογικά πλεονεκτήματα, αλλά θα πρέπει να έχουμε ανταγωνισμό επί ίσοις όροις. Δε είναι δυνατόν να προσπαθεί η Ευρώπη να δημιουργήσει νέες θέσεις εργασίας με το να γίνεται στουπί ο κόσμος πάνω σε ένα σωρό οχηματαγωγά πλοία.

<SPEAKER ID=250 LANGUAGE="EN" NAME="Henderson">
Αυτό το εκλαμβάνω μάλλον ως σχόλιο και όχι ως ερώτηση.

<SPEAKER ID=251 LANGUAGE="EN" NAME="Cassidy">
Επιθυμώ να συγχαρώ τον Προεδρεύοντα του Συμβουλίου για τη συντομία με την οποία απαντά σε ερωτήσεις. Μακάρι να ήταν και οι συνάδελφοι τόσο σύντομοι κατά την υποβολή των ερωτήσεών τους. Η ερώτησή μου θα είναι σύντομη.
<P>
Θα είναι ενήμερος σχετικά με την ιδιότητα του Προεδρεύοντα του Συμβουλίου. Πράγματι χρησιμοποίησε τα ίδια τα λόγια που χρησιμοποίησε ο κ.Gordon Brown όταν συμμετείχε στην Οικονομική Επιτροπή: "κάνενα σχέδιο για την επανεξέταση του ζητήματος αυτού», είπε, και εύχομαι η Προεδρία να εμμείνει σε αυτό επί μακρόν.
<P>
Η ερώτησή μου, ωστόσο, έχει σχέση με τη χθεσινή δήλωση του κ.Prescott, που είναι επίσης Προεδρεύων του Συμβουλίου, ότι δηλαδή ανησυχεί για τα καταστήματα αφορολόγητων ειδών και τις επακόλουθες επιπτώσεις της κατάργησής τους. Ποιος ομιλεί για την Προεδρία του Ηνωμένου Βασιλείου, ο κ. Prescott, ο Προεδρεύων του Συμβουλίου σήμερα ή ο Προεδρεύων του Συμβουλίου των Υπουργών των Οικονομικών;

<SPEAKER ID=252 LANGUAGE="EN" NAME="Henderson">
Δεν είμαι σίγουρος ότι οι σύντομες απαντήσεις θα με βοηθήσουν στο μέλλον αν σημαίνει ότι θα λαμβάνω τέτοιου είδους ερωτήσεις. Ομιλώ σήμερα εξ ονόματος της Προεδρίας και σε κάθε περίπτωση όπου υπάρχει μία επίσημη εκδήλωση ο αρμόδιος υπουργός ομιλεί εξ ονόματος της βρετανική Προεδρίας. Η θέση της βρετανικής Προεδρίας καθορίζεται από τη βρετανική κυβέρνηση μέσω των σχέσεών της με άλλους Ευρωπαίους εταίρους, σε όλα τα επίπεδα.

<SPEAKER ID=253 LANGUAGE="SV" NAME="Thors">
Ο συνάδελφός μας κ. Sjφstedt αναφέρθηκε σε μία από τις περισσότερο απειλούμενες γραμμές οχηματαγωγών πλοίων και αναφέρθηκε στην όμορφη πόλη Umeε -ελπίζω να θεωρείς ότι η πόλη Vasa είναι εξίσου όμορφη.
<P>
Θέλω να ρωτήσω το Συμβούλιο εάν ισχύει ότι εντός της Επιτροπής υπάρχει ένας κατάλογος με τις ιδιαιτέρως πληγείσες γραμμές οχηματαγωγών πλοίων. Έχει συζητηθεί ότι το Συμβούλιο θα μπορούσε να θέσει αυτά τα ζητήματα; Εκτός αυτού, θέλω να ρωτήσω τον Πρόεδρο του Συμβουλίου ποια είναι η θέση της Προεδρίας στο να συμπράξει σε μια παράταση, αν και άλλες χώρες θέσουν αυτό το ζήτημα στο ECOFIN; Επί παραδείγματι, η ιρλανδική κυνέρνηση εξέφρασε την επιθυμία να αναλάβει μια τέτοια πρωτοβουλία. Ελπίζω να λάβετε υπόψη σας το γεγονός ότι η κατάσταση έχει αλλάξει σε σχέση με την κατάσταση το 1991, ιδιαίτερα όσον αφορά την ανεργία, κάτι στο οποίο αναφέρθηκε ο κ. Wibe.

<SPEAKER ID=254 LANGUAGE="EN" NAME="Henderson">
Μπορώ να πω στον κ. Thors ότι δεν γνωρίζω κανέναν κατάλογο, αλλά έχουμε μία διαφανή Προεδρία, και αν υπάρχει κατάλογος, με χαρά μου θα τον δω. Χαιρόμαστε πάντοτε να συζητούμε οποιοδήποτε θέμα επιθυμεί να θέσει ένα αρμόδιο μέλος του Κοινοβουλίου.

<SPEAKER ID=255 LANGUAGE="EN" NAME="Corbett">
Λαμβάνοντας υπόψη όσα είπε ο Προεδρεύων νωρίτερα, πρέπει να δηλώσω κάτι ενδιαφέρον, το ότι χθες το βράδυ δείπνησα με τον Προεδρεύοντα του Συμβουλίου. Ελπίζω αυτό να σημαίνει ότι θα λάβω μία ακόμη περισσότερο λεπτομερή απάντηση.
<P>
Ο Προεδρεύων του Συμβουλίου ανέφερε ότι η απόφαση αυτή είχε ληφθεί πριν από μερικά χρόνια, παρέχοντας στους φορείς έξι ή επτά χρόνια για να καταργήσουν τα καταστήματα αφορολόγητων ειδών. Δεν συμφωνεί επομένως ότι είναι αρκετά ανεύθυνη η στάση των καπνοβιομηχανιών και βιομηχανιών αλκοολούχων ποτών, που ασκούν πιέσεις με τον τρόπο τους και ξοδεύουν εκατομμύρια για να επιτύχουν ανατροπή της απόφασης αυτής; Προσπαθούν επίσης να παρακινήσουν τους καταναλωτές να λάβουν μέρος στην εκστρατεία τους.
<P>
Συμφωνεί ότι αν οι κυβερνήσεις έχουν χρήματα να δαπανήσουν, δεν θα έπρεπε να τα χρησιμοποιήσουν ως μια φορολογική έκπτωση για τις καπνοβιομηχανίες και τις βιομηχνίες αλκοολούχων ποτών, ειδικά μία παράλογη φορολογική έκπτωση που είναι μόνο στη διάθεση των τακτικών διεθνών ταξιδιωτών, όπως είμαι εγώ, που ωφελούνται δυσανάλογα; Δεν συμφωνεί ότι αυτή θα ήταν μία τέλεια κατάχρηση δημοσίων πόρων;

<SPEAKER ID=256 LANGUAGE="EN" NAME="Henderson">
Το σαφές συμπέρασμα για μένα είναι να βγάζω άτομα για δείπνο αφού θα έχουν υποβάλει την ερώτησή τους και όχι πριν. Πρέπει να πω στο αξιότιμο μέλος του Κοινοβουλίου ότι, όπως οι συνάδελφοι που έθεσαν τα θέματα κατά την έναρξη της συζήτησης αυτής -μολονότι από διαφορετική σκοπιά-, επανεξετάζει θέματα που είχαν συζητηθεί στις αρχές της δεκαετίας του 1990. Το Συμβούλιο δεν έχει να κάνει κανένα επιπλέον σχόλιο τη στιγμή αυτή.

<SPEAKER ID=257 LANGUAGE="EN" NAME="Watts">
Θα προσπαθήσω να φανώ χρήσιμος στον Προεδρεύοντα του Συμβουλίου, παρέχοντάς του μερικά επιχειρήματα για ποιο λόγο το θέμα αυτό θα πρέπει να επανεξεταστεί. Πρώτον, οι ειδικοί φόροι κατανάλωσης δεν έχουν εναρμονιστεί, σύμφωνα με τις υποσχέσεις. Δεύτερον, ανεξάρτητες μελέτες αποδεικνύουν τώρα ότι θα χαθούν χιλιάδες θέσεις εργασίας σε όλη την Κοινότητα. Τρίτον, η ανεργία είναι τώρα η κορυφαία μας προτεραιότητα, ενώ δεν ήταν το 1991. Παρόλο που αποδέχομαι ότι δεν μπορεί να μεταβάλει τη θέση του Συμβουλίου απόψε, δεν θα μπορούσε όμως απόψε να συμφωνήσει να βρει χώρο στην ημερήσια διάταξη του Συμβουλίου, για να δώσει μία ευκαιρία στους Ιρλανδούς φίλους μας να θέσουν το ζήτημα αυτό ενώπιον του Συμβουλίου με αυτές τις νέες πληροφορίες, ώστε να μπορέσει να επανεξεταστεί το ζήτημα υπό το φως των πληροφοριών αυτών;
<P>
Αν προχώρησει η κατάργηση, τι συμβουλή θα δώσει στις εταιρείες οχηματαγωγών που λειτουργούν στην εκλογική μου περιφέρεια, μεταξύ του Dover και του Calais; Τι φόρους θα εφαρμόσουν; Γαλλικούς φόρους, βρετανικούς φόρους ή διεθνείς φόρους; Το Συμβούλιο οφείλει ακόμα να σκεφθεί πραγματικά την κατάσταση που θα επικρατήσει μετά το 1999. Καλώ τον Προεδρεύοντα του Συμβουλίου να το πράξει, αν μπορεί.

<SPEAKER ID=258 LANGUAGE="EN" NAME="Henderson">
Το αξιότιμο μέλος του Κοινοβουλίου έθεσε πολλά ζητήματα, τα περισσότερα από τα οποία επανέρχονται σε συζητήσεις που έλαβαν χώρα στις αρχές της δεκαετίας του 1990 και έχουν καλυφθεί κατά το παρελθόν από την Προεδρία και έχουν εγκριθεί σχετικές θέσεις.
<P>
Από όσο γνωρίζω, δεν υπήρξε κανένας συσχετισμός στην απόφαση μεταξύ της αλλαγής των κανονισμών σχετικά με τα αφορολόγητα είδη και οποιασδήποτε εξέτασης της φορολογίας. Πρόκειται για δύο διαφορετικά ζητήματα χωρίς καμία σύνδεση μεταξύ τους. Γι' αυτό δεν πιστεύω ότι μπορεί να προβληθεί κάποιο επιχείρημα. Αυτό δεν σημαίνει ότι το ζήτημα των διαφορετικών επιπέδων φορολογίας δεν θα πρέπει να εξεταστεί ως ένα ζήτημα που αξίζει να ληφθεί υπόψη -δεν πρέπει όμως να συνδεθεί με αυτό το συγκεκριμένο ζήτημα. Διαφορετικά κράτη μέλη στην Ευρωπαϊκή Ένωση θα έχουν διαφορετικές απόψεις για τα θέματα της φορολογίας.
<P>
Κάθε κυβέρνηση της Ευρωπαϊκής Ένωσης θα μπορεί να θέσει το ζήτημα στο ECOFIN ή στο Συμβούλιο Γενικών Υποθέσεων, αν τους ενδιαφέρει τόσο. Εναπόκειται στα άλλα μέλη οποιουδήποτε Συμβουλίου να αποφασίσουν για την απάντηση που θα ήταν κατάλληλη τη στιγμή εκείνη και σύμφωνα με τις περιστάσεις κάτω από τις οποίες τέθηκε το ζήτημα. Αλλά μέχρις ότου συμβεί κάτι τέτοιο, μπορώ να πω ότι η Προεδρία δεν έχει την πρόθεση να ανοίξει εκ νέου το ζήτημα αυτό, που πιστεύουμε ότι έχει τακτοποιηθεί.

<SPEAKER ID=259 LANGUAGE="EN" NAME="Macartney">
Κύριε Πρόεδρε, πρόκειται για κάτι που δεν μπορεί να περιμένει. Την επόμενη Δευτέρα με έχουν προσκαλέσει στο Αεροδρόμιο του Aberdeen και αναρωτιόμουν αν ο Προεδρεύων του Συμβουλίου μπορούσε να με συμβουλεύσει ως προς αυτά που θα πω στα άτομα εκεί, ή θα ήθελε να με συνοδεύσει για να τους εξηγήσει τι πρόκειται να συμβεί στη δομή των τιμών τους και στις θέσεις εργασίας που φοβούνται ότι θα χάσουν.

<SPEAKER ID=260 NAME="Πρόεδρος">
Κυρίες και κύριοι, θα σας παρακαλούσα να κάνετε τις προσωπικές προσκλήσεις εκτός αιθούσης γιατί, ειδ' άλλως, χάνουμε χρόνο. Μας μένουν τέσσερα μόνο λεπτά και ελπίζω να μπορέσουμε να εξετάσουμε ακόμη μια ερώτηση χωρίς να χάσει ο κύριος Πρόεδρος την πτήση του.
<P>
Ερώτηση αριθ. 19 της κ. Ulla Sandbζk (H-0030/98):
<P>
Θέμα: Περιβαλλοντική ποιότητα των εξωτερικών ενισχύσεων της ΕΕ
<P>
Τί σχεδιάζει να πράξει η προεδρία του Ηνωμένου Βασιλείου του Συμβουλίου Ανάπτυξης για να προβάλει την ανάγκη βελτίωσης της περιβαλλοντικής ποιότητας των εξωτερικών ενισχύσεων της ΕΕ, ιδιαίτερα για τα προγράμματα σε τομείς όπως η ενέργεια, τα μεταλλεία, οι μεταφορές και ο ιδιωτικός τομέας; Τί μέσα θα πρότεινε για να επιτευχθεί η βελτίωση αυτή της περιβαλλοντικής ποιότητας, με γνώμονα την υφισταμένη διαρθρωτική έλλειψη ικανότητας εντός της Επιτροπής;

<SPEAKER ID=261 NAME="Henderson">
Η Προεδρία θεωρεί ότι η προστασία του περιβάλλοντος είναι αναπόσπαστο σκέλος της διαδικασίας ανάπτυξης. Η μόνιμη εξάλειψη της φτώχειας απαιτεί περιβαλλοντικά βιώσιμες λύσεις. Οι φτωχοί άνθρωποι εξαρτώνται περισσότερο από τους φυσικούς πόρους και είναι περισσότερο ευάλωτοι στην υποβάθμιση και την κακοδιαχείριση του περιβάλλοντος. Αν η διαχείριση των φυσικών πόρων δεν γίνεται με βιώσιμο τρόπο, η διαρκής οικονομική ανάπτυξη δεν θα είναι εφικτή.
<P>
Πρέπει να βοηθήσουμε τις αναπτυσσόμενες χώρες να ενσωματώσουν τις ανησυχίες για το περιβάλλον στη διαδικασία λήψης αποφάσεων τους. Ειδικότερα, θα στηρίξουμε τις προσπάθειές τους να χαράξουν σχέδια και πολιτικές για ορθή διαχείριση των φυσικών τους πόρων και εθνικές στρατηγικές για την αειφόρο ανάπτυξη.
<P>
Οι ενδιάμεσοι στόχοι για την αειφόρο ανάπτυξη, βάσει των συμβάσεων και των ψηφισμάτων του ΟΗΕ, αναμένουν την εφαρμογή τέτοιων εθνικών στρατηγικών σε όλες τις χώρες έως το 2005, ώστε να εξασφαλιστεί ότι οι σημερινές τάσεις ως προς την απώλεια περιβαλλοντικών πόρων θα αντιστραφούν αποτελεσματικά σε εθνικό και παγκόσμιο επίπεδο έως το 2015.
<P>
Η σχετική δράση που σχεδιάζει η Προεδρία της Ευρωπαϊκής Ένωσης θα περιλαμβάνει την προσπάθεια να εξασφαλιστούν δεσμεύσεις από την Επιτροπή και τα κράτη μέλη για την προώθηση εθνικών στρατηγικών για την αειφόρο ανάπτυξη στις αναπτυσσόμενες χώρες και για την υιοθέτηση στόχων που δύνανται να καταμετρηθούν, κυρίως ως προς την αειφόρο ανάπτυξη και τη μείωση της φτώχειας, και για τη συμβολή στην αύξηση της αποτελεσματικότητας αυτών των χρηματοδοτικών πόρων.
<P>
Πρόσφατα εγκρίθηκε ένας κανονισμός του Συμβουλίου σχετικά με τα μέτρα υπέρ του περιβάλλοντος στις αναπτυσσόμενες χώρες στο πλαίσιο της αειφόρου ανάπτυξης, μαζί με έναν κανονισμό σχετικά με την περιβαλλοντική αξιόλογηση στη συνεργασία για την ανάπτυξη. Αυτός φροντίζει για την επικράτηση των ανησυχιών για το περιβάλλον κατά την προετοιμασία έργων και προγραμμάτων, καθώς και σε επίπεδο στρατηγικής και πολιτικής.

<SPEAKER ID=262 NAME="Sandbζk">
Θα ήθελα να επαναλάβω το τελευταίο μέρος της ερώτησής μου: "Τί μέσα θα πρότεινε για να επιτευχθεί η βελτίωση αυτή της περιβαλλοντικής ποιότητας, με γνώμονα την υφισταμένη διαρθρωτική έλλειψη ικανότητας εντός της Επιτροπής; » Κανείς από εμάς φυσικά δεν διαφωνεί ότι τα προγράμματα πρέπει να οργανωθούν κατά τρόπο ώστε το περιβάλλον να αποτελεί ολοκληρωμένο σκέλος τους -και πολλά άλλα ωραία λόγια. Προσωπικά όμως δεν πιστεύω ότι μου απαντήθηκε καθ' οιονδήποτε συγκεκριμένο τρόπο το πώς, με την υπάρχουσα διαρθρωτική έλλειψη ικανότητας της Επιτροπής, θα αντιμετωπιστεί η προκειμένη κατάσταση. Με λίγα λόγια, πώς θα διασφαλίσουμε ότι θα δοθεί προτεραιότητα στην ενσωμάτωσης της περιβαλλοντικής διάστασης κατά την εφαρμογή των υπερπόντιων κοινοτικών προγραμμάτων ενίσχυσης και πώς, σε συνάρτηση με αυτό, θα προωθήσουμε τη δημιουργία κινήτρων που θα είναι επαρκώς αποτελεσματικά ώστε η ολοκλήρωση να πραγματοποιηθεί στην πράξη.

<SPEAKER ID=263 LANGUAGE="EN" NAME="Henderson">
Ευχαριστώ το αξιότιμο μέλος του Κοινοβουλίου για την ερώτησή της, αλλά μπορώ μόνο να την παραπέμψω στην προηγούμενη απάντησή μου, δηλαδή ότι υπάρχουν πολλοί διαφορετικοί τρόποι για να επιτευχθεί βελτίωση.
<P>
Η Επιτροπή έχει έναν σημαντικό ρόλο: να προσδιορίσει πώς μπορεί να ελέγξει σχέδια στα οποία υπάρχει περιβαλλοντική διάσταση, και πώς μπορεί να εξασφαλίσει ότι θα υπάρξει η καλύτερη περιβαλλοντική πρακτική.
<P>
Όλοι μας έχουμε την ευκαιρία, όταν αρχίσουμε να επανεξετάζουμε την εντολή της Λομέ, να εξετάσουμε παράλληλα τα σημαντικά ζητήματα που θέτει.

<SPEAKER ID=264 NAME="Πρόεδρος">
Δεδομένου ότι έληξε ο χρόνος της Ώρας των Ερωτήσεων προς το Συμβούλιο, οι ερωτήσεις αριθ. 20 έως 59 θα απαντηθούν γραπτώς.
<P>
Η Ώρα των Ερωτήσεων έληξε.
<P>
(Η συνεδρίαση διακοπείσα στις 19.00, επαναλαμβάνεται στις 21.00)

<CHAPTER ID=8>
Απελευθέρωση των αεροπορικών μεταφορών
<SPEAKER ID=265 NAME="Πρόεδρος">
Η ημερήσια διάταξη προβλέπει την συζήτηση της έκθεσης του κ. Seal (A4-0015/98), εξ ονόματος της Επιτροπής Μεταφορών και Τουρισμού, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο για την σημασία της τρίτης δέσμης μέτρων απελευθέρωσης της αγοράς αεροπορικών μεταφορών (COM(96)0514 - C4-0602/96).

<SPEAKER ID=266 NAME="Seal">
Κύριε Πρόεδρε, ως εισηγητής αυτής της έκθεσης, πρέπει να πω ότι πρόκειται για μία απογοητευτική έκθεση. Όχι λόγω του τρόπου με τον οποίο έχει συνταχθεί -επειδή από αυτή την άποψη είναι μία πολύ καλή έκθεση - αλλά επειδή ως εισηγητής δεν μπορώ να εξετάσω πλήρως αν είναι επιτυχημένη ή όχι η απελευθέρωση των αεροπορικών μεταφορών χωρίς να εξετάσω τις κοινωνικές συνέπειες. Η Επιτροπή υποσχέθηκε να δημοσιεύσει τα αποτελέσματα μιας μελέτης που εκπόνησε πέρυσι τον Οκτώβριο. Πληροφορούμαι ότι η εν λόγω μελέτη μόλις δημοσιεύθηκε αυτή τη βδομάδα. Ζητώ, λοιπόν, από το Σώμα να αναθεωρήσει τα αποτελέσματα αυτής της έκθεσης, να αναθεωρήσει τα εμφανή αποτελέσματα της απελευθέρωσης, έχοντας κατά νου ότι πρέπει παράλληλα να ληφθούν υπόψη οι κοινωνικές συνέπειες αυτής της απελευθέρωσης.
<P>
Αν εξετάσουμε τις υπόλοιπες πτυχές της απελευθέρωσης του τομέα των αεροπορικών μεταφορών, θα διαπιστώσουμε ότι έχει και θετικά και αρνητικά στοιχεία: είναι καλή εν μέρει. Μερικά από τα εισιτήρια είναι πιο φθηνά, οι τιμές μερικών άλλων όμως έχουν αυξηθεί. Υπάρχει εντονότερος ανταγωνισμός. Πρόκειται να λειτουργήσουν μερικές νέες αεροπορικές εταιρείες, αλλά παρατηρείται μείωση της ασφάλειας και διαφαίνονται στον ορίζοντα ορισμένες τρομακτικές συμμαχίες.
<P>
Αν ρίξουμε μια ματιά στα φθηνότερα εισιτήρια, θα διαπιστώσουμε ότι αυτά προσφέρονται από κάποιες αεροπορικές εταιρείες, όπως η Easyjet, η Debonair και η Virgin Express που εξασφαλίζουν άνετες και ασφαλείς αλλά όχι πρώτης κατηγορίας πτήσεις. Ακόμη και η British Airways έχει ιδρύσει μία ξεχωριστή εταιρεία, έτσι ώστε να προσφέρει τέτοιου είδους πτήσεις. Αυτές, ωστόσο, ισχύουν ως επί το πλείστον για ταξίδια στο Ηνωμένο Βασίλειο. Πρέπει να επεκτείνουμε ορισμένες από αυτές τις εταιρείες στις υπόλοιπες χώρες της Ευρωπαϊκής Ένωσης. Τους εύχομαι καλή τύχη και επικροτώ όσα έχουν να προσφέρουν. Ωστόσο, τα φθηνότερα εισιτήρια δεν πρέπει να συνεπάγονται μείωση της ασφάλειας ή χειρότερες συνθήκες εργασίας. Για αυτό και χρειάζεται να εξετάσουμε τις κοινωνικές συνέπειες της απελευθέρωσης.
<P>
Ακόμη και στις μεγαλύτερες αεροπορικές εταιρείες, οι τιμές των εισιτηρίων της business class έχουν μειωθεί για τα δρομολόγια όπου υπάρχει ανταγωνισμός. Εξετάζοντας όμως τις τιμές αυτών των εισιτηρίων, παρόλο που έχουν μειωθεί, εξακολουθούν να είναι πολύ υψηλές. Οι διάφορες κατηγορίες εισιτηρίων εξακολουθούν να είναι πολύπλοκες. Υπάρχουν εισιτήρια PEX, super-PEX, ευρωπαϊκά, οικονομικά, απολύτως οικονομικά, business class και ούτω καθ' εξής. Η αγορά ενός αεροπορικού εισιτηρίου θα πρέπει να είναι απλή και να εμπνέει ειλικρίνεια. Δεν είναι, όμως. Θα έπρεπε να παρέχεται η δυνατότητα στο επιβατικό κοινό να βρίσκει εύκολα πληροφορίες για τις διάφορες υπηρεσίες που παρέχονται με κάθε είδος εισιτηρίου. Δεν είναι όμως έτσι. Αν και η εναέρια κυκλοφορία αυξάνει παγκοσμίως κατά 7, 9 % το χρόνο, η πλειοψηφία των επιβατών δυσκολεύεται περισσότερο να βρει τα κατάλληλα εισιτήρια.
<P>
Πρέπει να παρέχονται εγγυήσεις ασφαλείας. Ας εξετάσουμε κάποια παραδείγματα: η British Airways αφαίρεσε τις θύρες ασφαλείας από ορισμένα αεροπλάνα της για να προσθέσει περισσότερες θέσεις. Αυτή δεν ήταν μια καλή κίνηση από πλευράς ασφαλείας και ήταν καταστροφική για αυτούς. Σύμφωνα με τη νέα κατάσταση που έχει δημιουργηθεί, οι πιλότοι ταξιδεύουν όλο και περισσότερες ώρες. Μερικοί από αυτούς ταξιδεύουν 17 ώρες τη μέρα, κάτι που λογικά μειώνει το βαθμό ασφαλείας. Το πλήρωμα θαλάμου εργάζεται περισσότερες ώρες για λιγότερα χρήματα και εξαιτίας αυτού του γεγονότος διακυβεύεται η ασφάλεια. Αυτή είναι η απαράδεκτη πλευρά της απελευθέρωσης.
<P>
Η απελευθέρωση έχει μεν πλεονεκτήματα αλλά και κάποια μειονεκτήματα. Πρέπει να βρίσκεται υπό έλεγχο. Με αυτό εννοώ ότι χρειάζεται να θέσουμε σε εφαρμογή προληπτικά μέτρα για να αποτρέψουμε τον αθέμιτο ανταγωνισμό που θα οδηγούσε σε μονοπώλιο, όπως έγινε και στις ΗΠΑ και την Αυστραλία. Οι υπηρεσίες τους, συνεπώς, επιδεινώθηκαν. Χρειαζόμαστε μια ισορροπημένη απελευθέρωση που θα είναι προς όφελος των επιβατών, των μετόχων και των εργαζομένων στον τομέα αυτό. Χρειάζεται να ενθαρρύνουμε την ίδρυση νέων αεροπορικών εταιρειών και να διασφαλίσουμε ότι δεν θα βρεθούν στην αφάνεια λόγω των μεγαλύτερων εταιρειών, προτού καλά καλά αρχίσουν τις εργασίες τους. Για να το επιτύχουμε αυτό χρειάζεται να βρούμε λύση στο πρόβλημα κατανομής του χρόνου αερολιμένα, το οποίο δημιουργείται στα αεροδρόμια που έχουν πολύ μεγάλη κίνηση. Αυτό είναι το θέμα μιας ξεχωριστής έκθεσης που έχει υποβληθεί σε αυτό το Σώμα, αλλά χρειάζεται να αντιμετωπισθεί αν πρόκειται να συνεχιστεί η απελευθέρωση.
<P>
Πρέπει να διασφαλίσουμε ότι θα παραχωρείται κάποιος χρόνος αερολιμένα τόσο στις νεοεμφανιζόμενες αεροπορικές εταιρείες όσο και σε εκείνες που προσφέρουν τα μειωμένα εισιτήρια, προκειμένου να μπορέσουν να συνεχίσουν να υφίστανται και να μπορούν επίσης να διεξάγουν πτήσεις ανάμεσα σε κάποια από τα τοπικά αεροδρόμια. Χρειάζεται επίσης να εξετάσουμε τις συμμαχίες που έχουν είτε προταθεί είτε τεθεί σε εφαρμογή ανάμεσα στις αμερικανικές και τις ευρωπαϊκές αεροπορικές εταιρείες. Πρέπει να εξασφαλίσουμε ότι αυτές οι συμμαχίες δεν θα καταστρέψουν τις ευρωπαϊκές εταιρείες. Ρυθμίσεις σε παγκόσμια κλίμακα θα πρέπει να παρέχουν στις ευρωπαϊκές εταιρείες δυνατότητες ανταγωνισμού και, στη συνέχεια, να δώσουν την ευκαιρία στους επιβάτες να καρπωθούν τα πλεονεκτήματα αυτού του ανταγωνισμού, όχι όμως σε βάρος του εργατικού τους δυναμικού.
<P>
Η απελευθέρωση δεν υπήρξε τόσο αποτελεσματική όσο προμήνυαν οι υποσχέσεις που είχαν δοθεί. Ωστόσο, είναι επιθυμητή η βραδύτερη και ελεγχόμενη προσέγγιση, που πρέπει να επεκταθεί σε όλες τις χώρες της Ευρωπαϊκής Ένωσης. Αν πρόκειται να συνεχιστεί, πρέπει να επιλύσουμε τα προβλήματα κατανομής του χρόνου αερολιμένα και να προστατεύσουμε τις πρωτοεμφανιζόμενες εταιρείες στον χώρο των αεροπορικών μεταφορών. Δεν μπορούμε όμως -ούτε εγώ, ως εισηγητής, μπορώ - να αξιολογήσουμε τον αντίκτυπο της τρίτης δέσμης μέτρων απελευθέρωσης, έως ότου διαπιστώσουμε τις κοινωνικές συνέπειες της παρούσας φάσης της απελευθέρωσης.

<SPEAKER ID=267 NAME="Jarzembowski">
Κύριε Πρόεδρε, αγαπητοί συνάδελφοι, κύριε Επίτροπε, ως συντάκτης της γνωμοδότησης της Επιτροπής Οικονομικής, Νομισματικής και Βιομηχανικής Πολιτικής συμμερίζομαι κατά βάση τις δηλώσεις που περιλαμβάνονται στην έκθεση του συναδέλφου Seal, τον οποίο θα ήθελα να ευχαριστήσω για την εργασία του. Παρεμπιμπτόντως, παρ' όλο που, όπως ορθώς παρατήρησε και ο ίδιος, η Επιτροπή, εν γνώσει ή εν αγνοία της, συνειδητά ή ασυνείδητα, με την έκθεσή της σχετικά με τις κοινωνικές συνέπειες έκανε το έργο του να περιέλθει σε δεύτερη μοίρα, πρόκειται παρ' όλ' αυτά για μια πολύ αξιόλογη έκθεση και εκτιμώ πολύ τον συνάδελφο Seal.
<P>
Είμαστε σε θέση να διαπιστώσουμε ότι η απελευθέρωση των αεροπορικών μεταφορών, που αποφασίστηκε πέρυσι, άνοιξε εντελώς στον τομέα αυτόν την ενιαία αγορά, και όλοι μας, ιδίως οι καταναλωτές, παρατηρούμε σιγά-σιγά τα πλεονεκτήματα. Βλέπουμε ότι οι εθνικές αγορές αερομεταφορών έχουν ελευθερωθεί, ότι επιτρέπεται ο ανταγωνισμός, ακόμη και αν σε ορισμένες περιπτώσεις φαίνεται κάπως περίεργο να υπάρχουν αερομεταφορείς ενός κράτους Α που κάνουν για χρόνια ενδομεταφορές σε ένα κράτος Β χωρίς να μπορούν να καλύψουν το κόστος τους, χωρίς κέρδος, και να συνεχίζουν παρόλα αυτά τις πτήσεις τους. Θα δούμε λοιπόν εάν αυτό θα είναι δυνατόν για πολύ.
<P>
Επίσης αυξήθηκε ο αριθμός των διαδρομών και των αερομεταφορέων, παρ' όλ' αυτά όμως η πληρότητα των αεροσκαφών διατηρήθηκε σε υψηλά επίπεδα. Από την άποψη αυτή, πιστεύω ότι η ελευθέρωση ήταν επιτυχής. Αγαπητέ συνάδελφε Barry Seal, δεν πιστεύω ότι η ελευθέρωση των αεροπορικών μεταφορών εκθέτει καθ' οιονδήποτε τρόπο σε κίνδυνο την ασφάλεια των επιβατών. Όλα τα δυστυχήματα που συνέβησαν, συνέβησαν εκτός Ευρωπαϊκής Ένωσης.
<P>
Βεβαίως, η Επιτροπή μάς προσφέρει επίσης μια εικόνα των τομέων που δεν έχουν ρυθμιστεί ακόμη, όπως είναι οι ναύλοι, ο περιορισμός της χωρητικότητας, το κόστος των εναέριων υπηρεσιών, καθώς και της πρόσβασης στην αγορά. Αληθεύει οπωσδήποτε η παρατήρηση της Επιτροπής ότι σε ορισμένες ενδοκοινοτικές διαδρομές, και ιδιαίτερα σε ενδοκρατικές διαδρομές δεν υπάρχει ακόμη ανταγωνισμός. Ωστόσο, κύριε Επίτροπε, πιστεύω ότι υπάρχουν ορισμένες διαδρομές, οι οποίες σήμερα δεν είναι επικερδείς ούτε καν για ένα και μοναδικό αερομεταφορέα -ιδίως εκείνες από τις απομακρυσμένες περιοχές- όπου δεν μπορούμε να έχουμε την προσδοκία ότι θα υπάρξει ανταγωνισμός, επειδή κανείς δεν θα ήθελε κατά κάποιο τρόπο να χάσει δυο φορές τα χρήματά του. Αυτό είναι κάτι που πρέπει να το παραδεχθούμε. Από την άποψη αυτή πιστεύω ότι η Επιτροπή καταλήγει σε λάθος συμπεράσματα όσον αφορά το σημείο αυτό. Πιστεύω ότι πολλές διαδρομές στο εσωτερικό μιας χώρας δεν είναι επικερδείς και δεν πρόκειται να προσελκύσουν τον ανταγωνισμό, λόγω του ότι ο αριθμός των επιβατών είναι περιορισμένος.
<P>
Μια άλλη παρατήρηση που περιλαμβάνεται επίσης στην έκθεση του συναδέλφου Barry Seal και με την οποία συμφωνώ, αφορά το γεγονός ότι οι απλοί καταναλωτές δεν είναι πλέον σε θέση να κατανοήσουν τις διαφορές των ναύλων. Οι διάφορες φθηνές, πάρα πολύ φθηνές και ειδικές προσφορές των αεροπορικών εταιρειών προξενούν σύγχυση. Ίσως αυτό να μην συμβαίνει στους έξυπνους επαγγελματίες ή σε ανθρώπους οι οποίοι χρησιμοποιούν τις υπηρεσίες ενός καλού ταξιδιωτικού γραφείου. Ωστόσο, συμβαίνει με τους απλούς πολίτες και πιστεύω ότι η κατάσταση πρέπει να αλλάξει.
<P>
Θα ήθελα να πω επίσης κάτι για τον ανταγωνισμό και τις συμμαχίες. Δεν συμφωνώ απολύτως με τον συνάδελφο Barry Seal. Πιστεύω ότι η μοναδική ευκαιρία για τους ευρωπαϊκούς αερομεταφορείς είναι να συνάψουν συμμαχίες με ομολόγους τους σε άλλες ηπείρους. Συμφωνώ με την άποψή του ότι πρέπει να προσέξουμε να μην κυριαρχήσουν οι αμερικανοί εταίροι επί των ευρωπαϊκών αερομεταφορέων που συμμετέχουν στις συμμαχίες. Ωστόσο, η ΓΔ IV δεν πρέπει επίσης να θεωρεί την ενιαία αγορά ως ένα συνολικό χώρο, στο πλαίσιο του οποίου επιθυμεί να αξιολογήσει την εξέλιξη του ανταγωνισμού. Το θέμα της συρρίκνωσης της αγοράς, του ανταγωνισμού και της αντιμονοπωλιακής νομοθεσίας πρέπει να εξεταστεί σε παγκόσμιο επίπεδο, γιατί οι αεροπορικές μεταφορές στις συμμαχίες γίνονται επίσης σε παγκόσμιο επίπεδο. Όλοι γνωρίζετε ότι οι αερομεταφορείς αποκομίζουν τα περισσότερα κέρδη στις διαδρομές του Βορείου Ατλαντικού και όχι στις ενδοευρωπαϊκές διαδρομές. Από την άποψη αυτή πρέπει κανείς να καλέσει την Επιτροπή -και πιστεύω ότι ο κ. Karel van Miert θα το λάβει προφανώς υπόψη του - να μη βλέπει τις συμμαχίες μόνον ως κίνδυνο, - ελπίζω ότι και ο Neil Kinnock θα πει δυο λόγια γι' αυτό - αλλά και ως μια νέα δυνατότητα που προσφέρεται στους ευρωπαίους αερομεταφορείς να συμμετάσχουν στο διεθνή ανταγωνισμό.
<P>
Τέλος, θα ήθελα να ρωτήσω την Επιτροπή πότε θα μας διαβιβαστούν προς διαβούλευση και απόφαση οι προτάσεις που εκκρεμούν. Πρόκειται για το θέμα του διαθέσιμου χρόνου χρήσης, που αποδίδεται στα γερμανικά με την κωμική έκφραση Zeitnischen , ή των slots , όπως λένε οι Αγγλοι, χωρίς αυτό να σημαίνει ότι η έκφραση αυτή είναι πολύ πιο επιτυχημένη. Κύριε Επίτροπε, δεν γνωρίζω ακόμη με βεβαιότητα πότε θα υποβληθεί στο Σώμα η δέσμη μέτρων για τον διαθέσιμο χρόνο στους αερολιμένες, που αναμένουμε εδώ και πολύ καιρό. Γι' αυτό θα έπρεπε να συζητήσουμε. Αλλά, κύριε Πρόεδρε, θα έπρεπε να συζητήσουμε επίσης το θέμα της διαχείρισης των πτήσεων. Εξακολουθούν δυστυχώς να υπάρχουν ακόμη πάρα πολλά προβλήματα για τους επιβάτες και τους αερομεταφορείς, επειδή ο τρόπος με τον οποίο είναι οργανωμένος ο έλεγχος του εναέριου χώρου δεν ανταποκρίνεται στην Ευρώπη του σήμερα. Αυτό πρέπει να αλλάξει. Ίσως να μπορούσατε να πείτε κάτι ακόμα επί του θέματος αυτού, κύριε Επίτροπε, δεδομένου ότι προϋπόθεση για την πραγματική αξιοποίηση της απελευθερωμένης αγοράς προς όφελος του περιβάλλοντος και των πολιτών είναι η αποτελεσματική χρήση του εναέριου χώρου.

<SPEAKER ID=268 LANGUAGE="DA" NAME="Sindal">
Κύριε Πρόεδρε, κύριε Επίτροπε, αξιότιμοι συνάδελφοι, εξ ονόματος της Ομάδας μου θα ευχαριστήσω τον εισηγητή, κ. Barry Seal, για την πολύ καλή δουλειά και την πολύ καλή έκθεση, παρόλο που πήρε πολύ καιρό να προετοιμαστεί. Η έκθεση αναφέρεται σε όλους τους ουσιαστικούς προβληματισμούς που έχουν σχέση με την απελευθέρωση. Η απελευθέρωση αποτελεί εδώ και αρκετά χρόνια τον κατεξοχήν στόχο σε παγκόσμιο, εθνικό και ευρωπαϊκό επίπεδο. Είναι η συνεχής ενασχόλησή μας. Η απελευθέρωση προκύπτει σε μια μεγάλη σειρά τομέων, αλλά παντού ανακαλύπτουμε ότι ο προβληματισμός είναι στην πραγματικότητα ο ίδιος: πώς μπορούμε να υλοποιήσουμε καλύτερα την απελευθέρωση και τις βελτιώσεις των υπηρεσιών χωρίς να θέσουμε σε κίνδυνο τις εργασιακές σχέσεις και την ασφάλεια των εργαζομένων, χωρίς να αποδυναμώσουμε την πρόσβαση στη δημόσια υπηρεσία, δηλαδή στη συγκεκριμένη περίπτωση την κίνηση;
<P>
Ο εν λόγω προβληματισμός είναι ακόμη πιο σχετικός όταν έχουμε να κάνουμε με τον τομέα των αεροπορικών μεταφορών. Αυτό υπογραμμίζεται στα σημεία 1 και 6 της έκθεσης. Είναι εξίσου σημαντικό να γνωρίσουμε τις συνέπειες της απελευθέρωσης στην κοινωνία και στην απασχόληση όσο και τους οικονομικούς στόχους μιας νέας κατάστασης ανταγωνισμού. Αντιλαμβάνομαι ότι τώρα διεξάγεται η έρευνα που επιζητεί η έκθεση. Πρέπει λοιπόν να εκτιμήσουμε τα αποτελέσματα που αφορούν τις κοινωνικές επιπτώσεις, και ελπίζω ότι θα προκύψει μια συζήτηση συνετή και όχι μια συζήτηση με ανεβασμένους τόνους. Είναι ζωτικής σημασίας να φερθούμε συνετά σε αυτή τη νέα κατάσταση.
<P>
Κύριε Πρόεδρε, κάποιοι πρέπει να νιώθουν ανασφάλεια εδώ στην Ευρώπη, όταν διαβάζω στον Τύπο ότι τα πληρώματα θαλάμου της SAS σκέφτονται να ιδρύσουν ένα ταμείο απεργίας στον Παναμά. Είναι να κουνάς το κεφάλι σου. Δεν καταλαβαίνω την αιτία. Ίσως υπάρχουν διαφορετικές συνθήκες σε μια πολυεθνική εταιρεία ή τι άλλο να συμβαίνει; Αν κοιτάξουμε πιο προσεκτικά τον ανταγωνισμό στην Ευρώπη, η εικόνα που βλέπουμε είναι ανομοιόμορφη, παρότι λέμε πως η απελευθέρωση έχει ήδη ξεκινήσει. Σε ορισμένα δρομολόγια οι ναύλοι είναι χαμηλοί και οι υπηρεσίες υψηλές. Σε άλλα δρομολόγια ισχύει ακριβώς το αντίθετο. Ορισμένα δρομολόγια είναι σκέτες γραμμές λεωφορείων με ουρές στη στάση. Συνολικότερη τωρινή εικόνα του πώς προχωρά η απελευθέρωση, δεν υπάρχει.
<P>
Ένα από τα μεγάλα προβλήματα είναι -όπως προαναφέρθηκε - ότι το σύστημα ναύλων είναι αδιαφανές. Πρέπει να είναι κανείς πεπειραμένος ταξιδιώτης για να καταφέρει να βγάλει άκρη από το κουβάρι δυνατοτήτων. Μπορώ ωστόσο να διαπιστώσω ότι ένα πράγμα δουλεύει σε ορισμένα δρομολόγια, ο μηχανισμός αγοράς. Όσο περισσότεροι οι επιβάτες τόσο ακριβότερα τα εισιτήρια. Θα έπρεπε να συμβαίνει το αντίθετο. Έχω την εντύπωση ότι το να πετάει κανείς θεωρείται ανώτερο στην Ευρώπη. Ίσως έτσι να μπορεί να εξηγηθεί ότι υπάρχει υψηλότερη τιμή ανά χιλιόμετρο απ' ό, τι στις ΗΠΑ. Αν όντως αληθεύει ότι το κόστος των αερομεταφορών είναι κατά 40 % υψηλότερο στην Ευρώπη απ' ό, τι στις ΗΠΑ τότε έχει έρθει ο καιρός για πολιτική παρέμβαση. Γιατί είναι ακριβότερο; Φταίει η κρατική ενίσχυση; Οι αναποτελεσματικοί αερολιμένες; Η έλλειψη ελέγχου εναέριας κυκλοφορίας; Οι υπηρεσίες εδάφους; Το κυνήγι του κέρδους; Μπορεί κανείς να κοιτάξει το πλεόνασμα πολλών αεροπορικών εταιρειών στο χρηματιστήριο και να εκτιμήσει από μόνος του. Το να έχεις αεροπορική εταιρεία στην Ευρώπη είναι εξαιρετικά κερδοφόρα επιχείρηση. Μια επανεκτίμηση του κόστους των αεροπορικών μεταφορών θα μπορούσε να οδηγήσει τόσο σε μειώσεις των ναύλων όσο και σε βελτίωση των υπηρεσιών. Αναλογιστείτε αν μια μέρα μπορέσουμε να ταξιδεύουμε με ναύλο ανά χιλιόμετρο. Σκεφτείτε αν μπορέσουμε απλώς να πούμε ότι θα ταξιδέψουμε τόσα χιλιόμετρα και κοστίζει x φορές επί τον αριθμό χιλιομέτρων που ταξιδεύουμε. Τότε θα είναι δίκαιο.
<P>
Βλέπουμε όλο και συχνότερα νέες εταιρείες να ιδρύονται, να ανταγωνίζονται και ένα-δυο χρόνια αργότερα να πτωχεύουν. Δεν συμβαίνει σε πολλές άλλες αγορές να κοστίζει τόσο πολύ σε κεφάλαιο η απόκτηση τμημάτων της αγοράς όσο στις αεροπορικές μεταφορές. Αλλά μερικές φορές, ακόμα και η σύντομη παρουσία νέων εταιρειών καταφέρνει να αναστατώσει τις εγκαθιδρυμένες εταιρείες. Όταν μόνο ορισμένες επιζούν, τότε αποδεικνύεται ότι η αγορά δεν είναι εντελώς κλειστή. Παρ' όλα αυτά υπάρχει ακόμη ανάγκη για παρακολούθηση. Οι συμφωνίες και οι συμμαχίες ναύλων είναι πολύ συνηθισμένα φαινόμενα που πρέπει να παρακολουθούνται με προσοχή.
<P>
Και τώρα, κύριε Επίτροπε, στην κατανομή του των χρονικών ζωνών. Θα είμαι ο εισηγητής της ad hoc έκθεσης. Για μας έχει σημασία το πώς θα εξελιχθεί η αγορά στο μέλλον, όταν αναφερόμαστε στην κατανομή των χρονικών ζωνών. Την πρόταση της Επιτροπής την αναμένουμε από καιρό. Δεν είναι όμως σοβαρότερο το πρόβλημα όταν πρόκειται για τους μεγάλους αερολιμένες; Τα προβλήματα του ελέγχου εναέριας κυκλοφορίας και των αεροδιαδρόμων πρέπει να είναι τουλάχιστον εξίσου ενδιαφέροντα. Αδημονώ να δω την πρόταση της Επιτροπής, κι εγώ θα κάνω ό, τι καλύτερο μπορώ.
<P>
Όταν οι εσωτερικές πτήσεις στη Δανία απελευθερώθηκαν, οι εταιρείες απάντησαν με αύξηση των τιμών. Μόνο όταν άνοιξε η σήραγγα του Storebζlt, όπως γνωρίζει ο Επίτροπος, και οι σιδηροδρομικές μεταφορές έγιναν αποτελεσματικές, τότε μόνο μειώθηκαν οι τιμές των αεροπορικών εταιρειών. Αυτό εμείς στη Δανία το αποκαλούμε mestergris , δηλαδή συμφωνία μεταξύ εργολάβων ότι αυτός που θα κερδίσει το διαγωνισμό θα αποζημιώσει τους υπόλοιπους, ή πιο απλά συμφωνία τιμών. Κύριε Επίτροπε, κύριε εισηγητή, πρέπει να παρακολουθήσουμε την εξέλιξη της απελευθέρωσης, διότι έχουμε, μαζί με την Επιτροπή, σημαντικό καθήκον να εξασφαλίσουμε καλά αεροπορικά ταξίδια για τους επιβάτες και σωστές συνθήκες για το προσωπικό.

<SPEAKER ID=269 LANGUAGE="EN" NAME="McIntosh">
Κύριε Πρόεδρε, χαιρετίζουμε την ευκαιρία που μας δίνεται να διεξαγάγουμε μία συζήτηση όσον αφορά τον αντίκτυπο της τρίτης δέσμης μέτρων απελευθέρωσης των αεροπορικών μεταφορών. Ειδικότερα επιθυμώ να ευχαριστήσω τον κ. Seal για το έργο που έχει προσφέρει σε σχέση με αυτή την ανακοίνωση.
<P>
Παραδέχομαι ότι έχει σημειωθεί κάποια πρόοδος, αλλά θα ήθελα να τονίσω στον Επίτροπο ότι ο ανταγωνισμός δεν γίνεται επί ίσοις όροις, ενώ παράλληλα εξακολουθεί να παραποιείται η πραγματική εικόνα της αγοράς. Η βρετανική Προεδρία του Συμβουλίου Μεταφορών συζητεί για μία Ευρώπη των λαών. Πιθανόν λοιπόν να δούμε τώρα στους κόλπους μίας τέτοιας Ευρώπης τη διακοπή παροχής κρατικών ενισχύσεων, προκειμένου να εξασφαλιστεί ο δίκαιος και επί ίσοις όροις ανταγωνισμός μεταξύ των αερομεταφορέων.
<P>
Τόσο ο κ. Seal όσο και ο κ. Sindal αναφέρθηκαν στο πρόβλημα της κατανομής χρόνου, ενώ είναι κοινώς αποδεκτό ότι γενικά αποτελεί πρόβλημα η συνολική δυνατότητα παραχώρησης χρόνου, τόσο στον αέρα όσο και στους αερολιμένες. Θα ήθελα να απευθύνω έκκληση απόψε στον Επίτροπο σχετικά με το θέμα των νέων εταιρειών. Αν και προσωπικά δέχομαι ότι θα πρέπει να δοθεί προτεραιότητα στην ενθάρρυνση δημιουργίας νέων αεροπορικών εταιρειών για τα υπάρχοντα δρομολόγια, θα ήθελα να υποστηρίξω ότι, όπου δεν υπάρχει κάποια καινούργια αεροπορική εταιρεία που να επιθυμεί να ανταγωνιστεί τις ήδη υπάρχουσες, θα πρέπει να δίνεται σε μία από αυτές η ευκαιρία να κάνει ένα νέο δρομολόγιο. Αυτό θα μπορούσε ίσως να το εξετάσει ο Επίτροπος στο πλαίσιο των προτάσεών του σχετικά με την κατανομή του διαθέσιμου χρόνου.
<P>
Ως βουλευτής που εκπροσωπώ το αεροδρόμιο Stansted στο Βόρειο Essex και το Νότιο Suffolk, χαιρετίζω ιδιαίτερα τον νεοϊδρυθέντα αερομεταφορέα της British Airways που πρόκειται να ονομαστεί "Go» και θα εκτελεί δρομολόγια από το αεροδρόμιο Stansted. Δεν είμαστε ακόμη σίγουροι για το ποιος θα είναι ο προορισμός του. Το σίγουρο όμως είναι ότι θα συνεπάγεται μεγαλύτερη δυνατότητα επιλογής, χαμηλότερα εισιτήρια και θα είναι μια αεροπορική εταιρεία που όλοι εγκρίνουμε.
<P>
Όλοι μας θα θέλαμε να δούμε τη δημιουργία μιας Ευρώπης των λαών και την πραγματική απελευθέρωση των αεροπορικών μεταφορών και ελπίζω ότι τόσο ο Επίτροπος όσο και η βρετανική Προεδρία θα έχουν ολοκληρώσει την ενιαία αγορά μέχρι τον Ιούνιο, παρέχοντας περισσότερες επιλογές δρομολογίων και αερομεταφορέων και χαμηλότερα εισιτήρια για το επιβατικό κοινό.

<SPEAKER ID=270 LANGUAGE="EN" NAME="Crowley">
Κύριε Πρόεδρε, θα ήθελα να καλωσορίσω τον Επίτροπο και να ευχαριστήσω τον εισηγητή για την έκθεσή του. Επιθυμώ επίσης να δηλώσω ότι αυτό το απόγευμα μιλώ εκ μέρους τουκ. Niall Andrews που ήθελε να μιλήσει για το συγκεκριμένο θέμα, αλλά χρειάστηκε να επιστρέψει επειγόντως στο Δουβλίνο.
<P>
Η ελεύθερη μετακίνηση εργατικού δυναμικού είναι μία από τις θεμελιώδεις αρχές στις οποίες βασίζεται η Ευρωπαϊκή Ένωση, οπότε εναπόκειται σε εμάς, τους αιρετούς αντιπροσώπους της, να διασφαλίσουμε ότι όλοι οι πολίτες μας θα έχουν πρόσβαση σε ταχέα μέσα μεταφοράς ανάμεσα στα κράτη μέλη της Ένωσης, που να είναι μέσα στα όρια των οικονομικών τους δυνατοτήτων. Οι φόροι αεροδρομίου διαδραματίζουν βασικό ρόλο στη δημιουργία του οικονομικού περιθωρίου, προκειμένου να προσφέρουν οι αεροπορικές εταιρείες στους πελάτες ταξίδια χαμηλού κόστους. Το θέμα έχει ιδιαίτερη σημασία για την Ιρλανδία, καθώς είναι το μοναδικό νησιώτικο κράτος της Ένωσης και βασίζεται κυρίως στη διαθεσιμότητα αεροπορικών εισιτηρίων χαμηλού κόστους.
<P>
Μέσω του προγράμματος απελευθέρωσης των αεροπορικών μεταφορών, η Ευρωπαϊκή Ένωση έχει λάβει μέτρα για την εξασφάλιση των κατάλληλων συνθηκών, προκειμένου να προσφέρουν οι αεροπορικές εταιρείες στους πολίτες της Ευρώπης ανταγωνιστικά διατιμηθέντα αεροπορικά εισιτήρια. Το πρόγραμμα απελευθέρωσης των αερομεταφορών, που κατέληξε σε πλήρη απελευθέρωση της αγοράς το 1997, έχει αναμφισβήτητα φέρει πολλά οφέλη στους πελάτες τόσο από πλευράς πρόσβασης όσο και κόστους. Ωστόσο, μία εμπορικά επιτυχημένη αεροπορική ιρλανδική εταιρεία που ανταγωνίζεται στην ευρωπαϊκή αγορά, η Ryan Air, έχει επί του παρόντος εμπλακεί σε παρατεταμένη εμπορική διαφωνία με τους υπαλλήλους της. Η διαφωνία αυτή προέκυψε λόγω της άρνησης της εταιρείας να αναγνωρίσει ή να διαπραγματευτεί με το σωματείο, που έχει επιλεγεί από μερικούς υπαλλήλους να τους αντιπροσωπεύσει ή να συνεργαστεί με τις εθνικές διαδικασίες βιομηχανικής συννενόησης που έχουν καθιερωθεί για την διευθέτηση αυτών των διενέξιων.
<P>
Η Ryan Air, της οποίας οι ιδιοκτήτες και οι ανώτατοι διευθυντές υπήρξαν οι κύριοι χρηματοοικονομικοί δικαιούχοι της απελευθέρωσης των αεροπορικών μεταφορών, πρέπει αμέσως να συμμετάσχει σε διάλογο με τους υπαλλήλους που ζητούν να αντιπροσωπευθούν από κάποιο συνδικάτο της επιλογής τους και να εκμεταλλευτούν τα υπάρχοντα μέσα των εθνικών διαδικασιών. Ανησυχώ μήπως η συμπεριφορά αυτού του εργοδότη είναι ενδεικτική ενός ευρύτερου προβλήματος στο πλαίσιο του οποίου γίνεται κατάχρηση των δικαιωμάτων των ευαίσθητων ομάδων των εργαζομένων, ως επακόλουθο της απελευθέρωσης της αγοράς και εν απουσία της δυνατότητας εφαρμογής της ανάλογης κοινωνικής προστασίας σε επαρκή βαθμό. Επιτρέψτε μου να κάνω έκκληση στην Επιτροπή να τηρήσει την υπόσχεσή της να συνάψει και να δημοσιεύσει -επειδή το θέμα επείγει - την αξιολόγησή της σχετικά με τον κοινωνικό αντίκτυπο της απελευθέρωσης του τομέα αεροπορικών μεταφορών, συμπεριλαμβανομένου του δικαιώματος για ελεύθερες διαπραγματεύσεις, ελεύθερη δημιουργία ενώσεων και συλλογικές διαπραγματεύσεις.

<SPEAKER ID=271 LANGUAGE="EN" NAME="Wijsenbeek">
Κύριε Πρόεδρε, είναι κρίμα που ο εισηγητής έχει ο ίδιος εκθειάσει τον εαυτό του, επειδή διαφορετικά θα είχα πλέξει εγώ το εγκώμιό του, εξαίροντας πολύ περισσότερο τη συμβολή του. Ωστόσο, πρέπει να πω ότι η έκθεσή του είναι εξαιρετική παρόλο που, στο πλαίσιο του αποψινού του λόγου, πιθανόν να επικέντρωσε την προσοχή του λίγο περισσότερο από ό, τι θα έπρεπε στις κοινωνικές συνέπειες, δεδομένου ότι το εναέριο προσωπικό και οι πιλότοι συγκαταλέγονται στους πιο καλα αμειβόμενους εργαζόμενους στον κόσμο.
<P>
- Κύριε Πρόεδρε, εφιστώ την προσοχή του κ. Επιτρόπου σε ορισμένα θέματα του κλάδου που χρειάζονται, νομίζω, βελτίωση. Πρώτον, το θέμα της κρατικής ενίσχυσης. Θυμάμαι την συζήτηση με τον κ. Kinnock στην Επιτροπή Μεταφορών και Τουρισμού κατά την οποία υποσχέθηκε ρητώς -με το χέρι στην καρδιά θα έλεγα- ότι θα θέσει τέρμα στην κρατική ενίσχυση. Λοιπόν, κύριε Πρόεδρε, η κρατική ενίσχυση συνεχίζεται. Ιδιαίτερα, ενδίδει σε αθέμιτο ανταγωνισμό μια εταιρεία όπως η Iberia, η οποία έβαλε τη θυγατρική της εταιρεία Viva Air να δουλέψει σε τιμές κάτω του κόστους, καθιστώντας έτσι πρακτικά αδύνατη τη δημιουργία βιώσιμης ελεύθερης αγοράς για μια σειρά από εμπορικές εταιρείες που δεν λαμβάνουν κρατικές επιδοτήσεις.
<P>
Αλλωστε, και η Air France επίσης δυσχεραίνει το έργο των νέων εταιρειών που θέλουν να εισχωρήσουν στην γαλλική αγορά. Εκεί όμως η Επιτροπή ανέλαβε δράση.
<P>
Δεύτερον, ζητώ την ιδιαίτερη μέριμνα της έξοχης άλλωστε υπηρεσίας του Επιτρόπου για να λάβω, αν όχι τώρα, τουλάχιστον στις προσεχείς ημέρες, έστω και γραπτώς, μια απάντηση στην εξής ερώτηση: μου ανέφεραν ότι στην Ιταλία η χρήση της εβδόμης ελευθερίας είναι αδύνατη, δηλαδή οι μεταφορές μιας κοινοτικής εταιρείας προς τρίτες χώρες είναι αδύνατες, με εξαίρεση τις ενδομεταφορές, που λειτουργούν ικανοποιητικά. Οι Ιταλοί ισχυρίζονται ότι οι εν λόγω μεταφορές μπορούν να εγκριθούν μόνον εφόσον η εταιρεία είναι επίσημα και νόμιμα εγκατεστημένη στην Ιταλία, και όχι μόνο να έχει εκεί την έδρα της, αλλά ακόμα και να διατηρεί εκεί μόνιμο εξοπλισμό, δηλαδή αεροπλάνα και προσωπικό. Αυτό αντιβαίνει στην έβδομη ελευθερία. Αν πρέπει να πληρούμε τέτοιους όρους, ας δώσουμε καλύτερα τις μεταφορές σε εταιρείες τρίτων χωρών, της Αιγύπτου ή της Σενεγάλης για παράδειγμα.
<P>
Κύριε Πρόεδρε, μια τελευταία παρατήρηση σχετικά με τους αερολιμένες. Έχοντας υπόψη τις συνθήκες πτήσης στην Ευρώπη, ειδικά τις περιβαλλοντικές συνθήκες, όταν θα καθιερωθεί ο ανταγωνισμός χωρίς κοινές προδιαγραφές για το επίπεδο ηχορύπανσης γύρω από τα αεροδρομία, αυτός ο ανταγωνισμός θα αποβεί εις βάρος του πολίτη. Διότι μερικοί αερολιμένες θα δέχονται επιπλέον επιβάτες και πτήσεις, επειδή αδιαφορούν για τις προδιαγραφές σχετικά με το περιβάλλον και την ηχορύπανση, ενώ άλλα αεροδρόμια δεν θα τις δεχθούν. Θα ήθελα λοιπόν να γίνει και εδώ κάποια εναρμόνιση σε ευρωπαϊκό επίπεδο.
<P>
Κύριε Πρόεδρε, θα ήθελα ακόμη η Επιτροπή, κατά τον σχεδιασμό της ανταγωνιστικής πολιτικής της, να αποδώσει περισσότερη σημασία στα δίκτυα, παρά στις επί μέρους γραμμές.

<SPEAKER ID=272 LANGUAGE="FR" NAME="Moreau">
Κύριε Πρόεδρε, η έκθεση του κ. Seal προβαίνει σε έναν μετριοπαθή απολογισμό της απελευθέρωσης των αεροπορικών μεταφορών, που εκφράστηκε μέσω αναδιαρθρώσεων, συγχωνεύσεων, ιδιωτικοποιήσεων, χωρίς ο χρήστης να αποκομίζει σημαντικά πλεονεκτήματα. Αντίθετα, η άρση των ρυθμίσεων είχε σοβαρές κοινωνικές επιπτώσεις, με την κατάργηση χιλιάδων θέσεων εργασίας, την αύξηση της αβεβαιότητας, τη μείωση των μισθών, τις επιθέσεις κατά του καταστατικού του προσωπικού. Δεν μπορώ λοιπόν παρά να συμφωνήσω με το αίτημα που περιέχει η έκθεση του κ. Seal, που καλεί την Επιτροπή να δημοσιεύσει την μελέτη που αφορά τις συνέπειες της απελευθέρωσης σε κοινωνικά θέματα και σε θέματα απασχόλησης.
<P>
Το να αφιερώνονται μόνο εννέα γραμμές σε αυτό το θέμα, όπως κάνει η Επιτροπή, είναι απρεπές. Στις εναέριες μεταφορές, όπως και αλλού, τα κριτήρια οικονομικής αποδοτικότητας, που έχουν ως συνέπεια την μείωση του κόστους, οδηγούν σε λύσεις που είναι συχνά περιορισμένες και που δεν εξασφαλίζουν τις καλύτερες συνθήκες, τόσο για τις ίδιες δυνατότητες πρόσβασης για όλους όσο και για την ασφάλεια, που είναι ένα βασικό ζήτημα, ή για τη χωροταξία. Επίσης πρέπει να επαγρυπνούμε ώστε οι ανισότητες με τις απόμακρες και νησιωτικές περιοχές της Κοινότητας να μην επιδεινωθούν.
<P>
Σε ένα πλαίσιο που υφίσταται ισχυρές ανταγωνιστικές πιέσεις, οι οποίες προέρχονται κυρίως από τις Ηνωμένες Πολιτείες, η Ευρωπαϊκή Ένωση θα έπρεπε να φιλοδοξεί να αποδώσει προτεραιότητα στις συνεργασίες κοινής ανάπτυξης παρά σε μια λογική οικονομικού πολέμου. Χαίρομαι από αυτήν την άποψη που ελήφθησαν υπόψη οι δύο τροπολογίες της Ομάδας μου: η μία που ζητεί οι διμερείς συμφωνίες να στηρίζονται σε πραγματική αμοιβαιότητα, η άλλη που εφιστά την προσοχή στην μεταφορά δραστηριοτήτων των επιχειρήσεων και στο κοινωνικό ντάμπινγκ. Κατά βάση, πιστεύω ότι μια άλλη δυναμική των εναερίων μεταφορών, που να στηρίζεται σε έναν δημόσιο έλεγχο αυτού του τομέα, είναι απαραίτητη για να προωθηθούν αμοιβαία πρόσφορες συνεργασίες, για να ενισχυθεί μια ισορροπημένη χωροταξία, για να αναπτυχθούν τα κοινωνικά δικαιώματα και η απασχόληση, για να αρθούν οι περιορισμοί των συνδικαλιστικών ελευθεριών, με λίγα λόγια, για να εξασφαλισθεί το δικαίωμα στη μεταφορά για όλους κάτω από καλές συνθήκες.
<P>
Έχοντας ως στόχο τη δημοκρατία και τη διαφάνεια, μια δημόσια συμβουλευτική αρχή θα μπορούσε να δώσει την δυνατότητα σε όλους τους κοινωνικούς φορείς να συμμετάσχουν στη χάραξη των κατευθύνσεων και στη λήψη των αποφάσεων που αφορούν αυτόν τον τομέα. Αυτήν την έννοια έχουν οι τροπολογίες που καταθέσαμε.

<SPEAKER ID=273 LANGUAGE="NL" NAME="Van Dijk">
Κύριε Πρόεδρε, θέλουμε να τεθούν οι σκέψεις για το περιβάλλον στο επίκεντρο των διαδικασιών λήψης αποφάσεων. Η ενσωμάτωσητων περιβαλλοντικών θεμάτων σε όλους τους τομείς της κοινοτικής πολιτικής θα αποτελέσει επίπονο έργο, αλλά δεν έχουμε παρά να το δεχθούμε. Πιστεύουμε ότι μπορεί να εφαρμοσθεί μια πιο βιώσιμη πολιτική για τις μεταφορές. Όλοι συμφωνούμε ότι είναι βασικό να μειωθούν οι εκπομπές διοξειδίου του άνθρακα στην κυκλοφορία, η οποία αναπτύσσεται πιο ραγδαία από οποιονδήποτε άλλον τομέα. Να και πάλι οι Πράσινοι με τη γκρίνια τους για το περιβάλλον!
<P>
Η Επιτροπή Μεταφορών και Τουρισμού είναι πρόθυμη να εντάξει το θέμα του περιβάλλοντος στην πολιτική μεταφορών, το ίδιο και ο εισηγητής κ. Seal. Να σας πω όμως, συνάδελφε κύριε Seal, ότι δεν επινόησα μόνη μου τις πρώτες τέσσερις προτάσεις μου. Το ίδιο είπε χθες εδώ στην αίθουσα ο ομοϊδεάτης σας, κ. Prescott, ως Προεδρεύων του Συμβουλίου. Ανέφερε το θέμα μεταφορές-περιβάλλον σαν κύρια περιβαλλοντική προτεραιότητα της βρετανικής Προεδρίας. Εσείς, αντιθέτως, κύριε Seal, κατορθώσατε να μην αναφέρετε στην έκθεσή σας ούτε μία φορά τη λέξη περιβάλλον. Εσείς κατηγορείτε την Επιτροπή ότι αφιερώνει μόνο εννέα στίχους στην απασχόληση, αλλά εσείς δείχνεστε εξίσου αμελής όταν πρόκειται για το περιβάλλον. Και μην μου πείτε ότι η απελευθέρωση των αεροπορικών μεταφορών και η αυξημένη ρύπανση εξαιτίας των αεροπλάνων δεν έχουν καμία σχέση μεταξύ τους.
<P>
Ο ανταγωνισμός κατέστησε τις εναέριες μεταφορές φθηνότερες, όπως επισημαίνει ο κ. Seal στην αιτιολογική του έκθεση. Καλά νέα για τους επιβάτες, αλλά κακά μαντάτα για τους απογόνους των επιβατών. Τα φθηνά εισητήρια οδηγούν σε περισσότερες πτήσεις, επομένως και σε περισσότερη ρύπανση.
<P>
Στο ψήφισμα προβλέπεται ότι οι αεροπορικές μεταφορές θα αυξηθούν ετησίως κατά 6-7 %. Ακόμα και με την κάπως αισιόδοξη προσδοκία ότι το ήμισυ της αύξησης μπορεί να αντισταθμισθεί από τεχνολογικές καινοτομίες, θα αντιμετωπίσουμε αύξηση των εκπομπών CO2 από τα αεροπλάνα κατά 3 % τουλάχιστον ετησίως. Δεν είχαμε συμφωνήσει στο Κυότο ότι οι εκπομπές CO2 πρέπει να μειωθούν και ότι πρέπει να συμβάλουν σε αυτό καί οι αεροπορικές μεταφορές; Προφανώς όλα αυτά παραμένουν γιαπωνέζικα για τον κ. Seal και τους συναδέλφους στην Επιτροπή Μεταφορών και Τουρισμού. Ελπίζω να με πληροφορήσει η Επιτροπή αν εκείνη έχει όντως προτάσεις για τη μείωση των εκπομπών CO2 των αεροπορικών μεταφορών. Τι απέγιναν άραγε οι μελέτες για τη φορολόγηση της κηροζίνης και για άλλες επιβαρύνσεις; Πώς θα συμβαδίσουν η περαιτέρω ελευθέρωση και οι ακόμη χαμηλότερες τιμές με την απαραίτητη μείωση των εκπομπών CO2 ; Σύμφωνα με την σελίδα 22 της ανακοίνωσης της Επιτροπής, λείπουν από τις σημερινές αεροπορικές συμφωνίες μεταξύ των κρατών μελών και των ΗΠΑ τα μέτρα επιτήρησης. Μήπως εμπίπτουν σε αυτά και συμφωνίες για το περιβάλλον; Θα ζητήσει η Επιτροπή εξουσιοδότηση από το Συμβούλιο να διαπραγματευθεί με τις ΗΠΑ όχι μόνο για ανοικτούς, αλλά και για πιο καθαρούς ουρανούς; Θα ήθελα να μάθω ακόμη αν το θέμα αεροπορία και περιβάλλον συμπεριλαμβάνεται στην ημερήσια διάταξη των προσεχών δύο συνεδριάσεων των Υπουργών Περιβάλλοντος και των Υπουργών Μεταφορών. Αν όχι, οδηγούμαι στο συμπέρασμα ότι, ενώ προσπαθούμε να δαμάσουμε το αυτοκίνητο, τη θέση του ως ιερής αγελάδας της Ευρώπης την πήρε το αεροπλάνο.

<SPEAKER ID=274 LANGUAGE="NL" NAME="Van Dam">
Κύριε Πρόεδρε, την 1η Απριλίου 1997 ολοκληρώθηκε, τουλάχιστον στα χαρτιά, η απελευθέρωση των αεροπορικών μεταφορών. Έγινε τόσο αθόρυβα, ώστε στον ολλανδικό Τύπο μιλούν για "Big Bang στα ψιθυριστά». Δεν ξέσπασε εξοντωτικός ανταγωνισμός ανάμεσα στους μεγάλους μεταφορείς και οι τιμές των εισιτηρίων δεν μειώθηκαν θεαματικά. Κι όμως, η διάρθρωση της αεροπορίας στην Ευρώπη άλλαξε τα τελευταία δέκα χρόνια ριζικά. Στην κοινοτική αγορά, οι μεγάλες αεροπορικές εταιρείες ανασυντάσσονται. Ο αριθμός των γραμμών παρουσίασε μικρή αύξηση και η αγορά έγινε πιο δυναμική. Αυτό προκύπτει μεταξύ άλλων και από την εμφάνιση φθηνών εταιρειών. Στις αεροπορικές γραμμές, στις οποίες αναπτύχθηκε ο ανταγωνισμός, τα εισιτήρια έγιναν πιο φτηνά.
<P>
Η ελευθέρωση διεκπεραιώθηκε χωρίς μεγάλες αναταραχές· ο λόγος είναι, μεταξύ άλλων, ότι δυστυχώς οι αεροπορικές μεταφορές αναπτύχθηκαν ραγδαία. Έτσι, δεν σημειώθηκαν απολύσεις σε μεγάλη κλίμακα, παρά τη συνεχή επιδίωξη μεγαλύτερης αποτελεσματικότητας.
<P>
Στην έκθεση της Επιτροπής σχολιάζονται κυρίως η αποτελεσματικότητα και ο ανταγωνισμός στην αεροπορία. Σωστά αναφέρεται ότι στις υπηρεσίες εδάφους και στον έλεγχο της εναέριας κυκλοφορίας υπάρχουν ακόμη περιθώρια για σημαντική εξοικονόμηση χρημάτων. Πιστεύω όμως ότι στο μέλλον πρέπει να λάβουμε περισσότερο υπόψη τον θεμιτό ανταγωνισμό μεταξύ των διαφόρων μέσων μεταφοράς. Σε σύγκριση με τις επιβατικές μεταφορές με τρένο ή λεωφορείο, οι αεροπορικές μεταφορές λαμβάνουν πάντα καλυμμένες επιδοτήσεις. Αναφέρομαι μεταξύ άλλων στις αφορολόγητες πωλήσεις και στην φθηνή κηροζίνη. Δικαιολογημένα θα καταργηθούν σύντομα οι αφορολόγητες πωλήσεις στους αερολιμένες για πτήσεις εντός της Ευρωπαϊκής Ένωσης. Για έναν δίκαιο ανταγωνισμό ανάμεσα στους διαφόρους τρόπους μεταφοράς χρειάζονται όμως περισσότερα. Επιβάλλεται η ταχεία καθιέρωση στην Ένωση μιας φορολογίας για την κηροζίνη. Αφορολόγητη κηροζίνη σε μια ενιαία αγορά είναι - ας με συγχωρέσουν οι διερμηνείς - πράγματι "κύκνεια παραφροσύνη».

<SPEAKER ID=275 LANGUAGE="IT" NAME="Baldarelli">
Κύριε Πρόεδρε, κύριε Επίτροπε, απευθύνω στον εισηγητή και τις δικές μου ευχαριστίες για την εργασία που επιτελέστηκε. Πιστεύω ότι, χάρη στην έκθεση, θα είναι εφικτή η εμπεριστατωμένη γνωμοδότηση γύρω από τις πτυχές της απελευθέρωσης και, συνεπώς, η έγκαιρη αντιμετώπιση των συναφών ζητημάτων.
<P>
Θα ήθελα να επισημάνω κάποιες, κατά τη γνώμη μου, πρωταρχικής σημασίας πτυχές. Ειπώθηκε ότι αμέτρητες επιχειρήσεις αντιμετώπισαν την αγορά, παραμένοντας ωστόσο μη ανταγωνιστικές. Ουσιαστικά, παρατηρήθηκε έντονη θνησιμότητα. Από οικονομικής άποψης, το γεγονός αυτό χαρακτηρίζεται αρνητικό, ενώ μπορεί να θεωρηθεί θετικό κάτω από το πρίσμα της ασφάλειας. Η απελευθέρωση, δηλαδή, δεν θρυμμάτισε ολοσχερώς τους μηχανισμούς της ασφάλειας και της κοινωνικής πρόνοιας.
<P>
Πάντως, παραμένουν αντιφάσεις και προβλήματα, ιδίως σχετικά με το ωράριο εργασίας, την αποκέντρωση των επιχειρήσεων, που επιδρά αρνητικά στο ανθρώπινο δυναμικό τρίτων χωρών, τη διαχείριση υπηρεσιών με πρακτορεία εκτός Ευρωπαϊκής Ένωσης, που αναμφισβήτητα χρήζει της άγρυπνης εποπτείας μας.
<P>
Ωστόσο, διαπιστώθηκε ουσιαστικά θετική ανταπόκριση έναντι του συστήματος. Είμαι πεπεισμένος ότι πρέπει να ληφθεί υπόψη η διαδικασία αναδιάρθρωσης εκ μέρους των εθνικών εταειριών. Θετική αποδείχθηκε η εν λόγω διαδικασία αναδιάρθρωσης, λαμβανομένης υπόψη της διαφαινόμενης δυνατότητας αποτελεσματικής αναμέτρησης με τον ανταγωνισμό και της ταυτόχρονης παρότρυνσης προς την εξεύρεση νέων ισχυρών ανανεωτικών εμπνεύσεων. Αναφέρομαι, επί παραδείγματι, στις πρωτοποριακές και βαρυσήμαντες καινοτομίες της εταιρίας Alitalia, όπου τα στελέχη και οι εργαζόμενοι αναλαμβάνουν άμεσα τη διαχείριση της εταιρείας, ενώ συμμετέχουν επίσης στις δραστηριότητες της επιχείρησης. Επικροτώ τις κρατικές ενισχύσεις, καθώς οδήγησαν στην υλοποίηση της διαδικασίας αναδιάρθρωσης, ενώ εντάσσονται συγχρόνως στο πλαίσιο του προβλεπόμενου ανοίγματος της αγοράς και της ενίσχυσης της αντιμετώπισης του ανταγωνισμού.
<P>
Θα ήθελα τώρα να αναφερθώ επισταμένα στο ζήτημα της άσκησης του ανταγωνισμού περισσότερο στις χερσαίες και αερολιμενικές υπηρεσίες παρά στο ουσιαστικό σύστημα απελευθέρωσης των γραμμών. Είναι κοινά παραδεκτή η ύπαρξη οξύτατων προβλημάτων των γραμμών. Αμφισβητώ τη σκοπιμότητα της διαιώνισης της εν λόγω κατάστασης, παραδείγματος χάριν στις σχέσεις με τις Ηνωμένες Πολιτείες. Οι όροι των συνθηκών Open sky πρέπει να τηρηθούν με απόλυτη ακρίβεια, καθώς επιδιώκεται, με την αναδιάρθρωση, η διείσδυση εκ μέρους των ευρωπαϊκών αεροπορικών εταιρειών στην παγκόσμια αγορά και, συνεπώς, στον ανταγωνισμό της εσωτερικής αμερικανικής αγοράς, που τη στιγμή αυτή παρεμποδίζεται, με συνέπεια να περιορίζονται αισθητά οι μηχανισμοί του διεθνούς ανταγωνισμού.
<P>
Για τον λόγο αυτό, είναι υψίστης σημασίας τόσο η απελευθέρωση του συστήματος των ανοικτών ουρανών όσο και η ικανότητα απελευθέρωσης του εναερίου χώρου. Σήμερα, ο εναέριος χώρος εξαρτάται ευρύτατα από τα στρατιωτικά συστήματα. Δυστυχώς, στην επικαιρότητα των ημερών αυτών δεσπόζουν ξανά οι συζητήσεις περί πολέμου στο Ιράκ, με τις πιθανές συνυφασμένες αντιθέσεις. Θα επακολουθήσει αναπόφευκτα η διάσπαση του διαθέσιμου εναερίου χώρου. Είναι ευνόητη η δραματική διάσταση του γεγονότος, που καταρρίπτει τις προσδοκίες για ευρύτερη διάθεση του εναερίου χώρου προς ικανοποίηση των αναγκών αστικής φύσης.
<P>
Επισημάνθηκε δεόντως και το ζήτημα του ελέγχου της εναέριας κυκλοφορίας. Επιβάλλεται άμεση αλλαγή στρατηγικής, καθώς στον τομέα του ελέγχου μπορούν να επιτευχθούν αξιόλογες περικοπές εξόδων και δυνατότητες εκτενούς συντονισμού.
<P>
Κύριε Επίτροπε, με την ολοκλήρωση της παρέμβασής μου εκφράζω την επιδοκιμασία μου για τις ρυθμίσεις, με την πεποίθηση ότι η επικείμενη πρωτοβουλία σχετικά με τα αερολιμενικά δικαιώματα θα ενισχύσει τις δυνατότητες αντιμετώπισης της αγοράς και στήριξης των κοινωνικών μηχανισμών εγγύησης των εργαζομένων.

<SPEAKER ID=276 LANGUAGE="SV" NAME="Stenmarck">
Κύριε Πρόεδρε, η απελευθέρωση του κλάδου της αεροπορίας διαρκεί μερικές δεκαετίες. Είναι μία θετική και απαραίτητη εξέλιξη για να υπάρξει ανταπόκριση στις επιθυμίες των ολοένα και περισσότερων ταξιδιωτών. Η Επιτροπή δεν βλέπει, στην αξιολόγηση που γίνεται τώρα, κάποιες δραματικές μεταβολές της ανάπτυξης μετά την απελευθέρωση. Αυτό σημαίνει ότι εξακολουθούν να υπάρχουν οι μεγάλες αεροπορικές εταιρείες, ότι οι ξένοι ανταγωνιστές δεν έχουν υποσκελίσει σε μεγάλη έκταση τους φορείς εκμετάλλευσης του εσωτερικού, ούτε έχουν μειωθεί δραματικά ορισμένες τιμές.
<P>
Είναι σαφές ότι αν αυτό θέλουμε να επιτύχουμε με την ελευθέρωση, μπορούμε μάλλον να πούμε ότι τα καταφέραμε. Αλλά όταν οι τιμές δεν έχουν μειωθεί και δεν έχει αυξηθεί η πρόσβαση για τους ταξιδιώτες, αυτό με οδηγεί τότε στο συμπέρασμα ότι η απελευθέρωση πρέπει να προωθηθεί περαιτέρω. Χρειάζονται περισσότερος ανταγωνισμός και περισσότεροι φορείς εκμετάλλευσης στην ευρωπαϊκή αγορά αεροπορικών μεταφορών, όχι λιγότεροι. Σήμερα υπάρχουν πολύ λίγες αεροπορικές εταιρείες, που κυριαρχούν σε πάρα πολλές γραμμές, και αυτές οι αεροπορικές εταιρείες προωθούν διαρκώς περισσότερο επιτηδευμένες συμφωνίες συνεργασίας. Έτσι ο ανταγωνισμός στην αγορά αεροπορικών μεταφορών εξακολουθεί να τίθεται στην πράξη εκτός λειτουργίας.
<P>
Είμαι πεπεισμένος ότι η απαραίτητη ανάπτυξη έχει μόλις αρχίσει. Για να ικανοποιηθούν οι απαιτήσεις των ταξιδιωτών, το ζητούμενο είναι αυξημένη πρόσβαση και χαμηλές τιμές. Το ζητούμενο είναι να γίνουν ανοίγματα στον ανταγωνισμό και να δημιουργηθούν προϋποθέσεις για σημαντικά περισσότερους παίκτες απ' ό, τι σήμερα στον τομέα των αεροπορικών μεταφορών. Μαζί αυτά καθιστούν δυνατή την ανάπτυξη που μπορεί να ανταποκριθεί στις απαιτήσεις των ταξιδιωτών ενόψει του 2000.

<SPEAKER ID=277 LANGUAGE="SV" NAME="Sjφstedt">
Κύριε Πρόεδρε, εν αντιθέσει με τον κ. Stenmarck, δεν έχω την ίδια πίστη στις δυνατότητες της απελευθέρωσης όσον αφορά τις αεροπορικές εταιρείες και τις αεροπορικές μεταφορές. Πιστεύω ότι υπάρχει υπερβολική εμπιστοσύνη στις δυνατότητες της απελευθέρωσης των αεροπορικών μεταφορών.
<P>
Η σουηδική αεροπλοΐα εσωτερικού βρίσκεται σε κατάσταση ελεύθερου ανταγωνισμού για αρκετά χρόνια. Στην αρχή, αυτό οδήγησε σε κάποιον ανταγωνισμό τιμών. Σήμερα, ωστόσο, βρισκόμαστε σε μία τελείως διαφορετική κατάσταση, η οποία συνεπάγεται ότι μερικές φορές υπάρχουν δύο εταιρείες στις πιο ελκυστικές γραμμές, αλλά συχνά αυτές ανταγωνίζονται με τους ίδιους χρόνους, τις ίδιες τιμές και επίσης τις ίδιες περίπου υπηρεσίες. Στις λιγότερο ελκυστικές γραμμές, αντιθέτως, υπάρχουν υψηλότερες τιμές και χειρότερες υπηρεσίες, κάτι που ενισχύει τις περιφερειακές διαφορές οι οποίες ήταν ήδη μεγάλες προηγουμένως. Αυτό συμβαίνει λοιπόν σε μία χώρα η οποία εξαρτάται σε μεγάλο βαθμό από την αεροπλοΐα εσωτερικού και όπου συχνά λείπουν οι εναλλακτικές λύσεις.
<P>
Θεωρώ επίσης ότι είναι σημαντικό να καταστεί σαφές ότι η αύξηση των αεροπορικών μεταφορών δεν αποτελεί αυτοσκοπό. Αν διατηρηθεί ο ρυθμός αύξησης που έχουμε σήμερα, αυτό θα είναι στην πραγματικότητα οικολογικά μη βιώσιμο.
<P>
Υπέβαλα μια ειδική πρόταση τροπολογίας, υπ' αριθ. 3, η οποία αποσκοπεί στο να γίνεται ο ανταγωνισμός με κοινωνικά αποδεκτές μεθόδους. Επισημαίνω κυρίως την ιρλανδική αεροπορική εταιρεία Ryan Air, η οποία έχει διακριθεί για την αντισυνδικαλιστική της πολιτική. Η εταιρεία αρνείται να υπογράψει συμφωνία με τα συνδικάτα, κάτι που οδήγησε σε σύγκρουση που συνεχίζεται τώρα στο αεροδρόμιο του Δουβλίνου με το προσωπικό του χειρισμού των αποσκευών. Αρνήθηκαν να συνεργαστούν με το Ιρλανδικό Δικαστήριο Εργατικού Δικαίου, το Labour Court . Θεωρώ ότι είναι απολύτως απαράδεκτο να χρησιμοποιούνται τέτοιες μέθοδοι στον ανταγωνισμό μεταξύ των αεροπορικών εταιρειών. Πρέπει να δείξουμε ότι δεν αποδεχόμαστε ως μέσο ανταγωνισμού την αντισυνδικαλιστική συμπεριφορά ή τον κοινωνικό αποκλεισμό. Θα ήταν ενδιαφέρον να ακούσουμε αν ο Επίτροπος έχει κάποια άποψη για τη συμπεριφορά της Ryan Air.
<P>
Σε αυτή τη βάση, θα ήθελα να εισηγηθώ υπέρ της πρότασης τροπολογίας της Ομάδας ΕΕΑ/ΑρΠρΒΧ και ακόμη υπέρ της πρότασης τροπολογίας της Ομάδας των Πρασίνων.

<SPEAKER ID=278 LANGUAGE="EN" NAME="Banotti">
Κύριε Πρόεδρε, το θέμα της αποψινής μας συζήτησης δεν είναι προφανώς η Ryan Air. Θα ήθελα επίσης να επιστήσω την προσοχή σας στη θλιβερή κατάσταση που έχει δημιουργηθεί εκεί. Με την έκθεση του κ. Seal προβάλλονται πολλά από τα πλεονεκτήματα της αεροπορίας τα τελευταία χρόνια. Μεταξύ των τυχερών, αναφέρει τη Ryan Air, την πιο επικερδή πλέον αεροπορική εταιρεία στην Ευρώπη, που έχει ξεπεράσει σε τζίρο ακόμη και τη γιγαντιαία εταιρεία British Airways.
<P>
Όπως ανέφεραν νωρίτερα πολλοί ομιλητές, έχουν οδηγηθεί σε διαφωνία όσον αφορά το δικαίωμα των εργαζομένων να συμμετάσχουν σε ένα εργατικό σωματείο και να αντιπροσωπεύονται από αυτό, δικαίωμα που πολλοί από εμάς θα θεωρούσαν ως ένα από τα θεμελιώδη ανθρώπινα δικαιώματα. Όταν άρχισε να λειτουργεί η εταιρεία, οι εργαζόμενοι ήταν διατεθειμένοι να εργαστούν με μισθό πολύ χαμηλότερο από την τρέχουσα αναλογία, κατανοώντας ότι η εταιρεία δεν μπορούσε τότε να προσφέρει υψηλότερους μισθούς. Πρόκειται για μία αεροπορική εταιρεία που πέρυσι είχε κέρδος 35 εκατομμύρια ιρλανδικές λίρες. Ο διευθυντής της εταιρείας πήρε πρόσφατα ένα προσωπικό πριμ ύψους 17 εκατομμυρίων ιρλανδικών λιρών. Μία άλλη πολύ μικρότερη εταιρεία προσφέρει πολύ υψηλότερους μισθούς από τη Ryan Air. Ας μην επαινούμε λοιπόν μία εταιρεία, όπου εφαρμόζονται άδικες μέθοδοι όσον αφορά τις εργασιακές σχέσεις και της οποίας τα οφέλη προκύπτουν από τη γενναιοδωρία των εργαζομένων της.

<SPEAKER ID=279 NAME="Kinnock Neil">
Ήταν μία πολύ ενδιαφέρουσα συζήτηση. Θα ήθελα, πρώτα από όλα, να ευχαριστήσω τον εισηγητή, κ. Seal, για την έκθεσή του όσον αφορά την εξέλιξη της διαδικασίας απελευθέρωσης της αεροπλοΐας στην Ευρωπαϊκή Ένωση. Η προσπάθεια δίκαιης αξιολόγησης μίας νέας και εν εξελίξει διαδικασίας μπορεί πάντα να αποδειχθεί πολύ δύσκολη εμπειρία, για αυτό και συγχαίρω τον εισηγητή για τη μέθοδο προσέγγισης που έχει ακολουθήσει.
<P>
Όπως θα γνωρίζει το Σώμα, η διαδικασία απελευθέρωσης της πολιτικής αεροπορίας στην Ένωση ήταν σκοπίμως προοδευτική, εν μέρει για να ληφθούν υπόψη οι συνθήκες από τις οποίες ξεκίνησε στα μέσα της δεκαετίας του '80 και εν μέρει για να αποφευχθούν τυχόν εμπόδια και απώλειες ανάλογες με εκείνες που προκάλεσε η απελευθέρωση στις ΗΠΑ. Με άλλα λόγια, υπήρξε και παραμένει αυτό που επιδιώκει ο κ. Seal: μία ισορροπημένη απελευθέρωση στο πλαίσιο της οποίας έχει καταβληθεί κάθε δυνατή προσπάθεια, προκειμένου να διασφαλιστεί ότι έχουν ληφθεί υπόψη τα συμφέροντα όλων των νόμιμων εταιρειών.
<P>
Αναπόφευκτα, ενώ μερικά από τα κύρια αποτελέσματα της απελευθέρωσης αναγνωρίστηκαν με την ανακοίνωσή μας κατά το 1996, άλλα είναι απλά πασιφανή από τότε μέχρι σήμερα, καθώς οι αεροπορικές εταιρείες εκμεταλλεύονται ολοένα και περισσότερο τις δυνατότητες που αυτή προσφέρει. Όπως παραδεχτήκαμε το 1996, έπρεπε να γίνουν πολλά ακόμη για να διασφαλιστεί ότι είχαμε εκμεταλλευτεί πλήρως τις δυνατότητες που παρείχε η απελευθέρωση, καθώς επίσης ότι είχαν επικρατήσει συνθήκες δίκαιου ανταγωνισμού. Αυτό είναι φυσικά γεγονός για τις κρατικές ενισχύσεις. Όπως θα ξέρει το Σώμα, κατά την άποψη της Επιτροπής, η παροχή ενισχύσεων προς τις αεροπορικές εταιρείες από τις κυβερνήσεις των κρατών μελών μπορεί να δικαιολογηθεί και πρέπει να επιτραπεί μόνο ως αναπόσπαστο τμήμα ενός σταθερού και χρονικά περιορισμένου προγράμματος για την αποκατάσταση της χρηματοοικονομικής βιωσιμότητας και της ανταγωνιστικότητας των εταιρειών που θα λάβουν τις ενισχύσεις.
<P>
Είμαι βέβαιος ότι αυτή η προσέγγιση έχει συμβάλλει άμεσα στην εξασφάλιση της αξιοπιστίας και επιτυχίας των προγραμμάτων αναδόμησης. Παρατήρησα τα αποτελέσματα της Iberia στην εφημερίδα Financial Times σήμερα το πρωί και ικανοποιήθηκα από αυτά. Η προσεκτική παρακολούθηση της εφαρμογής των προγραμμάτων αναδόμησης και ο τρόπος με τον οποίο συμμορφώνονται με τους όρους που έχουν καθοριστεί, δείχνει πόσο παραγωγικά είναι τα αποτελέσματα που επιτυγχάνονται. Κάτω από αυτές τις συνθήκες, μπορέσαμε να εγκρίνουμε την τελευταία καταβολή χρημάτων από τις κυβερνήσεις της Γαλλίας και της Πορτογαλίας προς την Air France και την TAP. Είναι λυπηρό που βάσει των ίδιων κριτηρίων αναγκαστήκαμε να αποφανθούμε ότι η Ολυμπιακή Αεροπορία δεν συμμορφωνόταν με τους όρους που καθορίστηκαν στα πλαίσια της συμφωνίας με την ελληνική κυβέρνηση το 1994. Συνεπώς, έπρεπε να κινήσουμε εκ νέου διαδικασίες όσον αφορά αυτή την υπόθεση.
<P>
Τις τελευταίες εβδομάδες αναγκαστήκαμε επίσης να τηρήσουμε πολύ σκληρή στάση προς την ιταλική κυβέρνηση και την Alitalia, που παρέβησαν τους βασικούς όρους που συμπεριλαμβάνονταν στην απόφαση της Επιτροπής για τις κρατικές ενισχύσεις πέρυσι τον Ιούλιο. Προς ικανοποίησή μου, μπορώ να πω ότι το Υπουργικό Συμβούλιο της Ιταλίας αντέδρασε άμεσα και αποτελεσματικά και μέσα σε λίγες ημέρες ανέλαβε επιπλέον δεσμεύσεις βάσει των οποίων διευθετήθηκαν τα ζητήματα.
<P>
Όσον αφορά τα άλλα θέματα που προαναφέρθηκαν, στις αξιώσεις που προβλήθηκαν κατά τη διάρκεια της συζήτησης και τα οποία αφορούσαν τις κρατικές ενισχύσεις σε ανταγωνιστικές συνθήκες, πρέπει να πω ότι αν τα αξιότιμα μέλη έχουν αποδεικτικά στοιχεία βάσει των οποίων μπορούν να γίνουν επισήμως καταγγελίες, δεν βοηθούν καθόλου τους ενάγοντες αν δεν τους ενθαρρύνουν να υποβάλλουν τις ανάλογες μηνύσεις στην Ευρωπαϊκή Επιτροπή. Μπορώ να πω το εξής: ότι ανταποκρινόμαστε με ταχύτητα σε όλες τις εμπεριστατωμένες καταγγελίες. Η πρόσφατη εμπειρία από την υπόθεση Alitalia συνιστά πρόσθετη απόδειξη. Συνεπώς, αν τα μέλη πιστεύουν ότι έχουν πληροφορίες για καταγγελίες που δεν έχουν γνωστοποιηθεί σε εμάς, θα πρέπει να ενημερώσουν σχετικά όχι εμάς, αλλά εκείνους που τους έχουν εκφράσει ανησυχίες.
<P>
Όσον αφορά το θέμα της παγκοσμιοποίησης, τώρα γίνονται προσπάθειες να διασφαλιστεί ότι η ενοποίηση της αγοράς δεν έχει αντίξοες και αναποτελεσματικές συνέπειες. Ο εισηγητής αναγνωρίζει ότι ο πολλαπλασιασμός των συγχωνεύσεων είναι μέρος της τάσης προς παγκοσμιοποίηση. Αξίζει να σημειωθεί, ωστόσο, ότι επειδή έχουν επιβληθεί περιοριστικές ρήτρες στην ιδιοκτησία και τον έλεγχο μέσω της πλειοψηφίας των διμερών συμφωνιών που ισχύουν σήμερα, οι συγχωνεύσεις είναι ουσιαστικά αδύνατες και αυτός είναι ο λόγος που παρατηρείται μεγάλη αύξηση δημιουργίας ενώσεων μεταξύ των αεροπορικών εταιρειών, αντί για συγχώνευσή τους.
<P>
Η ποικιλομορφία και η ανισότητα των ρυθμιστικών καθεστώτων σαφώς παρακωλύουν την αποτελεσματική λειτουργία της αγοράς και αυτός φυσικά είναι ένας κύριος λόγος για τις προσπάθειες της Επιτροπής να λάβει εντολή για διεξαγωγή διαπραγματεύσεων, που θα οδηγήσουν σε σύναψη συμφωνίας με τρίτες χώρες, ειδικά με τις ΗΠΑ, για πρόσβαση στην αγορά. Είναι εμφανές ότι, αν η Επιτροπή δεν εκμεταλλευτεί την ευκαιρία να διαπραγματευθεί τη σύναψη μίας καθολικής συμφωνίας παροχής αεροπορικών υπηρεσιών με τις ΗΠΑ, οι αεροπορικές εταιρείες των ΗΠΑ είτε σκόπιμα είτε λόγω φυγοδικίας θα είναι οι δυσανάλογοι δικαιούχοι της ενιαίας μας αγοράς, της απελευθέρωσης, τη στιγμή που οι δικές μας αεροπορικές εταιρείες δεν θα έχουν ουσιαστικά κανένα ανάλογο δικαίωμα πρόσβασης και λειτουργίας στην ενιαία αγορά των ΗΠΑ. Ελπίζω, συνεπώς, ότι όλα τα κράτη μέλη θα διαπιστώσουν την πραγματικότητα και θα ανταποκριθούν με προθυμία στην πρόκληση, έτσι ώστε να μπορούμε να προχωρήσουμε, ως Κοινότητα, στη διαπραγμάτευση μίας δίκαιης και ισορροπημένης ευρείας συμφωνίας κατά μήκος του Ατλαντικού και από τις δύο πλευρές του. Θα ήταν άκρως ανησυχητικό, αν βάσει των συγκεντρωτικών αποτελεσμάτων τόσο των σημερινών όσο και των μελλοντικών διμερών συμφωνιών, οι αεροπορικές εταιρείες των ΗΠΑ είχαν ουσιαστικά τη δυνατόττητα να λειτουργήσουν κατά βούληση στην ενιαία μας αγορά, ενώ δεν υπήρχε απολύτως καμία περίπτωση να συμβεί κάτι ανάλογο στην ενιαία αγορά των ΗΠΑ.
<P>
Εν τω μεταξύ, όπως θα γνωρίζει το Σώμα, αρχίσαμε να ερευνούμε τρεις υπάρχουσες διατλαντικές συμμαχίες αεροπορικών εταιρειών και μία προτεινόμενη συμμαχία το 1996. Αντί να υιοθετήσει αναβλητική στάση, όπως άφησε να εννοηθεί ο εισηγητής στην έκθεσή του, η Επιτροπή παρακολουθούσε άγρυπνα τις εξελίξεις στην αγορά η οποία, με τη παγκοσμιοποίηση, θα μπορούσε με τη σειρά της να περιορίσει περαιτέρω τα πλεονεκτήματα της απελευθέρωσης στο σύνολό τους. Η αναγνώριση αυτού του γεγονότος έχει, για παράδειγμα, παρακινήσει την Επιτροπή να αναλάβει πρωτοβουλίες όσον αφορά τη διαχείριση της εναέριας κυκλοφορίας (κάτι στο οποίο αναφέρθηκαν μερικά αξιότιμα μέλη), τον χειρισμό των υπηρεσιών εδάφους (στον οποίο αναφέρθηκαν κάποια άλλα αξιότιμα μέλη) και τις προκλήσεις αερολιμένα (κάτι που επίσης έχει αναφερθεί από κάποιους ομιλητές στη συζήτηση). Η πρότασή μας για αναθεώρηση του ισχύοντος διακανονισμού για την κατανομή του διαθέσιμου χρόνου αερολιμένα θα δημοσιευτεί μέσα στους επόμενους λίγους μήνες.
<P>
Ο κ. Seal έχει δίκιο που τονίζει ότι στην ανακοίνωσή μας δεν κάναμε εκτενή αναφορά στις κοινωνικές πτυχές της απελευθέρωσης. Ωστόσο, θα ήταν επίσης αλήθεια να ειπωθεί ότι η Επιτροπή έδωσε από άλλες πλευρές ιδιαίτερη σημασία στον κοινωνικό αντίκτυπο των μέτρων απελευθέρωσης. Το Σώμα γνωρίζει -και έγιναν αναφορές σε αυτό - ότι δώσαμε εντολή να γίνει μελέτη για την αντιμετώπιση αυτού του θέματος. Εφόσον, μάλιστα, λάβαμε τα αποτελέσματα αυτής της μελέτης την προηγούμενη βδομάδα, μπορώ με σιγουριά να εκφράσω την ελπίδα ότι η τελική έκθεση θα τεθεί στη διάθεση αυτού του Κοινοβουλίου και του ευρύτερου κοινού τον Απρίλιο.
<P>
Ασφαλώς, έχει ήδη καταστεί σαφές ότι η πολιτική αεροπορία είναι ο μόνος τομέας μεταφορών, όπου η απασχόληση αυξήθηκε μεταξύ του 1990 και του 1995. Παρ' όλο δε που η συνολική αύξηση δεν ήταν μεγάλη - περίπου 0, 4 % ετησίως για όλο το διάστημα - αξίζει να σημειωθεί ότι αυτή επιτεύχθηκε παρά τη γενική οικονομική ύφεση και την εκτεταμένη αναδόμηση των αεροπορικών εταιρειών, γεγονός που σε ορισμένες περιπτώσεις έχει προκαλέσει αυτό που τελικά αποδεικνύεται μία προσωρινή μείωση του προσωπικού. Η αυξημένη αποτελεσματικότητα και ανταγωνιστικότητα των αεροπορικών εταιρειών έχει ασφαλώς οδηγήσει σε εκ νέου ενθαρρυντική ζήτηση προς απασχόληση -και αυτά είναι καλά νέα για όλους.
<P>
Όπως πιθανόν προσδοκά το Σώμα, συμφωνώ απολύτως με την άποψη του κ. Seal ότι η απελευθέρωση δεν θα έπρεπε -και δεν πρέπει σε καμία περίπτωση - να πραγματοποιηθεί σε βάρος της ασφάλειας. Συνεπώς, θα συνεχίσουμε να ενεργούμε και να είμαστε προσεκτικοί σε θέματα ασφαλείας, όχι μόνο σε κοινοτικό επίπεδο, αλλά παγκοσμίως. Ουσιαστική απόδειξη αυτών των προθέσεών μας αποτελεί το γεγονός ότι έχουμε πρόσφατα προτείνει μία οδηγία για να εκτιμήσουμε την ασφάλεια των αεροσκαφών των τρίτων χωρών που ταξιδεύουν στην Ευρωπαϊκή Ένωση, ενώ παράλληλα έχουμε δημοσιεύσει την πρότασή μας για ίδρυση ενός ευρωπαϊκού γραφείου ασφαλείας της πολιτικής αεροπορίας. Επιπλέον, εκτός Κοινότητας, η Επιτροπή καταβάλλει συνεχείς προσπάθειες για να διασφαλίσει και να διατηρήσει την αποτελεσματική εφαρμογή των προτύπων της ΔΟΠΑ. Εν τω μεταξύ ασχολούμαστε επίσης με θέματα αεροπορίας από περιβαλλοντικής άποψης, στα οποία αναφέρθηκαν μερικοί ομιλητές - μέσω της ανακοίνωσης για τις εκπομπές διοξειδίου του άνθρακα και τις μεταφορές που θα δημοσιεύσουμε την άνοιξη και επιπλέον, πιο συγκεκριμένα, με τη μελέτη μας σχετικά με τις επιπτώσεις της επιβολής ενός φόρου κηροζίνης στην πολιτική αεροπορία και το περιβάλλον. Το Σώμα πιθανόν γνωρίζει ότι υπάρχουν για πρώτη φορά μεικτά συμβούλια περιβάλλοντος και μεταφορών που συγκροτήθηκαν επί Προεδρίας του Ηνωμένου Βασιλείου -ένα ανεπίσημο, ένα επίσημο- και ανυπομονούμε να προκύψουν πολύ θετικά αποτελέσματα για τις μεταφορές και το περιβάλλον από την ανάληψη αυτών των πρωτοβουλιών.
<P>
Όσον αφορά την προστασία των καταναλωτών, η Επιτροπή έχει πρόσφατα παρουσιάσει μία πρόταση σχετικά με την αντιστάθμιση σε περίπτωση άρνησης μεταφοράς ορισμένου αριθμού επιβατών, ενώ ο κώδικας συμπεριφοράς που ισχύει για τα συστήματα κράτησης θέσεων με τη βοήθεια υπολογιστή, καθώς επίσης τυχόν προτεινόμενες τροποποιήσεις του, ήδη προβλέπει ότι πρέπει να παρέχονται πλήρη στοιχεία του πράκτορα που κανονίζει την πτήση και να είναι κατάλληλα ενημερωμένος ο επιβάτης. Έχουν διατυπωθεί κάποια παράπονα από επιβάτες για αυτό το θέμα και ελπίζω ότι τα αξιότιμα μέλη, εφόσον οι ίδιοι ταξιδεύουν συχνά αεροπορικώς και χρησιμοποιούν τις υπηρεσίες αερομεταφορών που έχουν περάσει τη διαδικασία απελευθέρωσης, θα καταβάλλουν επίπονες προσπάθειες για να διασφαλίσουν ότι, αν αντιμετωπίζουν δυσκολίες από αυτή την άποψη, θα αναφέρουν αυτές τις δυσκολίες στις αρμόδιες αεροπορικές εταιρείες και θα αποστείλουν ένα αντίγραφο σε εμένα. Θα ήμουν πολύ ικανοποιημένος αν λάμβανα τέτοιες πληροφορίες από κάποια μέλη. Φυσικά, εγώ θα ενεργήσω προς αυτή την κατεύθυνση.
<P>
Αυτές οι ενέργειες, όσον αφορά τους καταναλωτές, θα πρέπει να ενισχύσουν την υποχρέωση παροχής πληροφοριών και εξασφάλισης διαφάνειας, που δικαίως επιδιώκει ο κ. Seal με την έκθεσή του. Ο κατάλογος που περιλαμβάνει τις διάφορες ενέργειες και τον οποίο παρουσίασα σήμερα το απόγευμα, δεν είναι πλήρης, αλλά δείχνει καθαρά ότι η Επιτροπή δεν θεωρεί ότι το έργο της ολοκληρώθηκε, με την ανακοίνωσή μας τον Οκτώβριο του 1996 ή όταν ολοκληρώθηκε -τυπικά και νομοθετικά - η ενοποίηση της αγοράς αεροπορικών μεταφορών πέρυσι στις 1 Απριλίου. Αντιθέτως, παραδεχτήκαμε ότι χρειαζόταν περισσότερη δουλειά και από τότε ασχολούμαστε ενεργά με επιπλέον απαραίτητες κινήσεις. Εφόσον υπάρχει αυτό το υπόβαθρο, η έκθεση του κ. Seal αποβαίνει ιδιαίτερα χρήσιμη ως προς την επισήμανση των προτεραιοτήτων και της σπουδαιότητας της κοινωνικής διάστασης. Πιστεύω, συνεπώς, ότι θα ικανοποιηθεί αν μάθει ότι, για να δοθεί όσο το δυνατόν μεγαλύτερη προσοχή στον κοινωνικό αντίκτυπο, καθώς επίσης για να ληφθούν υπόψην οι νέες εξελίξεις και οι διαφορετικές συνθήκες υπό τις οποίες λειτουργούν οι αεροπορικές εταιρείες μετά την ολοκλήρωση της ενιαίας αγοράς αεροπορικών μεταφορών, θα δημοσιεύσουμε την έκθεση στην οποία αναφέρθηκα νωρίτερα, η οποία θα πρέπει να υπάρχει σε αυτό το Κοινοβούλιο για να τεθεί σε συζήτηση στο άμεσο μέλλον. Νομίζω ότι μπορώ να πω με απόλυτη σιγουριά ότι η έκθεση θα παρέχει πλήρεις απαντήσεις σε εκείνες τις πτυχές της έκθεσης του κ. Seal σχετικά με θέματα που δεν συμπεριλαμβάνονταν στην προηγούμενη ανακοίνωσή μας. Ανυπομονώ να εξετασθούν στο μέλλον αυτά και άλλα θεματα με το παρόν Σώμα, αλλά ελπίζω όχι τόσο εκτενώς.

<SPEAKER ID=280 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=9>
Πληρώματα θαλάμου στην πολιτική αεροπορία
<SPEAKER ID=281 NAME="Πρόεδρος">
Η ημερήσια διάταξη προβλέπει την συζήτηση της έκθεσης του κ. Grosch (A4-0018/98), εξ ονόματος της Επιτροπής Μεταφορών και Τουρισμού, σχετικά με την πρόταση οδηγίας του Συμβουλίου που αφορά τις απαιτήσεις ασφαλείας και την βεβαίωση επαγγελματικής επάρκειας των πληρωμάτων θαλάμου στην πολιτική αεροπορία (COM(97)0382 - C4-0460/97-97/0212(SYN)).

<SPEAKER ID=282 NAME="Grosch">
Κύριε Πρόεδρε, αξιότιμε κύριε Επίτροπε, αξιότιμοι συνάδελφοι, η εκπαίδευση των αεροσυνοδών στον τομέα της ασφάλειας στην πολιτική αεροπορία αποτελεί σχεδόν ένα τμήμα του θέματος που μόλις εξετάσαμε, ή ακόμη και απόρροια αυτού. Επί του συγκεκριμένου θέματος η Επιτροπή θα μπορούσε να είχε υιοθετήσει τροποποιημένες ή ακέραιες τις διατάξεις της KΑΑ και να τις είχε ενσωματώσει στην κοινοτική νομοθεσία -εφαρμόζοντας απλώς τον κανονισμό 3922/91. Ωστόσο, επέλεξε να ακολουθήσει έναν άλλο δρόμο, καταρτίζοντας οδηγία.
<P>
Είναι βεβαίως σαφές ότι εμείς ως βουλευτές επικροτούμε την απόφαση αυτή, καθώς και το γεγονός ότι θα μπορέσουμε να συμμετάσχουμε στη νομοθετική διαδικασία. Κατά τη γνώμη μου όμως αυτό δεν είναι το σημαντικότερο από όλα, επειδή η πρόταση της Επιτροπής -και τούτο είναι το ουσιαστικό σημείο - παρουσιάζει σωστά την εργασία των αεροσυνοδών, πρόκειται δηλαδή για τα καθήκοντά τους ως προς την ασφάλεια. Για τον λόγο αυτόν, είναι ιδιαίτερα σημαντικό να αυξηθεί η διαφάνεια της βασικής εκπαίδευσης, της γενικής επιμόρφωσης και της επιμόρφωσης που είναι επικεντρωμένη σε διάφορα είδη αεροσκαφών. Αυτή είναι κατά τη γνώμη μας η σημαντικότερη πτυχή της εργασίας αυτής. Όπως ήδη ελέχθη, υπάρχει συγκεκριμένα κίνδυνος, λόγω του σκληρού ανταγωνισμού που επικρατεί, οι αερομεταφορείς να θεωρήσουν αυτά τα έξοδα για την εκπαίδευση προσωπικού ως μεταβλητές δαπάνες, με αποτέλεσμα να προχωρήσουν σε περικοπές στον τομέα αυτό, πράξη που κατά την άποψη μου θα ήταν ιδιαιτέρως ατυχής.
<P>
Για τον λόγο αυτό, θεωρούμε ότι τα προγράμματα που προτείνονται στο παράρτημα καλύπτουν τις στοιχειώδεις προϋποθέσεις. Τόσο η βασική εκπαίδευση όσο και η εκπαίδευση ανά τύπο αεροσκαφών, που αναφέρονται στο παράρτημα, είναι και παραμένουν κατά τη γνώμη μας βασικά είδη εκπαίδευσης, η ποιότητα των οποίων δεν επιτρέπεται σε καμία περίπτωση να υποβιβασθεί. Αυτό σημαίνει επίσης ότι οι αεροσυνοδοί πρέπει να χαίρουν της ίδιας κοινωνικής προστασίας όπως οι άνθρωποι που απασχολούνται σε κάθε παρόμοιο επάγγελμα και ότι, κατά συνέπεια, η είσοδος στο επάγγελμα αυτό δεν θα πρέπει να επιτρέπεται εφόσον ο ενδιαφερόμενος δεν διαθέτει την απαραίτητη εκπαίδευση.
<P>
Εάν κανείς συγκρίνει τα προγράμματα μεταξύ των αερομεταφορέων μπορεί ήδη να διαπιστώσει ότι η οδηγία είναι πραγματικά απαραίτητη. Παρά το γεγονός ότι οι περισσότεροι αερομεταφορείς δίνουν ιδιαίτερη σημασία στην εκπαίδευση του προσωπικού τους, η μετεκπαίδευση -ιδιαίτερα σε διαφόρους τύπους αεροσκαφών - περνά κατά κάποιο τρόπο σε δεύτερη μοίρα. Η πρόταση της Επιτροπής λαμβάνει επίσης υπόψη την αρχή της επικουρικότητας. Κατά αυτόν τον τρόπο ανταποκρίνεται στην επιθυμία των κρατών μελών να μπορούν να εξακολοθήσουν τα ίδια να διαμορφώνουν τα συστήματα εκπαίδευσης που εφαρμόζουν. Ωστόσο, θα πρέπει να καθιερωθεί η υποχρέωση της ενημέρωσης της Επιτροπής.
<P>
Με λίγα λόγια, η πρόταση της Επιτροπής συνιστά μια ιδανική απάντηση όσον αφορά τα τεχνικο-διοικητικά θέματα, τις κοινωνικές προκλήσεις στην ελεύθερη αγορά και τις προδιαγραφές ασφαλείας που συνδέονται με το επάγγελμα του αεροσυνοδού. Στα πλαίσια της περιγραφής αυτής δεν πρέπει επίσης να λησμονούμε -ωστόσο, αυτό δεν είναι κατά τη γνώμη μου τόσο ουσιαστικής σημασίας - ότι με ένα είδος αναγνώρισης, που στην προκειμένη περίπτωση αποκαλείται πιστοποιητικό, μπορεί να προωθηθεί και η κινητικότητα σε αυτόν τον επαγγελματικό κλάδο. Σχετικές προτάσεις τροπολογιών που κατατέθηκαν από την Επιτροπή Μεταφορών και Τουρισμού πρέπει κατά συνέπεια να εκληφθούν μόνον ως διευκρινίσεις. Οι προτάσεις αυτές ρυθμίζουν, μεταξύ άλλων, τις μεταβατικές διατάξεις, καθιερώνουν την υποχρέωση ενημέρωσης των κρατών μελών και προσδιορίζουν με περισσότερη ακρίβεια το θέμα των ιατρικών ελέγχων. Στο κείμενο της Επιτροπής προτείνονται απλώς τακτικοί έλεγχοι. Εμείς αντιθέτως προτείνουμε ένα αντίστοιχο χρονοδιάγραμμα.
<P>
Πιστεύω επίσης ότι οι προτάσεις που υπέβαλε εκ των υστέρων ο συνάδελφος Simpson πρέπει να τύχουν της υποστήριξης του Σώματος. Παρόλο που το κείμενο της Επιτροπής, οι τροπολογίες μου και οι τροπολογίες που κατατέθηκαν στην επιτροπή, διατηρούσαν τη διάκριση μεταξύ αεροσυνοδών με ή χωρίς καθήκοντα που σχετίζονται με την ασφάλεια, οι τροπολογίες του συναδέλφου Simpson αποβλέπουν στην κατάργηση της διάκρισης αυτής, ούτως ώστε όλοι οι αεροσυνοδοί να καλύπτονται από τις ίδιες προδιαγραφές όσον αφορά την εκπαίδευση. Στην περίπτωση αυτή, το κατά τη γνώμη μου πολύ σημαντικό πλεονέκτημα είναι ότι δεν πρόκειται να υπάρχουν διαφορές δεξιοτήτων μεταξύ των αεροσυνοδών, ούτως ώστε κάθε ένας από αυτούς να είναι σε θέση, σε περίπτωση ανάγκης, να εκπληρώσει απόλυτα τα καθήκοντά του.
<P>
Ολοκληρώνοντας, θα ήθελα να υπενθυμίσω -και αυτό θα μπορούσε ίσως να είχε λεχθεί ευθύς εξαρχής, δεδομένου ότι μέχρι στιγμής φαίνεται ότι υπάρχει ομοφωνία απόψεων - ότι η οδηγία αυτή δεν υποστηρίζεται βεβαίως από τις ΚΑΑ, ούτε από τους αερομεταφορείς. Δεν πιστεύω ότι αυτό πρέπει να προξενεί ιδιαίτερες ανησυχίες. Ανησυχώ πολύ περισσότερο για τον σκεπτικισμό -για να το εκφράσω με κάπως ήπια μορφή - που δείχνει το Συμβούλιο στην περίπτωση αυτή. Πιστεύω ότι απλώς και μόνο τα δυστυχήματα που αποφεύχθηκαν, για να μην αναφερθώ στην τραγική πραγματικότητα των δυστυχημάτων που συνέβησαν, θα πείσουν το Συμβούλιο, ώστε το έγγραφο αυτό να μην καταλήξει σε κάποιο συρτάρι, αλλά να εξεταστεί με τον ενδεδειγμένο τρόπο και να εγκριθεί.

<SPEAKER ID=283 LANGUAGE="EN" NAME="Watts">
Κύριε Πρόεδρε, κατ' αρχάς επιτρέψτε μου να καταστήσω σαφές ότι το θέμα της συζήτησής μας απόψε είναι τα πρότυπα ασφαλείας για το πλήρωμα θαλάμου και όχι για τους ελεγκτές εναέριας κυκλοφορίας. Τουλάχιστον έτσι ελπίζω. Ξέρω ότι είναι πολύ αργά, αλλά πιστεύω ότι αυτή είναι η πρόταση οδηγίας που συζητούμε, διαφορετικά βρίσκομαι σε λάθος αίθουσα. Νομίζω ότι υπάρχει κάποιο πρόβλημα με τη διερμηνεία, με το δέον σεβασμό προς τον κ. Grosch.
<P>
Επιθυμώ να τον ευχαριστήσω για τις προσπάθειες συντονισμού αυτής της έκθεσης στο Κοινοβούλιο και για την εκπόνηση ενός τόσο πλήρους έργου, καθώς επίσης να συγχαρώ την Επιτροπή που είχε την προνοητικότητα να προωθήσει αυτό το θέμα, ειδικότερα εν όψει όσων έχουμε μόλις πει περί απελευθέρωσης και των ιδιαίτερα σημαντικών παρατηρήσεων που έκανε ο Επίτροπος για την ανάγκη στήριξης της απελευθέρωσης σε ένα ισχυρό κοινωνικό πλαίσιο. Αυτό αποδεικνύει ξεκάθαρα τι ουσιαστικά συμβαίνει και είναι ένα μέτρο που καθιστά επιτακτική την πλήρη στήριξη εκ μέρους της ομάδας του κόμματος των Ευρωπαίων Σοσιαλιστών.
<P>
Ένα σημείο που πρέπει να τονίσουμε είναι ότι χρειάζεται να εξηγήσουμε στο Συμβούλιο και μάλιστα στο ευρύτερο κοινωνικό σύνολο γιατί αυτό το μέτρο είναι τόσο σημαντικό. Ένα θέμα που πρέπει να διασαφηνίσουμε είναι ότι, σε αντίθεση με τις ευρέως αποδεκτές απόψεις, υπάρχει η πιθανότητα να μην πεθάνουν οι επιβάτες ενός αεροπλάνου που έχει συντριβεί. Πράγματι, πολλοί έχουν επιζήσει ύστερα από ένα αεροπορικό δυστύχημα. Περίπου το 75 % των αεροσκαφών συντρίβονται κατά την προσέγγιση στο αεροδρόμιο, την προσγείωση ή την απογείωση. Έρευνες δείχνουν ότι οι επιβάτες του 90 % των αεροσκαφών που συνετρίβησαν, θα μπορούσαν να είχαν διασωθεί. Υπολογίζεται ότι από τους 1.500 ανθρώπους κατά μέσο όρο που πεθαίνουν κάθε χρόνο, περίπου οι 300 -ετησίως, κατά μέσο όρο - θα μπορούσαν να είχαν σωθεί, αν ήταν καλύτερα τα μέσα εκκένωσης του αεροπλάνου. Είμαι σίγουρος ότι αν είχαμε καλύτερα, πιο γρήγορα και πιο αποτελεσματικά μέσα εκκένωσης, θα σώζαμε περίπου 300 ζωές το χρόνο.
<P>
Πώς μπορεί να γίνει αυτό; Υπάρχουν πολλές μέθοδοι με τις οποίες μπορούμε να βελτιώσουμε τα μέτρα εκκένωσης. Κατ' αρχάς με την ανάλογη συμπεριφορά και τις ικανότητες ελέγχου του πλήθους εκ μέρους του πληρώματος θαλάμου κατά τη διάρκεια εκκένωσης σε περίπτωση άμεσης ανάγκης. Δεύτερον, με το να γνωρίζουν οι επιβάτες τις διαδικασίες ασφαλείας και να είναι πρόθυμοι να ενημερωθούν πάνω σε αυτές. Όλοι ξέρουμε βάσει της εμπειρίας μας από αεροπορικά ταξίδια ότι κανείς δεν δίνει την παραμικρή προσοχή, όταν το πλήρωμα θαλάμου μάς κάνει την επίδειξη ασφαλείας, παρ' όλο που όλα τα αποδεικτικά στοιχεία υποδηλώνουν ότι οι πληροφορίες που μας παρέχουν, θα μπορούσαν να είναι καθοριστικές για τη ζωή ή τον θάνατο. Υπάρχουν πολλοί λόγοι που η εκκένωση αποτελεί θέμα κλειδί, ενώ η εκπαίδευση είναι σαφώς ένα μέσο με το οποίο μπορούμε να παρέχουμε στο πλήρωμα θαλάμου τη δυνατότητα και τα κίνητρα να δώσουν χρήσιμες πληροφορίες στους επιβάτες πριν, κατά τη διάρκεια και μετά το ατύχημα. Για αυτό ακριβώς πιστεύουμε ότι αυτό το μέτρο είναι τόσο σημαντικό.
<P>
Υπήρχαν οι δυνατότητες από τεχνικής άποψης να επιβιώσουν οι επιβάτες της συντριπτικής πλειοψηφίας των αεροπλάνων που έχουν συντριβεί, ενώ η αποτελεσματική εκκένωση είναι ιδιαίτερα σημαντική. Στις τρέχουσες ρυθμίσεις, για παράδειγμα, αναφέρεται σαφώς ότι ένα αεροπλάνο πρέπει να εκκενωθεί μέσα σε 90 δευτερόλεπτα με τις μισές εξόδους ανοιχτές. Το 1994, διεξήχθη έρευνα τόσο από την αρμόδια Αρχή Πολιτικής Αεροπορίας όσο και από την Ομοσπονδιακή Υπηρεσία Αεροπορίας, που έδειξε σαφώς ότι η διαφορά ανάμεσα στο να καταφέρει να βγει κανείς από το αεροσκάφος ή όχι εξαρτώταν από το πόσο πειστικό, κατάλληλα εκπαιδευμένο και αποτελεσματικό ήταν το πλήρωμα θαλάμου. Αυτό θα έπρεπε να σκεφτούμε σήμερα το βράδυ. Αυτό ενισχύει το έργο του κ. Grosch και την πρόταση της Επιτροπής. Τα αποτελέσματα δείχνουν ξεκάθαρα ότι αυτό που κάνει τη διαφορά είναι η ύπαρξη εκπαιδευμένου προσωπικού. Αυτός είναι ο λόγος που με ικανοποίησή μας στηρίζουμε την πρόταση οδηγίας για την εκπαίδευση του πληρώματος θαλάμου.
<P>
Όπως φαίνεται μέσω των τροπολογιών μας, ανησυχούμε για κάποια θέματα. Πιστεύουμε ότι σε περίπτωση ατυχήματος δεν μπορεί κανείς να κάνει διαφοροποίηση ανάμεσα σε κάποια μέλη του πληρώματος θαλάμου που πιθανόν έχουν εκπαιδευτεί σε θέματα ασφαλείας και σε άλλα που δεν διαθέτουν τέτοιες γνώσεις. Κάθε μέλος του πληρώματος θα πρέπει να έχει τις απαραίτητες ικανότητες προκειμένου να διασφαλίσει ότι το αεροπλάνο, για παράδειγμα, θα εκκενωθεί όσο το δυνατόν πιο γρήγορα και αποτελεσματικά. Για αυτό έχουμε υποβάλει προς συζήτηση τις τροπολογίες αρίθ. 9, 10, 11, 12, 14, 15, 16 και 17, προκειμένου να διασφαλίσουμε ότι αυτό το μέτρο θα ισχύει για όλο το προσωπικό θαλάμου. Αν μιλήσετε με τα ίδια τα μέλη του πληρώματος, θα διαπιστώσετε ότι δεν θέλουν να δημιουργηθούν τέτοιες συνθήκες που πιθανόν να δίνουν τη δυνατότητα σε μερικούς φορείς αεροπορικών εταιρειών να κάνουν κάποια διαφοροποίηση ανάμεσα στο πλήρωμα θαλάμου, δημιουργώντας έτσι ένα σύστημα δύο ταχυτήτων.
<P>
Στην τροπολογία αρίθ. 13 προτείνουμε να γίνονται ετήσιοι ιατρικοί έλεγχοι του προσωπικού θαλάμου. Πιστεύουμε ότι αυτό είναι απολύτως λογικό, εφόσον η ζωή των επιβατών ουσιαστικά εξαρτάται όχι μόνο από τον πιλότο, αλλά και από το πλήρωμα θαλάμου. Ετήσιοι ιατρικοί έλεγχοι είναι ο καλύτερος τρόπος. Δεν αρκεί να στηριζόμαστε απλά στη διατύπωση "τακτικοί έλεγχοι».
<P>
Τέλος, στην τροπολογία αρίθ. 18 γίνεται λόγος για ετήσια κατάρτιση των προσωπικού θαλάμου, συμπεριλαμβανομένης της παροχής γνώσεων πάνω στην πυρόσβεση και τη χρήση σωσιβίων. Είναι παράξενο που δεν γίνεται ετήσιος έλεγχος κάποιων βασικών γνώσεων, όπως της χρήσης του εξοπλισμού πυρόσβεσης και των σωσιβίων. Για αυτό υποβάλλουμε αυτή την τροπολογία, για να εξασφαλίσουμε δηλαδή ότι παρέχεται κατάρτιση σε ετήσια βάση.
<P>
Εν κατακλείδι, καθώς αυξάνονται οι ανάγκες μετακίνησης, και ως εκ τούτου ο αριθμός των αεροσκαφών και το μέγεθος του κίνδύνου, είναι ουσιώδες να εναρμονιστούν τα πρότυπα ασφαλείας σε όλη την Κοινότητα. Πιστεύουμε ότι αυτό θα επιτευχθεί μέσω αυτής της οδηγίας, που θα μπορούσε να σηματοδοτήσει τη διαφορά μεταξύ ζωής και θανάτου.

<SPEAKER ID=284 LANGUAGE="SV" NAME="Stenmarck">
Κύριε Πρόεδρε, επιτρέψτε μου να ξεκινήσω απευθύνοντας ένα ευχαριστώ, πέραν των άλλων, εκ μέρους της Ομάδας του ΕΛΚ, στον εισηγητή, κ. Grosch, για την προσεγμένη εργασία του. Αυτή είναι μια έκθεση που αξίζει να λέγεται σημαντική. Η θέσπιση προδιαγραφών ασφαλείας είναι ένα από τα απολύτως σημαντικά καθήκοντα για όλους εμάς που ασχολούμαστε με τα ζητήματα των μεταφορών σε ευρωπαϊκό επίπεδο. Η απορρύθμιση και ελευθέρωση της αεροπλοΐας θέτει ιδιαίτερα αυστηρές προϋποθέσεις για να μην επιδεινωθεί η ασφάλεια.
<P>
Γνωρίζουμε σήμερα ότι οι κανόνες ασφαλείας διαφέρουν σημαντικά από μια χώρα της ΕΕ σε μια άλλη. Η JAA, που είναι η κοινή ευρωπαϊκή υπηρεσία αεροπλοΐας, έχει επιστήσει την προσοχή της σε αυτό και έχει εγκρίνει κοινές προϋποθέσεις τόσο για τη βασική εκπαίδευση όσο και για την μετεκπαίδευση. Όλα αυτά είναι υψίστης σημασίας και θα γίνουν ολοένα και σημαντικότερα όσο περισσότεροι παίκτες θα λειτουργούν στο μέλλον σε μια διαρκώς περισσότεο ελευθερωμένη αεροπορική αγορά. Είμαι απολύτως πεπεισμένος ότι όντως θα γίνουν περισσότεροι αυτοί που θα δρούν σε αυτήν την αγορά. Είναι ένα από τα πραγματικά μεγάλα και σημαντικά καθήκοντά μας να συνδράμουμε εδώ στο να αυξηθούν και όχι να μειωθούν οι προδιαγραφές ασφαλείας. Είναι μία προϋπόθεση για να έχει η ελευθέρωση έναν πραγματικό και μόνιμο αντίκτυπο.
<P>
Δεν θέλω εν προκειμένω να μεγαλοποιήσω το θέμα της χορήγησης αδείας σε ευρωπαϊκό επίπεδο. Αλλά αξίζει να ενθαρρύνουμε να έχει και το προσωπικό καμπίνας -που είναι μια ομάδα προσωπικού, που σε πολύ μεγάλο βαθμό εργάζεται υπερεθνικά - καλές δυνατότητες αλλαγής εργασίας σε μια άλλη αεροπορική εταιρεία εντός της ΕΕ. Αυτό μπορεί πιθανώς να γίνει με διάφορους τρόπους, π.χ. μέσω μιας αδείας αυτού του είδους ή με κάποιον άλλο τρόπο, αλλά θεωρώ ότι το να ενθαρρυνθεί αυτό είναι εξαιρετικά σημαντικό.

<SPEAKER ID=285 LANGUAGE="NL" NAME="Van Dam">
Κύριε Πρόεδρε, κύριε Επίτροπε, η ολοκλήρωση της εσωτερικής αγοράς για την πολιτική αεροπορία, επαυξάνει την ανάγκη διεθνών συμφωνιών για προδιαγραφές ασφαλείας στις χώρες της Ευρωπαϊκής Ένωσης. Ο αυξανόμενος ανταγωνισμός οδηγεί δυστυχώς στον πειρασμό για όλο και μεγαλύτερη εξοικονόμηση, γεγονός που επηρεάζει την ασφάλεια. Η πρόταση για τις προδιαγραφές ασφαλείας και το πλήρωμα θαλάμου, προετοιμάστηκε και εγκρίθηκε από τις Joint Aviation Authorities , μέλη των οποίων είναι δεκαοκτώ ευρωπαϊκές χώρες.
<P>
Η Επιτροπή θεώρησε ότι στην πρόταση των JAA έπρεπε να προστεθεί ένα πιστοποιητικό ικανότητας για τα πληρώματα θαλάμου. Η αναγνώριση της επαγγελματικής κατάρτισης ενός κράτους μέλους εκ μέρους των αεροπορικών αρχών των άλλων κρατών μελών της Ένωσης, θα βελτίωνε την κινητικότητα του προσωπικού θαλάμου. Αυτή η παραχώρηση στις οργανώσεις των εργαζομένων αγνοεί την πραγματικότητα ότι όλες οι αεροπορικές εταιρείες έχουν διαφορετικές διαδικασίες ασφαλείας, οι οποίες ακόμα και μέσα στην ίδια εταιρεία διαφέρουν ανά τύπο αεροσκάφους. Δεν νομίζω ότι ένα τέτοιο πιστοποιητικό θα συμβάλει στην κινητικότητα του προσωπικού, ενώ επιβαρύνει τα κράτη μέλη με επιπλέον γραφειοκρατικές υποχρεώσεις.
<P>
Η προσθήκη του πιστοποιητικού είχε και το αποτέλεσμα η όλη πρόταση να καταστεί επίμαχη στους κόλπους του Συμβουλίου. Δεν φαίνεται να διεκπεραιωθεί η πρόταση σε εύλογο χρόνο. Για αυτούς τους λόγους, η Επιτροπή θα ήταν προτιμότερο να είχε παραμείνει στην πρόταση των JAA.
<P>
Παρόμοια αντίρρηση ισχύει και για τις τροπολογίες της ομάδας του ΕΣΚ. Σύμφωνα με αυτές τις τροπολογίες, κάθε μέλος πληρώματος έχει και καθήκοντα ασφάλειας και πρέπει να έχει εκπαιδευθεί ανάλογα. Θεωρώ όντως εφικτό να διατηρηθεί η ασφάλεια του αεροσκάφους σε καλό επίπεδο, χωρίς να θεωρούμε όλα τα μέλη του πληρώματος και σαν προσωπικό ασφαλείας. Γι' αυτόν τον λόγο, δεν θα μπορέσω να υποστηρίξω τις τροπολογίες του ΕΣΚ. Υποστηρίζω όμως τις τροπολογίες του κ. Grosch με τις οποίες διευκρινίζονται τα σημεία, όπου το κείμενο της Επιτροπής είναι κάπως ακαθόριστο.

<SPEAKER ID=286 LANGUAGE="EN" NAME="Malone">
Κύριε Πρόεδρε, κατ' αρχάς όλοι γνωρίζουμε ότι οι διατάξεις όσον αφορά την εκπαίδευση του πληρώματος θαλάμου σε θέματα ασφαλείας ποικίλουν ευρέως μεταξύ των κρατών μελών της Ευρωπαϊκής Ένωσης. Με την απελευθέρωση ολόκληρου του τομέα αεροπορικών μεταφορών, επιβάλλεται να εφαρμόζονται κοινά πρότυπα για την εκπαίδευση και την παροχή άδειας εργασίας στο πλήρωμα θαλάμου στους κόλπους της Ευρωπαϊκής Ένωσης. Όπως ακούσατε νωρίτερα, στην Ιρλανδία, οι υπάλληλοι της Ryan Air που εργάζονται στις αποσκευές, απεργούν απλώς επειδή θέλουν να αντιπροσωπεύονται από ένα σωματείο. Οι μισθοί τους είναι χαμηλοί και οι συνθήκες εργασίες δυσμενείς. Το νόμιμο αίτημά τους είναι να αντιπροσωπεύονται επαγγελματικά όσον αφορά τις συνθήκες πληρωμής, υγείας και ασφάλειας.
<P>
Πολλά σοβαρά ερωτήματα πρέπει να υποβληθούν όσον αφορά τις διαδικασίες λειτουργίας και κυρίως την εκπαίδευση που παρέχεται από αεροπορικές εταιρείες χαμηλού κόστους όπως η Ryanair, η Translift και άλλες. Επίσης, ενδιαφέρομαι ιδιαίτερα για τις εκθέσεις σχετικά με τις ώρες εργασίας του πληρώματος θαλάμου και την κούραση που, κατά συνέπεια, αισθάνονται, εφόσον δεν τους παρέχεται το δικαίωμα να κάνουν διαλείμματα ανάμεσα στις βάρδιες και υπάρχουν 25 λεπτά καθυστέρησης πλήρους διαδρομής κατά τα οποία υποχρεούνται να εκτελούν καθήκοντα καθαρισμού. Φαίνεται ότι ο αθέμιτος ανταγωνισμός στις αερομεταφορές οδηγεί σε χαμηλότερα πρότυπα ασφαλείας, ενώ έχουν γίνει πρόσφατα πολλά ατυχήματα σχετικά με τα οποία, όπως γνωρίζω, θα γίνουν έρευνες και θα δούμε τι θα προκύψει.
<P>
Οι τελευταίες εκθέσεις των μέσων ενημέρωσης, σύμφωνα με τις οποίες οι αεροπορικές εταιρείες μειώνουν το κόστος καυσίμων ανακυκλώνοντας μη φιλτραρισμένο αέρα στους θαλάμους των επιβατών, είναι εξίσου ανησυχητικές για όλους εμάς που ταξιδεύουμε συχνά και, πιο συγκεκριμένα, για το πλήρωμα καμπίνας και τους πιλότους. Τα μέλη του πληρώματος θαλάμου είναι οι μόνοι επαγγελματίες ασφαλείας με διττές ευθύνες. Ενώ η ασφάλεια είναι η κύρια ευθύνη τους, ασχολούνται και με την εκπλήρωση άλλων καθηκόντων. Πρέπει να διαξάγονται σεμινάρια επαγγελματικής επιμόρφωσης για θέματα ασφαλείας σε ετήσια βάση.
<P>
Τέλος, θα ήθελα να θέσω το συγκεκριμένο ερώτημα: είναι μήπως επειδή η συντριπτική πλειοψηφία του πληρώματος θαλάμου είναι γυναίκες που η χορήγηση αδειών εργασίας δεν είχε εισαχθεί παλιότερα;

<SPEAKER ID=287 NAME="McIntosh">
Κύριε Πρόεδρε, αυτή η πρόταση σχετίζεται προφανώς με τα μέτρα για την ενίσχυση της διαδικασίας απελευθέρωσης του τομέα αεροπορικών μεταφορών, με σκοπό να διασφαλιστούν τα υψηλά πρότυπα ασφαλείας. Συγχαίρω τον εισηγητή για το εξαιρετικό του έργο και την Επιτροπή για την εξαιρετική της πρόταση.
<P>
Αυτό που με απασχολεί όσον αφορά την προτεινόμενη οδηγία είναι αν ουσιαστικά θα ενισχύσει την ασφάλεια στον τομέα των αερομεταφορών. Σκοπός μας σίγουρα θα πρέπει να είναι η εφαρμογή των καλύτερων μεθόδων ασφαλείας σε όλη την Ευρώπη. Επί του παρόντος, οι αρχές πολιτικής αεροπορίας ίσης εκπροσώπησης προσπαθούν να εξασφαλίσουν την ασφάλεια του πληρώματος θαλάμου, αποδίδοντας σαφώς την ευθύνη για την ασφάλεια μίας αεροπορικής εταιρείας στον φορέα εκμετάλλευσής της, ο οποίος πρέπει να φροντίσει για την καθολική ασφάλεια της εταιρείας, καθώς επίσης να είναι το πλήρωμα θαλάμου κατάλληλα εκπαιδευμένο για να προσαρμοστεί στο συγκεκριμένο σύστημα αυτής της εταιρείας. Αυτή η οδηγία μετριάζει τις ευθύνες και, συνεπώς, πιθανόν να υπονομεύει την ασφάλεια του πληρώματος θαλάμου.
<P>
Ο Επίτροπος, σήμερα το απόγευμα, αναφέρθηκε σε έναν αριθμό προτάσεων, συμπεριλαμβανομένης της πρότασης για την ίδρυση της Ευρωπαϊκής Υπηρεσίας Ασφάλειας της Πολιτικής Αεροπορίας και σε προσπάθειες ενίσχυσης εφαρμογής των προτύπων της ΔΟΠΑ σε όλη την Ευρωπαϊκή Ένωση. Θα έκανα έκκληση στην Επιτροπή αυτό το απόγευμα να καταλήξει εγκαίρως σε συμφωνία με το Συμβούλιο όσον αφορά την ίδρυση της Ευρωπαϊκής Υπηρεσίας Ασφάλειας της Πολιτικής Αεροπορίας, προκειμένου να παρέχονται εγγυήσεις ασφάλειας τόσο στην Ευρώπη όσο και παγκοσμίως.
<P>
Τα ποσοστά δείχνουν -και συζητήθηκαν σήμερα στη Διάσκεψη του Μάαστριχτ - ότι κατά την τελευταία δεκαετία στο 70 % του συνόλου των ατυχημάτων ενέχονται μεταφορείς που αντιστοιχούν σε 16 % μόνο της εναέριας κυκλοφορίας συνολικά. Αυτές οι αεροπορικές εταιρείες των αναπτυσσόμενων χωρών φαίνονται να διατρέχουν το μεγαλύτερο κίνδυνο. Χωρίς ανάληψη δράσης σε ευρωπαϊκό επίπεδο που επείγει τόσο, οι ειδικοί προβλέπουν ότι υπάρχουν αρκετές πιθανότητες ενός αεροπορικού ατυχήματος κάθε βδομάδα.
<P>
Απευθύνω λοιπόν έκκληση σε εσάς, κ. Επίτροπε, και στη βρετανική Προεδρία του Συμβουλίου Μεταφορών να δράσετε τώρα. Πρέπει να ιδρύσουμε αυτόν τον ευρωπαϊκό οργανισμό ασφαλείας των αερομεταφορών, στο πλαίσιο του οποίου θα γίνονται οι κατάλληλοι έλεγχοι σε όλους τους ευρωπαϊκούς αερολιμένες, προκειμένου να παρέχονται εγγυήσεις ασφαλείας για το ευρωπαϊκό επιβατικό κοινό που ταξιδεύει με αυτούς τους μεταφορείς και τους Ευρωπαίους που ζουν κοντά στους κοινοτικούς αερολιμένες, όπου γίνεται η αποβίβαση.
<P>
Με ικανοποίησή μου υποστηρίζω αυτή την έκθεση. Ελπίζω όμως ότι ο Επίτροπος θα μπορέσει να ικανοποιήσει τα αιτήματά μου με ανάληψη επείγουσας δράσης από το Συμβούλιο Υπουργών και προσφέροντας τις καλές του υπηρεσίες.

<SPEAKER ID=288 NAME="Kinnock Neil">
Κατ' αρχάς θα ήθελα να ευχαριστήσω τον κ. Grosch και την Επιτροπή Μεταφορών και Τουρισμού για το έργο που έχουν συνεισφέρει ως προς την εξέταση της συγκεκριμένης πρότασης και για τη θετική στάση που έχουν γενικώς τηρήσει.
<P>
Σε έναν εξελισσόμενο και μεταβαλλόμενο τομέα, όπως είναι ο τομέας της πολιτικής αεροπορίας, είναι προφανώς ουσιώδες να τηρούνται τα υψηλότερα δυνατά πρότυπα ασφαλείας. Είναι εξίσου εμφανές ότι εκείνοι που φέρουν την ευθύνη να ανταποκρίνονται σε αυτά τα πρότυπα ασφαλείας, πρέπει να είναι καλά εκπαιδευμένοι και να τους προσφέρονται τα ανάλογα κίνητρα. Σκοπός της πρότασης που έχει υποβληθεί στο Σώμα είναι η επίτευξη αυτών των αποτελεσμάτων. Ξέρω ότι τα αξιότιμα μέλη συμμερίζονται αυτό το στόχο, όπως έχουν αποδείξει στην πορεία αυτής της συζήτησης.
<P>
Θα ήθελα να κάνω κάποιες εισαγωγικές παρατηρήσεις σχετικά με δύο άλλα θέματα. Πρώτον, στο σχέδιο αυτής της οδηγίας καθορίζονται τα χαμηλότερα και όχι τα υψηλότερα δυνατά πρότυπα. Διαρκής μας επιθυμία είναι να επιδιώκουν τα κράτη μέλη να ξεπερνούν τα χαμηλά πρότυπα, ακόμη και αν είναι σε ικανοποιητικό επίπεδο για την πραγματοποίηση των γενικών στόχων διατήρησης της ασφάλειας αεροσκαφών και επιβατών.
<P>
Δεύτερον, θα αναφερθώ σε ένα θέμα απλώς για να σας καθησυχάσω, όχι όμως φυσικά με πνεύμα αυταρέσκειας: αν και στην περιοχή μας παρατηρείται το 30 % της παγκόσμιας εναέριας κυκλοφορίας, μόνο ένα 10 % των αεροπορικών ατυχημάτων λαμβάνουν χώρα εδώ. Όλοι όσοι είναι υπεύθυνοι, εργάζονται για να διασφαλίσουν ότι το ποσοστό των ατυχημάτων θα είναι ακόμη χαμηλότερο. Αγωνιζόμαστε βέβαια χωρίς αποτέλεσμα. Είναι όμως σημαντικό να εξετάσουμε το θέμα σε συσχετισμό, έτσι ώστε να μη διαδοθεί γενικά η άποψη ότι κατά κάποιο τρόπο τώρα τίθενται χαμηλότερα πρότυπα, είτε χωρίς να το έχουμε συνειδητοποιήσει είτε σκόπιμα.
<P>
Θα ήθελα να πω στην κ. McIntosh, για παράδειγμα, ότι δεν μπορούμε να σκεφτούμε απολύτως κανέναν τρόπο με τον οποίο το σχέδιο αυτής της πρότασης θα μπορούσε, είτε χωρίς να το συνειδητοποιήσουμε είτε σκόπιμα, να οδηγήσει σε χαμηλότερα πρότυπα όσον αφορά την ασφάλεια των αερομεταφορών. Θα ασχοληθώ με αυτό το θέμα εκτενέστερα αργότερα.
<P>
Θα ήθελα επίσης να πω στην κ. Malone -αν και, δυστυχώς, έχει ήδη φύγει, πιθανόν λόγω κάποιων υποχρεώσεων που επείγουν - ότι, αν έχει αποδεικτικά στοιχεία αύξησης των ατυχημάτων, όπως ισχυρίστηκε, θα ήθελα να τα δω το συντομότερο δυνατό. Δεύτερον, αν υπάρχουν αποδεικτικά στοιχεία ότι οποιοδήποτε αεροσκάφος που ταξιδεύει στον εναέριο χώρο της Ευρωπαϊκής Ένωσης, ανακυκλώνει μη φιλτραρισμένο αέρα στην καμπίνα, θα ήθελα να τα δω και αυτά επειδή το πιο σίγουρο είναι ότι θα αναλάβουμε άμεσα την ανάλογη δράση.
<P>
Ως απάντηση στις τροπολογίες που προτάθηκαν από τον κ. Grosch, οι τροπολογίες αρίθ. 4 και 5 κάνουν το κείμενο πιο σαφές. Η Επιτροπή μπορεί ως εκ τούτου να τις αποδεχτεί. Προς ικανοποίησή μου μπορώ επίσης να πω ότι η Επιτροπή συμμερίζεται την επιθυμία του εισηγητή να υποστηρίξει τα κεκτημένα δικαιώματα του έμπειρου πληρώματος θαλάμου. Συνεπώς, μπορούμε να δεχτούμε την τροπολογία αρίθ. 8.
<P>
Κατανοώ τα κίνητρα που οδήγησαν στην τροπολογία αρίθ. 1, αν και αυτή μου φαίνεται κάπως περιττή επειδή το περιεχόμενο των προγραμμάτων εκπαίδευσης ορίζεται στα προσαρτήματα της οδηγίας και θα είναι παγκοσμίως εφαρμόσιμο. Μου φαίνεται ότι δεν είναι απαραίτητο να επικεντρώνουμε κάθε πρόγραμμα χωριστά σε κοινοτικό επίπεδο.
<P>
Αυτό το πρόβλημα της περιττής γραφειοκρατίας ισχύει επίσης για την τροπολογία αρίθ. 6. Όσον αφορά την τροπολογία αρίθ. 7, δεν καταλαβαίνω τι καινούργιο προσφέρει. Στην ουσία, το πλήρωμα θαλάμου αυτομάτως λαμβάνει την ανάλογη επιμόρφωση όταν πηγαίνει να εργαστεί από έναν τύπο αεροσκάφους σε ένα άλλο, ενώ οι υποχρεώσεις που συνεπάγεται η επαναλαμβανόμενη επαγγελματική κατάρτιση και ο κανονισμός που τη διέπει, ορίζονται στο άρθρο 5 και στα προσαρτήματα της οδηγίας.
<P>
Αν και κατανοώ επίσης πλήρως τη λογική εξήγηση που οδήγησε στην τροπολογία αρίθ. 2, στην ουσία θα διεύρυνε τη διάταξη της οδηγίας σε μέλη του προσωπικού, όπως αισθητικοί, γραμματείς και ιατρικοί συνοδοί, που επιβιβάζονται στο αεροσκάφος για καθαρά εμπορικούς λόγους, χωρίς ούτε να διαθέτουν την επαγγελματική κατάρτιση ούτε να είναι γενικά αρμόδιοι να φανούν χρήσιμοι σε περίπτωση που θα παραστεί επείγουσα ανάγκη κατά τη διάρκεια της πτήσης. Από πολλές απόψεις, είναι στην ουσία και οι ίδιοι επιβάτες.
<P>
Δεν πιστεύω ότι αυτή ήταν η πρόθεση του εισηγητή, ότι θα πρέπει δηλαδή να αναθέτουμε ευθύνες σε άτομα που δεν διαθέτουν την κατάλληλη επαγγελματική κατάρτιση. Αυτή η παρατήρηση ισχύει εξίσου και για μια σειρά τροπολογιών που υπέβαλε ο κ. Simpson: πρόκειται για τις τροπολογίες αρίθ. 9-12 και 14-17 που έχουν τον ίδιο στόχο. Παραδέχομαι ότι αυτό είναι αξιέπαινο, αλλά δεν μπορώ να καταλάβω πώς είναι δυνατόν να εφαρμοστεί. Δεν μπορώ λοιπόν να δεχτώ καμία από αυτές τις τροπολογίες.
<P>
Η Επιτροπή δεν μπορεί να υποστηρίξει ούτε την τροπολογία αρίθ. 3 ούτε τη νέα τροπολογία αρίθ. 13, όπου ορίζεται ότι πρέπει να γίνονται ιατρικοί έλεγχοι σε τακτά χρονικά διαστήματα. Όταν νομοθετούμε, θα πρέπει να έχουμε υπόψη μας τα έξοδα που συνεπάγεται η νομοθεσία που έχουμε συντάξει, καθώς επίσης να αναγνωρίζουμε ποιος θα επιβαρυνθεί με αυτά τα έξοδα. Αν η εφαρμογή του κανονισμού σχετικά με τους ιατρικούς ελέγχους αποδεικνυόταν ιδιαίτερα δαπανηρή, θα υπήρχαν αντιδράσεις, γεγονός που θα υπονόμευε την ίδια τη βάση της πρότασης. Είναι λοιπόν καλύτερα να αφήσουμε τη λήψη αποφάσεων όσον αφορά την ακριβή συχνότητα των ελέγχων στις κρατικές αρχές, οι οποίες, όπως ακράδαντα πιστεύω, δεν θα επιτρέψουν να μεσολαβούν μεγάλα χρονικά διαστήματα ανάμεσα στους ιατρικούς ελέγχους των μελών του ιπτάμενου προσωπικού, οποιοδήποτε και αν είναι το πόστο τους.
<P>
Απομένει μόνο η τροπολογία αρίθ. 18 την οποία, λυπούμαι, αλλά δεν μπορώ να δεχτώ. Με την τροπολογία αυτή ζητείται η αύξηση της συχνότητας επαγγελματικής επιμόρφωσης πέρα από τις κοινές αεροπορικές απαιτήσεις και τις απαιτήσεις υπηρεσιακής εκμετάλλευσης από όπου πηγάζει η πρότασή μας. Θα ήθελα να παραπέμψω την κ. McIntosh στη σελίδα 2 της πρότασης, εφόσον σκέφτεται ότι υπάρχει η πιθανότητα να μειωθούν οι απαιτήσεις κάτω από τις κοινές αεροπορικές απαιτήσεις. Τα κοινά πρότυπα επαγγελματικής κατάρτισης σε θέματα ασφαλείας, όπως έχουν καθοριστεί βάσει των κοινών αεροπορικών απαιτήσεων και των απαιτήσεων υπηρεσιακής εκμετάλλευσης μπορούν να συγκριθούν -γεγονός που είναι ενθαρρυντικό - με τα διεθνώς προτεινόμενα πρότυπα και με τις καλύτερες μεθόδους κατάρτισης της βιομηχανίας. Επαρκούν για να δώσουν εγγυήσεις ενός υψηλού επιπέδου ασφαλείας, κάτι με το οποίο συμφωνεί απόλυτα αυτή η πρόταση. Τυχόν επιπλέον αλλαγές θα πρόσθεταν περιττό βάρος στους διευθύνοντες των εταιρειών, χωρίς να προσφέρουν εγγυήσεις μεγαλύτερης ασφάλειας.
<P>
Εν κατακλείδι, θα ήθελα να ευχαριστήσω ξανά το Κοινοβούλιο για το έργο του. Είμαι σίγουρος ότι η έγκριση αυτής της πρότασης της Επιτροπής, σε συνδυασμό με τις τροπολογίες που έχω υποδείξει, θα συμβάλει άμεσα στη διατήρηση της παροχής κινήτρων στο προσωπικό και στη διατήρηση προτύπων ασφαλείας υψηλού επιπέδου στον τομέα της πολιτικής αεροπορίας. Ξέρω ότι τα αξιότιμα μέλη, σε συνεργασία με την Επιτροπή, υποστηρίζουν ένθερμα και τους δύο αυτούς στόχους.

<SPEAKER ID=289 LANGUAGE="EN" NAME="Watts">
Κύριε Πρόεδρε, αν μπορώ να φανώ χρήσιμος στον Επίτροπο, δέχομαι την παρατήρησή του για άλλα βοηθητικά μέλη του προσωπικού θαλάμου, αισθητικούς κ.λπ. Το θέμα όμως αυτό έχει ήδη αναφερθεί στην ίδια την πρότασή του, στο άρθρο 2, παράγραφος β, της οδηγίας του, όπου δίνεται η έννοια του πληρώματος θαλάμου. Εκεί ουσιαστικά ορίζεται ότι δεν ισχύει για μέλη του πληρώματος, στα οποία έχουν ανατεθεί αποκλειστικά καθήκοντα που δεν έχουν σχέση με την ασφάλεια. Η απάντηση λοιπόν περιλαμβάνεται στο δικό σας κείμενο, κ. Επίτροπε, και ελπίζουμε ότι ίσως μπορέσουμε να το αναθεωρήσουμε.
<P>
Δεύτερον, όσον αφορά την παρατήρηση για ετήσιους υγειονομικούς ελέγχους, κατανοώ ότι όλα τα μέλη του προσωπικού των ευρωπαϊκών οργάνων είναι υποχρεωμένα να κάνουν ετήσιους υγειονομικούς ελέγχους. Ασφαλώς, αν είναι αρκετά καλό για μας και τα θεσμικά μας όργανα μας, θα πρέπει να είναι καλό και για τα μέλη του πληρώματος θαλάμου.

<SPEAKER ID=290 NAME="Kinnock">
Κύριε Πρόεδρε, αν όλες οι αεροπορικές εταιρείες -όπως και πολλοί άλλοι εργοδότες του δημόσιου και ιδιωτικού τομέα - ήταν τόσο πρόθυμες όσο τα ευρωπαϊκά θεσμικά όργανα να ανταποκριθούν στο κόστος που συνεπάγονται οι ετήσιοι ιατρικοί γενικοί έλεγχοι των υπαλλήλων τους, θα μπορούσα να συμμεριστώ τη σιγουριά του αξιότιμου βουλευτή. Δεν είναι όμως έτσι τα πράγματα. Όπως έχω πει, αν υπήρχαν αντιδράσεις λόγω περιττών δαπανών, τότε το αποτέλεσμα θα ήταν ότι θα εφαρμόζονταν ακόμη λιγότερο επαρκή πρότυπα από εκείνα που έχουν καθοριστεί με αυτό το σχέδιο.
<P>
Συμφωνώ με την παρατήρηση του αξιότιμου βουλευτή όσον αφορά τα υπόλοιπα μέλη του προσωπικού στα οποία γίνεται αναφορά σε αυτό το σχέδιο. Νομίζω ότι αυτό αποτελεί ένα πολύ καλό θέμα συζήτησης.

<SPEAKER ID=291 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=10>
Οδική μεταφορά επικίνδυνων εμπορευμάτων - Διακριτικό σήμα του κράτους μέλους  ταξινόμησης τωνμηχανοκίνητων οχημάτων - Φορητός εξοπλισμός υπό πίεση
<SPEAKER ID=292 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων εκθέσεων:
<P>
A4-0014/98 του κ. Le Rachinel, εξ ονόματος της Επιτροπής Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για τα μηχανοκίνητα οχήματα και τα ρυμουλκούμενά τους όσον αφορά τις οδικές μεταφορές επικίνδυνων εμπορευμάτων και τροποποίηση της Οδηγίας 70/156/ΕΟΚ για την έγκριση τύπου των μηχανοκίνητων οχημάτων και των ρυμουλκουμένων τους (COM(96)0555 - C4-0665/96-96/0267(COD)), -A4-0024/98 του κ. Le Rachinel, εξ ονόματος της Επιτροπής Μεταφορών και Τουρισμού, σχετικά με την πρόταση κανονισμού του Συμβουλίου που αφορά την αναγνώριση στην ενδοκοινοτική κυκλοφορία του διακριτικού σήματος του κράτους μέλους ταξινόμησης των μηχανοκινήτων οχημάτων και των ρυμουλκουμένων τους (COM(97)0366 - C4-0419/97-97/0199(SYN)), -A4-0039/98 του κ. Camisσn Asensio, εξ ονόματος της Επιτροπής Μεταφορών και Τουρισμού, σχετικά με την πρόταση οδηγίας του Συμβουλίου σχετικά με τον μεταφορητό εξοπλισμό υπό πίεση (COM(96)0674 - C4-0068/97-97/0011(SYN)).
<SPEAKER ID=293 NAME="Le Rachinel">
Κύριε Πρόεδρε, αγαπητοί μου συνάδελφοι, ξεκινώ λοιπόν την πρώτη μου έκθεση. Η πρόταση για οδηγία και η έκθεση με την οποία ασχολήθηκα έχουν ως αντικείμενο να θεσπίσουν τις τεχνικές απαιτήσεις που θα εφαρμόζονται στα μηχανοκίνητα οχήματα και τα ρυμουλκούμενα που εκτελούν οδικές μεταφορές.
<P>
Σχετικά με την κατασκευή οχημάτων που μεταφέρουν επικίνδυνα εμπορεύματα οδικώς, ορισμένες απαιτήσεις έχουν ήδη καθορισθεί με την οδηγία του 1994. Ωστόσο, καμία εγγύηση δεν έχει δοθεί για την αναγνώριση και την αποδοχή, από όλα τα κράτη μέλη, των χαρακτηριστικών κατασκευής αυτών των ειδών οχημάτων.
<P>
Αυτή η νέα οδηγία προβλέπει ειδικές διατάξεις για την κατασκευή των οχημάτων. Προβλέπει επίσης τεχνικές προδιαγραφές όσον αφορά τον ηλεκτρολογικό εξοπλισμό, το σύστημα πέδησης, τον κίνδυνο πυρκαγιάς και τα όρια ταχύτητας. Αυτή η εναρμόνιση παρουσιάζει το πλεονέκτημα ότι εμποδίζει ένα κράτος μέλος να απαγορεύσει την πώληση, την καταγραφή ή την έναρξη κυκλοφορίας μηχανοκίνητων οχημάτων που έχουν ήδη λάβει την έγκριση κυκλοφορίας σε άλλα κράτη μέλη.
<P>
Μία μόνο τροπολογία σε αυτή την πρόταση έχει κατατεθεί από την Επιτροπή Μεταφορών και Τουρισμού. Είναι σχετική με τον καθορισμό της προθεσμίας έναρξης ισχύος των νομοθετικών, κανονιστικών και διοικητικών διατάξεων που είναι απαραίτητες για την συμμόρφωση σε αυτήν την οδηγία. Αυτή η προθεσμία καθορίστηκε στους δώδεκα επόμενους μήνες από την δημοσίευση της οδηγίας.
<P>
Καμία άλλη τροπολογία δεν κατατέθηκε και πιστεύω ότι αυτή η έκθεση δεν θέτει, πράγματι, ιδιαίτερο πρόβλημα και αποτελεί αντικείμενο μιας ευρείας συναίνεσης, κύριε Πρόεδρε.

<SPEAKER ID=294 NAME="Camisσn Asensio">
Κύριε Πρόεδρε, είναι πολύ σαφές πως η παρούσα πρόταση οδηγίας κυοφορείται, ουσιαστικά, για να αναπληρώσουμε τα δύο πιο σοβαρά κενά στη νομοθεσία σχετικά με την κατασκευή, την εμπορία, τη χρήση και τη συντήρηση κάθε είδους μεταφορικού εξοπλισμού υπό πίεση που πληροί τις προϋποθέσεις των Συμβάσεων ADR και RID.
<P>
Τέτοιες συμβάσεις, όπως γνωρίζετε κυρίες και κύριοι, έχουν σαν στόχο την ενίσχυση της ασφάλειας στην μεταφορά του εν λόγω εξοπλισμού και την εξασφάλιση της ελεύθερης κυκλοφορίας του ιδίου στην κοινή αγορά της Κοινότητας. Αυτή τη στιγμή θα ενδεικνυόταν απολύτως μια τακτική μετάβαση, από τον σημερινό φορητό εξοπλισμό υπό πίεση, προς τον μελλοντικό και αυτό είναι εφικτό μέσω των περιοδικών επιθεωρήσεων και των αξιολογήσεων συμμόρφωσης ποσοτικού τύπου, παρότι η διαδικασία απαιτεί από τους οργανισμούς επιθεώρησης να πληρούν επαρκή κριτήρια ποιότητας, όπως μπορούν να είναι αυτά που βασίζονται στο πρότυπο CN της σειράς Ν45000, από την στιγμή που θα μπορούσε να μην είναι επαρκής η θεμελίωση αυτών των κριτηρίων αποκλειστικά στις εν λόγω συμβάσεις, σχετικά με την εστίαση αμφότερων συμβάσεων στην πράξη μόνο προς την κατεύθυνση της μεταφοράς, γεγονός που συνεπάγεται έλλειψη υλοποίησης σε συγκεκριμένες πτυχές.
<P>
Συγκεκριμένα, κύριε Πρόεδρε, κυρίες και κύριοι, είναι σαφές πως η αμοιβαία παραδοχή των επιθεωρήσεων αποτελεί ουσιαστιακή πτυχή για την πρόοδο στην επίτευξη της εσωτερικής αγοράς, η οποία δεν θα επιτευχθεί πλήρως, όπως αποδεικνύει η πρόσφατη πρακτική, μόνο δια μέσου της εφαρμογής των Παραρτημάτων Α και Β της Οδηγίας ADR, η οποία εξασφαλίζει μόνο την ανεμπόδιστη μεταφορά, αλλά που, ανάμεσα σε άλλους λόγους, επειδή δεν έχει προβλέψει σήμα αναγνώρισης, έχει ελάχιστη σχέση με την χρήση αυτού του εξοπλισμού στις χώρες προορισμού. Εκεί ακριβώς έγκειται η ανάγκη για την παρούσα οδηγία.
<P>
Συνεπώς, ένα από τα μεγάλα πλεονεκτήματα που επιτυγχάνεται με αυτήν την πρόταση, συνίσταται στην πρόσβαση των προϊόντων σε μεγαλύτερα μερίδια αγοράς, με τα όφελη που συνεπάγεται η επίτευξη μέσω των αντιστοίχων εγκρίσεων οικονομιών κλίμακας και χαμηλότερου κόστους διαχείρισης. Για αυτόν τον λόγο, ο σχετικός εξοπλισμός θα πρέπει να αναγνωρίζεται εύκολα· επομένως, η καλύτερη διαδικασία είναι, προφανώς, η προσάρτιση σε αυτόν διακριτικού σήματος, που να διαφέρει από το ισχύον σήμα, τόσο για τον εξοπλισμό υπό πίεση όσο και για τις φιάλες αερίου που φέρουν σήμα.
<P>
Ωστόσο, το μεγάλο δίλημμα που παρουσιάζεται σε αυτήν την πρόταση έγκειται στην εμπειρία μπροστά στην ανεξαρτησία. Αναφέρομαι, φυσικά, στους οργανισμούς επιθεώρησης. Είναι γνωστό πως, για πολλά χρόνια, η ευρωπαϊκή βιομηχανία υπήρξε ικανή να διεξάγει ορθές επιθεωρήσεις τέτοιου εξοπλισμού, ακόμη και της τάξης 2 της ADR, μέσω οργανισμών τύπου Β, ακόμη και Γ, που ανήκουν στον τομέα των χρηστών. Αυτό κατέστη δυνατό διότι γνώριζαν να συσσωρεύουν υψηλό βαθμό γνώσης, την οποία είχαν αποκτήσει στην καθημερινή τους επαφή με το πρόβλημα. Για αυτό η δράση τους ήταν μεγάλη στο παρελθόν.
<P>
Αντιθέτως, θα μπορούσε να υπάρξει περίπτωση όπου οργανισμοί τύπου Α να περιορίζουν την εμπειρία τους σε νέα προϊόντα της αγοράς, όσον αφορά τον επικεντρωμένο χαρακτήρα τους, λόγος για τον οποίο η εμπειρία και η αρμοδιότητά τους θα μπορούσε να είναι γενική.
<P>
Τελειώνω λέγοντας πως, ως συνέπεια των όσων έχουν ειπωθεί, η Επιτροπή Μεταφορών και Τουρισμού ενέκρινε ομόφωνα αυτήν την έκθεση και την αντίστοιχη πρόταση ψηφίσματος.

<SPEAKER ID=295 NAME="Le Rachinel">
Κύριε Πρόεδρε, το πνεύμα αυτής της δεύτερης έκθεσης συνίσταται στην αναγνώριση δύο πινακίδων κυκλοφορίας για τα οχήματα και τα ρυμουλκούμενά τους.
<P>
Υπάρχει ένα πραγματικό νομικό κενό σε θέματα αναγνώρισης από τα κράτη μέλη της Ευρωπαϊκής Ενωσης των πινακίδων κυκλοφορίας. Αυτή η πρόταση κανονισμού της Επιτροπής στοχεύει στο να το καλύψει.
<P>
Αυτή τη στιγμή, η κατάσταση έχει ως εξής: πολλά κράτη μέλη προσχώρησαν στην Συνθήκη της Βιέννης του 1968, η οποία επιβάλλει την τοποθέτηση πάνω στα οχήματα ένος οβάλ σήματος με μαύρους χαρακτήρες σε άσπρο φόντο, για να υποδεικνύει την χώρα στην οποία το όχημα έχει καταχωριστεί. Δεν μπορεί να περιέχει παραπάνω από τρία γράμματα σε ένα άσπρο φόντο και δεν ενσωματώνεται στην πινακίδα κυκλοφορίας.
<P>
Επιπλέον, αναπτύχθηκε ένα κοινοτικό μοντέλο σε συνεργασία με ειδικούς από κάθε κράτος, έπειτα από ένα ψήφισμα του Ευρωπαϊκού Κοινοβουλίου το 1988, που είχε ως στόχο να απεικονίζεται η ευρωπαϊκή σημαία πάνω στις πινακίδες κυκλοφορίας. Αποτελείται από δώδεκα αστέρια που περιβάλλουν το γράμμα της χώρας. Πολλές χώρες πρόσθεσαν αυτό το έμβλημα στην αριστερή άκρη της πινακίδας κυκλοφορίας. Αντίθετα, ορισμένες χώρες που έχουν κυρώσει τη Συνθήκη της Βιέννης δεν αναγνωρίζουν αυτό το κοινοτικό σήμα και σημειώνουν για παράβαση, μέσω της αστυνομίας τους, τους οδηγούς ξένων οχημάτων που φέρουν μόνο αυτό το σήμα. Να γιατί, χάρη σε αυτήν την αναγνώριση των δύο τύπων διακριτικών σημάτων ταξινόμησης, κανένα όχημα δεν θα μπορεί πλέον να τιμωρηθεί στο μέλλον.
<P>
Συμφωνώ απολύτως με αυτήν την πρόταση αναγνώρισης ευρωπαϊκών πινακίδων, αλλά επιθυμώ να εκφράσω ρητά μια επιφύλαξη. Πράγματι, είναι απαραίτητο, και για λόγους εθνικής ευαισθησίας, το κράτος ταξινόμησης να αναγράφεται στην πινακίδα. Οι πολίτες έχουν ανάγκη από σημεία αναφοράς, έχουν ανάγκη να αναγνωρίζονται σε μια χώρα, σε ένα έθνος. Πριν από Ευρωπαίος, κάθε άνθρωπος ανήκει σε μια χώρα, σε έναν πολιτισμό και σε παραδόσεις. Είναι αναγκαίο να σημειώνεται λοιπόν η χώρα καταγωγής, η εθνική καταγωγή, πάνω στην πινακίδα κυκλοφορίας, πράγμα που θα γίνει.
<P>
Κύριε Πρόεδρε, οκτώ τροπολογίες έχουν κατατεθεί σχετικά με αυτήν την έκθεση. Τρείς προέρχονται από την Επιτροπή Μεταφορών και Τουρισμού και δεν μου θέτουν κανένα πρόβλημα. Πρέπει, πράγματι, να διευκρινίσουμε και να απλοποιήσουμε τα αρχικά κείμενα, επιφέροντας χρήσιμες διευκρινίσεις.
<P>
Από την άλλη πλευρά, δεν ισχύει το ίδιο με τις τροπολογίες του εξαίρετου συναδέλφου Brian Simpson, αφού αντιθέτως τείνουν, κατά την γνώμη μου να περιπλέξουν και να βαρύνουν χωρίς λόγο την πρόταση για κανονισμό και την έκθεσή μου. Πράγματι, δεν πρόκειται, σε αυτήν την έκθεση, για επίσημη αναγνώριση όλων των ειδικών σημάτων ταξινόμησης, αλλά μόνο για την ευρωπαϊκή πινακίδα. Κάθε όχημα που κυκλοφορεί σε μια ξένη χώρα θα πρέπει να φέρει, είτε την πινακίδα εθνικής καταγωγής, είτε την ευρωπαϊκή πινακίδα. Φυσικά, τίποτα δεν απαγορεύει να τοποθετηθούν και άλλα περιφερειακά ή τοπικά διακριτικά σήματα πάνω στο όχημα. Ωστόσο, δεν θα έχουν νομική υπόσταση.
<P>
Όσο για την τροπολογία των συναδέλφων μου Cornelissen και Pronk, δεν θα μπορέσω επίσης να την αποδεχτώ διότι πιστεύω ότι η εμβέλειά της ξεπερνά το πλαίσιο αυτής της έκθεσης και το νομικό πλαίσιο της Ευρωπαϊκής Ένωσης.

<SPEAKER ID=296 LANGUAGE="EN" NAME="Morris">
Κύριε Πρόεδρε, υποστηρίζω την έκθεση Rachinel και πρέπει να πω ότι ένα από τα κύρια χαρακτηριστικά αυτής της Επιτροπής ήταν το υπέρμετρο ενδιαφέρον της για την ασφάλεια, ειδικότερα την οδική ασφάλεια. Αυτή η οδηγία έχει σχεδιαστεί έτσι ώστε να συμπληρώσει την ισχύουσα νομοθεσία στον τομέα των μηχανοκίνητων οχημάτων, εξασφαλίζοντας την εναρμόνιση των προδιαγραφών κατασκευής οχημάτων που μεταφέρουν επικίνδυνα αγαθά σε όλη την Κοινότητα.
<P>
Κατά τη γνώμη μου, θα ικανοποιήσει τον εν λόγω τομέα η απόφαση να εφαρμόζονται σε όλη την Ευρωπαϊκή Ένωση οι ίδιοι κανονισμοί για τον σχεδιασμό και την κατασκευή οχημάτων που μεταφέρουν επικίνδυνα αγαθά. Αυτό το βήμα είναι απαραίτητο προκειμένου να αναπτυχθεί και να ενισχυθεί η οδική ασφάλεια. Χρειαζόμαστε τεχνικές διατάξεις προκειμένου να διασφαλιστεί ότι τα επικίνδυνα αγαθά είναι ασφαλή κατά τη διάρκεια της μεταφοράς τους. Αυτό πιθανόν συνεπάγεται την υιοθέτηση προτύπων -έτσι για να αναφερθώ σε μερικά από αυτά - ηλεκτρικού εξοπλισμού, συστημάτων ελάττωσης ταχύτητας, διατάξεων πρόληψης του κινδύνου πυρκαγιάς, κτλ.
<P>
Όλα αυτά θα βοηθήσουν στη δημιουργία όσων θεωρώ ασφαλέστερες οδικές συνθήκες. Έχουν γίνει και φυσικά θα εξακολουθήσουν να γίνονται ατυχήματα. Ας μην επιτρέψουμε λοιπόν να μεταφέρονται επικίνδυνα αγαθά -που θα μόλυναν το περιβάλλον και θα έβλαπταν την υγεία - με οχήματα που δεν ανταποκρίνονται σε όσα τόσο η Επιτροπή όσο και εμείς θεωρούμε τα υψηλότερα δυνατά πρότυπα. Ας ελαχιστοποιήσουμε τον κίνδυνο φρικτών ατυχημάτων στους δρόμους, όπου ενέχονται επικίνδυνα υλικά. Ας φροντίσουμε να εφαρμοστεί αυτό σε όλη την Ευρωπαϊκή Ένωση.
<P>
Τέλος, θα ήθελα να κάνω μία τελευταία έκκληση όσον αφορά τα διακριτικά σήματα. Ελπίζω ότι η Επιτροπή θα δώσει κάποια προσοχή στα σύμβολα που μπορεί να καταστήσουν πιο σημαντικά μικρότερα έθνη, όπως η Ουαλία.

<SPEAKER ID=297 LANGUAGE="DE" NAME="Jarzembowski">
Κύριε Πρόεδρε, κύριε Επίτροπε, αγαπητοί συνάδελφοι, επειδή είμαστε όλοι εμπειρογνώμονες και η ώρα είναι προχωρημένη, θα ήθελα να κάνω μόνο δύο βασικές παρατηρήσεις σχετικά με την έκθεση Le Rachinel για την έγκριση τύπου των μηχανοκίνητων οχημάτων, και του συναδέλφου μου Camisσn Asensio για το φορητό εξοπλισμό υπό πίεση.
<P>
Πρώτον: προφανώς είναι πάρα πολύ δύσκολο να υλοποιηθεί η ενιαία αγορά. Το πρόβλημα είναι τεχνικό και προσλαμβάνει ολοένα και περισσότερο τεχνικό χαρακτήρα, ωστόσο, δεν θα μπορέσουμε να το αποφύγουμε. Ίσως κάποτε να κατορθώσουμε να ολοκληρώνουμε την εξέταση παρόμοιων εκθέσεων, οι οποίες δεν έχουν και τόσο μεγάλη πολιτική σημασία, στους κόλπους της επιτροπής, υπό τον όρο ότι η Επιτροπή θέτει στη διάθεσή μας προσεγμένες εκθέσεις, ούτως ώστε να μην χρειάζεται πια να φιλονικούμε τέτοια ώρα σχετικά με το θέμα των slots .
<P>
Δεύτερον: παρόλα αυτά, έχει πάντοτε ιδιαίτερη σημασία για τους συναδέλφους στην επιτροπή να εξετάζουν με ιδιαίτερη προσοχή και αυτές τις εκθέσεις. Ο συνάδελφος Le Rachinel βρέθηκε κατά κάποιο τρόπο, στην ευχάριστη θέση να μπορέσει να πει, μετά από προσεκτική εξέταση της έκθεσής του, ότι χρειάζεται απλώς μία τροπολογία. Και όλοι συμφώνησαν μαζί του. Ο συνάδελφος Camisσn Asensio αντιμετώπισε περισσότερες δυσκολίες. Υποχρεώθηκε να εξετάσει 28 τροπολογίες επειδή, στη συζήτηση που είχε με τους ενδιαφερόμενους του βιομηχανικού κλάδου, κατέληξε σε μια άλλη θέση όσον αφορά ένα ουσιαστικό σημείο των επιθεωρήσεων. Του είμαι ευγνώμων για το γεγονός ότι μπόρεσε να επεξεργαστεί με τόσο ικανοποιητικό τρόπο αυτό το περίπλοκο θέμα. Είναι όμως σημαντικό να μη λησμονούμε ότι και οι δύο εκθέσεις δεν απευθύνονται απλώς στην ενιαία αγορά, στον εντονότερο ανταγωνισμό και στις αυξημένες συναλλαγές. Όπως ανάφερε ο προηγούμενος ομιλητής, οι δύο εκθέσεις έχουν ιδιαίτερη σημασία για την οδική ασφάλεια και κατ' επέκταση και για την προστασία του φυσικού περιβάλλοντος. Το λέω αυτό επειδή στα δυστυχήματα που συμβαίνουν όχι μόνο χάνουν τη ζωή τους άνθρωποι αλλά, ακριβώς στη περίπτωση δυστυχημάτων με επικίνδυνα φορτία, μπορεί να προκληθούν απρόβλεπτες ζημίες στη φύση, τα ύδατα και το έδαφος.
<P>
Για τον λόγο αυτόν, θα ήθελα να ευχαριστήσω θερμά τους δύο εισηγητές για τις πολύ καλές εκθέσεις τους. Το Σώμα θα προσπαθήσει να τις εξετάσει με ιδιαίτερη προσοχή. Ευχαριστώ πολύ και τους δύο εισηγητές. Αναμένουμε τη γνώμη της Επιτροπής. Ελπίζω ότι η Επιτροπή δεν θα απορρίψει πάλι αμέσως 20 από τις 28 τροπολογίες του κ. Camisσn. Ωστόσο, θα δούμε τι θα γίνει.

<SPEAKER ID=298 LANGUAGE="NL" NAME="Van Dijk">
Κύριε Πρόεδρε, η αξία του κανονισμού για το διακριτικό σήμα στα οχήματα είναι ότι θέτει τέρμα στην επιβάρυνση των οδηγών με κλήσεις επειδή ένα κράτος μέλος δεν αναγνωρίζει το σήμα άλλου κράτους μέλους. Η αναγνώριση ενιαίας πινακίδας με αριθμό κυκλοφορίας, διακριτικό σήμα και ευρωπαϊκή σημαία θα αποκτήσει βέβαια μεγαλύτερη σημασία, με την προϋπόθεση ότι περισσότερα κράτη μέλη θα καθιερώσουν αυτό το κοινοτικό, ας πούμε, σήμα.
<P>
Η ολλανδική κυβέρνηση προγραμματίζει να καθιερώσει περίπου το 2000 μια πινακίδα με αριθμό κυκλοφορίας, τα γράμματα NL και την ευρωπαϊκή σημαία. Μπορεί βέβαια να σημειωθεί στις Κάτω Χώρες μια έκρηξη ευρωσκεπτικισμού, οπότε η σημαία δεν θα είναι καλοδεχούμενη. Η δημοτικότητα του Ευρωπαϊκού Κοινοβουλίου και συνεπώς και της Ευρωπαϊκής Ένωσης, οπωσδήποτε δεν προάγεται από σκηνές σαν αυτές που σημειώθηκαν σήμερα και χθες κατά τις ψηφοφορίες, όταν ευρωβουλευτές δήλωσαν ότι δεν πληρώνονται για να ψηφίζουν. Αναρωτιέμαι γιατί πληρώνονται τότε.
<P>
Κατά τα άλλα, με ενοχλεί το γεγονός ότι η ευρωπαϊκή σημαία θα στολίζει ακόμα και οχήματα τα οποία ουσιαστικά δεν επιτρέπεται πια να κυκλοφορούν στους ευρωπαϊκούς δρόμους. Αυτοκίνητα χωρίς καταλύτες, για παράδειγμα. Θα ήθελα λοιπόν, βάσει της αρχής της επικουρικότητας, να δοθεί στα κράτη μέλη το δικαίωμα να αρνηθούν την έκδοση ευρωπαϊκής σημαίας στα πιο ρυπογόνα αυτοκίνητα και μοτοσυκλέτες. Να αντικαταστήσουν τη σημαία με ένα σήμα του είδους: προσοχή, οικολογικός πειρατής! Δυστυχώς, οι υπηρεσίες του Κοινοβουλίου προφανώς δεν κατάλαβαν τις εικονογραφημένες τροπολογίες μου κι έτσι δεν μπόρεσα να τις υποβάλω.

<SPEAKER ID=299 LANGUAGE="EN" NAME="Watts">
Κύριε Πρόεδρε, θα περιοριστώ σήμερα το απόγευμα στην έκθεση του κ. Le Rachinel όσον αφορά τα σήματα ταξινόμησης των οχημάτων. Ασφαλώς, τον συγχαίρω για τις προσπάθειές του κατά τη σύνταξη αυτής της έκθεσης. Είναι σαφές ότι υπάρχει ανάγκη σε όλη την Ευρώπη να διασαφηνιστεί η κατάσταση, που είναι απίστευτα περίπλοκη για τον μέσο οδηγό που επιχειρεί να ταξιδέψει τόσο στην ηπειρωτική Ευρώπη όσο και στο Ηνωμένο Βασίλειο και την Ιρλανδία. Τα σήματα στα οποία αναφέρθηκε ο Nel van Dijk, τα οποία δεν είναι βέβαιο αν θα καθιερωθούν στην Ολλανδία κατά το 2000, είναι επί του παρόντος υποχρεωτικά στην Ιρλανδία και την Πορτογαλία, προαιρετικά στη Γαλλία και τη Γερμανία, όπου πιθανόν να γίνουν υποχρεωτικά, ενώ σε όλες τις άλλες χώρες ισχύει το λευκό ελλιψοειδές σήμα που καθιερώθηκε από τη Σύμβαση της Βιέννης, εκτός από το Ηνωμένο Βασίλειο, την Ισπανία και την Πορτογαλία, όπου δεν έχει καθιερωθεί κάποιο σήμα.
<P>
Χρειάζεται να απλοποιηθεί η κατάσταση για τον οδηγό. Αυτό ακριβώς προσπαθεί να επιτύχει η Επιτροπή με την πρότασή της, την οποία και επικροτώ. Ωστόσο, όπως θα γνωρίζει η Επιτροπή, οι οδηγοί σε όλη την Ευρώπη έχουν πολύ ισχυρότερη ευρωπαϊκή συνείδηση από ό, τι ίσως πιστεύουμε. Αντιστέκονται φυσικά στη Σύμβαση της Βιέννης και της Γενεύης και μάλιστα στη δική του πρόταση, υιοθετώντας το δικό τους σύμβολο ευρωπαϊκής ενότητας. Συνεπώς, θα ήθελα να επιστήσω την προσοχή του Επιτρόπου και των μελών στις τροπολογίες μας αρίθ. 4, 5, 6 και 7, με τις οποίες αναγνωρίζεται η πραγματικότητα ότι σε πολλούς οδηγούς δεν αρέσει το σύμβολο της Σύμβασης της Βιέννης που αποτελείται από ζοφερούς μαύρους χαρακτήρες σε λευκό φόντο, αλλά ότι προτιμούν το ευρωπαϊκό σύμβολο με τους λευκούς και κίτρινους χαρακτήρες και τα χρυσά αστέρια σε μπλε φόντο που βρίσκεται σε αρμονία με το σήμα του συγκεκριμένου κράτους μέλους ταξινόμησης. Ελπίζω να συμφωνήσει ο Επίτροπος με το επίχείρημά μας ότι θα πρέπει να αφήνουμε περιθώρια επιλογής στους οδηγούς.
<P>
Γιατί άραγε οι οδηγοί στην Ελλάδα και το Ηνωμένο Βασίλειο -θα μπορούσε να είναι το δικό μου αυτοκίνητο, κύριε Επίτροπε- είναι υποχρεωμένοι να αφαιρούν το ευρωπαϊκό σήμα και να το αντικαθιστούν με ένα άσπρο αυτοκόλλητο με μαύρα γράμματα, όταν ταξιδεύουν στη Γαλλία; Αυτό μου φαίνεται ένα οπισθοδρομικό βήμα. Με την τροπολογία μας προσπαθούμε να βοηθήσουμε τους οδηγούς παρέχοντάς τους το δικαίωμα επιλογής, αυτό το επιπλέον δικαίωμα να εναποθέτουν, αν το επιθυμούν, ένα ευρωπαϊκό σήμα αντί για ένα λευκό ελλιψοειδές σήμα. Αναθέτω την παραχώρηση αυτού του δικαιώματος τόσο σε εσάς, κ. Επίτροπε, όσο και στο Σώμα.

<SPEAKER ID=300 LANGUAGE="DE" NAME="Koch">
Κύριε Πρόεδρε, κύριε Επίτροπε, κυρίες και κύριοι, θα ήθελα και εγώ να αναφερθώ στη δεύτερη έκθεση Le Rachinel. Η πρόταση κανονισμού που έχει υποβληθεί καλύπτει το κενό που υπήρχε όσον αφορά την εναρμόνιση των εθνικών νομοθετικών ρυθμίσεων. Το κοινοτικό πρότυπο για την καθιέρωση ενός διακριτικού σήματος του κράτους μέλους που εξέδωσε την άδεια κυκλοφορίας των μηχανοκίνητων οχημάτων και των ρυμουλκουμένων τους για τις ενδοκοινοτικές μεταφορές, που αποκαλούμε εν συντομία ευρωπαϊκό εθνικό σήμα, θα έπρεπε να έχει καθιερωθεί εδώ και πάρα πολύν καιρό. Ένα παρόμοιο μέτρο εξυπηρετεί με άμεσο τρόπο τόσο την ευαισθητοποίηση και τη συμμετοχή των πολιτών της Ευρωπαϊκής Ένωσης στη δημιουργία ενός χώρου χωρίς εσωτερικά σύνορα, όσο και τη διαμόρφωση και την εμπέδωση της αίσθησης μιας ευρωπαϊκής ταυτότητας, ενώ συμβάλλει εμμέσως στην αύξηση της οδικής ασφάλειας. Η απαίτηση να τοποθετείται το προτεινόμενο κοινοτικό διακριτικό σήμα τόσο εμπρός όσο και πίσω αριστερά, δίπλα στην πινακίδα, θα διευκολύνει το έργο της αστυνομίας καθώς και άλλων διοικητικών και δικαστικών οργάνων.
<P>
Παρά το γεγονός ότι, εξ ονόματος της πολιτικής ομάδας του ΕΛΚ, υποστηρίζω απερίφραστα την έκθεση του κ. Le Rachinel, τον οποίο θα ήθελα να συγχαρώ και για το έργο του, έχω την εντύπωση ότι η πρόταση κανονισμού της Επιτροπής δεν είναι απολύτως συνεπής. Ας αναλογιστούμε απλώς ότι σε μερικές εβδομάδες αρχίζει το τρίτο στάδιο της Ευρωπαϊκής Οικονομικής και Νομισματικής Ένωσης, η οποία θα οδηγήσει στη δημιουργία μιας εσωτερικής αγοράς που έχει ως τυπικό εξωτερικό γνώρισμα το κοινό νόμισμα. Τί σημαντική επιτυχία που αποτελεί δείγμα οξυδέρκειας!Ωστόσο, στην περίπτωση του διακριτικού σήματος για, τα μηχανοκίνητα οχήματα και τα ρυμουλκούμενά τους, οι Ευρωπαίοι δεν κατορθώνουν να προωθήσουν με συνέπεια την ενοποίηση με την καθιέρωση μιας κοινής κοινοτικής αρχής διαμόρφωσης. ;Ετσι, με βάση την αρχή της επικουρικότητας, τα κράτη μέλη της Ευρωπαϊκής Ένωσης υποχρεούνται μεν να αναγνωρίσουν το προτεινόμενο κοινοτικό πρότυπο, ωστόσο τα σημερινά εθνικά διακριτικά σήματα εξακολουθούν να ισχύουν όπως πάντα, χωρίς περιορισμούς και ανεξάρτητα από το κοινοτικό πρότυπο.
<P>
Δεν γίνεται ούτε καν υπόδειξη σύμφωνα με την οποία θα πρέπει να δίδεται προτεραιότητα στην χρησιμοποίηση του κοινοτικού προτύπου στα κράτη μέλη. Έχοντας υπόψη μου το γεγονός αυτό θα μπορούσα να κατανοήσω τους πολίτες τρίτων χωρών, οι οποίοι θα αμφέβαλαν ενδεχομένως για την ικανότητα της Ευρωπαϊκής Ένωσης να δημιουργήσει μια πολιτική ένωση ή αντιστοίχως την σοβαρότητα με την οποία αντιμετωπίζει το θέμα αυτό.
<P>
Για τους κατόχους οχημάτων στα κράτη μέλη τα οποία ήδη προχώρησαν στο παρελθόν στην καθιέρωση της υποχρεωτικής ή εθελουσίας εφαρμογής του κοινοτικού προτύπου -δεν πρόκειται για νεωτερισμό - η παρούσα πρόταση κανονισμού συμβάλλει στην νομική ασφάλεια που από καιρό ευχόμασταν και οδηγεί σε μία -ας πούμε προσωπική επιβράβευση των προσπαθειών που κατέβαλαν συχνά εθελουσίως με τα πρόσθετα έξοδα για την αγορά αυτού του διακριτικού σήματος για αυτού του είδους τα οχήματα.
<P>
Θα επιθυμούσα και εγώ να αναγνωριστεί επισήμως το κοινοτικό πρότυπο από τρίτες χώρες, και ιδιαίτερα από τις χώρες που ανήκουν στον Ευρωπαϊκό Οικονομικό Χώρο, αλλά και από τις συνδεδεμένες χώρες της Κεντρικής και Ανατολικής Ευρώπης. Προτείνω να εγκριθεί η έκθεση.

<SPEAKER ID=301 LANGUAGE="DE" NAME="Schierhuber">
Κύριε Πρόεδρε, κύριε Επίτροπε, κυρίες και κύριοι, θα ήθελα να πάρω θέση έναντι της έκθεσης του κ. Le Rachinel σχετικά με την μεταφορά επικίνδυνων εμπορευμάτων μέσω του οδικού δικτύου. ;Ενας από τους στόχους της Ευρωπαϊκής Ένωσης είναι η ολοκλήρωση της ενιαίας αγοράς. Για τον λόγο αυτό θα πρέπει να καταβάλουμε κάθε δυνατή προσπάθεια να θεσπίσουμε τα ενδεδειγμένα μέτρα για να εξασφαλίσουμε τη λειτουργία της. Κατ' αυτή την έννοια θα πρέπει να επιτρέπεται επίσης η ελεύθερη κυκλοφορία οχημάτων που μεταφέρουν επικίνδυνα εμπορεύματα. Προκειμένου να εξασφαλιστεί η ελεύθερη κυκλοφορία στο εσωτερικό της Κοινότητας, πιστεύω ότι θα ήταν πάνω από όλα σκόπιμο να προωθηθεί η εναρμόνιση των κατασκευαστικών και των τεχνικών προδιαγραφών, για παράδειγμα όσον αφορά τα συστήματα πέδησης, τον περιορισμό της ταχύτητας ή τον ηλεκτρικό εξοπλισμό.
<P>
Η καθιέρωση ενός ευρωπαϊκού συστήματος έγκρισης τύπων θα συμβάλει ούτως ώστε στο μέλλον να μην μπορεί ένα κράτος μέλος να απαγορεύσει σε έναν κατασκευαστή να διαθέσει στην αγορά οχήματα ή να αρνηθεί να τους χορηγήσει άδεια κυκλοφορίας, επικαλούμενο λόγους που αφορούν τα κατασκευαστικά χαρακτηριστικά. Τα κράτη μέλη θα πρέπει υποχρεωτικά να ανταποκριθούν στις απαιτούμενες νομοθετικές και κανονιστικές διατάξεις εντός προθεσμίας 12 μηνών μετά τη δημοσίευση της παρούσας οδηγίας.

<SPEAKER ID=302 LANGUAGE="DE" NAME="Ferber">
Κύριε Πρόεδρε, κύριε Επίτροπε, αγαπητοί συνάδελφοι, για άλλη μια φορά συζητούμε θέματα που αφορούν την πολιτική μεταφορών, ενώ η ώρα είναι προχωρημένη. Επιτρέψτε μου να κάνω δύο σύντομες παρατηρήσεις. Καταρχάς, θα ήθελα να αναφερθώ στον φορητό εξοπλισμό υπό πίεση, ο οποίος δυστυχώς παραγνωρίστηκε κάπως στη συζήτηση αυτή. Πρόκειται για ένα πάρα πολύ σημαντικό θέμα, όχι μόνο για τεχνικούς λόγους -αν και ως μηχανολόγος ενδιαφέρομαι ιδιαίτερα για αυτό - αλλά για λόγους που αφορούν την ασφάλεια όλων αυτών που κινούνται στο οδικό μας δίκτυο. Πρόκειται για το θέμα των τακτικών ελέγχων και της αρμοδιότητας για την άσκηση των συγκεκριμένων ελέγχων και πιστεύω ότι στο σημείο αυτό ο εισηγητής, τον οποίο θα ήθελα να ευχαριστήσω θερμά, κατόρθωσε να υποβάλει μια ισορροπημένη έκθεση. Το μόνο που μπορώ να κάνω είναι να παρακαλέσω την Επιτροπή να ακούσει ακριβώς αυτά που έχει να πει το Κοινοβούλιο.
<P>
Το δεύτερο θέμα αφορά το διακριτικό σήμα του κράτους μέλους που εξέδωσε την άδεια κυκλοφορίας, δηλαδή το διακριτικό των χωρών. Πιστεύω ότι και αυτή η πρόταση έχει ιδιαίτερη σημασία και ο συνάδελφος Koch επεσήμανε την προβληματική την οποία εξακολουθούμε να αντιμετωπίζουμε. Με την πρόταση αυτή έχουμε επιτέλους στη διάθεσή μας μία ρύθμιση η οποία προάγει την ευρωπαϊκή συνείδηση, μετά την καθιέρωση της ενιαίας άδειας οδήγησης που ήδη αποφασίσαμε, και μας επιτρέπει να καθιερώσουμε ένα ακόμη σύμβολο που καθιστά ορατή την Ευρώπη. Πρόκειται για μια φιλική προς τους πολίτες απόφαση, η οποία απλοποιεί το διοικητικό σύστημα. Θα ήθελα μόνο να σας παρακαλέσω, κύριε Επίτροπε, να προσπαθήσετε να συζητήσετε στις διαπραγματεύσεις με την Ελβετία κατά πόσο θα μπορούσε το σήμα αυτό να αναγνωριστεί και στη χώρα αυτή και το λέω αυτό επειδή δεν πιστεύω ότι θα ήταν σκόπιμο και λογικό να καθιερωθεί σε όλη την Ευρώπη, να αναγνωριστεί στον Ευρωπαϊκό Οικονομικό Χώρο και στα συνδεδεμένα κράτη, τη στιγμή που στο κέντρο της Ευρώπης θα εξακολουθεί να υπάρχει ένα νησί των μακάρων, όπου θα είμαστε υποχρεωμένοι να διατηρούμε το δικό μας το σήμα. Θα ήθελα να σας παρακαλέσω να συμπεριλάβετε το σημείο αυτό στις διαπραγματεύσεις.

<SPEAKER ID=303 NAME="Kinnock Neil">
Κύριε Επίτροπε, θα ήθελα κατ' αρχάς να ευχαριστήσω τον κ. Rachinel για τις δύο εκθέσεις του: πρώτον, πάνω για την πρόταση σχετικά με την έγκριση τύπου των μηχανοκίνητων οχημάτων και των ρυμουλκούμενών τους που προορίζονται για την οδική μεταφορά επικίνδυνων εμπορευμάτων και, δεύτερον, για τα διακριτικά σήματα των οχημάτων.
<P>
Σε ό, τι αφορά την πρώτη έκθεση, με μεγάλη μου χαρά μπορώ να πω ότι η Επιτροπή αποδέχεται την ενιαία τροπολογία του κ. Rachinel, καθώς η συμπληρωματική διατύπωση που προτείνει για το άρθρο 6 παρέχει τον σωστό νομικό όρο για την ημερομηνία εφαρμογής και σε καμία περίπτωση δεν αντικρούει ή τροποποιεί το νόημα της πρότασης της Επιτροπής.
<P>
Αυτή η νομοθεσία, όπως θα γνωρίζει το Σώμα, αποτελεί ένα σημαντικό βήμα προς την κάλυψη του κενού εναρμόνισης των νομοθεσιών των κρατών μελών που αφορούν τις διαδικασίες έγκρισης του τύπου των οχημάτων που μεταφέρουν επικίνδυνα εμπορεύματα. Είμαι, συνεπώς, ευγνώμων έναντι του εισηγητή και των συναδέλφων του για την εποικοδομητική τακτική που ακολούθησαν. Αισθάνομαι πράγματι ευγνώμων απέναντι σε συναδέλφους όπως ο κ. Morris ο οποίος, με έναν λόγιο και πειστικό λόγο, δεν εξάλειψε απλώς κάθε αμφιβολία για τη μεταφορά επικίνδυνων εμπορευμάτων, αλλά πιθανόν να έπεισε επίσης τους πάντες ότι τα αυτοκίνητα που έχουν ταξινομηθεί στην Ουαλία, θα πρέπει να φέρουν ένα διακριτικό σήμα της χώρας προέλευσης. Κάτι τέτοιο θα ήταν φυσικά επιτρεπτό, όπως έχει αποδειχτεί από το γεγονός ότι στη Δημοκρατία της Ιρλανδίας το όνομα της χώρας ταξινόμησης αναφέρεται στις πινακίδες, ενώ στη Γερμανία έχει καθιερωθεί η τοποθέτηση διακριτικού σήματος ταξινόμησης στις πινακίδες κυκλοφορίας. Συνεπώς, ανυπομονώ να δω το draig goch , τον κόκκινο δράκο, στις πινακίδες του κ. Morris. Είμαι σίγουρος ότι ένα τέτοιο βήμα θα γινόταν ευρέως γνωστό. Δεν σημαίνει ότι ονειρευόμουν να παρέμβω στην αρχή της επικουρικότητας για να το υποστηρίξω δημοσίως.
<P>
Η δεύτερη έκθεση του κ. Le Rachinel έχει σχέση με τις πινακίδες κυκλοφορίας των αυτοκινήτων. Λόγω ανακριβών αναφορών στον τύπο, που έχει κατά καιρούς παραπληροφορήσει την κοινή γνώμη σχετικά με τις πινακίδες και τα διακριτικά σήματα, κρίνω ότι είναι φρόνιμο να αρχίσω τη σύντομη απάντησή μου σε αυτή την ιδιαίτερα εποικοδομητική έκθεση λέγοντας τι δεν σημαίνει η πρόταση που έχει υποβληθεί. Κατ' αρχάς δεν υποδηλώνεται με αυτή ότι στις πινακίδες κυκλοφορίας των αυτοκινήτων που ταξινομούνται στα κράτη μέλη, πρέπει να είναι ενσωματωμένο το κοινοτικό σήμα. Δεύτερον, δεν συνεπάγεται ότι σε όλα τα οχήματα πρέπει να είναι εμφανές το σήμα της χώρας ταξινόμησης.
<P>
Το τονίζω αυτό γιατί ξέρω ότι ο κ. Jarzembowski θα ενδιαφερόταν να μάθει ότι μερικά χρόνια πριν η εφημερίδα Daily Mail -δεν πρόκειται για εφημερίδα που αγοράζω συνήθως - δημοσίευσε, αν και απίστευτο, ως πρωτοσέλιδο μία ιστορία ότι δήθεν εγώ σκόπευα να επιβάλω σε όλους τους ανύποπτους πολίτες της Ευρωπαϊκής Ένωσης τη χρήση πινακίδων κυκλοφορίας όπου να απεικονίζεται η ευρωπαϊκή σημαία. Η ιστορία ήταν τόσο ανακριβής, παραπλανητική και κακόβουλη που υπέβαλα μήνυση κατά της Daily Mail και δικαιώθηκα, προς μεγάλη μου χαρά. Ελπίζω ότι θα καταγράψουν με ακρίβεια τι συνεπάγεται και τι όχι αυτή η πρόταση.
<P>
Σκοπός αυτής της πρότασης είναι απλώς να εξασφαλιστεί ότι σε περίπτωση που η πίσω πινακίδα ενός οχήματος φέρει το διακριτικό σήμα του κράτους μέλους ταξινόμησης -πίσω από το σήμα της Κοινότητας - αυτό θα αναγνωρίζεται από τα υπόλοιπα κράτη μέλη ως έγκυρο σημείο αναγνώρισης της χώρας ταξινόμησης, χωρίς να παρίσταται η ανάγκη επιπλέον διακριτικών σημάτων. Σε αυτά συμπεριλαμβάνεται και το ελλιψοειδές αυτοκόλλητο, το αυτοκόλλητο σχήματος μπάλας ράγκμπι που έχει καθιερωθεί με τη Σύμβαση της Βιέννης. Πιθανόν βέβαια, όσον αφορά τον κ. Morris, αυτό το σχήμα αυτοκόλλητου να έκανε για την Ουαλία, αλλά το καταλαβαίνω και αυτό.
<P>
Ξέρω ότι τα μέλη αυτού του Σώματος το κατανοούν αυτό και θα ήθελα, συνεπώς, να εκφράσω την άποψή μου όσον αφορά τις τροπολογίες που υπέβαλε η Επιτροπή Μεταφορών και Τουρισμού. Κατ' αρχάς επικροτούμε την τροπολογία αρίθ. 2 και το πρώτο μέρος της τροπολογίας αριθ. 3, η οποία καλύπτει εκτενέστερα τις ρυθμίσεις όσον αφορά τα ρυμουλκούμενα οχήματα. Μπορούμε επίσης να δεχθούμε το δεύτερο μέρος της τροπολογίας αριθ. 3, που αναφέρεται στην ενσωμάτωση του διακριτικού σήματος στο αριστερό άκρο του αριθμού κυκλοφορίας. Επιπλέον, μπορούμε να δεχθούμε εκ πεποιθήσεως το τελευταίο μέρος της τροπολογίας αριθ. 3, όπου γίνεται αναφορά σε άλλα επίσημα σήματα. Πιστεύουμε όμως ότι η διατύπωση και ο σκοπός της αναγνώρισης -που είναι το να εντοπίζεται η ταυτότητα του κράτους ταξινόμησης των οχημάτων - θα μπορούσαν να είναι πιο συγκεκριμένα.
<P>
Η Επιτροπή δεν μπορεί να δεχθεί την τροπολογία αριθ. 1, με την οποία επιδιώκεται να καταστεί απαραίτητη η προσάρτηση του διακριτικού σήματος ταξινόμησης στο αριστερό άκρο του αριθμού κυκλοφορίας. Ωστόσο, η τροπολογία ουσιαστικά μεταβάλλει τον νομικό όρο "διακριτικά σήματα ταξινόμησης», που απλώς σημαίνει την επίσημη συντομογραφία που χρησιμοποιείται για να είναι ευδιάκριτο το κράτος μέλος προέλευσης. Ο ίδιος ο όρος και ο ορισμός του είναι σύμφωνοι με τη Σύμβαση της Βιέννης, που είναι όπως θα έπρεπε.
<P>
Ώπως και στην περίπτωση της Σύμβασης, το μέγεθος, το σχήμα και η θέση του διακριτικού σήματος ταξινόμησης ορίζονται στο παράρτημα, αν και αυτός ο όρος καλύπτεται πλέον και από το δεύτερο μέρος της τροπολογίας αριθ. 3, την οποία, όπως έχω πει στο Σώμα, έχουμε αποδεχτεί.
<P>
Οι τροπολογίες αριθ. 4 και 7 έχουν υποβληθεί από τον κ. Simpson με σκοπό την επιβολή κυρώσεων ή τη συστηματοποίηση της τακτικής χρησιμοποίησης αυτοκόλλητων που να έχουν τη μορφή ευρωπαϊκού συμβόλου και να συμπεριλαμβάνουν τη συντομογραφία της χώρας προέλευσης. Οφείλω να πω ότι ο κ. Watts έκανε, κατά τη διάρκεια της αποψινής μας συζήτησης, τέτοια δουλειά για την οποία κάθε πωλητής θα ήταν εξαιρετικά υπερήφανος. Κατά συνέπεια θα δείξω κάποια κατανόηση για την ιδέα.
<P>
Ωστόσο, πρέπει να πω στο Σώμα ότι αυτές οι τροπολογίες δεν ανταποκρίνονται στην ανάγκη να καθοριστούν οι τεχνικές προδιαγραφές με κάθε λεπτομέρεια προκειμένου να επιτευχθεί αμοιβαία αναγνώριση. Μπορώ πάντα να αναγνωρίζω τον κ. Jarzembowski ακόμη και αν δεν μπορώ να ακούσω τί λέει. Με την πρότασή μας καθίσταται δυνατή η αμοιβαία αναγνώριση ακριβώς επειδή το σήμα εκδίδεται υπό τον έλεγχο των εθνικών αρχών ως μέρος μίας επίσημης πινακίδας κυκλοφορίας, κάτι που σαφώς δεν θα συνέβαινε σε περίπτωση χρήσης του ξεχωριστού αυτοκόλλητου.
<P>
Η όγδοη και τελευταία τροπολογία που υπέβαλε ο κ. Cornelissen είναι περιττή, εφόσον ο κανονισμός, αμέσως μόλις θεσπιστεί, θα εφαρμοστεί αυτομάτως στον Ευρωπαϊκό Οικονομικό Χώρο. Παρεπιμπτόντως, νομίζω ότι αυτή τη στιγμή γράφουμε ιστορία. Είναι έντεκα και δέκα το βράδι στο Στρασβούργο. Έχουμε μία συζήτηση για τις μεταφορές και ο κ. Cornelissen πράγματι απουσιάζει. Αυτό θα πρέπει να συμβαίνει για πρώτη φορά στην ιστορία και είμαι σίγουρος ότι υπάρχει ένας πολύ καλός λόγος για αυτό.
<P>
Επιστρέφω τώρα στην τρίτη έκθεση και θα ήθελα να ευχαριστήσω τον κ. Camison για το χρόνο που έχει αναλώσει και τις προσπάθειες που έχει καταβάλει για αυτή την περίπλοκη τεχνική πρόταση όσον αφορά την ασφάλεια κατά τη μεταφορά φορητού εξοπλισμού υπό πίεση. Όπως θα γνωρίζει το Σώμα, εγκρίνοντας τις οδηγίες 94/55 και 96/49, το Συμβούλιο έχει ήδη εξασφαλίσει υψηλά επίπεδα ασφαλείας κατά τη μεταφορά φορητού εξοπλισμού θέτοντας κοινούς όρους για τον σχεδιασμό, τα υλικά, το γέμισμα και τις περιοδικές δοκιμές τέτοιου είδους εξοπλισμού. Ωστόσο, χρειάζεται να ικανοποιηθεί μία επιπλέον απαίτηση.
<P>
Έτσι όπως είναι σήμερα η κατάσταση, ο εξοπλισμός υπό πίεση -για παράδειγμα οι κύλινδροι φωταερίου - που μεταφέρεται από το ένα κράτος μέλος στο άλλο και στη συνέχεια χρησιμοποιείται, δεν μπορεί να ξαναγεμιστεί στο κράτος μέλος όπου γίνεται η παραλαβή του και στη συνέχεια να επιστραφεί στο πρώτο κράτος μέλος, χωρίς να γίνει έλεγχος και επιθεώρησή του και χωρίς να λάβει την έγκριση της χώρας που τον παρέλαβε. Αυτή η κατάσταση απειλεί την ίδια την ύπαρξη της ενιαίας αγοράς, οπότε πρέπει προφανώς να αλλάξει. Εν απουσία αμοιβαίας αναγνώρισης των διαδικασιών συμμόρφωσης και των διακριτικών σημάτων που φέρουν τα όργανα επιθεώρησης σε διαφορετικά κράτη μέλη, θα εξακολουθήσουν να υφίστανται αυτές οι συνθήκες. Συνεπώς, με την πρόταση που έχει υποβληθεί ενώπιον του Σώματος επιδιώκεται η βελτίωση αυτής της κατάστασης. Ένα επιπλέον αποτέλεσμα αυτής της πρότασης θα είναι να εξασφαλιστεί η ελεύθερη κυκλοφορία φορητού εξοπλισμού υπό πίεση στην εγχώρια αγορά, κάτι που δεν είναι δυνατόν επί του παρόντος, επειδή η οδηγία 97/23 σχετικά με τον εξοπλισμό υπό πίεση δεν ισχύει για τον φορητό υπό πίεση εξοπλισμό.
<P>
Εφόσον οι τροπολογίες αριθ. 4, 6, 7, 11, 12 και 19 είναι σύμφωνες με τους σκοπούς αυτής της πρότασης, η Επιτροπή είναι σε θέση να τις εγκρίνει και, ως συνέπεια έγκρισης των τροπολογιών αριθ. 6 και 19, η Επιτροπή μπορεί να δεχτεί τις τροπολογίες αριθ. 10 και 20 εφόσον σχετίζονται από πλευράς ημερομηνίας.
<P>
Όταν ολοκληρώσω τη θητεία μου στην Επιτροπή, θα μπορώ να βρω μία δουλειά στην τηλεόραση του BBC, όπου καθήκον μου θα είναι να ανακοινώνω τα αποτελέσματα της λοταρίας κάθε Σάββατο βράδυ. Έχω εκπαιδευτεί για αυτό αρκετό καιρό. Η έκθεση του κ. Camison μου δίνει τη μοναδική ευκαιρία να εξασκήσω αυτή την ικανότητα ανάγνωσης των αριθμών.
<P>
Η τροπολογία αριθ. 9 διαγράφει τα όργανα επιθεώρησης τύπου Γ, ενώ ανάλογες συντακτικές αλλαγές έχουν γίνει στις τροπολογίες αριθ. 5, 8, 10, 11, 13, 15, 17, 18, 20, 23, 24, 25, 26, 27 και 28. Όλες αυτές οι τροπολογίες μπορούν να εγκριθούν από την Επιτροπή αν τροποποιηθεί ο ορισμός των οργάνων επιθεώρησης τύπου Β. Θα διαμορφώσουμε, συνεπώς, την αναθεωρημένη πρότασή μας ανάλογα. Και να φανταστείτε ότι λέγεται ότι τα μέλη της γενικής διεύθυνσης VII δεν κερδίζουν όσα χρήματα δικαιούνται! Ωστόσο, δεν είναι δυνατόν να εγκριθούν οι υπόλοιπες τροπολογίες. Η τροπολογία αριθ. 1 απορρίπτεται επειδή η ρήτρα "ενώ» περιορίζεται στον κύριο στόχο της πρότασης: την ασφάλεια των μεταφορών. Οι τροπολογίες αριθ. 2 και 3 περιέχουν κυρίως συντακτικές αλλαγές, αλλά απορρίπτονται επειδή το αρχικό κείμενο είναι πιο ακριβές. Η τροπολογία αριθ. 14 απορρίπτεται, επειδή ο περιορισμός αποκλειστικά στα υπάρχοντα όργανα επιθεώρησης τύπου Β είναι ιδιαίτερα δεσμευτικός και θα εμπόδιζε να εισαχθούν στην αγορά νέα όργανα επιθεώρησης τύπου Β. Οι τροπολογίες αριθ. 16 και 20 απορρίπτονται, επειδή η Επιτροπή θεωρεί ότι η συχνότητα των ελέγχων που γίνονται στα αρμόδια όργανα και οι σχετικές ρυθμίσεις εμπίπτουν δικαιωματικά στην αρμοδιότητα των κρατών μελών. Απορρίπτεται επίσης η τροπολογία αριθ. 22, επειδή δεν θα επέτρεπε στο ίδιο όργανο να ασχοληθεί με τη συντήρηση και την περιοδική επιθεώρηση, οπότε θεωρείται από την Επιτροπή πολύ δεσμευτική.
<P>
Όπως ανέφερα και στην αρχή, αυτή είναι μία τεχνική πρόταση που, παρ' όλα αυτά, ενισχύει περαιτέρω την ασφάλεια των μεταφορών. Είμαι λοιπόν ευγνώμων για το γεγονός ότι η πρόταση αυτή υποστηρίζεται από τον εισηγητή, κ. Camisσn, και μάλιστα από το Σώμα. Φυσικά, διαπιστώνω με ικανοποίηση ότι ο μεγάλος αριθμός τροπολογιών αποδεικνύει πόσο λεπτομερώς έχει εξετασθεί η πρόταση από την Επιτροπή Μεταφορών και όχι την ύπαρξη τυχόν ουσιαστικών διαφορών ανάμεσα στο Ευρωπαϊκό Κοινοβούλιο και την Επιτροπή πάνω στο θέμα. Δεν είναι προφανώς εύκολη η εξέταση τριών διαφορετικών προτάσεων στο πλαίσιο μίας συζήτησης, κάτι που ισχύει ακόμη περισσότερο για προτάσεις και συζητήσεις τεχνικής φύσης. Ξέρω, ωστόσο, ότι το Σώμα είναι σε θέση να αντιμετωπίσει τέτοιες καταστάσεις, προφανώς καλύτερα από ό, τι η Επιτροπή, και ανυπομονώ να σημειωθεί πρόοδος όσον αφορά και τα τρία μέτρα τώρα ενώπιον του Κοινοβουλίου. Πρέπει να πω ότι είναι η δεύτερη φορά στην πορεία αυτής της συζήτησης που γίνεται κάτι ενάντια στην παράδοση. Δεν είναι μόνο ότι ο κ. Cornelissen απουσιάζει, αλλά εγώ κατάφερα, αν και μου παραχωρήθηκαν 15 λεπτά από τον πολύτιμο χρόνο του Κοινοβουλίου, να τελειώσω σε 13 λεπτά και 58 δευτερόλεπτα.

<SPEAKER ID=304 LANGUAGE="DE" NAME="Ferber">
Κύριε Πρόεδρε, κύριε Επίτροπε, δεν θα ήθελα να σας κόψω το επαγγελματικό σας μέλλον ως παρουσιαστή των αποτελεσμάτων του λόττο στο BBC. Παρ' όλα αυτά διατελέσατε στο παρελθόν βουλευτής και εγώ είχα θέσει ένα ερώτημα το οποίο προφανώς δεν εμφανιζόταν στο λόγο σας και αφορούσε συγκεκριμένα τον τρόπο με τον οποίον αντιμετωπίζει η Ελβετία το διακριτικό σήμα των χωρών. Πιστεύω ότι αυτό το θέμα είναι σημαντικό, εφόσον το σύστημα θα εφαρμοστεί στον Ευρωπαϊκό Οικονομικό Χώρο, όχι όμως στην Ελβετία. Η Επιτροπή έχει την πρόθεση να επιτύχει σχετικά μία συμφωνία και με τις ελβετικές αρχές για την καθιέρωση ενιαίας ρύθμισης στο κέντρο της Ευρώπης;

<SPEAKER ID=305 NAME="Kinnock Neil">
Ευχαριστώ θερμά τον αξιότιμο βουλευτή. Πρέπει να ομολογήσω ότι μερικοί φίλοι μου λένε ότι είμαι πολύ προικισμένος από μερικές απόψεις, αλλά παρ' όλα αυτά δεν είμαι αρκετά προικισμένος ώστε να είμαι σε θέση να διαβάσω κάτι που δεν έχει γραφτεί. Συνεπώς, εφόσον οι αναφορές στην Ελβετία δεν αποτελούν μέρος αυτής της έκθεσης, είμαι σίγουρος ότι ο αξιότιμος βουλευτής, που έχει ισχυρή αντίληψη, καταλαβαίνει γιατί δεν έδωσα ανάλογη απάντηση.
<P>
Επιπλέον, ενώ λαμβάνω πλήρως υπόψη τις δυσκολίες που μπορεί να προκύψουν επειδή η Ελβετία έχει διαφορετική άποψη, δεν ανυπομονώ να προσθέσω νέο υλικό στις διαπραγματεύσεις με την Ελβετία στο θέμα των χερσαίων μεταφορών, διαπραγματεύσεις που έχουν μόλις περατωθεί πολύ ικανοποιητικά για την Ένωση. Είμαι πρόθυμος να το συζητήσω μαζί του κάτω από άλλες συνθήκες.

<SPEAKER ID=306 LANGUAGE="DE" NAME="Jarzembowski">
Με παραξενεύει, κύριε Επίτροπε, που δεν δίδετε μια απλή απάντηση σε μια πολύ απλή ερώτηση, επειδή κανονικά έχετε πάντοτε μια απάντηση σε όλα, προετοιμασμένη ή αυθόρμητη. Υποθέτω ότι θα ασχοληθείτε περαιτέρω με την ερώτηση του συναδέλφου Ferber. Νομίζω ότι θα μπορούσαμε ενδεχομένως να πούμε ότι θα είμαστε διατεθειμένοι, με αντάλλαγμα την αναγνώριση αυτού του διακριτικού σήματος, να καθορίσουμε τα τέλη διαμετακόμισης μέσω της Ελβετίας στο ποσό των 236 ελβετικών φράγκων. Ίσως όμως θα ήταν προτιμότερο να συζητήσουμε το θέμα αυτό πίνοντας ένα ποτήρι ουίσκι!

<SPEAKER ID=307 NAME="Kinnock Neil">
Κατ' αρχάς, γνωρίζω ότι η Ελβετία έχει συμμετάσχει και είναι εν μέρει υπεύθυνη για τις Συμβάσεις της Γενεύης και της Βιέννης, γεγονός που είναι καθησυχαστικό. Είμαι επίσης έτοιμος -κάνοντας μία ειδική παραχώρηση προς τον κ. Jarzembowski - να καλέσω τον Υπουργό Μεταφορών της Ελβετίας και να του συστήσω να επιτρέψει στον κ. Jarzembowski να χρησιμοποιεί ό, τι πινακίδες κυκλοφορίας επιθυμεί, πληρώνοντας ως αντάλλαγμα διπλά για το ελβετικό σήμα, προκειμένου να διασχίσει τη χώρα. Είναι ένα προνόμιο που πιθανόν να μη θέλει να εκμεταλλευτεί. Θα δω φυσικά τον κ. Ferber για το συγκεκριμένο ζήτημα που έθεσε.

<SPEAKER ID=308 NAME="Camisσn Asensio">
Κύριε Πρόεδρε, δεν θα ήθελα να λήξει αυτή η συζήτηση χωρίς τα εγκάρδια συγχαρητήριά μου προς τον κύριο Επίτροπο για την φοβερή ικανότητά του να αστιεύεται σχετικά με αυτό το θέμα. Εγώ, πραγματικά, πρέπει να σημειώσω εδώ πως ο αστεϊσμός έρχεται σε τρομερή αντίθεση με τη σοβαρότητα και την ανησυχία που επιδεικνύουν πολλοί τομείς της ευρωπαϊκής βιομηχανίας. Να καταγραφεί αυτή η έντονη αντίθεση που προσέλκυσε την προσοχή μου.

<SPEAKER ID=309 NAME="Kinnock Neil">
Αν ο αξιότιμος βουλευτής δεν μπορεί να καταλάβει τη διαφορά ανάμεσα σε κάποια αστεία που έγιναν σε μερικά σημεία του κειμένου που είμαι υποχρεωμένος να διαβάσω μεγαλόφωνα στο Σώμα, και στον ευτελισμό μίας πρότασης, τότε η σοφία του είναι κατά πολύ λιγότερη από τα χρόνια του.

<SPEAKER ID=310 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.
<P>
(Η συνεδρίαση λήγει στις 11.20)

