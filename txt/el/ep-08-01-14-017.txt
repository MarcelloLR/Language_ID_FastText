<CHAPTER ID="017">
Αερολιμενικά τέλη (συζήτηση)
<SPEAKER ID="129" NAME="Πρόεδρος">
" ημερήσια διάταξη προβλέπει τη συζήτηση της έκθεσης του κ. Stockmann, εξ ονόματος της Επιτροπής Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για τα αερολιμενικά τέλη - C6-0056/2007 -.
<SPEAKER ID="130" NAME="Ulrich Stockmann">
εισηγητής. - (DE) Κύριε Πρόεδρε, κυρίες και κύριοι, φυσικά είναι πάντα καλύτερο να παρίσταται ο Επίτροπος, διότι ασφαλώς υπάρχουν ορισμένα κρίσιμα σημεία για τα οποία θέλουμε να ρωτήσουμε τον ίδιο, αλλά θα πρέπει να το κάνω κάποια άλλη στιγμή.
<P>
Εδώ και πάνω από 15 χρόνια, προσπαθούμε, ή μάλλον η Επιτροπή προσπαθεί, να θεσπίσει ένα ρυθμιστική πλαίσιο υπό τη μορφή κοινοτικής οδηγίας για τα αερολιμενικά τέλη. Δύο προσπάθειες έχουν ήδη αποτύχει λόγω της σύγκρουσης συμφερόντων των αερολιμένων και των αεροπορικών εταιριών και μεταξύ των κρατών μελών. Και αυτή τη φορά υπάρχουν πολλές διαφωνίες και δεν θυμάμαι να εγκρίθηκε καμία από τις 189 τροπολογίες στην επιτροπή από όλους τους φορείς.
<P>
Πολλές αεροπορικές εταιρίες θέλουν να δουν τη μέγιστη δυνατή διαφάνεια δαπανών από την άλλη πλευρά, δηλαδή τα αεροδρόμια, και μια ρυθμιστική αρχή που τελικά θα καθορίζει τις τιμές μαζί με την εισαγωγή του προτύπου του ενιαίου ταμείου. Πολλοί αερολιμένες θα προτιμούσαν να μην αλλάξει καθόλου το καθεστώς. Επιπλέον, τις διαπραγματεύσεις δυσχεραίνουν και οι διαρθρωτικές ιδιαιτερότητες που υπάρχουν σε διάφορα κράτη μέλη.
<P>
Το "νωμένο Βασίλειο, για παράδειγμα, έχει ήδη μια αυστηρή ρυθμιστική αρχή, την CAA, ενώ παράλληλα οι περισσότεροι αερολιμένες θέλουν την απορρύθμιση και πράγματι υπάρχει η τάση προς αυτή την κατεύθυνση. Στη Σουηδία, στην Πορτογαλία, στην Ελλάδα, στη Φινλανδία και στην Ισπανία, πολλοί αερολιμένες λειτουργούν βάσει ενός συστήματος δικτύων αερολιμένων με καθορισμένα τέλη, γεγονός που σημαίνει διεπιδότηση και συχνά οδηγεί σε περιορισμένη διαφάνεια. Στην Ισπανία μάλιστα το ύψος των τελών αερολιμένα καθορίζεται από το κοινοβούλιο, δηλαδή αποφασίζεται από τους βουλευτές. Στη Γερμανία αυτός ο τομέας ελέγχεται σε ομοσπονδιακό επίπεδο και όχι από μια εθνική αρχή, ενώ στα νέα κράτη μέλη τα αερολιμενικά τέλη είναι ιδιαίτερα απαραίτητα για την ανάπτυξη των υποδομών των αερολιμένων.
<P>
Αναφέρω όλα αυτά τα διαφορετικά συμφέροντα για να καταδείξω πόσο πολύπλοκες είναι αυτές οι διαπραγματεύσεις. Γι' αυτό, όσα έχουμε επιτύχει ως τώρα στοχεύουν κυρίως στη διευθέτηση αυτών των συγκρούσεων συμφερόντων, διότι εμείς στην επιτροπή πιστεύουμε ότι αυτή η ρύθμιση είναι αναγκαία και ότι πρέπει να καταβάλουμε κάθε προσπάθεια προκειμένου να επιτευχθεί συμφωνία.
<P>
Ποιο είναι λοιπόν ως τώρα το αποτέλεσμα της διευθέτησης αυτών των διαφορών; Περιορίσαμε το πεδίο εφαρμογής σε αερολιμένες με διακίνηση πέντε εκατομμυρίων και άνω επιβατών ετησίως ή ποσοστό 15% της επιβατικής κίνησης στο εκάστοτε κράτος μέλος, διότι στους επονομαζόμενους περιφερειακούς αερολιμένες με λιγότερο από πέντε εκατομμύρια επιβάτες ετησίως ο κίνδυνος κατάχρησης της ισχύος στην αγορά είναι μικρός ή απουσιάζει εντελώς. Δεύτερον, ορίσαμε ότι οι αερολιμένες θα είναι ελεύθεροι να επιλέγουν το επιχειρησιακό μοντέλο που προτιμούν, και τρίτον, συμπεριλάβαμε τα δίκτυα αερολιμένων εν γένει στο πεδίο εφαρμογής της οδηγίας. Τέταρτον, ενισχύσαμε τον ρόλο των ρυθμιστικών αρχών και τους επιτρέψαμε να αναθέτουν το σύνολο ή ένα μέρος των διατάξεων σε περιφερειακά ρυθμιστικά όργανα. Πέμπτον, εισαγάγαμε αυστηρότερες προϋποθέσεις για την παρέμβαση της ρυθμιστικής αρχής και έκτον, επιτρέψαμε και πάλι στα όργανα διοίκησης των αερολιμένων να προχρηματοδοτούν έργα υποδομών μέσω των τελών, όπως ήταν δυνατό και στο παρελθόν, αν και υπό συγκεκριμένες προϋποθέσεις. Θέλουμε να δούμε τη διαφοροποίηση των τελών με αντικειμενικά κριτήρια και σύμφωνα με το επίπεδο των παρεχομένων υπηρεσιών και με περιβαλλοντικά κριτήρια, και θέλουμε ένα σύστημα για τον καθορισμό και την ολοκλήρωση μιας γενικής συμφωνίας για το επίπεδο των υπηρεσιών.
<P>
Οι συμβιβασμοί που επιτεύχθηκαν εγκρίθηκαν στην Επιτροπή Μεταφορών και Τουρισμού με μία μόνο αρνητική ψήφο. Δεδομένης της αρχικής κατάστασης, αυτό συνιστά επιτυχία και θέλω να ευχαριστώ γι' αυτό όλους τους σκιώδεις εισηγητές για τη στενή και εποικοδομητική συνεργασία.
<P>
Τώρα το ζητούμενο είναι η θέσπιση τυποποιημένων αρχών διαφάνειας, μη διάκρισης και υποχρεώσεων διαβούλευσης και ενημέρωσης κατά τον καθορισμό των αερολιμενικών τελών στην Ευρώπη. Έτσι θα μειωθούν οι μελλοντικές στρεβλώσεις του ανταγωνισμού και θα γίνει δυσκολότερη η κατάχρηση της ισχύος τους στην αγορά.
<P>
Κατά τη γνώμη μου η οδηγία θα συμβάλει σημαντικά στη σταθεροποίηση της εγγενούς εταιρικής σχέσης μεταξύ αερολιμένων και αεροπορικών εταιρειών και ταυτόχρονα θα ενισχύσει τη θέση της Ευρώπης ως κόμβου αερομεταφορών. Ως εκ τούτου, ζητώ από τους βουλευτές να υποστηρίξουν την Επιτροπή Μεταφορών και Τουρισμού στην αυριανή ψηφοφορία για την οδηγία στην πρώτη ανάγνωση.
<SPEAKER ID="131" NAME="Jacques Barrot">
Αντιπρόεδρος της Επιτροπής. - (FR) Κύριε Πρόεδρε, κυρίες και κύριοι βουλευτές, θέλω να ευχαριστήσω τον κύριο Stockmann για το έργο που επιτέλεσε και να σας παρουσιάσω εν τάχει την πρόταση οδηγίας για τα αερολιμενικά τέλη.
<P>
Αυτή η πρόταση οδηγίας έχει πρωτίστως ως στόχο την ενσωμάτωση στο κοινοτικό δίκαιο αρχών που ενέκριναν ήδη τα κράτη μέλη στο πλαίσιο της Διεθνούς Οργάνωσης Πολιτικής Αεροπορίας: μη διακριτική μεταχείριση, διαφάνεια, διαβούλευση.
<P>
Το πλαίσιο που έχει τεθεί με την οδηγία επ' αυτής της βάσεως θα επιτρέψει τη θεσμοθέτηση του διαλόγου μεταξύ μεταφορέων και αεροδρομίων σε ό,τι αφορά τον καθορισμό και την είσπραξη των τελών. Με την οδηγία θα υποχρεούνται, επί παραδείγματι, τα αεροδρόμια να διαβουλεύονται με τους αερομεταφορείς προτού εγκρίνουν μια απόφαση σχετικά με τα τέλη.
<P>
Ακολούθησα την ίδια πρακτική, διαβουλευόμενος με τους αερομεταφορείς και τα αεροδρόμια, προτού εκπονήσω αυτή την πρόταση, οι αρχές της οποίας εγκρίθηκαν και από τα δύο μέρη.
<P>
" οδηγία εισαγάγει, επίσης, την ιδέα ενός ανεξάρτητου εθνικού εποπτικού οργανισμού σε κάθε κράτος μέλος. Αυτός ο οργανισμός θα διαδραματίζει καίριο ρόλο, καθώς θα διασφαλίζει τον σεβασμό των βασικών αρχών που μόλις ανέφερα.
<P>
Αυτοί, λοιπόν, είναι σε γενικές γραμμές οι στόχοι της εν θέματι πρότασης, της οποίας εισηγητής είναι ο κ. Stockmann.
<P>
Πριν ξεκινήσει η συζήτηση, θέλω να ευχαριστήσω τον εισηγητή σας και την Επιτροπή Μεταφορών και Τουρισμού για τη στήριξη που παρείχαν στην πρόταση της Επιτροπής.
<P>
Κύριε Πρόεδρε, πιστεύω ότι αυτή η πρόταση είναι αρκούντως εξισορροπημένη και, όπως επεσήμανε μόλις τώρα ο κ. Stockmann, θα πρέπει αναμφίβολα να είμαστε εξαιρετικά προσεκτικοί στον τρόπο με τον οποίο θα εφαρμοστεί η οδηγία, προκειμένου να διευκολύνουμε την καλύτερη συνεργασία μεταξύ των εταιρειών και των αεροδρομίων.
<P>
Σας ευχαριστώ. Θα ακούσω, τώρα, με μεγάλο ενδιαφέρον τους εγγεγραμμένους ομιλητές.
<SPEAKER ID="132" NAME="Brian Simpson">
εξ ονόματος της Ομάδας PSE. - Κύριε Πρόεδρε, θα ήθελα να ευχαριστήσω τον κ. Stockmann για την έκθεσή του και, εξ ονόματος της Ομάδας PSE, να ενημερώσω το Σώμα ότι θα στηρίξουμε τη γραμμή που υιοθετήθηκε από την Επιτροπή Μεταφορών και Τουρισμού.
<P>
Ο εισηγητής μας έκανε εξαιρετική δουλειά, εκπονώντας μια πιο ρεαλιστική και ισορροπημένη θέση, ωστόσο εξακολουθώ να δυσκολεύομαι να καταλάβω γιατί αυτή η πρόταση κατατέθηκε από την Επιτροπή με αυτήν τη μορφή και τη δεδομένη χρονική στιγμή.
<P>
Μιλώντας τώρα από την προσωπική μου θέση: για πολλά χρόνια εντός της βιομηχανίας πολιτικής αεροπορίας και με την Επιτροπή ακολουθούσαμε ένα διαιτολόγιο απορρύθμισης, και παρόλ' αυτά, αναφορικά με τα αερολιμενικά τέλη, μας λένε τώρα ότι η ρύθμιση είναι η απάντηση. Πρέπει να πω ότι η ειρωνεία του πράγματος δεν με αφήνει αδιάφορο. Ωστόσο, βρισκόμαστε εδώ που βρισκόμαστε.
<P>
Υποστηρίζω πλήρως την ανάγκη για διαφάνεια στα αερολιμενικά τέλη, με πλήρη διαβούλευση με τα εμπλεκόμενα μέρη. Υποστηρίζω πλήρως την ανάγκη να διασφαλίσουμε ότι οι αερολιμένες με κυρίαρχη θέση δεν καταχρώνται αυτή την κατάσταση, και υποστηρίζω πλήρως μία ανοικτή και διαφανή διαδικασία προσφυγών, με την προϋπόθεση να καθοριστούν με σαφήνεια οι κανόνες της δέσμευσης και η δικαιοδοσία του διαιτητή.
<P>
Ωστόσο, αμφιβάλλω για το κατά πόσο η πρόταση για ρύθμιση των επιδόσεων των αερολιμένων σε όλη την ΕΕ πρόκειται να επιφέρει την ουτοπία στα αερολιμενικά τέλη που επιθυμούν οι αεροπορικές εταιρίες και η Επιτροπή. Σίγουρα, εάν στόχος μας είναι να εξαλείψει η νομοθεσία τις μονοπωλιακές πρακτικές, η ρύθμιση θα πρέπει να βασιστεί σε ένα τεστ αγοράς που να σχετίζεται με κάθε αερολιμένα ξεχωριστά και όχι με έναν αυθαίρετο αριθμό που προκύπτει από το πουθενά χωρίς κάποιον προφανή λόγο. Πιστεύω ότι, εάν πρέπει να χρησιμοποιήσετε έναν αριθμό, θα πρέπει να χρησιμοποιήσετε κάποιον που να αντανακλά την οικονομική κυριαρχία ενός αερολιμένα, δηλαδή ένα ποσοστό εθνικής κίνησης, και να το απευθύνετε σε εκείνους τους αερολιμένες που είναι κυρίαρχοι και όχι σε εκείνους που δεν είναι.
<P>
Δεν είμαι εναντίον της ρύθμισης των αερολιμένων που έχουν κυρίαρχη θέση στην αγορά, όμως πιστεύω ότι η ρύθμιση της πλειοψηφίας των αερολιμένων, με σκοπό να πιάσουμε τα "μεγάλα ψάρια", βάσει ενός αυθαίρετου αριθμού επιβατών σε έναν κανονισμό "όλα σε ένα", είναι προβληματική διαδικασία.
<SPEAKER ID="133" NAME="Arūnas Degutis">
εξ ονόματος της Ομάδας ALDE. - (LT) Θα ήθελα να συγχαρώ τον κ.Stockmann για μία έκθεση που αποδεικνύει για άλλη μια φορά υπομονή και ικανότητα στην αντιμετώπιση αρκετά αμφιλεγόμενων προτάσεων. Αυτή η μέλλουσα οδηγία θίγει έναν ειδικό τομέα και δεν είναι συνηθισμένη ως προς το περιεχόμενό της. Καταλαβαίνουμε όλοι απόλυτα ότι η πλειονότητα των αερολιμένων λειτουργούν κάτω από όρους φυσικών μονοπωλίων και αναπόφευκτα εμπλέκονται σε συγκρούσεις συμφερόντων, και οι χρήστες, δηλαδή οι αεροπορικές εταιρίες, είναι πιθανό να ταλαιπωρούνται από αυτό. Συνεπώς, όλοι καταλαβαίνουμε ότι η ρύθμιση είναι ουσιώδης σε αυτόν τον τομέα, ωστόσο υπάρχει ο κίνδυνος η ρύθμιση να δώσει το αντίθετο αποτέλεσμα - αυξημένο κόστος και δαπάνες μπορεί να έχουν ως αποτέλεσμα υψηλότερες τιμές για τις υπηρεσίες που παρέχονται από τους αερολιμένες και αυτό, με τη σειρά του, μπορεί να επηρεάσει τις αεροπορικές εταιρίες.
<P>
Από τις πρώτες κιόλας συναντήσεις με τα ενδιαφερόμενα μέρη έχει τεθεί το ζήτημα του κατά πόσο πρέπει να ρυθμιστούν όλοι οι αερολιμένες και, εάν όχι, τότε ποιοι και πόσοι πρέπει να ρυθμιστούν. Ως μέλος της Ομάδας των Φιλελευθέρων, είμαι υπέρ της λιγότερης δυνατής ρύθμισης και της κρατικής παρέμβασης σε επιχειρήσεις, ακόμα περισσότερο δε καθώς μίλησα για να υπογραμμίσω ότι περίπου 25 αερολιμένες στην Ευρωπαϊκή Κοινότητα καταχρώνται τη μονοπωλιακή τους ισχύ ή το προσπαθούν. Συνεπώς, η πρότασή μου ήταν τέτοια ώστε η ρύθμιση να περιλαμβάνει περίπου αυτόν τον αριθμό. Όμως, για να φτάσουμε σε συμβιβαστική λύση, συμφωνούμε με τη θέση της πλειοψηφίας, καθώς και με άλλες προτάσεις, και έχουμε συζητήσει συμβιβαστικές λύσεις.
<SPEAKER ID="134" NAME="Zsolt László Becsey">
εξ ονόματος της Ομάδας PPE-DE. - (HU) Κύριε Πρόεδρε, κυρίες και κύριοι, θα ήθελα να πω ότι είμαι πολύ χαρούμενος που φτάσαμε σε μία επιτυχή συμβιβαστική λύση σε αυτόν τον νέο φάκελο, όπου απαιτείται μια κοινή απόφαση. Έτυχε υποστήριξης από τις διάφορες ομάδες στην Επιτροπή Μεταφορών και Τουρισμού.
<P>
Μπορεί να προκύψει ότι το κατά πόσο αυτό το ζήτημα πρέπει καν να ρυθμιστεί και ποιο θα είναι το όριο [...] αερολιμένες, αερολιμένες κάτω από το όριο [...] χαμηλότερο όριο. Πιστεύω ότι πήραμε μια καλή απόφαση ως προς το ότι ασχοληθήκαμε μόνο με εκείνες τις αρχές που είναι απολύτως αναγκαίες, ώστε να μην υπάρξει παρέκκλιση των κρατών μελών και άρα μεταξύ τους αντιπαράθεση.
<P>
Χαίρομαι επίσης που θα ρυθμιστούν μόνο οι πραγματικά μεγάλοι αερολιμένες ή όσοι είναι σε κατάσταση μονοπωλίου. Πιστεύω επίσης ότι αποτελεί κοινή επιτυχία το γεγονός ότι μια διαδικασία καταγγελίας θα ξεκινά μόνο εάν έχει ξεπεραστεί το καθορισμένο όριο. Έχουμε θέσει ρεαλιστικές προθεσμίες για τη διαδικασία αυτή, αποφεύγοντας τις ατελείωτες συζητήσεις.
<P>
Προσωπικά, πιστεύω ότι είναι επιτυχία που έχουμε στο κείμενο την ευκαιρία για προχρηματοδότηση και αποφυγή και εδώ της εσφαλμένης πρακτικής. Δημιουργήσαμε μια κοινή συμβιβαστική λύση για το εύρος των καθηκόντων για τη ρυθμιστική αρχή και για την ανεξαρτησία ιδιοκτησίας.
<P>
Το μεγαλύτερο όφελος θα είναι η διαφάνεια, η οποία συμβάλει σημαντικά στην παροχή στο κοινό της κατάλληλης πτώσης της τιμής των αεροπορικών εισιτηρίων. Θα ενισχυθεί η εμπιστοσύνη των πολιτών της Ένωσης προς αυτήν και ταυτόχρονα δεν θα τεθεί σε κίνδυνο η αρχή της επικουρικότητας ως επακόλουθο.
<P>
Δεν έχουμε λύσει όλα τα ζητήματα. Περιμένω να δω συζήτηση με το Συμβούλιο για αρκετά ακόμα θέματα, τα τέλη ασφαλείας, για παράδειγμα, ή τα διπλά συστήματα ελέγχου εισιτηρίων. Σε κάθε περίπτωση, αυτήν τη στιγμή έχουμε μία πολύ ισχυρή θέση κατά την άποψή μου και ελπίζω αυτή η επιτυχία να μας δείξει τον δρόμο στις διαπραγματεύσεις μας με το Συμβούλιο. Σας ευχαριστώ, κύριε Πρόεδρε, και ζητώ και πάλι συγγνώμη για την αργοπορία.
<SPEAKER ID="135" NAME="Roberts Zīle">
εξ ονόματος της Ομάδας UEN. - (LV) Σας ευχαριστώ, κύριε Πρόεδρε, κύριε Επίτροπε. Καταρχάς, θα ήθελα να ευχαριστήσω τον κ. Stokmann για τη συμβιβαστική λύση που πέτυχε σε αυτόν τον δύσκολο τομέα. Κατά την άποψή μου, η αγορά των αερομεταφορών είναι όντως ο τομέας μεταφορών που απαιτεί ευρωπαϊκή ρύθμιση, καθώς εδώ είναι που διαδραματίζουν τον μεγαλύτερο ρόλο οι εθνικές αγορές των κρατών μελών. Για τον λόγο αυτό είναι πολύ δύσκολο να εξασφαλιστεί μια αμερόληπτη στάση προς τις αεροπορικές εταιρίες της ΕΕ μεταξύ των βασικών κατόχων υποδομής στις αερομεταφορές, δηλαδή των αερολιμένων. Χαίρομαι που η Επιτροπή Μεταφορών και Τουρισμού δημιουργεί μία συμβιβαστική λύση σύμφωνα με την οποία εκπτώσεις στα τέλη μπορούν να εφαρμοστούν ανεξαρτήτως της ποιότητας ή της ποσότητας των υπηρεσιών, καθώς και σε νέες διαδρομές. Επίσης, αναφορικά με το εύρος και τη συνάφεια της οδηγίας, φαίνεται ότι η οδηγία αγγίζει τον κλάδο των αερομεταφορών σε ένα από τα ευαίσθητα σημεία του. Το αποδεικνύει αυτό η επιθυμία πολλών να μειωθεί ο αριθμός των αερολιμένων που καλύπτονται από την οδηγία. Σας ευχαριστώ.
<SPEAKER ID="136" NAME="Eva Lichtenberger">
εξ ονόματος της Ομάδας Verts/ALE. - (DE) Κύριε Πρόεδρε, κυρίες και κύριοι, υπήρχε κι άλλος λόγος για το γεγονός ότι η συζήτηση για τα αερολιμενικά τέλη και τη ρύθμισή τους σε κοινοτικό επίπεδο διήρκεσε τόσο πολύ. Ένας περαιτέρω παράγοντας ήταν το τεράστιο πλήθος παρεμβάσεων κατά τη διάρκεια της συζήτησης στην Επιτροπή Μεταφορών και Τουρισμού. Αυτός ο φάκελος υπήρξε αντικείμενο μεγάλης δραστηριότητας από τις ομάδες άσκησης πίεσης, με άλλα λόγια υπήρχαν πολλά οικονομικά συμφέροντα που τον συνόδευαν, και εμείς ως βουλευτές πρέπει κανείς να αναρωτηθούμε στην προκειμένη περίπτωση τι κρύβεται πίσω από όλα αυτά. Γιατί συμβαίνει αυτό; Γιατί αυτός ο σκληρός αγώνας, μια αυτή η σκληρή αντιπαράθεση; " απάντηση μπορεί πάντα να βρεθεί θέτοντας το ερώτημα: ποιος ωφελείται από την έλλειψη διαφάνειας; Το παλιό ερώτημα ποιον ωφελεί αυτό, ή cui bono όπως το έθεσαν οι Ρωμαίοι, μας βοηθά να δώσουμε μια απάντηση εδώ.
<P>
" έλλειψη διαφάνειας ωφελεί πάντα εκείνους που έχουν ισχύ στην αγορά, εκείνους που μπορούν να υπαγορεύουν τους όρους. Σε ελάχιστες περιπτώσεις αυτό είναι προς όφελος του καταναλωτή ή δίκαιο. Υπάρχει αθέμιτος ανταγωνισμός όταν δεν υπάρχει διαφάνεια, όταν υπάρχει κεκαλυμμένη ευνοιοκρατία και όταν υπάρχουν κρυφές επιδοτήσεις. Γι' αυτό ήταν πολύ σημαντικό για μένα να συμφωνήσουμε για μια κοινή ρύθμιση.
<P>
Κατά τη γνώμη μου, το αρνητικό είναι ότι δεν καταφέραμε να εισαγάγουμε ρυθμίσεις για έναν μεγαλύτερο αριθμό αερολιμένων. Θα ήθελα να είχαν συμπεριληφθεί και οι μικρότερες εγκαταστάσεις στο πεδίο εφαρμογής της οδηγίας, διότι και αυτές έχουν αθέμιτο ανταγωνισμό με τους μεγαλύτερους αερολιμένες επειδή προωθούν μαζικά τις αεροπορικές εταιρίες χαμηλού κόστους.
<P>
Ένα τελευταίο σημείο: πιστεύω ότι είναι πολύ σημαντικό να εισαγάγουμε μια τροπολογία που θα συνδέει τα αερολιμενικά τέλη με τις εκπομπές ρύπων. Μας δίνεται η ευκαιρία να περιορίσουμε τις περιβαλλοντικές επιπτώσεις της βιομηχανίας αερομεταφορών και ταυτόχρονα να μειώσουμε την ηχορύπανση για τους κατοίκους εκείνους που πλήττονται περισσότερο.
<SPEAKER ID="137" NAME="Erik Meijer">
εξ ονόματος της Ομάδας GUE/NGL. - (NL) Κύριε Πρόεδρε, οι αερολιμένες έχουν πολύ μεγαλύτερη επιρροή στην οικονομία μας, τον χωροταξικό σχεδιασμό μας, την κυκλοφορία μας στο έδαφος και στο περιβάλλον από ό,τι μπορούσαμε να προβλέψουμε στο παρελθόν. Οι μεγάλοι αερολιμένες με έναν σημαντικό ρόλο ως διεθνείς κόμβοι μεταφορών ή ως σημεία εισόδου σε μεγάλα αστικά κέντρα έχουν εξελιχθεί σε εμπορικά κέντρα, επιχειρηματικά σημεία για γραφεία και εταιρίες διανομής, κόμβους για χερσαία μέσα μαζικής μεταφοράς και πύλες διοδίων για την περιβάλλουσα περιοχή.
<P>
Αποτελούν σημαντικό εργαλείο πολιτικής στα χέρια των αρχών ή έχουν πωληθεί σε μία διεθνή εταιρία που επιζητά μόνο κέρδος και επέκταση. Έχουν επίσης κέρδη εκτός του τομέα των αερομεταφορών, συμμετέχουν στον διεθνή ανταγωνισμό και βρίσκονται να εμπλέκονται σε συγκρούσεις συμφερόντων με αεροπορικές εταιρίες, επιβάτες, άλλους χρήστες και ντόπιους κατοίκους. Οι αερολιμένες μπορεί να τύχουν κακής μεταχείρισης, επειδή αναγκάζουν κάθε μέρος που εξαρτάται από αυτούς, από την αεροπορική εταιρία ως τον επιβάτη, να συμβάλλουν δυσανάλογα στα κέρδη τους.
<P>
Αυτοί οι ακριβοί αερολιμένες οδηγούν επίσης στην ανάπτυξη των μικρότερων κοντινών ανταγωνιστικών αερολιμένων, με χαμηλότερες χρεώσεις, χειρότερες εγκαταστάσεις, οι οποίοι καταλαμβάνουν ακόμα περισσότερο χώρο και έχουν ως αποτέλεσμα ακόμη περισσότερες περιοχές που πάσχουν από διατάραξη. Εάν η Ευρωπαϊκή Ένωση ρυθμίσει το εισόδημα των αερολιμένων, αυτό δεν πρέπει να γίνει με σκοπό να διασφαλιστούν τα κέρδη αυτών των εταιριών ή να περιοριστούν οι δαπάνες των αεροπορικών εταιριών, ούτε για να ενισχυθούν οι αερομεταφορές προσφέροντας στους επιβάτες τα χαμηλότερα δυνατά εισιτήρια.
<P>
Ο στόχος πρέπει να είναι η μεγαλύτερη δυνατή προστασία του περιβάλλοντος από τη συνεχή επέκταση των αερομεταφορών και η προώθηση της ασφάλειας με τον καλύτερο δυνατό τρόπο. Πρέπει επίσης να γίνει για τη διαφάνεια, ώστε οι κινήσεις κεφαλαίων και οι αδικαιολόγητες διαφορές στις τιμές των τελών να μην μπορούν πλέον να συγκαλύπτονται ως επιχειρηματικά μυστικά.
<P>
Πλησιάζουμε σε ένα αποτέλεσμα σύμφωνα με το οποίο οι αερολιμένες με 1 έως 5 εκατομμύρια επιβάτες τον χρόνο δεν θα καλύπτονται από αυτούς τους κανόνες. Δεν θα μου προκαλούσε έκπληξη εάν αυτό είχε ως αποτέλεσμα περισσότερες επενδύσεις σε μικρότερους αερολιμένες στις πυκνοκατοικημένες περιοχές. Σε άλλα θέματα, επίσης, όπως η διαδικασία προσφυγής, η αυστηρότητα των προδιαγραφών και το ύψος των κερδών, το κείμενο θα μετριαστεί συγκριτικά με την αρχική πρόταση της Επιτροπής. Προβλέπω ότι αυτό θα οδηγήσει στη συνέχιση των καταχρήσεων και σε λίγα χρόνια η ανάγκη για αυστηρότερους κανόνες θα γίνει εντονότερη.
<SPEAKER ID="138" NAME="Johannes Blokland">
εξ ονόματος της Ομάδας IND/DEM. - (NL) Κύριε Πρόεδρε, αυτή η έκθεση για την αποτροπή της κατάχρησης από τους αερολιμένες της ανταγωνιστικής θέσης τους μπορεί να υπολογίζει στην υποστήριξή μου. Είμαι ιδιαίτερα ικανοποιημένος με αυτήν σε τρία σημεία. Το πρώτο είναι η προσαρμογή του πεδίου εφαρμογής. Δεν μπορούν όλοι οι αερολιμένες να κάνουν κατάχρηση της θέσης τους. " επικέντρωση σε μεγαλύτερους αερολιμένες είναι λογική, λοιπόν, και έτσι διαφωνώ με ορισμένους από τους προηγούμενους ομιλητές.
<P>
Δεύτερον, χαίρομαι με την ευκαιρία για διαφοροποίηση των τελών στην έκθεση. Δεδομένων των επιβλαβών επιπτώσεων στο περιβάλλον που προκαλούνται από τις αερομεταφορές και στους γύρω αερολιμένες, το εργαλείο διαφοροποίησης θα μπορούσε να ενθαρρύνει τη χρήση καθαρότερων και πιο ήσυχων αεροσκαφών. Συμμερίζομαι επίσης την άποψη ότι πρέπει να προσέξουμε την υπερβολική διοικητική επιβάρυνση των αερολιμένων. Προς χάριν της διαφάνειας, θα πρέπει να αποκαλύπτουν ορισμένες πληροφορίες, αλλά έχοντας αναφέρει ότι πρέπει να παρακολουθούμε τις δαπάνες και την εμπιστευτικότητα.
<P>
Τέλος, θα ήθελα να πω κάτι για την τροπολογία 19. Παρότι χαιρετίζω θερμά μια ανεξάρτητη ρυθμιστική αρχή, πιστεύω ότι η διατύπωση της τροπολογίας 19 μπορεί να προκαλέσει προβλήματα σε ορισμένες χώρες, επειδή η καθιέρωση διαδικασιών και η επίβλεψή τους ανατίθεται σε έναν και μόνο οργανισμό. Ελπίζω ότι οι συζητήσεις με το Συμβούλιο θα δώσουν τη δυνατότητα να λυθεί αυτό το ζήτημα με τρόπο ικανοποιητικό.
<P>
Κλείνοντας, θα ήθελα να ευχαριστήσω τον εισηγητή για το έργο του και προσβλέπω στη συνέχιση της συζήτησης για την εν λόγω έκθεση.
<SPEAKER ID="139" NAME="Jim Allister" AFFILIATION="NI">
Κύριε Πρόεδρε, η Επιτροπή διατυμπανίζει την προώθηση της ανταγωνιστικότητας στη βιομηχανία και τη μείωση της γραφειοκρατίας, όμως τα βήματά της σε αυτά τα ζητήματα είναι συχνά τέτοια που οδηγούν την Ευρώπη μάλλον στην αντίθετη κατεύθυνση, και το ίδιο μου φαίνεται ότι συμβαίνει με τη στάση της απέναντι στα αεροπορικά ταξίδια.
<P>
Αφού υπερασπιστήκαμε το αυξημένο κόστος για τους αεροπορικούς επιβάτες μέσα από πράσινους φόρους, έχουμε τώρα μία προτεινόμενη οδηγία για τα αερολιμενικά τέλη, η οποία αναπόφευκτα θα αυξήσει το κόστος για τους επιβάτες. Οι περιφερειακοί αερολιμένες με ανησυχούν ιδιαίτερα. Έχουν λειτουργήσει καταλυτικά στην πρόοδο πολλών περιφερειακών οικονομιών: άνοιξαν αγορές· έκαναν το απρόσιτο προσιτό· ήταν απαραίτητοι για την οικονομική μεταμόρφωση. Και τώρα, πιστή στην παράδοση, η Επιτροπή θέλει, ουσιαστικά, να τους καταπνίξει με το βαρύ χέρι της γραφειοκρατίας, θάβοντας την καινοτομία κάτω από ένα βουνό ονομαστικών προϋποθέσεων για τις οποίες θα πληρώσει τελικά ο ταξιδιώτης.
<P>
Έχω να πω το εξής στην Επιτροπή: εάν ο πραγματικός λόγος για αυτήν την οδηγία είναι η αντιμετώπιση της κατάχρησης της κυρίαρχης θέσης στην αγορά, τότε γιατί περιλαμβάνει περιφερειακούς αερολιμένες, εφόσον δεν είναι αυτοί που συνιστούν πρόβλημα; Στην εκλογική μου περιφέρειά στη Βόρεια Ιρλανδία, οι αερολιμένες της αποτελούν κλειδί για την ανάπτυξή της, ωστόσο την περασμένη εβδομάδα, όταν ο Πρόεδρος Barroso παρείχε σαφείς διαβεβαιώσεις για στήριξη της Βόρειας Ιρλανδίας -και την ίδια ημέρα ακριβώς που εγκαινιάστηκε μία νέα γραμμή ανάμεσα στο Μπέλφαστ και το Χίθροου- είχαμε αυτήν την πρόταση της Επιτροπής, η οποία θα αυξήσει το κόστος και θα αποτρέψει την επέκταση. Για τους λόγους αυτούς, και χωρίς να ζητήσω συγγνώμη, θα καταψηφίσω αυτή την πρόταση.
<SPEAKER ID="140" NAME="Antonio De Blasio">
συντάκτης της γνωμοδότησης της Επιτροπής Περιφερειακής Ανάπτυξης. - (HU) Σας ευχαριστώ, κύριε Πρόεδρε, κυρίες και κύριοι. Καταρχάς, ζητώ συγγνώμη για την καθυστέρηση και σας ευχαριστώ που μου δώσατε τον λόγο.
<P>
" δημιουργία ενός διάφανου συστήματος για τα αερολιμενικά τέλη είναι ύψιστης σημασίας, δεδομένου ότι δεν υπάρχει αυτήν τη στιγμή κάποια ομοιόμορφη ρύθμιση που να τα διέπει. " οδηγία πλαίσιο της Επιτροπής έχει προβλέψει μία μέθοδο επιβολής αερολιμενικών τελών, αλλά δίνει επίσης στα κράτη μέλη αρκετό χώρο για να κινηθούν. Οι αερολιμένες και η εναέρια κυκλοφορία έχουν ιδιαίτερη σημασία για την Ευρωπαϊκή Ένωση, καθώς αποτελούν σύνδεσμο με τις περιφέρειες, δημιουργούν θέσεις εργασίας και προσελκύουν επιχειρήσεις. Συμβάλλουν σημαντικά στην κοινωνική και οικονομική συνοχή στην ΕΕ.
<P>
Με την ιδιωτικοποίηση και την άφιξη εμπορικών παικτών, η προηγούμενη ισορροπία στα αερολιμενικά τέλη έχει χαλάσει κάπως. Οι αεροπορικές εταιρίες διαμαρτύρονται ότι οι μεγάλοι αερολιμένες συμπεριφέρονται σαν μονοπώλια. Αυτό το πρόβλημα λύνεται από την πρόταση οδηγίας που προωθεί τον σωστό ανταγωνισμό αγοράς, καθώς η πρόταση ορίζει ότι τα συστήματα τελών και οι αερολιμένες που τα καθιερώνουν δεν μπορούν να κάνουν διάκριση ανάμεσα στις διαφορετικές αεροπορικές εταιρίες. Με ορισμένες εξαιρέσεις, τα τέλη πρέπει να αντανακλούν τις πραγματικές δαπάνες υπηρεσιών ή υποδομής.
<P>
Αντικειμενικά και ξεκάθαρα κριτήρια πρέπει να καθοριστούν για οποιαδήποτε διαφοροποίηση ή αύξηση των τελών, ώστε οι χρήστες των υπηρεσιών των αερολιμένων και των αεροπορικών εταιριών να πληρώνουν ξεκάθαρα προσδιορισμένες τιμές - η ίδια χρέωση για πανομοιότυπες υπηρεσίες.
<P>
Ο μηχανισμός διαβούλευσης που εισαγάγουμε είναι επίσης σημαντικός. Εάν οι αεροπορικές εταιρίες δεν είναι ικανοποιημένες με τα τέλη που επιβάλλονται εξ ονόματός τους, μπορούν να προσφύγουν σε μία ανεξάρτητη ρυθμιστική αρχή.
<P>
Τέλος, πιστεύω ότι είναι πολύ σημαντικό να καταγραφεί η ανάγκη εκπόνησης από την Επιτροπή της Ευρωπαϊκής Ένωσης μίας έκθεσης για την επιτυχία της οδηγίας, για το Ευρωπαϊκό Συμβούλιο και το Ευρωπαϊκό Κοινοβούλιο εντός τεσσάρων ετών από την έναρξη ισχύος της. Αυτή η έκθεση θα αξιολογήσει τα αποτελέσματα και θα δείξει κατά πόσο έχουν επιτευχθεί οι στόχοι της ρύθμισης. Σας ευχαριστώ.
<SPEAKER ID="141" NAME="Reinhard Rack" AFFILIATION="PPE-DE">
(DE) Κύριε Πρόεδρε, έχουμε ακούσει ορισμένα υπέροχα επιχειρήματα, τουλάχιστον με ασαφείς και γενικούς όρους, σχετικά με το αν θα πρέπει να έχουμε άρση των ρυθμίσεων ή εφαρμογή υπερβολικών ρυθμίσεων. Ωστόσο, όσον αφορά τη μεμονωμένη περίπτωση ενδέχεται να είναι η πρακτικότερη είτε η μία είτε η άλλη λύση. Κατά τη γνώμη μου, όσον αφορά το θέμα των αερολιμενικών τελών, η Επιτροπή ορθώς υπέβαλε πρόταση οδηγίας, αν και στην έκθεση Costa ορθώς και εμείς επιδοκιμάσαμε τις προσπάθειες που καταβάλλονται για τη μείωση του διοικητικού φόρτου.
<P>
Οι αερολιμένες είναι σημαντικοί οικονομικοί παράγοντες και υπάρχουν θετικές καθώς και δυνητικά αρνητικές συνέπειες που σχετίζονται με τον βασικό οικονομικό ρόλο που διαδραματίζουν.. Στην πρόταση της η Επιτροπή πρότεινε μια ενδιαφέρουσα ιδέα, αν και ίσως υπερβολικά λεπτομερή. Εμείς στην Επιτροπή Μεταφορών και Τουρισμού κάναμε κάποιες αλλαγές - ελπίζω και πιστεύω προς το καλύτερο.
<P>
Ο εισηγητής μας, κ. Stockmann, διεξήγαγε μια σειρά μακρών συνομιλιών με όλους τους ενδιαφερόμενους φορείς, και κυρίως και με τις Ομάδες του Σώματος, πριν προχωρήσει στην επίτευξη ορισμένων εξαιρετικών συμβιβασμών, τους οποίους μπορέσαμε να εγκρίναμε σε μεγάλο βαθμό.
<P>
Θα ήθελα να εστιάσω σε τρεις πτυχές. Πρώτον, θέλαμε να διασφαλίσουμε ότι η οδηγία θα αποτρέψει τους αερολιμένες από το να κάνουν κατάχρηση της κυρίαρχης θέσης τους στην αγορά. Δεύτερον, χρειαζόμαστε κοινοτικές διατάξεις που θα καθιερώσουν μια ομαλή, χωρίς διακρίσεις, διαφανή και ολοκληρωμένη διαδικασία υπολογισμού αυτών των τελών. Τρίτον, είναι εύλογο να συσταθεί σε κάθε κράτος μέλος της ΕΕ μία ανεξάρτητη ρυθμιστική αρχή η οποία θα διασφαλίσει την εφαρμογή αυτών των διατάξεων.
<P>
Υποθέτω ότι οι προτάσεις μας θα εγκριθούν αύριο στην Ολομέλεια με μεγάλη πλειοψηφία και συγχαίρω τον εισηγητή ειδικά για το άριστο έργο του.
<SPEAKER ID="142" NAME="Saïd El Khadraoui" AFFILIATION="PSE">
(NL) Κύριε Πρόεδρε, κύριε Επίτροπε, κυρίες και κύριοι, θα ήθελα να ξεκινήσω ευχαριστώντας τον κ. Stockmann για την εξαιρετική έκθεσή του και την καλή συνεργασία. Πιστεύω ότι όταν φτάσουμε στο τέλος της νομοθετικής διαδικασίας, θα έχουμε κάνει ένα μεγάλο βήμα προς την επίτευξη μιας κατάστασης όπου οι σημαντικότεροι αερολιμένες της Ευρώπης θα εφαρμόζουν επιτέλους τους ίδιους κανόνες σε ό,τι αφορά την επιβολή όλων των ειδών τελών για υπηρεσίες που σχετίζονται με την προσγείωση, την απογείωση, τον φωτισμό αερολιμένων, τη στάθμευση αεροσκαφών και τη διεκπεραίωση επιβατών και φορτίων.
<P>
Το πεδίο εφαρμογής ήταν ένα από τα κυριότερα επίμαχα σημεία. Νομίζω ότι ο συμβιβασμός είναι εξαιρετικός: 5 εκατομμύρια επιβάτες, 15% των πτήσεων σε ένα κράτος μέλος. Πρέπει επίσης να ληφθεί υπόψη το γεγονός ότι στη συμβιβαστική λύση μας προβλέψαμε να δοθεί η ευκαιρία στα κράτη μέλη, εάν κριθεί αναγκαίο μετά από εξέταση, να απαιτήσουν από άλλους αερολιμένες στο ίδιο κράτος μέλος να συμμορφωθούν και αυτοί με αυτούς τους κανόνες.
<P>
Νομίζω ότι υπάρχουν τέσσερα βασικά στοιχεία. Το πρώτο είναι ότι η διαφάνεια είναι το συνεχές θέμα σε όλη τη νομοθεσία, και είναι ουσιώδης η επιβολή των σχετικών στόχων και διάφανων κριτηρίων για τον καθορισμό του επιπέδου των αερολιμενικών τελών.
<P>
Το δεύτερο είναι ότι η διακύμανση στο επίπεδο των αερολιμενικών τελών θα συνεχίσει να είναι εφικτή, και έχω επίσης υπόψη μου, για παράδειγμα, τη διακύμανση βάσει της περιβαλλοντικής απόδοσης, βάσει της ηχητικής διατάραξης. Αυτό θα καθιστούσε εφικτή μία συντονιστική πολιτική.
<P>
Το τρίτο σημαντικό στοιχείο είναι ότι εκπονείται μία σαφής και υποχρεωτική διαδικασία για διαβουλεύσεις ανάμεσα στον φορέα διαχείρισης των αερολιμένων και τους χρήστες, και ότι καθιερώνεται μια καλή διαδικασία καταγγελίας. Το τελευταίο στοιχείο είναι ότι πρέπει να γίνουν ξεκάθαρες συμφωνίες για την προχρηματοδότηση σημαντικών επενδύσεων στους αερολιμένες και το πώς αυτές μπορούν να κοστολογηθούν.
<P>
Συνοψίζοντας, νομίζω ότι μπορούμε να πετύχουμε ένα καλό τελικό αποτέλεσμα εάν το Συμβούλιο έχει τη θέληση για κάτι τέτοιο. Αντιλαμβάνομαι ότι θα υπάρξουν κάποια προβλήματα στην πορεία. Σκέφτομαι επίσης τις εγκεκριμένες τροπολογίες για τη χρηματοδότηση των μέτρων ασφαλείας, βασικός σκοπός των οποίων ήταν να αποτελέσουν μέσο άσκησης πίεσης για την εξεύρεση λύσης για ένα άλλο ζήτημα, όπως ξέρετε. Εντωμεταξύ, αυτό τελείωσε και έτσι πιστεύω ότι εμείς στο Κοινοβούλιο θα πρέπει να είμαστε πιο ευέλικτοι στο υπόλοιπο της διαδικασίας.
<SPEAKER ID="143" NAME="Eugenijus Gentvilas" AFFILIATION="ALDE">
(LT) " οδηγία που προτείνεται από την Ευρωπαϊκή Επιτροπή εξασφαλίζει τη συνεργασία ανάμεσα στους φορείς που ελέγχουν τους αερολιμένες και τους χρήστες, και αυτό δεν θα επιτρέψει στους μεγάλους αερολιμένες να αγνοήσουν τα συμφέροντα των πελατών και να τηρήσουν μονοπωλιακή θέση στην αγορά. Γι' αυτό, θα ήθελα να υποστηρίξω αυτήν την έκθεση ως μέλος της Επιτροπής Περιφερειακής Ανάπτυξης. Οι αερομεταφορές πρέπει να ανταποκρίνονται στις οικονομικές και κοινωνικές ανάγκες των περιφερειακών κοινοτήτων, ενώ είναι σημαντικό να υπογραμμιστεί ότι το 90% των πολιτών της Ευρωπαϊκής Ένωσης κατοικούν εκτός των πρωτευουσών. Επομένως, είναι αναγκαίο να εξασφαλιστεί η επιτυχία στη λειτουργία των περιφερειακών αερολιμένων, καθώς αυτό θα βοηθήσει στην αύξηση της ελκυστικότητας των περιφερειών.
<P>
Το κείμενο που παρουσιάστηκε μειώνει τον κίνδυνο μονοπωλιακής θέσης από τους μεγαλύτερους αερολιμένες, και αυτό θα συμβάλει στη μείωση των προβλημάτων ως προς το περιβάλλον, την υποδομή και τις μεταφορές που αντιμετωπίζουν οι μεγάλοι αερολιμένες και οι πόλεις που βρίσκονται κοντά σε αυτούς. Δηλαδή, αυτό θα επιφέρει πιο γρήγορο ρυθμό ανάπτυξης στους περιφερειακούς αερολιμένες και θα εξασφαλίσει την κοινωνική και οικονομική ανάπτυξη των περιφερειών σε αρκετές χώρες. " διανομή της ροής φορτίων και επιβατών είναι πολύ σημαντική βάση για την αποτελεσματική περιφερειακή ανάπτυξη. Γι' αυτό, λοιπόν, ενθαρρύνω την υποστήριξη της έκθεσης του κ. Stockmann για άλλη μία φορά.
<SPEAKER ID="144" NAME="Adam Bielan" AFFILIATION="UEN">
(PL) Κύριε Πρόεδρε, μία από τις ευθύνες της Ευρωπαϊκής Ένωσης είναι να εξασφαλίζει την ανάπτυξη της κοινοτικής αγοράς σύμφωνα με τις αρχές του θεμιτού ανταγωνισμού.
<P>
" οδηγία για τα αερολιμενικά τέλη αποσκοπεί στην αποτροπή των ενδεχόμενων καταχρήσεων από τους αερολιμένες που κατέχουν δεσπόζουσα θέση στην αγορά της Ένωσης ή σε μεμονωμένες χώρες. Προτάθηκε διότι δεν εφαρμόζουν όλες οι χώρες διαφανείς διαδικασίες κατά τον υπολογισμό των αερολιμενικών τελών. Οι νέες διατάξεις πρόκειται να εφαρμοστούν σε 67 μεγάλους αερολιμένες. Πιστεύω ότι καλά θα κάνουμε να θυμόμαστε ότι η ανάπτυξη των αερολιμένων, ειδικά των μικρότερων, διαδραματίζει σημαντικό ρόλο στην προώθηση της περιφερειακής ανάπτυξης στην Ευρώπη. Συμβάλλει σημαντικά στην εξίσωση των οικονομικών διαφορών μεταξύ των μεμονωμένων περιφερειών της Ένωσης. Αυτό ισχύει ιδιαιτέρως στις χώρες της Κεντρικής και Ανατολικής Ευρώπης.
<P>
" χώρα μου, η Πολωνία, είναι μία από τις ηγέτιδες στις αερομεταφορές. " πολωνική αγορά αερομεταφορών αναπτύχθηκε κατά 13% πέρυσι και συγκαταλέγεται ανάμεσα σε εκείνες με την πλέον δυναμική ανάπτυξη στον κόσμο. Ωστόσο, η ανάπτυξη της εναέριας κυκλοφορίας απαιτεί σημαντικές επενδύσεις. Για τον λόγο αυτό είναι θεμελιώδες να επιτρέψουμε στους μικρότερους αερολιμένες να συμπεριλάβουν στα αερολιμενικά τέλη τους ένα μέρος του κόστους των μακροπρόθεσμων σχεδίων ανάπτυξης υποδομών. Αυτό θα βοηθούσε πολύ στη χρηματοδότηση της ανάπτυξής τους.
<SPEAKER ID="145" NAME="Pedro Guerreiro" AFFILIATION="GUE/NGL">
(PT) Κύριε Πρόεδρε, σε αυτήν την ομιλία του ενός λεπτού θα ήθελα να επισημάνω τις τροπολογίες που καταθέσαμε, προκειμένου να διασφαλίσουμε ότι αυτή η οδηγία λαμβάνει ρητά υπόψη τους περιορισμούς που υφίστανται οι περιφέρειες που βρίσκονται μόνιμα σε μία γεωγραφική και φυσική μειονεκτική θέση, όπως οι άκρως απομακρυσμένες περιφέρειες, ιδιαίτερα σύμφωνα με το άρθρο 299, παράγραφος 2, της Συνθήκης ΕΚ.
<P>
Πιστεύουμε ότι η οδηγία πρέπει να αναγνωρίζει ρητά τη σημασία των αερολιμένων για την κοινωνική και οικονομική ανάπτυξη αυτών των περιφερειών και για την εδαφική συνοχή. Έτσι λοιπόν, πρέπει να συμπεριληφθούν στην οδηγία επαρκείς εξαιρέσεις, εξ ου και η πρόταση ότι για τους αερολιμένες που βρίσκονται σε αυτές τις περιοχές δεν θα ισχύσουν οι κανόνες που διατυπώνονται στην οδηγία εκεί όπου δεν διασφαλίζουν την εκπλήρωση των γενικών υποχρεώσεων παροχής υπηρεσιών προς το κοινό. Ελπίζουμε αυτή η πρόταση να έχει την υποστήριξή σας.
<SPEAKER ID="146" NAME="Kathy Sinnott" AFFILIATION="IND/DEM">
Κύριε Πρόεδρε, πιστεύω ότι είναι χρήσιμο κάθε τόσο να θυμίζουμε στην Επιτροπή ότι η Ιρλανδία είναι νησί και ότι εξαρτόμαστε πλήρως από τους αερολιμένες, προκειμένου να είμαστε μέρος της Ευρώπης καθώς και του υπόλοιπου κόσμου. Το σημαντικό ζήτημα για μένα είναι οι περιφερειακοί αερολιμένες και η πλήρης ενίσχυσή τους.
<P>
Σε πολλές περιπτώσεις ακούω συνεχώς το επιχείρημα ότι η βοήθεια προς τους μικρούς αερολιμένες θα αυξήσει το αποτύπωμα άνθρακα, όμως δεν πιστεύω ότι ισχύει κάτι τέτοιο. Όταν όλες οι πτήσεις αναχωρούν από το Δουβλίνο, σημαίνει απλώς ότι όλοι οι άνθρωποι που διαμένουν κοντά στον αερολιμένα του Cork, όπως εγώ, ή στον αερολιμένα του Shannon, ή του Waterford, ή του Kerry, πρέπει να οδηγήσουν μέχρι το Δουβλίνο ή να πάρουν δεύτερη πτήση -ειδικό δρομολόγιο προς το Δουβλίνο- και μετά να συνεχίσουν. Αντιθέτως, συχνά αυτές οι πτήσεις θα μπορούσαν λογικά, με ενίσχυση των περιφερειακών αερολιμένων, να πηγαίνουν από μία περιφερειακή ζώνη απευθείας στον εκάστοτε προορισμό.
<P>
" άλλη παρατήρησή μου αφορά στους επιβάτες με αναπηρίες. Δεν έχει περάσει πολύς καιρός από τότε που, όταν γινόταν λεπτομερής ανάλυση των τελών για τους αερολιμένες στην Ιρλανδία, υπήρχε τέλος για τις αναπηρικές πολυθρόνες. Πολλά άτομα με αναπηρίες ήλθαν σε επαφή μαζί μου και ζήτησαν αυτό να αφαιρεθεί, διότι πίστευαν ότι οι άλλοι επιβάτες θα νόμιζαν ότι πληρώνουν επιπλέον εξαιτίας των ατόμων με αναπηρικές πολυθρόνες. Είναι πολύ σημαντικό να συνειδητοποιήσουμε ότι ένα στα δέκα άτομα στην Ευρώπη έχει κάποια αναπηρία, ίσως και περισσότερα -έως και 17% ορισμένες φορές- και ότι δεν θα πρέπει να υπάρχουν ειδικές χρεώσεις.
<SPEAKER ID="147" NAME="Luís Queiró" AFFILIATION="PPE-DE">
(PT) Ολοένα και περισσότερα ταξίδια πραγματοποιούνται στην Ευρώπη και προς την Ευρώπη, όμως το ταξίδι εντός και προς την ήπειρό μας γίνεται συνεχώς πιο ακριβό. Οι παράγοντες που προκαλούν αυτό το υψηλότερο κόστος, όπως η αυξημένη τιμή του πετρελαίου, οι δαπάνες ασφαλείας και η μείωση των εκπομπών διοξειδίου του άνθρακα, είναι διαρκείς παράγοντες, που είναι σαφές ότι έχουν έρθει για να μείνουν.
<P>
Σε αυτό το πλαίσιο, ο στόχος μας πρέπει να είναι να ενθαρρύνουμε μία πραγματικά ανταγωνιστική αερολιμενική αγορά, κάτι που είναι εφικτό όπου υπάρχει διαφάνεια και προβλεψιμότητα. Αυτά είναι, πιστεύω, τα βασικά πλεονεκτήματα της εν λόγω πρότασης οδηγίας, στη μορφή που συζητείται αυτήν τη στιγμή, στην οποία συνέβαλε σημαντικά ο κ. Stockmann. Ένα από τα ιδιαίτερα πλεονεκτήματά της είναι το σύνολο γενικών κανόνων για τον καθορισμό και την επιβολή των αερολιμενικών τελών, που διατυπώνουν κοινές αρχές για την αποτροπή τυχόν κατάχρησης μιας δεσπόζουσας θέσης. Καθώς αυτοί οι κανόνες ισχύουν για το 70% περίπου των αερολιμένων, πολύ σωστά αποφεύγεται η επιβολή νομοθεσίας σε μικρότερους ή περιφερειακούς αερολιμένες όπου δεν υπάρχει αυτός ο κίνδυνος.
<P>
Επιπλέον, σε ό,τι αφορά καταστάσεις όπως αυτές που υπάρχουν στην Πορτογαλία ή τη Φινλανδία, για παράδειγμα, όπου η διαχείριση της εναέριας κυκλοφορίας γίνεται από συνδέσμους ή δίκτυα αερολιμένων, υπάρχει πρόβλεψη για εναρμονισμένα τέλη για όλους, αρκεί να είναι συμβατά με τους κανόνες του ανταγωνισμού. Τα ακόλουθα σημεία πρέπει επίσης να επισημανθούν: η καθιέρωση υποχρέωσης για τις επιχειρήσεις των αερολιμένων και τους χρήστες να ανταλλάσσουν πληροφορίες, οι απαιτήσεις διαφάνειας και η μέθοδος υπολογισμού των αερολιμενικών τελών. " δημιουργία μίας ανεξάρτητης εθνικής ρυθμιστικής αρχής που θα παρεμβαίνει μόνο σε περίπτωση οριστικής διαφωνίας για μια απόφαση σχετικά με τα αερολιμενικά τέλη επίσης θα συμβάλει στη σωστή λειτουργία της αγοράς.
<P>
Τέλος, θα ήθελα να ολοκληρώσω, κύριε Πρόεδρε, λέγοντας ότι ο καθορισμός αυστηρών και διάφανων κριτηρίων για τη χρήση των τελών για τη προχρηματοδότηση νέων σχεδίων ανάπτυξης υποδομών των αερολιμένων προστατεύει ταυτόχρονα το δημόσιο συμφέρον για την ανάπτυξη των αερολιμένων και νέες υποδομές αερολιμένων, καθώς και τα δικαιώματα των επιβατών, με άλλα λόγια των καταναλωτών, το συμφέρον των οποίων πρέπει, εντέλει, να βρίσκεται στο επίκεντρο της προσοχής μας.
<SPEAKER ID="148" NAME="Inés Ayala Sender" AFFILIATION="PSE">
(ES) Κύριε Πρόεδρε, θέλω να συγχαρώ τον εισηγητή για την υπομονή που επέδειξε ακούγοντας και λαμβάνοντας υπόψη τις διάφορες απαιτήσεις που αντανακλούν την υφιστάμενη ποικιλομορφία των αερολιμενικών συστημάτων στην Ευρώπη. Θα ήθελα επίσης να συγχαρώ την επιτροπή για την ευαισθησία που έδειξε για το γεγονός ότι αυτή η ποικιλομορφία δεν μπορεί, ωστόσο, να συνεπάγεται συστήματα που κάθε άλλο παρά διαφανή είναι, τα οποία μπορεί να κάνουν διακρίσεις ή να παρέχουν περιορισμένη συμμετοχή των διαφόρων εμπλεκόμενων φορέων και χρηστών.
<P>
Μετά τον διάλογο σε βάθος και τη διαιτησία του εισηγητή, πιστεύω ότι το παρόν κείμενο μας προσφέρει ένα πολύ χρήσιμο μέσο για να διασφαλίσουμε ότι οι τρεις κύριοι φορείς -οι εθνικές αρχές, οι αερολιμένες και οι αεροπορικές εταιρείες- θα λύσουν τις διαφορές τους, εν ολίγοις προς όφελος των εργαζομένων και των επιβατών. Θα τους δώσει τη δυνατότητα να παρέχουν υπηρεσίες υψηλής ποιότητας σύμφωνα με τις απαιτήσεις των νέων επιβατών και με τις νέες απαιτήσεις σχετικά με την πρόσβαση, μεγαλύτερη ασφάλεια, λιγότερες περιβαλλοντικές επιπτώσεις, ιδιαίτερα αναφορικά με τον θόρυβο και λιγότερες συγκρούσεις και νομική αβεβαιότητα μέσω καλύτερων διαβουλεύσεων.
<P>
Ίσως να ήταν προτιμότερο να καταστεί το κριτήριο της εφαρμογής πιο απλό, με τη θέσπιση μόνο ενός ποσοστού, το οποίο μπορεί να είχε δώσει ένα πιο αντιπροσωπευτικό αποτέλεσμα. Εν πάση περιπτώσει, χαίρομαι που το κείμενο αναγνωρίζει την λειτουργική ικανότητα των αερολιμενικών δικτύων που αποδείχτηκαν ένα πολύ χρήσιμο σύστημα για χώρες όπως η δική μου, όπου σοβαρά εποχικά προβλήματα επηρεάζουν τις αεροπορικές εταιρείες.
<P>
Επιπλέον, θα ήθελα επίσης να προσθέσω σε αυτό την πρόταση να γίνουν δεκτές κοινοβουλευτικές ή δικαστικές μέθοδοι για τη διασφάλιση των τωρινών τιμών.
<SPEAKER ID="149" NAME="Samuli Pohjamo" AFFILIATION="ALDE">
(FI) Κύριε Πρόεδρε, θα ήθελα να ευχαριστήσω τον εισηγητή, κ. Stockmann, για τη σχολαστική προετοιμασία αυτής της συζήτησης. Παρόλ' αυτά, θέλω να εστιάσω την προσοχή σε κάτι άλλο, από την πλευρά ενός ανθρώπου που κατοικεί σε μια αραιοκατοικημένη χώρα, με μεγάλες αποστάσεις ανάμεσα στα πληθυσμιακά κέντρα.
<P>
Οι αερολιμένες στη Φινλανδία αποτελούν ένα σταθερό δίκτυο, όπου βασικά ισχύει σταθερή τιμολόγηση. Αυτή η διευθέτηση έχει εξασφαλίσει λογικές λειτουργικές δαπάνες, ακόμα και στους αερολιμένες με μικρή κίνηση που βρίσκονται σε απομακρυσμένες περιοχές. Οι εναέριες συνδέσεις για αυτές τις περιοχές είναι ζωτικής σημασίας.
<P>
Οι τροπολογίες 9 και 16 λαμβάνουν υπόψη την ύπαρξη ενός δικτύου αερολιμένων, αλλά οι μικροί αερολιμένες τυγχάνουν άδικης μεταχείρισης. Ελπίζω ότι το Κοινοβούλιο θα λάβει υπόψη τις διαφορετικές συνθήκες που επικρατούν στα κράτη μέλη και θα διαμορφώσει την οδηγία με έναν τρόπο που θα καθιστά δυνατή τη συντήρηση, την ανάπτυξη και τη χρηματοδότηση ενός εθνικού δικτύου αερολιμένων σε μία ενιαία βάση.
<SPEAKER ID="150" NAME="Mieczysław Edmund Janowski" AFFILIATION="UEN">
(PL) Κύριε Πρόεδρε, θα ήθελα να ξεκινήσω λέγοντας ότι εκτιμώ το έργο που ανέλαβαν ο εισηγητής, κ. Stockmann, και η Επιτροπή.
<P>
" ανταγωνιστικότητα της ευρωπαϊκής οικονομίας απαιτεί μια διάφανη και λογική προσέγγιση στα αερολιμενικά τέλη. Τα τελευταία αποτελούν σημαντικό μέρος των λειτουργικών δαπανών των αερομεταφορέων. Αυτό το ζήτημα δεν αφορά μόνο τους ιδιοκτήτες των αερολιμένων, αλλά και τις αεροπορικές εταιρίες και άρα και τους επιβάτες. Οι αερολιμένες εθνικής ή ευρωπαϊκής σημασίας επηρεάζονται μαζί με τους περιφερειακούς.
<P>
Ανακύπτει το ζήτημα του ορίου μεγέθους. Είναι ενδεδειγμένο το προτεινόμενο τροποποιημένο κριτήριο των μετακινήσεων 5 εκατομμυρίων επιβατών ή του 15% των μετακινήσεων σε μία συγκεκριμένη χώρα; Σε καμία περίπτωση δεν πρέπει αυτές οι διατάξεις να επηρεάσουν αρνητικά τους επιβάτες. Οι υπηρεσίες που παρέχονται από τους αερολιμένες πρέπει να πληρούν τα κριτήρια για ασφάλεια και ακρίβεια των αφίξεων, των αναχωρήσεων και των ανταποκρίσεων. Όλοι γνωρίζουμε ότι αυτήν τη στιγμή οι αερολιμένες μας διαφέρουν σημαντικά σε ό,τι αφορά την κουλτούρα της ακρίβειας. Σε ορισμένους από αυτούς μεταχειρίζονται τους επιβάτες σαν μπελά. Βελτιώσεις και καλύτερη εξυπηρέτηση των επιβατών είναι παραπάνω από ευπρόσδεκτες.
<SPEAKER ID="151" NAME="Jim Higgins" AFFILIATION="PPE-DE">
Κύριε Πρόεδρε, είμαι πολύ ευχαριστημένος με την έκβαση των διαπραγματεύσεων που ήταν σε εξέλιξη για αρκετούς μήνες, και είμαι χαρούμενος που βλέπω ότι ακολουθήθηκε μία προσέγγιση κοινής λογικής από το Κοινοβούλιο.
<P>
" αρχική πρόταση της Ευρωπαϊκής Επιτροπής ότι αυτή η οδηγία θα ίσχυε για όλους τους αερολιμένες με ετήσιο αριθμό επιβατών πάνω από ένα εκατομμύριο ήταν εξαιρετικά ανησυχητική, ιδιαίτερα από την ιρλανδική πλευρά, καθώς εάν είχε υιοθετηθεί αυτή η προσέγγιση, η οδηγία θα εφαρμοζόταν τόσο στους αερολιμένες του Shannon και του Cork, όσο και, πιθανότατα, εν ευθέτω χρόνω, στον Δυτικό Αερολιμένα της Ιρλανδίας, καθώς στόχος του είναι να συνεχιστούν οι εργασίες επέκτασής του. Αυτό που υποστηρίζω είναι ότι οι αερολιμένες κάτω από το όριο των πέντε εκατομμυρίων επιβατών ετησίως διέπονται από πολύ ισχυρότερες δυνάμεις της αγοράς σε σχέση με τους μεγαλύτερους αερολιμένες, και η συμπερίληψή τους στις προϋποθέσεις αυτής της οδηγίας θα έθετε έναν περιττό ασφυκτικό έλεγχο στους περιφερειακούς αερολιμένες.
<P>
Δεδομένης της θέσης που υιοθετήθηκε σήμερα από το Κοινοβούλιο, μπορούμε πλέον να αναμένουμε ότι οι μεγαλύτεροι αερολιμένες θα είναι περισσότερο διαφανείς με τις πολιτικές τιμολόγησής τους και τη χρηματοδότηση ανάπτυξης υποδομών. Θα δούμε επίσης έναν ισχυρό, ανεξάρτητο κανονισμό σε όλα τα κράτη μέλη, ώστε να διασφαλιστεί ότι οι αερολιμένες και οι χρήστες τους δεν κάνουν κατάχρηση της ισχύος τους λόγω της κυρίαρχης θέσης τους στην αγορά.
<P>
Είμαι ιδιαίτερα ικανοποιημένος διότι, αν και αντιμετωπίζονται προσφυγές για το γεγονός ότι οι χρήστες αερολιμένων δεν μπορούν να καθυστερήσουν τα σχέδια που εγκρίνονται από τον αερολιμένα, εγώ προσωπικά πιστεύω ότι μια εξάμηνη γνωστοποίηση αλλαγών στις τιμές, αν και θα είναι εις βάρος της αεροπορικής εταιρίας, θα διασφαλίσει επαρκή χρόνο για συμφωνία και διαπραγμάτευση, εάν χρειάζεται, και από τα δύο μέρη. Το γεγονός ότι ο χρήστης του αερολιμένα δεν μπορεί να καθυστερήσει τα σχέδια του αερολιμένα θα επιτρέπει στους αερολιμένες να ξεκινούν τα σχέδια υποδομής χωρίς καθυστέρηση και έτσι να εξοικονομούν οι ίδιοι -και εντέλει και οι αεροπορικοί επιβάτες- χρήματα, καθώς κατά πάσα πιθανότητα θα είναι οι δικαιούχοι των πρόσθετου προϋπολογισμού δαπανών έργου.
<P>
Θα ήθελα να ευχαριστήσω τους συναδέλφους μου στο Κοινοβούλιο που στήριξαν τις τροπολογίες μου στην αρχική πρόταση και που στήριξαν την άποψή μου κατά τις διαπραγματεύσεις, κάτι που σημαίνει ότι οι περιφερειακοί αερολιμένες -οι μικρότεροι αερολιμένες- θα εξακολουθήσουν να είναι ελεύθεροι, τουλάχιστον για το προσεχές μέλλον, από περισσότερη γραφειοκρατία και γραφειοκρατικές δαπάνες. Και πάλι συντάσσομαι με όλους τους υπόλοιπους: συγχαρητήρια στον κ. Stockmann, τον εισηγητή, για το καλό του έργο.
<SPEAKER ID="152" NAME="Emanuel Jardim Fernandes" AFFILIATION="PSE">
(PT) Κύριε Πρόεδρε, κύριε Επίτροπε, κυρίες και κύριοι, πρέπει να ευχαριστήσω και να συγχαρώ τον κ. Stockmann για την ειλικρίνειά του και την ικανότητά του να πετύχει μια συμβιβαστική λύση ανάμεσα στα διάφορα συμφέροντα που εμπλέκονται στην εκπόνηση αυτής της έκθεσης υψηλής ποιότητας, ιδιαιτέρως αναφορικά με τις άκρως απομακρυσμένες περιφέρειες. Υποστηρίζω τις γενικές γραμμές της πρότασης της Επιτροπής και τάσσομαι υπέρ αυτής της έκθεσης, επειδή εξασφαλίζει μη διάκριση στα αερολιμενικά τέλη, με εξαίρεση εκεί όπου είναι σύμφωνο και αναγκαίο σύμφωνα με τη Συνθήκη, ειδικά αναφορικά με τις προβλέψεις για τις άκρως απομακρυσμένες περιφέρειες. Πρέπει να υπάρξει μία υποχρεωτική διαδικασία διαβούλευσης ανάμεσα στους φορείς διαχείρισης των αερολιμένων και τους χρήστες. Οποιαδήποτε διαφοροποίηση στα τέλη πρέπει να είναι διάφανη και βασισμένη σε σαφή κριτήρια, λαμβάνοντας υπόψη την αρχή της εδαφικής συνοχής.
<P>
Σύμφωνα με την πρότασή μας, η μελλοντική αναμόρφωση θα είναι δυνατή για αντικειμενικούς και διάφανους λόγους δημοσίου συμφέροντος, ιδιαίτερα σε σχέση με την πρόσβαση σε καθολική υπηρεσία. Τα κράτη μέλη πρέπει να διασφαλίσουν, και παραθέτω απόσπασμα, "ότι οι αερολιμένες επιβάλλουν το ίδιο τέλος για την ίδια υπηρεσία. Ο φορέας διαχείρισης του αερολιμένα μπορεί να παρέχει στους χρήστες του αερολιμένα διευκολύνσεις όσον αφορά στα τέλη, με βάση την ποιότητα μιας παρεχόμενης υπηρεσίας, υπό την προϋπόθεση ότι η εν λόγω υπηρεσία διατίθεται σε όλους τους χρήστες του αερολιμένα, με δημοσιοποιημένους, διαφανείς και αντικειμενικούς όρους. Μπορεί να παρέχει διευκόλυνση σε χρήστες που δημιουργούν νέες γραμμές ... σύμφωνα με τη κοινοτική νομοθεσία για τον ανταγωνισμό...
<P>
(Ο Πρόεδρος διακόπτει τον ομιλητή)
<SPEAKER ID="153" NAME="Alojz Peterle" AFFILIATION="PPE-DE">
(SL) Ως ευρωβουλευτής, ταξιδιώτης και πιλότος, χαίρομαι που με αυτήν την οδηγία η Ένωση ρυθμίζει για πρώτη φορά το πεδίο των αερολιμενικών τελών, το οποίο βρίσκω χρήσιμο για διάφορους λόγους. Πρώτον, νομίζω ότι είναι κρίσιμο το ότι μας επιτρέπει να καθορίσουμε κοινές αρχές για την επιβολή αερολιμενικών τελών, κάτι που θα οδηγήσει σε μεγαλύτερη διαύγεια και λιγότερες διακρίσεις.
<P>
" δεύτερη έμφαση που βλέπω είναι η έναρξη διαλόγου ανάμεσα στις αερολιμενικές αρχές και τις αεροπορικές εταιρίες, κάτι που πρέπει να σημαίνει ότι θα δοθεί μεγαλύτερη προσοχή στους επιβάτες, σε ό,τι αφορά τόσο την ασφάλειά τους όσο και την ποιότητα των υπηρεσιών. Θεωρώ σημαντικό ότι με αυτήν την οδηγία δείξαμε ευνοϊκή στάση απέναντι στις αναπτυξιακές ανάγκες των αερολιμένων, δηλαδή την πιθανότητα υψηλότερων φόρων, αλλά με την προϋπόθεση ότι θα υπάρξει διάλογος με τους χρήστες, που θα τους παρέχει ξεκάθαρη πληροφόρηση, περιορίζοντας τους φόρους αποκλειστικά για αναπτυξιακούς σκοπούς.
<P>
Τέλος, θα ήθελα να στηρίξω σθεναρά τη συγκρότηση ανεξάρτητων ρυθμιστικών φορέων, με την ελπίδα ότι, σύμφωνα με τις αρχές της αναλογικότητας, δεν θα οδηγήσει σε υπερβολική γραφειοκρατικοποίηση. Σκέφτομαι ιδιαιτέρως εκείνα τα κράτη μέλη που έχουν έναν μεγάλο αερολιμένα και μία μεγάλη, κρατική, εθνική αεροπορική εταιρία. Παρότι σε τέτοιες περιπτώσεις δεν χρειαζόμαστε ευρείας κλίμακας ρυθμιστικούς φορείς, είναι απολύτως απαραίτητο να υπάρξει ένας διαρθρωτικός διαχωρισμός αυτής της λειτουργίας από τις δραστηριότητες που σχετίζονται με την ιδιοκτησία ή την εποπτεία.
<P>
Επιτρέψτε μου επίσης μία παρατήρηση σχετικά με την ορολογία: κατά τη γνώμη μου, είναι πιο σωστό στην αγγλική γλώσσα να χρησιμοποιείται ο όρος "ανεξάρτητη ρυθμιστική αρχή" απ' ό,τι ο όρος "ανεξάρτητη εποπτική αρχή", διότι η τελευταία μπορεί να γίνει αντιληπτή σαν ένας φορέας επιτήρησης, κάτι που δεν είναι πρόθεση της εν λόγω οδηγίας. Για τη δεύτερη ανάγνωση προτείνω να εισαχθεί η δυνατότητα εξαίρεσης ή αποχής, υπό ορισμένες συνθήκες, για τους αερολιμένες που λειτουργούν υπό ειδικές συνθήκες. Τα συγχαρητήριά μου στον εισηγητή και όσους συνεργάστηκαν μαζί του.
<SPEAKER ID="154" NAME="Silvia-Adriana Ţicău" AFFILIATION="PSE">
(RO) Θα ήθελα να συγχαρώ τον εισηγητή, κ. Stockmann, για τις σημαντικές βελτιώσεις του στην πρόταση της Επιτροπής.
<P>
Όλοι οι αερολιμένες που εμπίπτουν στο πεδίο δράσης αυτής της οδηγίας θα υπόκεινται στους ίδιους κανόνες διαφάνειας και θα παρέχουν πληροφορίες αναφορικά με τον υπολογισμό και τη χρήση των αερολιμενικών τελών.
<P>
Σύμφωνα με την αιτιολογική σκέψη 1, βασική υποχρέωση των αερολιμένων είναι να διασφαλίζουν τη διαχείριση των αεροσκαφών, από την προσγείωση μέχρι την απογείωση, των επιβατών και των φορτίων. Δεδομένου του μεγάλου εύρους δραστηριοτήτων που λαμβάνουν χώρα σε έναν αερολιμένα, είναι αναγκαίο να προσδιοριστούν με σαφήνεια οι ευθύνες κάθε οντότητας και συγκεκριμένα ο τρόπος χρηματοδότησης αυτών των δραστηριοτήτων.
<P>
Ωστόσο, πρέπει να προσέξουμε ιδιαίτερα την πιθανότητα να θέσουμε εντέλει σε εφαρμογή αυτήν την οδηγία σε όλα τα κράτη μέλη.
<P>
Ο συνεχιζόμενος διάλογος ανάμεσα στους αερολιμένες και τις επιχειρήσεις μεταφορών είναι απαραίτητος. Μία από τις τροπολογίες μας ζητά τα αερολιμενικά τέλη που εισήχθησαν για να καλύψουν δαπάνες ασφαλείας να χρησιμοποιηθούν αποκλειστικά για την εφαρμογή των μέτρων ασφαλείας. Τα κράτη μέλη θα πρέπει επίσης να χρησιμοποιήσουν τα διαρθρωτικά ταμεία, προκειμένου να αναπτύξουν την υποδομή των περιφερειακών αερολιμένων τους. Σύμφωνα με στοιχεία της ευρωπαϊκής στατιστικής υπηρεσίας για πέντε νέα κράτη μέλη, η κίνηση των αεροπορικών επιβατών αυξήθηκε κατά 25% το 2006 σε σχέση με το 2005.
<P>
Την ίδια περίοδο η Ρουμανία είχε τη μεγαλύτερη αύξηση, της τάξεως του 35%.
<SPEAKER ID="155" NAME="Πρόεδρος">
Κύριε Stockmann, ως εισηγητής θα έχετε την ευκαιρία να μιλήσετε στο τέλος της συζήτησης. Θέλετε να μιλήσετε τώρα ή να περιμένετε μέχρι το τέλος;
<SPEAKER ID="156" NAME="Ulrich Stockmann">
εισηγητής. - (DE) Κύριε Πρόεδρε, μολονότι η διαδικασία εκτάκτων παρεμβάσεων δεν προορίζεται στην πραγματικότητα για τους εισηγητές, θα ήθελα να απευθύνω μία-δύο ερωτήσεις στον Επίτροπο γιατί δεν άκουσε προηγουμένως την αγόρευσή μου. Θα είμαι σύντομος, όταν θα έχω ξανά την ευκαιρία να μιλήσω.
<SPEAKER ID="157" NAME="Πρόεδρος">
Καλώς, αυτό είναι σαφές, όμως πρέπει να τελειώσουμε τον κατάλογό μας. Θα προχωρήσουμε λοιπόν στον επόμενο ομιλητή και κατόπιν θα συνεχίσουμε με τη διαδικασία εκτάκτων παρεμβάσεων.
<SPEAKER ID="158" NAME="Timothy Kirkhope" AFFILIATION="PPE-DE">
Κύριε Πρόεδρε, πιστεύω ότι η ουσία αυτής της συζήτησης μπορεί να συνοψιστεί στο ερώτημα: πώς μπορεί κανείς να μετρήσει την κυριαρχία στην αγορά;
<P>
Αυτή η οδηγία αποτελεί την προσπάθεια της Επιτροπής να ρυθμίσει με κανονισμό έναν μεγάλο αριθμό κοινοτικών αερολιμένων και το θώρησε αυτό πρόσφορο επειδή πιστεύει ότι θα μπορούσε να υπάρχει μία ανισομέρεια στη σχέση μεταξύ των αερολιμένων και των χρηστών τους, των αεροπορικών εταιριών. Σε ορισμένες περιπτώσεις έχουν δίκαιο· οι μεγαλύτεροι αερολιμένες στην ΕΕ, όπως το Heathrow του Λονδίνου και το Charles de Gaulle του Παρισιού, θα πρέπει να ρυθμιστούν ώστε να μην είναι σε θέση να καταχρώνται την κυριαρχία τους στην αγορά. Όμως πιστεύω ότι οι μικρότεροι περιφερειακοί αερολιμένες της ΕΕ θα πρέπει να ρυθμιστούν μόνο όταν διαπιστωθεί ότι λειτουργούν αντι-ανταγωνιστικά.
<P>
Έτσι επιστρέφουμε στο ερώτημα: πώς μετά κανείς την κυριαρχία στην αγορά; Ένα σύστημα που συλλαμβάνει κάθε κοινοτικό αερολιμένα με αριθμό επιβατών της τάξεως των πέντε εκατομμυρίων και άνω ετησίως είναι αυθαίρετο, αλλά σίγουρα καλύτερο από ένα εκατομμύριο. Και όπου ένας αερολιμένας ευθύνεται για περισσότερο από 15% των μετακινήσεων επιβατών στο κράτος μέλος, αυτό είναι επίσης καλύτερο - δεν παύει όμως να είναι αυθαίρετο.
<P>
Ο αερολιμένας του Newcastle στο "νωμένο Βασίλειο, για παράδειγμα, με 5,2 εκατομμύρια επιβάτες, εξακολουθεί να πρέπει να ανταγωνιστεί άλλους αερολιμένες στη Βόρεια Αγγλία, για να προσελκύσει κίνηση. Γιατί να προστεθεί δυσβάστακτη και δαπανηρή γραφειοκρατία στους μικρότερους περιφερειακούς αερολιμένες, που στην πραγματικότητα ανταγωνίζονται ο ένας τον άλλον και πρέπει να μεγαλώσουν; Για τον λόγο αυτό ζητώ να έχουν τη δυνατότητα οι εθνικές ρυθμιστικές αρχές να εξαιρέσουν τους αερολιμένες τους από αυτόν τον κανονισμό.
<P>
Οι δευτερεύοντες στόχοι αυτής της οδηγίας είναι ωστόσο πολύ καλοί. Οι κοινοί κανόνες για την παροχή αμοιβαίας πληροφόρησης, η διαφάνεια και η είσπραξη των τελών είναι κάτι που επικροτώ. Όμως σίγουρα σε αυτήν την περίπτωση η Επιτροπή δεν θα πρέπει να προχωρήσει σε περαιτέρω ρυθμίσεις από αυτές για χάρη της ρύθμισης.
<SPEAKER ID="159" NAME="Ulrich Stockmann">
εισηγητής. - (DE) Κύριε Πρόεδρε, θα ήθελα να ερωτήσω τον Επίτροπο για τα σημεία εκείνα επί των οποίων η θέση μας στην επιτροπή διέφερε σημαντικά από την πρόταση της Επιτροπής: πρώτον, για τον περιορισμό του πεδίου εφαρμογής στα πέντε εκατομμύρια διακινούμενων επιβατών, δεύτερον, για τη συμπερίληψη των δικτύων αερολιμένων -που είναι ένα εντελώς καινούργιο σημείο- τρίτον, για την ενίσχυση των αρμοδιοτήτων της ρυθμιστικής αρχής και τη δυνατότητα μεταβίβασης καθηκόντων σε περιφερειακά όργανα, τέταρτον, για την προχρηματοδότηση, την οποία η Επιτροπή δεν είχε συμπεριλάβει μολονότι προβλέπεται από τον ΔΟΠΑ. Τέλος, θα ήθελα να ρωτήσω: ποια είναι η θέση σας σχετικά με τη διαφοροποίηση των τελών βάσει περιβαλλοντικών κριτηρίων: Αυτά είναι τα ερωτήματα στα οποία θα ήθελα να απαντήσετε.
<SPEAKER ID="160" NAME="Avril Doyle" AFFILIATION="PPE-DE">
Κύριε Πρόεδρε, φροντίζοντας να μην επαναλάβω όλα όσα ειπώθηκαν, υποστηρίζω πλήρως την ανάγκη για διαφάνεια στα αερολιμενικά τέλη. Καθώς τα τέλη στους αερολιμένες δεν αποτελούν μέρος των λειτουργικών δαπανών των αεροπορικών εταιριών, αλλά μέρος των λειτουργικών και αναπτυξιακών δαπανών και δαπανών συντήρησης των αερολιμένων, θα ήθελα να γνωρίζω την άποψη της Επιτροπής σχετικά με την υποχρεωτική ανάγκη για τις αεροπορικές εταιρίες να επιστρέφουν τα αερολιμενικά τέλη, εάν ένας επιβάτης πρέπει να ακυρώσει μία πτήση.
<P>
Τουλάχιστον θα μπορούσαν να έχουν πλήρη πίστωση, εάν όχι πραγματική επιστροφή των αερολιμενικών τελών για μία ακυρωμένη πτήση. Δεν νομίζω ότι είναι αποδεκτό οι αεροπορικές εταιρίες να εισπράττουν τα αερολιμενικά τέλη σε περίπτωση ακύρωσης πτήσεων. Ορισμένες εξ αυτών το κάνουν αυτό επί του παρόντος, άλλες επιστρέφουν χρήματα αφότου αφαιρέσουν από αυτά ένα υπέρογκο διοικητικό τέλος, γεγονός που καθιστά ανάξια την επιδίωξη της ίδιας της επιστροφής.
<P>
Αυτό είναι ένα μικρό αλλά πολύ ενοχλητικό στοιχείο για τους επιβάτες στην ΕΕ, και πιστεύω ότι πρέπει να πούμε κάτι τώρα και να το συνδέσουμε με αυτά που συζητάμε εδώ.
<SPEAKER ID="162" NAME="Silvia-Adriana Ţicău" AFFILIATION="PSE">
(RO) Δεδομένου ότι έχουμε το καθήκον να διασφαλίζουμε τη διαφάνεια, τη σωστή ενημέρωση χρηστών και επιβατών και την ποιότητα των υπηρεσιών αερομεταφορών, και εφόσον τους πρώτους 11 μήνες του 2006 δημιουργήθηκαν 211 νέες περιφερειακές διαδρομές -δημιουργώντας έτσι 1.800 νέες πτήσεις την εβδομάδα- θα ήθελα να ρωτήσω την Επιτροπή τι μέτρα λαμβάνονται για την ενημέρωση των επιβατών σχετικά με τα αερολιμενικά τέλη, καθώς οι επιβάτες, δυστυχώς, δεν γνωρίζουν τα δικαιώματά τους όταν οι πτήσεις ακυρώνονται ή καθυστερούν.
<SPEAKER ID="163" NAME="Jacques Barrot">
Αντιπρόεδρος της Επιτροπής. - (FR) Κυρία Πρόεδρε, κυρίες και κύριοι βουλευτές, θέλω καταρχάς να ευχαριστήσω εκ νέου τον εισηγητή σας, τον κ. Stockmann, που παρέτεινε τον διάλογό μας. Εμείς -και εγώ προσωπικά- ξεκινήσαμε έναν διάλογο με τα αεροδρόμια και τις αεροπορικές εταιρείες. Ευχαριστώ, κύριε Stockmann, που εισακούσατε τα δύο μέρη, δεδομένου ότι δεν είναι εύκολο να θεσπιστούν, τρόπον τινά, οι κανόνες ενός καλού διαλόγου, που να επιτρέπουν την εξεύρεση ισορροπημένων λύσεων και την αποτροπή του ενδεχομένου, αεροδρόμια που κατέχουν δεσπόζουσα θέση να κάνουν κατάχρηση αυτής της θέσης τους.
<P>
Και τώρα, κύριε Stockmann, απαντώ στις ερωτήσεις σας. Σε ό,τι αφορά τον αριθμό των επιβατών, θεωρούμε αποδεκτά τα πέντε εκατομμύρια. Είναι βασικό να ληφθούν υπόψη τα δίκτυα και το αποδέχομαι. Αντιθέτως, είμαι εξαιρετικά επιφυλακτικός σε ό,τι αφορά την εκχώρηση αρμοδιοτήτων στις περιφερειακές αρχές. Αυτό ενδέχεται να είναι επικίνδυνο και δεν βλέπω τι παραπάνω μπορεί να προσφέρει. Χρειαζόμαστε μια αμερόληπτη αρχή, η οποία θα μεριμνά ώστε τα ενδιαφερόμενα αεροδρόμια να διέπονται από τις ίδιες ακριβώς προϋποθέσεις διαλόγου και καθορισμού των τελών. Υποστηρίζω τη διαφοροποίηση των τελών με βάση περιβαλλοντικά κριτήρια. Αντιθέτως -και θα επανέλθω σε αυτό- δεν έχουμε λόγο να εξετάσουμε την προχρηματοδότηση των υποδομών. Το θέμα με την ορθή διαχείριση ενός αεροδρομίου, με τα τέλη, είναι προφανώς να προβλέψουμε αυτό που θα είναι αναγκαίο για τις υποδομές. Δεν υπάρχει λόγος να προβούμε σε προχρηματοδότηση.
<P>
Πέραν αυτών των απαντήσεων, θέλω να απαντήσω σε ορισμένα από τα σχόλια που έγιναν. Καταρχάς, θέλω να απαντήσω στον κ. Simpson ότι η οδηγία απέφυγε την παγίδα των ρυθμίσεων και της γραφειοκρατίας. Αυτό που επιζητούμε είναι η τήρηση των βασικών αρχών. Τα κράτη μέλη αποδέχθηκαν εξάλλου αυτές τις αρχές στη Διεθνή Οργάνωση Πολιτικής Αεροπορίας. Δεν θεωρούμε τις ρυθμίσεις αυτοσκοπό. Ειλικρινά, πιστεύω ότι εν προκειμένω μπορούμε πραγματικά να πούμε ότι βρήκαμε το καλύτερο πλαίσιο για τη διασφάλιση ενός καλού διαλόγου μεταξύ των αεροπορικών εταιρειών και των αεροδρομίων και στο πλαίσιο αυτού του διαλόγου μπορεί, κατά τη γνώμη μου, να σημειωθεί πρόοδος στη διαφάνεια. Ο κ. Allister είπε ότι η οδηγία θα αυξήσει το κόστος των περιφερειακών αεροδρομίων. Μα θα συμβεί το ακριβώς αντίθετο! Τουναντίον, χάρη ακριβώς στη διαφάνεια των λογαριασμών, χάρη στην υποχρεωτική διαβούλευση, χάρη στη μη διακριτική μεταχείριση των μεταφορέων θα καταφέρουμε τελικά να επιτύχουμε, ιδίως σε ορισμένα περιφερειακά αεροδρόμια, πλήρη διαφάνεια και ένα πλαίσιο που πραγματικά θα διευκολύνει τους καταναλωτές, τους επιβάτες, να ταξιδεύουν αεροπορικώς, χωρίς δυσάρεστες εκπλήξεις.
<P>
Όπως είπα, και απαντώ στην κα Lichtenberger, η οδηγία επιτρέπει στα κράτη μέλη να θεσπίζουν τέλη ή φόρους, που συνδέονται με την όχληση θορύβου ή με άλλα περιβαλλοντικά ζητήματα. Στον βαθμό, όμως, που αυτή η οδηγία επιδιώκει να μείνει μακριά από ένα ασφυκτικό ρυθμιστικό πλαίσιο, δεν χρειάζεται να υπεισέλθουμε αναλυτικά στον καθορισμό ενός εκάστου φόρου. Τουναντίον, για να απαντήσω στον κ. El Khadraoui, είναι βέβαιο ότι θα έχουμε τη δυνατότητα να διαβαθμίσουμε τα τέλη με βάση περιβαλλοντικά κριτήρια. Το Συμβούλιο το πρότεινε και προτίθεμαι να το αποδεχθώ.
<P>
Μου ετέθησαν από μερικούς από εσάς ερωτήσεις σχετικά με τα προβλήματα που προκύπτουν από τις ακυρώσεις πτήσεων. Με πάσα ειλικρίνεια, αυτό το κείμενο δεν εξετάζει αυτό το ζήτημα και, επομένως, δυσκολεύομαι να δώσω απάντηση. Σημειώσαμε σημαντική πρόοδο σε ό,τι αφορά το ζήτημα των δικαιωμάτων των επιβατών και πρέπει να συνεχίσουμε προς αυτή την κατεύθυνση. Θα σας ζητήσω, κυρία Lichtenberger, να μου υποβάλετε ερώτημα γραπτώς, ώστε να απαντήσω με μεγαλύτερη ακρίβεια στην ερώτησή σας, της οποίας αναγνωρίζω το βάσιμο, όπως άλλωστε συμβαίνει και στην περίπτωση της κ. Ţicău, που επίσης μίλησε.
<P>
Θέλω τώρα, κυρία Πρόεδρε, να σας παρουσιάσω εν τάχει τη θέση της Επιτροπής αναφορικά με τις τροπολογίες. Πολλές από τις τροπολογίες που υπέβαλε ο εισηγητής σας ενισχύουν τους στόχους της Επιτροπής για τη βελτίωση της σχέσης μεταξύ των αεροδρομίων και των αεροπορικών εταιρειών. " Επιτροπή, κύριε Stockmann, αποδέχεται 21 από τις τροπολογίες αυτές, που συμβάλλουν σε αυτόν τον στόχο. Αναφέρω κυρίως τις τροπολογίες για τον καθορισμό τέλους, την τροπολογία αριθ. 12, καθώς και την τροπολογία για τα δίκτυα αεροδρομίων, τις τροπολογίες αριθ. 14 και 16, με ορισμένες φραστικές αλλαγές. " Επιτροπή είχε προτείνει αρχικά η οδηγία να αφορά τα αεροδρόμια, των οποίων η ετήσια διακίνηση επιβατών υπερβαίνει το ένα εκατομμύριο. " Επιτροπή αποδέχεται το νέο όριο, όπως αυτό προτείνεται στο πρώτο μέρος της τροπολογίας 7, αφού φαίνεται να εξασφαλίζει τη συμφωνία της πλειοψηφίας στο Ευρωπαϊκό Κοινοβούλιο και στο Συμβούλιο. Αντιθέτως, 27 από τις τροπολογίες που υπέβαλε ο εισηγητής σας δεν γίνονται αποδεκτές ως έχουν και θεωρούμε ότι χρήζουν πιο επισταμένης συζήτησης. Αυτό αφορά κυρίως τροπολογίες που αφορούν τα τέλη ασφαλείας: τις αριθ. 13, 21, 22, 23, 24. Αυτό το θέμα αποτέλεσε αντικείμενο μακρών και έντονων συζητήσεων. " διαδικασία συνδιαλλαγής κατέληξε σε συμβιβασμό και θεωρώ, κύριε Stockmann, ότι αυτές οι τροπολογίες, εκ των πραγμάτων δεν είναι σήμερα πλέον αναγκαίες. Εξάλλου, η οδηγία δεν πρέπει να αφορά αποκλειστικώς τις περιπτώσεις παραβίασης του δικαίου του ανταγωνισμού. Επομένως, η Επιτροπή δεν αποδέχεται πλέον τις τροπολογίες που αφορούν καταστάσεις, όπου τα αεροδρόμια κατέχουν δεσπόζουσα θέση έναντι των χρηστών τους. Το πεδίο εφαρμογής της οδηγίας είναι μεγαλύτερο. Επομένως, θεωρούμε ότι η τροπολογία αριθ. 7, εν μέρει, η τροπολογία αριθ. 16, εν μέρει, η τροπολογία αριθ. 19 και η τροπολογία αριθ. 20 δεν είναι πλέον αναγκαίες. " Επιτροπή δεν μπορεί επίσης να αποδεχθεί τις τροπολογίες για την προχρηματοδότηση των αερολιμενικών υποδομών. " επιβολή φόρου προτού τεθεί σε επιχειρησιακή λειτουργία μια υποδομή αντιβαίνει στις αρχές που διέπουν την οδηγία.
<P>
Αυτό, όμως, δεν αναιρεί σε τίποτα, και το τονίζω κυρία Πρόεδρε, κυρίες και κύριοι βουλευτές, το έξοχο έργο του κ. Stockmann, ο οποίος θεωρώ ότι συνέβαλε τα μάλα στην περαιτέρω βελτίωση αυτού του σχεδίου οδηγίας. Προέβην, λοιπόν, σε κάποιες παρατηρήσεις για ορισμένες τροπολογίες, θέλω όμως να ευχαριστήσω και πάλι τον κ. Stockmann και την Επιτροπή Μεταφορών για την ποιότητα των εργασιών και τη συμβολή στην προώθηση αυτού του σημαντικού φακέλου, που θα μας επιτρέψει να θεσμοθετήσουμε τον διάλογο μεταξύ αεροδρομίων και αεροπορικών εταιρειών. Επιδιώκουμε, ακριβώς, να αποτρέψουμε το ενδεχόμενο οι χρήστες να είναι εν τέλει θύματα αυτής της απουσίας διαλόγου, καθώς και μια κατάσταση όπου, ελλείψει διαφάνειας, να ακολουθούνται ορισμένες πρακτικές, τις οποίες δεν είναι πραγματικά δυνατόν να τις επιδοκιμάζουμε. Αυτά ήθελα να επισημάνω, εκφράζοντας τις θερμές ευχαριστίες μου στο Κοινοβούλιο για την ολόθερμη εμπλοκή του στην εξέταση αυτού του φακέλου. Πιστεύω ότι κατ' αυτόν τον τρόπο τα αεροδρόμιά μας και οι αεροπορικές εταιρείες μας θα βρουν το μέσο για τη θεσμοθέτηση σταθερού διαλόγου, που θα είναι επωφελής για όλα τα ενδιαφερόμενα μέρη.
<P>
Θέση της Επιτροπής για τις τροπολογίες του Κοινοβουλίου
<P>
Έκθεση Stockmann
<P>
Αποδεκτές τροπολογίες: 8, 10, 11, 12
<P>
Αποδεκτές τροπολογίες επί της αρχής: 3, 21, 27, 29, 30, 33, 35, 40, 44, 45
<P>
Αποδεκτές τροπολογίες με αναδιατύπωση: 14, 15
<P>
Μερικώς αποδεκτές τροπολογίες: 7 (1ο μέρος), 16, 17, 18, 22, 35 (1ο μέρος)
<P>
Απορριφθείσες τροπολογίες: 1, 2, 4, 5, 6, 9, 13, 19, 20, 23, 24, 25, 26, 28, 31, 32, 34, 36, 37, 38, 39, 41, 42, 43, 46, 47, 48
<SPEAKER ID="165" NAME="Ulrich Stockmann">
εισηγητής. - (DE) Κυρία Πρόεδρε, κύριε Επίτροπε, κυρίες και κύριοι, αρχικά θα ήθελα να σας ευχαριστήσω όλους για τα σχόλια και τις προτάσεις σας. Έχουμε ακόμα αρκετή απόσταση να καλύψουμε μαζί και μας περιμένει σκληρή διαπραγμάτευση όταν το Συμβούλιο παρουσιάσει την κοινή θέση του.
<P>
Τις τελευταίες εβδομάδες κατέστη προφανές ότι το Συμβούλιο αρχίζει να προσεγγίζει τον τρόπο σκέψης μας σε πολλά σημεία, συμπεριλαμβανομένου του πεδίου εφαρμογής της οδηγίας, του θέματος των δικτύων αερολιμένων και της απόρριψη των εξαιρέσεων από τα εθνικά κράτη. Ωστόσο, υπάρχουν και ορισμένα νέα ζητήματα που ούτε καν συζητήθηκαν ακόμα, όπως ο καθορισμός εθνικών ανώτατων ορίων τελών. Πρέπει λοιπόν να προχωρήσουμε σε περαιτέρω εσωτερική συζήτηση όσον αφορά αυτά τα θέματα. Καταρχάς θα είναι σημαντικό να επιτύχουμε όσο τον δυνατόν πιο κοινή συμφωνία επί αυτών των θεμάτων αύριο, προκειμένου να έχουμε ισχυρή διαπραγματευτική εντολή όταν το Συμβούλιο θα παρουσιάσει τη θέση του.
<P>
Κύριε Επίτροπε, σας ευχαριστώ πολύ για τη διεξοδική σας τοποθέτηση. Θα ήθελα απλώς να ολοκληρώσω εξηγώντας γιατί η προχρηματοδότηση των υποδομής είναι τόσο σημαντική γι' αυτό το Σώμα: καταρχάς, είναι δυνατή σύμφωνα με τον ΔΟΠΑ, δεύτερον, δεν θέλουμε φυσικά να δούμε μια ραγδαία κλιμάκωση των τελών όταν θα φτάσει στην αγορά η νέα υποδομή, και τέλος, ασφαλώς, υπάρχει μεγάλη ανάγκη γι' αυτό όχι μόνο στην Ανατολική Ευρώπη, αλλά και σε άλλα νέα κράτη μέλη. Ξέρω όμως ότι αυτό είναι ένα επίμαχο θέμα και θα πρέπει να περιμένουμε για να δούμε τι πρόοδος μπορεί να σημειωθεί εδώ.
<P>
Ευχαριστώ και πάλι και προσβλέπω σε περαιτέρω συζητήσεις μαζί σας και με τους συναδέλφους μου βουλευτές εδώ. Θα ήθελα επίσης να ευχαριστήσω όλους τους σκιώδεις εισηγητές για την άριστη συνεργασία.
<P>
(Χειροκροτήματα)
<SPEAKER ID="166" NAME="Πρόεδρος">
" συζήτηση έληξε.
<P>
" ψηφοφορία θα διεξαχθεί αύριο.
<P>
Γραπτές δηλώσεις (άρθρο 142)
<SPEAKER ID="167" NAME="Marian-Jean Marinescu  " AFFILIATION="PPE-DE">
γραπτώς. - (RO) " πρωτοβουλία για την αποσαφήνιση των ρυθμίσεων που αφορούν τα αερολιμενικά τέλη και την ανάπτυξη διάφανων διαδικασιών, χωρίς διακρίσεις, για τον υπολογισμό αυτών των τελών είναι ευπρόσδεκτη, καθώς αποτρέπει τυχόν κατάχρηση από την πλευρά των αερολιμένων με δεσπόζουσα θέση στην αγορά.
<P>
" διαφάνεια και η αδιάλειπτη ανταλλαγή πληροφοριών μεταξύ των παρόχων υπηρεσιών αερομεταφορών και των πελατών διασφαλίζονται έτσι τόσο για τους μεμονωμένους αερολιμένες όσο και για τα δίκτυα αερολιμένων. Επιπλέον, τα κράτη μέλη μπορούν να εφαρμόσουν τις διατάξεις αυτής της οδηγίας σε άλλους αερολιμένες εντός της επικράτειάς τους, ενθαρρύνοντας έτσι τον ανταγωνισμό και μειώνοντας ανεπιφύλακτα τα αερολιμενικά τέλη προς όφελος των τελικών χρηστών.
<P>
Λόγω της ύπαρξης κοινών προδιαγραφών οι επιβάτες θα έχουν τις ίδιες υπηρεσίες στις ίδιες τιμές, και η σχέση κόστους-αποτελεσματικότητας θα είναι το μόνο κριτήριο που θα χρησιμοποιείται από τους αερολιμένες στη διαχείριση του εξοπλισμού και των υπηρεσιών τους. " κατάλληλη εφαρμογή αυτών των διαδικασιών θα διασφαλιστεί από τη συγκρότηση μιας ανεξάρτητης εθνικής ρυθμιστικής αρχής σε κάθε κράτος μέλος.
<P>
Πιστεύω ακράδαντα ότι από αυτήν τη ρύθμιση θα ωφεληθούν κατά κύριο λόγο οι ευρωπαίοι πολίτες. Άλλα οφέλη θα είναι οι περαιτέρω επενδύσεις στον τομέα των αερομεταφορών, η βελτιωμένη ασφάλεια των επιβατών, η ασφάλεια και η εμπιστοσύνη που, με τη σειρά τους, θα οδηγήσουν σε μια σημαντική μακροπρόθεσμη συμβολή προς την ανάπτυξη των αερομεταφορών στην Ευρωπαϊκή Ένωση.
