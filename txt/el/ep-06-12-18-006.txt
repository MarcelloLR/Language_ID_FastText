<CHAPTER ID="006">
Συνεδρίαση του Ευρωπαϊκού Συμβουλίου της 14ης και 15ης Δεκεμβρίου 2006 - Εξάμηνο δραστηριοτήτων της Φιλανδικής Προεδρίας
<SPEAKER ID="019" NAME="Πρόεδρος">
" ημερήσια διάταξη προβλέπει την κοινή συζήτηση σχετικά με την έκθεση του Ευρωπαϊκού Συμβουλίου και τη δήλωση της Επιτροπής σχετικά με τη συνεδρίαση του Ευρωπαϊκού Συμβουλίου της 14ης και 15ης Δεκεμβρίου 2006 και τη δήλωση του Προεδρεύοντος του Συμβουλίου σχετικά με τις δραστηριότητες της φινλανδικής Προεδρίας κατά τη διάρκεια της εξάμηνης θητείας της.
<SPEAKER ID="020" NAME="Matti Vanhanen">
Προεδρεύων του Συμβουλίου. - (FI) Κύριε Πρόεδρε, κυρίες και κύριοι, είναι μεγάλη μου χαρά που βρίσκομαι πάλι εδώ σήμερα για να συζητήσω μαζί σας με την ιδιότητα του Προέδρου του Ευρωπαϊκού Συμβουλίου. Στις 14 και 15 Δεκεμβρίου πραγματοποιήθηκε στις Βρυξέλλες συνάντηση του Ευρωπαϊκού Συμβουλίου υπό τη φινλανδική Προεδρία. Σκοπός της παρουσίας μου εδώ είναι τώρα να σας εκθέσω τα αποτελέσματα αυτής της συνάντησης. Καθώς πλησιάζει η λήξη της εξάμηνης φινλανδικής Προεδρίας του Συμβουλίου, θέλω επίσης να σας πω τι έχουμε κάνει για την Ένωσή μας κατά τη διάρκεια της θητείας μας.
<P>
Την περασμένη Πέμπτη, στο Ευρωπαϊκό Συμβούλιο, εκφράσαμε στον Πρόεδρο του Ευρωπαϊκού Κοινοβουλίου, κ. Josep Borrell, τις ειλικρινείς μας ευχαριστίες, τώρα που η θητεία του πλησιάζει τη λήξη της. Θέλω να τον ευχαριστήσω για μία ακόμη φορά ενώπιόν σας για τις συνεπείς προσπάθειες που έχει καταβάλει για το καλό της Ευρώπης. Κύριε Πρόεδρε, ήταν μεγάλη μας χαρά που μπορέσαμε να συνεργαστούμε μαζί σας. Έχουμε επιτύχει πολλά θετικά αποτελέσματα, για τα οποία σας ευχαριστώ ειλικρινώς. Εκτιμούμε ιδιαίτερα το έργο σας.
<P>
(Χειροκροτήματα)
<P>
Σε αυτό το σημείο, θέλω επίσης να ευχαριστήσω το Ευρωπαϊκό Κοινοβούλιο για τη στήριξή του και για τις συντονισμένες του προσπάθειες. Μαζί, πετύχαμε πολύ σημαντικά αποτελέσματα. " κοινοτική νομοθεσία για τα χημικά, ο κανονισμός REACH, μπόρεσε επιτέλους να εγκριθεί. Αυτή η νομοθεσία αναμενόταν εξίσου από τους καταναλωτές και από τη βιομηχανία. Εγκρίναμε επίσης την οδηγία για τις υπηρεσίες, δημιουργώντας έτσι τη μεγαλύτερη αγορά υπηρεσιών του κόσμου. Εν τω μεταξύ, το έβδομο πρόγραμμα πλαίσιο έρευνας θα δημιουργήσει τις βάσεις για την ευρωπαϊκή ανταγωνιστικότητα.
<P>
Κατά την έναρξη της φινλανδικής Προεδρίας, δήλωσα ότι το Ευρωπαϊκό Κοινοβούλιο καθίσταται πραγματικά ο χώρος στον οποίο βρίσκονται ευρωπαϊκές λύσεις σε ακανθώδη, σύνθετα προβλήματα. Αυτή εξακολουθεί να είναι η σταθερή μου πεποίθηση, και θέλω σήμερα να ευχαριστήσω ειλικρινώς το Κοινοβούλιο για τη θαυμάσια συνεργασία του και να εκφράσω την εκτίμησή μου για το έργο του. Σε μια Ευρώπη η οποία καθίσταται όλο και πιο πολιτική, η σημασία του Κοινοβουλίου γίνεται εμφανέστερη από κάθε άλλη φορά.
<P>
Τα κεντρικά θέματα του Ευρωπαϊκού Συμβουλίου του Δεκεμβρίου ήταν η πολιτική διεύρυνσης της ΕΕ, η δικαιοσύνη και οι εσωτερικές υποθέσεις, καθώς και η συγκεκριμενοποίηση των αποτελεσμάτων της άτυπης διάσκεψης κορυφής του Lahti. Δεδομένου ότι τα συμπεράσματα του Ευρωπαϊκού Συμβουλίου βρίσκονται στη διάθεσή σας, δεν θα τα αναλύσω λεπτομερώς. Θέλω απλώς να επιστήσω την προσοχή σας σε ορισμένες από τις πιο κρίσιμες αποφάσεις πολιτικής.
<P>
Το Ευρωπαϊκό Συμβούλιο πραγματοποίησε εμπεριστατωμένη και ευρεία συζήτηση της πολιτικής της ΕΕ για τη διεύρυνση, σύμφωνα με την εντολή που έδωσε το Ευρωπαϊκό Συμβούλιο του Ιουνίου. Θέλω εν προκειμένω να επαναλάβω μια βασική παράμετρο: η πολιτική διεύρυνσης της Ένωσης υπήρξε εξαιρετικά επιτυχημένη. " Ένωση κατάφερε να ενοποιήσει την Ευρώπη και να υπερβεί τον διχασμό του Ψυχρού Πολέμου. Σήμερα, η ΕΕ είναι μια υπερήφανη και στενή ένωση 25 κρατών μελών - 27 από τις αρχές του προσεχούς έτους. Με ιδιαίτερη ευχαρίστηση καλωσορίζουμε τη Βουλγαρία και τη Ρουμανία ως μέλη της ευρωπαϊκής μας οικογένειας.
<P>
" προσχώρηση της Τουρκίας δεν περιλαμβανόταν στην ημερήσια διάταξη του Ευρωπαϊκού Συμβουλίου. Οι αποφάσεις σχετικά με τη διαδικασία προσχώρησής της ελήφθησαν στο Συμβούλιο Γενικών Υποθέσεων και Εξωτερικών Σχέσεων το οποίο προηγήθηκε της συνεδρίασης του Ευρωπαϊκού Συμβουλίου. " ΕΕ είναι, λοιπόν, ικανή να λαμβάνει αποφάσεις. Κατά τη διάρκεια της Προεδρίας της, η Φινλανδία εργάστηκε σκληρά για την εξεύρεση μιας λύσης η οποία θα οδηγούσε στην εφαρμογή του πρωτοκόλλου της Συμφωνίας της Άγκυρας και στο απευθείας εμπόριο με τη Βόρεια Κύπρο. Δεν επιτύχαμε αυτόν τον στόχο, οπότε οφείλαμε να αποφασίσουμε τη λήψη μέτρων σχετικά με την Τουρκία. " κατάσταση ήταν σαφής: η Τουρκία δεν είχε τηρήσει τις δεσμεύσεις της και αυτό έχει συνέπειες. Θέλω, ωστόσο, να τονίσω ότι η Τουρκία είναι μια χώρα, το μέλλον της οποίας βρίσκεται εντός της Ευρωπαϊκής Ένωσης. " διαδικασία προσχώρησης της Τουρκίας δεν σταμάτησε κατά τη φινλανδική Προεδρία, ούτε εξετράπη της πορείας της, για να μην αναφέρω καν τη σύγκρουση που πολλοί είχαν προβλέψει. " διαδικασία μπορεί να έχει επιβραδυνθεί για λίγο, όμως ο τελικός προορισμός παραμένει αμετάβλητος.
<P>
Το αποτέλεσμα του Ευρωπαϊκού Συμβουλίου είναι ότι η Ένωση παραμένει ανοικτή στην ένταξη νέων μελών. " διεύρυνση θα συνεχιστεί και όσες χώρες υποβάλλουν αίτηση ένταξης και πληρούν τις αναγκαίες προϋποθέσεις που έχει ορίσει η Ένωση θα μπορούν να ενταχθούν. Αυτή η ανοικτή στάση όσον αφορά τη συμμετοχή στην ΕΕ είναι επιβεβλημένη προς όφελος της σταθερότητας στην Ευρώπη· ενθαρρύνει τις μεταρρυθμίσεις σε γειτονικές χώρες στο πλαίσιο της ευρωπαϊκής τους πορείας. Δεν πρέπει λοιπόν να τους στερήσουμε αυτό το κίνητρο. Ένας από τους στόχους που είχε θέσει η φινλανδική Προεδρία ήταν να διατηρηθεί ανοικτή η πολιτική διεύρυνσης της ΕΕ και να μην κλείσει η πόρτα σε αξιόλογες υποψηφιότητες. Επιτύχαμε τον στόχο μας. Το μέλλον που προδιαγράφεται είναι μία όλο και πιο ισχυρή και ανοικτή Ένωση.
<P>
Βάσει των συζητήσεων, μπορούμε να υπογραμμίσουμε ότι οι ενταξιακές προοπτικές των Δυτικών Βαλκανίων είναι ρεαλιστικές. Το μέλλον της περιοχής βρίσκεται σαφώς εντός της ΕΕ. Αυτό έχει αποφασιστική σημασία για εμάς.
<P>
Συγχρόνως, είναι προφανές ότι η πολιτική διεύρυνσης της Ένωσης πρέπει να γίνει σεβαστή. Το αντιστάθμισμα μιας πολιτικής ανοικτών θυρών είναι η αυστηρή εφαρμογή των προϋποθέσεων. Δεν υπάρχουν εύκολες λύσεις για την ένταξη στην ΕΕ. " ένταξη είναι δυνατή μόνον όταν έχουν εκπληρωθεί τα κριτήρια ένταξης.
<P>
Ήταν πολύ σημαντικό το γεγονός ότι δεν έγινε λόγος για περιορισμό της διεύρυνσης της Ένωσης, καθόσον αυτό είναι εκτός συζήτησης. Δεν μπορούμε να υψώσουμε τεχνητούς φραγμούς στην Ένωση. Τα πραγματικά μας όρια δεν βρίσκονται στον χάρτη αλλά στις αξίες μας. " οικοδόμηση της Ευρώπης είναι μια εξελισσόμενη διαδικασία ενόσω εξακολουθούν να υπάρχουν δημοκρατικές μαύρες τρύπες όπως η Λευκορωσία τόσο κοντά μας, η οποία αποτελεί στίγμα στο ευρωπαϊκό τοπίο. Δεν χρειαζόμαστε πια τέτοιες καταστάσεις στην Ευρώπη.
<P>
(Χειροκροτήματα)
<P>
Στο Ευρωπαϊκό Συμβούλιο, εξέθεσα τις εκτιμήσεις μου σχετικά με την κατάσταση όσον αφορά τη Συνταγματική Συνθήκη. Κατά τη διάρκεια της Προεδρίας μας, διεξήγαμε συστηματικές συζητήσεις με όλα τα κράτη μέλη σχετικά με τη Συνταγματική Συνθήκη. Δεν θα υπεισέλθω στις λεπτομέρειες που αφορούν τις θέσεις επιμέρους κρατών μελών, καθώς δεσμευόμαστε λόγω του εμπιστευτικού χαρακτήρα των συνομιλιών, αλλά θέλω να σας παρουσιάσω τη γενική εικόνα που σχημάτισε η Προεδρία όσον αφορά την κατάσταση κατά τις εν λόγω διαβουλεύσεις.
<P>
Το πρώτο στοιχείο που πρέπει να αναφερθεί είναι η αλλαγή κλίματος που παρατηρήθηκε κατά την Προεδρία μας. Κατά την έναρξη της θητείας μας, επικρατούσε ακόμα κατάσταση ελαφράς σύγχυσης. Κανείς δεν επιθυμούσε πραγματικά να εξετάσει με ενεργό τρόπο το Σύνταγμα. Τώρα τα κράτη μέλη έχουν αρχίσει να σκέπτονται σοβαρά για το μέλλον και πολλοί θεωρούν ότι η Συνταγματική Συνθήκη ήταν στην πραγματικότητα ένα καλά μελετημένο και επιτυχημένο κείμενο. Εξακολουθούμε, ωστόσο, να βρισκόμαστε ενώπιον διλήμματος: η Συνθήκη δεν μπορεί να τεθεί προς έγκριση στα κράτη μέλη τα οποία την απέρριψαν στην ίδια ακριβώς μορφή, παρά το γεγονός ότι δεν παύει να είναι πολύ ισορροπημένη. " ανατροπή της ισορροπίας θα δημιουργούσε περισσότερα προβλήματα από όσα θα έλυνε. Για τον λόγο αυτό, επικρατεί γενική συναίνεση ως προς το ότι δεν είναι εφικτή η επανέναρξη διαπραγματεύσεων σαν να μην είχε υπάρξει καν Συνθήκη.
<P>
Ιδίως οι θεσμικές διατάξεις της Συνταγματικής Συνθήκης είναι αποτέλεσμα μακρών διαπραγματεύσεων και διαβουλεύσεων. Είναι δύσκολο να ξεκινήσουμε εκ νέου τις συζητήσεις χωρίς να δημιουργηθούν νέα προβλήματα. Συγχρόνως, θέλω να επισημάνω ότι, κατά την προσωπική μου γνώμη, ο διαχωρισμός του κειμένου της Συνθήκης στις επιμέρους συνιστώσες του δεν θα ήταν παρά μια εύκολη λύση, στην καλύτερη περίπτωση. Για παράδειγμα, δεν μπορούμε να διαχωρίσουμε το Μέρος I από το Μέρος III: οι αρμοδιότητες της Ένωσης και των κρατών μελών πρέπει να ορίζονται με σαφήνεια. Στο Μέρος II της Συνταγματικής Συνθήκης, από την άλλη πλευρά, ορίζονται οι θεμελιώδεις αξίες στις οποίες στηρίζεται η Ένωση. Δεν αντιλαμβάνομαι γιατί πρέπει να αγνοηθούν.
<P>
Προς το παρόν, 16 κράτη μέλη έχουν επικυρώσει τη Συνθήκη, ενώ στις αρχές του προσεχούς έτους θα την έχουν επικυρώσει 18 κράτη μέλη. Ωστόσο, το θέμα αυτό δεν μπορεί να διευθετηθεί μέσω της αριθμητικής ισχύος. " Συνταγματική Συνθήκη δεν πρόκειται να τεθεί σε εφαρμογή εάν δεν εγκριθεί από το σύνολο των 27 κρατών μελών. Είναι πολύ εύλογο να προσπαθήσουμε να βρούμε μια λύση πριν από το 2009, οπότε θα πραγματοποιηθούν οι επόμενες εκλογές για το Ευρωπαϊκό Κοινοβούλιο και θα διοριστεί νέα Επιτροπή.
<P>
Είναι, όμως, γεγονός ότι η Συνταγματική Συνθήκη παραμένει σε εκκρεμότητα, και σύντομα θα παραδώσουμε τη σκυτάλη στη Γερμανία. Προσβλέπουμε στη γερμανική Προεδρία για την προώθηση αυτού του δύσκολου θέματος. Συγχρόνως, όμως, είναι σημαντικό να χρησιμοποιήσουμε κάθε δυνατό πρακτικό μέσο για να προωθήσουμε την ευρωπαϊκή συνεργασία. Ένα τέτοιο παράδειγμα είναι η δικαιοσύνη και οι εσωτερικές υποθέσεις. Οι πολίτες μας προσδοκούν συγκεκριμένες ενέργειες για τη βελτίωση της ασφάλειας και της δικαιοσύνης.
<P>
Παρόλα αυτά, στον τομέα της δικαιοσύνης και των εσωτερικών υποθέσεων αντιμετωπίζουμε ένα σοβαρό πρόβλημα. " αρχή της ομοφωνίας στα θέματα της αστυνόμευσης και του ποινικού δικαίου δεν επιτρέπει ουσιαστική πρόοδο ως προς τη συνεργασία: συνεργασία η οποία είναι σημαντική για τους πολίτες μας. Έχουν δικαίωμα να απαιτούν αποτελεσματικότερη συνεργασία για τη βελτίωση της ασφάλειας και την καταπολέμηση του εγκλήματος. Επί του παρόντος, όμως, οι αποφάσεις όσον αφορά τη συνεργασία είναι είτε ανίσχυρες είτε δεν μπορούν να ληφθούν καθόλου, όπως διαπιστώσαμε πολύ πρόσφατα στο θέμα της μεταφοράς κρατουμένων. " αρχή της ομοφωνίας αποτελεί φραγμό για την επίτευξη πραγματικής προόδου στον τομέα της δικαιοσύνης και των εσωτερικών υποθέσεων.
<P>
Διαθέτουμε μια διαδικασία η οποία μπορεί να βελτιώσει τη λήψη αποφάσεων σε θέματα δικαιοσύνης και εσωτερικών υποθέσεων, τη ρήτρα γέφυρας που προβλέπεται στο άρθρο 42 της Συνθήκης για την Ευρωπαϊκή Ένωση, η οποία μας επιτρέπει να αποφασίσουμε ομοφώνως ότι θα εφαρμόσουμε τη διαδικασία της ψηφοφορίας με ειδική πλειοψηφία. " φινλανδική Προεδρία ήταν πολύ πρόθυμη να εξετάσει αυτήν τη δυνατότητα, αλλά στη συνεδρίαση των υπουργών Δικαιοσύνης και Εσωτερικών Υποθέσεων τον Σεπτέμβριο στο Τάμπερε κατέστη εμφανές ότι ορισμένα κράτη μέλη αντιτάσσονται σε αυτό το ενδεχόμενο. Συνεπώς, έχουμε στερηθεί αυτήν την επιλογή.
<P>
Γι' αυτό χαιρετίζω το γεγονός ότι, παρά ταύτα, το Ευρωπαϊκό Συμβούλιο έστειλε το κατηγορηματικό μήνυμα ότι η ενίσχυση της αποτελεσματικότητας της διαδικασίας λήψης αποφάσεων στον τομέα της δικαιοσύνης και των εσωτερικών υποθέσεων είναι αναγκαία, σε συνδυασμό με τις αρχές που ορίζονται στη Συνταγματική Συνθήκη, και αυτό σημαίνει στροφή προς την υιοθέτηση του συστήματος της ειδικής πλειοψηφίας. Πρόκειται για σημαντική πρόοδο, η οποία μας ικανοποιεί. Επιπλέον, οι μελλοντικές Προεδρίες πρέπει να τηρήσουν αυτήν την απόφαση.
<P>
Σε αυτό το πλαίσιο, θα έλεγα ότι, αν μπορούσα να αλλάξω ένα πράγμα στην Ένωση, έχοντας υπόψη τις εμπειρίες που αποκόμισα από την Προεδρία της ΕΕ, αυτό θα ήταν να αυξήσω σημαντικά τον αριθμό των αποφάσεων που λαμβάνονται με ειδική πλειοψηφία. Είναι αναμφίβολα ο πιο αποτελεσματικός, ο πιο δίκαιος και οπωσδήποτε ο καλύτερος τρόπος λήψης σωστών αποφάσεων. " αρχή της ομοφωνίας δεν εξυπηρετεί τα κοινά συμφέροντα της Ευρώπης παρά στα πιο κρίσιμα ζητήματα.
<P>
Το Ευρωπαϊκό Συμβούλιο συζήτησε εις βάθος τη μεταναστευτική πολιτική της Ένωσης. Προσεγγίζουμε όλοι σε πνεύμα αλληλεγγύης τα προβλήματα που αντιμετώπισαν εφέτος το καλοκαίρι τα μεσογειακά κράτη μέλη μας. " φινλανδική Προεδρία ασχολήθηκε δραστήρια με τις προκλήσεις της παράνομης μετανάστευσης και το θέμα συζητήθηκε κατά την άτυπη σύνοδο του Lahti. Αυτήν τη φορά, στο Ευρωπαϊκό Συμβούλιο του Δεκεμβρίου, συμφωνήσαμε μια κοινή προσέγγιση έναντι τόσο της νόμιμης όσο και της παράνομης μετανάστευσης και αναγνωρίσαμε την πολυπλοκότητα του θέματος. " μετανάστευση δεν είναι αποκλειστικά και μόνο ζήτημα βελτίωσης των συνοριακών ελέγχων. Εξίσου κρίσιμη σημασία έχουν οι εξελίξεις στις χώρες προέλευσης, οι πτυχές της διέλευσης και η άσκηση μιας πολιτικής ελεγχόμενης μετανάστευσης, την οποία η ΕΕ έχει απόλυτη ανάγκη λόγω της γήρανσης του πληθυσμού της. " Ευρώπη δεν είναι κανένα απομονωμένο νησί.
<P>
Το Ευρωπαϊκό Συμβούλιο ενέκρινε επίσης τα σημαντικά αποτελέσματα της άτυπης συνόδου του Lahti. Όλοι συμφωνούμε ότι η Ευρώπη χρειάζεται μια πιο εστιασμένη πολιτική καινοτομίας. Δεν μπορούμε να διατηρήσουμε τα σημερινά επίπεδα ευημερίας αν δεν είμαστε πραγματικά ανταγωνιστικοί στο μέλλον και αν δεν καλλιεργήσουμε τις δυνατότητές μας στον τομέα των δεξιοτήτων. Μια σημαντική πτυχή της φινλανδικής Προεδρίας υπήρξε το γεγονός ότι η καινοτομία τέθηκε στο επίκεντρο της πολιτικής ανταγωνισμού. " προαγωγή της καινοτομίας πρέπει να αποτελεί αναπόσπαστο τμήμα της στρατηγικής της ΕΕ για τον ανταγωνισμό. Τώρα που έχει προετοιμαστεί το έδαφος, προσδοκούμε από το εαρινό Ευρωπαϊκό Συμβούλιο να καταρτίσει μελλοντοστραφείς κατευθυντήριες γραμμές για την πολιτική καινοτομίας.
<P>
Κάτι άλλο επίσης σημαντικό για τη βιώσιμη οικονομική ανάπτυξη της Ένωσης και για την ανταγωνιστικότητά μας είναι το πώς ακριβώς θα συμφωνήσουμε κοινούς στόχους στον τομέα της ενεργειακής πολιτικής και θα αναπτύξουμε ευρέος φάσματος διεθνή συνεργασία για τη διαχείριση της αλλαγής του κλίματος. Αυτά τα θέματα προσέλκυσαν όλο και περισσότερο την προσοχή κατά τη διάρκεια της φινλανδικής Προεδρίας. Συγχρόνως, συγκαταλέγονταν μεταξύ των σημαντικότερων τομέων συνεργασίας που συζητήθηκαν εφέτος το φθινόπωρο με τους εταίρους μας στη Ρωσία, τις "νωμένες Πολιτείες και την Ασία.
<P>
Τα συμπεράσματα του Ευρωπαϊκού Συμβουλίου για θέματα ενέργειας και κλίματος καταδεικνύουν ότι σημειώνεται πρόοδος με μεγαλύτερη συνέπεια, καθώς προετοιμάζουν την Ένωση ενόψει της εαρινής διάσκεψης κορυφής υπό τη γερμανική Προεδρία, στην οποία τα θέματα αυτά θα είναι στις κορυφαίες θέσεις της ημερήσιας διάταξης.
<P>
Την Παρασκευή, δέχθηκα ορισμένες ευθείες συστάσεις από τον Τύπο. Θεωρήθηκε ότι αυτό το Ευρωπαϊκό Συμβούλιο ήταν πληκτικό, ότι οι αποφάσεις δεν ήταν αρκετά δραματικές και ότι δεν υπήρξαν λύσεις της τελευταίας στιγμής στις οποίες να καταλήξαμε τα άγρια μεσάνυχτα. Αν είναι πληκτικό να λαμβάνονται αποφάσεις κατά τρόπο τακτικό και βάσει προγράμματος, τότε ναι, οφείλω να παραδεχτώ ότι είμαι πληκτικός και υπερήφανος γι' αυτό. " Ευρώπη χρειάζεται απτά αποτελέσματα, όχι τεχνητά πολιτικά δράματα.
<P>
(Χειροκροτήματα)
<P>
Είμαι πεπεισμένος ότι μια Ευρώπη αποτελεσμάτων, όπως τόσο συχνά υπογραμμίζει ο Πρόεδρος της Επιτροπής κ. Barroso, είναι ο καλύτερος τρόπος προώθησης της Ένωσης. Χρειαζόμαστε πρακτικές λύσεις οι οποίες θα ωφελούν τους πολίτες μας. Μόνον έτσι μπορούμε να δημιουργήσουμε τη νομιμοποιημένη διάρθρωση στην οποία θα μπορούν να στηριχθούν καίριες λύσεις όπως η Συνταγματική Συνθήκη.
<P>
Κύριε Πρόεδρε, η φινλανδική Προεδρία έχει ακόμη στη διάθεσή της 13 ημέρες. Θα πράξουμε το καθήκον μας μέχρι την τελευταία στιγμή. Ένας σημαντικός στόχος της θητείας μας ήταν η ενίσχυση της ενότητας της Ένωσης. Δεν θα μπορέσουμε να διαδραματίσουμε επάξια τον ρόλο μας στις διεθνείς υποθέσεις εάν δεν είμαστε πιο ενωμένοι στις εξωτερικές μας σχέσεις.
<P>
Τις πρώτες ημέρες της φινλανδικής Προεδρίας βρεθήκαμε αντιμέτωποι με μια σοβαρή κρίση στη Μέση Ανατολή, η οποία οδήγησε σε σοβαρή κατάσταση πολεμικής σύρραξης στον Λίβανο. Είμαι υπερήφανος που μπορώ να πω ότι η ΕΕ τήρησε δυναμική και ενιαία στάση στο θέμα του Λιβάνου, ενήργησε αποφασιστικά για την εφαρμογή των ψηφισμάτων του Συμβουλίου Ασφαλείας του Ο"Ε και, πράγμα που είναι και το πιο κρίσιμο, μπόρεσε να κινητοποιήσει στρατεύματα τα οποία είχαν αποφασιστική σημασία για την επιτυχία μιας αρκετά ισχυρής επιχείρησης των "νωμένων Εθνών στον Λίβανο. Το καλοκαίρι στον Λίβανο ήταν μια δύσκολη περίοδος, αλλά η Ένωση ξεπέρασε με αξιέπαινο τρόπο την κρίση. Θέλω δε να εκφράσω για μία ακόμη φορά τις ευχαριστίες μου σε όλα τα κράτη μέλη για τη στήριξη που προσέφεραν στην προσπάθεια της Προεδρίας για την επίλυση αυτού του θέματος.
<P>
Χρειαζόμαστε οπωσδήποτε μια Ένωση η οποία θα είναι ενωμένη και αποφασιστική στις εξωτερικές της σχέσεις και η οποία θα μπορεί να χρησιμοποιήσει τα διάφορα μέσα που έχει στη διάθεσή της στην προσπάθεια δημιουργίας ενός καλύτερου κόσμου. Μετά τη διεύρυνση, η Ένωση βρέθηκε στην πρώτη θέση παγκοσμίως σε μια σειρά από τομείς, και αυτό οφείλουμε να το εκμεταλλευτούμε πλήρως. Κατά τη διάρκεια της Προεδρίας μας, καταβάλαμε επίσης μεγάλες προσπάθειες με σκοπό τη βελτίωση της συνεκτικότητας της αναπτυξιακής πολιτικής, για παράδειγμα, η οποία αποτελεί μείζονος σημασίας θέμα για έναν σημαντικό διεθνή παράγοντα όπως η ΕΕ.
<P>
Μία από τις προτεραιότητες που θέσαμε ήταν η ενοποίηση της πολιτικής της ΕΕ έναντι της Ρωσίας. Και σε αυτόν τον τομέα, η πρακτική σημασία μιας ενιαίας πολιτικής είναι σε μεγάλο βαθμό προφανής. Κατά την άτυπη σύνοδο κορυφής του Lahti, διεξήγαμε μια χρήσιμη συζήτηση με τον ρώσο πρόεδρο, κ. Πούτιν, και η ΕΕ μπόρεσε να μιλήσει με μία φωνή στη Ρωσία. " Ρωσία αποτελεί αναμφίβολα σημαντικό εταίρο της ΕΕ. Αρκεί να ρίξει κανείς μια ματιά σε έναν χάρτη για να το διαπιστώσει. " Ρωσία είναι σημαντική για την ΕΕ, ενώ μας συνδέουν επίσης πολλά στοιχεία, όμως πρέπει να παραδεχτούμε ότι πολλές εξελίξεις στη Ρωσία μάς προκαλούν ανησυχία. Δεν είμαι πεπεισμένος ότι η Ρωσία κινείται προς τη σωστή κατεύθυνση. Αναμένουμε μεγαλύτερη προσήλωση στη δημοκρατία, το κράτος δικαίου και την οικονομία της αγοράς. Δεν επιθυμούμε να κινηθεί η Ρωσία προς την κατεύθυνση του ολοκληρωτισμού. Έχουμε κάθε δικαίωμα να ανησυχούμε για τις εξελίξεις στη Ρωσία.
<P>
" Ρωσία αποτελεί λυδία λίθο για την ενότητα της ΕΕ. " Φινλανδία επιθυμούσε να επιτευχθεί συμφωνία ως προς την έναρξη διαπραγματεύσεων με σκοπό τη σύναψη μιας νέας και συνολικής συμφωνίας με τη Ρωσία. Για λόγους οι οποίοι είναι γνωστοί σε όλους, αυτή η συμφωνία δεν έχει μέχρι στιγμής καταστεί δυνατή. Φρονώ ότι η νέα συμφωνία απεικονίζει θαυμάσια το πρόβλημα που αντιμετωπίζουμε. Χρειαζόμαστε μια ισχυρή κοινή συμφωνία η οποία θα περιλαμβάνει τα βασικά στοιχεία τής μεταξύ μας συνεργασίας, τις αξίες, και η οποία θα αποτελέσει διαρκή βάση συνεργασίας στους τομείς του εμπορίου και της ενέργειας. Αν δεν καταστεί εφικτή η σύναψη κοινής συμφωνίας, μια ανεπιθύμητη και κοντόφθαλμη λύση είναι η δημιουργία ενός δικτύου διμερών συμφωνιών οι οποίες θα επιτρέπουν στη Ρωσία να αντιμετωπίζει με διαφορετικό τρόπο τα επιμέρους κράτη μέλη. Ορισμένα θα επιτύχουν ευνοϊκές συμφωνίες, ορισμένα θα καταλήξουν σε κακές συμφωνίες, ενώ για ορισμένα άλλα κράτη μέλη δεν θα υπάρξει κανενός είδους συμφωνία. Εντούτοις, είναι προφανές ότι μια ενωμένη ΕΕ είναι τόσο σημαντικός εταίρος για τη Ρωσία ώστε μπορεί, ως ενιαία οντότητα, να διαπραγματευτεί μια αξιοπρεπή συμφωνία. Πόσο ενωμένη είναι η Ευρώπη αν διαγωνιζόμαστε για το ποιος θα επιτύχει τους ευνοϊκότερους όρους; Δεν είναι αυτό το νόημα της ευρωπαϊκής αλληλεγγύης.
<P>
Οι προεδρίες ξεκινούν με μεγαλόπνοους στόχους, αλλά η ζωή μάς προσγειώνει όλους. Επιτύχαμε πολλά, όμως πολλά κρίσιμα ζητήματα έχουν μείνει ανεπίλυτα. " Φινλανδία εργάστηκε σκληρά για μια συμφωνία τροποποίησης της οδηγίας για τον χρόνο εργασίας και θεωρώ ότι πλησιάσαμε πολύ τον στόχο μας. Αυτό, όμως, δεν ήταν αρκετό. Το πρόβλημα, βεβαίως, δεν έχει εκλείψει, και εύχομαι κάθε επιτυχία στις προσπάθειες των επόμενων προεδριών για την εξεύρεση λύσης σε αυτό το ευρωπαϊκό ζήτημα.
<P>
Αισθάνομαι θλίψη, διότι αυτή είναι η τελευταία φορά που εκπροσωπώ τη φινλανδική Προεδρία ενώπιον της Ολομέλειας του Ευρωπαϊκού Κοινοβουλίου. Θα μου μείνουν πλέον κάποιες θαυμάσιες αναμνήσεις από την καλή συνεργασία με το Κοινοβούλιο, και θέλω να σας ευχαριστήσω όλες και όλους για τη στήριξη που προσφέρατε στις προσπάθειες της Φινλανδίας.
<P>
Φρονώ ότι η Ευρώπη έχει ένα κοινό μέλλον: μια πιο ενωμένη Ευρώπη στην οποία τα σύνορα θα εξαφανιστούν. Αισθάνομαι ιδιαίτερη ικανοποίηση από την επιτυχία που σημειώσαμε ως προς τη διεύρυνση της ζώνης Σένγκεν. Αυτό ήταν ένα παράδειγμα της προόδου που αναμένουν οι πολίτες της Ευρώπης από εμάς τους πολιτικούς.
<P>
Και πάλι, ευχαριστώ ειλικρινώς το Ευρωπαϊκό Κοινοβούλιο για τη θαυμάσια συνεργασία του.
<P>
(Χειροκροτήματα)
<SPEAKER ID="021" NAME="Πρόεδρος">
Σας ευχαριστώ πολύ, κύριε Vanhanen. Θα ήθελα επίσης να σας ευχαριστήσω εξ ονόματος του Ευρωπαϊκού Κοινοβουλίου για την εξαιρετική συνεργασία σας και τη συνεχή παρουσία σας, καθώς και των υπουργών σας, ιδιαίτερα της υπουργού σας Ευρωπαϊκών Υποθέσεων, κ. Lehtomäki. " προσοχή που δώσατε στο Ευρωπαϊκό Κοινοβούλιο απέφερε απτά και συγκεκριμένα νομοθετικά αποτελέσματα που θα τα θυμόμαστε, όπως οι πράξεις που μόλις υπογράψαμε και η οδηγία για τις υπηρεσίες. Σας ευχαριστούμε όλους.
<SPEAKER ID="022" NAME="José Manuel Barroso">
Πρόεδρος της Επιτροπής. - (EN) Κύριε Πρόεδρε, το Ευρωπαϊκό Συμβούλιο της περασμένης εβδομάδας ήταν σημαντικό, διότι απέδειξε ότι η Ευρώπη κινείται αποφασιστικά για την επίτευξη αποτελεσμάτων. Αποτέλεσε εκδήλωση μιας Ευρώπης συναίνεσης και προόδου, που είναι η Ευρώπη του μέλλοντος την οποία οφείλουμε να οικοδομήσουμε.
<P>
Συμφωνώ πλήρως με την εμπεριστατωμένη ανάλυση των αποτελεσμάτων της διάσκεψης κορυφής που σας παρουσίασε ο πρωθυπουργός κ. Vanhanen. Τα θέματα που συζητήθηκαν -διεύρυνση, μετανάστευση, καινοτομία, αλλαγή του κλίματος- έχουν όλα μακροπρόθεσμες συνέπειες και απαιτούν αποφασιστική, φιλόδοξη και επίμονη δράση στο υψηλότερο δυνατό επίπεδο. Δεν είναι εφήμερα θέματα τα οποία προσελκύουν φευγαλέα την προσοχή των μέσων ενημέρωσης και στη συνέχεια λησμονούνται. " ώθηση και η εστίαση που μπορεί να προσφέρει η Ευρωπαϊκή Ένωση έχουν καίρια σημασία για τον επιτυχή χειρισμό τους. Θεωρώ, λοιπόν, ότι ο πρωθυπουργός Vanhanen και η φινλανδική Προεδρία αξίζουν συγχαρητήρια για την προσήλωσή τους στον σαφή προσανατολισμό της Ένωσης σε μια Ευρώπη αποτελεσμάτων η οποία εστιάζεται κυρίως στην υλοποίηση. Θεωρώ ότι αντιπροσωπεύει τη γενική τάση υιοθέτησης μιας συνεπούς προσέγγισης η οποία στηρίζεται στην εφαρμογή φιλόδοξων μεταρρυθμίσεων πολιτικής στην Ευρώπη, μιας προσέγγισης η οποία ταιριάζει περισσότερο στη συναινετική πολιτική ατζέντα που ακολουθούμε σήμερα.
<P>
Μία άλλη προϋπόθεση για την επιτυχή έκβαση αυτού του εγχειρήματος είναι η ανάπτυξη εταιρικής σχέσης. Τα επιτεύγματα του παρελθόντος έτους υπήρξαν ως επί το πλείστον κοινά επιτεύγματα του Συμβουλίου, του Κοινοβουλίου και της Επιτροπής. Θέλω μάλιστα να υπογραμμίσω τη συμβολή του Ευρωπαϊκού Κοινοβουλίου. Στη συνεδρίαση του Ευρωπαϊκού Συμβουλίου εκφράσαμε την ευγνωμοσύνη μας για τον ρόλο του Προέδρου Borrell Fontelles κατά τη διάρκεια της θητείας του, για τον ρόλο του όσον αφορά την προάσπιση του Ευρωπαϊκού Κοινοβουλίου κατά τρόπο υπεύθυνο και εποικοδομητικό, σε πνεύμα υγιούς εταιρικής σχέσης με το Συμβούλιο και την Επιτροπή.
<P>
Φρονώ ότι το περασμένο έτος εισήλθαμε σε μια νέα φάση ως προς τον τρόπο λειτουργίας της Ευρωπαϊκής Ένωσης. Απομακρυνθήκαμε από την ιδέα της αντιμετώπισης της Ένωσης ως παιχνιδιού ισχύος με νικητές και ηττημένους. Κατά τη διάρκεια του περασμένου έτους, κατέστη εμφανές σε μια ολόκληρη σειρά θεμάτων ότι η Ευρωπαϊκή Ένωση δεν λειτουργεί κατ' αυτόν τον τρόπο. Λειτουργεί μέσω της εποικοδομητικής σχέσης αμοιβαιότητας που αναπτύσσεται μεταξύ ενός μοναδικού συνδυασμού οργάνων, η οποία ευελπιστούμε ότι θα αποδειχθεί επωφελής για όλους.
<P>
Αν δείτε τι έχει γίνει στην πράξη σχετικά με την οδηγία για τις υπηρεσίες, τη διεύρυνση, την ενέργεια, τον REACH (μόλις υπογράφηκε ο κανονισμός REACH), το έβδομο πρόγραμμα πλαίσιο έρευνας (το μεγαλύτερο μέχρι στιγμής, καθόσον σημειώθηκε πραγματική αύξηση 40%), το νέο σύστημα Σένγκεν (το οποίο έχει ιδιαίτερη σημασία για τα νέα κράτη μέλη), την παρέμβασή μας στον Λίβανο ή το Κονγκό (όπου η Ευρωπαϊκή Ένωση ήταν μακράν ο μεγαλύτερος συντελεστής στην επιτυχία των δημοκρατικών εκλογών, των πρώτων δημοκρατικών εκλογών σε αυτήν τη σημαντική αφρικανική χώρα), σχετικά με όλα αυτά τα θέματα και πολλά άλλα, τα τρία θεσμικά όργανα επικεντρώθηκαν πολύ περισσότερο στην επίτευξη αποτελεσμάτων προς όφελος των πολιτών της Ευρώπης και, ευελπιστούμε, πολύ λιγότερο σε παιχνίδια εξουσίας στις Βρυξέλλες.
<P>
Φρονώ ότι μπορούμε να αντλήσουμε χρήσιμα διδάγματα από όλα αυτά, ενόψει της εμβάθυνσης της συζήτησης για το μέλλον της Ευρώπης το προσεχές έτος. Σήμερα θέλω να επικεντρώσω την προσοχή μου σε τρεις τομείς που αφορούν το Ευρωπαϊκό Συμβούλιο. Πρώτον, όσον αφορά αυτό που θα αποκαλούσα συναίνεση σχετικά με τη διεύρυνση. " έκθεση της Επιτροπής σχετικά με την ικανότητα απορρόφησης επαινέθηκε και, νομίζω, καταδεικνύει σαφώς ότι η αυστηρότητα και η αμεροληψία αποτελούν αναπόσπαστα στοιχεία της διαδικασίας διεύρυνσης, ότι η Ευρώπη δεν διευρύνεται με αυτόματο τρόπο. Έχουμε αποδεχτεί από κοινού ότι οφείλουμε να συνδυάσουμε το στρατηγικό όραμα της διεύρυνσης -της ανοικτής μας Ευρώπης- με την ικανότητα απορρόφησης της Ευρωπαϊκής Ένωσης.
<P>
Για την Επιτροπή, η διεύρυνση δεν είναι απλώς μια σημαντική πολιτική· αποτελεί επίσης έκφραση ορισμένων κεντρικών αρχών της Ένωσης, όπως ο προσανατολισμός στο μέλλον, το ανοικτό πνεύμα, η τήρηση κανόνων, η δικαιοσύνη και η θεμελίωση των πολιτικών μας στη συναίνεση των πολιτών. " συναίνεση σημαίνει ότι πρέπει να εκπληρώνονται οι αυστηροί όροι, όμως πρέπει να διατηρήσουμε την προοδευτική δυναμική της σχέσης μας με τους εταίρους με τους οποίους διαπραγματευόμαστε επί του παρόντος και να δώσουμε νέα ώθηση στις φιλοδοξίες των Δυτικών Βαλκανίων. Αυτό υπογραμμίστηκε σαφώς στη συνεδρίαση του Ευρωπαϊκού Συμβουλίου.
<P>
Μας υπενθυμίζει επίσης γιατί, με την κατάλληλη προετοιμασία, η διεύρυνση είναι μια πολιτική αμοιβαία επωφελής, η οποία ενισχύει την Ευρώπη, αυξάνει την ευημερία της και την καθιστά πιο επιτυχημένη εσωτερικά και διεθνώς. Χαίρομαι διότι η Ευρωπαϊκή Επιτροπή μπόρεσε να εξασφαλίσει στο Ευρωπαϊκό Συμβούλιο την κατάλληλη προεργασία για την επίτευξη αυτής της συναίνεσης.
<P>
Δεύτερον, στον τομέα της μετανάστευσης το Ευρωπαϊκό Συμβούλιο μετέτρεψε με επιτυχία τους κοινούς προβληματισμούς σε κοινή δράση. Έχουμε λάβει πρακτικά μέτρα τα οποία θα συμβάλουν στην πρόληψη και την αντιμετώπιση κρίσεων όπως αυτή που βιώσαμε αυτό το φθινόπωρο. Ειδικότερα, οι ηγέτες της Ευρωπαϊκής Ένωσης αναγνωρίζουν ότι η διαχείριση του προβλήματος δεν ήταν αρκετή. Πλέον αναγνωρίζουν ότι έπρεπε να αντιμετωπιστεί στην πηγή, δίνοντας εκ νέου έμφαση στην ανάπτυξη. Χαίρομαι ιδιαίτερα, διότι το Συμβούλιο συμφώνησε με τη διεξαγωγή της διάσκεψης κορυφής ΕΕ-Αφρικής το προσεχές έτος, η οποία θα αποτελέσει θαυμάσιο βήμα διαλόγου.
<P>
Δεν πρέπει όμως να χρειαζόμαστε τις προσωπικές τραγωδίες που παρακολουθήσαμε στις οθόνες των τηλεοράσεών μας αυτό το φθινόπωρο, προκειμένου να πραγματοποιήσουμε αλλαγές. Πρέπει να εξοπλιστούμε με τα κατάλληλα μέσα, προκειμένου να σώσουμε ζωές και να καταπολεμήσουμε την τρομοκρατία και την εγκληματικότητα.
<P>
Είναι αλήθεια ότι θα προτιμούσαμε το Ευρωπαϊκό Συμβούλιο να είχε προωθήσει περισσότερο την απλούστευση της διαδικασίας λήψης αποφάσεων στον τομέα της δικαιοσύνης και των εσωτερικών υποθέσεων. Οφείλω να δηλώσω ειλικρινώς ότι θεωρώ λυπηρό το γεγονός ότι ορισμένα κράτη μέλη αντιτίθενται στην πρόταση της φινλανδικής Προεδρίας, την οποία υποστηρίζει η Ευρωπαϊκή Επιτροπή, να χρησιμοποιηθεί η ρήτρα γέφυρας που προβλέπεται από τις ισχύουσες συνθήκες.
<P>
Πρέπει να υπογραμμίσω για μία ακόμη φορά ότι χρειαζόμαστε μια πιο αποτελεσματική διαδικασία λήψης αποφάσεων στον τομέα της δικαιοσύνης και των εσωτερικών υποθέσεων στην Ευρωπαϊκή Ένωση, και όχι μόνον σε αυτόν τον τομέα.
<P>
Τρίτον, όσον αφορά την καινοτομία, χαίρομαι επίσης για τη στήριξη που παρέχουν τα κράτη μέλη στις προτάσεις μας σχετικά με την καινοτομία και το Ευρωπαϊκό Ινστιτούτο Τεχνολογίας. Γνωρίζω ότι το Κοινοβούλιο συμμερίζεται την πεποίθηση ότι η στρατηγική καινοτομίας έχει κεντρική σημασία για την ανταγωνιστικότητα της Ευρώπης και προσβλέπω στη συνεργασία μας επί του θέματος αυτού τους προσεχείς μήνες. Αν ολοκληρώσουμε τη σχετική διαδικασία το προσεχές έτος, το Ευρωπαϊκό Ινστιτούτο Τεχνολογίας θα μπορεί να ξεκινήσει τη λειτουργία του το 2008. Αυτός πρέπει να είναι ο κοινός στόχος μας.
<P>
Το τελευταίο εξάμηνο η Ευρωπαϊκή Ένωση σημείωσε επιτυχία στον τομέα της υλοποίησης, αποδεικνύοντας ότι εφαρμόζει με σοβαρότητα τη διττή στρατηγική μιας Ευρώπης αποτελεσμάτων για την προώθηση της Ευρώπης και ότι τα συγκεκριμένα έργα είναι ένας τρόπος υλοποίησης των προγραμμάτων σε επίπεδο ΕΕ. Έχουμε έτσι μια βάση εκκίνησης για το έργο μας κατά το προσεχές έτος, δεδομένου ότι, μετά τις σχετικές διαπραγματεύσεις, βρίσκεται πλέον σε λειτουργία μεγάλος αριθμός νέων προγραμμάτων, όπως το πρόγραμμα πλαίσιο έρευνας, το οποίο ανέφερα προ ολίγου, το Ταμείο για την Παγκοσμιοποίηση, το οποίο επίσης εγκρίθηκε, καθώς, βεβαίως, και η πολύ σημαντική στρατηγική συνοχής.
<P>
Αν εξετάσετε τρεις κεντρικούς τομείς -την οικονομία, την ενέργεια και το κλίμα, και την εξωτερική πολιτική- θα διαπιστώσετε ότι η Ευρωπαϊκή Ένωση επιτυγχάνει ουσιαστικά αποτελέσματα σε θέματα τα οποία αφορούν άμεσα τους πολίτες.
<P>
Όσον αφορά την οικονομία, για τέσσερα διαδοχικά τρίμηνα εφέτος σημειώθηκε σημαντική αύξηση των θέσεων απασχόλησης. Τα αποτελέσματα της οικονομικής μεταρρύθμισης αρχίζουν να γίνονται αισθητά, όμως δεν πρέπει να μένουμε αδρανείς. Την περασμένη εβδομάδα, η ετήσια έκθεση προόδου για τη στρατηγική της Λισαβόνας κατέδειξε τα οφέλη που μπορούμε να αντλήσουμε από τη συνέχιση της διαδικασίας υλοποίησης των δεσμεύσεων που περιλαμβάνονται στα εθνικά προγράμματα μεταρρυθμίσεων.
<P>
Όσον αφορά την ενέργεια και την αλλαγή του κλίματος, η Επιτροπή βρίσκεται στο στάδιο οριστικοποίησης των προτάσεών της, ενώ το Ευρωπαϊκό Συμβούλιο μάς έχει εκφράσει τις προθέσεις του με σαφή τρόπο. Συνεπώς, η έκθεση την οποία ενέκρινε το Κοινοβούλιο την περασμένη εβδομάδα για πιο καθαρή και πιο οικολογική ενέργεια ήταν εξαιρετικά επίκαιρη: θα μας βοηθήσει να διαμορφώσουμε τις τελικές συστάσεις μας και επιβεβαιώνει την πεποίθησή μας ότι οι πολίτες δεν πρόκειται να ευχαριστήσουν την Ευρωπαϊκή Ένωση αν επιδείξει ατολμία σε αυτό το θέμα. Το μέγεθος της πρόκλησης απαιτεί αξιόπιστη και φιλόδοξη ανταπόκριση.
<P>
Όσον αφορά, τέλος, την εξωτερική πολιτική, αρχίζουν να γίνονται αισθητά τα αποτελέσματα της νέας συνεκτικότητας και αποφασιστικότητας σε αυτόν τον τομέα. Σε διάφορες περιοχές του κόσμου και σε μεγάλο αριθμό θεμάτων -στον Λίβανο, στο Κονγκό, καθώς και όσον αφορά την πρόοδο που σημειώθηκε επιτέλους με τους ρώσους εταίρους μας σχετικά με το θέμα της υπέρπτησης της Σιβηρίας- το τελευταίο εξάμηνο η Ευρωπαϊκή Ένωση χρησιμοποίησε τον ενδεδειγμένο συνδυασμό πολιτικών και οικονομικών μέσων, καθώς και πολιτικών ενίσχυσης. Κατ' αυτόν τον τρόπο, η Ευρώπη συνέβαλε θετικά στην αντιμετώπιση παγκοσμίων ζητημάτων. Παρότι αναγνωρίζουμε ότι πρέπει να γίνουν πολύ περισσότερα, οφείλουμε να παραδεχτούμε ότι έχει επιτευχθεί κάποιος βαθμός προόδου.
<P>
Τον περασμένο Ιούνιο συμφωνήσαμε σχετικά με τη διττή στρατηγική μας για μια Ευρώπη αποτελεσμάτων. Κατά τη συνεδρίαση του Ευρωπαϊκού Συμβουλίου συμφωνήσαμε ότι μια τέτοια πολιτική κινείται προς τη σωστή κατεύθυνση. Αυτή η προσέγγιση αποτελεί πλέον φυσικό τρόπο επίτευξης προόδου για το μέλλον της Ευρώπης και, ευελπιστούμε, για τη διευθέτηση του συνταγματικού ζητήματος.
<P>
Πρέπει να υπενθυμίσουμε για μία ακόμη φορά ότι η Ευρώπη του μέλλοντος δεν μπορεί να χτιστεί με τα εργαλεία του παρελθόντος. Δεν μπορούμε να υλοποιήσουμε όλες μας τις φιλοδοξίες για την Ευρώπη και για την επίτευξη ουσιαστικών αποτελεσμάτων προς όφελος των πολιτών με τα εργαλεία και τα μέσα του παρελθόντος. Χρειαζόμαστε τη δημοκρατία και την αποτελεσματικότητα που προσφέρει η Συνταγματική Συνθήκη. Στη διάσκεψη κορυφής, η καγκελάριος Μέρκελ κατέστησε σαφές ότι η περίοδος γενικής συζήτησης σχετικά με το μέλλον του Συντάγματος έχει λήξει και ότι θα εστιάσει την προσοχή της στη συζήτηση συγκεκριμένων θεμάτων με τα κράτη μέλη, προκειμένου να διαπιστωθεί ποια είναι τα περιθώρια ελιγμών και ποια τα ενδεδειγμένα χρονικά περιθώρια για την επίτευξη προόδου.
<P>
Έχω την εντύπωση ότι έχει διαμορφωθεί η κατάλληλη δυναμική, ενώ ενισχύεται η προθυμία των κρατών μελών να εργαστούν εποικοδομητικά για την εξεύρεση λύσης στο θέμα της θεσμικής μεταρρύθμισης. " έκθεση την οποία παρουσίασε ο πρωθυπουργός Vanhanen στο Ευρωπαϊκό Συμβούλιο θα συμβάλει σημαντικά στην προσπάθεια που πρέπει τώρα να συνεχιστεί υπό τη γερμανική Προεδρία.
<P>
" Ευρωπαϊκή Ένωση είναι τώρα σε θέση να σημειώσει αποφασιστική πρόοδο το 2007. Πρέπει να αποδείξουμε ότι μπορούμε να αρθούμε στο ύψος των περιστάσεων. Προσβλέπω σε στενή συνεργασία με την επικείμενη γερμανική Προεδρία, ενώ θέλω να ευχαριστήσω για μία ακόμη φορά τον φινλανδό πρωθυπουργό κ. Vanhanen και όλα τα μέλη της ομάδας του για την πολύ σοβαρή, αφοσιωμένη και δραστήρια συμβολή τους στην πρόοδο της Ευρώπης.
<P>
(Χειροκροτήματα)
<SPEAKER ID="023" NAME="Hans-Gert Poettering">
εξ ονόματος της Ομάδας PPE-DE. - (DE) Κύριε Πρόεδρε, κύριε Προεδρεύων του Συμβουλίου, κύριε Πρόεδρε της Επιτροπής, κυρίες και κύριοι, θα ήθελα αρχικά να συγχαρώ εξ ονόματος της ομάδας μου τον Πρόεδρο του Συμβουλίου για την Προεδρία του. Δεν ήταν μόνον μία επιτυχημένη Προεδρία, αλλά -και ίσως χρειάζεται μία χώρα σαν τη Φινλανδία για να επιτευχθεί αυτό- η καλή θέληση που έδειξε όσο ήταν επικεφαλής της ΕΕ, μας έκανε πάρα πολύ καλό. Ευχόμαστε να δείξουν την ίδια καλή θέληση όλες οι επόμενες προεδρίες. Θα ήθελα να ευχαριστήσω τον Πρόεδρο του Συμβουλίου για την αφοσίωσή του στο κοινό μας μέλημα, την Ευρώπη.
<P>
Κατά τη διάρκεια της Προεδρίας αυτής σημειώθηκαν διάφορες επιτυχίες. Μόλις προ ολίγου υπογράφηκε ο REACH και εγκρίθηκαν το έβδομο πρόγραμμα πλαίσιο έρευνας και η οδηγία για τις υπηρεσίες, παρόλο που ασφαλώς γνωρίζουμε ότι και οι προηγούμενες προεδρίες και το Κοινοβούλιο εργάστηκαν για την οδηγία για τις υπηρεσίες αλλά και για τον REACH και το έβδομο πρόγραμμα πλαίσιο έρευνας. Το Κοινοβούλιο μπορεί επίσης να αισθάνεται κάποια υπερηφάνεια για την αυξανόμενη επιρροή του στο πλαίσιο του ρόλου του στη νομοθετική διαδικασία, όπως μόλις προ ολίγου υπογράμμισε και πάλι ο Πρόεδρος της Επιτροπής.
<P>
Ο Προεδρεύων του Συμβουλίου περιέγραψε τις δύσκολες σχέσεις μας με τη Ρωσία. Πρόκειται πραγματικά για μία δύσκολη εταιρική σχέση, ωστόσο δηλώνουμε πως πρέπει να παραμείνει εταιρική σχέση και πως δεν θέλουμε να εξασφαλίσουμε τον ενεργειακό μας εφοδιασμό σε βάρος των ανθρωπίνων δικαιωμάτων. Τα θέλουμε και τα δύο. Χρειαζόμαστε σωστές σχέσεις με τη Ρωσία και θα συνεχίσουμε να υπερασπιζόμαστε τα ανθρώπινα δικαιώματα στη χώρα αυτή, στην Ευρώπη και σε ολόκληρο τον κόσμο. Σε καμία περίπτωση δεν πρέπει να καλλιεργήσουμε την ιδέα διμερών συνθηκών μεταξύ κρατών μελών της ΕΕ και Ρωσίας. Το μόνο που είναι δυνατόν είναι μια κοινή συμφωνία ΕΕ-Ρωσίας. Αυτό πρέπει να καταστεί σαφές.
<P>
(Χειροκροτήματα)
<P>
Όσον αφορά την Τουρκία, βρήκατε μία συμβιβαστική λύση που είναι καλή αν λάβουμε υπόψη τις συνθήκες. Μπορώ να δηλώσω πολύ κατηγορηματικά εξ ονόματος της ομάδας μας ότι θέλουμε μια εταιρική σχέση και, αν είναι δυνατόν, μία φιλική σχέση με την Τουρκία. " Τουρκία είναι μία σημαντική χώρα και δεν θέλουμε να έρθουμε σε σύγκρουση ή ρήξη. Είμαστε εταίροι αλλά και φίλοι. Ωστόσο, και η Τουρκία πρέπει να τηρεί τις υποσχέσεις της και γι' αυτό, ο δρόμος που ακολούθησαν η Προεδρία και το Κοινοβούλιο μετά από πρόταση της Επιτροπής είναι καλός.
<P>
Έγιναν ορισμένες διευκρινίσεις ως προς την πολιτική γειτονίας. Πρέπει να καταλάβουμε ότι δεν είναι δυνατόν να ενταχθούν στην ΕΕ όλες οι χώρες που έχουν σχετικές βλέψεις. Λέμε όμως ότι θέλουμε σχέσεις καλής γειτονίας. Το μέσο γειτονίας για τις χώρες που βρίσκονται νότια και ανατολικά της ΕΕ εγκρίθηκε και αυτό αποτελεί μία μεγάλη επιτυχία. Επίσης, εγκρίθηκε το μέσο αναπτυξιακής συνεργασίας για τις χώρες της Ασίας και της Λατινικής Αμερικής. Επιπροσθέτως, ειδικά το ευρωπαϊκό μέσο για τη δημοκρατία και τα ανθρώπινα δικαιώματα μάς προσφέρει τη δυνατότητα να ενεργούμε χωρίς την έγκριση των εκάστοτε χωρών. Αυτό θα μας δώσει τη δυνατότητα να υποστηρίξουμε, και οικονομικά, τη δημοκρατία και τα ανθρώπινα δικαιώματα σε ολόκληρο τον κόσμο. Θεωρώ ότι αυτές οι εξελίξεις είναι πολύ θετικές.
<P>
Το Σύνταγμα έπαιξε έναν ρόλο στις παρατηρήσεις τόσο του Προέδρου του Συμβουλίου όσο και του Προέδρου της Επιτροπής. Μιλώντας εξ ονόματος του τμήματος του Ευρωπαϊκού Λαϊκού Κόμματος της ομάδας μας, λέμε κατηγορηματικά -και κανένας δεν πρέπει να αμφιβάλλει γι' αυτό- ότι θέλουμε πριν από τις ευρωεκλογές αποτελέσματα αναφορικά με την επικύρωση της Συνταγματικής Συνθήκης, αναφορικά με τις μεταρρυθμίσεις, αλλά και με τις κοινές αξίες που μας συνδέουν. Ελπίζω ότι η κοινή δήλωση της 25ης Μαρτίου -δηλαδή η δήλωση του Ευρωπαϊκού Συμβουλίου, του Ευρωπαϊκού Κοινοβουλίου και της Ευρωπαϊκής Επιτροπής- θα αποτελέσει ένα πρώτο δείγμα της βούλησής μας να οδηγήσουμε την Ευρώπη προς ένα καλύτερο μέλλον.
<P>
Έγινε λόγος για τη μετανάστευση, ίσως μάλιστα το πιο σημαντικό καθήκον μας να είναι η υπόσχεση να μην δεχτούμε τη δυστυχία και τον θάνατο ανθρώπων στα σύνορα της ΕΕ και να δούμε τη φτώχεια και τις ανησυχίες των χωρών στα νότια των συνόρων μας. Αν αρχίσουμε πραγματικά να συνεισφέρουμε στο να αποκτήσουν οι λαοί ένα μέλλον και στις πατρίδες τους με τη δική μας υποστήριξη, δηλαδή μέσω του διαλόγου -που ελπίζω ότι θα εντατικοποιηθεί στη σύνοδο κορυφής ΕΕ-Αφρικής- πιστεύω ότι θα κάνουμε ένα βήμα προς τη σωστή κατεύθυνση.
<P>
Επιτρέψτε μου να πω τελειώνοντας λίγα λόγια για κάτι πιο προσωπικό. Την περασμένη εβδομάδα, η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών αποφάσισε να εκλέξει νέο πρόεδρο στις 9 Ιανουαρίου. Επομένως, μετά από επτάμισι χρόνια ή 90 μήνες, αυτή θα είναι η τελευταία μου αγόρευση ως προέδρου αυτής της μεγάλης και κάποτε δύσκολης ομάδας. Φυσικά, το ίδιο ισχύει και για τις άλλες ομάδες. Έτσι, στις 15 Ιανουαρίου, ο νέος πρόεδρος της ομάδας μου θα ευχαριστήσει επίσημα τον Πρόεδρο εξ ονόματος της Ομάδας ΕΛΚ-ΕΔ για το εντυπωσιακό έργο του, εγώ όμως θα ήθελα να το κάνω αυτό σήμερα προσωπικά.
<P>
" συνεργασία μου με τον Πρόεδρο Borrell ήταν συνεχής αλλά και πολύ ειλικρινής και σε πολύ φιλική βάση - αυτό το λέω από τη δική μου σκοπιά και ελπίζω ότι μπορεί να το επιβεβαιώσει. Θα ήθελα να τον ευχαριστήσω θερμά γι' αυτό. Θα ήθελα επίσης να ευχαριστήσω τους συναδέλφους μου, τον κ. Schulz ως εκπρόσωπο της ομάδας του και τον προκάτοχό του κ. Barón Crespo, ιδίως όμως τον κ. Schulz, για τη συνεργασία που είχαμε και που ήταν πάντα σε μία επαγγελματική βάση, με γνώμονα τις κοινές μας πεποιθήσεις, όπου υπάρχουν, γιατί φυσικά υπάρχουν και σημεία όπου οι πεποιθήσεις μας διαφέρουν. Πρώτα απ' όλα θα ήθελα να τον ευχαριστήσω για την αμοιβαία εμπιστοσύνη που αποτελεί τη βάση της σχέσης μας. Το ίδιο ισχύει για τον κ. Watson, τον οποίο θα ήθελα επίσης να ευχαριστήσω για την επαγγελματική συνεργασία και τη σχέση εμπιστοσύνης που μας συνέδεε πάντα, όπως συνέβαινε και με τον προκάτοχό του, κ. Cox. Θα ήθελα να ευχαριστήσω τον κ. Crowley, με τον οποίο με συνέδεε πάντα μια σχέση βαθιάς εμπιστοσύνης. Ο επόμενος πρόεδρος της ομάδας θα πρέπει να εξασφαλίσει ότι ο πρόεδρος της Ομάδας Ένωση για την Ευρώπη των Εθνών θα έχει μια θέση στην πρώτη σειρά του Ευρωπαϊκού Κοινοβουλίου. Κύριε Wurtz, ακόμα και αν έχουμε διαφορετικές απόψεις σε πολλά ζητήματα, ήμασταν όμως συνάδελφοι από το 1979 εδώ στο Σώμα και η συνεργασία μας χαρακτηριζόταν από αμοιβαίο σεβασμό, πράγμα για το οποίο σας ευχαριστώ. Πάντα είχαμε κοινά στοιχεία με την κ. Frassoni, τον κ. Cohn-Bendit και την Ομάδα των Πρασίνων/Ευρωπαϊκή Ελεύθερη Συμμαχία αναφορικά με τα ανθρώπινα δικαιώματα. Κοινά στοιχεία υπάρχουν ακόμα και με τον κ. Bonde στο θέμα της διαφάνειας, μολονότι θα ήθελα να προσθέσω ότι αυτό δεν μπορώ να το πω για πολλά άλλα θέματα. Υπάρχουν κοινά σημεία με την κ. Belohorská, που εκπροσωπεί τους μη εγγεγραμμένους βουλευτές, σχετικά με την πεποίθηση ότι ακόμα και εκείνοι που δεν είναι αριθμητικά ισχυροί έχουν δικαίωμα για δίκαιη εκπροσώπηση.
<P>
Τελειώνοντας, θα ήθελα να πω λίγα λόγια στην Επιτροπή. Κύριε Πρόεδρε της Επιτροπής, ο σχηματισμός της παρούσας Επιτροπής ήταν η πιο σκληρή περίοδος της πολιτικής μου ζωής - όμως τώρα αυτό είναι πια παρελθόν. Χαίρομαι, διότι υπό την ηγεσία σας, η Επιτροπή ορθοπόδησε και επιτέλεσε εντυπωσιακό έργο. Μολονότι η Επιτροπή και το Κοινοβούλιο έχουν διαφορετικούς ρόλους, έχουμε ωστόσο έναν κοινό σκοπό: μια ΕΕ ισχυρή και ικανή για δράση.
<P>
Κύριε Borrell, επιτρέψτε μου να εκφράσω τελειώνοντας μία παράκληση προς τις πολιτικές ομάδες, τους προέδρους και το Σώμα: να δείχνουμε σεβασμό στις συναντήσεις μας εδώ στο Σώμα και σε όλες μας τις συναλλαγές με τα άλλα θεσμικά όργανα. Ο αμοιβαίος σεβασμός δημιουργεί εμπιστοσύνη, η οποία πάλι είναι προς όφελος της Ευρώπης. Είμαι βέβαιος ότι το όνειρό μας μπορεί να γίνει πραγματικότητα - το όνειρό μας για μια δυνατή Ευρώπη, μια δημοκρατική Ευρώπη, μια Ευρώπη ικανή για δράση, που θα έχει ως γνώμονα το κράτος δικαίου. Αυτό είναι ένα νέο στοιχείο του 21ου αιώνα. Είμαι βέβαιος ότι με αυτόν τον σεβασμό και την εμπιστοσύνη, η ΕΕ θα έχει θετική εξέλιξη για τις αξίες και τα συμφέροντά μας τόσο στο εσωτερικό όσο και στο εξωτερικό.
<P>
(Παρατεταμένα χειροκροτήματα)
<SPEAKER ID="024" NAME="Πρόεδρος">
Σας ευχαριστώ, κύριε Poettering, για την ομιλία σας και για τα λόγια σας. Θα έχετε προσέξει ότι δεν ήμουν υπερβολικά αυστηρός με τον χρόνο, δεδομένων των ειδικών συνθηκών της ομιλίας του κ. Poettering, και το ίδιο προτίθεμαι να πράξω και για τις υπόλοιπες παρεμβάσεις.
<SPEAKER ID="025" NAME="Martin Schulz">
εξ ονόματος της Ομάδας PSE. - (DE) Κύριε Πρόεδρε, κυρίες και κύριοι, η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών εξέφρασε τις ευχαριστίες της προς τον Πρόεδρο του Συμβουλίου. Αυτό είναι καλό και θα ήθελα να κάνω το ίδιο. Ευχαριστώ πολύ τον κ. Vanhanen για τη φινλανδική Προεδρία του Συμβουλίου που συμφωνώ ότι έκανε πολύ καλή εργασία. Λαμβάνοντας μάλιστα υπόψη τις συνθήκες υπό τις οποίες η φινλανδική Προεδρία ανέλαβε την ηγεσία της ΕΕ, θα έλεγα ότι η εργασία της ήταν εξαίρετη. Επίσης, συμφωνώ με την άποψη του κ. Vanhanen πως το γεγονός ότι οι δημοσιογράφοι περιγράφουν μία σύνοδο κορυφής ως βαρετή δεν σημαίνει αναγκαστικά πως ήταν και κακή. Είναι αλήθεια ότι για την ΕΕ, τα δημοσιογραφικά λουτρά αίματος δεν είναι τόσο σημαντικά όσο τα απτά αποτελέσματα, και έτσι θα ήθελα και εγώ να αξιολογήσω τη σύνοδο αυτή βάσει των αποτελεσμάτων της και όχι βάσει του αν ήταν ευχάριστη ή βαρετή για τους δημοσιογράφους.
<P>
Θα ήθελα να αναφέρω δύο θετικά σημεία: η σύνοδος κορυφής έστειλε το σαφές μήνυμα ότι η Ευρώπη αναγνωρίζει την ευθύνη της σχετικά με τη διεύρυνση. " διαδικασία της διεύρυνσης ενέχει ευθύνη από την πλευρά μας. Ειδικά στα Βαλκάνια, η προοπτική της ένταξης είχε και εξακολουθεί να έχει ειρηνευτική επίδραση. Επίσης, το σαββατοκύριακο στάλθηκε ένα σαφές μήνυμα σε εκείνους που πιστεύουν πως η διεύρυνση μπορεί να συνεχιστεί χωρίς να γίνουν οι μεταρρυθμίσεις που είναι ουσιαστικό τμήμα της συνταγματικής διαδικασίας: ότι δεν πρόκειται να γίνουν διευρύνσεις χωρίς να προηγηθεί η αναγκαία μεταρρύθμιση της ΕΕ. Είναι και αυτό ένα σημαντικό μήνυμα, καθώς όσοι λένε πως η διεύρυνση πρέπει να γίνει βάσει της Συνθήκης της Νίκαιας πρέπει να καταλάβουν πως η ιδέα ότι η Ευρώπη θα μπορούσε να λειτουργήσει αποτελεσματικά και να εκπληρώσει τις προσδοκίες των λαών των χωρών που θέλουν να προσχωρήσουν στην ΕΕ βάσει των σημερινών συμβατικών δομών έχει καταστεί παράλογη. Ως εκ τούτου, όποιος θέλει τη διεύρυνση ως μέσο για την ικανοποίηση των αναγκών των ανθρώπων και τη δημιουργία ειρήνης, χρειάζεται μια Ευρώπη που θα λειτουργεί αποτελεσματικά. Για τον λόγο αυτό, θα ήθελα να διασαφηνίσω εδώ ότι, αν οι μεταρρυθμίσεις δεν ενσωματωθούν στη συνταγματική διαδικασία, δεν πρόκειται να γίνει διεύρυνση με την υποστήριξη της ομάδας μου, ενώ με τις συνταγματικές μεταρρυθμίσεις θα γίνει.
<P>
(Χειροκροτήματα)
<P>
Στο πλαίσιο αυτής της συζήτησης το σαββατοκύριακο ακούσαμε άλλη μία θετική -κατά τη γνώμη μου, πολύ θετική- σειρά δηλώσεων που δηλώνουν την κατεύθυνση για τα επόμενα χρόνια. Αποτελεί πολύ θετικό σημάδι το γεγονός ότι η ΕΕ δήλωσε την υποστήριξή της στην πολιτική για τη μετανάστευση εγκαταλείποντας την τακτική της απλής επιβολής περιορισμών και παραδεχόμενη ότι χρειαζόμαστε τη μετανάστευση στην ήπειρό μας και την ελεγχόμενη είσοδο μεταναστών. "Επιτέλους!", θα πρέπει να πούμε. Όμως, και εδώ είναι απόλυτα σαφές ότι δεν χρησιμοποιούνται τα απαραίτητα νομικά μέσα -η ρήτρα "γέφυρας" που όπως σωστά υπογραμμίστηκε υπάρχει και στη συνθήκη της Νίκαιας. Αν από τη μια περιγράφω έναν στόχο, ενώ από την άλλη αρνούμαι να χρησιμοποιήσω τα μέσα που χρειάζονται για να τον επιτύχω, δεν πρόκειται να θεωρηθώ ιδιαίτερα αξιόπιστος. Από αυτήν την άποψη, η σύνοδος κορυφής δεν ήταν βαρετή, αλλά ήταν άλλη μια χαμένη ευκαιρία. Για τον λόγο αυτό, είμαι βαθύτατα πεπεισμένος ότι το Κοινοβούλιο πρέπει να ασκήσει περαιτέρω πίεση στο Συμβούλιο για να αναλάβει επιτέλους συνεπή δράση και να πει πως, αν θέλουμε να κατευθύνουμε τη μετανάστευση, πρέπει και να προσφέρουμε στην ΕΕ τα νομικά μέσα που χρειάζεται για να το επιτύχει.
<P>
Όπως ανέφεραν τώρα όλοι οι ομιλητές, το Κοινοβούλιο ολοκλήρωσε μαζί με τη φινλανδική Προεδρία δύο σημαντικές νομοθετικές διαδικασίες που δείχνουν πώς θα προχωρήσουμε. " ομάδα μου θεωρεί την οδηγία για τις υπηρεσίες μία από τις μέχρι τώρα μεγαλύτερες επιτυχίες για τη διαμόρφωση της εσωτερικής αγοράς. Μία καταστροφική νεοφιλελεύθερη σύλληψη μετετράπη σε κοινωνικά υπεύθυνη νομοθεσία. " δεύτερη αφορά την πολιτική για τα χημικά. Στην είσοδο είδα εκπροσώπους της χημικής βιομηχανίας να πίνουν αφρώδη οίνο μαζί με εκπροσώπους της Greenpeace, άρα αυτή η νομοθεσία δεν μπορεί να είναι τόσο κακή. Όπως μπορεί κανείς να συμπεράνει από τις παρεμβολές, η ομάδα μου εργάστηκε για να εξασφαλίσει πως η νομοθεσία θα καταστήσει δυνατόν έναν λογικό συμβιβασμό εστιασμένο στην κοινωνική ισορροπία, τη βιομηχανική λογική και τα δικαιώματα του καταναλωτή. Θα ήθελα να ευχαριστήσω και πάλι θερμά την κ. Gebhardt και τον κ. Sacconi, που προσέφεραν πιλοτική εργασία εξ ονόματος της ομάδας μας, για το μεγάλο αυτό επίτευγμα του Κοινοβουλίου υπό την ηγεσία της ομάδας μας.
<P>
(Χειροκροτήματα)
<P>
Ολοκληρώνοντας, θα ήθελα να αναφερθώ σε όσα είπε ο κ. Poettering για τη λήξη της θητείας του ως προέδρου της Ομάδας ΕΛΚ-ΕΔ. Δεν θέλω να απευθυνθώ σε όλους τους άλλους προέδρους των ομάδων - παρά μόνον σε αυτόν. Είχαμε πραγματικά μία εξαιρετικά εποικοδομητική και συναδελφική συνεργασία για την οποία τον ευχαριστώ. Θα ήθελα επίσης να του κάνω ένα μεγάλο κομπλιμέντο: πρέπει να πω ότι είναι ένας εξαιρετικά επιδέξιος πολιτικός, και θα το δείξω αυτό χρησιμοποιώντας ως ένα μικρό παράδειγμα κάτι που συνέβη σήμερα το πρωί. Μετά από δυόμισι χρόνια, κανένας μας δεν προσέχει πια τη διατύπωση "μιλώντας εξ ονόματος του τμήματος του ΕΛΚ της ομάδας μας". Φυσικά, η ομάδα ονομάζεται Ομάδα ΕΛΚ-ΕΔ και αυτό σημαίνει πως ένα τμήμα της ομάδας αυτής δεν έχει καν την ευκαιρία να μιλήσει. Στην πραγματικότητα, πρόκειται για δύο πολιτικές ομάδες και το τμήμα του ΕΛΚ μονίμως λέει το αντίθετο από αυτό που λέει το τμήμα των ΕΔ. Από αυτήν την άποψη, ο κ. Poettering κατάφερε να είναι ο αρχηγός δύο ομάδων χωρίς να το καταλάβει κανένας. Αυτό το ονομάζω "πολιτική επιδεξιότητα" και συγχαίρω τον κ. Poettering γι' αυτό.
<P>
(Γέλια και χειροκροτήματα)
<P>
Κυρίες και κύριοι, ένας τέτοιος άνθρωπος είναι ικανός για μεγαλύτερα πράγματα - περιμένετε και θα δείτε. Τον ευχαριστώ πολύ για τη συνεργασία μας. Υπάρχει κάτι που χαρακτηρίζει τον κ. Poettering ως προσωπικότητα από τότε που έγινε μέλος του Σώματος το 1979: ότι μπορεί κανείς να διαφωνεί ή να έχει αντιπαράθεση μαζί του, μπορεί να ενοχληθεί, μπορεί να συμμεριστεί τη χαρά του μαζί του, όμως είναι σίγουρο ότι ποτέ δεν πρόκειται να παραπλανηθεί από αυτόν. Μιλά ξεκάθαρα, και το κυριότερο, είναι αξιόπιστος. Κατά τη γνώμη μου, αυτές οι αρετές είναι σπάνιες στην πολιτική και όσο προχωρεί κανείς στην πολιτική του σταδιοδρομία, τόσο σπανιότερες γίνονται. Όταν ένας πολιτικός φθάσει σε ένα τόσο υψηλό επίπεδο και τις διατηρεί με τόση συνέπεια, του αξίζουν ευχαριστίες, αναγνώριση και οι καλύτερες ευχές μας.
<P>
(Χειροκροτήματα)
<P>
Όμως, δεν τελείωσα ακόμα τα εορταστικά. Δεν θα ευχαριστήσω ακόμα τον Πρόεδρο εξ ονόματος της ομάδας μου για την εκτέλεση των καθηκόντων του -αυτό θα γίνει αργότερα- θα τον ευχαριστήσω όμως και αυτόν και τον γενικό γραμματέα για τη φανταστική εργασία που έκαναν και πάλι εφέτος οι υπηρεσίες του Κοινοβουλίου. Χωρίς την εξειδικευμένη βοήθεια και, κυρίως, τη συναδελφική και άψογη συμπεριφορά των υπηρεσιών του Κοινοβουλίου δεν θα είχαμε καταφέρει να επιτελέσουμε το έργο μας. Νομίζω ότι πρέπει να πούμε δύο λόγια στους ανθρώπους που θεωρώ τους πραγματικούς ήρωες του Κοινοβουλίου, δηλαδή τις κυρίες και τους κυρίους που κάθονται πίσω από τα τζάμια. Οι διερμηνείς του Κοινοβουλίου εργάζονται κατά τη γνώμη μου εξαιρετικά καλά και χωρίς το έργο τους δεν θα ήταν νοητή η λειτουργία του Σώματος.
<P>
(Χειροκροτήματα)
<P>
Αισθάνομαι ευγνωμοσύνη για όλους, διότι είχα επιτέλους την ευκαιρία να μιλήσω για οκτώμισι λεπτά. Ευχαριστώ πολύ τον κ. Πρόεδρο.
<P>
(Γέλια)
<SPEAKER ID="026" NAME="Πρόεδρος">
Είναι σίγουρα σπάνιο να έχουμε τόσο πολύ χρόνο στη διάθεσή μας στο Ευρωπαϊκό Κοινοβούλιο. Δεν πρέπει να κάνουμε κατάχρησή του.
<SPEAKER ID="027" NAME="Graham Watson">
εξ ονόματος της Ομάδας ALDE. - (EN) Κύριε Πρόεδρε, οι Μόντι Πάιθον είχαν κάποτε υποστηρίξει σκωπτικά ότι, ως τουριστικός προορισμός, η Φινλανδία υπολείπεται κατά πολύ του Βελγίου. Κύριε πρωθυπουργέ, εσείς και η κυβέρνησή σας αποδείξατε ότι η Φινλανδία δεν υπολείπεται κανενός όταν ασκεί την Προεδρία της Ευρωπαϊκής Ένωσης.
<P>
Σας ευχαριστούμε για τις προσπάθειές σας να φέρετε την Ευρώπη πιο κοντά στους πολίτες της. Κατόπιν της συμφωνίας στο πλαίσιο της διαδικασίας επιτροπολογίας με τους Αυστριακούς, εκθέσατε τη νομοθετική διαδικασία στον δημόσιο έλεγχο. Αν δεν κάνω λάθος, το 86% των νομοθετικών αποφάσεων κατά την Προεδρία σας ελήφθησαν δημοσίως: πρόκειται για 90 συνολικά αποφάσεις έναντι μόλις 17 το προηγούμενο έτος. Αυτό αποτελεί σημαντικό βήμα προόδου και ευελπιστώ ότι η γερμανική Προεδρία θα προωθήσει ακόμη περισσότερο αυτήν την πρακτική εξασφαλίζοντας τη συμφωνία των κρατών μελών, προκειμένου να δημοσιοποιηθούν οι πίνακες αντιστοιχίας, για να δούμε πώς τα κράτη μέλη εφαρμόζουν στο εθνικό τους δίκαιο τις αποφάσεις που λαμβάνονται σε ευρωπαϊκό επίπεδο και να μπορούμε να κάνουμε τεκμηριωμένες συγκρίσεις.
<P>
Κύριε πρωθυπουργέ, ορισμένα άλλα επιτεύγματά σας ήταν η συμφωνία για τον κανονισμό REACH, η συμφωνία σχετικά με την οδηγία για τις υπηρεσίες, ως προς την οποία ευτυχώς -παρά τα όσα υποστηρίζει ο κ. Schulz- καταψηφίστηκαν όλες οι τροπολογίες του εισηγητή των Σοσιαλιστών, η συμφωνία σχετικά με τον προϋπολογισμό του προσεχούς έτους και η συμφωνία ένταξης της Βουλγαρίας και της Ρουμανίας στην Ένωσή μας.
<P>
Οι Φιλελεύθεροι και οι Δημοκράτες χαιρετίζουν επίσης τις προσπάθειές σας να επιτευχθεί συμφωνία σχετικά με τη ρήτρα γέφυρας του άρθρου 42, και εκφράζουν τη λύπη τους για το γεγονός ότι αυτό δεν κατέστη δυνατόν κατά τη διάσκεψη κορυφής του Lahti· ως εκ τούτου, όμως, διαφωνούμε με την παράγραφο 3 των συμπερασμάτων της Προεδρίας, στην οποία αναφέρεται ότι η Ένωση εστιάζεται "στην καλύτερη αξιοποίηση των δυνατοτήτων που παρέχουν οι ισχύουσες συνθήκες προκειμένου να επιτευχθούν απτά αποτελέσματα". Είναι σαφές ότι η Ένωση δεν αξιοποιεί με τον καλύτερο τρόπο τις δυνατότητές της, όπως εξάλλου παραδέχεστε μετά από λίγες παραγράφους, όταν δηλώνουμε ότι η ανταπόκριση στις προσδοκίες των πολιτών είναι δύσκολη με τις υφιστάμενες διαδικασίες λήψης αποφάσεων και ότι το σχετικό πλαίσιο χρειάζεται ενίσχυση. Ελπίζω ότι η γερμανική Προεδρία θα επιτύχει συμφωνία σχετικά με το άρθρο 42. Δεν μπορούμε να περιμένουμε μια νέα Συνθήκη, και το μήνυμά μας προς την καγκελάριο Μέρκελ πρέπει να είναι: "Europa muss handlungsfähig sein" (" Ευρώπη πρέπει να μπορεί να λειτουργεί εύρυθμα).
<P>
" δικαιοσύνη και οι εσωτερικές υποθέσεις είναι ένας μόνον από τους τομείς στους οποίους πρέπει να σημειωθεί πρόοδος. Έχουμε συζητήσει πολύ συχνά το θέμα των μεταναστευτικών ροών. Μέχρι στιγμής, έχουμε εστιάσει υπέρμετρα την προσοχή μας στην ασφάλεια και ελάχιστα στις οικονομικές και ανθρωπιστικές πτυχές αυτών των ροών. Χαιρετίζουμε, συνεπώς, το γεγονός ότι στα συμπεράσματα της Προεδρίας αναγνωρίζονται οι ευρύτερες πτυχές, ιδίως η σχέση μεταξύ της αναπτυξιακής πολιτικής και της μεταναστευτικής πολιτικής και η ανάγκη ύπαρξης μιας πολιτικής νόμιμης μετανάστευσης η οποία να ανοίγει λίγο την πόρτα, έτσι ώστε να κλείσει καλύτερα το παράθυρο της παράνομης μετανάστευσης. Πρέπει να καταβληθούν μεγαλύτερες προσπάθειες στον τομέα της παράνομης μετανάστευσης. Δεν αρκούν η ταχεία ενίσχυση του Frontex ή οι μόνιμες περιπολίες ακτοφυλακής. Αποτελούν τμήμα μόνον της λύσης. Πρέπει να γνωρίζουμε γιατί έρχονται αυτοί οι άνθρωποι στην Ευρώπη.
<P>
Εξετάζοντας τα άλλα θέματα που συζητήσατε στη διάσκεψη κορυφής, σχετικά με το Σουδάν λόγου χάρη, αν η Ευρωπαϊκή Ένωση αναγνώριζε όντως το νέο δόγμα του Ο"Ε σχετικά με το καθήκον προστασίας, λιγότεροι άνθρωποι θα εγκατέλειπαν το Σουδάν. Το ίδιο ισχύει και για την Παλαιστίνη, τον Λίβανο ή το Αφγανιστάν. Αν δεν προσφέρουμε συνθήκες ασφάλειας και χρηστής διακυβέρνησης, καθώς και καλύτερες ευκαιρίες στους κατοίκους των περιοχών αυτών, θα συνεχίζουν να εγκαταλείπουν τις εστίες τους. Δεν είναι τυχαίο το γεγονός ότι ορισμένες από αυτές τις χώρες είναι χώρες προέλευσης του μεγαλύτερου αριθμού μεταναστών προς την Ευρώπη.
<P>
Το σημαντικότερο ίσως αποτέλεσμα της διάσκεψης κορυφής είναι η παράγραφος 5, στην οποία περιγράφονται σαφώς οι λόγοι για τους οποίους η διεύρυνση αποτελεί επιτυχία για την Ευρώπη. Είναι σαφές, αν εξετάσει κανείς τα αποτελέσματα του Ευρωβαρομέτρου που δημοσιεύθηκαν την περασμένη εβδομάδα, ότι αυτό το μήνυμα δεν έχει περάσει στους πολίτες μας. Οι αρχηγοί κρατών και κυβερνήσεων των χωρών μας πρέπει να επιδείξουν ηγετικό πνεύμα και να εξηγήσουν στους πολίτες ότι η διεύρυνση υπήρξε επιτυχής και ότι απαιτείται η συνέχισή της, αφ' ης στιγμής διευθετηθεί το ζήτημα του Συντάγματός μας.
<P>
Εκτός από το θέμα της διεύρυνσης, ηγετικό πνεύμα απαιτείται επίσης για τον τερματισμό της απομόνωσης των Τουρκοκυπρίων. Αν διαβάσουμε τα συναφή αποσπάσματα στα συμπεράσματα της Προεδρίας, διαπιστώνουμε ότι αυτός ο ρόλος ανατίθεται σε υπερβολικό βαθμό στις "νωμένες Πολιτείες. Μας ανησυχούν ιδιαίτερα οι συμφωνίες που υπογράφηκαν με τις "ΠΑ σχετικά με τη Eurojust. Αν εφαρμόζαμε τη ρήτρα γέφυρας στην εξωτερική πολιτική και την πολιτική ασφάλειας, θα μπορούσαμε να προαγάγουμε τις ευρωπαϊκές αξίες περισσότερο και με καλύτερο τρόπο.
<P>
" Προεδρία σας υπήρξε, κατά τη γνώμη μας, επιτυχής και ευχόμαστε, μετά την επιστροφή σας στη χώρα του Άη Βασίλη, να μπορέσετε να ξεκουραστείτε την επόμενη εβδομάδα, χωρίς να σας ταράξει, ελπίζουμε, ο ήχος από τις οπλές των ταράνδων.
<P>
Ο κ. Poettering απηύθυνε την τελευταία ομιλία του από το βήμα αυτού του Κοινοβουλίου. Ως συνάδελφος, υπήρξε δίκαιος, ειλικρινής και, προς μεγάλη μου ικανοποίηση, φεντεραλιστής. Το Ευρωπαϊκό Κοινοβούλιο έχει ανάγκη περισσότερο από μια ιδεολογική πλειοψηφία παρά από μια μεγάλη συμμαχία. Είμαστε ευτυχείς που μπορέσαμε να συνεργαστούμε για λίγο μαζί του στο πλαίσιο μιας τέτοιας ιδεολογικής πλειοψηφίας. Θα διαπιστώσει ότι αυτή η
<P>
(DE) κενή συντροφιά δεν είναι παρά μοναξιά με παρέα.
<P>
(EN) Παρόλα αυτά, του ευχόμαστε ό,τι καλύτερο για το μέλλον, με ό,τι και αν ασχοληθεί εντέλει.
<P>
(Γέλια και χειροκροτήματα)
<SPEAKER ID="030" NAME="Πρόεδρος">
Σας ευχαριστούμε, κύριε Watson. Βλέπω ότι μας έχει αγγίξει όλους το πνεύμα των Χριστουγέννων.
<SPEAKER ID="031" NAME="Brian Crowley">
εξ ονόματος της Ομάδας UEN. - (EN) Κύριε Πρόεδρε, θέλω να ευχαριστήσω, όπως και οι προηγούμενοι συνάδελφοί μου, τον πρωθυπουργό Vanhanen για το έργο της φινλανδικής Προεδρίας. Θέλω επίσης να καταγραφούν για μία ακόμη φορά στα πρακτικά οι ευχαριστίες μου προς την υπουργό κ. Lehtomäki, η οποία, τους τελευταίους έξι μήνες, συνεργάστηκε πολύ αγαστά με όλες και όλους τους συναδέλφους στο Κοινοβούλιο, επιδεικνύοντας πάντοτε μεγάλη προσοχή και πνεύμα συνεργασίας.
<P>
Αρκετές από τις πτυχές της διάσκεψης κορυφής μού προκαλούν ιδιαίτερη εντύπωση. Πρώτον, όπως επεσήμανε ο κ. πρωθυπουργός, δεν υπήρξαν σοβαρά πρωτοσέλιδα στα οποία να υπογραμμίζεται κάποια διαίρεση ή αντιπαράθεση μεταξύ των κρατών μελών της Ευρωπαϊκής Ένωσης. Αν και ορισμένοι μπορεί να θεωρήσουν ότι αυτό είναι πληκτικό ή αδιάφορο, μας οδηγεί στο συμπέρασμα ότι σημειώθηκε κάποια επιτυχία, διότι μόνον μετά από αποτυχίες διατυπώνονται εικασίες για το ποιες ήταν οι αιτίες της, προκειμένου η ευθύνη να μεταφερθεί σε άλλους. Συνεπώς, οι αποφάσεις που έχουν ληφθεί μπορούν να χαρακτηριστούν επιτυχημένες. Αυτή η επιτυχία περιγράφεται με τα τέσσερα σίγμα: συνέπεια, συντονισμός, συνεργασία και συναίνεση.
<P>
Παρά τα όσα υποστηρίζεται ενδεχομένως ότι μπορούν να επιτευχθούν μέσω της χρήσης ρητρών γέφυρας, εάν οι κυβερνήσεις των κρατών μελών δεν συμφωνήσουν να προχωρήσουν από κοινού, οτιδήποτε και αν προσπαθήσετε δεν πρόκειται να παραγάγει αποτελέσματα προς αυτήν την κατεύθυνση. Ομοίως, όταν ο Πρόεδρος Barroso αναφέρεται στην ανταγωνιστικότητα και στα μέτρα της Ευρωπαϊκής Επιτροπής, ασφαλώς και πρέπει να αποκτήσουμε ηγετικό ρόλο και να διασφαλίσουμε ότι θα συνεχίσουμε να διαδραματίζουμε τέτοιον ρόλο σε μια σειρά από τομείς. Εντούτοις, είναι σφάλμα να μιλάμε περί φορολογικής εναρμόνισης με πλάγια μέσα, όταν αυτό είναι σαφές ότι δεν προβλέπεται από τις Συνθήκες. Εξίσου εσφαλμένο είναι να προσπαθούμε να συνδέσουμε τις δημοσιονομικές μεταρρυθμίσεις με την έγκριση ενός Συντάγματος ή μιας Συνταγματικής Συνθήκης και με τη συνέχιση της διεύρυνσης, καθότι έτσι στέλνουμε λανθασμένα μηνύματα σχετικά με το ποιος πρέπει να είναι ο σκοπός της Ευρωπαϊκής Ένωσης.
<P>
Μία από τις μεγαλύτερες επιτυχίες στα συμπεράσματα του Συμβουλίου ήταν η ιδέα της αλληλεγγύης μεταξύ των κρατών μελών στις σχέσεις μας με τη Ρωσία. " προσπάθεια της Ρωσίας να χρησιμοποιήσει μια απαγόρευση στην εξαγωγή κρέατος από την Ευρωπαϊκή Ένωση, προκειμένου να ξεχωρίσει επιμέρους ευρωπαϊκές χώρες για τη σύναψη διμερών συμφωνιών μαζί τους μας προσέφερε την ευκαιρία να δείξουμε ότι τα κράτη μέλη συμφωνούν ότι δεν πρέπει να ενδώσουν σε μια τέτοια διαπραγμάτευση. Πρέπει να αντιμετωπίζουμε τη Ρωσία ως ισότιμο εταίρο και σημαντικό γείτονα, όμως δεν πρέπει να υποτασσόμαστε στην υπέρτερη ισχύ που μπορεί να διαθέτει ο ένας εταίρος έναντι του άλλου σε ορισμένους τομείς.
<P>
Ομοίως, ως προς το ζήτημα της μεταναστευτικής πολιτικής, σπανίως συμφωνώ με τον κ. Watson, αλλά συμφωνώ με την επισήμανσή του ότι επιβάλλεται να εξετάσουμε τις βασικές αιτίες της μετανάστευσης και του φαινομένου της εκτεταμένης παράνομης μετανάστευσης. Γιατί τόσοι άνθρωποι διακινδυνεύουν τη ζωή τους διασχίζοντας χιλιάδες μίλια στον ωκεανό προκειμένου να φτάσουν στη γη της επαγγελίας, αν δεν προσπαθούν να ξεφύγουν από κάτι, από κάποια τρομακτική κατάσταση ή κάποιον κίνδυνο που τους απειλεί;
<P>
Έχουμε αναφερθεί ακροθιγώς στο θέμα, αλλά κανείς δεν μιλά για το Νταρφούρ, για τη συνεχιζόμενη γενοκτονία που εκτυλίσσεται στην περιοχή και για την αδυναμία της διεθνούς κοινότητας να αντιδράσει και να παρέμβει. Όσο και αν προσπαθούμε να τονίσουμε πόσο σημαντική είναι η Ευρωπαϊκή Ένωση, ως ο μεγαλύτερος χορηγός αναπτυξιακής βοήθειας, ο διεθνής παράγοντας με τη μεγαλύτερη συνεισφορά στο Κονγκό, στέλνοντας σαφή μηνύματα όσον αφορά τον μελλοντικό κόσμο που επιθυμούμε να δημιουργήσουμε, συνεχίζουμε να μην ανταποκρινόμαστε στις ανάγκες του πληθυσμού του Νταρφούρ, ο οποίος δεν έχει φωνή, δεν έχει μια χώρα η οποία να μιλήσει για λογαριασμό του και, ουσιαστικά, έχει αφεθεί αβοήθητος όχι μόνον από την Ευρωπαϊκή Ένωση και τις "ΠΑ αλλά και από τον ίδιο τον Οργανισμό "νωμένων Εθνών. " απόφασή μας για το 2007 πρέπει να είναι να μην επιτρέψουμε να συμβεί ποτέ ξανά κάτι τέτοιο.
<P>
Τέλος, θέλω να καταγραφεί στα πρακτικά, μετά τις ευχαριστίες του κ. Schulz προς τους διερμηνείς, ότι θέλω και εγώ να τους ευχαριστήσω για το έργο τους, διότι είναι άκρως σημαντικό να είμαστε κατανοητοί. Ακόμη πιο σημαντικό είναι να μπορούμε να κατανοούμε τα λεγόμενα του κ. Schulz, και γι' αυτό τους είμαι επίσης ευγνώμων.
<P>
Κύριε Πρόεδρε, ενόψει της λήξης της θητείας σας, θέλω να σας συγχαρώ για το έργο σας και να ευχηθώ ότι θα συνεχίσετε τις προσπάθειές σας στο Κοινοβούλιο και θα φτάσετε ακόμα πιο ψηλά.
<P>
(Χειροκροτήματα)
<SPEAKER ID="032" NAME="Monica Frassoni">
εξ ονόματος της Ομάδας Verts/ALE. - (IT) Κύριε Πρόεδρε, θέλω να ευχαριστήσω τη φινλανδική Προεδρία για τις γενναιόδωρες προσπάθειες που κατέβαλε σε πολύ σημαντικά θέματα, όπως η μετανάστευση, το Σύνταγμα και οι κλιματικές αλλαγές, αν και ελπίζαμε ότι, με τον υγιή ρεαλισμό που διακρίνει τους ανθρώπους του Βορρά, θα είχε φτάσει μαζί μας στο συμπέρασμα ότι η πυρηνική ενέργεια δεν έχει καμία σχέση με τη λύση του προβλήματος των κλιματικών αλλαγών ή των εκπομπών, όπως αποδεικνύουν περίτρανα οι καθυστερήσεις του νέου ενεργειακού σας σταθμού, το απαγορευτικό του κόστος και οι τεράστιες δυσκολίες υλοποίησής του, και όπως αποδεικνύει επίσης μια σειρά ατυχημάτων που παρατηρήθηκαν τους προηγούμενους μήνες σε διάφορες ευρωπαϊκές περιοχές, τα οποία ωστόσο αποσιωπήθηκαν πλήρως.
<P>
Κλείνοντας με τις ευχαριστίες προς την Προεδρία, πρέπει να πω ότι η πορεία της συζήτησης, που προσδιορίζει την τελευταία αυτή διάσκεψη ως το Συμβούλιο προς μια Ευρώπη των αποτελεσμάτων, μου αφήνει πολλές αμφιβολίες. Σε τι αναφερόμαστε; Σε σχέση με το ζήτημα της μετανάστευσης, η προηγούμενη φινλανδική Προεδρία πέτυχε πολύ πιο σημαντικά αποτελέσματα στο Τάμπερε. Όσον αφορά το ζήτημα της διεύρυνσης, πριν από δέκα χρόνια, πριν από την ένταξη της Φινλανδίας, της Σουηδίας και της Αυστρίας, είχαμε δώσει μια μεγάλη μάχη σε αυτό το Κοινοβούλιο προκειμένου να διασφαλίσουμε ότι θα αντιμετωπισθούν τα ζητήματα του Συντάγματος και της θεσμικής μεταρρύθμισης καλύτερα και πριν από μια βεβιασμένη και ασφαλώς όχι θετική διεύρυνση για την πλειοψηφία των συμπολιτών μας.
<P>
Εν συνεχεία, όσον αφορά το ζήτημα της μετανάστευσης, καταλήξαμε στο αυτονόητο, σε αυτό που πολλοί μέσα στο Κοινοβούλιο επιχειρούν να δηλώσουν, άλλοτε επιτυχώς και άλλοτε ανεπιτυχώς, ανάλογα με τον βαθμό ελευθερίας που τους παρέχεται από τον μεγάλο συνασπισμό: ότι δηλαδή το κείμενο που απορρίφθηκε από τα δημοψηφίσματα δεν θα είναι ασφαλώς το ίδιο με αυτό που θα επεξεργασθούμε και ότι οφείλουμε ασφαλώς να αναζητήσουμε συμμαχίες, εντός και εκτός των ευρωπαϊκών οργάνων, για να δώσουμε λύση στο μεγάλο πρόβλημα των θεσμικών μεταρρυθμίσεων.
<P>
Όπως και μια άλλη ομάδα βουλευτών του Ευρωπαϊκού Κοινοβουλίου, ήμασταν και εμείς πεπεισμένοι ότι, πριν από την προσχώρηση της Κύπρου στην Ένωση, θα έπρεπε να επιλυθεί το πρόβλημα της διχοτόμησης της νήσου, εντούτοις σήμερα κληρονομούμε αυτήν την αποτυχία επίτευξης λύσης εκ μέρους ολόκληρης της Ευρωπαϊκής Ένωσης. Για να είμαι ειλικρινής, δεν βλέπω συνεπώς τίποτα το πραγματικά νέο και συγκεκριμένο. Δεν είμαι βεβαίως ικανοποιημένη από αυτήν την κατάσταση, αλλά αναγνωρίζω πως είναι αναγκαία μια επιχείρηση διαφάνειας που θα απευθύνεται και προς τους συμπολίτες μας.
<P>
Είναι προφανές ότι συμφωνούμε απόλυτα με την ιδέα ότι η Τουρκία πρέπει να παραμείνει ένας εταίρος, ότι θα πρέπει να υπάρξουν και άλλες διευρύνσεις και ότι θα πρέπει να προσφέρουμε στις χώρες των Βαλκανίων την προοπτική της ένταξης χωρίς αβεβαιότητες. Παράλληλα όμως, δεν μπορούμε να αποδεχθούμε αυτήν την υποκρισία που παρουσιάζεται ως μεγάλη καινοτομία, σύμφωνα με την οποία μια συζήτηση για τη θεσμική μεταρρύθμιση θα αποτελούσε σήμερα ένα εμπόδιο στη διεύρυνση. Δεν μπορούμε να το δεχθούμε, γιατί δεν είναι και δεν πρέπει να είναι η αλήθεια.
<P>
Κύριε Πρόεδρε, πριν περάσω στις ευχαριστίες προς τον κ. Poettering, θα ήθελα να θέσω ένα τελευταίο ζήτημα που αφορά τις σχέσεις με τη Ρωσία. Πρέπει να συνειδητοποιήσουμε το γεγονός ότι η καλύτερη πολιτική που μπορούμε να υιοθετήσουμε σε σχέση με τον κ. Πούτιν είναι μια πολιτική που θα μας καθιστά ανεξάρτητους, ή τουλάχιστον όσο το δυνατόν πιο ανεξάρτητους, πράγμα που σημαίνει μείωση κατά 30% της κατανάλωσής μας και ακόμη πιο δυναμική προώθηση των ανανεώσιμων πηγών ενέργειας. Διαφορετικά θα εξαρτώμεθα πάντα, αν όχι από τη Ρωσία, από κάποιον άλλο.
<P>
Κύριε Πρόεδρε, θέλω και εγώ να ευχαριστήσω τον κ. Poettering για την προσήνεια που επέδειξε προς εμάς, καθώς και για το γεγονός ότι κατορθώσαμε, σε πολλές περιπτώσεις, να συνεργασθούμε ικανοποιητικά. Θέλω να απευθύνω εξ ονόματος της ομάδας μου τις θερμότερες ευχές μας για τη μελλοντική του πορεία -η οποία εν μέρει εξαρτάται και από τη δική μου, αλλά αυτό θα φανεί αργότερα- και να εκφράσω επίσης την ελπίδα ότι θα εξακολουθήσει να μάχεται πάντα για την Ευρώπη, γιατί το Ευρωπαϊκό Κοινοβούλιο έχει όντως ανάγκη από πρωταθλητές. Στο σημείο αυτό, θα μπορούσε να ακολουθήσει τη μέθοδο που εισήγαγε έως έναν ορισμένο βαθμό ο Πρόεδρος Borrell, ο οποίος επεχείρησε να προαγάγει την ιδέα ενός ανεξάρτητου Κοινοβουλίου, λαμβάνοντας διαφορετικό βαθμό στήριξης από τους υποστηρικτές του.
<P>
Εάν το Ευρωπαϊκό Κοινοβούλιο τού χαρίσει την πλειοψηφία, ελπίζω ότι και αυτός -επιτρέψτε μου αυτήν την προσωπική παρατήρηση- θα εγκαταλείψει στο μέλλον κάποιες αναφορές ιδιαίτερα επηρεασμένες από τη θρησκεία, οι οποίες δεν κάνουν καλό ούτε στην Ευρώπη ούτε στο Κοινοβούλιο.
<SPEAKER ID="033" NAME="Sylvia-Yvonne Kaufmann">
εξ ονόματος της Ομάδας GUE/NGL. - (DE) Κύριε Πρόεδρε, αυτή είναι η τελευταία φετινή συζήτηση στην Ολομέλεια, και γι' αυτό θα ήθελα και εγώ να εκφράσω με αυτήν την ευκαιρία τις ευχαριστίες μου. Πρώτα απ' όλα, θα ήθελα να εκφράσω τις προσωπικές μου ευχαριστίες στον Πρόεδρο για το ευσυνείδητο έργο του και για την εποικοδομητική συνεργασία μας. Θα ήθελα επίσης να ευχαριστήσω τον γραμματέα, κ. Priestley, και όλους τους υπαλλήλους του Κοινοβουλίου για την πραγματικά εξαίρετη κοινή εργασία τους. Όλοι γνωρίζουμε πόσο δύσκολο μπορεί να είναι μερικές φορές να λειτουργήσει πραγματικά το Σώμα τόσο καλά όσο θα θέλαμε όλοι.
<P>
Θα ήθελα επίσης να απευθυνθώ στον κ. Poettering, και προσωπικά εξ ονόματος του προέδρου της ομάδας μου κ. Wurtz, που σήμερα δεν του δόθηκε χρόνος ομιλίας. Ο κ. Poettering ανήκει σε μια άλλη πολιτική ομάδα, πιστεύω όμως ότι αυτό είναι καλό γιατί παρακινεί σε ανταλλαγή απόψεων και είναι σημαντικό για τη δημοκρατία. Ωστόσο, είναι επίσης σημαντικό να μπορεί κανείς να συνεργάζεται εποικοδομητικά πέρα από τα όρια των ομάδων, και αυτό το κάναμε τα τελευταία χρόνια. Ο πρόεδρος της ομάδας μου κ. Wurtz, που ανήκει όπως και ο κ. Poettering στην ιδιαίτερη "ομάδα των έξι" που αγωνίζονται από το 1979 για την ευρωπαϊκή ολοκλήρωση, ασφαλώς θα το υπογραμμίσει αυτό προσωπικά και δημόσια με την πρώτη ευκαιρία.
<P>
Θα ήθελα να ευχαριστήσω τον Προεδρεύοντα του Συμβουλίου για τη φινλανδική Προεδρία του Συμβουλίου και για την εποικοδομητική συνεργασία μεταξύ της Προεδρίας και του Κοινοβουλίου. Το δηλώνω αυτό κατηγορηματικά, παρά το γεγονός ότι η Συνομοσπονδιακή Ομάδα της Ευρωπαϊκής Ενωτικής Αριστεράς/Αριστερά των Πρασίνων των Βορείων Χωρών δεν μπορεί να υποστηρίξει τα δύο κύρια σχέδια που δρομολογήθηκαν κατά τη διάρκεια της φινλανδικής Προεδρίας -την οδηγία για τις υπηρεσίες και τον REACH- με τη σημερινή μορφή τους. Θα ήθελα να πω στον κ. Schulz ότι δεν βλέπω κανέναν λόγο να καυχάται κανείς όπως εκείνος, καθώς οι δύο οδηγίες δείχνουν πως η Ευρώπη δεν έχει ακόμα απομακρυνθεί από τις νεοφιλελεύθερες πολιτικές και, κατά τη γνώμη μας, οι δύο αυτές οδηγίες ασφαλώς δεν είναι αριστουργήματα.
<P>
(Χειροκροτήματα)
<P>
Κύριε Προεδρεύων του Συμβουλίου, θα ήθελα να επικροτήσω κατηγορηματικά, εξ ονόματος της ομάδας μου, την απόφαση που ελήφθη στη σύνοδο κορυφής να μείνουν οι πόρτες της ΕΕ ανοιχτές για νέα μέλη και να σεβαστούμε τις υποσχέσεις που δώσαμε στις χώρες που συμμετέχουν στη διαδικασία της διεύρυνσης. Ασφαλώς, κανείς δεν μπορεί να προβλέψει σήμερα σε πόσον καιρό, μετά από τη Βουλγαρία και τη Ρουμανία, θα μπορέσουμε να καλωσορίσουμε νέες χώρες στην ΕΕ, πρέπει όμως να παραμείνει σαφές πως όλες οι ευρωπαϊκές χώρες που μοιράζονται τις κοινές μας αξίες και πληρούν τις προϋποθέσεις για εισδοχή, και ιδίως τα κριτήρια της Κοπεγχάγης, έχουν δικαίωμα αίτησης εισδοχής στην ΕΕ. Προσωπική μου πεποίθηση είναι πως η ισχύουσα συνθήκη της Νίκαιας δεν αποτελεί την κατάλληλη βάση για περαιτέρω διευρύνσεις. Γι' αυτό, προσβλέποντας προς το μέλλον της Ευρώπης, είναι ανάγκη να ενισχύσουμε την ικανότητα ενσωμάτωσης της Ένωσης και να δρομολογήσουμε μία πραγματικά ευρεία και βαθιά μεταρρύθμιση της Ένωσης των 27.
<P>
Δεν πρέπει να αλλάξουν μόνο οι υποψήφιες χώρες - πρώτα απ' όλους πρέπει να ολοκληρώσει τα καθήκοντά της η ίδια η Ένωση. Κατά την άποψή μου, σε αυτό συγκαταλέγεται η εύρεση ενός γενικά αποδεκτού τρόπου για να βγούμε από τη συνταγματική κρίση κατά τη διάρκεια της γερμανικής Προεδρίας του Συμβουλίου. Ωστόσο, κύριε Προεδρεύων του Συμβουλίου, είναι καθοριστικό να αποδείξουμε επιτέλους -και όχι μόνον στους πολίτες της Γαλλίας και των Κάτω Χωρών- ότι η περίοδος περισυλλογής θα έχει επίδραση και σε άλλες πτυχές της πολιτικής. Τα διαφημιστικά φυλλάδια δεν θα μας βοηθήσουν σε αυτό. Οι άνθρωποι πρέπει να συνδέσουν και πάλι το προσωπικό τους όραμα για το μέλλον, για τους ίδιους και τις οικογένειές τους, με την Ευρώπη. Αυτό που περιμένουν από την Ευρώπη είναι εργασία και κοινωνική ασφάλεια. Αξιοπρεπείς συνθήκες εργασίας, πραγματικά ίσες ευκαιρίες εκπαίδευσης και σταδιοδρομίας, προστασία σε περίπτωση ασθένειας, ένα εγγυημένο ελάχιστο εισόδημα - όλα αυτά μετράνε.
<P>
Στον Πρόεδρο της Επιτροπής θα ήθελα να πω ότι αυτή θα ήταν πραγματικά μια αποτελεσματική Ευρώπη. Αν όμως η Ένωση και τα κράτη μέλη της συνεχίσουν όπως μέχρι σήμερα και αν το ντάμπιγκ των μισθών, το κοινωνικό ντάμπιγκ και η χρησιμοποίηση εργαζομένων εναντίον άλλων εργαζομένων σε διασυνοριακό επίπεδο παραμείνουν καθημερινές εμπειρίες των πολιτών, η Ευρώπη θα συνεχίσει να χάνει την υποστήριξή τους. Ωστόσο, αυτό ακριβώς είναι που δεν πρέπει να γίνει και γι' αυτό, κύριε Προεδρεύων και κύριε Πρόεδρε της Επιτροπής, το θέμα της κοινωνικής δικαιοσύνης πρέπει να είναι πρώτη πολιτική προτεραιότητα.
<P>
(Χειροκροτήματα)
<SPEAKER ID="034" NAME="Nigel Farage">
εξ ονόματος της Ομάδας IND/DEM. - (EN) Κύριε Πρόεδρε, συγχαρητήρια στον κ. Vanhanen και στη φινλανδική Προεδρία. Περάσατε τις εξετάσεις. Αποδείξατε ότι είστε καλοί Ευρωπαίοι, επιτυγχάνοντας την επικύρωση του Συντάγματος της ΕΕ μέσω του κοινοβουλίου σας, αγνοώντας το γεγονός ότι σε πρόσφατο δημοψήφισμα μόλις το ένα τέταρτο του πληθυσμού σας τασσόταν υπέρ αυτής της επιλογής. Ο κ. Barroso πρέπει, λοιπόν, να είναι πολύ ευχαριστημένος μαζί σας.
<P>
" Προεδρία σας αποτελεί μικρογραφία ολόκληρου του ευρωπαϊκού εγχειρήματος: μια άσκηση πολιτικής εξαπάτησης, στο πλαίσιο της οποίας οι απόψεις των απλών πολιτών έχουν ελάχιστη σημασία. Το Σύνταγμα είναι ίσως νεκρό, αλλά σε καμία περίπτωση δεν μπορεί να λεχθεί το ίδιο και για το περιεχόμενό του, και στα συμπεράσματα της Προεδρίας σας αναφέρεται η ανάγκη περαιτέρω διεύρυνσης. Στον τομέα της δικαιοσύνης και των εσωτερικών υποθέσεων μιλάτε -ακούσαμε νωρίτερα και τον κ. Barroso- για την ανάγκη βελτίωσης του συστήματος λήψης αποφάσεων. Αυτό, όμως, σημαίνει περισσότερες αρμοδιότητες για την Ευρωπαϊκή Ένωση. Εξυμνείτε την ιδέα μιας κοινής ενεργειακής πολιτικής και την ενίσχυση της δραστηριότητας στον τομέα των εξωτερικών υποθέσεων.
<P>
Συνεχίζουμε ακάθεκτοι! Αυτή ήταν η πολιτική της φινλανδικής Προεδρίας και τώρα παραδίδετε τη σκυτάλη στην Άνγκελα Μέρκελ και στη γερμανική Προεδρία, η οποία είναι ακόμη πιο φιλόδοξη από ό,τι εσείς. Έχει καταστεί πλέον σαφές ότι το σχέδιο είναι να προχωρήσουμε σε μια νέα συνθήκη. Σκοπεύετε να εγκαταλείψετε την ονομασία "Σύνταγμα", η οποία προκαλεί τρόμο. Θα ζητηθεί μήπως από τους Γάλλους και τους Ολλανδούς να ξαναψηφίσουν; Σαφώς και όχι. Αυτό το καθήκον θα πέσει στους ώμους της Ιρλανδίας και ίσως της Δανίας, ενώ εσείς -σχεδόν όλοι όσοι βρίσκεστε σε αυτήν την αίθουσα, όλα τα θεσμικά όργανα της ΕΕ- θα κάνετε ό,τι μπορείτε με τα χρήματα των φορολογουμένων, προκειμένου να εκφοβίσετε και να υποχρεώσετε αυτές τις μικρές χώρες να υποταχθούν. Αυτό, όμως, δεν θα πετύχει στη Βρετανία. Έχουμε ήδη ανεχθεί μια απαράδεκτη συνθήκη, και η φωνή του λαού θα ακουστεί.
<P>
Σήμερα το πρωί, σε αυτό το Κοινοβούλιο της ΕΕ, είδαμε πολλούς να συγχαίρουν εαυτούς και αλλήλους. Θα έπρεπε να είστε όλοι ευγνώμονες, επειδή η δημοσιότητα που λαμβάνουν οι δραστηριότητες αυτού του Σώματος είναι τόσο μικρή. Νομίζω ότι η κοινή γνώμη στην Ευρώπη θα αισθανόταν φρίκη απέναντι σε αυτό το θέαμα!
<P>
Σας ευχαριστώ, και καλά Χριστούγεννα σε όλες και όλους.
<P>
(Γέλια)
<SPEAKER ID="035" NAME="Πρόεδρος">
Βρετανικό χιούμορ!
<SPEAKER ID="036" NAME="Koenraad Dillen" AFFILIATION="NI">
(NL) Κύριε Πρόεδρε, όπως ο κ. Farage, φοβούμαι ότι και εγώ θα καταστρέψω την πολυδιαφημιζόμενη συναίνεση για την οποία έγινε λόγος πριν από λίγο. Οι αποτυχημένες ευρωπαϊκές σύνοδοι κορυφής αρχίζουν να γίνονται μία από τις παραδόσεις μας. Αυτές οι αποτυχίες στο τέλος καλύπτονται πάντα πίσω από διάφορους ευφημισμούς, προκειμένου να μην πληγωθούν πολύ τα αισθήματα της Προεδρίας. Αυτή, όμως, η σύνοδος κορυφής σχετικά με τη στρατηγική διεύρυνσης -η οποία ξαφνικά υποβαθμίζεται ελαφρώς- ήταν για μία ακόμη φορά εντελώς χάσιμο χρόνου.
<P>
Ενώ οι ενταξιακές διαπραγματεύσεις με την Τουρκία προς το παρόν αναστέλλονται, η στάση της Άγκυρας έναντι της Κύπρου, καθώς και σε άλλα θέματα, όπως η ελευθεροτυπία και το αρμενικό ζήτημα, έπρεπε να είχαν οδηγήσει σε οριστική, και όχι απλώς προσωρινή, διακοπή των διαπραγματεύσεων. Επιτρέψτε μου, ως Φλαμανδός, να εκφράσω την έκπληξη και την αγανάκτησή μου για την αλαζονεία με την οποία ορισμένοι εκπρόσωποι της επίσημης Ευρώπης αισθάνονται την ανάγκη να παρεμβαίνουν σε θέματα ελευθεροτυπίας και εσωτερικών πολιτικών άλλων κρατών μελών. Τι υποκρισία! Επί σειρά ετών, μας λένε ότι εν καιρώ οφείλουμε και θα καλωσορίσουμε όντως την ασιατική Τουρκία στους κόλπους μας, αλλά ότι η μικρή και ευημερούσα περιοχή της Φλάνδρας, η οποία βρίσκεται στην καρδιά της Ευρώπης, δεν πρέπει να καταστεί ανεξάρτητο κράτος μέλος της ΕΕ, όπως διαπιστώσαμε την περασμένη εβδομάδα.
<P>
Κατ' αυτόν τον τρόπο ο κ. Juncker από το Λουξεμβούργο -αλλά δεν ήταν ο μόνος- αισθάνθηκε ξαφνικά την ανάγκη να καταγγείλει την ανησυχητική είδηση, η οποία ήταν εν μέρει μυθοπλασία και εν μέρει ντοκιμαντέρ, την οποία μετέδωσε ο γαλλόφωνος δημόσιος τηλεοπτικός σταθμός RTBF την περασμένη Τετάρτη σχετικά με ένα σενάριο ανεξαρτησίας της Φλάνδρας, την οποία προφανώς η Ευρώπη δεν είναι διατεθειμένη να ανεχθεί. Έτσι, οι Φλαμανδοί ξέρουν πια τι πρέπει να περιμένουν από αυτούς τους αρχηγούς κρατών ή κυβερνήσεων. Εξάλλου, ο κ. Juncker και οι συνάδελφοί του έχουν αποφανθεί, χωρίς να ανέχονται την παραμικρή διαφωνία, ότι η βελγική μοναρχία πρέπει να διατηρηθεί. Κανείς άλλος δεν έχει λόγο σε αυτό το θέμα. Αυτό δεν συνάδει ακριβώς με ό,τι θα ονομάζαμε σεβασμό της ελευθερίας γνώμης, για να μην αναφέρουμε καν το δικαίωμα αυτοδιάθεσης των λαών, όταν ξένοι αρχηγοί κρατών θεωρούν ότι έχουν το δικαίωμα να παρεμβαίνουν στην ελευθερία του Τύπου σε ένα κράτος μέλος και να αγνοούν τη βούληση των Φλαμανδών. Αυτή, όμως, η βούληση των Φλαμανδών είναι πολύ δημοκρατική και νόμιμη. " Φλάνδρα θέλει να απελευθερωθεί από τα δεσμά της διεφθαρμένης δικτατορίας του Σοσιαλιστικού Κόμματος της Βαλλονίας και των ουτιδανών απογόνων του βασιλικού οίκου των Σαξ-Κόμπουργκ. Όπως οι Τσέχοι και οι Σλοβάκοι, θέλουμε να ασκήσουμε το δικαίωμά μας στην αυτοδιάθεση. Δεν είναι στο χέρι των ευρωπαίων αρχηγών κρατών να υπαγορεύουν στη Φλάνδρα πώς πρέπει να ορίσει το μέλλον της.
<SPEAKER ID="037" NAME="Πρόεδρος">
Σας ευχαριστούμε πολύ, κύριε Dillen. Εδώ τελειώνουν οι ομιλίες των εκπροσώπων των ομάδων. Θα ακούσουμε τώρα τους μεμονωμένους βουλευτές που έχουν ζητήσει τον λόγο.
<SPEAKER ID="038" NAME="Alexander Stubb" AFFILIATION="PPE-DE">
(EN) Κύριε Πρόεδρε, σας ευχαριστώ για τον τρόπο που προφέρατε το όνομά μου. Το Stubb μετατρέπεται σε "Stub" και υποθέτω ότι του χρόνου θα είναι "Schtub", οπότε βαδίζουμε σε καλό δρόμο.
<P>
Επιτρέψτε μου να προβώ σε τρεις σύντομες επισημάνσεις. Πρώτον, θέλω να ευχαριστήσω και να συγχαρώ τη φινλανδική Προεδρία, και ειδικότερα τέσσερεις από τους υπουργούς της, και στη συνέχεια μια ομάδα ανθρώπων. Οι τέσσερεις υπουργοί είναι ο πρωθυπουργός κ. Vanhanen, που κατά τη γνώμη μου επιτέλεσε εξαίρετο έργο· η υπουργός κ. Lehtomäki, η οποία επιτέλεσε θαυμάσιο έργο· ο υπουργός Εξωτερικών κ. Tuomioja, το έργο του οποίου υπήρξε αξιέπαινο· και, τέλος, ένας ακόμη υπουργός, ο κ. Pekkarinen, ο οποίος απουσιάζει. Πάνω απ' όλα, θέλω να ευχαριστήσω τους υπαλλήλους της δημόσιας διοίκησης, ιδίως τον πρεσβευτή κ. Eikka Kosonen. Όλοι γνωρίζουμε ότι το σύστημα δεν μπορεί να λειτουργήσει χωρίς τη δημόσια διοίκηση.
<P>
Αν έπρεπε να απαριθμήσουμε τα θετικά και τα αρνητικά στοιχεία της Προεδρίας, θεωρώ ότι τα θετικά θα ήταν πολύ περισσότερα από τα αρνητικά - Λίβανος, οδηγία για τις υπηρεσίες, REACH, έρευνα, διεύρυνση, μεταβολή του κλίματος και Σένγκεν. Θεωρώ ότι επιτελέσατε πολύ καλό έργο σε αυτόν τον τομέα. Θέλω επίσης να πω στον κ. Schulz ότι το τελευταίο πρόσωπο από το οποίο θα δεχόμουν νουθεσίες σχετικά με την οδηγία για τις υπηρεσίες είναι ένας γερμανός Σοσιαλιστής.
<P>
Όσον αφορά τη φορολογία του οινοπνεύματος, θεωρώ ότι πρόκειται για αρνητικό στοιχείο, αλλά ως καταναλωτής δεν με ενοχλεί ιδιαίτερα το γεγονός ότι δεν καταφέρατε να αυξήσετε τη φορολογία του οινοπνεύματος.
<P>
Εν κατακλείδι, θέλω να δηλώσω ότι η φινλανδική Προεδρία υπήρξε ψύχραιμη, νηφάλια και συγκροτημένη. Αν μπορούσαμε να το προσωποποιήσουμε, θα έλεγα ότι εσείς, κυρία Lehtomäki, ήσαστε η κ. Ψύχραιμη. Κύριε Vanhanen, εσείς ήσαστε ο κ. Νηφάλιος, και νομίζω ότι εσείς, κύριε Tuomioja, ήσαστε ο κ. Συγκροτημένος.
<P>
(Χειροκροτήματα)
<SPEAKER ID="039" NAME="Edite Estrela" AFFILIATION="PSE">
(PT) Θέλω να συγχαρώ τη φινλανδική Προεδρία για την ψυχραιμία με την οποία άσκησε τα καθήκοντά της, η οποία ήταν η ορθή προσέγγιση απέναντι στις ανά τον κόσμο εντάσεις.
<P>
Όσον αφορά το Συμβούλιο, αντιμετωπίστηκαν βεβαίως εξαιρετικά σημαντικά θέματα και η ισορροπία που είδαμε να υπάρχει μεταξύ της Προεδρίας του Συμβουλίου και της Προεδρίας της Επιτροπής έφερε αυτά τα θέματα στο προσκήνιο. Τούτου λεχθέντος, με εξέπληξε το γεγονός ότι δόθηκε τόσο λίγη προσοχή στη σύγκρουση στη Μέση Ανατολή, ενόψει των τελευταίων εξελίξεων, όπως η πρόσφατη όξυνση της βίας και η εμφάνιση ενδεχόμενου εκλογών. Παρόμοια έκπληξη μού προκάλεσε το συμπέρασμα του Συμβουλίου σχετικά με τη διεξαγωγή της διάσκεψης κορυφής ΕΕ-Αφρικής, η οποία θεωρώ ότι αποτελεί ένδειξη προόδου στις σχέσεις μεταξύ Ευρώπης και Αφρικής.
<SPEAKER ID="040" NAME="Gérard Onesta" AFFILIATION="Verts/ALE">
(FR) Κύριοι Πρόεδροι των τριών θεσμικών οργάνων, θα επικεντρώσω την προσοχή μου αποκλειστικά στην επανέναρξη της συνταγματικής διαδικασίας.
<P>
Πριν από λίγες ημέρες, σας έστειλα ένα έγγραφο στο οποίο, όπως ανέφερε η φινλανδική Προεδρία, καταδεικνύεται ότι δεν μπορούμε να ανοίξουμε εκ νέου το πακέτο, κάτι που είναι θετικό.
<P>
Από την άλλη πλευρά, αν ο φάκελος πρέπει να αποσαφηνιστεί, όπως υποστήριξαν οι αρχηγοί των κρατών, αυτή η αποσαφήνιση πρέπει να αφορά το τι είναι συνταγματικό και τι όχι· αυτό το εγχείρημα θα είναι πολύ πιο σύνθετο από ό,τι ο απλός διαχωρισμός του πρώτου και του δεύτερου μέρους από το υπόλοιπο κείμενο.
<P>
" τρίτη πτυχή αυτού που προτείνω αφορά τα μέσα αξιολόγησης αυτού του "πράγματος". Πρέπει δε να τεθεί ξανά στην κρίση των ευρωπαίων πολιτών, και -γιατί όχι;- σε υπερεθνικό επίπεδο, όπως υποστηρίζει το Κοινοβούλιο, μέσω δημοψηφίσματος το οποίο θα διενεργηθεί παντού την ίδια ημέρα.
<P>
Τέλος, ανεξαρτήτως της μορφής που θα λάβει το κείμενο, πρέπει να είναι δυνατή η εξέλιξή του, με βάση μια διαδικασία ενισχυμένης ειδικής πλειοψηφίας, διπλά ενισχυμένης ειδικής πλειοψηφίας, 80 ή 90% ίσως, των κρατών μελών και κοινοβουλίων, αλλά σίγουρα όχι 100%. Δεν μπορούμε να κρατούμε υπό ομηρία τους πληθυσμούς και τις μελλοντικές γενιές.
<P>
Φρονώ ότι αυτό προσφέρει μια βάση εξέλιξης της διαδικασίας τις επόμενες ημέρες. " διαδικασία θα εξελιχθεί πολύ γρήγορα. Στις 26 Ιανουαρίου, οι χώρες του "ναι" θα συναντηθούν στη Μαδρίτη. Δέκα ημέρες αργότερα, οι χώρες του "όχι", αναγνωρισμένα ή κατά τεκμήριο, θα συναντηθούν στο Λουξεμβούργο.
<P>
Σας παρακαλώ, κάντε ό,τι μπορείτε για να κινηθεί αυτή η διαδικασία.
<SPEAKER ID="041" NAME="Gunnar Hökmark" AFFILIATION="PPE-DE">
(EN) Κύριε Πρόεδρε, θέλω καταρχάς να ευχαριστήσω τη φινλανδική Προεδρία. Ως εκπρόσωπος μιας γειτονικής χώρας, είμαι υπερήφανος αυτόν τον καιρό που είμαι γείτονας της Φινλανδίας. Επιτύχατε πολλά και δείξατε ότι η Ευρώπη κινείται προς τα εμπρός. Αυτό είναι σημαντικό, διότι όλα τα θέματα που συζητήσαμε σήμερα το πρωί καταδεικνύουν ότι μπορούμε να κάνουμε την Ευρώπη να κινηθεί προς τα εμπρός.
<P>
Ωστόσο, αυτό σε κάποιον βαθμό φέρνει επίσης στο φως τις προκλήσεις που αντιμετωπίζουμε όταν συζητούμε την περιβαλλοντική πολιτική και το φαινόμενο του θερμοκηπίου ή την ανάγκη ενίσχυσης της ανταγωνιστικότητας, την ανάγκη αντιμετώπισης της παγκοσμιοποίησης ή την ανάγκη να αναλάβουμε δράση όσον αφορά τις εξελίξεις στο Ιράν. Όλες αυτές οι συζητήσεις απορρέουν από το γεγονός ότι μπορούμε να αναλάβουμε πολύ μεγαλύτερες ευθύνες από ό,τι στο παρελθόν.
<P>
Όταν συζητούμε τις νέες προκλήσεις που δημιουργούνται όταν μια χώρα υποβάλλει αίτηση ένταξης στην Ένωση, αυτό οφείλεται στα αποτελέσματα και την επιτυχία μας, και όχι σε αποτυχία, κύριε Farage. Αν είχαμε αποτύχει, κανείς από όσους θέλουν τώρα να γίνουν μέλη αυτής της Ένωσης, λόγω της επιτυχίας μας, δεν θα επεδίωκε να γίνει μέλος.
<P>
Πρέπει να γίνουν ακόμη περισσότερα βήματα. Μια αξιόπιστη Ένωση χρειάζεται μια αξιόπιστη εξωτερική πολιτική και πολιτική ασφάλειας. Καλά Χριστούγεννα, κύριε Πρόεδρε.
<SPEAKER ID="042" NAME="Πρόεδρος">
Σας ευχαριστώ πολύ, και καλά Χριστούγεννα και σε εσάς, κύριε Hökmark.
<SPEAKER ID="043" NAME="Ville Itälä" AFFILIATION="PPE-DE">
. - (FI) Κύριε Πρόεδρε, όσον αφορά την Προεδρία, μπορούμε να πούμε ότι εξελίχθηκε όντως πολύ θετικά ως προς τον τρόπο χειρισμού της κρίσης στον Λίβανο, καθώς και τις επιτυχίες του κανονισμού REACH και της οδηγίας για τις υπηρεσίες. Όλα αυτά τα θέματα είναι σημαντικά. Ιδιαίτερα εκτιμώ την προσπάθεια που καταβλήθηκε για τη συνεργασία με τη Ρωσία. Το Lahti ήταν ένα θαυμάσιο παράδειγμα αυτής της προσπάθειας και, παρότι γνωρίζουμε τα όσα διαδραματίστηκαν στη συνάντηση του Ελσίνκι, εκείνο στο οποίο οφείλουμε να εμμείνουμε εν προκειμένω είναι η προσέγγιση του Lahti, και πρέπει να αρχίσουμε να ενεργούμε αναλόγως.
<P>
" μόνη ίσως αρνητική πτυχή υπήρξε ο ιδεαλισμός στο θέμα της διεύρυνσης, το οποίο προβληματίζει τη φινλανδική κυβέρνηση. Επί έξι μήνες η Τουρκία μάς έδειξε πόσο δύσκολες μπορούν να γίνουν οι καταστάσεις εάν κινηθούμε πολύ γρήγορα. Πρέπει πραγματικά να επιμείνουμε στην τήρηση των όρων και των προϋποθέσεων, και να δώσουμε στην Τουρκία επαρκή χρονικά περιθώρια. Κύριε πρωθυπουργέ, δεν έχετε δίκιο όσον αφορά τη θέση ότι δεν πρέπει να υπάρξουν φραγμοί. " κοινή γνώμη προσδοκά από εμάς να έχουμε ένα όραμα για το ποια θα είναι η έκταση της Ευρώπης μετά από 10 ή 20 χρόνια. Οι πολίτες μας προτιμούν μια μικρή Ευρώπη η οποία λειτουργεί παρά μια Ευρώπη η οποία είναι υπερβολικά μεγάλη και λειτουργεί ανεπαρκώς.
<P>
(Χειροκροτήματα)
<SPEAKER ID="044" NAME="Lasse Lehtinen" AFFILIATION="PSE">
(FI) Κύριε Πρόεδρε, στην ιστορία της Ένωσης έχουμε δει πολλές φορές τα μικρά κράτη να υποχρεώνονται να διατηρήσουν ζωντανή την αρχή της ολοκλήρωσης, όταν τα μεγάλα κράτη μέλη αντιμετωπίζουν τα δικά τους προβλήματα. " Φινλανδία δέχθηκε επαίνους διότι καλλιέργησε θαυμάσιο κλίμα συνεργασίας, και έτσι στάθηκε δυνατόν να επιτευχθούν δύσκολοι συμβιβασμοί, όπως η οδηγία για τις υπηρεσίες και ο κανονισμός για τα χημικά.
<P>
Ωστόσο, αποδείχθηκε για μία ακόμη φορά ότι, παρότι οι πολιτικές αρμοδιότητες του Κοινοβουλίου αυξάνονται διαρκώς, ευτυχώς διατηρεί την ικανότητα επίτευξης συμβιβασμών μεταξύ των μεγάλων πολιτικών ομάδων σχετικά με τα σημαντικά θέματα. Οι κυβερνήσεις όλων των κρατών μελών πρέπει να προσέξουν πολύ περισσότερο αυτήν την πτυχή όταν συζητούν τα θέματα με τα εθνικά τους κοινοβούλια.
<P>
Κύριε Πρόεδρε, ευχόμαστε καλή τύχη και οικονομική επιτυχία στη Γερμανία, καθότι η πείρα μάς διδάσκει ότι η συμβολή των μεγάλων κρατών μελών στην ευρωπαϊκή συνεργασία βελτιώνεται όσο πιο πολύ βελτιώνεται η λειτουργία της οικονομίας τους. Είναι ίσως βάσιμο να ελπίζουμε ότι η Γερμανία δεν θα δημιουργήσει εμπόδια στην πολιτική διεύρυνσης. Μέχρι στιγμής, όλες οι διευρύνσεις αποτέλεσαν οικονομικές και πολιτικές επιτυχίες.
<SPEAKER ID="045" NAME="Józef Pinior" AFFILIATION="PSE">
(PL) Κύριε Πρόεδρε, θέλω να ευχαριστήσω τη φινλανδική Προεδρία, πάνω από όλα για τον τρόπο με τον οποίο χειρίστηκε την άκρως ευαίσθητη στρατηγική εταιρική σχέση με τη Ρωσία. Θεωρώ ότι η φινλανδική Προεδρία πέτυχε πολλά με το να αντιμετωπίσει τη Ρωσία ψύχραιμα αλλά αυστηρά, διασφαλίζοντας τις σχέσεις μας ως στρατηγικών οικονομικών εταίρων, αλλά και ασκώντας συγχρόνως πιέσεις στην εν λόγω χώρα, προκειμένου να σεβαστεί τα ανθρώπινα δικαιώματα και τη δημοκρατία στο εσωτερικό της.
<P>
Το δεύτερο επίτευγμα της Προεδρίας ήταν η ένταξη της Βουλγαρίας και της Ρουμανίας στην Ευρωπαϊκή Ένωση. Θέλω επίσης να την συγχαρώ για την επικύρωση του Ευρωπαϊκού Συντάγματος. Θεωρώ ότι η φινλανδική Προεδρία αποτελεί καλό παράδειγμα του πώς πρέπει να ενεργούμε σε ευρωπαϊκό επίπεδο για την περαιτέρω προώθηση της ολοκλήρωσης, και πώς να επιτυγχάνουμε την εμβάθυνση της ολοκλήρωσης ανοίγοντας συγχρόνως την Ευρωπαϊκή Ένωση στον υπόλοιπο κόσμο.
<SPEAKER ID="046" NAME="Margrietus van den Berg" AFFILIATION="PSE">
(NL) Κύριε Πρόεδρε, θέλω καταρχάς να ευχαριστήσω τη φινλανδική Προεδρία για την καλή της συνεργασία όσον αφορά το αναπτυξιακό μέσο. Συζητήσαμε για τον κανονισμό REACH και το πρόγραμμα πλαίσιο, μια νομοθετική πράξη, προϋπολογισμού 17 δισεκατομμυρίων, για τα επόμενα χρόνια η οποία αφορά, μεταξύ άλλων, τους στόχους της Χιλιετίας· είμαι ευγνώμων για τον τρόπο με τον οποίο καταφέραμε να προωθήσουμε αυτό το θέμα.
<P>
Έχω δύο ερωτήσεις. Καταρχάς, ως προς το θέμα του Νταρφούρ, στο οποίο αναφέρθηκαν ήδη ο κ. Crowley και ο κ. Watson, είναι απαράδεκτο να είμαστε υποχρεωμένοι να παρακολουθούμε τη διαρκή επιδείνωση όλων αυτών των παραβιάσεων των ανθρωπίνων δικαιωμάτων στο Νταρφούρ, χωρίς να μπορούμε να αντιδράσουμε αποτελεσματικά. Σας καλώ για μία ακόμη φορά να εξετάσετε το ενδεχόμενο ανάληψης ειδικής πρωτοβουλίας του Ο"Ε και προώθησης άλλων παρόμοιων πρωτοβουλιών.
<P>
Δεύτερον, όσον αφορά τη διεύρυνση, δηλώνετε ότι την υποστηρίζετε αλλά συγχρόνως ορίζετε προϋποθέσεις που άπτονται της Συνθήκης. Επιτέλους, αποφασίστε. Γιατί δεν λέτε ότι πρέπει πρώτα να γίνουμε πιο δημοκρατικοί και αποτελεσματικοί και μετά θα μπορούμε να προχωρήσουμε σε διεύρυνση; Είμαστε πρόθυμοι να προχωρήσουμε σε διεύρυνση, αλλά πρώτα έχουμε ανάγκη αυτές τις προϋποθέσεις. Πρέπει να είστε σαφείς και να επιδείξετε ηγετικό πνεύμα· διαφορετικά, θα μείνουμε προσκολλημένοι σε αυτές τις ανειλικρινείς και ολισθηρές διαδικασίες, οι οποίες είναι ελάχιστα αποτελεσματικές.
<SPEAKER ID="047" NAME="Françoise Grossetête" AFFILIATION="PPE-DE">
(FR) Κύριε Πρόεδρε, η φινλανδική Προεδρία μάς είπε ότι χρειαζόμαστε μια Ευρώπη αποτελεσμάτων. Έχουμε επιτύχει αυτά τα αποτελέσματα, χάρη στο Ευρωπαϊκό Κοινοβούλιο. Θα έλεγα μάλιστα ότι το 2006 υπήρξε το Έτος του Κοινοβουλίου, δεδομένου ότι κατάφερε να αποδείξει ότι διαθέτει πραγματικό πολιτικό όραμα και ότι δεν είναι όργανο επικύρωσης ήδη ειλημμένων αποφάσεων. Μπορώ να αναφέρω ως παραδείγματα την οδηγία για τις υπηρεσίες, τον REACH, κλπ.
<P>
Όσον αφορά την Τουρκία, μας είπατε ότι η διαδικασία προσχώρησης της Τουρκίας έχει απλώς επιβραδυνθεί. Μας λέτε ότι τα σύνορα της Ευρωπαϊκής Ένωσης ορίζονται από τις αξίες μας· όμως, οι αξίες μας είναι οικουμενικές και δεν μπορούμε να εντάξουμε τους πάντες στην ΕΕ.
<P>
Επιθυμούμε μια ευρωπαϊκή Ευρώπη ή μια ασιατική Ευρώπη;
<P>
Ο Πρόεδρος Barroso έκανε νύξη στην ικανότητα απορρόφησης της Ευρωπαϊκής Ένωσης, χαρακτηρίζοντάς την αναγκαία. Πρέπει όντως να οριστούν γεωγραφικά όρια, διότι η Ευρώπη δεν πρόκειται να χτιστεί χωρίς τη σύμφωνη γνώμη των ευρωπαϊκών λαών.
<P>
Τέλος, όσον αφορά τις ρήτρες γέφυρας, όλοι συμφωνούν ως προς την ανάγκη εφαρμογής της ειδικής πλειοψηφίας· όμως, στα θέματα μεταναστευτικής πολιτικής, πρέπει να συμφωνήσουμε πρώτα τι ακριβώς επιδιώκουμε με τη μεταναστευτική πολιτική. Ορισμένοι ανοίγουν διάπλατα τα σύνορά τους, ενώ άλλοι επιθυμούν τη σύναψη συμφωνιών με τις αναπτυσσόμενες χώρες.
<P>
" γερμανική Προεδρία έχει, λοιπόν, να επιτελέσει τεράστιο έργο· της εύχομαι καλή επιτυχία.
<SPEAKER ID="048" NAME="Jan Mulder" AFFILIATION="ALDE">
(NL) Κύριε Πρόεδρε, εκφράζω και εγώ την ευγνωμοσύνη μου στη φινλανδική Προεδρία. Θέλω να θέσω μια ερώτηση όσον αφορά τις σχέσεις με τη Ρωσία. Το εμπόριο, ιδίως το εμπόριο γεωργικών προϊόντων, αντιμετωπίζει αυτήν την περίοδο σημαντικά προβλήματα εξαιτίας ενστάσεων κτηνιατρικού ή φυτοϋγειονομικού χαρακτήρα. Θεωρείται μήπως -μεταξύ άλλων, στους κόλπους της Επιτροπής- ότι υφίστανται πραγματικοί τεχνικοί λόγοι, ή μήπως υπάρχουν πολιτικά κίνητρα σε αυτήν την υπόθεση, και, αν ισχύει αυτό, με ποιον τρόπο θεωρείται σκόπιμο να επιδιωχθεί η διευθέτηση του θέματος;
<SPEAKER ID="049" NAME="Ryszard Czarnecki" AFFILIATION="UEN">
(PL) Κύριε Πρόεδρε, θέλω να ευχαριστήσω το Σώμα για τη σημερινή συζήτηση. Έχουμε πλέον καταλήξει σε έναν θαυμάσιο συμβιβασμό, ο οποίος είναι αξιέπαινος, ιδίως εάν αυτό το κλίμα μεταφερθεί και σε ορισμένα εθνικά κοινοβούλια. Διατηρώ, πάντως, μια επιφύλαξη και θέλω να απευθύνω μια προειδοποίηση: οι δηλώσεις ορισμένων ηγετών υποκρύπτουν ένα είδος ιδεολογικού εκβιασμού ο οποίος δεν μου αρέσει καθόλου. Ορισμένοι εξ αυτών δηλώνουν ότι η θεσμική μεταρρύθμιση αποτελεί προϋπόθεση για την περαιτέρω διεύρυνση.
<P>
Δεν πρέπει να κλείσουμε τις πόρτες της Ευρωπαϊκής Ένωσης, τουλάχιστον σε χώρες όπως η Κροατία και η πρώην Γιουγκοσλαβική Δημοκρατία της Μακεδονίας, οι οποίες είναι ευρωπαϊκές χώρες, υποχρεώνοντάς τις να περιμένουν μέχρι να αποφασίσουμε κατά πόσον πρέπει ή όχι να προβούμε σε θεσμική μεταρρύθμιση. Έχω την εδραία πεποίθηση ότι αυτό το αμφιλεγόμενο θέμα δεν πρέπει να χρησιμοποιηθεί ως πρόσχημα, προκειμένου να κλείσουμε την πόρτα σε χώρες οι οποίες έχουν ήδη επιτύχει πολλά στην πορεία ένταξής τους.
<SPEAKER ID="050" NAME="Esko Seppänen" AFFILIATION="GUE/NGL">
(FI) Κύριε Πρόεδρε, κατά τη διάρκεια της Προεδρίας της, η Φινλανδία προώθησε τη λήψη αποφάσεων με ειδική πλειοψηφία σε θέματα του τρίτου πυλώνα μέσω των ρητρών γέφυρας. Ωστόσο, ο τρόπος με τον οποίο προσεγγίζουν ιστορικά οι λαοί τις έννοιες του σωστού και του λάθους είναι καταγεγραμμένος μόνο στις εθνικές νομοθεσίες, και σε αυτό συνίσταται η νομιμοποίηση των κοινωνιών. Οι νόμοι της ΕΕ είναι συνθετικοί νόμοι οι οποίοι χρησιμοποιούνται σε θέματα δικαιοσύνης για μισό δισεκατομμύριο πολίτες. Είναι συμβιβασμοί τους οποίους στην αρχή κανείς δεν επιθυμούσε. Υποσκάπτουν τη νομιμοποίηση της ΕΕ, όπως άλλωστε και η Συνταγματική Συνθήκη, η οποία συνεχίζει να συζητείται και η έγκριση της οποίας απαιτεί ομοφωνία. Απαιτεί ομοφωνία και, δεδομένου ότι αυτή δεν έχει επιτευχθεί, είναι κατά συνέπεια άκυρη. Στο θέμα του Συντάγματος, η Φινλανδία λειτούργησε ως ναρκαλιευτής για τη Γερμανία και την επόμενη Προεδρία. Δυστυχώς, κατά τη διάρκεια της θητείας της, η φινλανδική Προεδρία δεν ενίσχυσε περαιτέρω τη νομιμοποίηση της ΕΕ στα μάτια των πολιτών της. Παρουσίασε απλώς ως φωτοαντίγραφο το μήνυμα της ελίτ προς τον λαό.
<SPEAKER ID="051" NAME="Piia-Noora Kauppi" AFFILIATION="PPE-DE">
(EN) Κύριε Πρόεδρε, η ισχυρότερη δήλωση του Προεδρεύοντος του Συμβουλίου στην ομιλία του ήταν το γεγονός ότι υποστήριξε περισσότερο κοινοτικές διαδικασίες. Πριν από έξι μήνες, διέβλεπα κάποιον βαθμό ευρωσκεπτικισμού στη στάση σας, αλλά όταν είπατε ότι η ψηφοφορία με ενισχυμένη πλειοψηφία και η διαδικασία συναπόφασης με το Ευρωπαϊκό Κοινοβούλιο είναι ο καλύτερος και αποτελεσματικότερος τρόπος διακυβέρνησης της Ευρωπαϊκής Ένωσης, αυτό ήταν το καλύτερο τμήμα της ομιλίας σας. Αυτό καθιστά επίσης σαφές ότι το σύστημα εναλλαγής της Προεδρίας εξακολουθεί να έχει αξία για την Ευρωπαϊκή Ένωση. Τουλάχιστον ενισχύει την προσήλωση των κρατών μελών στην Ευρωπαϊκή Ένωση και τις κοινές πολιτικές της.
<P>
Θέλω επίσης να πω σε όσους υποστήριξαν ότι οι συνομιλίες για την προσχώρηση της Τουρκίας θα επιβραδυνθούν, ότι αυτό δεν πρόκειται να συμβεί. Από τα 35 κεφάλαια διαπραγματεύσεων, αναστέλλεται η διαπραγμάτευση μόνον οκτώ κεφαλαίων, και αυτό είναι πολύ καλό αποτέλεσμα για τη φινλανδική Προεδρία. Εξακολουθούν να είναι ανοικτά είκοσι επτά κεφάλαια, στα οποία μπορεί να υπάρξει πρόοδος. Μάλιστα, οι συνομιλίες για την προσχώρηση της Τουρκίας θα βελτιωθούν σημαντικά λόγω των προσπαθειών αυτής της θαυμάσιας φινλανδικής Προεδρίας. Δεν μπορώ παρά να επαναλάβω τα όσα ήδη ανέφεραν οι συνάδελφοί μου.
<P>
(Χειροκροτήματα)
<SPEAKER ID="052" NAME="Jacek Saryusz-Wolski" AFFILIATION="PPE-DE">
(PL) Κύριε Πρόεδρε, σχεδόν όλα όσα μπορούσαν να λεχθούν, έχουν λεχθεί. " Προεδρία ήταν καλή και είμαστε ευγνώμονες γι' αυτό. Παρά το αδιέξοδο όσον αφορά τη συνταγματική διαδικασία, σημειώθηκε πρόοδος - "" Ευρώπη που κινείται". Ένα παράδειγμα είναι η έγκριση της "Σένγκεν για όλους". Αυτό είναι εξαιρετικά σημαντικό για τα νέα κράτη μέλη.
<P>
Αυτή η Προεδρία απέδειξε επίσης, παρά τις όποιες καθυστερήσεις και ίσως κάποια διστακτικότητα, πόσο σημαντική είναι η αλληλεγγύη στις εξωτερικές σχέσεις, και πόσο σημαντικό είναι να μην αφήνουμε κανένα κράτος μέλος εκτεθειμένο. Ο Πρόεδρος Barroso αξίζει ιδιαίτερες ευχαριστίες ως προς αυτό. Αν η αρχή της μονομερούς προσέγγισης είναι αναγκαία για να διασφαλιστεί αυτή η αρχή της αλληλεγγύης, πρέπει να συνεχίσουμε να την εφαρμόζουμε μέχρις ότου η αλληλεγγύη καταστεί αυτόματη αντίδραση και κυριαρχήσει επί του εθνικού και οικονομικού εγωισμού.
<P>
Μια επιπλέον επισήμανση: είμαι δυσαρεστημένος από τον περιορισμό της πολιτικής για την Ανατολική Ευρώπη στη βόρεια διάσταση και τη Ρωσία, εξαιρώντας τα θέματα της Ουκρανίας και της Λευκορωσίας.
<SPEAKER ID="053" NAME="Marianne Mikko" AFFILIATION="PSE">
(ET) Θέλω να μιλήσω για τη Ρωσία. Σύμφωνα με την επίσημη θέση της Ευρωπαϊκής Ένωσης, η απαγόρευση εισαγωγής πολωνικών προϊόντων κρέατος στη Ρωσία είναι διμερές θέμα στο οποίο οι Βρυξέλλες δεν παρεμβαίνουν. " ΕΕ χρησιμοποιεί το ίδιο πρόσχημα προκειμένου να αποφύγει να απαιτήσει από τη Ρωσία να υπογράψει τη συνοριακή συνθήκη μεταξύ Εσθονίας και Ρωσίας. Το Κρεμλίνο υποστηρίζει με ενθουσιασμό αυτήν την ανόητη συμπεριφορά. Τώρα η Ρωσία απαγορεύει την εισαγωγή όλων των προϊόντων διατροφής από την Ευρωπαϊκή Ένωση στα περισσότερα σημεία διέλευσης των συνόρων.
<P>
Το επόμενο καλά μελετημένο βήμα της Ρωσίας ήταν να προσφέρει στους πέντε μεγαλύτερους εξαγωγείς διμερείς συμφωνίες για τις εξαγωγές τροφίμων. Αυτό είναι παράλογο. " Ρωσία γνωρίζει πολύ καλά την Ευρωπαϊκή Ένωση. " Ρωσία προσπαθεί να δοκιμάσει τη γεωργική μας πολιτική και την αλληλεγγύη μας. Όπως ορθώς ανέφερε ο κ. Vanhanen: "Πρέπει να ανοίξουμε τα μάτια μας όσον αφορά τη Ρωσία". " Ρωσία του Πούτιν κυβερνάται από ανθρώπους για τους οποίους ο Ψυχρός Πόλεμος ήταν επάγγελμα και τρόπος ζωής.
<P>
Όπως συνέβη και στην περίπτωση εκείνης της σύγκρουσης, η Ευρώπη θα θριαμβεύσει μόνον εάν παραμείνει προσηλωμένη στις θεμελιώδεις αξίες της, τη δημοκρατία και τα ανθρώπινα δικαιώματα. Εύχομαι καλή επιτυχία στον νέο Πρόεδρο.
<SPEAKER ID="054" NAME="Hannu Takkula" AFFILIATION="ALDE">
(FI) Κύριε Πρόεδρε, θέλω και εγώ να εκφράσω την εκτίμησή μου για τη φινλανδική Προεδρία με λίγα λόγια. Ακούστηκαν πολλές ομιλίες στις οποίες επαινέθηκε η Προεδρία και η επιτυχία της. Αυτές οι Προεδρίες διαρκούν για ένα εξάμηνο, οπότε είναι ίσως δύσκολο να κρίνει κανείς με ποσοτικούς μόνον όρους. Με ποιοτικούς, όμως, όρους, θεωρώ ότι η Φινλανδία σημείωσε επιτυχίες και προώθησε νομοθετικά εγχειρήματα. Σημειώσαμε πρόοδο όσον αφορά τον κανονισμό REACH, την οδηγία για τις υπηρεσίες, το έβδομο πρόγραμμα πλαίσιο έρευνας, κλπ. Επιτρέψτε μου να δηλώσω ότι, ως Φινλανδός, αισθάνομαι ιδιαίτερη ικανοποίηση για τη συχνή παρουσία των υπουργών μας στο Σώμα, ιδίως της κ. Lehtomäki. Αυτό αποδεικνύει ότι η Φινλανδία είναι πρόθυμη να ασχοληθεί με αυτά τα θέματα, να καταβάλει προσπάθειες και να εισφέρει τις ικανότητες και την εμπειρογνωμοσύνη της στις κοινές ευρωπαϊκές διαδικασίες λήψης αποφάσεων. Θα έλεγα λοιπόν ότι αυτή η Προεδρία ...
<P>
(Ο Πρόεδρος διακόπτει τον ομιλητή)
<SPEAKER ID="055" NAME="Zbigniew Zaleski" AFFILIATION="PPE-DE">
(PL) Κύριε Πρόεδρε, ως προς την εξωτερική πολιτική, η Ευρωπαϊκή Ένωση απέδειξε την αδυναμία της, καθόσον δεν μπόρεσε να τηρήσει ενιαία στάση. Οι Προεδρίες, οι οποίες είναι βραχύβιες, έρχονται και παρέρχονται, όμως μια κοινή πλατφόρμα σαφώς καθορισμένων στόχων πρέπει να παραμένει, τουλάχιστον σε μακροπρόθεσμο ορίζοντα, διότι εντέλει η Ευρωπαϊκή Ένωση πρέπει να είναι μια ένωση όχι κυβερνήσεων αλλά απλών πολιτών, και αυτή είναι μια πρόκληση στην οποία πρέπει να ανταποκριθούμε και ως προς την οποία εύχομαι σε όλους τους παράγοντες των ευρωπαϊκών οργάνων καλή επιτυχία το 2007.
<P>
(ES) Κύριε Πρόεδρε, καθώς η θητεία σας φτάνει στο τέλος της, θα ήθελα να σας ευχαριστήσω για τις επισκέψεις σας στην Πολωνία. Θα ήθελα παρόμοιες επισκέψεις να γίνουν παράδοση αυτού του Κοινοβουλίου. Οι χώρες της Κεντρικής και Ανατολικής Ευρώπης θα διαδραματίσουν έναν πιο σημαντικό ρόλο στην Ευρωπαϊκή Ένωση από αυτόν που τους παραχωρείται μέχρι στιγμής από τα κράτη μέλη της Ευρώπης των Δεκαπέντε.
<SPEAKER ID="057" NAME="Πρόεδρος">
Σας ευχαριστώ πολύ, κύριε Zaleski, και τα συγχαρητήριά μου για την τέλεια γνώση της ισπανικής γλώσσας. Αποτελεί ένα κίνητρο για μένα να προσπαθήσω να μάθω τη γλώσσα σας. Μιλάτε άψογα τα ισπανικά.
<SPEAKER ID="058" NAME="Richard Corbett" AFFILIATION="PSE">
(EN) Κύριε Πρόεδρε, λαμβάνω τον λόγο για να δείξω, αν μη τι άλλο, ότι δεν συμμερίζονται όλοι οι Βρετανοί τις μάλλον εκκεντρικές απόψεις τις οποίες εξέφρασε προ ολίγου ο κ. Farage. Ο "μεσιέ" Farage υποστηρίζει ότι αποτελεί μάλλον ατόπημα να προσπαθεί η Προεδρία -οποιαδήποτε Προεδρία, υποθέτω- να βρει λύση στο θέμα της Συνταγματικής Συνθήκης. Για να στηρίξει τη θέση του, δηλώνει ότι ο λαός έχει πει "όχι". Ωστόσο, επιλέγει να ακούσει μόνον την απάντηση που τον εξυπηρετεί. Ακούει μόνο όσους είπαν "όχι".
<P>
Αρνείται να αναγνωρίσει ότι 18 κράτη μέλη έχουν πει "ναι", ακόμη και σε χώρες στις οποίες διενεργήθηκε δημοψήφισμα. Αν κάνετε την πρόσθεση, περισσότεροι έχουν πει "ναι" από όσους έχουν ψηφίσει "όχι", και γι' αυτό είναι σωστό να επιμένουμε και να επιδιώκουμε κάποιον συμβιβασμό. Σε αυτόν τον συμβιβασμό πρέπει να λαμβάνονται υπόψη οι απόψεις όσων είπαν "όχι", αλλά πρέπει επίσης να λαμβάνεται υπόψη η μεγάλη πλειοψηφία όσων είπαν "ναι".
<P>
(Χειροκροτήματα)
<SPEAKER ID="059" NAME="Κυριάκος Τριανταφυλλίδης" AFFILIATION="GUE/NGL">
Κύριε Πρόεδρε, θα περιοριστώ στην αναφορά που έκανε ο Προεδρεύων του Συμβουλίου στο θέμα της διεύρυνσης, και ιδιαίτερα σε ό,τι αφορά την Τουρκία.
<P>
Εάν η μετάφραση ήρθε σωστά σε μένα, θα τον παρακαλούσα να διορθώσει την αναφορά που έκανε στη "Βόρεια Κύπρο". Τέτοια έννοια δεν υπάρχει ούτε στον χάρτη ούτε στις αξίες και, αν το απευθείας εμπόριο πρόκειται να διευκολυνθεί, αυτό θα γίνει μόνο με την απόσυρση των 40 χιλιάδων στρατιωτών της κατοχικής δύναμης στην περιοχή αυτή της Κύπρου.
<SPEAKER ID="060" NAME="Malcolm Harbour" AFFILIATION="PPE-DE">
(EN) Κύριε Πρόεδρε, η Ευρώπη θα κερδίσει τη στήριξη των πολιτών της εάν αναλάβει πρακτικές πρωτοβουλίες οι οποίες θα ανταποκρίνονται στα όσα προσδοκούν από εμάς οι πολίτες. Ορθώς η φινλανδική Προεδρία έδωσε προτεραιότητα σε ορισμένες τέτοιες πρωτοβουλίες: πιο ασφαλή χημικά, καθαρότερα οχήματα και δημιουργία θέσεων εργασίας μέσω της οδηγίας για τις υπηρεσίες, για την οποία της είμαι ιδιαίτερα ευγνώμων. Ας μην λησμονούμε, κυρίες και κύριοι συνάδελφοι, ότι -σε αντίθεση, ειδικότερα, με τη ρητορική του κ. Schulz- το σημαντικότερο που μπορούμε να προσφέρουμε προς όφελος της κοινωνικής Ευρώπης είναι περισσότερες θέσεις εργασίας και οικονομική ανάπτυξη, κάτι που θα επιτευχθεί μέσω της οδηγίας για τις υπηρεσίες.
<P>
Εντούτοις, θέλω να σας απευθύνω μια έκκληση, κύριε πρωθυπουργέ, στο πλαίσιο του ρόλου σας ως μέλους του Συμβουλίου. Οι οδηγίες την έγκριση των οποίων επιτύχατε θα προσφέρουν αποτελέσματα μόνο εάν τα κράτη μέλη επιτελέσουν σωστά το καθήκον τους και τις μεταφέρουν με ταχύτητα και αποτελεσματικότητα. Μπορείτε να εγγυηθείτε ότι θα θίξετε αυτό το θέμα στο επίπεδο του Συμβουλίου, διασφαλίζοντας έτσι ότι δεν θα αποβούν μάταιες οι προσπάθειές σας εξαιτίας της αναποτελεσματικότητας και της ανεπάρκειας των κυβερνήσεων ορισμένων κρατών μελών;
<SPEAKER ID="061" NAME="Zbigniew Krzysztof Kuźmiuk" AFFILIATION="UEN">
(PL) Κύριε Πρόεδρε, στη συζήτηση της 5ης Ιουλίου 2006 σχετικά με το πρόγραμμα της φινλανδικής Προεδρίας, εξέφρασα την ελπίδα μου ότι οι Φινλανδοί, με την παράδοση των καλών σχέσεών τους με τη Ρωσία, θα έκαναν προσπάθεια να επιλύσουν δύο ζητήματα τα οποία είναι σημαντικά για το σύνολο της Ευρωπαϊκής Ένωσης. Το πρώτο είναι η ανάγκη να κάνουμε τη Ρωσία να σταματήσει να χρησιμοποιεί την ενέργεια ως μέσο εκβιασμού ορισμένων μελών της Ευρωπαϊκής Ένωσης, ενώ το δεύτερο αφορούσε την άρση των περιορισμών στις εισαγωγές προϊόντων διατροφής στη Ρωσία.
<P>
Δυστυχώς, τον Δεκέμβριο του 2006 ελάχιστη πρόοδος έχει σημειωθεί στα δύο αυτά θέματα. Ιδιαίτερα σκανδαλιστική είναι η κατάσταση όσον αφορά την πρόσβαση των προϊόντων διατροφής στη ρωσική αγορά, η οποία υποχρέωσε την Πολωνία να προσφύγει στο δραστικό μέτρο της άσκησης αρνησικυρίας κατά της συμφωνίας ΕΕ-Ρωσίας, έτσι ώστε το πρόβλημα να αφορά πλέον το σύνολο των κρατών μελών. Ευελπιστώ ότι η γερμανική Προεδρία θα ενεργήσει αποφασιστικά για την επίλυση των δύο αυτών ζητημάτων.
<SPEAKER ID="062" NAME="Simon Busuttil" AFFILIATION="PPE-DE">
(EN) Κύριε Πρόεδρε, χαιρετίζω τα συμπεράσματα της διάσκεψης κορυφής σχετικά με τη μετανάστευση. Μας φέρνουν ένα βήμα πιο κοντά σε μια πιο ισορροπημένη μεταναστευτική πολιτική η οποία στηρίζεται στην αλληλεγγύη.
<P>
Για πάρα πολύν καιρό, εστιάζαμε σε μακροπρόθεσμα μέτρα με την ελπίδα ότι θα λύσουμε τα μεταναστευτικά προβλήματα μέσω της αναπτυξιακής πολιτικής. Είναι σαφές ότι η προσέγγιση αυτή δεν υπήρξε επιτυχής, και αυτό σημαίνει ότι δεν πρέπει να ενισχύσουμε απλώς τα μακροπρόθεσμα μέτρα όσον αφορά την αναπτυξιακή πολιτική αλλά να λάβουμε επίσης βραχυπρόθεσμα μέτρα για την ανάσχεση του ρεύματος της παράνομης μετανάστευσης. Σήμερα διαπιστώνουμε ότι όλες οι πιέσεις ασκούνται στα νότια κράτη μέλη, τα οποία έχουν ουσιαστικά πλημμυρίσει από την αδιάκοπη ροή παράνομων μεταναστών. Συνεπώς, τα συμπεράσματα της διάσκεψης κορυφής σε αυτόν τον τομέα αποτελούν βήμα προόδου, καθόσον περιλαμβάνουν μια σειρά συγκεκριμένων μέτρων.
<SPEAKER ID="063" NAME="Alojz Peterle" AFFILIATION="PPE-DE">
(SL) Αυτή ήταν η τελευταία Προεδρία μιας Ευρωπαϊκής Ένωσης 25 κρατών μελών, και θέλω να προσθέσω στο πλήθος των επαίνων που ήδη ακούστηκαν τον δικό μου έπαινο για το πνεύμα το οποίο χαρακτήρισε τη λειτουργία αυτής της Προεδρίας, καθώς φρονώ ότι πρόκειται για μια σημαντική πτυχή στην οποία οφείλεται μεγάλο μέρος της επιτυχίας αυτής της Προεδρίας.
<P>
Με μεγάλη ικανοποίηση σημειώνω τον μεγαλύτερο βαθμό συμφωνίας όσον αφορά, ειδικότερα, το θέμα της διεύρυνσης. Υπήρξε επίσης μεγαλύτερος βαθμός συμφωνίας μεταξύ των τριών βασικών θεσμικών οργάνων, κάτι που δεν ισχύει πάντοτε. Επιπλέον, χαίρομαι ιδιαίτερα για τις αλλαγές που αφορούν τη διεύρυνση της ζώνης Σένγκεν, η οποία ενισχύει την αξιοπιστία και την εμπιστοσύνη στο εσωτερικό της Ένωσης.
<P>
Θέλω, ωστόσο, να εκφράσω τη λύπη μου για ένα θέμα, συγκεκριμένα για το γεγονός ότι εξακολουθεί να μην έχει δημιουργηθεί ένα εποπτικό όργανο για το πρόγραμμα Galileo βάσει της πρότασης του Συμβουλίου του 2003. Ευελπιστώ ότι αυτό θα συμβεί όπως προβλέπεται σε αυτήν την απόφαση, στην οποία ορίζεται η δημιουργία τέτοιων κέντρων στο μέλλον στα νέα κράτη μέλη, ενώ θέλω επίσης να συγχαρώ τη Φινλανδία, διότι συγκαταλέγεται πλέον μεταξύ των κρατών μελών που έχουν επικυρώσει τη Συνταγματική Συνθήκη.
<SPEAKER ID="064" NAME="Tunne Kelam" AFFILIATION="PPE-DE">
(EN) Κύριε Πρόεδρε, εξ ονόματος των νοτίων γειτόνων της, θέλω να συγχαρώ τη φινλανδική Προεδρία. Συμφωνώ πλήρως με τη δήλωσή σας, κύριε πρωθυπουργέ, ότι τα όρια της Ευρώπης δεν χαράσσονται πάνω σε χάρτες αλλά καθορίζονται βάσει κοινών αξιών.
<P>
Δεύτερη παρατήρηση. Πρέπει να χειριστούμε αυτό το τεράστιο χάσμα στην κοινή γνώμη μέσω κοινών προσπαθειών. Πρέπει να συζητήσουμε για τις αντίστοιχες εμπειρίες, τις προκαταλήψεις και τους φόβους μας. Στην πράξη αποδεικνύεται ότι συχνά οι φόβοι αυτοί είναι αβάσιμοι. Πρέπει να μοιραστούμε κοινές ιστορικές εμπειρίες και κοινούς φόβους, και αυτός θα είναι, ελπίζω, ένας πραγματικός τρόπος επίτευξης της επικύρωσης της Συνταγματικής Συνθήκης.
<SPEAKER ID="065" NAME="Avril Doyle" AFFILIATION="PPE-DE">
(EN) Κύριε Πρόεδρε, ευχαριστώ και συγχαίρω όσες και όσους συνεισέφεραν στη φινλανδική Προεδρία. Έχω την εντύπωση ότι, για κάποιο διάστημα, η επιτυχία μιας Προεδρίας είναι αντιστρόφως ανάλογη του μεγέθους της χώρας.
<P>
Έρχομαι, λοιπόν, στο θέμα της Συνταγματικής Συνθήκης. Οι Ιρλανδοί πρόκειται να αποφασίσουν μέσω δημοψηφίσματος, αλλά η ερώτησή μου είναι η εξής: ποιο κείμενο; Ο Πρόεδρος Borrell Fontelles μάς είπε ότι δεν υπάρχει αμφιβολία ότι το κείμενο θα εφαρμοστεί στην παρούσα του μορφή. Αυτό το δήλωσε στην Ιταλία. Προσφάτως, στην Ιρλανδία, μας είπε ότι πρέπει να προχωρήσουμε στην επικύρωση του κειμένου στην παρούσα του μορφή. Δεν βρισκόμουν εκεί τότε· ήμουν εδώ, στις Βρυξέλλες, για να ψηφίσω σε μια περίοδο συνόδου. " Προεδρία υποστήριξε σήμερα ότι το κείμενο έχει θετικές πτυχές, αλλά το δίλημμα είναι ότι δεν μπορεί να τεθεί και πάλι προς έγκριση από τους Γάλλους και τους Ολλανδούς, χωρίς καμία μεταβολή. Από την άλλη πλευρά, 18 κράτη μέλη έχουν ήδη επικυρώσει το κείμενο. Ο καλός μου συνάδελφος, κ. Poettering, δήλωσε επίσης ότι επιθυμεί να εγκριθεί η Συνταγματική Συνθήκη.
<P>
Τα μηνύματα που στέλνονται είναι ανάμικτα. Ιδίως οι χώρες που πρέπει να εγκρίνουν το κείμενο μέσω δημοψηφίσματος χρειάζονται σαφή ενημέρωση. Καλούμαστε να εγκρίνουμε το υπάρχον κείμενο, ή μήπως περιμένουμε κάποιο νέο κείμενο; Όντως, το θέμα είναι τώρα στα χέρια των Γερμανών.
<P>
Καλά Χριστούγεννα σε όλες και όλους.
<SPEAKER ID="066" NAME="Charles Tannock" AFFILIATION="PPE-DE">
(EN) Κύριε Πρόεδρε, καταρχάς θέλω να συγχαρώ τη φινλανδική Προεδρία για την ολοκλήρωση της διαδικασίας ένταξης της Ρουμανίας και της Βουλγαρίας.
<P>
Ωστόσο, σε αντίθεση με την πλειονότητα των ομιλητών σε αυτό το Σώμα, χαίρομαι διότι ο κ. Vanhanen διατήρησε την ομοφωνία στον τομέα της δικαιοσύνης και των εσωτερικών υποθέσεων, τον οποίο σε διάφορες χώρες, και ιδίως στη χώρα μου, το "νωμένο Βασίλειο, θεωρούμε ευαίσθητο τομέα εθνικής κυριαρχίας. Είμαι επίσης ευγνώμων, διότι έκανε δεκτές ορισμένες από τις τροποποιήσεις που περιλαμβάνονταν στην έκθεσή μου σχετικά με την αύξηση των ορίων στα αδασμολόγητα αγαθά που μπορούν να εισέλθουν από τρίτες χώρες στην Ευρωπαϊκή Ένωση, από αέρος ή από θαλάσσης.
<P>
Ορθώς επίσης ανέστειλε το Συμβούλιο τη διαπραγμάτευση οκτώ κεφαλαίων στην ενταξιακή διαδικασία της Τουρκίας, όμως τώρα πρέπει να καταβληθούν μεγαλύτερες προσπάθειες για να συμβάλουμε στον τερματισμό της απομόνωσης της τουρκοκυπριακής κοινότητας. Συμφωνώ ότι είναι επίσης σωστό να σκληρύνουμε τη στάση μας και να μιλήσουμε με αυστηρότητα στη Ρωσία. Είναι επίσης θαυμάσια η ιδέα να διαπραγματευτούμε συμφωνίες ελευθέρου εμπορίου με ασιατικές δημοκρατίες όπως η Ινδία.
<P>
Τέλος, η διεύρυνση προς τα Δυτικά Βαλκάνια, με την ένταξη ιδίως της Κροατίας, είναι τώρα προτεραιότητα της γερμανικής Προεδρίας, αλλά δεν χρειαζόμαστε ένα Σύνταγμα της ΕΕ για να επιτύχουμε αυτόν τον στόχο.
<SPEAKER ID="067" NAME="Jacek Protasiewicz" AFFILIATION="PPE-DE">
. - (PL) Κύριε Πρόεδρε, συμφωνώ ότι το τελευταίο εξάμηνο επισκιάστηκε από τις σχέσεις μεταξύ της Ευρωπαϊκής Ένωσης και της Ρωσίας. Τι άλλο να πει κανείς; Δεν μπορώ παρά να ευχαριστήσω, όπως ο Πρόεδρος Saryusz-Wolski, τον Πρόεδρο Borrell, τον Πρόεδρο της Επιτροπής, κ. Barroso, και τον κύριο πρωθυπουργό για τη στάση τους, χάρη στην οποία ενισχύεται η ενότητα της Ευρωπαϊκής Ένωσης.
<P>
Θέλω να προσθέσω στον κατάλογο των πρακτικών επιτευγμάτων αυτής της Προεδρίας, που δεν έχουν ακόμη αναφερθεί, το Ευρωπαϊκό Ινστιτούτο Τεχνολογίας, το οποίο εγκρίθηκε στο Lahti. Αυτή, κατά τη γνώμη μου, είναι η ενδεδειγμένη απάντηση στον σημερινό παγκόσμιο ανταγωνισμό για τους πιο επιτυχημένους επιστήμονες, και επ' αυτού θέλω και πάλι να συγχαρώ τον Πρόεδρο Barroso για την επίμονη προσπάθειά του να δώσει ζωή σε αυτό το σχέδιο.
<P>
Τέλος, θέλω επίσης να εκφράσω την ικανοποίησή μου για τα όσα δήλωσε ενώπιον του Σώματος ο φινλανδός πρωθυπουργός, ο οποίος επεσήμανε ότι αυτό που συμβαίνει στη Λευκορωσία αποτελεί όνειδος για την Ευρώπη. Πρέπει να τεθεί τέρμα στο καθεστώς που κυβερνά αυτήν τη χώρα, ενώ μια Ευρωπαϊκή Ένωση μεγαλύτερης εσωτερικής αλληλεγγύης θα είναι πιο αποτελεσματική στις εξωτερικές της σχέσεις και θα είναι σε θέση να αλλάξει αυτήν την κατάσταση.
<SPEAKER ID="068" NAME="Zita Pleštinská" AFFILIATION="PPE-DE">
(SK) Καθώς εδώ στην Ευρώπη απολαμβάνουμε σήμερα τα οφέλη της ειρήνης, και δεδομένου ότι δεν βρίσκεται σε εξέλιξη κανένας πόλεμος, δεν μπορεί κανείς παρά να αισθάνεται ικανοποίηση από το γεγονός ότι η τελευταία διάσκεψη κορυφής της Ευρωπαϊκής Ένωσης στις Βρυξέλλες χαρακτηρίστηκε "εξαιρετικά ήσυχη και πληκτική". Κατά τη γνώμη μου, η διάσκεψη κορυφής υπήρξε εξαιρετικά επαγγελματική και είχε τεράστια σημασία για την ιδέα μιας ενωμένης Ευρώπης χωρίς διακρίσεις. Αναφέρομαι στην ελεύθερη κυκλοφορία, χωρίς έλεγχο διαβατηρίων, όλων των πολιτών, περιλαμβανομένων των πολιτών από τα νέα κράτη μέλη.
<P>
Κύριε Πρόεδρε του Συμβουλίου, η φινλανδική Προεδρία απηύθυνε ένα σημαντικό μήνυμα σε όλες και όλους τους Ευρωπαίους. Στο πλαίσιο της λεγόμενης ζώνης Σένγκεν, τα σύνορα της Ευρώπης θα μετακινηθούν από 1ης Ιανουαρίου 2008 προς τα ανατολικά, από τα σύνορα μεταξύ Τσεχίας και Γερμανίας στα σύνορα μεταξύ Σλοβακίας και Ουκρανίας. " φινλανδική Προεδρία έδωσε την αναγκαία βασική κατεύθυνση. Φρονώ ότι η Σλοβακία ειδικότερα, καθώς και όλα τα νέα κράτη μέλη, θα εκπληρώσει όλες τις προϋποθέσεις και η ζώνη Σένγκεν θα διευρυνθεί. Εύχομαι σε όλες και όλους καλά Χριστούγεννα.
<SPEAKER ID="069" NAME="Jerzy Buzek" AFFILIATION="PPE-DE">
(PL) Κύριε Πρόεδρε, κύριε πρωθυπουργέ, πριν από έξι μήνες περιγράψατε δύο βασικές προτεραιότητες της Προεδρίας σας: ενέργεια και ευρωπαϊκή καινοτομία. Στον τομέα της ενέργειας η πρόοδος είναι εξαιρετικά δύσκολη -κάτι που όλοι γνωρίζουμε- και το θέμα αυτό αναμφίβολα θα μας απασχολήσει τους επόμενους έξι μήνες. Θέλω, όμως, να σας συγχαρώ για την ολοκλήρωση της διαδικασίας έγκρισης και την έναρξη υλοποίησης του εβδόμου προγράμματος πλαισίου.
<P>
Θέλω επίσης να συγχαρώ τον Πρόεδρο κ. Barroso. " συνεργασία μεταξύ του Κοινοβουλίου και του Συμβουλίου και της Επιτροπής στον τομέα της καινοτομίας υπήρξε σε γενικές γραμμές υποδειγματική. Μπορούμε τώρα να γίνουμε κατανοητοί σε πολλά θέματα τα οποία είναι σημαντικά για την Ευρώπη. Χωρίς οικονομική καινοτομία, δεν υπάρχει ευρωπαϊκή νίκη ή πολιτισμός που να έχει σημασία σε παγκόσμια κλίμακα. Ως εκ τούτου, επαναλαμβάνω τα συγχαρητήριά μου τόσο στην Επιτροπή όσο και στο Ευρωπαϊκό Συμβούλιο για την επιτυχία τους σε αυτόν τον τομέα.
<SPEAKER ID="070" NAME="Πρόεδρος">
Σας ευχαριστούμε πολύ, κύριε Buzek. Έχουμε φτάσει στο τέλος των παρεμβάσεων βάσει της διαδικασίας παραχώρησης του λόγου χωρίς καθορισμένη προηγουμένως λίστα ομιλητών. Τον λόγο έχουν τώρα οι Πρόεδροι του Συμβουλίου και της Επιτροπής. Το Κοινοβούλιο κατανοεί αν δεν είστε σε θέση να απαντήσετε διεξοδικά σε όλες τις ερωτήσεις που τέθηκαν.
<SPEAKER ID="071" NAME="Matti Vanhanen">
Προεδρεύων του Συμβουλίου. - (FI) Κύριε Πρόεδρε, σας ευχαριστώ που μου επιτρέψατε να μην σχολιάσω όλες ανεξαιρέτως τις απόψεις που ακούστηκαν, και κυρίως τις απόψεις οι οποίες συνέκλιναν με τις δικές μου. Θέλω, ωστόσο, να αναφέρω μία παρέμβαση στην οποία ο ομιλητής υποστήριξε σαφώς διαφορετικές θέσεις. Ο κ. Farage υποστήριξε ότι επιθυμούμε να αυξήσουμε τις εξουσίες της Ένωσης. Αυτό δεν είναι το ζητούμενο εν προκειμένω: η Ένωση διαθέτει ήδη πολλές αρμοδιότητες. Το ζητούμενο είναι να διαθέτει η Ένωση τα αναγκαία μέσα για την άσκηση των αρμοδιοτήτων της. Το πιο σημαντικό στην πολιτική, και σε κάθε μορφή άσκησης εξουσίας, είναι, όταν κανείς αναλαμβάνει κάποιον ρόλο ή αρμοδιότητα, πρέπει επίσης να διαθέτει τα κατάλληλα μέσα. Επί του παρόντος, το Συμβούλιο, κυρίως, δεν έχει στη διάθεσή του αυτά τα μέσα λόγω της εφαρμογής συστημάτων λήψης αποφάσεων και ψηφοφορίας στα οποία απαιτείται ομοφωνία.
<P>
" λειτουργία του Κοινοβουλίου αποδεικνύει ότι, παρά τις ιδεολογικές διαφορές, μπορεί σχεδόν πάντα να λαμβάνει αποφάσεις μέσω ψηφοφορίας, όμως των ψηφοφοριών προηγούνται σε γενικές γραμμές πολύ μακρές διαπραγματεύσεις στις οποίες επιδιώκονται συμβιβασμοί και επιτυγχάνονται αποτελέσματα. Μπορώ να συμφωνήσω με τη θέση της κ. Grossetête ότι το 2006 ήταν το έτος του Κοινοβουλίου. Αυτό το έτος ολοκληρώθηκαν ορισμένα από τα σημαντικότερα ίσως νομοθετικά εγχειρήματα της τρέχουσας δεκαετίας.
<P>
Σε αυτήν τη συζήτηση αναφέρθηκαν αρκετά θέματα ευρωπαϊκού χαρακτήρα στα οποία η Ένωση διαθέτει ήδη αρμοδιότητα, αλλά πρέπει επίσης να είμαστε σε θέση να λάβουμε αποφάσεις. Ήδη από το προσεχές έτος θα κληθούμε να αντιμετωπίσουμε μία από τις προκλήσεις του μέλλοντος, καθώς πρέπει να ληφθεί απόφαση σχετικά με το Ευρωπαϊκό Ινστιτούτο Τεχνολογίας. Το Ευρωπαϊκό Συμβούλιο δήλωσε ότι το 2007 πρέπει να είναι το έτος κατά το οποίο θα ληφθεί η σχετική απόφαση. " Επιτροπή και το Συμβούλιο θα κληθούν να εργαστούν εντατικά επ' αυτού το προσεχές έτος.
<P>
Όσον αφορά τη διεύρυνση, φρονώ ότι πρέπει να εστιάσουμε ιδιαίτερα την προσοχή μας στα Δυτικά Βαλκάνια. " διεύρυνση είναι ένας τρόπος να επιτευχθεί ο σταθερός προσανατολισμός των λαών των Δυτικών Βαλκανίων στις κατευθύνσεις της σταθερότητας και της δημοκρατίας, και η Ένωση έχει στη διάθεσή της αρκετό χρόνο ώστε να προχωρήσει στην τροποποίηση της Συνθήκης και να συνεχίσει τις διαπραγματεύσεις για τη διεύρυνση. Στο επίπεδο και της Ένωσης και των κρατών μελών, πρέπει απλώς να αναλάβουμε την ευθύνη να διασφαλίσουμε ότι θα τελεσφορήσουν οι διαπραγματεύσεις για τη Συνταγματική Συνθήκη, έτσι ώστε να μπορεί να εφαρμοστεί το χρονοδιάγραμμα των εκλογών για την ανάδειξη των μελών του Ευρωπαϊκού Κοινοβουλίου το 2009. Αν πετύχουμε αυτόν τον στόχο, είναι σίγουρο ότι δεν θα υπάρξουν προβλήματα ούτε στο θέμα της διεύρυνσης.
<P>
Κύριε Πρόεδρε, σας ευχαριστώ για το προνόμιο να παρίσταμαι στην τελευταία συνεδρίαση του Κοινοβουλίου κατά το τρέχον έτος και να παρακολουθήσω έναν ζωηρό πολιτικό διάλογο στον οποίο οι ιδεολογικοί φραγμοί μπορούν να υπερκεραστούν στο όνομα της συνεργασίας. Αυτό κατέστη εμφανές ιδίως στο πρώτο τμήμα της συζήτησης. Και στη Φινλανδία, έχουμε μάθει να συνεργαζόμαστε στενά ξεπερνώντας ιδεολογικούς φραγμούς, μεταξύ άλλων, σε κυβερνητικό επίπεδο, ενώ ήταν μεγάλη μου χαρά που μου δόθηκε η ευκαιρία να μετάσχω σε μια τέτοια συνεργασία εδώ, σε επίπεδο ΕΕ. Σας ευχαριστώ ειλικρινώς όλες και όλους. Τέθηκαν μία ή δύο ερωτήσεις για συγκεκριμένα θέματα, ένα εκ των οποίων αφορούσε το εμπόριο γεωργικών προϊόντων με τη Ρωσία. Υποθέτω ότι ο Πρόεδρος της Επιτροπής θα απαντήσει επ' αυτού.
<P>
(Χειροκροτήματα)
<SPEAKER ID="072" NAME="José Manuel Barroso">
Πρόεδρος της Επιτροπής. - (EN) Κύριε Πρόεδρε, ως μέλη της Επιτροπής έχουμε συνηθίσει να καλούμαστε να λύσουμε τα πιο δύσκολα προβλήματα!
<P>
Αυτή η Προεδρία υπήρξε όντως επιτυχημένη και, όπως αναφέρθηκε σε μια ομιλία, ήταν η τελευταία Προεδρία μιας Ευρωπαϊκής Ένωσης 25 μελών. Την 1η Ιανουαρίου 2007 θα καλωσορίσουμε στους κόλπους της ΕΕ τη Ρουμανία και τη Βουλγαρία. Ένα από τα επιτεύγματα του τελευταίου εξαμήνου υπήρξε η ολοκλήρωση όλων των συναφών διαδικασιών - η επικύρωση από τα κράτη μέλη. Το θαυμάσιο έργο που επιτελέστηκε ήταν σημαντικό, όπως και η εκλογή, με μεγάλη υποστήριξη, των δύο νέων Επιτρόπων από τη Ρουμανία και τη Βουλγαρία. Θέλω για μία ακόμη φορά να ευχαριστήσω το Κοινοβούλιο για την υποστήριξή του. Υπήρξε σαφής ένδειξη της στήριξης που προσφέρει αυτό το Κοινοβούλιο στη διευρυμένη Ευρωπαϊκή Ένωση.
<P>
Όσον αφορά τη Ρωσία, θεωρώ ότι οι συνομιλίες που διεξήγαμε τους τελευταίους δέκα μήνες συνέβαλαν στη διαμόρφωση της βάσης των σχέσεών μας με τη Ρωσία. " Ρωσία είναι πολύ σημαντικός εταίρος· είναι ένας κοντινός γείτονας και ένας εταίρος με τον οποίο επιθυμούμε μια στρατηγική μακροπρόθεσμη σχέση.
<P>
Πρέπει να αποφύγουμε δύο κινδύνους. Ο ένας είναι να υιοθετήσουμε τη στάση της συνέχισης των σχέσεων σαν να μην συμβαίνει τίποτε, υποκρινόμενοι ότι όλα εξελίσσονται ομαλά. Αυτό δεν ισχύει. Υπάρχουν ορισμένα θέματα που προκαλούν ανησυχία. Ένας άλλος κίνδυνος είναι να τηρήσουμε στάση αντιπαράθεσης με τη Ρωσία. Δεν θεωρώ ότι αυτό εξυπηρετεί τα συμφέροντά μας, ούτε τα συμφέροντα όσων επιθυμούν μια δημοκρατική, προοδευτική Ρωσία.
<P>
Χρειαζόμαστε μια εποικοδομητική, θετική σχέση αλληλεπίδρασης με τη Ρωσία, προσπαθώντας να διαμορφώσουμε συνθήκες αμοιβαία επωφελείς, ιδίως στον τομέα της ενέργειας. Έχω δηλώσει στο παρελθόν ότι απομακρυνθήκαμε για τόσο μεγάλο χρονικό διάστημα από τη Ρωσία και τη Σοβιετική Ένωση εξαιτίας των ιδεολογιών μας. Δεν πρέπει να απομακρυνθούμε τώρα από τη Ρωσία εξαιτίας της ενέργειας. Πρέπει να την καταστήσουμε θετικό παράγοντα. Οι Ρώσοι χρειάζονται μια σταθερή αγορά κατά τον ίδιο τρόπο που και εμείς χρειαζόμαστε έναν σταθερό προμηθευτή, αλλά συγχρόνως, στο πλαίσιο αυτής της εποικοδομητικής προσέγγισης, πρέπει να είμαστε πολύ αυστηροί σε θέματα αρχής, ιδίως όσον αφορά τα ανθρώπινα δικαιώματα. Ως προς το θέμα αυτό, πρέπει να πούμε στους ρώσους εταίρους μας ότι είναι κάτι αδιαπραγμάτευτο. Αυτή είναι η θέση την οποία υποστηρίζουμε τόσο δημοσίως όσο και στις κατ' ιδίαν συνομιλίες μας με τους ρώσους εταίρους μας.
<P>
Έναντι της Ρωσίας, μπορούμε να ελέγξουμε ορισμένες εξελίξεις, όχι όμως όλες. Το μέλλον της Ρωσίας θα εξαρτηθεί πρωτίστως από τη δυναμική που θα αναπτυχθεί εντός της ίδιας της Ρωσίας. Πρόκειται για μια αχανή χώρα. Θα ήταν σφάλμα να θεωρήσουμε ότι μπορούμε να ελέγξουμε το μέλλον της. Αυτό ούτε μπορούμε ούτε πρέπει να το επιδιώκουμε.
<P>
Υπάρχει, όμως, κάτι που μπορούμε να ελέγξουμε, και αυτό είναι η αλληλεγγύη μεταξύ των κρατών μελών μας. Πρέπει να ζητήσουμε από όλα τα κράτη μέλη να τηρήσουν ενιαία και συνεκτική στάση έναντι της Ρωσίας και να μην υποχωρούν σε πιέσεις οι οποίες έχουν σκοπό να μας διχάσουν, λόγου χάρη ως προς τα θέματα που βρίσκονται επί του παρόντος υπό διαπραγμάτευση. Αυτό εξαρτάται από εμάς. Μπορούμε να τηρήσουμε ενιαία στάση έναντι της Ρωσίας εάν πραγματικά το επιθυμούμε. Έγιναν κάποιες απόπειρες διάσπασής μας στη σύνοδο κορυφής του Lahti, αλλά μπορέσαμε να μιλήσουμε με μία φωνή στα θέματα ενέργειας. Τώρα, έναντι ενός εμπορικού αποκλεισμού εις βάρος ενός από τα κράτη μέλη μας, μπορούμε επίσης να υιοθετήσουμε κοινή θέση.
<P>
Ευελπιστούμε ότι αυτή η κοινή θέση θα διατηρηθεί όσον αφορά την εντολή για τη μελλοντική συμφωνία πλαίσιο με τη Ρωσία. Εύχομαι ότι το θέμα αυτό θα διευθετηθεί. Ευελπιστώ ότι τα κράτη μέλη θα υποστηρίξουν ομόφωνα μια διαπραγματευτική εντολή η οποία θα μας επιτρέπει να συνεχίσουμε την εφαρμογή της στρατηγικής την οποία μόλις περιέγραψα ως μια καλή θέση της Ευρώπης, η οποία μάλιστα θα φανεί χρήσιμη και στις μελλοντικές μας σχέσεις με τη Ρωσία.
<P>
Αυτή η αρχή της αλληλεγγύης πρέπει να είναι ακρογωνιαίος λίθος των εξωτερικών μας σχέσεων, καθώς και του τρόπου με τον οποίο χτίζουμε την Ευρωπαϊκή Ένωση.
<P>
Τέλος, καθόσον τώρα γνωρίζουμε ότι ο κ. Poettering μίλησε για τελευταία φορά στο Σώμα ως πρόεδρος της Ομάδας ΕΛΚ-ΕΔ, θέλω επίσης να εκφράσω την ευγνωμοσύνη μου και την εκτίμησή μου για όλα όσα έκανε ως επικεφαλής μιας τόσο σημαντικής ομάδας στο Ευρωπαϊκό Κοινοβούλιο και να δηλώσω ότι εκτιμώ βαθύτατα την ειλικρινή προσήλωσή του στις ευρωπαϊκές αξίες μας. Ευελπιστώ ότι θα επιδείξει και στο μέλλον, στην υπηρεσία της Ευρώπης, την ίδια συνέπεια με την οποία ηγήθηκε μιας τόσο σημαντικής πολιτικής ομάδας· συνεπώς, δεν θα πούμε αντίο ή "adieu", αλλά απλώς "Auf Wiedersehen". Εύχομαι σε όλες και όλους καλά Χριστούγεννα και ευτυχισμένο το 2007.
<P>
(Χειροκροτήματα)
<SPEAKER ID="073" NAME="Πρόεδρος">
" συζήτηση έληξε.
