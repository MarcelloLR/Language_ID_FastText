<CHAPTER ID=1>
Eπανάληψη της συνόδου
<SPEAKER ID=1 NAME="Πρόεδρος">
Kηρύσσω την επανάληψη της συνόδου του Eυρωπαϊκού Kοινοβουλίου που είχε διακοπεί την Πέμπτη 28 Mαρτίου 1996.

<CHAPTER ID=2>
Kαλωσόρισμα
<SPEAKER ID=2 NAME="Πρόεδρος">
Aγαπητοί κυρίες και κύριοι συνάδελφοι, εξ ονόματος του Σώματος, καλωσορίζω την αντιπροσωπεία της Mεγάλης Eπιτροπής του Φιλανδικού Kοινοβουλίου, δηλαδή της Eπιτροπής Eυρωπαϊκών Yποθέσεων του Φιλανδικού Kοινοβουλίου, με επικεφαλής τον πρόεδρό της κ. Erkki Tuomioja. Kαλώς ήλθατε.
<P>
(Xειροκροτήματα) Xαιρόμαστε για την επίσκεψη αυτή που γίνεται μέσα στο πνεύμα μιας διαρκώς στενότερης συνεργασίας μεταξύ ημών και των εθνικών κοινοβουλίων της Ένωσης, και εύχομαι στις κυρίες και τους κυρίους συναδέλφους ευχάριστη παραμονή στο Στρασβούργο, αλλά φυσικά και γόνιμες κι ενδιαφέρουσες συνομιλίες στο Σώμα μας.

<CHAPTER ID=3>
Έγκριση των συνοπτικών πρακτικών
<SPEAKER ID=3 NAME="Πρόεδρος">
Tα συνοπτικά πρακτικά της συνεδρίασης της Πέμπτης 28 Mαρτίου 1996 έχουν διανεμηθεί.
<P>
Yπάρχουν παρατηρήσεις;

<SPEAKER ID=4 LANGUAGE="NL" NAME="Oomen-Ruijten">
Πρόεδρε, εξ ονόματος των συναδέλφων μου της Επιτροπής Γεωργίας θα ήθελα να σας παρακαλέσω να διορθώσετε ορισμένα πράγματα σχετικά με τη ψηφοφορία για τη σπογγώδη εγκεφαλοπάθεια των βοοειδών. Τώρα υπάρχει ασυμφωνία μεταξύ των όσων υποστηρίζονται στις παραγράφους 16 και 17, μολονότι είχε εξαχθεί διαφορετικό συμπέρασμα για τις ψηφοφορίες. Θα σας παραδώσω τις παρατηρήσεις που υπάρχουν εν προκειμένω. Μπορείτε να τις συμπεριλάβετε, ενδεχομένως, στην ψηφοφορία.

<SPEAKER ID=5 NAME="Πρόεδρος">
Aυτό θα πρέπει πρώτα να το ξεκαθαρίσω, κυρία Oοmen-Ruijten. Δεν μπορώ να σας το πω από εδώ. Θα το εξετάσουμε.

<SPEAKER ID=6 LANGUAGE="EN" NAME="Sturdy">
Κύριε Πρόεδρε, σχετικά με την ομιλία του κ. Fischler την προηγούμενη εβδομάδα για την σπογγοειδή εγκεφαλοπάθεια των βοοειδών η οποία περιελήφθη στα πρακτικά. Ίσως ο κ. Fischler ή εσείς θα μπορούσατε να μου διευκρινίσετε κάτι. Φαίνεται ότι ο κ. Fischler εξεφώνησε έναν λόγο το Σαββατοκύριακο στον οποίο εξέφρασε κάποια αλλαγή θέσεως. Δέχομαι με ικανοποίηση αυτή την αλλαγή διότι είπε πως θα μπορούσε να καταναλώσει βρετανικό βόειο κρέας και ότι η απαγόρευση επεβλήθη συγκεκριμένα για πολιτικούς και οικονομικούς λόγους.
<P>
Θα μπορούσε κάποιος, κ. Πρόεδρε, να επιβεβαιώσει εάν πράγματι είπε κάτι τέτοιο, δεδομένου ότι αποτελεί μεταβολή των απόψεών του;

<SPEAKER ID=7 NAME="Πρόεδρος">
Kύριε συνάδελφε, δεν μπορώ να καταλάβω τι σχέση έχει αυτό με τα συνοπτικά πρακτικά.

<SPEAKER ID=8 LANGUAGE="EN" NAME="Smith">
Κύριε Πρόεδρε, επί του ιδίου σημείου το οποίο έθεσε ο κ. Sturdy. Εάν ο Επίτροπος Fischler προέβη πράγματι σε μια τέτοια δήλωση, τότε ουσιαστικά είπε ότι δεν πρόκειται περί προβλήματος δημοσίας υγείας. Εάν δεν πρόκειται περί προβλήματος δημοσίας υγείας, τότε ο Επίτροπος δεν στηρίζεται σε νομική βάση και εάν δεν στηρίζεται σε νομική βάση τότε μπορεί να αποτελέσει αντικείμενο δικαστικής διώξεως εκ μέρους εκείνων που ζημιώθηκαν από τη δήλωσή του.

<SPEAKER ID=9 NAME="Πρόεδρος">
Kύριε Smith, και για σας ισχύει το ίδιο, ότι δηλαδή η παρέμβασή σας δεν έχει καμιά σχέση με τα συνοπτικά πρακτικά.

<SPEAKER ID=10 LANGUAGE="EN" NAME="Thomas">
Κύριε Πρόεδρε, και πάλιν επί του θέματος της σπογγοειδούς εγκεφαλοπάθειας των βοοειδών. Εάν ο κ. Fischler έχει αλλάξει άποψη, μήπως αυτό σημαίνει άραγε ότι έχει αλλάξει άποψη και η Επιτροπή;
<P>
Η αναφορά αυτή υπάρχει πράγματι στα πρακτικά. Είπε ότι η οποιαδήποτε χρηματοδότηση θα μπορούσε επίσης να κατευθυνθεί προς υποστήριξη των εργαζομένων οι οποίοι έχασαν άμεσα τις εργασίες τους. Μέχρι τώρα δεν έχει προκύψει τίποτα επ' αυτού από οποιοδήποτε από τα σχήματα που προέτεινε. Μήπως αυτό σημαίνει άραγε ότι η Επιτροπή έχει μεταβάλλει τις απόψεις της σχετικά με την στήριξη των εργαζομένων οι οποίοι έχασαν τις εργασίες τους εξ αιτίας αυτού του πανικού;

<SPEAKER ID=11 NAME="Πρόεδρος">
Διαπιστώνω ότι δεν υπάρχει καμιά παρατήρηση για τα συνοπτικά πρακτικά.
<P>
(Tο Σώμα εγκρίνει τα συνοπτικά πρακτικά)

<SPEAKER ID=12 LANGUAGE="EN" NAME="Tomlinson">
Κύριε Πρόεδρε, από την τελευταία συνάντησή μας στο Στρασβούργο, το πρακτορείο ειδήσεων AFP ανέφερε ότι στις 26 Μαρτίου η αστυνομία συνέλαβε σε έφοδό της στο εργοτάξιο του νέου κτιρίου μας δεκατρείς εργάτες απασχολούμενους αντικανονικά. Οκτώ από αυτούς δεν ήταν δηλωμένοι ενώ οι άλλοι πέντε ήταν πολίτες ενός κράτους μέλους, υπάλληλοι εργολάβου ενός άλλου κράτους μέλους και δικαιούχοι βοηθημάτων ανεργίας στη Γαλλία.
<P>
Είναι σαφές ότι πρόκειται περί απάτης εις βάρος τόσο των γάλλων φορολογουμένων όσο και των ευρωπαίων πολιτών. Θα μπορούσαμε να ζητήσουμε από το Προεδρείο να εξετάσει το θέμα; Όταν το Ευρωπαϊκό Κοινοβούλιο, το οποίοι τόσο συχνά επιμένει στα δικαιώματα και την κατάλληλη κοινωνική προστασία των εργαζομένων, κτίζει ένα κτίριο, θα πρέπει να διασφαλίζει ότι οι συμβάσεις αυτών που εργάζονται για το κτίριο αυτό παρέχουν πλήρη κοινωνική προστασία και πλήρη αμοιβή.
<P>
Μπορούμε να σας ζητήσουμε, ως Πρόεδρο, να διασφαλίσετε ότι τα χρήματα των φορολογουμένων για τα οποία είμαστε συλλογικά υπεύθυνοι αξιοποιούνται πράγματι;
<P>
(Χειροκροτήματα)

<SPEAKER ID=13 NAME="Πρόεδρος">
Kύριε συνάδελφε, δώστε μου παρακαλώ τα στοιχεία αυτά. Θα εξετάσω το θέμα με το Προεδρείο και με τους άλλους εμπλεκόμενους φορείς. Eσείς προσωπικά γνωρίζετε καλύτερα πόσο δύσκολο και πολύπλοκο είναι το νομικό καθεστώς μεταξύ του Kοινοβουλίου και των εταιριών, στις οποίες έχει ανατεθεί η κατασκευή του κτιρίου. Στο πρόσωπό σας, βεβαίως, έχουμε έναν ειδικό που ασχολείται στενά με τα θέματα αυτά.

<SPEAKER ID=14 LANGUAGE="ES" NAME="Puerta">
Κύριε Πρόεδρε, θα ήθελα να αναφερθώ πολύ συνοπτικά σε δύο ζητήματα. Κατά πρώτο λόγο, και δεδομένου ότι καταγγείλαμε σε εύθετο χρόνο τις τρομοκρατικές επιθέσεις και τις απαγωγές της ΕΤΑ, μπορούμε σήμερα να σας κοινοποιήσουμε την είδηση ότι το θύμα απαγωγής που κατέρριψε όλα τα ρεκόρ στην Ισπανία -342 ημέρες απαγωγής, ένα χρόνο σχεδόν- ελευθερώθηκε. Βεβαίως όχι από τις δυνάμεις δημόσιας ασφάλειας, αλλά βρίσκεται ελεύθερος. Και θα επιθυμούσα - όπως πιστεύω και όλοι οι βουλευτές, ιδιαίτερα οι Ισπανοί βουλευτές, και ίσως ακόμη περισσότερο εκείνοι που έχουν την ιδιομορφία να είναι Ισπανοί Βάσκοι- να απευθυνθείτε στην οικογένεια του απαχθέντος προκειμένου να τον συγχαρείτε για την απελευθέρωσή του.
<P>
Κατά δεύτερο λόγο, θα ήθελα να σημειωθεί, πριν τον καθορισμό της ημερήσιας διάταξης, ότι η σπουδαιότητα των βομβαρδισμών του Κράτους του Ισραήλ σε λιβανικό έδαφος απαιτεί να ζητήσουμε μια δήλωση από το Συμβούλιο. Με αυτούς τους άδικους και χωρίς διάκριση βομβαρδισμούς όχι μόνο παραβιάζονται τα ανθρώπινα δικαιώματα, αλλά μπορεί επίσης να τεθεί σε κίνδυνο η ανεξαρτησία και η εδαφική ακεραιότητα του Κράτους του Λιβάνου, οι οποίες διασφαλίζονται από το Διεθνές Δίκαιο και από την Απόφαση 245 του Συμβουλίου Ασφαλείας των Ηνωμένων Εθνών.

<SPEAKER ID=15 NAME="Πρόεδρος">
Eυχαριστώ πολύ.

<CHAPTER ID=4>
Διάταξη των εργασιών
<SPEAKER ID=16 NAME="Πρόεδρος">
Προχωρούμε τώρα στον καθορισμό της διάταξης των εργασιών.
<P>
Tο τελικό σχέδιο της ημερήσιας διάταξης, που κατάρτισε η Διάσκεψη των Προέδρων κατά τη συνεδρίαση της 11ης Aπριλίου 1996, σύμφωνα με το άρθρο 95 του Kανονισμού, έχει διανεμηθεί. Δεν υπάρχει καμιά πρόταση τροποποίησης.

<SPEAKER ID=17 LANGUAGE="NL" NAME="Oomen-Ruijten">
Πρόεδρε, θα ήθελα να σας υποβάλω μια ερώτηση. Αργήσαμε να την υποβάλουμε, αλλά συζητήσαμε ήδη το θέμα με ορισμένους συναδέλφους. Η ερώτηση είναι η ακόλουθη. Φρονώ ότι θα έπρεπε, εξ αιτίας των γεγονότων που συμβαίνουν αυτή τη στιγμή στη Μέση Ανατολή, να ζητήσουμε από το Συμβούλιο να προβεί το μεσημέρι της Τετάρτης σε μια δήλωση σχετικά με την πορεία των γεγονότων. Διαπιστώνουμε ότι η κατάσταση αλλάζει καθημερινώς. Βλέπουμε ότι η γαλλική κυβέρνηση έχει στείλει κάποιον για μεσολάβηση. Δεν πληροφορούμαστε τίποτα από την Προεδρία. Δυστυχώς δεν έχουμε ακούσει ακόμη τίποτα και από την Ευρωπαϊκή Επιτροπή. Αυτοί είναι αρκετοί λόγοι για να επιθυμούμε να ενημερωθούμε. Θα ήθελα να σας ζητήσω να εξετάσετε εάν θα ήταν δυνατόν να ενημερωθούμε από την Ιταλική Προεδρία το μεσημέρι της Τετάρτης. Γνωρίζουμε ότι η ημερήσια διάταξη είναι υπερπλήρης. Θα ήθελα να σας προτείνω ως λύση ότι εμείς, τουλάχιστον η Ομάδα ΕΛΚ, είμαστε διατεθειμένοι να εξετασθεί αυτό το θέμα το μεσημέρι της Τετάρτης και, στην περίπτωση αυτή, να αναβληθεί η εξέταση του θέματος του Τσέρνομπιλ, διότι διαφορετικά νομίζω ότι δεν πρόκειται να βρούμε λύση. Θα μπορούσαμε να εξετάσουμε το θέμα του Τσέρνομπιλ λίγο αργότερα. Αυτή είναι μια πρόταση, Πρόεδρε, την οποία σας την γνωστοποιώ. Εάν μπορέσετε να εξεύρετε μια άλλη λύση κατά την οποία δεν θα χρειαστεί να μετακινηθεί από την ημερήσια διάταξη η εξέταση του θέματος του Τσερνομπίλ, τότε εμείς συμφωνούμε με αυτό.

<SPEAKER ID=18 LANGUAGE="EN" NAME="Green">
Κύριε Πρόεδρε, η ομάδα μου ασφαλώς έχει την άποψη ότι όλα αυτά που συμβαίνουν στη Μέση Ανατολή είναι πάρα πολύ σημαντικά καθώς και ότι δεν μπορούμε να αφήσουμε να περάσει μια ολόκληρη εβδομάδα ολομέλειας του Κοινοβουλίου χωρίς να υπάρξει κάποια ανταπόκριση ή κάποια συζήτηση. Θα μπορούσατε να φροντίσετε, κ. Πρόεδρε, να διαπιστώσετε εάν το Συμβούλιο είναι έτοιμο να προβεί σε κάποια δήλωση σχετικά με την κατάσταση στη Μέση Ανατολή και με εκείνα που συμβαίνουν στον Λίβανο και να μας πληροφορήσετε σχετικά;
<P>
Όπως και πολλοί από τους συναδέλφους, είμαι διστακτική για την απόσυρση από την ημερήσια διάταξη του θέματος του Τσερνομπίλ, όπως πρότεινε η κ. Oomen-Ruijten. Ωστόσο, στο θέμα του Τσερνομπίλ το οποίο αυτή τη στιγμή δεν μπορεί να χαρακτηριστεί ως επείγον παρά το ότι πρόκειται για τη δεκάτη επέτειό του, μπορούμε να επανέλθουμε. Θα μπορούσαμε να το συζητήσουμε σε δύο εβδομάδες, ενώ το θέμα του Λιβάνου είναι φλέγον αυτή τη στιγμή. Ίσως, κ. Πρόεδρε, θα μπορούσατε να εξετάσετε το θέμα με το Συμβούλιο για να διαπιστώσει εάν κάτι τέτοιο είναι δυνατόν.

<SPEAKER ID=19 LANGUAGE="NL" NAME="De Vries">
Πρόεδρε, συμφωνώ με την πρόταση της κ. Oomen-Ruijten, την οποία υποστήριξε επίσης και η κ. Green, με μια μόνο παρατήρηση. Φρονώ ότι θα ήταν ευγενικό να ρωτήσουμε φυσικά πρώτα το Συμβούλιο εάν είναι διατεθειμένο να προβεί σε δήλωση. Όμως από πολιτική άποψη τούτο δεν έχει να κάνει με μια πράξη ευγένειας. Πρόκειται για την απαίτηση να έλθει ενώπιόν μας η Προεδρία του Συμβουλίου προκειμένου να μας εξηγήσει για ποιο λόγο είναι παντελώς απούσα σε αυτή την κρίση. Αντιλαμβάνομαι τους λόγους που ώθησαν τη γαλλική κυβέρνηση για να μεσολαβήσει. Ελπίζω ότι το Συμβούλιο έλαβε την απόφαση προκειμένου ο κ. Hervι de Charette να μεσολαβήσει εξ ονόματος της Ένωσης, όμως όλες οι ενδείξεις δείχνουν ότι συνέβη το αντίθετο, δηλαδή ότι στην προκειμένη περίπτωση η γαλλική κυβέρνηση ενεργεί για λογαριασμό της. Τούτο δεν με ενοχλεί καθόλου, επειδή φρονώ ότι πρόκειται για μια ορθή πρωτοβουλία, αλλά εκ νέου η Ευρώπη δεν είναι παρούσα. Το ίδιο συνέβη και στην κρίση μεταξύ της Τουρκίας και της Ελλάδας, γεγονός που έκανε τον κ. Holbrooke ορθώς να παρατηρήσει: Europe is sleeping through the night . Ας μην το επιτρέψουμε να συμβεί εκ νέου, Πρόεδρε, η Ομάδα μου απαιτεί από την Ιταλική Προεδρία να έλθει εδώ και να προβεί σε δηλώσεις σχετικά με το ρόλο της.

<SPEAKER ID=20 LANGUAGE="DE" NAME="Roth">
Kύριε Πρόεδρε, αγαπητοί κυρίες και κύριοι συνάδελφοι, θεωρώ σημαντικό να μιλήσουμε για την κατάσταση στη Mέση Aνατολή αυτή την εβδομάδα. Σ' αυτό συμφωνούμε όλοι. Θεωρώ όμως το ίδιο σημαντικό κι απαραίτητο, να μιλήσουμε και για το Tσερνομπίλ αυτή την εβδομάδα. Δεν μπορώ να καταλάβω αυτή την πρόταση. Όλος ο κόσμος μιλάει για τη 10η επέτειο του Tσερνομπίλ. Στη Bιέννη έγινε μια μεγάλη διάσκεψη. Στήθηκε ένα δικαστήριο. Eμείς, όμως λέμε, θα αναβάλουμε το θέμα για κάποια άλλη στιγμή. Θα το θεωρήσω πράγματι ως πιστοποιητικό απορίας του Kοινοβουλίου, αν δε μιλήσουμε επ' αυτού του θέματος την Tετάρτη.
<P>
Δεν θα 'πρεπε να συγκρίνουμε τη συζήτηση για το Tσερνομπίλ με την πρόταση να καλέσουμε, αυτή την εβδομάδα, το Συμβούλιο να μας ενημερώσει για τη Mέση Aνατολή και να συζητήσει μαζί μας για το θέμα αυτό, και να βάζουμε το Tσερνομπίλ σε δεύτερη μοίρα.
<P>
Yπάρχουν όμως και διάφορες άλλες δυνατότητες. Θα μπορούσαμε να ακούσουμε την Tετάρτη το πρωί το Συμβούλιο επί του θέματος, όχι όμως σε μια εβδομάδα. Tώρα, που όλος ο κόσμος μιλάει για το Tσερνομπίλ και τις συνέπειες αυτής της καταστροφής, δεν μπορούμε εμείς ως Kοινοβούλιο να πούμε, επιφυλασσόμαστε και δεν λέμε τίποτε επ' αυτού.

<SPEAKER ID=21 LANGUAGE="ES" NAME="Puerta">
Κύριε Πρόεδρε, σας εξήγησα ήδη τους λόγους για τους οποίους το Συμβούλιο θα πρέπει να προβεί σε δήλωση σχετικά με τους βομβαρδισμούς στο Λίβανο. Όταν γίνεται λόγος για την Ευρωμεσογειακή Διάσκεψη, στην οποία δώσαμε τη μέγιστη έμφαση, δε μπορούμε κατόπιν να αδιαφορούμε και να αφήνουμε τη διπλωματία των ευρωπαϊκών δυνάμεων να παρεμβαίνει στη Μέση Ανατολή στο περιθώριο του απαραίτητου συντονισμού στους κόλπους της Ένωσης. Θα ήταν κακό σημάδι για τη Διακυβερνητική Διάσκεψη και για το μέλλον της Ευρωπαϊκής Ένωσης. Πιστεύω όμως, όπως και η κ. Roth, ότι δε μπορούμε να βάζουμε να ανταγωνίζονται στην «ελεύθερη αγορά των επικαίρων θεμάτων» το θέμα του Τσερνομπίλ και το θέμα της Μέσης Ανατολής. Θα πρέπει να εξευρεθεί ένας τρόπος να συζητηθούν και τα δύο θέματα.

<SPEAKER ID=22 LANGUAGE="FR" NAME="Pasty">
Κύριε Πρόεδρε, όπως είπαν και οι συνάδελφοι που μίλησαν πριν από μένα, νομίζω ότι είναι τελείως απαραίτητο να γίνει δήλωση από το Συμβούλιο την Τετάρτη σχετικά με την κατάσταση στη Μέση Ανατολή, και κυρίως στο Νότιο Λίβανο.
<P>
Αυτά που διαδραματίζονται εκεί μας απασχολούν και μας κάνουν να αγωνιούμε, αφού θέτουν σε κίνδυνο όλη την ειρηνευτική διαδικασία που ξεκίνησε εδώ και αρκετούς μήνες. Αλλά αυτό που ενδιαφέρει πρωταρχικά, είναι να μπορέσουμε να σταματήσουμε τις μάχες, και επομένως να δώσουμε προτεραιότητα στις διπλωματικές πρωτοβουλίες, από όπου κι αν προέρχονται, υπό την προϋπόθεση ότι στο τέρμα των προσπαθειών αυτών υπάρχει αποτέλεσμα, δηλαδή να σιγήσουν οι ρουκέτες και τα κανόνια και να προχωρήσουμε πραγματικά προς την ειρήνη και τη σταθερότητα στην περιοχή αυτή. Πρέπει να σκεφθούμε επίσης το Λίβανο, που είναι κράτος πληγωμένο εδώ και χρόνια, υπό την κυριαρχία μιας ξένης δύναμης, του οποίου, ταυτόχρονα, μέρος του εδάφους κατέχεται από μια άλλη ξένη δύναμη.
<P>
Οφείλουμε λοιπόν να πάρουμε θέση πάνω στο θέμα, γιατί είμαστε ενώπιον μιας πραγματικότητας που πρέπει, είμαι πεπεισμένος γι' αυτό, να μας κάνει να βρούμε στην ημερήσια διάταξη της Τετάρτης ένα κενό για να εντάξουμε αυτή τη δήλωση και τη συζήτηση που θα ακολουθήσει.

<SPEAKER ID=23 NAME="Πρόεδρος">
Kυρίες και κύριοι συνάδελφοι, αυτή είναι μια από τις περιπτώσεις όπου δεν υπάρχει ικανοποιητική λύση, επειδή πάντα κάποιος θα είναι δυσαρεστημένος, και μια απόφαση αποβαίνει πάντα σε βάρος κάποιου συμφέροντος. Θέλω να σας εκθέσω την κατάσταση από τη δική μου σκοπιά. Πρώτον: Eπιτρέψτε μου κατ' αρχήν να ξεκαθαρίσω κατά πόσον είναι διατεθειμένο και κατά πόσον είναι σε θέση το Συμβούλιο να κάνει μια δήλωση επί του θέματος. Aν η απάντηση είναι θετική, δεν ωφελεί να αλλάξουμε κάτι στην ημερήσια διάταξη της Tετάρτης, επειδή έτσι όπως έχει διαμορφωθεί τώρα, δεν είναι δυνατόν να συμπεριλάβουμε και μια πρόσθετη δήλωση του Συμβουλίου.
<P>
Πιθανόν να προτείνω τότε - όχι τώρα - να αναβάλουμε για κάποια άλλη χρονική στιγμή την προβλεπόμενη έκθεση της κ. Gonzαlez Αlvarez, εξ ονόματος της Eπιτροπής Περιβάλλοντος, Δημόσιας Yγείας και Προστασίας των Kαταναλωτών, επί της πρότασης απόφασης του Συμβουλίου σχετικά με τη θέσπιση προγράμματος κοινοτικής δράσης για την προστασία των πολιτών από καταστροφές, και να περικόψουμε κατά μισή ώρα την Ώρα των Eρωτήσεων. Όλες οι άλλες δυνατότητες έγκεινται στο να περικόψουμε δραστικά τα χρονικά περιθώρια της συζήτησής μας, είτε σε βάρος του Tσερνομπίλ, πράγμα που δε θέλει τουλάχιστον ένα μεγάλο μέρος των βουλευτών, είτε σε βάρος της έκθεσης Oostlander, ή της δήλωσης του Συμβουλίου και της Eπιτροπής σχετικά με το Eυρωπαϊκό Συμβούλιο του Tορίνο. Δε θα ήταν όμως σωστό και σκόπιμο να κάναμε αυτή την περικοπή, αφού η ιταλική προεδρία θα είναι εδώ την Tετάρτη το πρωί. Συνεπώς, μια πιθανή συμβιβαστική λύση θα μπορούσε να είναι μόνο η αναβολή της έκθεσης Gonzαlez Αlvarez, και η περικοπή της Ώρας των Eρωτήσεων κατά μισή ώρα.
<P>
Ξέρω πως αυτό θα γίνει σε βάρος των βουλευτών που έχουν ερωτήσεις. Λυπάμαι. Eίναι αλήθεια πως δεν είμαστε όλοι ευχαριστημένοι μ' αυτό, αλλά είναι το μόνο, κατά τη γνώμη μου, που μπορούμε να κάνουμε, αν πράγματι θέλουμε να βρούμε μια λύση.
<P>
(Xειροκροτήματα) Έτσι έχει καθοριστεί η διάταξη των εργασιών γι' αυτή την εβδομάδα.

<CHAPTER ID=5>
Eνεργειακή απόδοση
<SPEAKER ID=24 NAME="Πρόεδρος">
H ημερήσια διάταξη προβλέπει τη συζήτηση της έκθεσης της κ. Bloch von Blottnitz, εξ ονόματος της Eπιτροπής Έρευνας, Tεχνολογικής Aνάπτυξης και Eνέργειας (A4-0088/96), επί της πρότασης απόφασης του Συμβουλίου (COM(95)0225 - C4-0603/95-95/131(SYN)), σχετικά με ένα πολυετές πρόγραμμα προώθησης της ενεργειακής απόδοσης στην Eυρωπαϊκή Kοινότητα - SAVE II.

<SPEAKER ID=25 NAME="Bloch von Blottnitz">
Kύριε Πρόεδρε, η πρόταση της Eπιτροπής SAVE II, σχετικά με την ενεργειακή απόδοση στην EE για πέντε χρόνια, έχει σαν αντικείμενο τη συνέχιση του προγράμματος SAVE I. Προς μεγάλη μας λύπη όμως, η Eπιτροπή δεν υλοποίησε τα συμπεράσματα της αξιολόγησης του SAVE I στο SAVE II. Γενικώς, η προκειμένη πρόταση είναι πολύ αόριστη και γενική, και δεν περιέχει δυστυχώς κανένα συγκεκριμένο θέμα και έργο. Tο νομοθετικό επίπεδο αγνοήθηκε τελείως, παρόλο που η αξιολόγηση του SAVE I έδειξε ότι οι επιτυχίες του προγράμματος αυτού οφείλονται κατά 80 % στο νομοθετικό στοιχείο.
<P>
Πολλές από τις προτάσεις οδηγιών και τα προγράμματα δράσης που σχεδίαζε η Eπιτροπή, όμως, παρέμειναν, για ανεξερεύνητους λόγους, στο συρτάρι. H καθιέρωση θερμιδομέτρων, για παράδειγμα, θα είχε σαν ετήσιο αποτέλεσμα, σύμφωνα με εκτιμήσεις, μια εξοικονόμηση ενέργειας ίσης με το 4, 75 εκατ. τόνους ισοδύναμου πετρελαίου και μια μείωση του CO2 κατά 12 εκατ. τόνους, το έτος 2010. H εξοικονόμηση που θα επιτυγχάνονταν, με τη θέσπιση μιας ενεργειακής ταυτότητας για τα κτίρια, θα ήταν πολύ μεγαλύτερη. H απαρίθμηση αυτή θα μπορούσε να συνεχιστεί κατά βούλησιν.
<P>
Θα πρέπει να πούμε επίσης πως πάντα όταν έλειπε η πρακτική θέληση, έμπαινε στο παιχνίδι η επικουρικότητα. Eδώ ωστόσο, κάθε συζήτηση για την επικουρικότητα είναι λάθος. Πρώτον, λόγω του διασυνοριακού χαρακτήρα του προβλήματος του CO2 και της ανάγκης εναρμόνισης των περιβαλλοντικών στάνταρτ στην EE, και δεύτερον, λόγω του ότι σε επίπεδο κρατών μελών σημειώνεται μια ύφεση στην αύξηση της απόδοσης. Γι' αυτό και την ευθύνη για την επίτευξη του στόχου της απόδοσης και της, συνεπεία αυτής, μείωσης του CO2 , την φέρει η Kοινότητα, η οποία δηλαδή θα δράσει μόνον αν ο στόχος μπορέσει να επιτευχθεί καλύτερα με κοινοτικά μέτρα.
<P>
Kαι για την ακρίβεια, εδώ παίζεται η αξιοπιστία της EE. Eπιτροπή και Συμβούλιο διαβεβαίωναν ανέκαθεν πόσο ζωτικής σημασίας είναι η μείωση του CO2 και η εξοικονόμηση ενέργειας. Tο Συμβούλιο, σε μια σειρά αποφάσεων, για παράδειγμα στις αποφάσεις της 16.09.86 και 29.10.90, και στις υποχρεώσεις που ανέλαβε στο Pίο και το Bερολίνο, καθόρισε στόχους. Mέχρι τώρα όμως έμειναν στα χαρτιά οι πομπώδεις εξαγγελίες. H ίδια η Eπιτροπή εκτιμά ότι η εκπομπή CO2 , κατά το χρονικό διάστημα 1995-2000, θα αυξηθεί μέχρι και 8 % ακόμη. Θα μπορούσαμε, λοιπόν, να θέσουμε την εξής ερώτηση: Παίρνει η Kοινότητα άραγε στα σοβαρά τις δικές της, πρακτικές, δηλώσεις προθέσεων και υποχρεώσεις έναντι των πολιτών της, αλλά κι έναντι της διεθνούς κοινότητας των κρατών, ή παίζεται εδώ ένα θέατρο του παραλόγου: Aν δηλαδή τις παίρνει στα σοβαρά, τότε θα πρέπει επιτέλους τα λόγια να τα ακολουθήσουν έργα. Xρειαζόμαστε επειγόντως πραγματικά μέτρα για την καταπολέμηση του φαινομένου του θερμοκηπίου και για την αύξηση της ενεργειακής απόδοσης.
<P>
H κατάσταση είναι πολύ σοβαρή για να μπορέσουμε να ανεχθούμε μια περαιτέρω αναβολή. Tο πραγματικά φιλόδοξο πρόγραμμα SAVE II, έτσι όπως υποβλήθηκε τώρα από την Eπιτροπή Έρευνας, Tεχνολογικής Aνάπτυξης και Eνέργειας, θα μπορούσε να αποτελέσει μια αρχή. Γι' αυτό και θα πρέπει να εγκριθούν οπωσδήποτε οι τροπολογίες της επιτροπής αυτής. Oι αντιρρήσεις πως, με την παρούσα οικονομική κατάσταση και την ανεργία που υπάρχει σε πολλά κράτη μέλη, μόνο παρενόχληση προκαλούν τέτοια προγράμματα, είναι απαράδεκτες και απλώς γελοίες. Eκτός δηλαδή από την οικολογική συνιστώσα μπορεί να διαπιστωθεί και μια σημαντική θετική επίδραση στην οικονομία. Mνημονεύω εδώ κατά λέξη την Eπιτροπή: »H εξοικονόμηση ενέργειας, εκτός από τις επιπτώσεις στην ποιότητα ζωής, έχει και θετικά αποτελέσματα στην απασχόληση». Σ' αυτό δε θα ήθελα να προβάλω αντιρρήσεις αυτή τη φορά; κι έτσι, λογικά, θα πρέπει να συμφωνήσετε με την έκθεσή μας, για το SAVE II, έτσι όπως είναι τώρα, αφού το SAVE II είναι αυτή τη στιγμή το μοναδικό πρόγραμμα που έχει η EE για να μπορέσουμε να ανταποκριθούμε στις υποχρεώσεις που αναλάβαμε στο Bερολίνο και το Pίο και σε πολλές άλλες δηλώσεις υποχρεώσεων.
<P>
Θα ήθελα να πω, για μια φορά ακόμη, πως λυπάμαι βαθύτατα που η επιτροπή μας δεν υιοθέτησε την πρότασή μου να εγκαταλείψει αυτή την ολέθρια διαδικασία της συνεργασίας και να επιδιώξει τη διαδικασία της συναπόφασης. Θα ήταν εξυπνότερο να επιμένει πάντα το Kοινοβούλιο στη διαδικασία της συναπόφασης. Eφόσον δίνουμε τα χρήματα, θα 'πρεπε να ζητάμε να δούμε και νομοθετικά μέτρα. Aυτό εδώ, δηλαδή, είναι το αποφασιστικό σημείο. Θα ήθελα να σας προτείνω μια συναλλαγή: Aφού το Συμβούλιο λέει πως ουσιαστικά δε θα ήθελε να ξοδέψει καθόλου χρήματα, πράγμα που, ως γνωστόν, το έκανε ανέκαθεν ευχαρίστως για τις ανανεώσιμες πηγές ενέργειας, τότε θα πρέπει να του προτείνουμε ότι εμείς συμφωνούμε και με λιγότερα χρήματα, αλλά θα θέλαμε όμως να δούμε νομοθετικές ενέργειες.

<SPEAKER ID=26 LANGUAGE="EN" NAME="McNally">
Κύριε Πρόεδρε, καταρχάς συγχαίρω την κ. Bloch von Blottnitz για το καταπληκτικό της επίτευγμα να επιτύχει ομοφωνία στην Επιτροπή Έρευνας, Τεχνολογικής Ανάπτυξης και Ενέργειας. Πιστεύω ότι με την εξαίρετη έκθεσή της βρίσκεται στην καλύτερη δυνατή θέση για να επιτύχει ομοφωνία και στην ολομέλεια του Κοινοβουλίου.
<P>
Η ενεργειακή απόδοση έχει θεμελιώδη σημασία τόσο για το περιβάλλον όσο και για τις πολιτικές ανταγωνισμού της Ευρωπαϊκής Ένωσης. Αναφορικά με το περιβάλλον, είμαστε ακόμη πολύ μακρυά από την επίτευξη των στόχων που εμείς οι ίδιοι θέσαμε στο Ρίο. Εξ αιτίας αυτής της αποτυχίας υφιστάμεθα μια ευρύτατη κλιματολογική αστάθεια.
<P>
Αναφορικά με την ανταγωνιστικότητα, διαπιστώνουμε μια αξιόμεμπτη και απίστευτη σπατάλη χρημάτων σε ολόκληρη την Ευρωπαϊκή Ένωση. Δισεκατομμύρια επί δισεκατομμυρίων Ecu χάνονται σε περιττές χρήσεις ενέργειας. Φαντασθείτε την αγοραστική δύναμη που θα μπορούσαν να διοχετεύσουν στην οικονομία μας αυτά τα δισεκατομμύρια. Οι μεγάλες επιχειρήσεις ασφαλώς το γνωρίζουν αυτό. Ο στόχος μας μ' αυτό το πρόγραμμα θα πρέπει να είναι οι μικρές επιχειρήσεις και τα νοικοκυριά. Αυτοί είναι που θα πρέπει να πάρουν τις αποφάσεις με τις οποίες θα εξοικονομηθεί αυτή η ενέργεια και αυτά τα χρήματα.
<P>
Εάν κοιτάξουμε την ιστορία θα διαπιστώσουμε ότι αμέσως μετά την πετρελαϊκή κρίση του 1973 υπήρξαν πολύ ταχείες δράσεις. Έκτοτε όμως σημειώθηκε μια σημαντική υποχώρηση η οποία αμβλύνθηκε μόνο από την ύφεση η οποία χτύπησε τις περισσότερες από τις χώρες μας. Η εντατική χρήση ενέργειας στο μεγαλύτερο μέρος της Ευρωπαϊκής Ένωσης χειροτερεύει διαρκώς, γεγονός που είναι απαράδεκτο.
<P>
Το πρόγραμμα SAVE I ήταν πολύ μικρό και με πολύ μικρές πιστώσεις. Ευτυχώς αξιολογείται πριν προχωρήσουμε στο SAVE II. Θα πίστευε κάποιος ότι τα παθήματα του SAVE I θα γινόντουσαν μαθήματα. Όπως όμως θα εξηγήσω αργότερα κάτι τέτοιο δεν συνέβη. Ένα από τα μαθήματα που προέκυψαν από το SAVE I ήταν ότι το καλύτερο που θα μπορούσαμε να κάνουμε ήταν να υιοθετήσουμε δεσμευτική νομοθεσία η οποία θα έπρεπε να επιβληθεί από τα κράτη μέλη. Υπήρχαν φιλόδοξα σχέδια για εκπόνηση νομοθεσίας αλλά πολύ μικρό μέρος αυτής της νομοθεσίας έγινε πραγματικότητα. Δεν είναι ψέματα ότι εγκρίναμε νομοθεσία για τους λέβητες, τα ψυγεία και τους καταψύκτες και για την επισήμανση ενώ αναμένονται και άλλα νομοθετικά μέτρα. Αλλά αυτά δεν φθάνουν. Γνωρίζουμε ότι το κυριότερο εμπόδιο είναι η αναμενόμενη αντίδραση των κατασκευαστών οι οποίοι δεν έχουν επενδεδυμένο ενδιαφέρον για την εξοικονόμηση ενέργειας, γεγονός το οποίο σαφώς προκύπτει από τη στάση τους.
<P>
Ας εξετάσουμε τα μαθήματα. Πρώτον, το μόνο που μπορεί να φέρει αποτέλεσμα είναι η νομοθεσία. Δεύτερον, θα πρέπει να υπάρχουν στόχοι και η προσπάθεια επίτευξής τους να παρακολουθείται. Οι στόχοι του SAVE II δεν είναι φιλόδοξοι. Μια αύξηση της τάξεως του 1, 5 % ετησίως δεν είναι φιλόδοξη. Θα ήθελα να διαπιστώσω την εκπόνηση εκ μέρους της Επιτροπής ενός ενδεικτικού προγράμματος και την παρακολούθησή του σε όλα τα κράτη μέλη.
<P>
Ένα άλλο μάθημα που είναι σημαντικό, όχι από το SAVE I αλλά από το περιφερειακό πρόγραμμα, είναι η αναγκαιότητα ενσωμάτωσης μέτρων ενεργειακής απόδοσης στην εργασία και τις πολιτικές της ΕΕ για τις περιφέρειες. Τα μέτρα αυτά θα βοηθήσουν τις μειονεκτικές περιφέρειες. Το ίδιο θα πρέπει ασφαλώς να ισχύει και για τις τρίτες χώρες. Θα ήθελα να δω την απόδοση μεγαλύτερης έμφασης στον τομέα της ενεργειακής απόδοσης στις σχέσεις μας με τις χώρες της Κεντρικής και Ανατολικής Ευρώπης καθώς και με τις χώρες της Μεσογείου.
<P>
Ένας τομέας ο οποίος θα πρέπει να τονιστεί πάνω απ' όλα είναι ο τομέας των μεταφορών. Οι μεταφορές είναι υπεύθυνες για το ήμισυ περίπου του ενεργειακού κόστους και χρησιμοποιούν το ήμισυ περίπου του πετρελαίου. Σ' αυτόν τον τομέα δεν έχουμε κάνει αρκετά. Ακολούθως υπάρχουν οι οικιακές και οι βιομηχανικές ηλεκτρικές συσκευές, η μόνωση για τη θέρμανση και, σε ορισμένες περιοχές, για την ψύξη των κατοικιών. Στην εκλογική μου περιφέρεια υπάρχει ένα ικανοποιητικό σχήμα οικιακής χρέωσης το οποίο θα έπρεπε να ήταν περισσότερο διαδεδομένο. Η χρηματοδότηση μέτρων ενεργειακής απόδοσης εκ μέρους τρίτων θα πρέπει να γίνει ευκολότερη όπως επίσης θα πρέπει να υποστηριχθεί ο αναπτυσσόμενος τομέας των ενεργειακών υπηρεσιών. Μην ξεχνάτε ότι αυτά είναι που μας κάνουν ανταγωνιστικούς. Ο συνδιασμός ισχύος με θέρμανση αποτελεί ένα άλλο πολύ λογικό μέτρο το οποίο χρειάζεται ενθάρρυνση. Το ίδιο ισχύει επίσης και για την κατάρτιση και ενημέρωση σε ολόκληρη την επικράτεια της ΕΕ, ιδιαίτερα στις ομάδες πληθυσμού-στόχο. Ζητούμε από εκατομμύρια άτομα να πάρουν αποφάσεις οι οποίες, γι' αυτά, δεν είναι προφανείς.
<P>
Η διεύρυνση της ενεργειακής απόδοσης θα ενίσχυε πάρα πολύ την απασχόληση. Το γεγονός αυτό έχει αποδειχθεί επανειλημμένα από μελέτες. Είμαι επομένως βαθειά απογοητευμένη από την αρνητική στάση του Συμβουλίου των Υπουργών το οποίο δεν απασχολήθηκε ούτε καν για να αποφασίσει μια κατάλληλη νομική βάση για το πρόγραμμα SAVE II. Αυτό είναι πράγματι αξιοκατάκριτο εάν ληφθεί υπόψη το επείγον του θέματος.
<P>
Πιστεύω ότι αυτή την εβδομάδα θα διαπιστώσουμε μια πολύ σαφή έκφραση της βουλήσεως του Ευρωπαϊκού Κοινοβουλίου το οποίο εκπροσωπεύει τον λαό όλων των κρατών μελών. Η βούληση αυτή θα λέει: »Εφαρμόστε αποτελεσματικότερα μέτρα για την ενεργειακή απόδοση». Οι φιλοδοξίες του προγράμματος SAVE II κατά κανένα τρόπο δεν είναι επαρκείς και δεν διδάχθηκε τίποτα από τα μαθήματα του SAVE I. Αντιπροσωπεύει μια πολύ περιορισμένη και μινιμαλιστική προσέγγιση αλλά είναι απόλυτα αναγκαίο όπως το Συμβούλιο των Υπουργών κατανοήσει ότι το Ευρωπαϊκό Κοινοβούλιο το στηρίζει πέρα για πέρα.

<SPEAKER ID=27 NAME="Αργυρός">
Κύριε Πρόεδρε, θα ήθελα και εγώ με τη σειρά μου να συγχαρώ εκ μέρους του Λαϊκού Κόμματος την εισηγήτρια, τόσο για το περιεχόμενο της έκθεσης, όσο και για τη διαδικασία συναίνεσης που ακολούθησε μέσα στην Επιτροπή Έρευνας και Τεχνολογίας.
<P>
Η συναίνεση αυτή μας έχει οδηγήσει σε ορισμένα κοινά συμπεράσματα, τα οποία δεν θέλω να επαναλάβω λεπτομερώς. Αξίζει όμως να σημειωθεί το εξής: μέσα από το πρόγραμμα αυτό προσπαθούμε να βελτιώσουμε την κατάσταση στο περιβάλλον αλλά, συγχρόνως, να αυξήσουμε την ανταγωνιστικότητα των ευρωπαϊκών επιχειρήσεων. Όπως τόνισε και η συνάδελφος κυρία Μάκ Νάλι, η ανταγωνιστικότητα αυτή πρέπει, μέσα από το πρόγραμμα, να εστιασθεί κυρίως στις μικρομεσαίες επιχειρήσεις. Διότι εκεί παρατηρείται η μεγαλύτερη απόδοση και η χαμηλότερη αποδοτικότητα στη χρήση των ενεργειακών πηγών.
<P>
Είναι ενθαρρυντικό, βέβαια, το γεγονός ότι η πρόταση της Επιτροπής τριπλασιάζει τους πόρους οι οποίοι διατίθενται από το Πρόγραμμα SAVE I στο Πρόγραμμα SAVE II. Με την ευκαιρία αυτή, θα ήθελα να παρατηρήσω εδώ ότι, σε πολλά προγράμματα της Ευρωπαϊκής Ένωσης, είτε βάζουμε όλες τις δαπάνες στα πρώτα δύο με τρία χρόνια, με αποτέλεσμα να μην έχουμε στο τέλος ενός πενταετούς προγράμματος την ευκαιρία να εκμεταλλευθούμε τις νέες τεχνολογίες που έρχονται στην επιφάνεια, είτε, πολλές φορές, βάζουμε όλες τις δαπάνες στα δύο τελευταία χρόνια, χωρίς να έχουμε έτσι τη δυνατότητα να παρακολουθούμε εκ του σύνεγγυς και να διορθώνουμε την πορεία στα ερευνητικά μας προγράμματα.
<P>
Τον δεύτερο αυτό δρόμο ακολουθεί το SAVE II και θα ήθελα να παρατηρήσω ότι θα ήταν ίσως σκόπιμο η διάθεση των χρηματοδοτικών μέσων να γίνει με όσο το δυνατόν πιο ισόρροπη κατανομή καθ' όλη τη διάρκεια του προγράμματος. Το SAVE II προσπαθεί να ενισχύσει πιλοτικές δράσεις που υπήρξαν στο Πρόγραμμα Ι και συγχρόνως να δημιουργήσει νέες δράσεις. Όπως τονίσθηκε, το πρόγραμμα αγνοεί τα θετικά συμπεράσματα της νομοθετικής ρύθμισης η οποία μπορεί να φέρει περαιτέρω αύξηση στην αποδοτικότητα της χρήσης της ενέργειας.
<P>
Παρ' όλο που δεν πιστεύω ότι η παραπάνω νομοθεσία θα μας βοηθήσει προς αυτή την κατεύθυνση, δεν μπορούμε εντούτοις να αγνοούμε την εμπειρία που έχουμε αποκομίσει από το παρελθόν και που έχουμε πληρώσει πάρα πολύ ακριβά. Συνεπώς, θα συνιστούσα στην Επιτροπή να αναζητήσει έναν μέσο δρόμο, ώστε να δώσει μία ώθηση και, όπως τόνισα στην αρχή, κυρίως στις μικρομεσαίες επιχειρήσεις.
<P>
Επίσης, θα ήθελα να τονίσω, κύριε Πρόεδρε, ότι οι όροι και οι κατευθυντήριες γραμμές που εφαρμόζονται για τη στήριξη όλων των δράσεων και μέτρων καθορίζεται με βάση την πρόταση της Επιτροπής, με βάση κριτήρια οικονομικής αποτελεσματικότητας και δυνατοτήτων εξοικονόμησης ενέργειας. Όμως, θα ήταν χρήσιμο να λάβει υπόψη της η Επιτροπή και την επίτευξη της συνοχής μεταξύ των κρατών μελών στο επίπεδο της ενεργειακής απόδοσης.

<SPEAKER ID=28 LANGUAGE="EN" NAME="Fitzsimons">
Κύριε Πρόεδρε, υποστηρίζω την έκθεση της κ. Bloch von Blottnitz την οποία παρουσίασε με τη συνήθη της ικανότητα. Είναι πολύ σημαντικό να υποστηρίξουμε τη συνέχιση του προγράμματος ενεργειακής απόδοσης SAVE με προϋπολογισμό 120 εκατομμυρίων Ecu για την περίοδο από το 1996 μέχρι το 2000.
<P>
Η πρωτοβουλία SAVE, η οποία έχει ξεκινήσει από το 1991, αποτελεί έναν από τους ακρογωνιαίους λίθους των πολιτικών της Ευρωπαϊκής Ένωσης για την κατά το έτος 2000 σταθεροποίηση του διοξειδίου του άνθρακος στα επίπεδα του 1990. Η ανανέωση του προγράμματος SAVE είναι και επίκαιρη δεδομένου ότι η Ευρωπαϊκή Επιτροπή αναφέρει ότι σημειώνεται υπέρβαση του στόχου που είχε καθοριστεί για το διοξείδιο του άνθρακος κατά 5 %. Δεν μπορώ, ωστόσο, να τονίσω ακόμη περισσότερο, χωρίς να επαναλάβω όσα είπαν η κ. Bloch von Blottnitz και άλλοι ομιλητές, ότι οι επιπτώσεις της αύξησης της θερμοκρασίας σε παγκόσμιο επίπεδο συμπεριλαμβάνουν την ανύψωση της στάθμης των θαλασσών, τις κλιματολογικές μεταβολές και την αύξηση των περιπτώσεων καρκίνου του δέρματος. Πράγματι, σύμφωνα με εκτιμήσεις, το διοξείδιο του άνθρακος αποτελεί το ήμισυ περίπου των αερίων του θερμοκηπίου που υπάρχουν τώρα στην ατμόσφαιρα.
<P>
Μεταξύ 1991 και 1994, χρηματοδοτήθηκαν από το SAVE 203 πιλοτικά προγράμματα στον τομέα της ενεργειακής απόδοσης. Μόνο στην Ιρλανδία αναλάβαμε 12 πιλοτικά προγράμματα με χρηματοδότηση από το SAVE. Έτσι, συμφωνώ πλήρως με τον αντικειμενικό σκοπό της βελτίωσης της ενεργειακής απόδοσης μέσα στην Ευρωπαϊκή Ένωση κατά 1, 5 % ετησίως. Μέσα σ' αυτό το πλαίσιο είναι εξαιρετικά σημαντικό όπως οι πρωτοβουλίες του SAVE συντονιστούν με άλλες κοινοτικές ενεργειακές πρωτοβουλίες όπως τα προγράμματα THERMIE και SYNERGY.

<SPEAKER ID=29 LANGUAGE="NL" NAME="Plooij-Van Gorsel">
Πρόεδρε, συνάδελφοι, με ευχαρίστηση επιθυμώ να συγχαρώ πρώτα την εισηγήτρια για την υπέροχη έκθεσή της σχετικά με το πρόγραμμα SAVE II. Η έκθεση αυτή αποτελεί μια σημαντική συνεισφορά στο δύσκολο αλλά πλήρους σημασίας αγώνα για τη διατήρηση του περιβάλλοντος και για μια αειφόρο ανάπτυξη της οικονομίας μας. Για την Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, αειφόρος ανάπτυξη σημαίνει μια κατάσταση στο πλαίσιο της οποίας οι φυσικοί πόροι χρησιμοποιούνται κατά τρόπο ώστε να διασφαλίζεται ότι και οι επόμενες γενεές θα μπορέσουν να τους χρησιμοποιήσουν κατά τον ίδιο τρόπο. Οι Φιλελεύθεροι αναλαμβάνουν τις ευθύνες τους εν προκειμένω και δεν τις μεταβιβάζουν στις επόμενες γενεές. Φυσικά τούτο σημαίνει ότι η διαχείριση των φυσικών πόρων πρέπει να γίνει με γνώμονα την αειφόρο χρησιμοποίησή τους. Η μόλυνση έχει το τίμημά της. Για αυτό το λόγο στην οικονομία θα πρέπει να καταστεί σαφές το κόστος της επιβάρυνσης του περιβάλλοντος από την κατανάλωση και την παραγωγή.
<P>
Η Επιτροπή Ενέργειας ενέκρινε 35 τροπολογίες από τις οποίες τέσσερις της Ομάδας των Φιλελεύθερων. Θα διευκρινίσω δύο από αυτές.
<P>
Στην αιτιολογική σκέψη 15, η Επιτροπή υιοθετεί τη θέση ότι έως το έτος 2000 θα μπορούσε να αποφευχθεί η εκπομπή 80 έως 200 εκατ. τόνων διοξειδίου του άνθρακα μέσω μιας πρόσθετης βελτίωσης της ενεργειακής απόδοσης κατά 5 % έναντι της αναμενόμενης. Μια αλλαγή κατεύθυνσης, συνάδελφοι, όσον αφορά τη χρησιμοποίηση των πηγών ενέργειας, ιδίως προς την κατεύθυνση των ανανεώσιμων πηγών ενέργειας, μπορεί να βελτιώσει ακόμη περισσότερο τους αριθμούς αυτούς. Η προσπάθεια θα πρέπει να ενθαρρυνθεί στο πλαίσιο του προγράμματος SAVE II.
<P>
Στην τροπολογία αριθ. 12, η Ομάδα των Φιλελεύθερων επιθυμεί να τονίσει ότι η σύνδεση του προγράμματος SAVE II με τις χώρες της Κεντρικής και Ανατολικής Ευρώπης καθώς και με τις συνδεδεμένες χώρες της Μεσογείου δεν είναι μόνο επιθυμητή από πολιτικής, αλλά και από οικονομικής άποψης. Είναι αναγκαία η εφαρμογή σύγχρονων τεχνολογιών στον τομέα της ενέργειας προκειμένου να δημιουργηθούν «καθαρότερες» βιομηχανίες στην Ανατολική Ευρώπη. Τούτο είναι οφέλιμο τόσο για το περιβάλλον όσο και για την οικονομία και μπορούν να επωφεληθούν από αυτό τόσο η Ένωση όσο και τρίτες χώρες. Αυτός είναι και ο λόγος για τον οποίο αυτή η συνεργασία είναι τόσο ουσιώδης.

<SPEAKER ID=30 LANGUAGE="FI" NAME="Stenius-Kaukonen">
Αξιότιμε κύριε Πρόεδρε, πιστεύω ότι θα ήταν απολύτως ορθό να συμμετέχει ένας τουλάχιστον εκπρόσωπος από τις Χώρες του Βορρά στη συζήτηση αυτή σχετικά με την αύξηση της ενεργειακής απόδοσης. Μου είναι ιδιαίτερα ευχάριστο να έρχομαι στο ζεστό Στρασβούργο από την κρύα Φινλανδία. Δεδομένου ότι το πάχος του πάγου το οποίο καλύπτει τις λίμνες στη χώρα μου εξακολουθεί να υπερβαίνει το μισό μέτρο, είμαστε, ακόμη και σήμερα, σε θέση να μεταβαίνουμε στις θερινές μας κατοικίες, οι οποίες βρίσκονται σε νησιά, με αυτοκίνητο προκειμένου, π.χ., να αλιεύσουμε. Ακόμη και το χιόνι είναι άφθονο.
<P>
Σε μία χώρα του Βορρά όπου η βιομηχανία χάρτου διαδραματίζει σημαντικότατο ρόλο στην οικονομική ζωή του τόπου, είναι απόλυτα φυσικό η κατανάλωση ενέργειας για βιομηχανικούς σκοπούς να είναι τεράστια. Επί πλέον, λόγω των δυσμενών καιρικών συνθηκών οι οποίες επικρατούν στην Φινλανδία, καταναλίσκουμε πραγματικά μεγάλες ποσότητες ενέργειας και για την θέρμανση. Το ψύχος το οποίο επικράτησε στη χώρα μου κατά τη διάρκεια του φετεινού χειμώνα ήταν δριμύτατο με αποτέλεσμα η κατανάλωση της ενέργειας να υπερβεί κατά πολύ τα συνηθισμένα επίπεδα. Είναι γνωστό ότι δεν δυνάμεθα να ελέγξουμε τις δυνάμεις της φύσης. Δυνάμεθα όμως, να αυξήσουμε σημαντικά την ενεργειακή απόδοση. Ακόμη και σήμερα, στη Φινλανδία υπάρχουν τεράστιες ποσότητες ξυλείας, υπό μορφήν δένδρων και υπολειμμάτων δένδρων, οι οποίες παραμένουν τελείως ανεκμετάλλευτες. Για να μπορέσουμε όμως να χρησιμοποιήσουμε τις τεράστιες αυτές ποσότητες ξυλείας για την παραγωγή ενέργειας, πρέπει να δαπανηθούν χρήματα για τη σχετική έρευνα. Οφείλουμε, επίσης, να αυξήσουμε κατά πολύ την ενεργειακή απόδοση όσον αφορά και τις υπόλοιπες, ήδη γνωστές και εκμεταλλεύσιμες, μορφές ενέργειας.
<P>
Πιστεύω ότι η οδηγία για τα ψυγεία, για την οποία έχει εκπονήσει έκθεση ο επόμενος αγορητής κ. Μακάρτνι, εξετάζεται τις ημέρες αυτές, από το Συμβούλιο. Η εν λόγω οδηγία εξετάσθηκε και προ ημερών από το Κοινοβούλιο. Οφείλω όμως να ομολογήσω ότι οι στόχοι στην επίτευξη των οποίων αποβλέπει η οδηγία αυτή, είναι μηδαμινοί όσο, τουλάχιστον, αφορά ορισμένα από τα πλέον ανεπτυγμένα κράτη μέλη. Οφείλουμε συνεπώς, αφενός, να θέσουμε πιο φιλόδοξους στόχους και, αφετέρου, να μεριμνήσουμε για την αντικατάσταση του πεπαλαιωμένου εκείνου εξοπλισμού, η χρήση του οποίου είναι υπαίτια για υπερβολική κατανάλωση ενέργειας. Το πρόγραμμα SAVE διαδραματίζει βασικότατο ρόλο σε ό, τι αφορά την προώθηση της ενεργειακής απόδοσης. Στη σημερινή του όμως μορφή δεν δύναται να συμβάλει σημαντικά στη βελτίωση της εν γένει κατάστασης. Ελπίζω, λοιπόν, ότι το πρόγραμμα SAVE ΙΙ θα εγκριθεί, αλλά και ότι θα βελτιωθεί κατά πολύ στο εγγύς μέλλον.

<SPEAKER ID=31 LANGUAGE="EN" NAME="Ahern">
Κύριε Πρόεδρε, θα ήθελα πάρα πολύ να συγχαρώ τη συνάδελφό μου, κ. Bloch von Blottnitz, για την παρούσα εξαιρετική έκθεση καθώς και για τη γενική συμφωνία την οποία επέτυχε επί του θέματος στην Επιτροπή Έρευνας, Τεχνολογικής Ανάπτυξης και Ενέργειας.
<P>
Θα πρέπει να πω ότι το θέμα αυτό είναι κάτι σαν τη μητρότητα. Όλοι υποστηρίζουν την εξοικονόμηση ενέργειας, όλοι υποστηρίζουν τη μητρότητα. Που είναι όμως οι αληθινοί υποστηρικτές; Με τις παρούσες προτάσεις της η Επιτροπή δεν επέτυχε να μας παράσχει πραγματική υποστήριξη, δηλ. σημαντικές νομοθετικές προτάσεις. Το Κοινοβούλιο παρενέβη και, ορθώς, το υπέδειξε αυτό. Δεν έχουμε μπροστά μας πολύ χρόνο μέχρι το 2000 για να επιτύχουμε τους στόχους που εμείς οι ίδιοι θέσαμε. Τουλάχιστον, αυτή τη φορά ας έχουμε μερικές πραγματικά επωφελείς νομοθετικές προτάσεις.
<P>
Το πιο σημαντικό από όλα αυτά που κάναμε πρόσφατα είναι η αξιολόγηση του προγράμματος SAVE. Κάναμε μια εξαίρετη αξιολόγηση και καταλήξαμε στο ρεαλιστικό αποτέλεσμα ότι χρειαζόμαστε νομοθετικές προτάσεις. Χρειαζόμαστε νομοθετική ισχύ για να εφαρμόσουμε τις προτάσεις του SAVE. Εάν δεν αποκτήσουμε ισχύ, τα κράτη μέλη δεν πρόκειται να εργασθούν προς αυτή την κατεύθυνση και δεν θα έχουμε τα αποτελέσματα που χρειαζόμαστε. Θα πρέπει να το εναρμονίσουμε με άλλα προγράμματα. Θα πρέπει να το εναρμονίσουμε με το THERMIE και το SYNERGY και θα πρέπει επίσης να μεταφέρουμε τις ιδέες αυτές και σε τρίτες χώρες, ιδιαίτερα προς ανατολάς.
<P>
Αλλά ας δώσουμε εμείς το παράδειγμα. Που είναι τα προγράμματα SAVE για το Ευρωπαϊκό Κοινοβούλιο; Που είναι τα προγράμματα εξοικονόμησης ενέργειας για την Επιτροπή; Ας καταβάλλουμε κι' εμείς μερικές πραγματικές προσπάθειες στα δικά μας τα κτίρια. Στις Βρυξέλλες βλέπουμε να ορθώνονται συνεχώς κτίρια. Υπάρχουν άραγε πραγματικά προγράμματα εξοικονόμησης ενέργειας γι' αυτά τα κτίρια; Όλη την ώρα λέμε μεγάλα λόγια για το τι θα πρέπει να κάνουν οι τρίτες χώρες και οι χώρες της περιφέρειας. Ας κάνουμε εμείς οι ίδιοι κάτι πραγματικό εδώ στην καρδιά της Ευρώπης όπου υπάρχουν χρήματα. Ας το κάνουμε με νομοθετικά και με χρηματοδοτικά εργαλεία. Δεν μπορώ να αποδεχθώ το επιχείρημα ότι δεν μπορούμε να χρησιμοποιήσουμε χρηματοδοτικά εργαλεία. Έχει έρθει πλέον η ώρα να τα χρησιμοποιήσουμε ξανά.

<SPEAKER ID=32 LANGUAGE="EN" NAME="Macartney">
Κύριε Πρόεδρε, θα επιθυμούσα να ανταποκριθώ στο σημείο που έθεσε η κ. Stenius-Kaukonen ότι εμείς που ζούμε στα βορειότερα τμήματα της Ευρώπης υποφέρουμε από ψυχρότερους χειμώνες! Αυτό είναι κάτι άμεσα αντιληπτό όταν λέγεται αλλά σαφώς έχει σοβαρές επιπτώσεις για τους ανθρώπους που ζουν στα κλίματα αυτά. Οι σκώτοι, ιδιαίτερα, θα έπρεπε να παραδειγματιστούν από τους φινλανδούς, τους σουηδούς και τους νορβηγούς για το πως θα πρέπει να μονώνουν τις κατοικίες τους. Οι πολίτες μας θα μπορούσαν να διδαχθούν πολλά μαθήματα και τα μαθήματα αυτά θα μπορούσαν να εφαρμοστούν σε ολόκληρη την Ευρώπη προς όφελος όλων.
<P>
Το παραπάνω αποτελεί ένα παράδειγμα δράσεων που θα μπορούσαν να προωθηθούν σε ολόκληρη την Ευρώπη και θα είναι πολύ λυπηρό εάν ορισμένες κυβερνήσεις κρυφτούν πίσω από την επικουρικότητα και πουν ότι αυτά δεν μπορούν να υλοποιηθούν στις χώρες τους, χάνοντας έτσι την ευκαιρία να κάνουν κάτι σημαντικό σχετικά με τους στόχους στους οποίους συμφώνησε η ίδια η Ευρώπη στη Διάσκεψη του Ρίο.
<P>
Το πρόβλημά μας με την Επιτροπή και το Συμβούλιο των Υπουργών δεν είναι το ότι αμφισβητούμε τις καλές τους προθέσεις ή τη ρητορική τους, αλλά απλά και μόνο είναι πρόβλημα έλλειψης φιλοδοξίας εκ μέρους τους να μεταφράσουν τα παραπάνω σε πραγματικούς πόρους και πραγματικά μέτρα.
<P>
Αργότερα το Κοινοβούλιο θα επανεξετάσει το θέμα των οικιακών συσκευών ψύξεως το οποίο, θα πρέπει να το παραδεχθώ, είναι ένα θέμα που συχνά κάνει τα μάτια να κλείνουν από τη νύστα. Όταν όμως ο κόσμος κατανοήσει την ενέργεια που καταναλώνει ετησίως το ψυγείο του ή ο καταψύκτης του, πιστεύω ότι θα κατανοήσει επίσης το πόσο σημαντικό είναι αυτό το αντικείμενο.
<P>
Ως Κοινοβούλιο θα αντιμετωπίσουμε πόλεμο για να επιτύχουμε τη συμφωνία στα πολύ μέτρια αλλά ρεαλιστικά μέτρα που προτείναμε την τελευταία φορά και θα πρέπει να τρίξουμε τα δόντια μας στην Επιτροπή και το Συμβούλιο και να τους πούμε: πείτε μας, πιστεύετε πράγματι στα λόγια στα οποία εντρυφείτε; Πιστεύετε στους στόχους στους οποίους συμφωνήσατε στο Ρίο; Εάν ναι, τότε μπορούμε να αναμένουμε ένα είδος έντιμου ευρωπαϊκού παιχνιδιού, καμιά αντίρρηση, αλλά ενός παιχνιδιού στο οποίο η εξοικονόμηση ενέργειας μπορεί να κάνει μια πολύ μεγάλη προσφορά προς την κατεύθυνση επίτευξης των στόχων στους οποίους όλοι πιστεύουμε.

<SPEAKER ID=33 LANGUAGE="EN" NAME="Pollack">
Κύριε Πρόεδρε, πριν από τρία περίπου χρόνια στάθηκα σ' αυτήν εδώ τη θέση και παρουσίασα τη γνώμη της Επιτροπής Περιβάλλοντος, Δημόσιας Υγείας και Προστασίας των Καταναλωτών για το πρόγραμμα SAVE Ι. Στο τέλος της ομιλίας μου είχα πει ότι δεν θα ήθελα να επιστρέψω μετά από δυό ή τρία χρόνια και να πω: »εμείς σας τα είχαμε πει, προσπαθήστε επομένως να κάνετε το πρόγραμμα αυτό πιο αποτελεσματικό». Αλλοίμονο, αυτό κάνω τη στιγμή αυτή, και πάλι εξ ονόματος της Επιτροπής Περιβάλλοντος, καθόσο, παρά τις παρακλήσεις του Κοινοβουλίου, το πρόγραμμα SAVE I δεν έγινε πιο αποτελεσματικό. Στην πραγματικότητα αποδυναμώθηκε σε τέτοιο βαθμό ώστε το τελικό κείμενο δεν έχει καμία σχεδόν σχέση με την αρχική πρόταση. Το γεγονός αυτό υπήρξε, ασφαλώς, αποτέλεσμα της αξιοθρήνητης έλλειψης πολιτικής βούλησης εκ μέρους των κυβερνήσεων των κρατών μελών για να αντιμετωπίσουν το φαινόμενο του θερμοκηπίου.
<P>
Το πρόγραμμα SAVE I, το οποίο επικρίθηκε από το Κοινοβούλιο ως μειωμένων φιλοδοξιών και μειωμένων πιστώσεων, προέβλεπε τη λήψη 13 νομοθετικών ενεργειών και προτύπων. Πρακτικά, προέκυψαν μόνο τέσσερεις οδηγίες ενώ είναι απαράδεκτο το γεγονός ότι η παρούσα πρόταση δεν μνημονεύει την αποτυχία του SAVE I ως νομοθετικού προγράμματος. Ακόμη δεν διαθέτουμε παραδείγματος χάριν, οδηγία σχετικά με την ενεργειακή απόδοση στα κτίρια.
<P>
Είναι λυπηρό το γεγονός ότι η παρούσα οδηγία δεν περιλαμβάνει πιο φιλόδοξους στόχους για την εξοικονόμηση ενέργειας. Ορισμένοι έχουν ήδη εκφράσει την άποψη ότι για την εκπλήρωση των δεσμεύσεων της ΕΕ στο Ρίο, χρειάζεται ετήσια βελτίωση της απόδοσης σε ενέργεια της τάξεως του 2, 5 %. Το προοίμιο του SAVE II ξεκαθαρίζει ότι κατά τη διάρκεια της προηγούμενης δεκαετίας το επίτευγμα συνολικά στην Ευρώπη ήταν μόλις λίγο παραπάνω από 1 %, ενώ στην πρόταση της Επιτροπής δεν υπάρχει σχεδόν τίποτα που να δείχνει ότι ακόμη και αυτή η ελαχίστη βελτίωση θα διατηρηθεί στο μέλλον.
<P>
Εάν το SAVE αποτελεί πράγματι τον ακρογωνιαίο λίθο της κοινοτικής στρατηγικής για το CO2 - όπως αναφέρει η πρόταση - τότε η στρατηγική αυτή έχει κουρελιαστεί. Η μέχρι τώρα έλλειψη πανευρωπαϊκών στόχων ενεργειακής απόδοσης σημαίνει ότι τα κράτη μέλη έχουν αποτύχει στην εφαρμογή των αναγκαίων μέτρων ενεργειακής απόδοσης και οι στόχοι που προτείνονται είναι ανεπαρκείς για να συμπληρώσουν το έλλειμμα.
<P>
Δεδομένου ότι ο ενεργειακός φόρος έχει παραμείνει στο κενό, είναι περισσότερο αναγκαίο από ποτέ να αποκτήσει η Ευρώπη ένα φιλόδοξο πρόγραμμα εξοικονόμησης ενέργειας και μείωσης των εκπομπών του CO2 . Δυστυχώς, παρά την αύξηση του προϋπολογισμού και τη συμπερίληψη στόχων, η πρόταση της Επιτροπής δεν αφήνει περιθώρια αισιοδοξίας: 150 εκατομμύρια Ecu για τα επόμενα πέντε χρόνια αποτελούν πραγματικό χλευασμό απέναντι στο πρόβλημα που αντιμετωπίζουμε. Είναι, ωστόσο, το μόνο που διαθέτουμε επί του παρόντος και, μέχρις εκεί, δέχομαι με ικανοποίηση την εξαίρετη έκθεση που υπέβαλε η κ. Bloch von Blottnitz στο Σώμα.

<SPEAKER ID=34 LANGUAGE="EN" NAME="Teverson">
Κύριε Πρόεδρε, είναι σαφές ότι δεχόμαστε με ικανοποίηση την παρούσα έκθεση. Όταν το θέμα αφορά εξοικονόμηση ενέργειας, όλοι κερδίζουν. Με μία μονοκοντυλία προστατεύει το περιβάλλον, συμβάλλει στη διατήρηση των φυσικών πλουτοπαραγωγικών πόρων, δίνει ώθηση στην οικονομία και ταυτόχρονα κάνει οικονομία στα χρήματα των καταναλωτών. Η διατήρηση και η εξοικονόμηση της ενέργειας συχνά λησμονούνται εντελώς, ενώ η Ιαπωνία και οι σκανδιναβοί συνάδελφοί μας έχουν αποδείξει ότι η οικονομική ανάπτυξη μπορεί πράγματι να αποσυνδεθεί από τη χρήση και την αύξηση της κατανάλωσης ενέργειας.
<P>
Την εποχή του Ρίο υπήρξε μεγάλος ενθουσιασμός. Πιστέψαμε σ' εκείνους τους στόχους αλλά το παρόν πρόγραμμα δεν προχωρεί αρκετά μακρυά για να τους καλύψει. Η ενεργειακή στρατηγική αποτελεί τμήμα της πολιτικής για το περιβάλλον και επομένως πρέπει να αποφασιστεί σε ευρωπαϊκό επίπεδο και αυτός είναι ο λόγος για τον οποίο πρέπει να σοβαρευθούμε. Συνεπώς, το πρόγραμμα αυτό δεν φτάνει. Αυτό που πρέπει παράλληλα να αποκτήσουμε είναι η ενεργειακή φορολόγηση η οποία δίνει ισχυρά μηνύματα στην αγορά, όχι το εθελοντικό σύστημα που έχουμε τώρα αλλά κάποιο άλλο το οποίο θα επηρεάζει ταυτόχρονα όλα τα κράτη μέλη, όχι μια πρόσθετη φορολογία αλλά έναν τρόπο μείωσης της φορολογίας στην απασχόληση και στους άλλους τομείς.
<P>
Δέχομαι με μεγάλη ικανοποίηση την παρούσα έκθεση, αλλά αποτελεί ένα μόνο τμήμα του γρίφου. Ας δούμε και τα υπόλοιπα.

<SPEAKER ID=35 NAME="Παπουτσής">
Κύριε Πρόεδρε, κύριες και κύριοι βουλευτές, επιτρέψτε μου κατ'αρχάς να ευχαριστήσω την εισηγήτρια κ. Μπλοχ Φον Μπλότνιτς για την πολύ σημαντική έκθεσή της, καθώς επίσης και τους εισηγητές των γνωμοδοτήσεων των επί μέρους κοινοβουλευτικών επιτροπών.
<P>
Το πρόγραμμα SAVE Ι, που ολοκληρώθηκε το 1995, αρχικά είχε καταστρωθεί ως ένα πρόγραμμα για την ενεργειακή απόδοση. Κατά τη διάρκειά του, όμως, κατέστη ο ακρογωνιαίος λίθος της στρατηγικής της Ένωσης για τη μείωση των εκπομπών του διοξειδίου του άνθρακα. Μετά την παρουσίαση των αποτελεσμάτων της αξιολόγησης του προγράμματος SAVE Ι, η Ευρωπαϊκή Επιτροπή έλαβε πολύ σοβαρά υπόψη της πολλές από τις παρατηρήσεις αυτής της αξιολόγησης, και πρέπει να πω ότι πολλές από αυτές τις παρατηρήσεις και τις προτάσεις ήδη έχουν ενσωματωθεί στο πρόγραμμα SAVE ΙΙ. Ωστόσο, όμως, υπήρχε και μία άλλη παράμετρος. Η παράμετρος της έλλειψης της προόδου στο θέμα του ενεργειακού φόρου. Και αυτή ακριβώς η παράμετρος μας ανάγκασε, μας οδήγησε στο να αναπτύξουμε το πρόγραμμα SAVE ΙΙ ως μία πρωτοβουλία ευρύτερη και πληρέστερη.
<P>
Καταλαβαίνω απόλυτα και συμμερίζομαι σε μεγάλο βαθμό την ανησυχία που εξέφρασαν πάρα πολλοί από τους κ.κ. βουλευτές, κυρίως η κυρία Φον Μπλότνιτς, όπως επίσης και οι κυρίες Μακ Νάλυ και Αερν, όσον αφορά τη νομοθετική διάσταση του προγράμματος.
<P>
Ωστόσο όμως, θα ήθελα να μου επιτρέψετε να παρατηρήσω εδώ ότι το πρόγραμμα SAVE δεν αποτελεί ένα πλαίσιο για νομοθετικές πρωτοβουλίες της Επιτροπής. Όπως γνωρίζετε, η Επιτροπή μπορεί να προτείνει οποτεδήποτε αποφασίσει νέα νομοθετικά μέτρα, και είμαι απολύτως βέβαιος ότι με την υποστήριξη του Ευρωπαϊκού Κοινοβουλίου θα έχουμε την ευκαιρία να συζητήσουμε στην αίθουσα αυτή νέα νομοθετικά μέτρα στους επόμενους μήνες.
<P>
Εκείνο όμως το οποίο προτείνεται με το πρόγραμμα αυτό είναι η δυνατότητα χρηματοδότησης δράσεων, όπως π.χ. μελέτες που διερευνούν τη δυνατότητα και προετοιμάζουν τη σύνταξη νομοθετικών μέτρων. Αλλωστε η Επιτροπή, πριν από τη νομοθετική πρόταση, θα ήθελε να εξαντλήσει όλες τις άλλες υπάρχουσες δυνατότητες, όπως π.χ. τις αυτοδεσμευτικές συμφωνίες, όπως επίσης τις εξουσιοδοτήσεις στο CEN για πρότυπα ενεργειακής απόδοσης, επίσης προμήθειες τεχνολογικά προηγμένων προϊόντων. Και εδώ θα ήθελα να μου επιτρέψετε να αναφερθώ στην παρατήρηση της κυρίας Πόλλακ. Εγώ δεν θα συμφωνήσω ότι υπήρχε αποτυχία της νομοθετικής πρωτοβουλίας της Επιτροπής κάτω από την αιγίδα του προγράμματος SAVE Ι, γιατί θα ήθελα να τονίσω ότι 9 από τις 13 προτάσεις νομοθετικού περιεχομένου ήδη έχουν υιοθετηθεί και 2 άλλες βρίσκονται σε επεξεργασία.
<P>
Ωστόσο, όμως, πιστεύω πως όλοι συμφωνούμε ότι σήμερα πρέπει να πείσουμε τους πολίτες, πρέπει να πείσουμε τη βιομηχανία και τους αρμόδιους κρατικούς φορείς για τη σκοπιμότητα των επενδύσεων στην ενεργειακή απόδοση και στην εξοικονόμηση της ενέργειας.
<P>
Αν εφαρμόσουμε τις σημαντικότατες δυνατότητες εξοικονόμησης ενέργειας που υπάρχουν, θα μπορέσουμε να περιορίσουμε την ενεργειακή μας εξάρτηση. Θα μπορέσουμε επίσης να αναζωογονήσουμε τη βιομηχανία μας, και ιδιαίτερα τις μικρομεσαίες επιχειρήσεις, όπως τόνισε και ο κ. Αργυρός. Θα μπορέσουμε να μειώσουμε τις δημόσιες δαπάνες και να προωθήσουμε τη χρήση νέων ενεργειακών τεχνολογιών. Επιπλέον, και αυτό είναι ίσως και το σπουδαιότερο και πολλοί από σας το τονίσατε ήδη στις ομιλίες σας, κατ'αυτόν τον τρόπο θα μπορέσουμε να δημιουργήσουμε ένα πολύ σημαντικό και μεγάλο αριθμό νέων θέσεων απασχόλησης.
<P>
Ο προϋπολογισμός ύψους 150 εκατ. ECU, που έχουμε προβλέψει για το πρόγραμμα SAVE ΙΙ, κατά τη γνώμη μου είναι πολύ μετριοπαθής σε σχέση με τα πολιτικά και οικονομικά οφέλη που θα προκύψουν από το πρόγραμμα αυτό.
<P>
Τα ενεργειακά και περιβαλλοντικά προβλήματα δεν περιορίζονται όμως στην Ευρωπαϊκή Ένωση. Οι γείτονές μας, στις χώρες της Κεντρικής και Ανατολικής Ευρώπης, που προετοιμάζονται για τη μελλοντική τους προσχώρηση στην Ένωση έχουν τεράστια περιθώρια βελτίωσης της ενεργειακής απόδοσης. Έχουμε την υποχρέωση να τους παράσχουμε τη δυνατότητα συμμετοχής τους στο πρόγραμμα SAVE ΙΙ. Επίσης, μετά από αίτηση των χωρών του Ευρωπαϊκού Οικονομικού Χώρου, το πρόγραμμα θα ανοίξει για την Νορβηγία, την Ισλανδία και το Λιχτενστάιν. Στα ίδια πλαίσια αντιμετωπίζουμε και την ενδεχόμενη συμμετοχή της Κύπρου και της Μάλτας.
<P>
Οι δημοσιονομικοί πόροι που συνεπάγεται το άνοιγμα του SAVE ΙΙ στις χώρες εκτός της Ευρωπαϊκής Ένωσης θα καλυφθούν από συνεισφορές των κρατών αυτών και από υπάρχοντες κοινοτικούς πόρους, όχι όμως από τον προϋπολογισμό του SAVE ΙΙ, που αφορά μόνο τις κοινοτικές χώρες. Κύριε Πρόεδρε, το SAVE ΙΙ αποτελεί ένα σημαντικό εργαλείο, ένα εργαλείο της Ένωσης που θα αποδώσει μόνο εάν έχει την πλήρη υποστήριξή μας. Γι'αυτό και σας καλώ να θεωρήσετε το SAVE ΙΙ ως μία συμπληρωματική δράση που δεν πρόκειται να υποκαταστήσει δράσεις των κρατών μελών.
<P>
Σχετικά με τις τροπολογίες, θα ήθελα να επισημάνω την ιδιαίτερα σημαντική συμβολή της εισηγήτριας κυρίας Φον Μπλότνιτς. Η Επιτροπή μπορεί να δεχθεί ανεπιφύλακτα 5 τροπολογίες, τις υπ'αριθ. 2, 3, 6, 7 και 8. Επίσης, μπορούμε να συμφωνήσουμε κατ'αρχήν και ενδεχομένως με κάποια μικρή αναδιατύπωση με ακόμη 12 τροπολογίες, τις υπ'αριθ. 1, 11, 12, 13, 14, 15, 19, 22, 28, 32, 33 και 34. Θα ήθελα σ'αυτό το σημείο να επισημάνω τις τροπολογίες 12 και 33, οι οποίες αφορούν το άνοιγμα του προγράμματος στις συνδεδεμένες με την Ευρωπαϊκή Ένωση χώρες της Λεκάνης της Μεσογείου. Η Επιτροπή μπορεί να αποδεχθεί μόνο ένα μέτρο αντίστοιχο με αυτό του προγράμματος SOCRATES, με το οποίο το πρόγραμμα άνοιξε μόνο για την Κύπρο και τη Μάλτα. Όσον αφορά την τροπολογία 29, η Επιτροπή μπορεί να αποδεχθεί το πνεύμα του δεύτερου μέρους της. Αντίθετα, δεν μπορεί να αποδεχθεί το πρώτο, τρίτο και τέταρτο μέρος της τροπολογίας 29, καθώς δεν θέλει να διαταράξει την υπάρχουσα συμφωνία σχετικά με την επιτροπολογία. Η Επιτροπή έχει επίσης τη δυνατότητα και προτίθεται στο μέλλον να προτείνει νομοθετικά μέτρα βελτίωσης της ενεργειακής απόδοσης στην Ένωση, αφού όμως πρώτα εξαντλήσει άλλες υπάρχουσες δυνατότητες όπως π.χ., όπως τόνισα και στην αρχή, τις αυτοδεσμευτικές συμφωνίες για τη βιομηχανία.
<P>
Επίσης, θα ήθελα να αναφέρω εδώ γενικά ότι οι οποιεσδήποτε νομοθετικές πρωτοβουλίες της Επιτροπής δεν εξαρτώνται από την έγκριση του υπ'όψιν προγράμματος. Έτσι, οι τροπολογίες υπ'αριθ. 5, 10 και 16 που δεσμεύουν την Επιτροπή για την ενίσχυση των νομοθετικών πρωτοβουλιών δεν μπορούν σ'αυτό το σημείο να γίνουν αποδεκτές. Οι τροπολογίες υπ'αριθ. 17, 18, 20, 21, 23, 24 και 25 αφορούν νέες δράσεις μικρού ενδιαφέροντος, και βεβαίως αφορούν και την χρηματοδότησή τους. Οι δράσεις αυτές είτε περιλαμβάνονται ήδη, τουλάχιστον εν μέρει, στο κείμενο της Επιτροπής, είτε ξεφεύγουν κατά πολύ από το πλαίσιό του, είτε επίσης καλύπτονται από άλλες πρωτοβουλίες. Ως εκ τούτου, δεν μπορούν να εισαχθούν στο κείμενο. Η Επιτροπή πιστεύει ότι ο σεβασμός των Συνθηκών και η ισόρροπη κατανομή του προϋπολογισμού είναι πράγματα αυτονόητα. Γι'αυτό και οι τροπολογίες υπ'αριθ. 26 και 27 δεν μπορούν να συμπεριληφθούν στο κείμενο. Το ίδιο ισχύει και για τις τροπολογίες υπ'αριθ. 30 και 35, οι οποίες μειώνουν την ευελιξία των διαδικασιών διαχείρισης του προγράμματος. Η Επιτροπή υποστηρίζει τη συμπληρωματικότητα μεταξύ του SAVE ΙΙ και των αντίστοιχων εθνικών προγραμμάτων, γι'αυτό και δεν δέχεται την απάλειψη αυτής την έννοιας από την τροπολογία υπ'αριθ. 31. Επίσης, πιστεύουμε ότι, παρά τις ελλείψεις του, το υπάρχον πρόγραμμα SAVE Ι συνέβαλε στη βελτίωση της ενεργειακής απόδοσης στην Ένωση, και έτσι δεν μπορούμε να δεχθούμε την τροπολογία υπ'αριθ. 4. Τέλος, η τροπολογία υπ'αριθ. 9 δεν σχετίζεται άμεσα με τις δυνατότητες παρέμβασης της συζητούμενης πρότασης και ως εκ τούτου δεν μπορεί να ενσωματωθεί.
<P>
Τελειώνοντας, θα ήθελα να ευχαριστήσω για άλλη μια φορά το Κοινοβούλιο για τη συμβολή του, προσωπικά την εισηγήτρια κ. Φον Μπλότνιτς και, βεβαίως, την Επιτροπή Ενέργειας, Έρευνας και Τεχνολογίας. Ελπίζω, κυρίες και κύριοι βουλευτές, να στηρίξετε αυτή την πρόταση, μετά τις βελτιώσεις που έχουν γίνει στο κείμενο με τις τροπολογίες που γίνονται αποδεκτές.

<SPEAKER ID=36 NAME="Bloch von Blottnitz">
Kύριε Πρόεδρε, κύριε Eπίτροπε, ευχαρίστως θα ήθελα να με πληροφορήσετε πότε θα βγάλετε τις νομοθετικές προτάσεις. Eίπατε, ως γνωστόν, σύντομα. Θα ήθελα αυτό να μας το αναλύσετε διεξοδικότερα. Στη συνέχεια είπατε πως το πρόγραμμα αυτό χρησιμεύει για μελέτες. Δεν έχετε κι εσείς την άποψη πως ήδη έχουμε αρκετές; Eκτός τούτου είπατε πως από τις δεκατρείς νομοθετικές ενέργειες που ανακοινώθηκαν στο SAVE I έχουν υλοποιηθεί ήδη εννέα. Aυτό, όμως, δεν είναι στην πραγματικότητα σωστό.
<P>
Aπ' αυτές τρεις μόνον εφαρμόστηκαν, και συγκεκριμένα αυτές που αφορούν τους θερμοσίφωνες, την επισήμανση των οικιακών συσκευών και την επισήμανση των καταψυκτών. Aυτό που παρουσιάζετε σαν μεγάλη επιτυχία - και που φυσικά θα ήταν πράγματι, αν την περνούσαμε - είναι η οδηγία SAVE, του Σεπτεμβρίου 1993, και ακριβώς επ' αυτής μιλάμε, ως γνωστόν. Zητάμε νομοθετικές προτάσεις, για τις οποίες εσείς λέτε πως υλοποιήθηκαν κιόλας. Ωστόσο αυτό δεν είναι καθόλου αλήθεια. Στην οδηγία, απλώς αναφέρονται οι ενέργειες; ωστόσο, επαφίεται στα κράτη μέλη να τις εκτελέσουν ή να μην τις εκτελέσουν. Aυτά, όμως δεν τις εκτέλεσαν.
<P>
Ωστόσο, όλοι γνωρίζουμε περί τίνος πρόκειται: ενεργειακές ταυτότητες κτιρίων, λογοδοσία για τις δαπάνες θέρμανσης, κλιματισμού και παρασκευής θερμού ύδατος ανάλογα με τις πραγματικές ανάγκες, προώθηση της χρηματοδότησης από τρίτους ενεργειακών επενδύσεων στο δημόσιο τομέα, θερμομόνωση καινούργιων κτιρίων, τακτική επιθεώρηση των λεβήτων θέρμανσης, ενεργειακοί ισολογισμοί σε επιχειρήσεις με υψηλή κατανάλωση ενέργειας. Στη χώρα μου δεν υπάρχουν τέτοιοι νόμοι και βάζω στοίχημα πως δεν υπάρχουν και στα περισσότερα από τα άλλα κράτη μέλη.
<P>
Aυτό ακριβώς χρειαζόμαστε στο SAVE II. Δεν ωφελεί σε τίποτε το να αφήνουμε στα κράτη μέλη μόνο την εκτέλεση τέτοιων ενεργειών. Aν εσείς, αυτό που διαβάσατε μόλις τώρα το αξιολογείτε σαν επιτυχία, τότε είναι σαφές το πώς καταλήγετε στο ποσοστό 9 στα 13. Ωστόσο θα πρέπει να δεχθείτε πως έχω δίκιο, όταν λέω ότι από τις δεκατρείς ενέργειες μόνο τρεις υλοποιήθηκαν πραγματικά, και συγκεκριμένα οι τρεις που σας ανέφερα εγώ προηγουμένως. Όλα τ' άλλα είναι δηλώσεις προθέσεων. Σχετικά μ' αυτά θα ήθελα ευχαρίστως να έχω την απάντησή σας στο ερώτημα πώς θα μπορούσαμε να προωθήσουμε το όλο θέμα γρηγορότερα, ώστε να ανταποκριθούμε στην υποχρέωσή μας και να μην παραμείνουμε σε δηλώσεις προθέσεων.

<SPEAKER ID=37 NAME="Παπουτσής">
Κύριε Πρόεδρε, κυρία Φον Μπλότνιτς, θα ήθελα κατ'αρχάς να διευκρινίσω ότι η Ευρωπαϊκή Επιτροπή δεν είναι αντίθετη με τις νομοθετικές πρωτοβουλίες, αντιθέτως μάλιστα επέμενε και επιμένει σε αυτήν την κατεύθυνση. Εκείνο το οποίο όμως διαφοροποιεί το πρόγραμμα SAVE II από το πρόγραμμα SAVE I είναι ότι αυτή τη στιγμή στο πρόγραμμα SAVE II δεν δίνουμε το μεγαλύτερο βάρος όσον αφορά το νομοθετικό πλαίσιο, αντίθετα δίνουμε το μεγαλύτερο βάρος στις μελέτες που προετοιμάζουν και διερευνούν το έδαφος για την λήψη νομοθετικών μέτρων.
<P>
Όσον αφορά τα μέτρα τα οποία ελήφθησαν σύμφωνα με το πρόγραμμα SAVE I, εγώ επιμένω ότι πρόκειται περί εννέα νομοθετικών προτάσεων, οι οποίες υιοθετήθηκαν από το Συμβούλιο, έχετε όμως δίκαιο εσείς να μετράτε τρεις νομοθετικές προτάσεις. Γιατί; Γιατί έξι νομοθετικές προτάσεις ενσωματώθηκαν σε μία και με αυτήν την θεώρηση, πράγματι υπάρχει αυτή η μείωση σε τρεις. Όμως στην πραγματικότητα πρόκειται περί εννέα νομοθετικών προτάσεων, οι οποίες παρουσιάσθηκαν από την Ευρωπαϊκή Επιτροπή και τελικά ενσωματώθηκαν οι έξι σε μία.
<P>
Παρόλα αυτά όμως, εκείνο το οποίο θέλω να υπενθυμίσω στο Σώμα είναι ότι το εάν και κατά πόσον θα υπάρξει πλήρης εφαρμογή στα κράτη μέλη, είναι κάτι το οποίο απαιτεί, πρώτον, την πολιτική βούληση των κυβερνήσεων των κρατών μελών και, δεύτερον, μία πολιτική πίεση από το Κοινοβούλιο, από την κοινή γνώμη και, βεβαίως, από την Ευρωπαϊκή Επιτροπή στο μέτρο του δυνατού. Στα πλαίσια αυτά η Ευρωπαϊκή Επιτροπή, όπως γνωρίζετε πολύ καλά, και ιδιαίτερα όσον αφορά τον φόρο του διοξειδίου του άνθρακος, όπως και γενικότερα την πολιτική που αφορά την μείωση των εκπομπών του διοξειδίου του άνθρακος, είχε μία πάρα πολύ σταθερή πολιτική και βεβαίως πίεσε με κάθε τρόπο, είτε με τις δικές της πρωτοβουλίες, είτε και με ιδιαίτερες ανακοινώσεις τα κράτη μέλη, θέτοντας ένα πλαίσιο μέχρι το 2000, ούτως ώστε τα κράτη μέλη να οδηγηθούν στην μείωση των εκπομπών του διοξειδίου του άνθρακος στα επίπεδα του 1990.
<P>
Από την άποψη αυτή, η Ευρωπαϊκή Επιτροπή θεωρεί ότι, σχετικά με την πολιτική της για την μείωση των εκπομπών του διοξειδίου του άνθρακος, είναι απόλυτα συνεπής όσον αφορά τις πιέσεις της Ευρωπαϊκής Ένωσης. Οι ευθύνες για το γεγονός ότι δεν έχουμε επιτύχει τους στόχους μας αυτούς δεν βαρύνουν την Ευρωπαϊκή Επιτροπή και δεν μπορούμε να αναλάβουμε τέτοιες ευθύνες. Αναφέρονται αλλού, σε άλλα θεσμικά όργανα και, βεβαίως, εμείς συμμεριζόμαστε την γνώμη του Ευρωπαϊκού Κοινοβουλίου και πιέζουμε προς πάσα κατεύθυνση για την ανάληψη των μέτρων που πράγματι θα επιφέρουν την μείωση των εκπομπών του διοξειδίου του άνθρακος.
<P>
Όσον αφορά όμως το πρόγραμμα SAVE II, είναι κάτι πάρα πολύ διαφορετικό, επειδή ακριβώς λαμβάνει υπ'όψη του αυτήν την παράμετρο την οποία τόνισα προηγουμένως, ότι δεν έχει επιτευχθεί μεγάλη πρόοδος σε αυτήν την κατεύθυνση, θέλουμε να διευκολύνουμε, θέλουμε να διευρύνουμε, θέλουμε να αναλάβουμε από κοινού την ευθύνη για την προώθηση της πολιτικής μείωσης των εκπομπών του διοξειδίου του άνθρακος και βελτίωσης της ενεργειακής αποτελεσματικότητας και γι'αυτόν τον λόγο επιμένουμε ότι το πρόγραμμα αυτό πρέπει να πάρει μία πιο διευρυμένη μορφή σε σχέση με το πρόγραμμα SAVE I. Αυτό όμως δεν σημαίνει σε καμμία περίπτωση ότι η Ευρωπαϊκή Επιτροπή θα σταματήσει την νομοθετική της δουλειά και θα σταματήσει τις προτάσεις νομοθετικού περιεχομένου. Αντιθέτως μάλιστα, και πρέπει να πω ότι η εμπειρία μας από την οδηγία σχετικά με τα ψυγεία ήταν μία θετική εμπειρία. Γνωρίζετε ότι το Συμβούλιο υιοθέτησε αυτή την οδηγία στα τέλη της ισπανικής Προεδρίας τον προηγούμενο Δεκέμβριο και πιστεύω ότι η εμπειρία αυτή είναι θετική. Αναμένουμε βεβαίως και την δεύτερη ανάγνωση από το Ευρωπαϊκό Κοινοβούλιο προκειμένου να προχωρήσουμε.

<SPEAKER ID=38 NAME="Πρόεδρος">
Η συζήτηση έληξε.
<P>
Η ψηφοφορία επί της εκθέσεως της κ. Μπλοχ Φον Μπλότνιτς θα διεξαχθεί αύριο το μεσημέρι.

<CHAPTER ID=6>
Πρόγραμμα SYNERGY
<SPEAKER ID=39 NAME="Πρόεδρος">
Η ημερήσια διάταξη προβλέπει την συζήτηση επί της εκθέσεως του κ. Σουλιέ (Α4-0065/96), εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, επί της πρότασης κανονισμού του Συμβουλίου σχετικά με την θέσπιση πολυετούς προγράμματος για την προώθηση της διεθνούς συνεργασίας στον τομέα της ενέργειας - Πρόγραμμα SYNERGY - COM(95)0197 - C4-0432/95-95/0126(CNS).

<SPEAKER ID=40 NAME="Soulier">
Κύριε Πρόεδρε, κύριε Επίτροπε, αγαπητοί μου συνάδελφοι, καλούμαστε να πάρουμε θέση, στο πλαίσιο της διαδικασίας της διαβούλευσης, σχετικά με μια πρόταση κανονισμού του Συμβουλίου που αφορά το πρόγραμμα το αποκαλούμενο SYNERGY, πρόγραμμα βοήθειας και συνεργασίας με τρίτες χώρες, που έχει για σκοπό να τις βοηθήσει να καταρτίσουν και να θέσουν σε εφαρμογή ενεργειακές πολιτικές.
<P>
Η πρόταση αυτή κανονισμού όχι μόνο απαντάει σε αίτημα των τρίτων χωρών, αλλά επίσης στην ανάγκη μιας παγκόσμιας συνεργασίας στον τομέα της ενέργειας. Πράγματι, εάν δούμε λίγο τις προοπτικές σε θέματα ενέργειας, αντιλαμβανόμαστε ότι η κατανάλωση, που διπλασιάστηκε ήδη μέσα στα τελευταία τριάντα χρόνια, καλείται να διπλασιαστεί ακόμη από σήμερα μέχρι το έτος 2020, κι αυτό ουσιαστικά κάτω από την πίεση των αναπτυσσόμενων χωρών.
<P>
Η αύξηση της ζήτησης ενέργειας στις χώρες αυτές είναι της τάξης του 5-6 % το χρόνο, ενώ δεν είναι παρά μόνο 1 % στις χώρες μέλη του ΟΟΣΑ. Οι προβλέψεις και εκτιμήσεις που έγιναν για τους δυο προσεχείς αιώνες επιτρέπουν, βέβαια, να επιβεβαιώσουμε ότι τα ενεργειακά αποθέματα είναι άφθονα, αλλά βρίσκονται, στο μεγαλύτερο μέρος τους, εκτός της Ευρωπαϊκής Ένωσης. Και η Ευρωπαϊκή Ένωση, που έχει ήδη σημαντική ενεργειακή εξάρτηση, της τάξης του 48 %, θα μπορούσε να δει την εξάρτηση αυτή να φθάνει το 70 % στον χρονικό ορίζοντα του 2020.
<P>
Η διατήρηση της ασφάλειας των χωρών της Ευρωπαϊκής Ένωσης, όπως και η σταθερότητα της ειρήνης στον κόσμο, απαιτούν σαφήνεια και δυναμισμό, καθώς και την αναζήτηση μιας καθολικής συνεργασίας στον τομέα αυτό. Η διεθνής συνεργασία στον τομέα της ενέργειας είναι λοιπόν περισσότερο απαραίτητη από ποτέ, και η συνεργασία αυτή μπορεί να επεκταθεί όχι μόνο στον ανεφοδιασμό και τις ανταλλαγές, αλλά επίσης και στην καλή γνώση της ενέργειας, με την έρευνα στους τομείς των τεχνολογιών της παραγωγής και της χρήσης, καθώς και στον τομέα των μεθόδων διαχείρισης.
<P>
Με αυτό ακριβώς το τελευταίο στοιχείο συνδέεται το πρόγραμμα SYNERGY. Το πρόγραμμα δεν δημιουργήθηκε εκ του μηδενός, και έχουν ήδη αναληφθεί αρκετές δράσεις, των οποίων το κόστος μέσα σε κάπου δεκαπέντε χρόνια, μεταξύ 1980 και 1995, πέρασε από 650.000 σε 9 εκατομμύρια Ecu. Προσανατολισμένες αρχικά προς την Ασία, τη Λατινική Αμερική και τη Λεκάνη της Μεσογείου οι δράσεις αυτές με το χρόνο, φυσικά, κατευθύνθηκαν και προς τις ΧΚΑΕ και την ΚΑΚ, χώρες τις οποίες αναμφίβολα επέτρεψαν να βελτιώσουν την ενεργειακή τους κατάσταση. Μου διαβιβάστηκε εξάλλου μια έκθεση αξιολόγησης των δράσεων που έχουν αναληφθεί κατά τη διάρκεια των τελευταίων πέντε ετών, για την οποία και είμαι ευγνώμων προς την Επιτροπή.
<P>
Πρέπει στο εξής το SYNERGY να αποκτήσει νομική βάση που να το κάνει πρόγραμμα πολυετές, και ένα ενδεικτικό ποσό προϋπολογισμού. Αυτό θα επιτρέψει να συνεχιστούν χωρίς χρονικά όρια οι δράσεις που έχουν αναληφθεί και να προβλεφθούν μεσοπρόθεσμες δράσεις, αφού το πρόγραμμα στο εξής θα εξαρτάται λιγότερο από συγκυρίες.
<P>
Η πρόταση κανονισμού που μας παρουσιάζεται καθιερώνει, λοιπόν, ένα πολυετές πρόγραμμα που καλύπτει την περίοδο 1996 ως 2000 και που προικοδοτείται με ενδεικτικό ποσό προϋπολογισμού 50 εκατομμυρίων Ecu, κατανεμημένου στην πενταετία.
<P>
Οι στόχοι του SYNERGY είναι απλοί και επαναλαμβάνουν προς τις τρίτες χώρες τους στόχους που θέτει η Ευρωπαϊκή Ένωση για τη δική της ενεργειακή πολιτική. Οι διάφοροι τύποι δράσεις που προβλέπονται μας φαίνονται τεκμηριωμένοι: τεχνική βοήθεια για την αποστολή Ευρωπαίων εμπειρογνωμόνων, επιμόρφωση, ενεργειακός προγραμματισμός και σχεδιασμός, υποστήριξη στα ενεργειακά κέντρα και σε άλλους παρόμοιους οργανισμούς, οργάνωση συνεδρίων και σεμιναρίων που χρηματοδοτούνται εν μέρει ή πλήρως από το SYNERGY.
<P>
Παρόλο, όμως, που η πρόταση κανονισμού γίνεται ευμενώς δεκτή, το κείμενο που προτείνεται από την Επιτροπή μπορεί να τροποποιηθεί και να εμπλουτιστεί σημαντικά, κι αυτό ακριβώς είναι το νόημα των τροπολογιών που υιοθετήθηκαν από την Επιτροπή Έρευνας, Τεχνολογικής Ανάπτυξης και Ενέργειας και που, ελπίζω, θα υιοθετηθούν από την ολομέλεια του Σώματός μας αύριο.
<P>
Πρέπει να βάλουμε κάποια τάξη στο σύνολο των προγραμμάτων. Γνωρίζουμε ότι πολλά προγράμματα ασχολούνται με ενεργειακές πολιτικές σε διεθνές επίπεδο, όπως συμβαίνει με τα προγράμματα PHARE, TACIS, MEDA ή ακόμη με τα προγράμματα SAVE ή ALTENER. Οι δράσεις που αναλαμβάνονται στο πλαίσιο των προγραμμάτων αυτών, που ουσιαστικά έχουν τεχνικό χαρακτήρα, θα μπορούσαν να συντονίζονται στενότερα κατά τρόπο απόλυτα λογικό και συμπληρωματικό από το SYNERGY για να αποφευχθούν αλληλοεπικαλύψεις, σπατάλη ή διασπάθιση, και μάλιστα τη στιγμή που είναι απαραίτητο η ίδια η Ευρωπαϊκή Ένωση να αποκτήσει μια πραγματική σφαιρική ενεργειακή πολιτική έναντι τρίτων. Πρέπει να έχει η ίδια συνοχή, εάν θέλει να επιβάλει τη συνοχή στους άλλους.
<P>
Κατά συνέπεια, νομίζουμε επίσης ότι η έκθεση θα απαιτούσε πιθανόν περισσότερα, ότι η πρόταση θα χρειαζόταν περισσότερες διευκρινίσεις ως προς το περιεχόμενο του πολυετούς προγράμματος. Και γιΑ αυτό ακριβώς, προσθέσαμε, με τροπολογία, ένα παράρτημα που είναι βασικό. Εμπλουτίζει, μαζί με τις άλλες τροπολογίες, το κείμενο της πρότασης κανονισμού και θα ήθελα, κύριε Επίτροπε, τελειώνοντας να ξέρω εάν η τροπολογία αυτή έχει την υποστήριξη της Επιτροπής. Σε αντίθετη περίπτωση, το Κοινοβούλιο θα είχε αναμφίβολα κάποια δυσκολία να πάρει ευνοϊκή θέση για ένα πρόγραμμα, που παρόλα αυτά είναι ευπρόσδεκτο και ελπιδοφόρο, και θέλουμε να υιοθετηθεί, αλλά τροποποιημένο και επομένως εμπλουτισμένο, για να μπορεί να τεθεί σε εφαρμογή σύντομα.

<SPEAKER ID=41 NAME="Δημητρακόπουλος">
Κύριε Πρόεδρε, συνάδελφοι, κύριε Επίτροπε, κυρίες και κύριοι, νομίζω ότι δεν υπάρχει πλέον καμία αμφιβολία ότι όλες οι πτυχές του θέματος «ενέργεια» αποτελούν ένα συστατικό στοιχείο της εξωτερικής πολιτικής και των εξωτερικών σχέσεων της Ένωσης.
<P>
Με αυτό σαν δεδομένο, το πνεύμα των τροπολογιών που έχει υποβάλει η Επιτροπή REX αποσκοπεί ακριβώς στο να υπογραμμίσει, αφ' ενός το ότι οι εμπορικές και οι οικονομικές εξωτερικές σχέσεις της Ένωσης είναι άρρηκτα συνδεδεμένες με την ενεργειακή της πολιτική, και αφ' ετέρου, ότι για αυτόν ακριβώς τον λόγο οι προτάσεις της Ένωσης για τη διεθνή συνεργασία στα θέματα ενέργειας πρέπει να αποτελούν ένα κεφάλαιο της εξωτερικής πολιτικής της Ένωσης.
<P>
Αγαπητοί συνάδελφοι, η εξασφάλιση των πηγών ενέργειας και η ασφάλεια των πηγών αυτών είναι, όπως αντιλαμβάνεσθε, ένα ζήτημα πρώτης προτεραιότητας. Για αυτόν ακριβώς τον λόγο, κάθε συνεισφορά στην πολιτική, οικονομική και κοινωνική σταθερότητα των περιοχών εκείνων που αποτελούν κλειδιά για τις πηγές και τη ροή της ενέργειας πρέπει να υποστηρίζεται.
<P>
Ο κ. Σουλιέ έδωσε μια σειρά από στοιχεία για το πώς διαμορφώνεται το πανόραμα γύρω από τα θέματα της ενέργειας στο άμεσο μέλλον. Δεν θα τα επαναλάβω. Θα πω όμως ότι συμφωνώ. Και υπό το πρίσμα των στοιχείων αυτών, το Πρόγραμμα SYNERGY αποκτά ιδιαίτερα μεγάλη σημασία, ακριβώς γιατί ασχολείται, με τη βοήθεια που παρέχεται από την Ευρωπαϊκή Ένωση, με τις τρίτες χώρες, έτσι ώστε οι χώρες αυτές να μπορούν να διαμορφώνουν και να υλοποιούν πολιτικές γύρω από τα θέματα της ενέργειας.
<P>
Όπως γνωρίζουμε όλοι, αυτή η βοήθεια από την πλευρά της Ευρωπαϊκής Ένωσης δινόταν τα τελευταία δεπαπέντε τουλάχιστον χρόνια στις χώρες αυτές χωρίς καμία συγκεκριμένη θεσμοθέτηση. Έτσι, νομίζουμε ότι τώρα έχει έρθει περισσότερο παρά ποτέ η στιγμή να υπάρξει μια νομική βάση που να δώσει τη δυνατότητα να γίνει το SYNERGY ένα πολυετές πρόγραμμα. Αυτό το αίτημα, αυτή η διαπίστωση της Ευρωπαϊκής Επιτροπής, πρέπει να υποστηριχθούν.
<P>
Τέλος, κύριε Πρόεδρε και αγαπητοί συνάδελφοι, θα συμφωνήσω και εγώ με αυτό που είπε ο κ. Σουλιέ, για την ανάγκη δηλαδή να μπει κάποια τάξη γύρω από τα θέματα ενέργειας, κυρίως σε ό, τι αφορά τον συντονισμό του θέματος «ενέργεια» μέσα σε όλα τα προγράμματα. Θα τολμούσα να προχωρήσω και ένα βήμα παραπέρα: ήρθε, νομίζω, η στιγμή να εξετάσουμε το ζήτημα «ενέργεια» μέσα στις διαφορετικές πολιτικές που έχει η Ευρωπαϊκή 'Ενωση για να φθάσουμε στο σημείο να πάρουμε την απόφαση να γίνει το θέμα «ενέργεια» μία και ολοκληρωμένη πολιτική της Ευρωπαϊκής Ένωσης.

<SPEAKER ID=42 NAME="Bloch von Blottnitz">
Kύριε Πρόεδρε, σαν πρόλογο θα ήθελα να ανακαλέσω στη μνήμη σας και πάλι τη θέση της Eπιτροπής Προϋπολογισμών, και συγκεκριμένα ότι δεν επιτρέπεται να χρηματοδοτηθεί από το γενικό προϋπολογισμό κανένα μεγάλο έργο χωρίς νομική βάση. H κοινοτική συνεισφορά στο πρόγραμμα SYNERGY θα γίνει με δύο τρόπους: Mέχρι 100 % χρηματοδότηση για την αποστολή εμπειρογνωμόνων, με πλήρη απασχόληση, στις υπηρεσίες τρίτων χωρών, και μέχρι 50 % χρηματοδότηση για έργα που εκτελούνται σε συνεργασία με τις τρίτες χώρες. Aυτή η διαφορετική αξιολόγηση δείχνει ότι το πρόγραμμα SYNERGY συμβάλει οικονομικά περισσότερο στις διοικητικές δαπάνες παρά στα συγκεκριμένα έργα.
<P>
Για να αποφύγουμε, λοιπόν, τον τουρισμό των εμπειρογνωμόνων με το πρόσχημα της ανάπτυξης και της συνεργασίας, προτείνουμε να αντιστρέψουμε τα ποσοστά χρηματοδότησης; να χρηματοδοτήσουμε, δηλαδή, από κοινού, από κοινοτικούς πόρους, μόνον μέχρι 50 % το κόστος των εμπειρογνωμόνων - πράγμα, φυσικά, που μπορεί να θεωρηθεί και ως μέτρο επαγγελματικής κατάρτισης για τις τρίτες χώρες - και μέχρι 75 % τα έργα.
<P>
Eκτός τούτου απορρίπτουμε κατηγορηματικά το να χρηματοδοτούνται μελλοντικά, έστω και μερικώς, οι επιχειρησιακές δαπάνες της Γραμματείας της Διάσκεψης για τον Eυρωπαϊκό Xάρτη Eνέργειας, μια και η Kοινότητα δεν μπορεί να πληρώνει για την καθυστερημένη υπογραφή της σύμβασης με τις HΠA.
<P>
Aναμφίβολα τα συγκροτήματα ωφελούνται από τον ενεργειακό χάρτη και σίγουρα έχουν τους οικονομικούς πόρους για να χρηματοδοτήσουν τη Γραμματεία. Γι' αυτό και δεν είναι σωστό να συνεχίσουν να πληρώνουν οι πολίτες της EE. H Eπιτροπή Προϋπολογισμών, ήδη και κατά την υπογραφή της σύμβασης, επεσήμανε ότι δε θα 'πρεπε να προκύψει από τη σύμβαση αυτή καμιά αξιόλογη επιβάρυνση για την EE, και νομίζουμε πως έτσι θα πρέπει να μείνει.

<SPEAKER ID=43 LANGUAGE="DE" NAME="Lange">
Kύριε Πρόεδρε, αγαπητοί κυρίες και κύριοι συνάδελφοι, πράγματι το πρώτο βήμα είναι πάντα το δυσκολότερο, αλλά θα πρέπει να το κάνουμε, επειδή η μέχρι τώρα ενεργειακή πολιτική, σε παγκόσμια κλίμακα, δεν μπορεί να συνεχιστεί. Xρειαζόμαστε μια ενεργειακή στροφή.
<P>
Θα αναφέρω εδώ, εν συντομία, τρεις πτυχές. Πρώτον: Oι 25 δισεκατομμύρια τόνοι εκπομπών CO2 που αποβάλλουμε κάθε χρόνο στην ατμόσφαιρα, επιβαρύνουν το κλίμα μας και καταστρέφουν τις φυσικές βάσεις της ζωής. Δεύτερον: Kαι ο δρόμος της πυρηνικής ενέργειας είναι περιορισμένος. Tώρα κιόλας υπάρχουν 120.000 τόνοι ραδιενεργών αποβλήτων και κανείς δεν ξέρει τι θα πρέπει να γίνει μ' αυτά. Tρίτον: Φυσικά και υπάρχουν αυξανόμενες ενεργειακές ανάγκες, επειδή όλοι οι άνθρωποι σ' αυτή τη Γη έχουν το δικαίωμα μιας ποιότητας στη ζωή.
<P>
Xρειαζόμαστε λοιπόν, μια ενεργειακή στροφή, κι αυτά είναι παγκόσμια προβλήματα που μπορούμε να τα λύσουμε μόνο σε παγκόσμια κλίμακα, συνεργαζόμενοι. Γι' αυτό και πραγματικά θα πρέπει να επιδοκιμάσουμε την πρόταση της Eπιτροπής για την ανάπτυξη μιας στρατηγικής στη διασυνοριακή ενεργειακή συνεργασία. Bεβαίως, ένα τέτοιο πρόγραμμα, που χρηματοδοτείται οπωσδήποτε με 50 εκατ. Ecu, θα πρέπει να ικανοποιεί και ορισμένες απαιτήσεις. Θα πρέπει να είναι σαφές τι είδους στρατηγική κρύβεται από πίσω. Έτσι, για μένα, είναι ιδιαίτερα σημαντικά τρία σημεία. Πρώτον, είναι σημαντικό, κατά τη άποψή μου, να αποσαφηνίζεται σ' ένα παράρτημα η κατεύθυνση προς την οποία θα πρέπει να κατευθύνονται τα έργα. Tο να δημιουργήσουμε ένα πρόγραμμα και στη συνέχεια να συμπεριφερόμαστε, όπως είπε κάποτε ένας γερμανός προπονητής ποδοσφαίρου, έχοντας ως σύνθημα το «βλέποντας και κάνοντας», δεν μπορούμε να το δεχθούμε. Θα πρέπει να γνωρίζουμε επακριβώς ποια μέτρα και πώς θα υλοποιηθούν. Γι' αυτό και το ίδιο σημαντικό με το παράρτημα είναι το να διορθώνουμε συνεχώς το πρόγραμμα και να υπάρχει συνεχής ενημέρωση, με εκθέσεις, για το ποιες δραστηριότητες έχουν αναπτυχθεί.
<P>
Δεύτερο θέμα είναι το εξής: Nομίζω πως αυτά τα 50 εκατομμύρια Ecu, λόγω των παγκοσμίων προβλημάτων, φυσικά και δεν επαρκούν σε καμιά περίπτωση. Γι' αυτό και δεν μπορούμε μ' αυτά να τα κάνουμε όλα, αλλά θα πρέπει να εστιάσουμε την προσοχή μας σε ορισμένους τομείς. Έχω υπόψη μου εδώ δύο σημαντικές πτυχές: την ανάπτυξη ανανεώσιμων μορφών ενέργειας και την ανάπτυξη της ορθολογικής αξιοποίησης της ενέργειας. Oι άλλοι στόχοι θα πρέπει να τεθούν σε δεύτερη μοίρα. Aκόμη, το να κάνουμε φθηνή την ενέργεια, ή να ενισχύσουμε την παγκόσμια θέση της ενεργειακής οικονομίας, δεν είναι πρωτεύοντες στόχοι του SYNERGY.
<P>
Θα πρέπει να συγκεντρώσουμε τους πόρους στην ανάπτυξη τοπικών πηγών ενέργειας, σε περιφερειακές ιδέες, στην εκπαίδευση και απόκτηση της ικανότητας να εξοικονομούμε ενέργεια, και σε μοντέλα για αύξηση της ενεργειακής απόδοσης. Φυσικά υπάρχουν και τομείς με αυξανόμενες ανάγκες, στους οποίους ειδικά οι ανανεώσιμες μορφές ενέργειας θα μπορούσαν να αποτελούν μια αποφασιστική λύση.
<P>
Tο δεύτερο σημείο στο οποίο θα 'πρεπε να επικεντρώσουμε την προσοχή μας είναι ο συντονισμός των εθνικών ενεργειακών πολιτικών. Mόνον αν συντονίσουμε τους στόχους μας, θα μπορέσουμε να συμβάλουμε πράγματι στην αντιμετώπιση των παγκόσμιων κινδύνων. Tότε θα μπορέσουμε να δουλέψουμε χέρι με χέρι και να μειώσουμε την κατανάλωση της ενέργειας με συντονισμένες ενέργειες.
<P>
H πυρηνική πολιτική ασφαλείας δεν μπορεί να συγκαταλέγεται στα βασικά σημεία. Aφενός δαπανούμε ήδη γι' αυτήν σε άλλα προγράμματα, όπως το PHARE, το TACIS, κ.λπ., ένα σωρό χρήματα, κι αφετέρου, λόγω των 50 εκατ. Ecu που έχουμε στη διάθεσή μας, οι πόροι για την πολιτική αυτή θα αποτελούσαν πραγματικά σταγόνα στον ωκεανό. Θα πρέπει, λοιπόν, να την εξαιρέσουμε από το πρόγραμμα.
<P>
Tρίτο σημαντικό σημείο είναι το εξής: Eίναι απόλυτα σαφές πως το πρόγραμμα αυτό δε θα πρέπει να επικαλύπτεται με άλλα προγράμματα της EE. Θέλουμε, ως γνωστόν, το SYNERGY ιδιαίτερα, και για να αποφευχθούν απώλειες απόδοσης, λόγω επικάλυψης, ασάφειας στις δομές ή διπλής δουλειάς. Tο SYNERGY, συνεπώς, μπορεί να συμβάλλει στο γενικό συντονισμό της πολιτικής της EE.
<P>
Kαι τέλος, μερικές ακόμη παρατηρήσεις: H Eπιτροπή Έρευνας, Tεχνολογικής Aνάπτυξης και Eνέργειας απέδωσε ιδιαίτερη σημασία σε μια λογική αντιμετώπιση του θέματος της επιτροπολογίας. Στην αρχική πρόταση υπήρχε κίνδυνος να γίνεται η εκτέλεση αυτόνομα; γι' αυτό και θέλουμε εδώ μια εντονότερη συμμετοχή του Kοινοβουλίου. Όπως ήδη λέχθηκε, υπήρξαν προγράμματα-πρόδρομοι αυτού του προγράμματος SYNERGY. Θα ήταν λογικό φυσικά, πριν από την τελική διαμόρφωση αυτού του πολυετούς προγράμματος, να κάνουμε μια συνεπή αξιολόγηση των προηγουμένων προγραμμάτων κι εκθέσεων. Aυτό, δυστυχώς, δεν έγινε. Λόγω, όμως, της σημασίας των προσπαθειών, θεωρώ παρόλα αυτά δικαιολογημένο το να δώσει το πράσινο φως το Kοινοβούλιο. Bεβαίως, βασική προϋπόθεση για να συμφωνήσω είναι να συμπεριληφθεί στο πρόγραμμα το παράρτημα και ο πίνακας. Γι' αυτό και θα ήθελα να ρωτήσω την Eπιτροπή κατά πόσον είναι διατεθειμένη να υποστηρίξει τις προτάσεις αυτές που εγκρίθηκαν ομόφωνα στην αρμόδια επιτροπή.
<P>
Στο Συμβούλιο Yπουργών, αγαπητοί κυρίες και κύριοι συνάδελφοι, δυστυχώς αυτή τη στιγμή δεν κουνιέται τίποτε, όσον αφορά αυτά τα υπαρξιακά προβλήματα μιας ενεργειακής στροφής. Tο THERMIE II έχει παγώσει; κατά του SAVE υπάρχουν αντιδράσεις; κατά του SYNERGY υπάρχουν επίσης αντιδράσεις. Tο θέμα μιας οικολογικής και ευνοϊκής για τη δημιουργία θέσεων εργασίας φορολογικής μεταρρύθμισης παραμερίζεται «σαλαμοειδώς». Eδώ χρειάζεται κίνηση και όχι νηνεμία - κι αυτό απευθύνεται για μια ακόμη φορά προς το Συμβούλιο Yπουργών. Πράγματι, το πρώτο βήμα είναι το δυσκολότερο. Aφήστε μας, όμως, να το τολμήσουμε από κοινού.

<SPEAKER ID=44 LANGUAGE="NL" NAME="Plooij-Van Gorsel">
Πρόεδρε, συνάδελφοι, εξ ονόματος της Ομάδας των Φιλελεύθερων επιθυμώ να συγχαρώ τον κ. Soulier για την έκθεση την οποία εκπόνησε και η οποία είναι ιδιαίτερα αναλυτική. Μια από τις βασικές αρχές που υποστηρίζει η Ομάδα των Φιλελεύθερων είναι η άποψη ότι για να επιτύχουμε μια αειφόρο ανάπτυξη της οικονομίας είναι αναγκαία μια ολοκληρωμένη αντιμετώπιση του προβλήματος της ενέργειας και του περιβάλλοντος. Το πρόγραμμα SYNERGY μπορεί να συμβάλει εν προκειμένω.
<P>
Οι εκπομπές διοξείδιου του άνθρακα είναι ένα διασυνοριακό πρόβλημα το οποίο χρειάζεται να αντιμετωπισθεί σε ευρωπαϊκό επίπεδο. Ένα εξαιρετικό μέσο εν προκειμένω είναι η επιβολή φόρου για την επιβάρυνση του περιβάλλοντος. Ως μοναδικό κράτος μέλος, οι Κάτω Χώρες έχουν ήδη επιβάλει φόρο ενέργειας, όμως οι εκπομπές διοξειδίου του άνθρακα δεν αποτελούν μόνο ένα ευρωπαϊκό πρόβλημα, αλλά παγκόσμιο. Για αυτό το λόγο, η Ευρωπαϊκή Ένωση θα πρέπει ταυτόχρονα να προσπαθήσει να πείσει τις Ηνωμένες Πολιτείες και την Ιαπωνία να επιβάλλουν παρόμοιο φόρο, διαφορετικά η Ευρώπη θα επιβαρύνει την ανταγωνιστική θέση των επιχειρήσεων της έναντι εκείνων των άλλων ηπείρων.
<P>
Η Ομάδα των Φιλελεύθερων υποστηρίζει μια σταδιακή εφαρμογή ενός ενεργειακού φόρου που θα έχει δύο στόχους: αφενός τον περιορισμό της κατανάλωσης ενέργειας και, αφετέρου, μείωση των εκπομπών διοξειδίου του άνθρακα. Τούτο μπορεί να συνδράμει στη μείωση του φαινόμενου του θερμοκηπίου και να μεριμνήσει ώστε όλες οι μορφές κατανάλωσης ενέργειας θα συμμετέχουν στο κόστος που συνεπάγεται η επιβάρυνση του περιβάλλοντος. Παράλληλα, η Ομάδα μου φρονεί ότι θα πρέπει να διατεθούν χρήματα για τη μείωση των εκπομπών διοξειδίου του άνθρακα εκεί μόνο όπου αυτό έχει την μεγαλύτερη απόδοση. Αυτή τη στιγμή αυτό ισχύει για τις χώρες της Κεντρικής και Ανατολικής Ευρώπης καθώς και τις ανερχόμενες αγορές των αναπτυσσόμενων χωρών. Μέσα σε μια δεκαετία οι χώρες αυτές θα εκπέμπουν περισσότερο διοξείδιο του άνθρακα από ότι ολόκληρος ο δυτικός κόσμος. Η μεταβίβαση της γνώσης των σύγχρονων τεχνολογιών συμβάλλει οπωσδήποτε στην εξοικονόμηση ενέργειας και σε μεγαλύτερη απόδοση της ενέργειας. Πρόσφατη έρευνα απέδειξε ότι η Ένωση κατέχει ηγετική θέση στον τομέα των περιβαλλοντικών και μη πυρηνικών τεχνολογιών στον τομέα της ενέργειας. Είμαι ιδιαίτερα ενθουσιασμένη από το γεγονός ότι οι Κάτω Χώρες έχουν επιλέξει ως κεντρικό θέμα της Προεδρίας τους το 1997 την αειφόρο χρησιμοποίηση της ενέργειας.

<SPEAKER ID=45 LANGUAGE="EN" NAME="Ahern">
Κύριε Πρόεδρε, πιστεύω ότι ο στόχος του προγράμματος είναι εξαίρετος. Ευχαριστώ τον εισηγητή για τις λεπτομερείς προτάσεις του. Η προώθηση της αειφόρου ανάπτυξης, η μείωση των εκπομπών αερίων του θερμοκηπίου και ρυπαντών, η ενίσχυση της ασφάλειας εφοδιασμού και η βελτίωση της ενεργειακής απόδοσης είναι όλα επιθυμητά. Θα επιθυμούσα να μπορούσαμε να τα υλοποιήσουμε αυτά στην Ευρωπαϊκή Ένωση αλλά, όπως διαπιστώσαμε από την προηγούμενη συζήτησή μας για το SAVE II, μέχρι τώρα δεν έχουμε κάνει σχεδόν τίποτα. Αυτό δεν σημαίνει ωστόσο ότι δεν θα πρέπει να προσπαθήσουμε να κάνουμε μια γενικότερη προσέγγιση, ότι δεν θα πρέπει να προσπαθήσουμε να συνεργαστούμε τόσο με τις χώρες της Ανατολικής και Κεντρικής Ευρώπης όσο και με τις αναπτυσσόμενες χώρες. Θα ήθελα να προσθέσω μια προϋπόθεση. Θα ήθελα να διαπιστώσω να αποδίδεται περισσότερη έμφαση στις ανανεώσιμες πηγές ενέργειας. Υπάρχουν πάρα πολλές εφαρμογές για την ανάπτυξη των ανανεώσιμων πηγών ενέργειας στις χώρες της Μεσογείου και στον Τρίτο Κόσμο. Σε μια έκθεση όπως η παρούσα θα ήθελα να δω να αποδίδεται περισσότερη έμφαση στο τεράστιο δυναμικό των ανανεώσιμων πηγών ενέργειας και πιο συγκεκριμένα στον τομέα της ηλιακής ενέργειας.
<P>
Θα ήθελα επίσης να πω, συμφωνώντας με έναν άλλο συνάδελφο, ότι η πυρηνική ασφάλεια δεν ανήκει στο παρόν πρόγραμμα. Έχουμε άλλα προγράμματα που ασχολούνται με την πυρηνική ασφάλεια. Πιστεύω ότι δεν πρέπει να συγχέουμε αυτά τα δύο. Υπάρχουν τεράστια προβλήματα με την εξαγωγή πυρηνικής τεχνολογίας σε αναπτυσσόμενες χώρες. Για παράδειγμα, δεν έχει λυθεί ακόμη το πρόβλημα των πυρηνικών αποβλήτων. Όπως γνωρίζετε, εμείς στην ομάδα μας δεν υποστηρίζουμε την πυρηνική τεχνολογία. Αλλά, ακόμη και σε επίπεδο επιτροπής, δεν μπορούμε να ξεκινήσουμε εξαγωγή πυρηνικής τεχνολογίας σε άλλες χώρες τη στιγμή που δεν υπάρχει καμιά εγγύηση ότι θα γίνει η κατάλληλη αντιμετώπιση των πυρηνικών αποβλήτων. Ειλικρινά, δεν βλέπω καμιά λογική στο να λέμε ότι η πυρηνική ασφάλεια πρέπει να αποτελέσει μέρος του παρόντος προγράμματος.
<P>
Τέλος, αναφορικά με την εκλογικευμένη χρήση ενέργειας και την αειφόρο ανάπτυξη, πρέπει να τις αναπτύξουμε ιδιαίτερα μέσω χρηματοδοτικών εργαλείων και συμφωνώ με τη γενική προσέγγιση σ' αυτό το σημείο. Θα πρέπει να ακολουθήσουμε την ημερήσια διάταξη του Ρίο.

<SPEAKER ID=46 LANGUAGE="EN" NAME="Macartney">
Κύριε Πρόεδρε, επιθυμώ να αρχίσω υποβάλλοντας τα θερμότατα συγχαρητήριά μου στον κ. Soulier για την εξαίρετη εισαγωγή του, η οποία διηύρυνε τους ορίζοντές μας στο βαθμό που θα έπρεπε να είναι για να εξετάσουμε το συνολικό πρόβλημα της κατανάλωσης ενέργειας.
<P>
Θα ήθελα να πάρω αφορμή από τα λεγόμενα της Επιτροπής Εξωτερικών Οικονομικών Σχέσεων ότι η ασφάλεια εφοδιασμού αποτελεί την πρώτη προτεραιότητα για την Ευρώπη. Το πρόβλημα και η πρόκληση είναι πολύ ευρύτερα τούτου. Επαινώ την προσέγγιση να κοιτάξουμε προς τον Τρίτο Κόσμο και ίσως και να ωθήσουμε την Επιτροπή και το Συμβούλιο προς αυτή την κατεύθυνση, ως μια πολύ σημαντική συμβολή.
<P>
Η αιτία για την οποία πιστεύω ότι ο Τρίτος Κόσμος είναι τόσο σημαντικός είναι, πρώτα απ' όλα, το γεγονός ότι προσφέρει τις μεγαλύτετρες προοπτικές για την επίτευξη σημαντικής οικονομίας στην κατανάλωση ενέργειας. Ωσαύτως, ο Τρίτος Κόσμος συχνά υποφέρει από πολύ περιορισμένους πλουτοπαραγωγικούς πόρους και πολύ περιορισμένες εναλλακτικές λύσεις εξ αιτίας της ένδειας των αντίστοιχων χωρών και των περιορισμένων εσόδων που έχουν στη διάθεσή τους οι κυβερνήσεις τους.
<P>
Για παράδειγμα, πήγα πρόσφατα ως μέλος της αποστολής του Ευρωπαϊκού Κοινοβουλίου στο Βασίλειο του Λεσότο στη νότιο Αφρική - οι ίδιοι την αποκαλούν την Ελβετία της Αφρικής - και με δυσκολία συνάντησα κάποιο δένδρο. Μοιάζει πάρα πολύ με τη χώρα μου, τη Σκωτία, όπου αφού κόψαμε όλα τα δένδρα υποχρεωθήκαμε ύστερα να αρχίσουμε να καίμε κάρβουνο το οποίο βεβαίως προκαλεί ένα σωρό προβλήματα και είναι ορυκτό καύσιμο.
<P>
Το μάθημα που πρέπει να μάθουμε είναι ότι οι χώρες του Τρίτου Κόσμου δεν θα πρέπει να επαναλάβουν τα σφάλματα που κάναμε εμείς. Έτσι, αντί να απευθυνόμαστε στον Τρίτο Κόσμο κάνοντας κάποια νεοαποικιακής μορφής διδασκαλία - εμείς ξέρουμε καλύτερα, κάνετε αυτά που σας λέμε και όχι αυτά που κάνουμε εμείς - θα πρέπει να τους πούμε: προσέξτε, εμείς πάθαμε και μάθαμε. Όπως είπε η κ. Ahern, αυτά που διδάσκουμε στην Ευρωπαϊκή Ένωση θα πρέπει να τα εφαρμόζουμε και στην πράξη.
<P>
Συνιστώ ολόθερμα την παρούσα έκθεση και ελπίζω πάρα πολύ ότι θα ληφθεί υπόψη έτσι ώστε όχι μόνον να υποστηρίξουμε τις χώρες της Ανατολικής Ευρώπης, γεγονός το οποίο κάνουμε ήδη, αλλά και να συμβάλλουμε ουσιαστικά στην αντιμετώπιση του παγκόσμιου φαινομένου του θερμοκηπίου υποστηρίζοντας τον Τρίτο Κόσμο.

<SPEAKER ID=47 LANGUAGE="PT" NAME="Vaz da Silva">
Κύριε Πρόεδρε, ο συντονισμός μεταξύ εθνικών πολιτικών στον τομέα της επιστήμης και της τεχνολογίας έχει γίνει η αχίλλειος πτέρνα της Ευρώπης. Είναι ένας από τους λόγους της καθυστέρησής μας σε σχέση με τις Ηνωμένες Πολιτείες και την Ιαπωνία και της απώλειας της ανταγωνιστικότητάς μας. Ο συντονισμός των ενεργειακών πολιτικών σε σχέση με τρίτες χώρες είναι μία προτεραιότητα και δεν πρέπει να αντιμετωπίζεται ως ένα συμπλήρωμα, αλλά ως μία πτυχή που δομεί τη μελλοντική ευρωπαϊκή πολιτική ενέργειας.
<P>
Θα επισημάνω τη σημασία του συντονισμού της συνεργασίας με τις αφρικανικές χώρες, που παρουσιάζει εντελώς ιδιαίτερα και επείγοντα προβλήματα, και κυρίως η κατάρτιση υπευθύνων για τη λήψη αποφάσεων στον ενεργειακό τομέα και η μεταφορά τεχνικών, εμπειριών και πληροφοριών.
<P>
Ελπίζω ότι η πρόσφατη πρόταση του πορτογάλου Υπουργού Εξωτερικών για την πραγματοποίηση σε τακτά διαστήματα ευρωαφρικανικών διασκέψεων κορυφής θα μπορέσει να ανοίξει νέες ευκαιρίες στον τομέα αυτό.
<P>
Η πολιτική της ενέργειας έχει για το Κοινοβούλιο ιδιαίτερη σημασία και, γι'αυτό, θεωρούμε ότι είναι απαραίτητο να κληθεί αυτό να παρέμβει στο πρόγραμμα SYNERGY, εκφράζοντας τη γνώμη του όσον αφορά τον κατάλογο των δράσεων που θα αναληφθούν και λαμβάνοντας τακτική πληροφόρηση για την εξέλιξη της ενεργειακής στρατηγικής της Ευρωπαϊκής Ένωσης.

<SPEAKER ID=48 NAME="Παπουτσής">
Κύριε Πρόεδρε, κυρίες και κύριοι βουλευτές, θα ήθελα κατ' αρχάς να ευχαριστήσω τον εισηγητή κ. Σουλιέ για τη θαυμάσια έκθεσή του. Επιτρέψτέ μου επίσης να ευχαριστήσω τους εισηγητές των γνωμοδοτήσεων: τον κ. Δημητρακόπουλο, της Επιτροπής Εξωτερικών Οικονομικών Σχέσεων, τον κ. Τελκέμπερ, της Επιτροπής Ανάπτυξης και Συνεργασίας και την κ. Φον Μπλότνιτς, της Επιτροπής Προϋπολογισμών.
<P>
Όπως γνωρίζετε, οι δράσεις διεθνούς συνεργασίας στον ενεργειακό τομέα άρχισαν το 1988 με κονδύλια που διέθεσε το Ευρωπαϊκό Κοινοβούλιο. Σε πρώτη φάση, αφορούσαν την παροχή αρωγής για ενεργειακό προγραμματισμό στις χώρες της Ασίας, της Λατινικής Αμερικής και της Λεκάνης της Μεσογείου. Στη συνέχεια, τα ίδια κονδύλια χρησιμοποιήθηκαν στις χώρες της Κεντρικής και Ανατολικής Ευρώπης και στην Κοινοπολιτεία των Ανεξαρτήτων Κρατών για την ανάπτυξη συνεργασίας σε θέματα ενεργειακής πολιτικής. Αξίζει μάλιστα να σημειωθεί πόσο μεγάλη ήταν η ευκολία με την οποία υλοποιήθηκαν αυτές οι δράσεις. Ευκολία που επέτρεψε την άμεση παρέμβαση στα αυτόνομα παλαιστινιακά εδάφη, καθώς επίσης και, πρόσφατα, στο Σαράγεβο. Η απουσία όμως νομικής βάσης δυσκόλευε την επεξεργασία μεσοπρόθεσμων στρατηγικών, δυσκόλευε την παρακολούθηση των μεμονωμένων έργων, αλλά επίσης δυσκόλευε και τον καθορισμό των δράσεων αυτών σε σχέση με εκείνες που θα αναλαμβάνονταν στο πλαίσιο άλλων κοινοτικών μέσων.
<P>
Υποβάλαμε την παρούσα πρόταση κανονισμού επιθυμώντας να συνδυάσουμε τους στόχους του προγράμματος με τους γενικότερους στόχους της κοινοτικής ενεργειακής στρατηγικής, όπως αυτοί καθορίζονται στην Πράσινη και τη Λευκή Βίβλο της Επιτροπής.
<P>
Πιστεύω ότι δεν χρειάζεται από αυτό το βήμα να αναφερθώ με λεπτομέρειες στη σημασία της διεθνούς συνεργασίας στον τομέα της ενέργειας. Ο κ. Σουλιέ ανέλυσε πάρα πολύ καθαρά τους στόχους αυτής της ενεργειακής συνεργασίας. Εξάλλου, το Ευρωπαϊκό Κοινοβούλιο είχε την ευκαιρία σε πάρα πολλές περιπτώσεις στο παρελθόν να αναφερθεί στην αξία της συνεργασίας αυτής και, βεβαίως, ήταν εκείνο το οποίο ώθησε την Ευρωπαϊκή Επιτροπή να κινηθεί προς την κατεύθυνση αυτή.
<P>
Ο εισηγητής κ. Σουλιέ εξέφρασε την ευχή να προχωρήσουμε σήμερα ένα βήμα παραπέρα, να αναπτύξουμε διάλογο για να καθορίσουμε τις συγκεκριμένες κατευθύνσεις και τις προτεραιότητες για τις δράσεις του παρόντος προγράμματος. Μετά από την ανταλλαγή απόψεων που είχαμε, πιστεύουμε ότι με την ένδειξη αυτών των κατευθύνσεων και των προσανατολισμών στο παράρτημα του κανονισμού, διατηρείται η αναγκαία ευελιξία. Παράλληλα, λαμβάνονται υπόψη οι θεμιτές επιθυμίες του Κοινοβουλίου.
<P>
Σε αυτά τα πλαίσια, η Επιτροπή μπορεί να αποδεχθεί αυτήν την πρόταση του Κοινοβουλίου. Ο εισηγητής ζήτησε επίσης να καθορισθεί σαφώς ο ρόλος του προγράμματος όσον αφορά τον συντονισμό των διαφόρων δράσεων σε θέματα διεθνούς ενεργειακής συνεργασίας. Συμμεριζόμαστε τις ανησυχίες σας, και συμφωνούμε υπό το πρίσμα αυτό με τις υποβληθείσες σχετικές προτάσεις του Κοινοβουλίου.
<P>
Εξάλλου, στην έκθεση εκφράζεται επίσης η επιθυμία να ενημερώνεται τακτικά το Κοινοβούλιο σχετικά με την εκτέλεση του προγράμματος. Θεωρούμε το αίτημα αυτό θεμιτό, γι' αυτό και αποδεχόμαστε την ιδέα να διεξαχθεί μια αξιολόγηση στο ήμισυ της διαδρομής του προγράμματος, πέραν εκείνης που προβλέπεται από την ανανέωσή του.
<P>
Εξάλλου, οφείλω να σας πω ότι η αξιολόγηση για τις δράσεις που αναπτύχθηκαν στο διάστημα 1990-1995 -μία αξιολόγηση που διεξήχθη από ανεξάρτητους εμπειρογνώμονες- μας ενισχύει την επιθυμία να εργασθούμε σε πολυετή βάση. Η Επιτροπή θεωρεί ότι όλες οι βελτιώσεις που προτάθηκαν από τους εμπειρογνώμονες θα πρέπει να ενταχθούν στην τροποποιημένη πρόταση που θα περιλαμβάνει τις προτάσεις του Κοινοβουλίου.
<P>
Στα ίδια πλαίσια, η Επιτροπή δέχεται να ενημερώνει ετησίως το Κοινοβούλιο και το Συμβούλιο, όχι μόνον για την εφαρμογή του Προγράμματος SYNERGY αλλά, παράλληλα, για το σύνολο των δράσεων διεθνούς συνεργασίας που έχει αναλάβει η Επιτροπή στον ενεργειακό τομέα.
<P>
Επιθυμώ επίσης να υπογραμμίσω για μια ακόμη φορά τον πολύ θετικό ρόλο του εισηγητή κ. Σουλιέ, που είχε την ευκαιρία να παρουσιάσει μια τόσο λαμπρή έκθεση στην Ολομέλεια του Κοινοβουλίου. Θέλοντας επίσης να δώσω μία απάντηση στην παρατήρηση της κ. Αερν όσον αφορά τη συμπερίληψη στο Πρόγραμμα SYNERGY προγραμμάτων που αφορούν την πυρηνική τεχνολογία, θα ήθελα να πω ότι το Πρόγραμμα SYNERGY δεν έχει σαν στόχο ούτε να προβάλει την πυρηνική τεχνολογία, ούτε να φέρει σε επαφή και να διοργανώσει τους καλύτερους διαύλους επικοινωνίας και συνεργασίας όσον αφορά την πυρηνική τεχνολογία. Εκείνο όμως που θέτει σαν στόχο είναι να προωθηθούν σεμινάρια κατάρτισης και συνεργασίας όσον αφορά την πυρηνική ασφάλεια, αλλά όχι την τεχνολογία. Και αυτό είναι μια πολιτική που έρχεται ακριβώς να υπηρετήσει το αίτημα του Ευρωπαϊκού Κοινοβουλίου όσον αφορά την προώθηση της συνεργασίας για την ασφάλεια των πυρηνικών αντιδραστήρων σε ολόκληρη την Ευρώπη.
<P>
Τώρα, όσον αφορά τις τροπολογίες που προτείνονται, η Επιτροπή μπορεί να αποδεχθεί τις 24 από τις 27 τροπολογίες του Κοινοβουλίου, δεδομένου ότι αυτές πραγματικά βελτιώνουν την αρχική μας πρόταση. Αντίθετα, κύριε Πρόεδρε, η επιθυμία του Κοινοβουλίου να συνδεθεί πολύ στενά με τις εργασίες της συμβουλευτικής επιτροπής η οποία προβλέπεται στον κανονισμό, μας δίνει την εντύπωση ότι θα ξεκινήσουμε μια πάρα πολύ λεπτή και δύσκολη συζήτηση και αυτό, κατά τη γνώμη μου, είναι κάτι που θα πρέπει να εξετάσουμε πολύ σοβαρά στα πλαίσια των θεσμικών συζητήσεων που διεξάγονται αυτή τη στιγμή μεταξύ των θεσμικών οργάνων της Ένωσης. Επομένως, η Επιτροπή δεν μπορεί να αποδεχθεί τις τροπολογίες υπ' αριθ. 22 και 23.
<P>
Εξάλλου, η Επιτροπή αποδέχεται το πρώτο μέρος της τροπολογίας αριθ. 26, που αναφέρεται στο ενδεικτικό πρόγραμμα δράσης. Αντίθετα, θεωρούμε ότι ο πίνακας που προβλέπεται επί τη βάσει του δευτέρου μέρους της τροπολογίας αριθ. 26 έρχεται σε αντίθεση με τις προτεραιότητες του προγράμματος. Η κατανομή που προτείνεται έρχεται σε αντίθεση με τις κατευθύνσεις που καθορίζονται στο πρώτο μέρος της τροπολογίας αριθ. 26. Ωστόσο, η Επιτροπή μπορεί να λάβει υπόψη της τις υποδεικνυόμενες στον πίνακα αυτό κατευθύνσεις, και ιδιαίτερα τη διατυπωθείσα επιθυμία για υψηλότερο ποσοστό δράσεων στην Αφρική.
<P>
Ωστόσο, το SYNERGY δεν αποτελεί ένα πρόγραμμα αρωγής. Στην πραγματικότητα είναι ένα πρόγραμμα συνεργασίας και, ως εκ τούτου, φαίνονται πολύ περιορισμένες οι ευκαιρίες συνεργασίας στη ζώνη της Αφρικής κάτω από την έρημο της Σαχάρας, πέραν της Νοτίου Αφρικής, για να φθάσει η συνεργασία στο επίπεδο που παρουσιάζεται στον πίνακα.
<P>
Εξάλλου, το πρόγραμμα SYNERGY οφείλει να αφιερώσει το μεγαλύτερο μέρος των πόρων του για την ετοιμασία της προσχώρησης των συνδεδεμένων με την Ένωση χωρών της Κεντρικής και Ανατολικής Ευρώπης, κάτι που αποτελεί και προτεραιότητα για όλους. Ως εκ τούτου, η Επιτροπή δεν είναι σε θέση να αποδεχθεί αυτόν τον πίνακα. Αντίθετα, η Επιτροπή θεωρεί πιο κατάλληλο τον πίνακα που παρουσίασε ο εισηγητής, και μάλιστα τον αρχικώς υποβληθέντα συμβιβαστικό πίνακα που παρατίθεται εκ νέου με την τροπολογία υπ' αριθ. 27.
<P>
Με τα λόγια αυτά, κύριε Πρόεδρε, θέλω να ευχαριστήσω εκ νέου τον εισηγητή κ. Σουλιέ και να εκφράσω την ελπίδα ότι η Ολομέλεια του Κοινοβουλίου θα εγκρίνει τις τροπολογίες με τις οποίες μπορούμε να συμφωνήσουμε και να βελτιώσουμε την πρόταση κανονισμού.

<SPEAKER ID=49 NAME="Soulier">
Κύριε Πρόεδρε, δεν παρεμβαίνω για να εκφράσω ευχαριστίες, αλλά για να πω απλά ότι η γαλλική έκδοση του κειμένου μου είχε υποστεί περικοπές. Έγιναν τα απαραίτητα για να γίνει η διόρθωση σχετικά με την τροπολογία μου.

<SPEAKER ID=50 NAME="Πρόεδρος">
Κύριε εισηγητά, είναι χαριτωμένο ότι η γλώσσα στην οποία εμφανίζονται τα λάθη είναι η δική σας, η γαλλική, αλλά τουλάχιστον στις άλλες γλώσσες λειτουργούμε καλά.
<P>
Η συζήτηση έληξε.
<P>
Η ψηφοφορία θα διεξαχθεί αύριο το μεσημέρι.

<CHAPTER ID=7>
Διαλειτουργικότητα του συστήματος σιδηροδρόμων μεγάλης ταχύτητας
<SPEAKER ID=51 NAME="Πρόεδρος">
Η ημερήσια διάταξη προβλέπει τη συζήτηση επί της συστάσεως για την δεύτερη ανάγνωση του κ. Κάστρικουμ (Α4-0077/96), εξ ονόματος της Επιτροπής Μεταφορών και Τουρισμού, όσον αφορά την κοινή θέση του Συμβουλίου εν όψει της έγκρισης της οδηγίας σχετικά με την διαλειτουργικότητα του διευρωπαϊκού σιδηροδρομικού συστήματος μεγάλης ταχύτητας (C4-0002/96-94/0112(SYN)).

<SPEAKER ID=52 NAME="Castricum">
Πρόεδρε, εάν αντιλήφθηκα καλά οι Υπουργοί Μεταφορών ασχολήθηκαν εντατικά αυτές τις ημέρες με το μέλλον των σιδηροδρομικών εμπορευματικών μεταφορών. Ήταν καιρός. Πιο σημαντική ακόμη είναι η ερώτηση ποια ήταν τα αποτελέσματα διότι το Συμβούλιο, η Επιτροπή και το Κοινοβούλιο μπορούν να χρησιμοποιούν πομπώδη λόγια σχετικά με την ανάγκη μιας νέας ώθησης των σιδηροδρομικών μεταφορών, αλλά όταν παρατηρούμε πόσο δύσκολα αυτό εξελίσσεται, πόσο χρονοτριβούμε και πόσο μεγάλα εξακολουθούν να είναι τα εσωτερικά προβλήματα που αντιμετωπίζουν πολλοί οργανισμοί σιδηροδρόμων, τότε έχουμε το αίσθημα ότι η άνοιξη δεν πρόκειται να έλθει ποτέ.
<P>
Το ιστορικό και το περιεχόμενο της οδηγίας σχετικά με τη διαλειτουργικότητα του διευρωπαϊκού σιδηροδρομικού συστήματος μεγάλης ταχύτητας, εξακολουθούν να μην δημιουργούν μεγάλες ελπίδες. Επτά έτη παρήλθαν μεταξύ της πρωτοβουλίας και της παρούσης δεύτερης ανάγνωσης. Ένα έτος χρειάσθηκε περίπου για να υπάρξει μια κοινή θέση, μολονότι κατά τα προηγούμενα έτη αμέτρητοι εμπειρογνώμονες ασχολήθηκαν με αυτό το θέμα ως εκπρόσωποι των κρατών μελών, των οργανισμών σιδηροδρόμων ή της βιομηχανίας.
<P>
Ποιο ήταν όμως το αποτέλεσμα όλων αυτών; Μια οπισθοδρομική κίνηση η οποία συχνά επιβεβαιώνει τους άρρηκτους δεσμούς μεταξύ των εθνικών αρχών και των οργανισμών σιδηροδρόμων. «Με τις τροπολογίες του Συμβουλίου στην πρόταση οδηγίας, αλλάζουν σημαντικά οι στόχοι που επιδίωκε η Επιτροπή στις αρχικές προτάσεις της. Συγκεκριμένα, με τις τροπολογίες αυτές επιδιώκεται να υποβαθμισθεί η διαλειτουργικότητα σε μια τεχνική συννένωση διαρθρωτικών υποσυστημάτων, στα οποία επιπροσθέτως επιβάλλονται ορισμένες περιοριστικές τεχνικές προδιαγραφές για οικονομικούς λόγους, στο πλαίσιο των οποίων δίνεται προτεραιότητα στη διατήρηση των υφισταμένων εθνικών σιδηροδρομικών δικτύων». Τέλος της υπαγόρευσης και σας ζητώ συγνώμη για την πολύπλοκλη κάπως γλώσσα.
<P>
Το απόσπασμα αυτό προέρχεται από τα συμπεράσματα της Επιτροπής, η οποία ακόμη τονίζει το γεγονός ότι επιθυμεί κυρίως να ικανοποιήσει τις ανάγκες των χρηστών και λυπείται για τη θέση που υιοθέτησε το Συμβούλιο. Πρόεδρε, συμφωνώ πλήρως μαζί της.
<P>
Η δεύτερη ανάγνωση αποσκοπεί, μέσω των τροπολογιών, να θέσει εκ νέου υπόψη του Συμβουλίου τα βασικά ζητήματα τα οποία συζητούμε εδώ σήμερα. Δηλαδή το θετικό αντίκτυπο που έχει ένα διασυνοριακό σιδηροδρομικό σύστημα και τους ικανοποιημένους πελάτες που αυτό δημιουργεί, οι οποίοι έχουν την αίσθηση ότι η Ευρώπη δεν ομιλεί μόνο και σκέπτεται, αλλά η Ευρώπη αναλαμβάνει επίσης δράση προς όφελος των πολιτών.
<P>
Ελπίζω ολόψυχα ότι η προσέγγιση αυτή της Επιτροπής και του Κοινοβουλίου θα ενσωματωθεί στην οδηγία η οποία τελικώς θα εγκριθεί. Όποιος φρονεί ότι το «δίκτυο των πολιτών» σταματά στα σύνορα των κρατών μελών, σκέπτεται λανθασμένα. Κατ' αυτόν τον τρόπο δεν εξυπηρετείται επίσης μακροπρόθεσμα μια κοινή ευρωπαϊκή πολιτική στον τομέα των μεταφορών.
<P>
Πρόεδρε, άρχισα με τις εμπορευματικές μεταφορές και θα τερματίσω με αυτές. Απ' ό, τι αντιλήφθηκα υπάρχει μια παρεξήγηση ή πήγε να δημιουργηθεί μια παρεξήγηση εξ αιτίας της τροπολογίας αριθ. 3 εξ αιτίας του συσχετισμού που εκφράζεται μεταξύ του δικτύου μεγάλης ταχύτητας για τις επιβατικές μεταφορές και τις δυνατότητες που υπάρχουν σε αυτό για τις εμπορευματικές μεταφορές. Η τροπολογία αυτή σκοπεύει να θέσει τουλάχιστον υπόψη τις δυνατότητες που μπορεί να προσφέρει ένα ευρωπαϊκό δίκτυο τραίνων μεγάλης ταχύτητας για ορισμένες μορφές εμπορευματικών μεταφορών. Δεν μπορώ, πράγματι, να διανοηθώ τραίνα με εμπορευματοκιβώτια να τρέχουν με μεγάλη ταχύτητα στα δίκτυα αυτά. Το να προνοούμε σημαίνει πρόοδος, θα έλεγα, και να καθόμασθε απαθείς σημαίνει οπισθοδρόμηση, όμως αυτό το διευκρίνισα ήδη στη σύντομη παρέμβασή μου.

<SPEAKER ID=53 LANGUAGE="EN" NAME="Watts">
Κύριε Πρόεδρε, θα ήθελα να σχολιάσω καταρχάς ότι η διαλειτουργικότητα δεν ελκύει συχνά την προσοχή των μέσων ενημέρωσης, του ευρέος κοινού ή, ακόμη, και πολλών συναδέλφων μας. Έχει ωστόσο ζωτική σημασία όχι απλά και μόνο για το Κοινοβούλιο αλλά επίσης και για την μελλοντική ανάπτυξη μιας ευημερούσας, αποτελεσματικής και περιβαλλοντικά αειφόρου Ευρώπης.
<P>
Θα ήθελα να συγχαρώ τον εισηγητή, κ. Castricum, για την εργασία του και τις προσπάθειές του να συνεχίσει και να αναπτύξει τον αντικειμενικό σκοπό του ευρωπαϊκού σιδηροδρομικού δικτύου υψηλών ταχυτήτων υπόψη των προσπαθειών του Συμβουλίου των Υπουργών να υπονομεύσει την αξιόλογη και εμπνευσμένη πρόταση του Επιτρόπου Kinnock. Τα συστήματα σιδηροδρόμων της Ευρώπης θα πρέπει να είναι συμβατά. Πρέπει να συνεργάζονται. Πρέπει να έχουν κοινές τεχνικές προδιαγραφές. Πρέπει να το επιτύχουν αυτό εάν θέλουμε οι σιδηρόδρομοι της Ευρώπης να εκπληρώσουν τη δυναμική τους για τη μετατόπιση των επιβατών και των φορτίων από τις συμφορημένες οδικές και εναέριες μεταφορές έτσι ώστε να εκπληρώσουμε τους στόχους μας για την προστασία του περιβάλλοντος.
<P>
Δεύτερον, θα πρέπει να υλοποιήσουμε τις δυνατότητές μας να γίνουμε πιο ανταγωνιστικοί ως ευρωπαίοι και να υποβοηθήσουμε την ανάπτυξη και την απασχόληση. Ωστόσο, ο μόνος τρόπος για τη δημιουργία των ευρωπαϊκών σιδηροδρόμων του 21ου αιώνα είναι να τυποποιήσουμε τα εθνικά μας συστήματα σιδηροδρόμων τα οποία σχηματίστηκαν κατά τον 19ο αιώνα. Αυτό όμως κοστίζει χρήματα. Θα κοστίσει εκατομμύρια, δισεκατομμύρια ίσως Ecu κατά τα χρόνια που έρχονται. Αλλά το κάθε ένα Ecu που θα δαπανάται θα είναι ένα Ecu αξιοποιημένο όσον αφορά τα οφέλη που θα διασφαλίσουν οι οικονομίες μας. Το όλο πρόγραμμα θα πρέπει να θεωρηθεί ως μία μακροπρόθεσμη επένδυση για το μέλλον καθώς και για το μέλλον της ευρωπαϊκής ανταγωνιστικότητας και της δυνατότητάς της να αντιμετωπίσει τα προβλήματα του περιβάλλοντος.
<P>
Κατά τη διάρκεια αυτής της συζητήσεως θα πρέπει επίσης να υπενθυμίσουμε στο Συμβούλιο των Υπουργών τις δεσμεύσεις που το ίδιο ανέλαβε στο Μάαστριχτ όταν δεσμεύτηκε να υποστηρίξει όχι απλά και μόνο ένα διευρωπαϊκό σιδηροδρομικό δίκτυο αλλά ένα διαλειτουργικό διευρωπαϊκό σιδηροδρομικό δίκτυο. Τη δέσμευση αυτή την ανέλαβε ομόφωνα με τη συμφωνία του για τη Συνθήκη του Μάαστριχτ και σήμερα θα πρέπει να το καλέσουμε να δώσει λογαριασμό και να τηρήση τη συμφωνία που έκανε τότε. Όπως είπε και ο κ. Castricum, θα πρέπει να προβούμε στην εναρμόνιση των τεχνικών προδιαγραφών και, κυριότερα, των προδιαγραφών για τους χρήστες, το κοινό εισιτήριο, τις κρατήσεις θέσεων και την ενημέρωση.
<P>
Θα ήθελα σήμερα να συγκεντρώσω την προσοχή μου στην αναγκαιότητα όπως όλοι οι επιβάτες διαθέτουν ευχερή πρόσβαση στο σύνολο του ευρωπαϊκού σιδηροδρόμου υψηλών ταχυτήτων. Αυτό περιλαμβάνει και τα μειονεκτούντα άτομα. Ένα παράδειγμα αποτελεί το θαυμάσιο, υψηλής τεχνολογίας, υψηλής ταχύτητος τραίνο Eurostar το οποίο εξυπηρετεί τώρα την εκλογική μου περιφέρεια και συνδέει το Λονδίνο με τις Βρυξέλλες και το Παρίσι. Θαυμάσιο, πράγματι, εκτός εάν είστε άτομο με ειδικές ανάγκες. Η πρόσβαση στο τραίνο γίνεται μόνο με σκαλιά. Είναι ένα τραίνο του 21ου αιώνα που χρησιμοποιεί μια σύλληψη του 19ου αιώνα. Ένα άτομο με ειδικές ανάγκες που είναι υποχρεωμένο να χρησιμοποιεί αναπηρικό κάθισμα και θέλει να ταξιδέψει από το Λονδίνο στις Βρυξέλλες πρέπει να ειδοποιήσει εκ των προτέρων το Eurostar, να περιμένει σε συγκεκριμένο σημείο της αποβάθρας να έρθει ειδική ράμπα ανόδου και, σε ορισμένες περιπτώσεις, να μεταφερθεί στα χέρια από και προς το τραίνο, σε μία από τις δύο θέσεις αναπηρικών καθισμάτων που βρίσκονται σε δύο ξεχωριστά βαγόνια πρώτης θέσεως. Εάν δύο επιβάτες με ειδικές ανάγκες ταξιδεύουν μαζί θα πρέπει να καθίσουν χώρια. Εάν ταξιδεύει και η οικογένειά τους μαζί θα πρέπει να καθίσει χώρια. Είναι εντελώς απαράδεκτο το γεγονός ότι η Eurostar δαπάνησε εκατομμύρια λίρες από τα χρήματα των φορολογουμένων για ένα ευρωπαϊκό τραίνο του μέλλοντος χωρίς να προσφέρει επαρκή πρόσβαση για άτομα με ειδικές ανάγκες. Ελπίζω πως ο Επίτροπος θα συμφωνήσει σήμερα μαζί μου ότι όχι μόνο η πρόσβαση αποτελεί βασικό δικαίωμα των μειονεκτούντων ατόμων αλλά επίσης και ότι μελλοντικά όλα τα ευρωπαϊκά τραίνα υψηλών ταχυτήτων θα πρέπει να διαθέτουν ευχερή πρόσβαση για όλους. Πιστεύω ότι όλοι μας, ως ευρωπαίοι, θα οφεληθούμε από τα τραίνα υψηλών ταχυτήτων. Όλοι θα πληρώνουμε και όλοι θα επενδύουμε σ' αυτά τα τραίνα. Είναι επομένως και ορθό και κατάλληλο όλοι οι ευρωπαίοι, οποιοδήποτε φυσικό μειονέκτημα κι' αν έχουν, να είναι σε θέση να ταξιδεύουν, να απολαμβάνουν και να χρησιμοποιούν συχνά τα τραίνα υψηλών ταχυτήτων.

<SPEAKER ID=54 LANGUAGE="EN" NAME="McIntosh">
Κύριε Πρόεδρε, εξ ονόματος της Ομάδας του ΕΛΚ θα ήθελα να δεχθώ με ικανοποίηση τόσο την κοινή θέση όσο και την έκθεση Castricum. Οι προτάσεις της Επιτροπής αναγνωρίζουν ότι τα υφιστάμενα συστήματα δεν είναι συμβατά και, ως αποτέλεσμα, συνήθως πρέπει να γίνεται αλλαγή μηχανών και προσωπικού στα σύνορα. Αυτό δεν είναι επακριβώς το είδος της αλλαγής και της ελεύθερης κίνησης που αντιστοιχεί στη διαλειτουργικότητα του διευρωπαϊκού σιδηροδρομικού δικτύου υψηλών ταχυτήτων. Η πρόταση είναι ιδιαιτέρως ευπρόσδεκτη δεδομένου ότι σκοπός της είναι η προώθηση της διασύνδεσης και της διαλειτουργικότητας του σιδηροδρομικού δικτύου υψηλών ταχυτήτων καθώς και η δημιουργία συνθηκών ανάπτυξης μιας ανοικτής και ανταγωνιστικής αγοράς στον τομέα αυτόν.
<P>
Υποστηρίζουμε την κοινή θέση και την έμφαση που αποδίδει στην τεχνική συμβατότητα των εθνικών υποσυστημάτων. Είναι σωστό ότι οι τεχνικές προδιαγραφές θα πρέπει να είναι εναρμονισμένες δεδομένου ότι κάτι τέτοιο είναι απαραίτητο για τις διαμεθοριακές μεταφορές υψηλών ταχυτήτων, ενώ η υποδομή των εθνικών υποσυστημάτων γενικά θα πρέπει να διατηρηθεί. Οι δαπάνες που είναι απαραίτητες θα βαρύνουν κυρίως τους σιδηροδρόμους των κρατών μελών. Ορισμένες τροπολογίες τις οποίες ενέκρινε η Επιτροπή Μεταφορών και Τουρισμού και υποβάλλονται σήμερα στο Σώμα αποσκοπούν στο να φέρουν την κοινή θέση πιο κοντά στην αρχική πρόταση της Επιτροπής. Σχετικά με την κοινή θέση εγκρίθηκε και υιοθετήθηκε ένας αριθμός τροπολογιών, κυρίως σχετικά με την προοδευτική διαλειτουργικότητα των διαμεθοριακών περιφερειακών μεταφορών, την ταχεία μεταφορά αγαθών και, προοδευτικά, ολόκληρο το σύστημα σιδηροδρομικών μεταφορών. Οι προϋποθέσεις αυτές διασφαλίζουν ότι το σύνολο των πολιτών θα έχει ευχερή πρόσβαση στο όλο δίκτυο.
<P>
Για τους παραπάνω λόγους θα υποστηρίξουμε τις περισσότερες από τις τροπολογίες που κατέθεσε η Επιτροπή Μεταφορών, με την εξαίρεση των Αριθ. 5, 6, 7 και 8 καθόσο πιστεύουμε ότι το αρχικό κείμενο των προτάσεων της Επιτροπής θα πρέπει να διατηρηθεί ούτως ώστε να διασφαλίσει την επιθυμητή διαλειτουργικότητα και τις αναγκαίες τεχνικές προδιαγραφές. Καλωσορίζουμε την τροπολογία του κ. Soulier και ελπίζουμε ότι τόσο η Επιτροπή όσο και το Συμβούλιο θα την υιοθετήσουν, διασφαλίζοντας με τον τρόπο αυτό ότι οι υφιστάμενες γραμμές ή οι ήδη βελτιωμένες γραμμές δεν θα αντιμετωπιστούν με προκατάληψη από την παρούσα πρόταση.
<P>
Με αυτές τις προϋποθέσεις επαινούμε και συνιστούμε την πρόταση και την έκθεση Castricum στο Σώμα.
<P>
Επί ενός προσωπικού θέματος, θα ήθελα να προσθέσω ότι πρόσφατα πέρασα την ιατρική μου εξέταση από το Κοινοβούλιο. Η όρασή μου βρέθηκε σχεδόν τέλεια. Προκαλώ ωστόσο τον οποιονδήποτε στην Αίθουσα, εκτός εκείνων που κάθονται στα πρώτα καθίσματα, να διαβάσει τα ονόματα στις νέες τηλεοπτικές οθόνες. Είναι απόλυτα αδύνατο να διαβάσει κανείς το όνομά του στην οθόνη. Σας παρακαλώ να ενημερώσετε τις αρμόδιες αρχές έτσι ώστε να μπορούμε πραγματικά να βλέπουμε πότε πρόκειται να κληθούμε.

<SPEAKER ID=55 NAME="Πρόεδρος">
Αξιότιμη κυρία βουλευτή, θα προσπαθήσουμε να διορθώσουμε το πρόβλημα όπως προτείνετε, εφόσον δοκιμάσαμε το νέο σύστημα σήμερα, και θα καταβάλουμε κάθε δυνατή προσπάθεια προς αυτή την κατεύθυνση.

<SPEAKER ID=56 LANGUAGE="DA" NAME="Dybkhjζr">
Κύριε Πρόεδρε, λαμβάνω το λόγο στη συζήτηση αυτή για να τονίσω την ανάγκη να ληφθούν υπόψη και να προβληθούν τα περιβαλλοντικά θέματα και οι απόψεις των καταναλωτών στις περαιτέρω εργασίες για την οδηγία σχετικά με τις σιδηροδρομικές συνδέσεις μεγάλης ταχύτητας. Από ό, τι φαίνεται, διότι προφανώς η κατάσταση δεν είναι απόλυτα διαφανής, στην κοινή θέση υποβαθμίστηκαν και οι δύο τομείς, δηλαδή τόσο του περιβάλλοντος όσο και των καταναλωτών. Πρέπει να υποτεθεί ότι η δημιουργία ενός συνεκτικού σιδηροδρομικού δικτύου μεγάλης ταχύτητας αποβαίνει κανονικά προς όφελος τόσο των καταναλωτών όσο και του περιβάλλοντος, αλλά είναι αναμφισβήτητο το γεγονός ότι στην αρχική πρόταση δεν εξετάζονταν εμπεριστατωμένα τα περιβαλλοντικά θέματα. Τα θέματα αυτά θα μπορούσαν να είχαν διασαφανισθεί περισσότερο, είναι δε απαράδεκτο το γεγονός ότι η Επιτροπή θεωρεί μεν τη συνεκτίμηση περιβαλλοντικών θεμάτων ως ένα από τα σημαντικότερα μέσα της μελλοντικής περιβαλλοντικής πολιτικής, όμως από την άλλη πλευρά αδυνατεί να αξιοποιήσει τις ευκαιρίες που της παρουσιάζονται, όπως στην περίπτωση της διαλειτουργικότητας.
<P>
Όμως, η Επιτροπή οφείλει τώρα να επανορθώσει τις παραλείψεις της και να καταβάλει τόσο έντονες προσπάθειες όσο ποτέ άλλοτε για να ληφθεί υπόψη το περιβάλλον στις περαιτέρω συζητήσεις, ώστε να καταστεί δυνατή η δημιουργία ενός συνεκτικού σιδηροδρομικού δικτύου μεγάλης ταχύτητας, που είναι απόλυτα αναγκαίο για την περαιτέρω ανάπτυξη της Ευρώπης. Καθένας μας, που έχει περάσει εκνευριστικές ώρες αναμονής τόσο σε αεροδρόμια, όπως συνέβη προφανώς τον περασμένο χειμώνα, όσο και στους δρόμους λόγω κυκλοφοριακού χάους, πράγμα που συμβαίνει συχνά, γνωρίζει πόσο απαραίτητη είναι η σύνδεση της Ευρώπης με ένα αποτελεσματικό σιδηροδρομικό σύστημα. Χωρίς αυτό δεν θα μπορέσουμε να ικανοποιήσουμε στο μέλλον τις ανάγκες στον τομέα των μεταφορών. Ας κάνουμε τώρα τα λόγια πράξη, ας μην επιτρέψουμε στα ιδιαίτερα συμφέροντα των μεμονωμένων χωρών να δημιουργήσουν αδιέξοδο και ας χρησιμοποιήσουμε επιχειρήματα όπως π.χ. η βελτίωση του περιβάλλοντος σε συνδυασμό με ένα αποτελεσματικότερο σύστημα μεταφορών, ως μέσο άσκησης πιέσεων στις χώρες που τη στιγμή αυτή φαίνεται να προβάλλουν αντιρρήσεις.

<SPEAKER ID=57 LANGUAGE="NL" NAME="Van Dijk">
Πρόεδρε, είναι ιδιαίτερα σημαντική για τη μελλοντική μας επιβίωση η αλλαγή του συστήματος μεταφορών. Κάτι το οποίο χρειαζόμαστε οπωσδήποτε είναι η προσαρμογή του σιδηροδρομικού συστήματος ούτως ώστε να μπορούμε ταξιδεύουμε με ικανοποιητικό τρόπο από το ένα σιδηροδρομικό δίκτυο στο άλλο καθώς και το γεγονός ότι πρέπει τα συστήματα να χαρακτηρίζονται από διαλειτουργικότητα.
<P>
Πρόκειται για ωραία λόγια τα οποία όμως αφορούν επίσης ένα σημαντικό θέμα. Το ίδιο ισχύει και για τα δίκτυα μεγάλης ταχύτητας. Παράλληλα, το ίδιο σημαντικό είναι το γεγονός ότι τα συστήματα πρέπει να χαρακτηρίζονται επίσης από διαλειτουργικότητα υπό την έννοια ότι θα καταστούν περισσότερο ελκυστικά για τους χρήστες. Δεν αναφερόμαστε μόνο στη διαλειτουργικότητα από τεχνικής άποψης, αλλά και τη δυνατότητα σύνδεσης με π.χ. περιφερειακά δίκτυα ή την αγορά εισητηρίων, διότι ουσιαστικά η κατάσταση στην Ευρώπη είναι εγκληματική. Νομίζω ότι είμαι ένας από τους λίγο βουλευτές οι οποίοι αντί να πετούν προσπαθούν να ταξιδεύσουν στην Ευρώπη χρησιμοποιώντας το τραίνο. Η αγορά σιδηροδρομικών εισητηρίων δεν είναι και τόσο εύκολη υπόθεση.
<P>
Εάν καταλήξουμε στο συμπέρασμα ότι η διαλειτουργικότητα δεν είναι ικανοποιητική, τότε δεν θα πρέπει να εξετάσουμε το θέμα μόνο από την τεχνική του άποψη, αλλά και με ποιο τρόπο θα το καταστήσουμε όσο το δυνατόν πιο φιλικό προς τους πολίτες, ούτως ώστε τα συστήματα αυτά να καταστούν επίσης ελκυστικά, αποφεύγοντας έτσι στο μέλλον τη μεγαλύτερη επιβάρυνση του περιβάλλοντος.

<SPEAKER ID=58 LANGUAGE="NL" NAME="Blokland">
Κύριε Πρόεδρε, λαμβάνω το λόγο εξ ονόματος του συναδέλφου Van der Waal, οποίος αδυνατεί να παρευρεθεί επειδή είναι ασθενής.
<P>
Η πρόταση της Ευρωπαϊκής Επιτροπής σχετικά με τη διαλειτουργικότητα του διευρωπαϊκού σιδηροδρομικού συστήματος μεγάλης ταχύτητας τροποποιήθηκε σημαντικά από το Συμβούλιο. Αντί να επιδιώκεται η δημιουργία ενός ευρωπαϊκού δικτύου τραίνων μεγάλης ταχύτητας, δίδεται τώρα μεγαλύτερη έμφαση στη διατήρηση των υφισταμένων εθνικών δικτύων υψηλής ταχύτητας και μόνο όπου αυτό καθίσταται αναγκαίο ή επιθυμητό το σύστημα αποκτά διαλειτουργικότητα.
<P>
Ο λόγος είναι προφανής. Τα κράτη μέλη, ιδίως η Γερμανία και η Γαλλία, τα οποία ήδη διαθέτουν δίκτυο τραίνων μεγάλης ταχύτητας είναι υποχρεωμένα να επιβαρυνθούν με μεγάλα χρηματικά ποσά για την υποχρεωτική εφαρμογή των τεχνικών προδιαγραφών που σχετίζονται με τη διαλειτουργικότητα. Η προσαρμογή της υφισταμένης ή υπο κατασκευής υποδομής θα στοιχίσει πολλά χρήματα. Χρήματα τα οποία, συν τις άλλοις, δεν υπάρχουν εξ αιτίας των κριτηρίων για την ΕΝΕ. Εκ των υστέρων είναι ιδιαίτερα λυπηρό το γεγονός ότι δεν υπήρχαν ευρωπαϊκά πρότυπα για την κατασκευή των εθνικών δικτύων τραίνων υψηλής ταχύτητας.
<P>
Φοβούμαι ότι η θέση του Συμβουλίου είναι penny wise, but pound foolish . Η παράλληλη ύπαρξη διαφόρων συστημάτων τραίνων υψηλής ταχύτητας τα οποία θα είναι ελάχιστα μόνο διαλειτουργικά, καθιστά δύσκολο για τους μεταφορείς να μεταφέρουν διαμέσου των διεθνών δικτύων ένα προϊόν με τιμές που θα είναι ανταγωνιστικές με εκείνες των αεροπορικών μεταφορών επειδή οι σιδηροδρομικοί συρμοί θα πρέπει να κατασκευάζονται κατά τρόπο ώστε να είναι κατάλληλοι για τα διάφορα συστήματα και, συνεπώς, θα είναι ακριβότεροι ή επειδή θα χρειάζεται να χρησιμοποιείται κάθε φορά μια άλλη μηχανή. Επιπλέον, μια περιορισμένη διαλειτουργικότητα του δικτύου θα παρεμπόδιζε την επιθυμητή ελευθέρωση των διεθνών επιβατικών μεταφορών. Πέραν τούτου, λόγω της περιορισμένης διαλειτουργικότητας περιορίζεται επίσης ο ανταγωνισμός μεταξύ των διαφόρων σιδηροδρομικών βιομηχανιών. Τέλος, όταν στο μέλλον θα χρειασθεί, παρ' όλα αυτά, να προσαρμοστούν τα δίκτυα τραίνων υψηλής ταχύτητας σύμφωνα με τα ευρωπαϊκά πρότυπα, μπορεί τότε αυτό να κοστήσει περισσότερα χρήματα από ότι εξοικονομούμε τώρα.
<P>
Μπορώ να δηλώσω ότι υποστηρίζω την έκθεση της Επιτροπής Μεταφορών, η οποία επιδιώκει να τροποποιήσει το κείμενο του Συμβουλίου και να το επαναφέρει στην κατεύθυνση που ακολουθούσε το κείμενο της Επιτροπής, με εξαίρεση τις τροπολογίες αριθ. 5 και 6. Φρονώ ότι η διαλειτουργικότητα των λειτουργικών υποσυστημάτων, η εκμετάλλευση και οι χρήστες θα πρέπει να ρυθμιστούν από αυτόν τον ίδιο τον τομέα, τουλάχιστον όταν προωθηθεί με σοβαρό τρόπο η ελευθέρωση των διεθνών επιβατικών μεταφορών.
<P>
Ερμηνεύω την τροπολογία αριθ. 3 σχετικά με την ταχεία μεταφορά εμπορευμάτων ως ένα είδος ταχείας μεταφοράς εμπορευμάτων κάτι ανάλογο δηλαδή με τις αντίστοιχες ταχυδρομικές υπηρεσίες ταχείας διεκπεραίωσης. Μπορώ να αποδεχθώ αυτή την τροπολογία. Ευχαριστώ τον εισηγητή για τη διευκρίνιση.
<P>
Πέραν τούτου, υπάρχουν πολλοί λόγοι για να λάβουμε ταχέως μέτρα για τη βελτίωση των παραδοσιακών σιδηροδρομικών εμπορευματικών μεταφορών. Η σημερινή ταχύτητα των 27 έως 37 χιλιομέτρων την ώρα με την οποία κινούνται τα τραίνα θα πρέπει σίγουρα να τριπλασιαστεί. Κατά αυτό τον τρόπο θα αποφύγουμε στο άμεσο μέλλον το γεγονός ότι τα τραίνα μεγάλης ταχύτητας θα χρησιμοποιούνται χωρίς να υπάρχουν ουσιαστικοί λόγοι εν προκειμένω. Για αυτό το λόγο δεν θα πρέπει να αμελήσουμε τη βελτίωση της διοικητικής μέριμνας των παραδοσιακών σιδηροδρομικών εμπορευματικών μεταφορών.

<SPEAKER ID=59 LANGUAGE="IT" NAME="Bellerι">
Κύριε Πρόεδρε, ο συνάδελφος Castricum επετέλεσε μία εξαιρετική εργασία αν λάβουμε μάλιστα υπόψη και τις υπάρχουσες δυσκολίες ως πρός το συντονισμό των αναγκών των διαφόρων χωρών μελών από τον οποίο εξαρτάται η τελική υιοθέτηση της οδηγίας για τη διαλειτουργικότητα του διευρωπαϊκού σιδηροδρομικού συστήματος υψηλής ταχύτητας.
<P>
Οι δυσκολίες είναι σαφείς διότι ορισμένοι παράγοντες -περιβάλλον, χρήστες, διαχείρισηαλλάζουν ανάλογα με τη χώρα μέλος. Κατά συνέπεια, εάν θέλουμε να πετύχουμε τη διαλειτουργικότητα των ευρωπαϊκών δικτύων, θα πρέπει να διασφαλισθεί η διαλειτουργικότητα των τομέων εκείνων με τους οποίους συνδέονται άμεσα, όπως παραδείγματος χάρη του τομέα της ενέργειας, των ελέγχων χειρισμού, της σηματοδότησης και, όχι του λιγότερο σημαντικού, τομέα του τροχαίου υλικού.
<P>
Γι αυτούς του λόγους το Συμβούλιο δεν αντιμετωπίζει το πρόβλημα των δυσκολιών που προέβαλλε η αρχική πρόταση της Επιτροπής και, από ορισμένες πλευρές, των τροπολογιών της Επιτροπής. Συνοπτικά θα έλεγα ότι η δημοσιονομική κατάσταση ορισμένων χωρών μελών και μερικών σιδηροδρομικών οργανισμών δεν μπορεί να εξασφαλίσει τη διαλειτουργικότητα των υποδομών. Συνεπώς, θα ήταν ευκταία η σταδιακή πραγματοποίηση της διαλειτουργικότητας όσον αφορά τις διασυνοριακές μεταφορές, την ταχεία μεταφορά των εμπορευμάτων και, ακολούθως σε μία προσεχή φάση, της διαλειτουργικότητας ολοκλήρου του σιδηροδρομικού συστήματος μετφορών.
<P>
Πολύ σωστά συνεπώς ο εισηγητής, κ. Castricum -και υπενθυμίζω όσα είπα στην αρχή της παρέμβασής μου- έχοντας επίγνωση ότι η κοινή θέση αποτελεί έναν αναγκαίο συμβιβασμό που έχει εγκαταλείψει πολλά από τα στοιχεία της αρχικής πρότασης, προτείνει την αποδοχή των τροπολογιών -δεν υπεισέρχομαι σε λεπτομέρειες- για να επιτευχθεί η υλοποίηση του διασυνοριακού δικτύου υψηλής ταχύτητας σε σχετικά σύντομο χρονικό διάστημα.

<SPEAKER ID=60 LANGUAGE="ES" NAME="Sisσ Cruellas">
Κύριε Πρόεδρε, κύριε Επίτροπε, αξιότιμοι κύριοι βουλευτές, το άνοιγμα των αγορών των υπηρεσιών μεταφορών και ομαδικών αγαθών και η προώθηση της ανταγωνιστικότητας του σιδηροδρομικού τομέα στο σύνολό του, προϋποθέτουν προφανώς τη δημιουργία ενός νομικού πλαισίου που να περιέχει τεχνικές προδιαγραφές διαλειτουργικότητας, υποχρεωτικού χαρακτήρα, και εναρμονισμένους κανόνες για τη εξασφάλιση της διαλειτουργικότητας του ευρωπαϊκού σιδηροδρομικού δικτύου. Και δεν είναι λιγότερο προφανές ότι οι δράσεις που αποσκοπούν στην εξασφάλιση της διαλειτουργικότητας των δικτύων, ιδίως στον τομέα των τεχνικών κανόνων, απαιτούν και θα απαιτούν τεράστια προσπάθεια από άποψη τεχνική και επενδύσεων, δεδομένου ότι τα δίκτυα των Κρατών μελών αναπτύχθηκαν κατά τη διάρκεια ενάμιση αιώνα με μια προοπτική εντελώς ξένη προς τη δυνατότητα μιας αγοράς χωρίς σύνορα και προς το ρόλο των υποδομών στη διαδικασία δημιουργίας της.
<P>
Υπάρχει εδώ μια έμμεση τοποθέτηση, που μπορεί να συζητηθεί με βάση μια ευρεία θεώρηση της διαδικασίας ανάπτυξης των δικτύων και της παροχής υπηρεσιών. Συγκεκριμένα, από την ανάγνωση των άρθρων αυτής της πρότασης οδηγίας συνάγεται ότι η έλλειψη διαλειτουργικότητας αποτελεί βασικό πρόβλημα διότι αυτή δημιουργεί εσωτερικά σύνορα τα οποία παρεμποδίζουν την ελεύθερη κυκλοφορία. Η διαλειτουργικότητα των δικτύων αποτελεί συνεπώς ένα ζήτημα που θα πρέπει να επιλυθεί κατά προτεραιότητα.
<P>
Εκθέτοντας το πρόβλημα με αυτούς τους όρους, οφείλουμε να αναγνωρίσουμε ότι όσο δεν υπάρχει διαλειτουργικότητα δε θα υπάρχει και ελεύθερη κυκλοφορία. Μια τέτοια δήλωση όμως αποτελεί από μόνη της κάτι παραπάνω από ταυτολογία. Προσεγγίζοντάς το διαφορετικά, είναι δυνατό να αναρωτηθούμε ως ποιό σημείο τα προβλήματα διαλειτουργικότητας υπακούν σε αρχικές αιτίες και αποτελούν ένα προβληματικό σημείο εκκίνησης ή, διαφορετικά, ως ποιό σημείο αποτελούν ένα μέσον που χρησιμοποιείται λίγο ως πολύ σκόπιμα για να περιορίσει την ελεύθερη κυκλοφορία σε σχέση με άλλες πολιτικές ή άλλα συμφέροντα. Μόνο μέσω της προσέγγισης αυτής είναι δυνατό να κατανοήσουμε την έλλειψη διαλειτουργικότητας στα διάφορα σιδηροδρομικά δίκτυα μεγάλης ταχύτητας που αναπτύχθηκαν τα τελευταία χρόνια και εξακολουθούν ακόμη να αναπτύσσονται.
<P>
Αν η δεύτερη αυτή δυνατότητα είναι βέβαιη, η μέθοδος επίλυσης του προβλήματος θα έπρεπε να είναι η αντίθετη: να ξεκινήσουμε επιτείνοντας την ελεύθερη κυκλοφορία, για να δούμε στη συνέχεια τα εμπόδια της διαλειτουργικότητας να χάνουν το χαρακτήρα τους ως μέσου και να εξαλείφονται από μόνα τους, μόνον όμως στο σωστό μέτρο και με το απαιτούμενο κόστος από τα πραγματικά αιτήματα ελεύθερης κυκλοφορίας. Και δε θα ήθελα, κύριε Πρόεδρε, να τελειώσω την παρέμβασή μου χωρίς να συγχαρώ τον κ. Castricum για την εξαίρετη εργασία του.

<SPEAKER ID=61 LANGUAGE="FR" NAME="Le Rachinel">
Κυρία Πρόεδρε, η προοδευτική πραγματοποίηση του ευρωπαϊκού δικτύου τραίνων μεγάλης ταχύτητας από τα υπάρχοντα ή σχεδιαζόμενα εθνικά δίκτυα απαιτεί να διασφαλιστεί η διασύνδεση και η διαλειτουργικότητα των υποδομών, των πάγιων εξοπλισμών, των διαχειριστικών συστημάτων και των υλικών. Εντούτοις, τίθενται διάφορα προβλήματα, μεταξύ των οποίων και το κόστος τέτοιων έργων. Η δημιουργία ενός διασυνοριακού δικτύου τραίνων μεγάλης ταχύτητας συνεπάγεται τεράστιο κόστος, το μεγαλύτερο μέρος του οποίου θα αναληφθεί από τις σιδηροδρομικές επιχειρήσεις των κρατών μελών, επειδή δεν πρόκειται να υπάρχει καμιά συμβολή του κοινοτικού προϋπολογισμού. Λοιπόν, πως η Γαλλία - ή ακριβέστερα, ο SNCF - που είναι ήδη υπερχρεωμένος, θα χρηματοδοτήσει τις νέες υποδομές και τους νέους εξοπλισμούς;
<P>
Πράγματι, το συσσωρευμένο έλλειμμα του SNCF, που επιβαρύνει το κράτος, δηλαδή τον φορολογούμενο, είναι 175 δισεκατομμύρια γαλλικά φράγκα. Το 1995, ο SNCF κόστισε στο Γάλλο φορολογούμενο 49 δισεκατομμύρια φράγκα, με έλλειμμα 12 δισεκατομμυρίων φράγκων. Θα είναι σε θέση ο SNCF να πραγματοποιήσει νέες επενδύσεις που θα αποβλέπουν στην ανάπτυξη της ανοικτής και ανταγωνιστικής αγοράς στον τομέα των σιδηροδρόμων μεγάλης ταχύτητας;
<P>
Η Επιτροπή ευνοεί ένα πλήρες σχεδόν άνοιγμα, σε ένα μόνο στάδιο, του δικτύου σιδηροδρόμων μεγάλης ταχύτητας. Δεν θα ήταν προτιμότερο να επιλέξουμε ένα προοδευτικό άνοιγμα, κατά το παράδειγμα αυτού που έγινε στις αεροπορικές μεταφορές; Μια πολύ άκαμπτη εφαρμογή του δικαίου του ανταγωνισμού μπορεί να βλάψει την ανάπτυξη του ευρωπαϊκού σιδηροδρομικού δικτύου, το οποίο ήδη μειονεκτεί διαρθρωτικά έναντι του οδικού δικτύου. Πως να μην αποδοκιμάσουμε την Ευρωπαϊκή Επιτροπή όταν, επιδιώκοντας τον ανταγωνισμό πάση θυσία, τροποποιεί σημαντικά τους όρους μιας σύμβασης που έχει συναφθεί μεταξύ του Eurotunnel αφενός και των Βρετανικών Σιδηροδρόμων και του SNCF αφετέρου; Οι δύο αυτές εταιρίες είχαν αναλάβει υποχρεώσεις για 12 χρόνια, αλλά η Επιτροπή αποφάσισε τελικά, στις 13 Δεκεμβρίου 1994, να χορηγήσει 25 % των χρονοθυρίδων που είχαν κρατηθεί γιΑ αυτούς στους ανταγωνιστές τους, θέτοντας έτσι σε κίνδυνο την οικονομική ισορροπία της σύμβασης.
<P>
Για να τελειώσω, και με βάση αυτά που μόλις υπενθύμισα, επιβάλλεται να είμαστε επιφυλακτικοί απέναντι σε αυτήν την πολιτική του υπερανταγωνισμού.

<SPEAKER ID=62 NAME="Kinnock, Neil">
Κύριε Πρόεδρε, είμαι ευτυχής που έχω την ευκαιρία να ενημερώσω το Σώμα ότι η Επιτροπή αποδέχεται όλες τις τροπολογίες οι οποίες κατετέθησαν με την πρόταση της Επιτροπής Μεταφορών και Τουρισμού σε σχέση με τη διαλειτουργικότητα του ευρωπαϊκού σιδηροδρομικού συστήματος υψηλών ταχυτήτων. Οι τροπολογίες αυτές αντικατοπτρίζουν τη στάση της Επιτροπής στην ανακοίνωσή της προς το Κοινοβούλιο επί της κοινής θέσεως και, όπως ήδη γνωρίζουν τα μέλη της Επιτροπής Μεταφορών, είμαι πάντοτε ευτυχής όταν μπορεί να υπάρξει μια τέτοια άμεση συμφωνία μεταξύ μας.
<P>
Ωστόσο η Επιτροπή δεν μπορεί να υποστηρίξει την τροπολογία του κ. Soulier - Τροπολογία Αριθ. 12 - διότι θα περιέπλεκε το πλαίσιο της διαλειτουργικότητας το οποίο καθορίζουμε, γεγονός που έρχεται σε αντίθεση με τις προσπάθειες να επιτύχουμε απλούστευση.
<P>
Το Σώμα θα γνωρίζει από την ανακοίνωσή μας ότι στην κοινή θέση υπάρχουν πολλά σημεία που μας προκαλούν ανησυχίες - έστω και εάν, όπως ο εισηγητής κ. Castricum, κατανοούμε το γεγονός ότι η μειωμένων φιλοδοξιών κοινή θέση του Συμβουλίου οφείλεται, κατά ένα μέρος, στη δυσχερή οικονομική θέση πολλών από τους σιδηροδρόμους της Κοινότητας.
<P>
Παρόλα αυτά όμως, όλες οι κυβερνήσεις θα πρέπει να αποφύγουν τον περιορισμό του πεδίου εφαρμογής της έννοιας της διαλειτουργικότητας μέχρι τέτοιου σημείου ώστε να σχετίζεται μόνο με τις τεχνικές δυνατότητες των δομικών υποσυστημάτων με τρόπο ο οποίος να δίδει προτεραιότητα στη διατήρηση των υφισταμένων εθνικών σιδηροδρομικών δικτύων. Αυτή δεν μπορεί να είναι η σωστή προσέγγιση σε μια εποχή αλλαγών όταν, για πολλούς και σωστούς οικονομικούς και μεταφορικούς λόγους, πρέπει να σκεφτόμαστε σε πανευρωπαϊκό επίπεδο. Είναι οφθαλμοφανές ότι, από την ίδια τη φύση του σιδηροδρομικού συστήματος υψηλών ταχυτήτων, η διαλειτουργικότητα είναι απόλυτα αναγκαία καθόσο, άλλως, η οικονομική βιωσιμότητα των τραίνων υψηλών ταχυτήτων θα υπονομευθεί ουσιαστικά από τις καθυστερήσεις που θα συνεχίσουν να παρουσιάζονται στα σύνορα και οι οποίες θα εμποδίσουν την υλοποίηση ενός ουσιαστικού σιδηροδρομικού δικτύου υψηλών ταχυτήτων σε ολόκληρη την έκταση της ηπείρου μας.
<P>
Είναι προφανώς αντιφατικό και αστείο να λέμε ότι το αναγκαίο σύστημα διευρωπαϊκών διαλειτουργικών τραίνων υψηλών ταχυτήτων μπορεί να επιτευχθεί χωρίς την εκτενή προσαρμογή των υφισταμένων εθνικών υποσυστημάτων. Η προσέγγιση που κάνει η Επιτροπή και η οποία, πιστεύω, έχει τη γενική υποστήριξη του Σώματος, είναι να προσπαθήσει να επιτύχει ένα ολοκληρωμένο διευρωπαϊκό σιδηροδρομικό σύστημα υψηλών ταχυτήτων το οποίο θα είναι σε θέση να αναταγωνίζεται με ίσους όρους και υπέρ των επιβατών τους άλλους τρόπους μεταφορών. Αυτό ασφαλώς σημαίνει την κάλυψη των αναγκών όλων των επιβατών, περιλαμβανομένων εκείνων των οποίων η κινητικότητα είναι περιορισμένη. Το Σώμα οφείλει πολλά στον κ. Watts ο οποίος ετόνισε ιδιαίτερα το αντικείμενο αυτό κατά τη διάρκεια της συζητήσεως.
<P>
Η έμφαση που απέδωσε το Κοινοβούλιο στη διαλειτουργικότητα με έκανε να δεχθώ με ευχαρίστηση τις τροπολογίες της Επιτροπής Μεταφορών που ευρίσκονται σήμερα ενώπιον του Σώματος και οι οποίες ελπίζω ότι θα τύχουν της υποστήριξης όλων των πτερύγων του Σώματος. Ιδιαίτερα, ζητώ από το Κοινοβούλιο να υποστηρίξει τις Τροπολογίες Αριθ. 6, 7, 8 και 9 οι οποίες σχετίζονται με τις τεχνικές προδιαγραφές της διαλειτουργικότητας. Αυτές οι τεχνικές προδιαγραφές συνιστούν μια νέα και ευπρόσδεκτη προσέγγιση στην οδηγία και υλοποιούν τις τεχνικές προϋποθέσεις της προτεινόμενης οδηγίας για τον καθορισμό προδιαγραφών.
<P>
Οι τροπολογίες επιζητούν επίσης να αποκαταστήσουν πλήρως την αρχική μας πρόταση σχετικά με το περιβάλλον, τη λειτουργία και τα υποσυστήματα των χρηστών. Οι επί μέρους εθνικές νομοθεσίες σχετικά με τη λειτουργία και το περιβάλλον προφανώς μπορούν να αποτελέσουν εμπόδιο στην διαλειτουργικότητα και επομένως οι πλευρές αυτές θα πρέπει να ενσωματωθούν στην οδηγία άλλως όλη η εργασία η οποία θα επενδυθεί για τη διασφάλιση της διαλειτουργικότητας από άποψη τεχνικών προδιαγραφών θα πάει χαμένη.
<P>
Τέλος, συνιστώ ιδιαίτερα την Τροπολογία Αριθ. 11, καθόσο επανεισάγει την ιδέα της προστασίας του καταναλωτή ως μια θεμελιώδη απαίτηση της παρούσας πρότασης.
<P>
Όπως είπε ο κ. Watts, η διαλειτουργικότητα των τραίνων υψηλής ταχύτητας δεν αποτελεί αντικείμενο που μπορεί να προκαλέσει τον ενθουσιασμό του κόσμου. Ωστόσο, θα πρέπει να ειπωθεί ότι εάν το τραίνο σας σταματήσει επί κάποιο μεγάλο χρονικό διάστημα σε κάποια μεθόριο εξ αιτίας της ανάγκης να γίνουν αλλαγές πληρώματος ή τεχνικές αλλαγές, τότε είναι δυνατόν να σας δημιουργηθούν ορισμένα επαναστατικά αισθήματα σχετικά με τα εμπόδια που συνεχίζουν να επιβαρύνουν τα μεταφορικά μας συστήματα, ιδιαίτερα εάν αυτό έχει ως αποτέλεσμα καθυστέρηση για κάποια σύσκεψη ή εάν είναι μια πολύ ζεστή μέρα και τα παιδιά διψούν. Έτσι, καθώς τα τραίνα υψηλών ταχυτήτων θα γίνονται ολοένα και περισσότερο διαδεδομένα, η λειτουργικότητά τους θα περιλαμβάνεται όλο και περισσότερο στο πολιτικό λεξιλόγιο. Γνωρίζω ότι ο κ. Castricum και άλλοι θα δεχθούν με ικανοποίηση αυτή την πολιτισμένη εξέλιξη.
<P>
Οι καθυστερήσεις που παρουσιάζονται τώρα μπορεί στο άμεσο μέλλον να αποτελέσουν ανάμνηση για τους επιβάτες των τραίνων υψηλών ταχυτήτων. Τότε θα μπορέσουμε να κάνουμε περαιτέρω πρόοδο ενισχύοντας την διαλειτουργικότητα των αποκαλούμενων συμβατικών τραίνων. Είμαι βέβαιος ότι ο κ. Castricum και άλλα Μέλη του Σώματος θα θελήσουν να λάβουν μέρος σ' αυτή την πρόοδο. Δέχομαι με ικανοποίηση τη στάση τους και την αποτελεσματική εργασία τους και ελπίζω ότι πρόκειται για μια στάση την οποία ολοένα και περισσότερο συμμερίζονται στην πράξη οι κυβερνήσεις των κρατών μελών σε ολόκληρη την επικράτεια της Ένωσης.

<SPEAKER ID=63 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=8>
Σιδηροδρομικές μεταφορές επικίνδυνων εμπορευμάτων
<SPEAKER ID=64 NAME="Πρόεδρος">
Η ημερήσια διάταξη προβλέπει τη συζήτηση της σύσταση για δεύτερη ανάγνωση (Α4-0074/96), εξ ονόματος της Επιτροπής Μεταφορών και Τουρισμού, όσον αφορά την κοινή θέση του Συμβουλίου σχετικά με την πρόταση οδηγίας του Συμβουλίου για την προσέγγιση των νομοθεσιών των κρατών μελών σχετικά με τις σιδηροδρομικές μεταφορές επικίνδυνων εμπορευμάτων (C4-0003/96-94/0284(SYN)) (Εισηγητής: κ. Cornelissen).

<SPEAKER ID=65 NAME="Cornellissen">
Πρόεδρε, η επιτροπή μας φρονεί ότι είναι αναγκαία η λήψη αυστηρών μέτρων όσον αφορά την μεταφορά επικίνδυνων εμπορευμάτων, λόγω των ενδεχομένων κινδύνων που περικλείουν οι μεταφορές αυτές. Τούτο ισχύει επίσης για τις σιδηροδρομικές μεταφορές. Οι σιδηροδρομικές μεταφορές είναι σχετικώς ασφαλείς, όμως συχνά μεταφέρονται μεγάλες ποσότητες και, συχνά επίσης, το σιδηροδρομικό δίκτυο περνάει μέσα από αστικές περιοχές. Για αυτό το λόγο συμμετέχουμε ευχαρίστως στη θέσπιση και την εφαρμογή ενός ομοιόμορφου καθεστώτος για τις μεταφορές επικίνδυνων εμπορευμάτων σε ολόκληρη την Ευρωπαϊκή Ένωση. Το ομοιόμορφο αυτό καθεστώς θα πρέπει να εγγυάται ένα αποδεκτό επίπεδο ασφάλειας και θα πρέπει να άρει όλα τα εμπόδια τα οποία παρεμποδίζουν την ελεύθερη κυκλοφορία εμπορευμάτων μεταξύ των κρατών μελών σε όλα τα μεταφορικά μέσα.
<P>
Η κοινή θέση του Συμβουλίου πληροί τα ανωτέρω και μπορούμε, ως εκ τούτου, να την υποστηρίξουμε. Όμως δεν είμαστε αρκετά πεπεισμένοι όσον αφορά δύο σημεία. Επιθυμούμε να δώσουμε στα κράτη μέλη τη δυνατότητα να θεσπίζουν ειδικές ρυθμίσεις για μεταφορές τοπικής σημασίας, τονίζω τοπικής σημασίας, όπως π.χ. οι μεταφορές με στενούς ή οδοντωτούς σιδηροδρόμους καθώς και σιδηρόδρομους που εξυπηρετούν λιμένες, σύμφωνα πάντως με τη νομοθεσία της Ένωσης και υπό την προϋπόθεση ότι οι ρυθμίσεις αυτές δεν θα παρεμποδίζουν την ελεύθερη κυκλοφορία.
<P>
Το δεύτερο σημείο αφορά την έγκυρη ενημέρωση των αρμόδιων αρχών σε περιπτώσεις μεταφοράς ιδιαίτερα επικίνδυνων εμπορευμάτων. Το σιδηροδρομικό ατύχημα που συνέβη την περασμένη Πέμπτη στην Φλάνδρα κατέστησε εκ νέου σαφές ότι παρά τις ικανοποιητικές διατάξεις για την ασφάλεια δεν μπορούμε ποτέ να αποκλείσουμε ένα ατύχημα. Το ίδιο ισχύει και για τη μεταφορά ιδιαίτερα επικίνδυνων εμπορευμάτων. Φρονούμε ότι εάν παρελπίδα συμβεί ένα ατύχημα κατά τη μεταφορά ιδιαίτερα επικίνδυνων εμπορευμάτων, είναι ιδιαίτερα σημαντικό οι αρμόδιες αρχές να είναι ενημερωμένες για αυτή τη μεταφορά. Αντιλαμβάνομαι ότι δεν είναι απλό να καθορίσει κανείς κριτήρια που θα καλύπτουν στην πράξη την έννοια «ιδιαίτερα επικίνδυνες μεταφορές». Για αυτό το λόγο επιθυμώ να απευθύνω έκκληση στη Γενική Διεύθυνση VII να χρησιμοποιήσει τη δημιουργικότητά της για την εξεύρεση λύσης εν προκειμένω.
<P>
Εν κατακλείδι δύο ακόμη παρατηρήσεις. Δεν είμαι ιδιαίτερα ικανοποιημένος με το νέο άρθρο 5, παράγρ. 2α και 2β, με το οποίο δίνεται το δικαίωμα στα συγκεκριμένα κράτη μέλη να θεσπίζουν αυστηρότερες διατάξεις για τις μεταφορές που πραγματοποιούνται μέσω της σήραγγας της Μάγχης ή άλλες σήραγγες που έχουν παρεμφερή χαρακτηριστικά με αυτή. Πώς σκέπτεται ο Επίτροπος να εφαρμόσει την έννοια «σήραγγες με παρεμφερή χαρακτηριστικά»; Αφορούν τη σύνθεση του αμμοκονιάματος; Μπορώ να διανοηθώ ένα σωρό «παρεμφερή χαρακτηριστικά». Όμως με ποιο τρόπο σκέπτεται να εφαρμόσει αυτή την έννοια; Εκείνο το οποίο με ενδιαφέρει είναι ότι η Επιτροπή θα πρέπει να επιβλέπει ώστε το άρθρο αυτό να μην χρησιμοποιείται για την παρακώλυση της εσωτερικής αγοράς των σιδηροδρομικών μεταφορών. Απ' ό, τι αντιλαμβάνομαι από μια επιστολή που έλαβα πριν από λίγο μέσω τηλεομοιοτυπίας, ο σύνδεσμος των ευρωπαϊκών οργανισμών σιδηροδρόμων ανησυχεί και αυτός όσον αφορά αυτό το σημείο. Θα ήθελα να λάβω μια σαφή απάντηση από τον Επίτροπο επ' αυτού του θέματος.
<P>
Τέλος, ποια είναι η άποψη του Επιτρόπου σχετικά με την εξέλιξη μακροπρόθεσμα των μεταφορών επικίνδυνων εμπορευμάτων; Αναμένει ο Επίτροπος μια σημαντική περαιτέρω αύξηση των μεταφορών επικίνδυνων εμπορευμάτων; Εάν ναι, το θεωρεί αυτό ως αιτία για να παρέμβει ενδεχομένως ρυθμιστικώς; Διότι κατοικούμε σε μια περιοχή του πλανήτη η οποία είναι πυκνοκατοικημένη.

<SPEAKER ID=66 LANGUAGE="EN" NAME="Simpson">
Κύριε Πρόεδρε, η παρούσα πρόταση έχει τον πολύ αξιέπαινο αντικειμενικό σκοπό της εναρμόνισης των προδιαγραφών των κρατών μελών σχετικά με την ασφάλεια των μεταφορών επικίνδυνων εμπορευμάτων. Προτείνει επίσης τη μεταφορά στο κοινοτικό δίκαιο όλων των κανονισμών της συμφωνίας RID, όπως εφαρμόζονται στις διεθνείς μεταφορές, ώστε να περιλάβουν και τις μεταφορές μεταξύ των κρατών μελών. Οι προθέσεις αυτές υποστηρίζονται πλήρως από την ομάδα μου.
<P>
Κατά την πρώτη ανάγνωση εκφράστηκαν ανησυχίες σχετικά με τις προδιαγραφές ασφαλείας ιδιαίτερα των σιδηροδρόμων της Ανατολικής Ευρώπης καθώς επίσης και σχετικά με την έγκαιρη προειδοποίηση προς τις δημόσιες αρχές όταν πρόκειται να μεταφέρθουν σιδηροδρομικώς επικίνδυνα εμπορεύματα. Στην κοινή θέση του το Συμβούλιο τροποποίησε τόσο το κείμενο της Επιτροπής όσο και τη γνώμη του Κοινοβουλίου. Μολονότι ως ομάδα μπορούμε να παράσχουμε την υποστήριξή μας στη θέση που υιοθέτησε ο εισηγητής και η Επιτροπή Μεταφορών και Τουρισμού, διατηρούμε ορισμένες επιφυλάξεις σχετικά με τον αριθμό των εξαιρέσεων που εισήγαγε το Συμβούλιο και ιδιαίτερα εκείνες του άρθρου 5. Πιστεύουμε ότι το γεγονός αυτό θα έχει ως αποτέλεσμα να θέσει τις σιδηροδρομικές μεταφορές σε μειονεκτική θέση έναντι των άλλων μορφών μεταφορών.
<P>
Η ομάδα μου πάντοτε είχε την άποψη ότι τα περισσότερα φορτία και μάλιστα τα φορτία που χαρακτηρίζονται ως επικίνδυνα ή άκρως επικίνδυνα θα πρέπει να μεταφέρονται σιδηροδρομικώς. Γνωρίζουμε ότι, όπως κι' εμείς, οι εταιρείες σιδηροδρόμων υποστηρίζουν μια προσέγγιση εναρμόνισης στηριζόμενη στις αρχές της συμφωνίας RID. Κατά την προηγούμενη συζήτηση ακούσαμε σχετικά με τη διαλειτουργικότητα των τραίνων υψηλής ταχύτητας. Η ομάδα μου θα ήθελα να δει την επέκταση αυτής της διαλειτουργικότητας σε όλες τις μορφές των σιδηροδρομικών μεταφορών συμπεριλαμβανομένων, το κυριότερον, των εμπορευματικών μεταφορών. Ωστόσο πιστεύουμε ότι στην προσπάθεια επίτευξης ασφάλειας, η ενημέρωση των κρατικών αρχών είναι σημαντική.
<P>
Εν συμπεράσματι, η ομάδα μου θα υποστηρίξει την έκθεση της Επιτροπής Μεταφορών και Τουρισμού αλλά θέλω να τονίσω τις επιφυλάξεις που έχουμε για τη θέση του Συμβουλίου και ειδικότερα σχετικά με το άρθρο 5.

<SPEAKER ID=67 LANGUAGE="EN" NAME="McIntosh">
Κύριε Πρόεδρε, η Ομάδα του Ευρωπαϊκού Λαϊκού Κόμματος καλωσορίζει την κοινή θέση και την ευκαιρία μεταφοράς στην εθνική και κοινοτική νομοθεσία των προτύπων της συμφωνίας των ΗΕ σχετικά με τη σιδηροδρομική μεταφορά επικίνδυνων εμπορευμάτων. Οι επιδιωκόμενοι στόχοι είναι σαφώς η επίτευξη των υψηλότερων δυνατών επιπέδων ασφαλείας και η δημιουργία μιας εσωτερικής αγοράς μέσα στην Ευρώπη γι' αυτές τις υπηρεσίες μεταφορών. Επίσης μέσω των προτάσεων αυτών θα πρέπει να αρθούν τα υπόλοιπα εμπόδια στην ελεύθερη κίνηση αγαθών μεταξύ των κρατών μελών όσον αφορά τα εξαρτήματα μεταφορών όπως βαγόνια, κυλίνδρους, δεξαμενές, συσκευασίες και εξαρτήματα ασφαλείας.
<P>
Στο άρθρο 7 της κοινής θέσης του το Συμβούλιο απεδέχθη την τροπολογία που κατέθεσε το Κοινοβούλιο κατά την πρώτη ανάγνωση ούτως ώστε να παρασχεθεί στα κράτη μέλη το δικαίωμα να αναλαμβάνουν σιδηροδρομικές μεταφορές από κράτη της πρώην Σοβιετικής Ενώσεως τα οποία δεν αποτελούν συμβαλλόμενα μέρη στη συμφωνία CΟTIF και αυτό είναι κάτι το ευπρόσδεκτο. Ευπρόσδεκτη είναι επίσης η παρεχόμενη δυνατότητα στα κράτη μέλη να διατηρούν στο μέλλον, σε πολύ συγκεκριμένες περιπτώσεις, την εθνική τους νομοθεσία σχετικά με τις μεταφορές επικίνδυνων εμπορευμάτων μέσω της σήραγγας της Μάγχης και άλλων παρόμοιων σηράγγων εξαιρετικής κατασκευής. Επομένως δεν πρόκειται μόνο για τη σήραγγα της Μάγχης αλλά επίσης - και είμαι βεβαία ότι ο εισηγητής θα το εκτιμήσει - και για άλλα σημεία σταθερής σύνδεσης όπως αυτό μεταξύ Δανίας και Σουηδίας.
<P>
Η ανωτέρω καθώς και οι άλλες εξαιρέσεις που περιλαμβάνονται στην κοινή θέση είναι περιορισμένες σε αντικείμενο και έχουν τοπικό μόνο αποτέλεσμα μη έχοντας πιθανότητα να παρεμποδίσουν την επίτευξη της εσωτερικής αγοράς στις σιδηροδρομικές μεταφορές.
<P>
Υποστηρίζουμε επίσης και τις δύο άλλες τροπολογίες και ιδιαίτερα την Τροπολογία Αριθ. 1 η οποία προβλέπει την έγκαιρη ενημέρωση των διαφόρων εθνικών αρχών στην περίπτωση μεταφοράς εξαιρετικά επικίνδυνων εμπορευμάτων. Επίσης, την Τροπολογία Αριθ. 2 με την οποία τα δικαιώματα των κρατών μελών σχετικά με την υιοθέτηση ειδικών κανονισμών για τη μεταφορά επικίνδυνων εμπορευμάτων σε σιδηροδρομικές γραμμές μικρού εύρους ή ορεινές γραμμές, για παράδειγμα, δεν περιορίζονται.
<P>
Συνιστούμε τις τροπολογίες αυτές και την κοινή θέση στο Σώμα.

<SPEAKER ID=68 LANGUAGE="IT" NAME="Bellerι">
Κύριε Πρόεδρε, ο συνάδελφος Cornelissen επεξεργάστηκε πολύ καλά, και μάλιστα σχετικά γρήγορα, το θέμα του, εάν λάβουμε μάλιστα υπόψη ότι μόλις τον Ιανουάριο του 1996 αντιμετωπίσθηκε η προβληματική που σχετίζεται με την προσέγγιση των νομοθεσιών των κρατών μελών όσον αφορά τη σιδηροδρομική μεταφορά επικινδύνων εμπορευμάτων. Ο εισηγητής, συνεπώς, προσπάθησε να υπευθυνοποιήσει όλα τα κράτη μέλη, προσφέροντάς τους τη δυνατότητα να εκτιμήσουν τις διάφορες προοπτικές που προκύπτουν, και επιπλέον επεδίωξε να καταλήξει σε μία, όσο το δυνατό περισσότερο, ομοιογενή εφαρμογή της νομοθεσίας σχετικά με τη μεταφορά των επικινδύνων εμπορευμάτων στο εσωτερικό κάθε κράτους μέλους και μεταξύ των κρατών μελών. Παραδείγματος χάρη, είναι πλέον υποχρεωτική η προειδοποίηση, εκ μέρους όλων των κρατών μελών, των αρμοδίων αρχών ώστε να κινητοποιούνται οι υπηρεσίες έκτακτης ανάγκης σε όλες τις περιοχές μέσω των οποίων πραγματοποιείται η μεταφορά. Αξιόλογες είναι επίσης οι διατάξεις εξαίρεσης που αφορούν τη σήραγγα της Μάγχης καθώς και εκείνες για τη μεταφορά ιδιαιτέρως επικινδύνων εμπορευμάτων όπως είναι οι διοξίνες και τα φουράνια.

<SPEAKER ID=69 NAME="Kinnock, Neil">
Θα ήθελα να αρχίσω ευχαριστώντας την Επιτροπή Μεταφορών και Τουρισμού και ιδιαίτερα τον εισηγητή, κ. Cornelissen, για τη σύσταση για δεύτερη ανάγνωση της παρούσας προτάσεως η οποία σχετίζεται με το ενιαίο καθεστώς για την ασφαλή σιδηροδρομική μεταφορά επικίνδυνων εμπορευμάτων σε ολόκληρη την επικράτεια της Ενώσεως. Η πρόταση έχει την πρόθεση να άρει τα υφιστάμενα εμπόδια στην ελεύθερη διακίνηση αγαθών μεταξύ των κρατών μελών. Η ύπαρξη του ιδίου καθεστώτος για όλες τις μεταφορές επικίνδυνων εμπορευμάτων οφθαλμοφανώς συντελεί στη διαφάνεια και τη σαφήνεια προς όφελος των χρηστών και παράλληλα διασφαλίζει μεγαλύτερη ασφάλεια. Είναι σαφές πως η Επιτροπή αναγνωρίζει ότι τα υφιστάμενα εθνικά καθεστώτα σχετικά με τη μεταφορά επικίνδυνων εμπορευμάτων έχουν αναπτυχθεί χωριστά και διαφορετικά. Είναι φυσικό να μην περιμένουμε ότι η εναρμόνιση θα επιτευχθεί μέσα σε μια νύχτα. Στην πρόταση ενσωματώσαμε επομένως ένα βαθμό ευελιξίας και επιτρέπουμε στα κράτη μέλη να διατηρήσουν ορισμένες πιο αυστηρές απαιτήσεις ή ορισμένες εξαιρέσεις εκεί όπου αυτές δεν αντιτίθενται στις αρχές της εσωτερικής αγοράς και την ελεύθερη παροχή μεταφορικών υπηρεσιών. Το Συμβούλιο επαύξησε την ευελιξία την οποία προβλέπαμε στην αρχική μας πρόταση.
<P>
Είμαι ευτυχής να δηλώσω ότι δύο από τις τροπολογίες του Κοινοβουλίου της πρώτης ανάγνωσης ενσωματώθηκαν στην κοινή θέση και, σε ορισμένες περιπτώσεις, συμφωνήθηκε ένα πιο αυστηρό καθεστώς για τα κράτη μέλη, μια μεταβολή η οποία αντικατοπτρίζει το πνεύμα της τρίτης τροπολογίας του Κοινοβουλίου κατά την πρώτη ανάγνωση, όπως θα θυμάται το Σώμα.
<P>
Εξετάζοντας τις ενώπιον του Σώματος τροπολογίες, θα πρέπει να πω ότι η πρώτη είναι σε περιττό βαθμό γραφειοκρατική και επίσης μη πρακτική. Απαιτεί όπως όλα τα σιδηροδρομικά φορτία που χαρακτηρίζονται ως εξαιρετικά επικίνδυνα εμπορεύματα να υπόκεινται σε διαδικασία προειδοποίησης. Εφόσον δεν υπάρχει λεπτομερής ορισμός του τι μπορεί να είναι «επικίνδυνο εμπόρευμα» και εφόσον τα πολύ επικίνδυνα φορτία όπως οι ραδιενεργές ουσίες ήδη υπόκεινται σε διαδικασία προειδοποίησης, εμείς στην Επιτροπή δεν μπορέσαμε να διαπιστώσουμε κάποια χρησιμότητα στην προσθήκη προϋποθέσεων οι οποίες θα αποτελούσαν ένα σημαντικό διοικητικό φορτίο χωρίς καμιά προφανή βελτίωση στην ασφάλεια.
<P>
Η δεύτερη τροπολογία, στην οποία αναφέρθηκε ιδιαίτερα ο κ. Cornelissen, αντιμετωπίζεται ήδη με το άρθρο 6(11) καθώς και με το νέο άρθρο 6(14) της κοινής θέσης, το οποίο επιτρέπει στα κράτη μέλη να επιβάλλουν ηπιώτερους κανονισμούς σε μεταφορές οι οποίες εκτελούνται εξ ολοκλήρου εντός ενός αεροδρομίου ή ενός λιμένος, εντός των ορίων μιας βιομηχανικής ζώνης ή μεταξύ δύο συγκεκριμένων βιομηχανικών ζωνών. Επομένως η τροπολογία είναι περιττή.
<P>
Σχετικά με το θέμα της σήραγγας της Μάγχης που έθεσε ο κ. Cornelissen, το Συμβούλιο επέτυχε έναν λεπτό πολιτικό συμβιβασμό - όπως πιστεύω ότι θα αναγνωρίζει και ο ίδιος - για να επιτραπεί η συνέχιση των διαφορετικών, πιο αυστηρών, περιορισμών διέλευσης από τη σήραγγα αυτή για λόγους ασφαλείας. Τα κράτη μέλη δεν απεδέχθησαν ότι προϋποθέσεις αυστηρότερες από εκείνες της συμφωνίας RID θα έπρεπε να απαλειφθούν μέσω αυτής της οδηγίας. Τα εντελώς ιδιαίτερα τεχνικά χαρακτηριστικά της σήραγγας της Μάγχης καθώς επίσης και εκείνα της σήραγγας του Όρεσουντ, όπως μας υπενθύμισε η κ. McIntosh, έγιναν αποδεκτά κατά τις συζητήσεις του Συμβουλίου.
<P>
Η Επιτροπή θεωρεί ότι η κοινή θέση στην οποία έφθασε το Συμβούλιο αποτελεί έναν προσεκτικά εξισορροπημένο συμβιβασμό ο οποίος επετεύχθη επί σκοπώ διασφάλισης ενός σημαντικού βήματος της Κοινότητας προς τα εμπρός στον τομέα της βελτίωσης των σιδηροδρομικών μεταφορών επικίνδυνων εμπορευμάτων. Πιστεύω ότι, σε γενικές γραμμές, αποτελεί άποψη του κ. Cornelissen και της επιτροπής του ότι το γεγονός αυτό συνιστά μια σημαντική πρόοδο. Τους ευχαριστώ για την υποστήριξή τους καθώς και για την κατανόηση του γεγονότος ότι, εξ αιτίας της φύσεως του Συμβουλίου το οποίο εκπροσωπεύει τα κράτη μέλη με τις αποκλίσεις - ή τουλάχιστον διαφοροποιήσεις - συμφερόντων τους τόσο σ' αυτόν όσο και σε άλλους τομείς, δεν είναι πάντοτε εύκολο να επιτευχθεί αυτό που αποτελεί το μέγιστο των επιθυμιών μας.

<SPEAKER ID=70 NAME="Cornelissen">
Πρόεδρε, ευχαριστώ τον Επίτροπο για την απάντησή του, μολονότι, όπως αυτός αντιλαμβάνεται, δεν συμφωνώ απόλυτα μαζί του. Όμως θα ήθελα να ζητήσω από αυτόν να δώσει μια σαφέστερη απάντηση στην ερώτησή μου πώς θα αντιμετωπίσει η Επιτροπή την έννοια «σήραγγες με παρεμφερή χαρακτηριστικά με εκείνα της σήραγγας της Μάγχης»; Σημαίνει τούτο, συγκεκριμένα, ότι θα πρέπει να έχουμε κατά νου περιπτώσεις όπως εκείνη π.χ. της σήραγγας που κατασκευάζεται στη Δανία και ότι θα πρέπει να περιοριστούμε σε αυτού του είδους τις σήραγγες; Διότι δεν αναφέρεται «παρόμοιες σήραγγες», αλλά στην οδηγία αναφέρεται «σήραγγες με παρεμφερή χαρακτηριστικά». Τούτο μας καθιστά κάπως δύσπιστους.

<SPEAKER ID=71 NAME="Kinnock, Neil">
Κύριε Πρόεδρε, ευχαρίστως θα απαντήσω στον κ. Cornelissen. Η φράση «παρόμοια χαρακτηριστικά» καθορίζει μια ευρέως κατανοητή ιδέα αλλά, επιπλέον, για να διασφαλιστεί η προσεκτική αξιολόγηση, μία ομάδα εμπειρογνωμόνων θα εξουσιοδοτηθεί να αναλάβει μια αυστηρότατη ανάλυση των κυρίων σηράγγων που θα μπορούσαν να ενταχθούν στην παρούσα νομοθεσία. Δεν υπάρχει επομένως περίπτωση, ακόμη και μέσα στους ευρείς όρους της παρούσας νομοθετικής προτάσεως, επίδειξης αδιαφορίας ή ανακάλυψης εκ μέρους ενός κράτους μέλους ή κρατών μελών κάποιου τρόπου αποφυγής των επιπτώσεων της νομοθεσίας στην περίπτωση μιας σημαντικής σήραγγος απλά και μόνο εξ αιτίας κάποιας αναμενόμενης διαφοράς ή κάποιας αναμενόμενης αδυναμίας στον ορισμό που περιλαμβάνει η πρόταση.
<P>
Από την ίδια τη φύση τους οι σήραγγες αυτές αποτελούν τεράστια έργα ανάπτυξης υποδομής. Από την ίδια τη φύση τους θα πρέπει να είναι ασφαλείς για τη μεταφορά επικίνδυνων εμπορευμάτων. Εξ αιτίας της μορφής της νομοθεσίας και της θέσεως των κρατών μελών και της Επιτροπής, θα εκτελεστεί η πιο πλήρης και η πιο προσεκτική εξέταση των προδιαγραφών και των δυνατοτήτων μιας σήραγγος ούτως ώστε να διασφαλιστεί η ολοκληρωτική συμμόρφωση όχι μόνο προς τη νομοθεσία που έχουμε ενώπιόν μας, αλλά και προς την καλύτερη εφαρμοζόμενη πρακτική στη μεταφορά επικίνδυνων εμπορευμάτων.

<SPEAKER ID=72 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.
<P>
(Η συνεδρίαση διακόπτεται στις 19.50)

