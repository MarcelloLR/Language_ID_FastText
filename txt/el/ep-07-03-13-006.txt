<CHAPTER ID="006">
Ετήσια πολιτική στρατηγική για το 2008 (συζήτηση) 
<SPEAKER ID="013" NAME="Πρόεδρος">
" ημερήσια διάταξη προβλέπει μια δήλωση της Επιτροπής σχετικά με την ετήσια πολιτική στρατηγική για το 2008.
<SPEAKER ID="014" NAME="Margot Wallström">
Αντιπρόεδρος της Επιτροπής. (EN) Κύριε Πρόεδρε, αξιότιμοι βουλευτές, με ιδιαίτερη ικανοποίηση σας παρουσιάζω την ετήσια πολιτική στρατηγική της Επιτροπής για το 2008 και προσβλέπω ασφαλώς σε μια πολύτιμη πολιτική συζήτηση.
<P>
Ας εξετάσουμε πρώτα το πλαίσιο του προσεχούς έτους. Σε δύο εβδομάδες, θα γιορτάσουμε την 50ή επέτειο της Συνθήκης της Ρώμης και θα εγκριθεί η Δήλωση του Βερολίνου. Το έτος 2008 πρέπει να αποτελεί μια ευκαιρία που θα προσδοκούμε. Ελπίζουμε ότι ο χάρτης πορείας που θα συμφωνηθεί από το Συμβούλιο τον Ιούλιο θα δημιουργήσει τις συνθήκες για την επίτευξη μια σαφούς και εποικοδομητικής θεσμικής συμφωνίας το προσεχές έτος.
<P>
Αυτό είναι αναγκαίο διότι η Ευρώπη χρειάζεται μεταρρύθμιση. Θα μας επιτρέψει επίσης να στείλουμε ένα θετικό μήνυμα πριν από τις ευρωπαϊκές εκλογές. Στο μεταξύ, θα δούμε μια περαιτέρω εδραίωση της Ένωσης. Το 2008, αναμένουμε ότι ορισμένα κράτη μέλη θα προσχωρήσουν στον χώρο Σένγκεν. Ελπίζουμε επίσης ότι και άλλα κράτη μέλη θα μπορέσουν να υιοθετήσουν το ευρώ μόλις εκπληρώσουν τα κριτήρια.
<P>
Όσον αφορά τη μελλοντική χρηματοδότηση της Ευρωπαϊκής Ένωσης, και όπως συμφωνήθηκε από το Κοινοβούλιο και το Συμβούλιο, το 2008 η Επιτροπή θα εργαστεί για να υποβάλει μια αναθεώρηση του προϋπολογισμού. Σε λίγους μήνες θα ξεκινήσουμε μια ευρεία διαβούλευση για να επιτρέψουμε στους πολίτες, στους ενδιαφερόμενους φορείς και σε όσους συμμετέχουν στα θεσμικά όργανα να εκφράσουν τις απόψεις τους σχετικά με τις προτεραιότητες της ΕΕ και τους πόρους που απαιτούνται για την κάλυψή τους.
<P>
Οι στρατηγικοί στόχοι που καθορίστηκαν από αυτή την Επιτροπή στην αρχή της εντολής της εξακολουθούν να ισχύουν: η φράση "ευημερία, αλληλεγγύη, ασφάλεια και ισχυρή και ανοιχτή Ευρώπη στον κόσμο" εξακολουθεί να συνοψίζει τις βασικές φιλοδοξίες της Επιτροπής και με ικανοποίηση βλέπουμε ότι τόσο το Κοινοβούλιο όσο και το Συμβούλιο μας υποστήριξαν.
<P>
Στον σύγχρονο κόσμο, πολλά άκρως σημαντικά θέματα δεν περιορίζονται σε έναν μόνο από τους στρατηγικούς στόχους. Πρέπει να προωθηθούν μαζί σε όλους τους τομείς πολιτικής και θεωρώ τρεις από αυτούς ιδιαίτερα σημαντικούς για το 2008 στην ΕΣΧΠ.
<P>
Πρώτον, ενέργεια και αλλαγή του κλίματος. Τα πολύ θετικά αποτελέσματα του Ευρωπαϊκού Συμβουλίου την περασμένη εβδομάδα με σαφείς, δεσμευτικές αποφάσεις βασίστηκαν στις προτάσεις που υπέβαλε η Επιτροπή τον Ιανουάριο, οι οποίες έφεραν νέες ιδέες και κατευθύνσεις πολιτικής στην Ευρώπη. Τώρα πρέπει να πραγματοποιήσουμε τις δεσμεύσεις μας. Αν και ελπίζουμε ότι θα έχουμε πρακτικές προτάσεις για την ενέργεια στο τραπέζι το τρίτο τρίμηνο του τρέχοντος έτους, θα χρειαστεί πολλή δουλειά το 2008. Πρέπει να καθοριστούν τα βασικά στοιχεία του ενεργειακού πακέτου. Μια λειτουργική εσωτερική αγορά, ένας δραστήριος τομέας ανανεώσιμης ενέργειας, η ενεργειακή απόδοση και η αλληλεγγύη και η διασύνδεση θα προωθηθούν. Θα ασκήσουμε επίσης πίεση για ισχυρές δεσμεύσεις από την ΕΕ και τους παγκόσμιους φορείς όσον αφορά τη μείωση των εκπομπών του διοξειδίου του άνθρακα και μετά το 2012 οπότε και λήγει η ισχύς του Πρωτοκόλλου του Κυότο.
<P>
Δεύτερον, η ανανεωμένη Στρατηγική της Λισαβόνας για την ανάπτυξη και την απασχόληση παραμένει το βασικό μέσο για την προώθηση μιας πιο πλούσιας, περιβαλλοντικά υπεύθυνης Ευρώπης χωρίς κοινωνικούς αποκλεισμούς. Σημειώνουμε καλή πρόοδο σε συνεργασία με τα κράτη μέλη. Το προσεχές έτος θα εξετάσουμε πώς θα πιέσουμε για περαιτέρω μεταρρυθμίσεις.
<P>
Μετά την αναθεώρηση της ενιαίας αγοράς και τον έλεγχο της κοινωνικής πραγματικότητας που θα παρουσιαστεί φέτος, η Επιτροπή θα δρομολογήσει μια σειρά πρωτοβουλιών για να διασφαλίσει ότι η ενιαία αγορά θα συνεχίσει να εκπληρώνει τις οικονομικές δεσμεύσεις της και ότι θα επιτρέπει στους πολίτες να δρέπουν τα οφέλη.
<P>
Τρίτον, η μετανάστευση με την πολύπλευρη φύση της αποτελεί βασική πρόκληση για την Ευρωπαϊκή Ένωση. Αν γίνει σωστή διαχείριση της εργατικής μετανάστευσης, μπορεί να συμβάλει θετικά στις οικονομίες και στις κοινωνίες μας και εμείς θα υποβάλουμε δύο σχέδια οδηγιών σε αυτόν τον τομέα. Σκοπεύουμε επίσης να προτείνουμε περαιτέρω μέτρα για την επίτευξη ενός κοινού ευρωπαϊκού συστήματος παροχής ασύλου μέχρι το 2010. Θα χρειαστούμε επίσης περαιτέρω δράση για την πρόληψη της παράνομης μετανάστευσης, την καταπολέμηση της ανηλεούς δραστηριότητας της εμπορίας ανθρώπων και την προστασία των κοινών εξωτερικών μας συνόρων.
<P>
Επιτρέψτε μου τώρα να επιστρέψω στους στρατηγικούς στόχους και να σας δώσω ορισμένα παραδείγματα άλλων βασικών πρωτοβουλιών. Όσον αφορά την ευημερία πέρα από τη συνεχή εδραίωση της εσωτερικής αγοράς, το "πρασίνισμα" του τομέα των μεταφορών θα είναι βασικό θέμα, με δράση στις αστικές συγκοινωνίες, στη νομοθεσία για τις εκπομπές οξειδίου του αζώτου από τις αερομεταφορές και για τις εκπομπές από τα πλοία. " Επιτροπή θα αναλάβει επίσης προπαρασκευαστικές δράσεις για να διασφαλίσει ότι το Ευρωπαϊκό Ινστιτούτο Τεχνολογίας θα είναι λειτουργικό από το 2009. Στον τομέα της αλληλεγγύης, η Επιτροπή θα παρουσιάσει έναν "έλεγχο υγείας" της κοινής γεωργικής πολιτικής, ο οποίος θα προετοιμάσει το έδαφος για τη μελλοντική ΚΓΠ.
<P>
Με βάση την κοινωνική αξιολόγηση και την ενδιάμεση αναθεώρηση της εφαρμογής της κοινωνικής ατζέντας, η Επιτροπή θα προτείνει πρωτοβουλίες για την προώθηση της αλληλεγγύης και της πρόσβασης των πολιτών σε δικαιώματα και ευκαιρίες καθώς και της δράσης για την αντιμετώπιση των διακρίσεων εκτός της αγοράς εργασίας.
<P>
Σκοπεύουμε επίσης να προτείνουμε ένα νέο κοινοτικό σχέδιο δράσης για τα ναρκωτικά και πρωτοβουλίες για την αντιμετώπιση της παιδικής φτώχειας και την προστασία των παιδιών που χρησιμοποιούν το Διαδίκτυο.
<P>
Για να προωθήσουμε την ασφάλεια και την ελευθερία, προτιθέμεθα να προτείνουμε νέα μέτρα για τη διαχείριση των εξωτερικών συνόρων μας και να συγκροτήσουμε ένα ευρωπαϊκό σύστημα εποπτείας για να βοηθήσουμε τα κράτη μέλη να αντιμετωπίσουν τις αυξανόμενες ροές παράνομων μεταναστών. Για να υποστηρίξουμε την καταπολέμηση του οργανωμένου εγκλήματος και της τρομοκρατίας, θέλουμε να δούμε την εφαρμογή μιας συγκεντρωτικής βάσης δακτυλικών αποτυπωμάτων και η Επιτροπή θα δρομολογήσει επίσης μια πολιτική για την αντιμετώπιση της βίαιης ριζοσπαστικής δράσης.
<P>
" διασφάλιση της εσωτερικής και εξωτερικής συνοχής και ο αγώνας για μια Ευρώπη με ισχυρή φωνή στον κόσμο θα είναι άλλος ένας τομέας για δράση. Είμαστε έτοιμοι να διαδραματίσουμε ισχυρό ρόλο μετά από μια συμφωνία για το καθεστώς του Κοσσυφοπεδίου και θα συνεχίσουμε τις διαπραγματεύσεις προσχώρησης με την Κροατία και την Τουρκία. Θα επιδιώξουμε τη διεξαγωγή διαπραγματεύσεων για νέες συμφωνίες με τη Ρωσία και την Ουκρανία και θα αναπτύξουμε τους δεσμούς μας με βασικούς εταίρους.
<P>
Όσον αφορά την εμπορική πολιτική, μαζί με τις συνεχείς προσπάθειες για επίτευξη του Αναπτυξιακού Γύρου της Ντόχα, η δράση θα επικεντρωθεί στο πρόγραμμα εξωτερικής ανταγωνιστικότητας Παγκόσμια Ευρώπη. " Επιτροπή θα συνεργαστεί επίσης στενά με τα κράτη μέλη και τις χώρες εταίρους για να διασφαλιστεί ότι η ευρωπαϊκή κοινή αντίληψη για την ανάπτυξη θα σημειώσει πρόοδο και θα ενισχύσει την εταιρική μας σχέση με την Αφρικανική Ένωση.
<P>
Θα ήθελα να πω λίγα λόγια για τη βελτίωση της νομοθεσίας, η οποία, όπως γνωρίζετε, διαπνέει όλο το έργο της Επιτροπής. Είμαι πεπεισμένη ότι η Επιτροπή και το Κοινοβούλιο έχουν αμοιβαίο όφελος από τη συνεργασία σε ακόμα στενότερη βάση σε αυτόν τον τομέα. Συνεργασία σημαίνει συμφωνία σε κοινές προτεραιότητες και σε στρατηγικές επιλογές. " στρατηγική ανασκόπηση της Επιτροπής για τη βελτίωση της νομοθεσίας τον Νοέμβριο του 2006 καθόρισε τις πολιτικές μας προτεραιότητες λεπτομερώς, λαμβάνοντας υπόψη τις απόψεις που εξέφρασε το Ευρωπαϊκό Κοινοβούλιο στην περίοδο συνόδου του Απριλίου 2006, η οποία ήταν αφιερωμένη σε αυτό το θέμα. Αν χρειαστεί, η Επιτροπή θα είναι έτοιμη να επιστρέψει και να συζητήσει λεπτομερέστερα με το Κοινοβούλιο τη βελτίωση της νομοθεσίας.
<P>
Επιτρέψτε μου επίσης να τονίσω μια καινοτομία στη στρατηγική μας για το 2008. Ακολουθώντας το παράδειγμα του προγράμματος εργασίας για το τρέχον έτος, οι προτεραιότητες επικοινωνίας αποτελούν αναπόσπαστο τμήμα της πολιτικής στρατηγικής μας, εστιάζοντας τα μηνύματά μας σε έναν περιορισμένο αριθμό θεμάτων που απασχολούν ιδιαίτερα τους πολίτες και η σαφής μετάδοσή τους αντανακλά και συμβάλλει στη γενική στρατηγική επικοινωνίας μας.
<P>
Τέλος, θα ήθελα να επισημάνω τα κριτήρια που εφαρμόσαμε για να διασφαλίσουμε μια κατανομή του προσωπικού που να αντιστοιχεί στις πολιτικές μας. Θα χρησιμοποιηθούν περαιτέρω πόροι αποκλειστικά για να καλυφθούν οι ανάγκες που δημιουργήθηκαν από τη διεύρυνση, ενώ όλες οι άλλες ανάγκες θα πρέπει να καλυφθούν μέσω εσωτερικής αναδιάταξης στους κόλπους της Επιτροπής.
<P>
" παρουσίαση της ετήσιας πολιτικής στρατηγικής σηματοδοτεί την αρχή μιας διαδικασίας που οδηγεί στην έγκριση του νομοθετικού προγράμματος και του προγράμματος εργασίας της Επιτροπής στο τέλος του τρέχοντος έτους. Υποστηρίζω σθεναρά αυτή τη διαδικασία, αν και θα μπορούσε να βελτιωθεί περαιτέρω. Μαζί πρέπει να καταστήσουμε τον διάλογο μεταξύ των επιτροπών και των Επιτρόπων πιο πολιτικό. Στο ψήφισμα που εγκρίθηκε πέρυσι, το Κοινοβούλιο εξέφρασε την πρόθεσή του να προωθήσει τη συμμετοχή των πολιτικών ομάδων με περισσότερη συνέπεια και σε πιο πρώιμο στάδιο της διαδικασίας. Ελπίζω ότι θα γίνει αυτό.
<P>
Ένας πολιτικός, ειλικρινής και εποικοδομητικός διάλογος μεταξύ των δύο θεσμικών οργάνων μας σχετικά με το πού πρέπει να ρίξει η Ευρώπη το πολιτικό της βάρος και πού πρέπει να επενδύσει τους πόρους της το προσεχές έτος είναι ιδιαίτερης σημασίας, γι' αυτό ας εργαστούμε μαζί προς όφελος της Ευρώπης.
<SPEAKER ID="015" NAME="Hartmut Nassauer">
εξ ονόματος της Ομάδας PPE-DE. - (DE) Κύριε Πρόεδρε, κυρίες και κύριοι, είναι ευχάριστο που καταφέρατε τελικά να έρθετε, κυρία Επίτροπε. Είμαστε χαρούμενοι που βρίσκεστε εδώ. Δεν έχουμε κανέναν λόγο να είμαστε υπερβολικά επικριτικοί, διότι η παρουσία συναδέλφων είναι αντιστρόφως ανάλογη με τη σημασία αυτού του σχεδίου. " συζήτηση αυτή έχει νόημα εάν, κατά τη διατύπωση του τελικού νομοθετικού προγράμματος το φθινόπωρο, η Επιτροπή ακούσει αυτά που έχει να πει το Κοινοβούλιο.
<P>
Κάποιοι από τους συναδέλφους μου θα σχολιάσουν τις λεπτομέρειες. " Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών είναι διατεθειμένη κατ' αρχήν όχι μόνο να παράσχει στο έργο της Επιτροπής πολιτική στήριξη στο Κοινοβούλιο, αλλά επίσης να ακολουθήσει τους στόχους που αυτή καθόρισε στην αρχή της θητείας της: ευημερία, αλληλεγγύη, ασφάλεια και ελευθερία. Είμαι στην ευχάριστη θέση να σας διαβεβαιώσω ότι, με αφετηρία αυτούς τους στόχους, θα αναπτύξουμε επίσης τα σωστά πολιτικά μέτρα για τους τομείς στους οποίους πρέπει να εργαστούμε σήμερα: την ανάπτυξη, την απασχόληση, την αλλαγή του κλίματος, την ενέργεια, την κοινωνία της γνώσης, την εδραίωση της διεύρυνσης. Για τις λεπτομέρειες μπορούμε να διαφωνήσουμε.
<P>
Θα ήθελα να ασκήσω κριτική σε κάτι που επισημάνατε, κυρία Επίτροπε. Εξαγγείλατε ένα κοινό ευρωπαϊκό σύστημα ασύλου για το 2010. Συγχωρέστε με που θα το πω αυτό, αλλά οι Συνθήκες ανοίγουν μεν τον δρόμο για ελάχιστα πρότυπα σε αυτούς τους τομείς, όχι όμως για ένα εναρμονισμένο ευρωπαϊκό σύστημα ασύλου. Παρακαλώ να ελέγξετε πολύ προσεκτικά πού αφήνετε το επίπεδο της Συνθήκης εδώ. Αυτό θεωρώ ότι είναι ένα ευαίσθητο σημείο.
<P>
Το εν λόγω νομοθετικό πρόγραμμα παρουσιάζει ενδιαφέρον όχι τόσο για αυτά που περιλαμβάνει, αλλά για αυτά που δεν περιλαμβάνει. Αναφέρατε στην εισαγωγή ότι αυτά τα μέτρα ανταποκρίνονται στις προσδοκίες των πολιτών για το πού πρέπει να δραστηριοποιηθεί η Ευρώπη. Περιγράφετε την εικόνα μιας Ένωσης που είναι σε θέση να ανταποκριθεί στις προκλήσεις της παγκοσμιοποίησης. Γενικά, περιγράψατε μια συγκριτικά ρόδινη εικόνα αυτής της Ευρωπαϊκής Ένωσης, ειδικά όσον αφορά τις προσδοκίες των πολιτών.
<P>
Εάν αυτό συμβαίνει, τότε γιατί οι πολίτες της Γαλλίας και των Κάτω Χωρών είπαν ένα τόσο ξεκάθαρο "όχι" στην Ευρώπη; " Συνθήκη καθαυτή δεν τους έδωσε καμιά αφορμή για κάτι τέτοιο, σχεδόν κανείς από αυτούς δεν το διάβασε. Υπάρχει μια βαθιά δυσαρέσκεια για την Ευρωπαϊκή Ένωση και εάν εξετάσετε αυτήν τη δυσαρέσκεια, θα διαπιστώσετε ότι υπάρχει κάποια αιτία γι' αυτήν -όχι η μόνη αιτία, αλλά παρόλα αυτά μια αιτία- και αυτή είναι η ευρωπαϊκή γραφειοκρατία. Υπάρχει η αίσθηση σε πολλούς πολίτες ότι άλλοι αποφασίζουν γι' αυτούς και οι πολιτικές τούς επιβάλλονται, ότι είναι εκτεθειμένοι σε αποφάσεις στις οποίες κανείς δεν κατανοεί γιατί πρέπει να λαμβάνονται στην Ευρώπη και όχι στα κράτη μέλη.
<P>
Αυτή η αίσθηση ότι τους αντιμετωπίζουν σαν παιδιά προκαλεί απόρριψη, οδηγεί σε μεγάλα ποσοστά αποχής στις εκλογές και, εάν αυτή η διαδικασία συνεχιστεί, θα ενισχύσει τις πολιτικές δυνάμεις που τάσσονται πραγματικά κατά της Ευρώπης και αυτό είναι κάτι που πρέπει να μας ανησυχήσει. Επίσης, εμείς στο Κοινοβούλιο πρέπει να αναρωτηθούμε πόσον καιρό μπορούμε ακόμα να αξιώνουμε ότι είμαστε οι νόμιμοι εκπρόσωποι των εθνών της Ευρώπης, όταν η συμμετοχή στις εκλογές είναι πάντοτε μικρότερη από 50%.
<P>
Μία από τις αιτίες της δυσαρέσκειας είναι η ευρωπαϊκή νομοθεσία. Για τον λόγο αυτόν, είναι πλέον η κατάλληλη στιγμή να συζητήσουμε για το θέμα αυτό. Εσείς η ίδια, κυρία Επίτροπε, κάνατε λόγο για μια φιλόδοξη διαδικασία προς την κατεύθυνση της βελτίωσης της νομοθεσίας. Πόσο αληθές είναι αυτό και πόσο αξίζει τη στήριξή μας! Έχετε την πλήρη πολιτική μας στήριξη επ' αυτού. Ωστόσο, μέχρι τώρα αναφερθήκατε μόνον στον στόχο: μια μείωση κατά 25%. Δεν αναφέρατε πώς θα επιτευχθεί αυτός ο στόχος. " καλύτερη νομοθεσία είναι κυρίως κάτι που είναι σχολαστικό όσον αφορά τον σεβασμό των ορίων της επικουρικότητας και τον σεβασμό της αρμοδιότητας των κρατών μελών, παρά κάτι που με πανουργία πιέζει τα όρια προς τα πίσω.
<P>
" Ευρωπαϊκή Επιτροπή έχει στα χέρια της το κλειδί για να ξανακερδίσει την εμπιστοσύνη των πολιτών. Χρειαζόμαστε επίσης μια νέου τύπου επικουρικότητα. Αυτό για το οποίο πρέπει να μεριμνά κάθε σχέδιο νομοθετήματος είναι όχι να ρυθμίζει και την παραμικρή λεπτομέρεια, αλλά να αποτιμά προσεκτικά πού αρχίζει η νομοθετική αρμοδιότητα των κρατών μελών.
<P>
Δείξτε τον δρόμο, κυρία Επίτροπε! Το κέρδος για την Ευρώπη θα είναι λιγότερη κεντρική νομοθεσία.
<SPEAKER ID="016" NAME="Hannes Swoboda">
εξ ονόματος της Ομάδας PSE. - (DE) Κύριε Πρόεδρε, κυρία Αντιπρόεδρε, η Ομάδα μας πιστεύει ότι η Επιτροπή έχει προβεί σε μια σειρά αξιόλογων πράξεων. Παρόλα αυτά ελπίζουμε ότι η Επιτροπή στη θητεία που της απομένει θα αποδειχθεί, μαζί με το Ευρωπαϊκό Κοινοβούλιο, μια ακόμη πιο ισχυρή κινητήρια δύναμη για την ανάπτυξη της Ευρωπαϊκής Ένωσης. Θα την υποστηρίξουμε πλήρως εκεί όπου το Συμβούλιο διστάζει και χρονοτριβεί και δεν επιθυμεί πραγματικά να προωθήσει την Ευρώπη.
<P>
Θα ήθελα να αρχίσω με ένα θετικό παράδειγμα, την ενεργειακή πολιτική, και σε σχέση με αυτό ασφαλώς την αλλαγή του κλίματος, ένα θέμα το οποίο σας ενδιαφέρει ιδιαίτερα. Ήταν απολύτως ορθό να επιμείνετε στην ανάγκη να υπάρξουν δεσμευτικοί στόχοι, ειδικά όσον αφορά τις ανανεώσιμες μορφές ενέργειας. Ήταν επίσης εξίσου ορθό να αναζητήσετε μια πρακτική λύση στο θέμα της ανταγωνιστικότητας. Όσον αφορά την πυρηνική τεχνολογία, ήταν απολύτως σωστό να αποδεχθούμε ότι υπάρχουν διαφορετικές προσεγγίσεις. Ωστόσο, υπάρχει ένα πράγμα που θα ήθελα από την Επιτροπή στο σημείο αυτό, κάτι που ενδεχομένως θα μπορούσε να συνδυάσει τις διαφορετικές προσεγγίσεις, δηλαδή υψηλές προδιαγραφές ασφαλείας και επίσης αντίστοιχες υποχρεώσεις παροχής πληροφοριών από τα εργοστάσια παραγωγής πυρηνικής ενέργειας και από τις χώρες που χρησιμοποιούν πυρηνική τεχνολογία. Θα ήθελα η Επιτροπή να καταθέσει προτάσεις σχετικά με αυτό.
<P>
Επίσης όσον αφορά την ενεργειακή εξωτερική πολιτική, είναι σημαντικό να εντείνουμε τις προσπάθειές μας ακόμη περισσότερο, αφενός λέγοντας ότι θέλουμε να διαφοροποιηθούμε και αφετέρου υποστηρίζοντας τη διαφοροποίηση. Είναι επίσης απολύτως σημαντικό να διορίσουμε τους συντονιστές της Επιτροπής, οι οποίοι θα διασφαλίσουν ότι θα δημιουργήσουμε διαφόρων ειδών δεσμούς για την παροχή ενέργειας. Εάν η πολωνική κυβέρνηση πιστεύει ότι πρέπει να χαράξει ενεργειακή πολιτική μαζί με την Ουκρανία και ορισμένες χώρες του νοτίου Καυκάσου, τότε ελπίζω ότι η Επιτροπή θα καταφέρει να αναπτύξει μια πανευρωπαϊκή ενεργειακή πολιτική.
<P>
Δεύτερον, επίσης όσον αφορά την εξωτερική ενεργειακή πολιτική: γνωρίζω ότι η Επιτροπή προετοιμάζεται να συνεργαστεί με περιοχές της Μαύρης Θάλασσας και της Μεσογείου. Επίσης, σε σχέση με αυτό είναι σημαντικό να μην παρεμποδίσει το Συμβούλιο την Επιτροπή στις προτάσεις της - για τη συνεργασία στον τομέα της ενέργειας, για τη μεταναστευτική πολιτική και κυρίως όχι για την πολιτική στον τομέα της θεώρησης διαβατηρίων. Λυπήθηκα ιδιαίτερα για το ότι η Επιτροπή δεν ήγειρε αντιρρήσεις, όταν τα κράτη μέλη προχώρησαν αρχικά τόσο πολύ ώστε να καταστήσουν αυστηρότερη την πολιτική στον τομέα της θεώρησης διαβατηρίων για τις γειτονικές μας χώρες, απαιτώντας υψηλότερα τέλη. Ελπίζω ότι θα επιτύχουμε στη διαπραγμάτευση μιας λογικής πολιτικής θεώρησης των διαβατηρίων με όλες τις γειτονικές μας χώρες, κυρίως φυσικά με τα Βαλκάνια.
<P>
Τέλος, θα ήθελα να αναφερθώ στο ζήτημα που μας ενδιαφέρει πάρα πολύ: την κοινωνική αρμοδιότητα. Ο κ. Nassauer δεν έχει άδικο όταν εξηγεί γιατί πολλοί άνθρωποι στην Ευρώπη είναι σκεπτικιστές σε σχέση με την Ευρωπαϊκή Ένωση, την Επιτροπή, ακόμη και το Ευρωπαϊκό Κοινοβούλιο. Ένας ακόμη λόγος είναι το ότι η κοινωνική διάσταση δεν αναφέρεται επαρκώς στο έργο της Επιτροπής. Το αποδεχθήκατε και εσείς η ίδια: στα τελευταία έγγραφα που δημοσιεύσατε, ανεξάρτητα από το εάν αφορούν την εσωτερική αγορά για τους πολίτες ή την αξιολόγηση της κοινωνικής πραγματικότητας στην Ευρώπη, αναφέρετε με απόλυτη σαφήνεια για ποιον λόγο προκλήθηκε αυτός ο σκεπτικισμός και αυτή η αδιαφορία, λέγοντας ότι η εσωτερική αγορά δεν έχει νόημα αν δεν ληφθούν υπόψη οι οικολογικές και κοινωνικές συνέπειες και αν δεν ενισχυθούν αυτές οι πτυχές. Όταν ωστόσο εξετάζω τις τρέχουσες προτάσεις, διαπιστώνω ότι περιλαμβάνουν ελάχιστα πράγματα από αυτήν την κοινωνική συνισταμένη. Όταν εξετάζω δύο μελέτες που δημοσιεύτηκαν πρόσφατα στην Ευρώπη, εκ των οποίων η μία αφορά την αμοιβή των γυναικών στην αγορά εργασίας και η άλλη τη φτώχεια, διαπιστώνω ότι αποτελεί ένδειξη της ανεπάρκειάς μας το ότι έχουμε ακόμα φτώχεια στην Ευρώπη και το ότι οι διαφορές αμοιβής μεταξύ ανδρών και γυναικών εξακολουθούν να είναι πολύ μεγάλες.
<P>
Επομένως, το κοινωνικό μας έργο δεν έχει ολοκληρωθεί, οπότε εάν τασσόμαστε υπέρ της εσωτερικής αγοράς πρέπει επίσης να λάβουμε υπόψη την κοινωνική συνισταμένη. Το γεγονός ότι η Αριστερά και η Δεξιά είχαν πρόσφατα εκλογικά αποτελέσματα που στην πραγματικότητα απορρέουν από την κοινωνική παθογένεια και την αίσθηση ότι η κοινωνική πτυχή έχει αγνοηθεί, ότι επιδιώκουμε εκ νέου μια στενόμυαλη εθνική οικονομική πολιτική και πιστεύουμε ότι έτσι θα μπορέσουμε να αντιμετωπίσουμε την παγκοσμιοποίηση, οφείλεται μεταξύ άλλων στο ότι δεν στείλαμε στους πολίτες αρκετά μηνύματα λέγοντας "ναι στην εσωτερική αγορά" και "ναι στην κοινωνική Ευρώπη". Αυτό είναι κάτι πολύ σημαντικό για εμάς και θα θέλαμε η Επιτροπή να πράξει ακόμα περισσότερα.
<SPEAKER ID="017" NAME="Silvana Koch-Mehrin">
εξ ονόματος της Ομάδας ALDE. - (DE) Κύριε Πρόεδρε, κυρία Επίτροπε, όταν συζητούσαμε το έγγραφό σας, η Ομάδα μας εξέφρασε την άποψη ότι η Επιτροπή βρήκε τον σωστό δρόμο και τον ακολουθεί με μεγάλη αυτοπεποίθηση, εμμένοντας στους τομείς της πολιτικής που είχε καθορίσει στην αρχή της εργασίας της και ότι τους προωθεί με έναν τρόπο που δίνει την εντύπωση ότι ενεργεί με βεβαιότητα. Αυτό προκύπτει στην πρώτη κιόλας φράση του δικού σας προγράμματος εργασίας, όπου λέτε ότι οι τομείς πολιτικής στους οποίους η Επιτροπή πρέπει να είναι ενεργή θα τύχουν ευρείας αποδοχής. Αυτό το χαιρετίζουμε. Χαιρετίζουμε αυτήν την αυτοπεποίθηση και χαιρετίζουμε επίσης το γεγονός ότι η Επιτροπή εξηύρε μια σαφή πορεία. Ωστόσο, εξακολουθούμε να θέλουμε ισχυρότερη ηγεσία. Και για να μείνουμε στο θέμα της πορείας, θα θέλαμε να ταξιδέψουμε με πιο δυνατό άνεμο και έτσι να προχωρήσουμε γρηγορότερα.
<P>
Αυτοί ήταν κατά κάποιον τρόπο κάποιοι προκαταβολικοί έπαινοι, στην ουσία όμως θεωρούμε ότι πρόκειται για ένα καλό πρόγραμμα. Ωστόσο, κατά την άποψή μας, δεν είναι αρκετό για την κατάσταση στην οποία βρίσκεται σήμερα η Ευρώπη. Αυτό που μας λείπει πρωτίστως είναι ένας σαφής λόγος για το μέλλον της Ευρώπης. Στο έγγραφο εργασίας των 24 σελίδων, αφιερώνετε τρεις ολόκληρες γραμμές στο μέλλον της Ευρώπης, αλλά στο ερώτημα προς ποια κατεύθυνση οδηγούμαστε, ποια μορφή πρέπει να έχει η κοινή μας "πρόοδος", δεν δίνεται απάντηση, ενώ αυτή η στρατηγική για ένα πρόγραμμα εργασίας δεν επιχειρεί καν να δώσει μια απάντηση.
<P>
Άλλωστε το ότι όλοι εργαζόμαστε από κοινού για την Ευρώπη δεν θεωρείται τόσο πολύ αυτονόητο σε αυτό το έγγραφο, όσο υπονοείται. Όπως επεσήμανε ήδη ο κ. Nassauer, αυτό δεν έχει γίνει δυστυχώς αποδεκτό από τους πολίτες στον βαθμό που θα θέλαμε. Για τον λόγο αυτόν, είναι σημαντικό η Επιτροπή να δίνει την κατεύθυνση στο συγκεκριμένο θέμα. Θέλουμε η Επιτροπή να αποτελέσει την αιχμή του δόρατος όσον αφορά την πρόοδο, απαιτώντας σαφείς οδηγίες σχετικά με την κατεύθυνση που θα πρέπει να έχει το ευρωπαϊκό μέλλον.
<P>
" στρατηγική σας είναι η παρουσίαση αποτελεσμάτων. Θεωρούμε ότι αυτό είναι καλό. Τα αποτελέσματα είναι χρήσιμα για να καταδεικνύουμε τους τομείς στους οποίους είμαστε πράγματι εμφανώς ενεργοί. Ωστόσο, αντιμετωπίζουμε διαρκώς το πρόβλημα ότι οι εθνικοί πολιτικοί, κυρίως των κυβερνήσεων, πιστώνονται τις επιτυχίες, ενώ σε περίπτωση αποτυχιών ή δυσάρεστων συνεπειών η Ευρώπη είναι αυτή που πρέπει να χρεωθεί την ευθύνη. Τα καλά αποτελέσματα του Συμβουλίου είναι το πιο πρόσφατο παράδειγμα. Στην Γερμανία, τουλάχιστον, αυτά τα καλά αποτελέσματα πιστώνονται στην κ. Merkel και η προκαταρκτική εργασία που πραγματοποιήθηκε από την Επιτροπή και το Ευρωπαϊκό Κοινοβούλιο δεν έχει γίνει καν αντιληπτή. Υπό αυτό το πρίσμα, η στρατηγική ύπαρξης αποτελεσμάτων είναι μια εξαιρετικά αμφίθυμη στρατηγική.
<P>
Επιπλέον, όσον αφορά όλες τις καλοδεχούμενες πρωτοβουλίες που παρουσιάσατε εδώ, υπάρχουν ορισμένες που μας κάνουν να απορούμε για το ποιοι είναι οι λόγοι της ικανοποίησή σας. Κάνατε, για παράδειγμα, λόγο για μια νέα συναίνεση σχετικά με τη διεύρυνση. Αυτήν δεν την βλέπουμε. Επίσης, θέλετε μια κοινή κεντρική τράπεζα δεδομένων για τα δαχτυλικά αποτυπώματα. Ούτε και για αυτό υπάρχει συναίνεση. Αυτό μας εκπλήσσει, ειδικά λόγω του ότι, στην αρχή της θητείας του, ο Πρόεδρος της Επιτροπής κ. Barroso αποκαλούσε τον εαυτό του πρωταθλητή των ατομικών δικαιωμάτων. Μια τέτοια τράπεζα δεδομένων είναι το αντίθετο αυτού που διακήρυττε στην αρχή της θητείας του.
<P>
Οι συνάδελφοί μου θα μιλήσουν περισσότερο για τους διαφόρους τομείς της πολιτικής. Θα ήθελα να αναφέρω ένα βασικό διαρθρωτικό σημείο, στο οποίο αναφερόμασταν πάντοτε σε προηγούμενες συζητήσεις. Προκειμένου να είμαστε πιο κοντά στους πολίτες και να κάνουμε αυτό το έγγραφο απλούστερο στο χειρισμό, θα θέλαμε να μας επισημάνετε επακριβώς τι συνιστά νομοθετική πρωτοβουλία, τι δεν έχει καμία σχέση με τη νομοθεσία, ποιες είναι οι νέες πρωτοβουλίες και ποια τα μέτρα παρακολούθησης, ούτως ώστε να μάθουμε πραγματικά ποια συγκεκριμένα βήματα μπορούμε να αναμένουμε το προσεχές έτος.
<P>
Ασφαλώς και επιθυμούμε την εμπλοκή των πολιτών. " Επιτροπή έχει έντονο ενδιαφέρον για την επικοινωνία. Πιστεύουμε ότι αυτό είναι σωστό. Όσο πιο αμφίδρομη μπορεί να είναι, τόσο το καλύτερο. Εάν, για τη μεγαλύτερη προβολή της πολιτικής των αποτελεσμάτων, μπορούμε να πραγματοποιήσουμε αυτές τις συζητήσεις για τη στρατηγική όχι μόνο στο Ευρωπαϊκό Κοινοβούλιο, αλλά και στα εθνικά κοινοβούλια, αυτό θα είναι ένα σημαντικό βήμα προκειμένου να αποσαφηνίσουμε από πού προέρχεται ποια πολιτική στην κοινή Ευρώπη.
<SPEAKER ID="018" NAME="Rebecca Harms">
εξ ονόματος της Ομάδας Verts/ALE. - (DE) Κύριε Πρόεδρε, κυρία Επίτροπε, θα ήθελα επίσης να ασχοληθώ με το θέμα του πώς η Ευρώπη θα ξαναβρεί τον δρόμο που οδηγεί πίσω στους πολίτες της και να αναφέρω ως παράδειγμα την πολιτική για το κλίμα και την ενέργεια. Πιστεύω ότι σπάνια έχει δοθεί τόσο μεγάλη προσοχή στον ιδιαίτερο ρόλο και στο έργο της Ευρώπης όσο τις τελευταίες εβδομάδες, όπου τα πάντα έχουν επικεντρωθεί στο μείζον ζήτημα της πολιτικής για την προστασία του κλίματος και της ενεργειακής πολιτικής, δηλαδή στο ζήτημα της περιβαλλοντικής πολιτικής το μεγαλύτερο από όλα.
<P>
Έμεινα ιδιαίτερα ικανοποιημένη με το αποτέλεσμα της συνόδου κορυφής, διότι μολονότι υπάρχουν ακόμα πολλά προς διαπραγμάτευση όσον αφορά τα ψιλά γράμματα, η Σύνοδος Κορυφής κατόρθωσε όντως αυτό που προσδοκούσαν οι πολίτες μετά την ευαισθητοποίησή τους στα ζητήματα αυτά από τον Al Gore ή την έκθεση Stern.
<P>
Αυτό που κατάφερε η σύνοδος κορυφής ήταν να δώσει στους πολίτες την εντύπωση ότι ξεκινάει μια αλλαγή των προτύπων, ότι φέρνουμε τις ανανεώσιμες μορφές ενέργειας στο προσκήνιο και ότι στο μέλλον θα υποστηρίξουμε την ενεργειακή απόδοση με εντελώς διαφορετικό τρόπο από ό,τι στο παρελθόν. Το κεντρικό ζήτημα σήμερα είναι ότι πρέπει επίσης να φανούμε αντάξιοι των προσδοκιών που δημιουργήσαμε στην Ευρώπη. Εάν μου επιτρέπετε να το επισημάνω, κυρία Επίτροπε, δεν είμαι ακόμα τόσο σίγουρη γι' αυτό, διότι η κ. Merkel δεν πρόλαβε καν να ανακοινώσει τη συγκεκριμένη απόφαση της συνόδου κορυφής και να διακηρύξει τα επιτεύγματά της και άρχισε πάλι η ίδια ιστορία στα εθνικά κράτη, καθώς και σε κάποιο βαθμό στην Επιτροπή. Όλα τέθηκαν εκ νέου υπό αμφισβήτηση. Όπως πάντα, ο κ. Verheugen εκφράστηκε κατά της προοδευτικής τριάδας των Επιτρόπων Piebalgs, Δήμα και Kroes. Επίσης, δεν είμαι τόσο σίγουρη εάν ο Επίτροπος Barrot θα είναι σε θέση να εφαρμόσει σωστά τα αποτελέσματα της συνόδου κορυφής, αλλά ούτε και έχω -αυτό το δηλώνω εδώ απερίφραστα- καμία εμπιστοσύνη στον Πρόεδρο της Επιτροπής κ. Barroso και στην επανάσταση που διακηρύσσει σε σχέση με την ενεργειακή πολιτική.
<P>
Είσαστε πράγματι το κατάλληλο πρόσωπο, κυρία Επίτροπε, για να προσπαθήσετε να μεριμνήσετε, για παράδειγμα, ώστε η συζήτηση για το Ευρωπαϊκό Σύνταγμα να έχει καλύτερο μέλλον, διασφαλίζοντας ότι οι υψηλές προσδοκίες που δημιουργήσαμε εμείς οι ευρωπαίοι πολιτικοί τους τελευταίους αυτούς μήνες δεν θα διαψευστούν ξανά. Οι διαπραγματεύσεις για τα ψιλά γράμματα της δήλωσης της συνόδου κορυφής αρχίζουν μόλις τώρα και μπορώ να δω ορισμένους ισχυρούς άνδρες, με μεγάλη επιρροή στην ευρωπαϊκή σκηνή, μεταξύ των οποίων ο κ. Verheugen και ο κ. Barroso, οι οποίοι παρά την αποχώρηση του κ. Chirac στη Γαλλία είναι μια παρέα που παρεμποδίζει τη βιωσιμότητα αυτών των αποφάσεων της συνόδου κορυφής.
<SPEAKER ID="019" NAME="Sylvia-Yvonne Kaufmann">
εξ ονόματος της Ομάδας GUE/NGL. - (DE) Κύριε Πρόεδρε, κυρία Αντιπρόεδρε, μιλώντας απολύτως ειλικρινά δεν έχω πειστεί ιδιαίτερα από την ανακοίνωση της Επιτροπής σχετικά με την πολιτική στρατηγική για το 2008. Γιατί συμβαίνει αυτό; Αφενός διότι μοιάζει περισσότερο με κατάλογο πολυκαταστήματος και οι προτεραιότητές της δεν αποσαφηνίζονται αρκετά καλά. Αφετέρου υπάρχουν πολλά σημεία, τα οποία χαρακτηρίζονται ως "κομβικές δράσεις", αλλά είναι εξαιρετικά ασαφή και σημαίνουν ελάχιστα πράγματα.
<P>
Για να αναφέρω ορισμένα παραδείγματα: η πρωτοβουλία που αποσκοπεί στον συνδυασμό οικογενειακής και επαγγελματικής ζωής, νομοθετικές πρωτοβουλίες για την ενίσχυση της προστασίας του καταναλωτή, περαιτέρω πρωτοβουλίες για την εφαρμογή της ευρωπαϊκής πολιτικής για τη θάλασσα - βρίσκουμε λοιπόν τη μία πρωτοβουλία μετά την άλλη, ωστόσο δεν αναφέρεται καν με ποιο συγκεκριμένο τρόπο πρέπει να ενισχυθεί η προστασία του καταναλωτή και τι σκοπεύετε να προτείνετε σε αυτόν τον τομέα. Επομένως, πολύ συχνά δεν υπάρχει τίποτα συγκεκριμένο.
<P>
Όσον αφορά την κοινωνική κατάσταση στην Ευρωπαϊκή Ένωση, διακηρύσσετε -όπως αναφέρεται εδώ- μια αξιολόγηση της κοινωνικής πραγματικότητας, ενώ ταυτόχρονα διακηρύσσετε φανταστικές πρωτοβουλίες για την προώθηση της αλληλεγγύης και της πρόσβασης των πολιτών σε δικαιώματα και ευκαιρίες. Πρέπει να επισημάνω ότι παραξενεύτηκα κάπως όταν διάβασα αυτά τα πράγματα εδώ. Πιστεύετε πράγματι ότι μπορείτε να πείσετε τους πολίτες για την Ευρωπαϊκή Ένωση και ειδικά για τις δυνατότητες της Ευρώπης, καθώς και να μετριάσετε τις φοβίες των ανθρώπων για το μέλλον, εάν σε αυτό το έγγραφο αποδεχθείτε σχεδόν ότι δεν γνωρίζετε τίποτε για την κοινωνική πραγματικότητα στην Ευρωπαϊκή Ένωση;
<P>
Οι συνάδελφοί μου κ. Nassauer και κ. Swoboda έθιξαν ήδη το ζήτημα αυτό. Δεν πιστεύω ότι θα ξανακερδίσετε τους πολίτες με αυτόν τον τρόπο.
<P>
Και τώρα μια επισήμανση σε σχέση με το ζήτημα της μείωσης της γραφειοκρατίας και της βελτίωσης της νομοθεσίας, η οποία λέγεται ότι βρίσκεται στο επίκεντρο της καθημερινής εργασίας της Επιτροπής. " βελτίωση της νομοθεσίας δεν αρχίζει απλά με την παρουσίαση μιας πολύ πιο λεπτομερούς στρατηγικής· είναι σημαντικό και απαραίτητο να εκτιμηθούν οι επιπτώσεις της, ενώ θα είχε όντως ενδιαφέρον να συζητήσουμε τα αποτελέσματα της εξωτερικής αξιολόγησης του συστήματος εκτίμησης επιπτώσεων. Θα ήθελα να τονίσω, ωστόσο, ότι η βελτίωση της νομοθεσίας δεν πρέπει κατ' ανάγκην να συνεπάγεται απορρύθμιση ή να συνοψίζεται σε μια ελάχιστη νομοθεσία.
<P>
Τέλος, κυρία Αντιπρόεδρε, θα ήθελα να ρωτήσω τι συμβαίνει σε σχέση με τις εξαγγελθείσες αποσύρσεις νομοθετικών προτάσεων. Στην έκθεσή μου, το Κοινοβούλιο ζήτησε το ετήσιο νομοθετικό πρόγραμμα και το πρόγραμμα εργασίας της Επιτροπής να παρουσιάζουν επακριβώς ποιες νομοθετικές προτάσεις σκέπτεται να αποσύρει η Επιτροπή. Θα μπορούσατε να αναφέρετε εν συντομία τι έχει σχεδιαστεί για τη μελλοντική πορεία έως το 2008;
<SPEAKER ID="020" NAME="John Whittaker">
εξ ονόματος της Ομάδας IND/DEM. - (EN) Κύριε Πρόεδρε, η πρωτοβουλία για την αλλαγή του κλίματος τέθηκε στην κορυφή της ατζέντας. Παρά τις σοβαρές αμφιβολίες σχετικά με τον βαθμό στον οποίο το διοξείδιο του άνθρακα προκαλεί θέρμανση του πλανήτη, η ΕΕ είναι αποφασισμένη να ηγηθεί της προσπάθειας για μείωση των εκπομπών στον κόσμο. Αλλά, πέρα από την πυρηνική ενέργεια, και άλλες πηγές ενέργειας εκτός από τα ορυκτά καύσιμα εξακολουθούν να απέχουν πολύ από την αειφορία. Αυτό ισχύει ιδιαίτερα για τις ανανεώσιμες πηγές ενέργειας. Τώρα έχουμε έναν δεσμευτικό στόχο 20% για την ανανεώσιμη ενέργεια χωρίς σωστή αξιολόγηση των μεθόδων επίτευξης αυτού του φιλόδοξου στόχου ή του κόστους του.
<P>
Επιτρέψτε μου να αναφέρω ένα μάθημα από το νηπιαγωγείο των οικονομικών. Όταν αυξάνεται το κόστος ενός πόρου, τα αγαθά γίνονται πιο ακριβά και μειώνεται η ανταγωνιστικότητα. Μας λένε ότι αυτή η πρωτοβουλία θα προάγει την καινοτομία στην ανανεώσιμη τεχνολογία και θα βελτιώσει τις εξαγωγές. Αντ' αυτού, θα μας κάνει όλους φτωχότερους.
<P>
Πιστεύω ότι αυτή η ξαφνική εμμονή με τις εκπομπές του άνθρακα αποτελεί έναν αντιπερισπασμό, μια προσπάθεια να ξεχάσουμε όλα αυτά τα άλλα σχέδια που είχαν απογοητευτικά αποτελέσματα, όπως η Στρατηγική της Λισαβόνας, η πολιτική ασύλου και μετανάστευσης, η μεταρρύθμιση της κοινής γεωργικής πολιτικής, το ευρώ και πολλά άλλα.
<SPEAKER ID="021" NAME="Frank Vanhecke">
εξ ονόματος της Ομάδας ITS. - (NL) Κύριε Πρόεδρε, στην πραγματικότητα, ο τρόπος με τον οποίο η ευρωκρατία, ως ένα είδος πεφωτισμένου δεσποτισμού -πάντα προς όφελος του λαού, φυσικά- επιβάλλει τη θέλησή τους στους ευρωπαίους πολίτες δεν σταματά ποτέ να με εκπλήσσει. Μόλις πριν λίγες εβδομάδες, ο κ. Barroso, ο Πρόεδρος της Επιτροπής -και μολονότι ένας Πρόεδρος της Επιτροπής μπορεί να είναι ένας ανώτατος αξιωματούχος, δεν παύει να είναι, σε τελική ανάλυση, απλώς ένας καθαρά πολιτικά εκλεγμένος αξιωματούχος- είπε στους ολλανδούς πολίτες μέσα στην ίδια τους τη χώρα ότι πρέπει τώρα να προχωρήσουν και να δεχθούν αυτό το Ευρωπαϊκό Σύνταγμα, το οποίο, παρά την απόρριψη και το δημοκρατικό δημοψήφισμα σε δύο κράτη μέλη και παρά το γεγονός ότι αρκετά άλλα κράτη μέλη δεν τολμούν καν να οργανώσουν δημοψήφισμα γι' αυτό το θέμα, εφαρμόζεται σταδιακά.
<P>
Αυτό δεν είναι τελείως ανόμοιο με τις ενταξιακές διαπραγματεύσεις με την Τουρκία, οι οποίες δεν έχουν καμία απολύτως δημοκρατική βάση και οι οποίες αποφασίστηκαν επίσης από τα ευρωπαϊκά θεσμικά όργανα που είναι μακριά από τους πολίτες, από υπερβολικά προνομιούχους αξιωματούχους και από αρχηγούς κυβερνήσεων που σκόπιμα αρνούνται να ζητήσουν τη γνώμη του κοινού ακόμα και σε ένα θέμα τόσο θεμελιώδους σημασίας όπως αυτό.
<P>
Το ίδιο γίνεται και σήμερα. Στην πολιτική στρατηγική της για το 2008, η Επιτροπή ανακοίνωσε μέτρα που θα προκαλέσουν νέο κύμα μετανάστευσης στην Ευρώπη, ακόμα και αν οι πολίτες της απαιτούν το ακριβώς αντίθετο. Ζητούν επιτέλους από εμάς αποτελεσματικά μέτρα για να περιοριστεί, ή ακόμα καλύτερα να σταματήσει εντελώς, η μετανάστευση από μη ευρωπαϊκές χώρες με επαρκή προστασία των συνόρων μας και με σταδιακή κατάργηση των ημινόμιμων διαύλων μετανάστευσης, όπως η επανένωση των οικογενειών, η οποία είναι υπερβολικά επιεικής.
<P>
Στην πρόταση της Επιτροπής, δίνεται η εντύπωση ότι αυτό είναι ένα προσωρινό φαινόμενο και ότι οι μη ευρωπαίοι προσωρινά απασχολούμενοι θα επιστρέψουν στις χώρες προέλευσής τους σε σχετικά σύντομο χρονικό διάστημα. Αυτό είναι μια πλάνη. " πραγματικότητα μας έχει διδάξει ότι αυτοί οι προσωρινά απασχολούμενοι δεν επιστρέφουν στην πατρίδα τους, ότι αργά ή γρήγορα έρχονται και οι συγγενείς τους και ότι στη συνέχεια κανενός είδους μέτρο δεν θα υποχρεώσει αυτούς τους ανθρώπους να φύγουν από τη χώρα. Ως αποτέλεσμα, η Επιτροπή φορτώνεται για άλλη μια φορά τις συνέπειες αυτής της έλλειψης διορατικότητας, της σύγκρουσης πολιτισμών, της δημιουργίας γκέτο, του εγκλήματος από ανθρώπους που ξεριζώνονται και τελικά, της κατάρρευσης μιας ολόκληρης κοινωνίας.
<P>
Επαναλαμβάνω, λοιπόν, ότι ένα νέο κύμα μετανάστευσης είναι απολύτως ολέθριο. Αντ' αυτού, πρέπει να ξεκινήσουμε με την προστασία των ευρωπαϊκών συνόρων μας, με την ανάπτυξη μιας ευρωπαϊκής πολιτικής για τους επιστρέφοντες παράνομους μετανάστες και αλλοδαπούς που εμπλέκονται σε εγκληματικές δραστηριότητες, και πρέπει να απαιτήσουμε αυτοί οι μη Ευρωπαίοι και όσοι βρίσκονται νόμιμα σε ευρωπαϊκό έδαφος να ενσωματωθούν πλήρως.
<P>
Στις Βρυξέλλες, την πρωτεύουσα της Ευρώπης, το 40% των κατοίκων μη ευρωπαϊκής καταγωγής, συμπεριλαμβανομένων των ατόμων τρίτης γενιάς, είναι αυτή τη στιγμή άνεργοι. Γι' αυτό μην προσπαθείτε να μου πείτε ότι πρέπει να εισαγάγουμε ακόμα περισσότερη ανεργία. Τέλος, καταλήγω στο ουσιαστικό θέμα, το οποίο είναι ότι το ευρωπαϊκό σχέδιο αντιμετωπίζεται για άλλη μια φορά με μεγάλη δυσπιστία από τους ευρωπαίους πολίτες. " Ευρώπη δεν θα προκαλέσει νέο ενθουσιασμό αν δεν γίνει πραγματικά δημοκρατική και αν δεν ακούσει τις επιθυμίες και τις ανάγκες των λαών και των πολιτών της.
<SPEAKER ID="022" NAME="Alessandro Battilocchio" AFFILIATION="NI">
(IT) Κύριε Πρόεδρε, κυρίες και κύριοι, είναι πολλές οι ενδιαφέρουσες πτυχές αυτής της πρότασης, αλλά λόγω χρόνου θα σταθώ σε τρία σημεία.
<P>
Πρώτον: την ενέργεια. Το Ευρωπαϊκό Συμβούλιο παρέσχε σημαντική συμβολή στον τομέα αυτόν και ελπίζω ότι η Επιτροπή θα κατορθώσει να μετατρέψει τις οδηγίες αυτές σε πρακτικές και αποτελεσματικές προτάσεις. " δέσμευση αυτή μας αφορά όλους και θα ήθελα να αδράξω αυτήν την ευκαιρία για να επαναλάβω ότι η ΕΕ, η οποία ζητά από τα κράτη μέλη να καταβάλουν μεγάλες προσπάθειες για να επιτύχουν τους στόχους, θα πρέπει να δώσει το καλό παράδειγμα: με μία μόνο πράξη --τον εξορθολογισμό της έδρας του Στρασβούργου- δεν θα επιτύγχανε μόνο μια σημαντική μείωση της σπατάλης από πλευράς ενέργειας, χαρτιού, θέρμανσης, φωτισμού και μετακίνησης χιλιάδων ατόμων κάθε μήνα με αυτοκίνητα, τρένα και αεροπλάνα, αλλά θα έστελνε και ένα ισχυρό πολιτικό μήνυμα που σίγουρα θα είχε θετική επίδραση στους πολίτες μας.
<P>
Δεύτερον: τη Λισαβόνα. Τα προγράμματα διά βίου μάθησης που δρομολογήθηκαν φέτος αποτελούν οπωσδήποτε σωστά εργαλεία, χρειάζεται όμως να ενισχύσουμε τα μέτρα για τη γεφύρωση του χάσματος μεταξύ εκπαίδευσης και εισαγωγής στον κόσμο της εργασίας, κυρίως όσον αφορά τους νέους και τους ερευνητές, οι οποίοι διαφορετικά αναγκάζονται να εγκαταλείψουν τα σύνορά μας. Εξίσου σημαντικό είναι να ενθαρρύνουμε την κινητικότητα των νέων, ακόμη και όσον αφορά την ανεπίσημη μάθηση, να δώσουμε ώθηση στις πολιτικές για την οικογένεια προκειμένου να αντιμετωπίσουμε τη δημογραφική πρόκληση και να βελτιώσουμε την πρόσβαση των μικρομεσαίων επιχειρήσεων στις πιστώσεις, ακόμη και μέσω προγραμμάτων μικροπιστώσεων, καθώς και στις χρηματοδοτήσεις της ΕΕ, κυρίως όσον αφορά την έρευνα και την καινοτομία.
<P>
Τρίτον: την πολυγλωσσία. Ελπίζω ότι η Επιτροπή θα σεβαστεί τις δεσμεύσεις που ανέλαβε με την ανακοίνωσή της τον Νοέμβριο του 2005 όσον αφορά, παραθέτω κατά λέξη, "την προώθηση της πολυγλωσσίας στην ευρωπαϊκή κοινωνία, στην οικονομία και στο εσωτερικό της Επιτροπής". Είναι απαράδεκτο έγγραφα που απευθύνονται σε όλους τους ευρωπαίους πολίτες, όπως οι δικτυακοί τόποι και, κυρίως, τα ενημερωτικά έγγραφα σχετικά με τα ευρωπαϊκά προγράμματα, εξαιρουμένων των ανακοινώσεων, να διατίθενται μόνο σε δύο ή τρεις γλώσσες, περιορίζοντας στην πραγματικότητα την πρόσβαση πολλών μικρών κοινοτήτων στις χρηματοδοτήσεις της Ευρωπαϊκής Ένωσης. Ένα καλό παράδειγμα γι' αυτό είναι ότι τα έγγραφα για την ένταξη στο πρόγραμμα LINGUA σχετικά με την προώθηση της πολυγλωσσίας είναι διαθέσιμα στα αγγλικά, στα γαλλικά και στα γερμανικά.
<SPEAKER ID="023" NAME="Salvador Garriga Polledo" AFFILIATION="PPE-DE">
(ES) Κύριε Πρόεδρε, κυρία Επίτροπε, μιλήσατε όμορφα, εκφράζοντας πολύ ενθουσιασμό και καλές προθέσεις, αλλά, ως συνήθως, πρέπει να προσγειωθούμε στην πραγματικότητα, ειδικά όταν μιλάμε για προϋπολογισμούς.
<P>
Κυρία Επίτροπε, το τελευταίο έγγραφο που είχε το Κοινοβούλιο σε σχέση με τις δημοσιονομικές προτεραιότητες υποβλήθηκε τον περασμένο Δεκέμβριο. Μιλάω για τα ψηφίσματα που συνόδευσαν τον τρέχοντα προϋπολογισμό, τον προϋπολογισμό του 2007.
<P>
Το ερώτημά μας θα ήταν αν πιστεύετε ότι αυτά τα ψηφίσματα, τα οποία εγκρίθηκαν από μεγάλη πλειοψηφία σε αυτό το Κοινοβούλιο και τα οποία δεχθήκατε πολύ θερμά, έχουν ενσωματωθεί στο έγγραφο της ετήσιας πολιτικής στρατηγικής.
<P>
Πιστεύουμε ότι δεν έχουν ενσωματωθεί και αυτό είναι πρόβλημα, κυρία Επίτροπε, διότι βρισκόμαστε πάντα στην ίδια κατάσταση: το Κοινοβούλιο σχεδιάζει μια σειρά κατευθυντήριων γραμμών που θα πρέπει να ληφθούν υπόψη στην επόμενη δημοσιονομική διαδικασία, εσείς παρουσιάζετε τις πολιτικές προτεραιότητές σας σε αυτό το έγγραφο της ετήσιας πολιτικής στρατηγικής, προσθέτετε ένα δημοσιονομικό στοιχείο, αλλά δεν λαμβάνετε υπόψη, ή τουλάχιστον δεν λαμβάνετε επαρκώς υπόψη, όλα όσα σας ζήτησε το Κοινοβούλιο το προηγούμενο έτος.
<P>
Αυτό συμβαίνει κάθε χρόνο. Δεν έχουμε βρει ακόμη την τέλεια ισορροπία μεταξύ των δημοσιονομικών διαδικασιών και του νομοθετικού προγράμματος της Ευρωπαϊκής Επιτροπής και επομένως τα δύο θεσμικά μας όργανα εργάζονται συχνά παράλληλα, αλλά δεν έχουμε καταφέρει ακόμη να ευθυγραμμίσουμε τα συστήματά μας.
<P>
Παίζετε ένα παιχνίδι με το χρονοδιάγραμμα. Σχεδιάζετε πολιτικές προτεραιότητες αλλά, όπως είπε ο εισηγητής του φετινού προϋπολογισμού, ο κ. Virrankoski, το Κοινοβούλιο δεν έχει μέχρι στιγμής καμία ένδειξη για το ποιες θα είναι οι πολιτικές προτεραιότητες της Ευρωπαϊκής Επιτροπής για το τρέχον έτος και αυτό σημαίνει ότι, όσον αφορά την κατάρτιση του προϋπολογισμού, θα διαπιστώσουμε για άλλη μια φορά ότι οι δημοσιονομικές προτεραιότητες του Κοινοβουλίου δεν συμπίπτουν με τις πολιτικές προτεραιότητες που θεσπίζονται από την Ευρωπαϊκή Επιτροπή.
<P>
Το συναντούμε αυτό, για παράδειγμα, στο πλαίσιο των οικονομικών επιπτώσεων. Προτίθεστε να χρηματοδοτήσετε αυτές τις πολιτικές προτεραιότητες μέσω ορισμένων τίτλων που αυξάνονται και άλλων τίτλων που μειώνονται· μας ζητάτε 890 νέες θέσεις εργασίας στην Επιτροπή, αν και ελπίζετε να δημιουργήσετε τις περισσότερες από αυτές μέσω εσωτερικών αναπροσαρμογών· επιπλέον, προβλέπετε να κάνετε προσαρμογές στις εκτελεστικές υπηρεσίες. Κυρία Επίτροπε, όπως κάθε χρόνο, αισθανόμαστε μια σύγχυση και κατά τη διάρκεια της δημοσιονομικής διαδικασίας του τρέχοντος έτους ελπίζουμε ότι θα είμαστε σε θέση να καταλήξουμε σε συμφωνίες που δεν συνεπάγονται μεγάλες δημοσιονομικές εντάσεις με το Συμβούλιο, ούτε βέβαια μ' εσάς.
<SPEAKER ID="024" NAME="Jan Andersson" AFFILIATION="PSE">
(SV) Κύριε Πρόεδρε, κυρία Επίτροπε, θα ξεκινήσω, όπως τόσοι άλλοι, εκφράζοντας την ικανοποίησή μου για το γεγονός ότι η πολιτική για το κλίμα και η ενεργειακή πολιτική βρίσκονται τώρα στην κορυφή της ατζέντας της Επιτροπής. Πιστεύω κι εγώ ότι το αποτέλεσμα της συνόδου κορυφής ήταν ικανοποιητικό. Πιστεύω επίσης ότι η επικέντρωση στην ανάπτυξη και στην απασχόληση πρέπει να χαιρετιστεί. Επιτρέψτε μου να σας υπενθυμίσω τη μεγάλη αναθεώρηση των κατευθυντήριων γραμμών για την οικονομία και την απασχόληση που θα γίνει το προσεχές έτος. Αυτό είναι σημαντικό και το Κοινοβούλιο τόνισε πολλές φορές πόσο σημαντικό είναι να ζητηθεί η γνώμη του Κοινοβουλίου σε αυτό το θέμα και να έχει αρκετό χρόνο στη διάθεσή του για να υποβάλει τις προτάσεις του.
<P>
Επιστρέφω τώρα στο θέμα που ανέφερε ο κ. Swoboda, μεταξύ άλλων. Νομίζω ότι ο Ζακ Ντελόρ ήταν εκείνος που είπε κάποτε ότι κανείς δεν αγαπά την εσωτερική αγορά. Γι' αυτό πρέπει να εφαρμοστεί και να αντισταθμιστεί με την κατάλληλη κοινωνική διάσταση. " Επιτροπή μιλά πολύ για την κοινωνική διάσταση, αλλά κάνει πολύ λίγα γι' αυτή. Λίγες νέες προτάσεις υπάρχουν στον κοινωνικό τομέα.
<P>
Επιτρέψτε μου, ωστόσο, να αναφέρω τι είναι θετικό. Είναι θετικό ότι η Επιτροπή ασχολείται τώρα με το θέμα των διακρίσεων και έξω από την αγορά εργασίας, για παράδειγμα εις βάρος των ατόμων με αναπηρίες και άλλων ομάδων. Είναι θετικό ότι γίνεται συζήτηση για τις κοινωνικές υπηρεσίες και μια προσπάθεια να διασαφηνιστούν τα στοιχεία που τις χαρακτηρίζουν. Είχαμε μια συζήτηση σχετικά με αυτό το θέμα χθες σε απάντηση μιας έκθεσης και προσωπικά ελπίζω ότι αυτή η διασαφήνιση θα έχει τη μορφή μιας οδηγίας για τον συγκεκριμένο τομέα. Αλλιώς, το μόνο που έχουμε είναι έρευνες για την κοινωνική κατάσταση και για τον τρόπο με τον οποίο λειτουργεί η εργατική νομοθεσία. Υπάρχουν έρευνες διαφόρων ειδών, αλλά λίγες πρακτικές προτάσεις. Επιτρέψτε μου να αναφέρω δύο προτάσεις σχετικά με τομείς στους οποίους πιστεύω ότι μπορούν να αναληφθούν αρκετά πρακτικές πρωτοβουλίες.
<P>
" αναδιάρθρωση λαμβάνει χώρα σε ολόκληρη την Ευρώπη. Οι παλιές θέσεις εργασίας εξαφανίζονται και δημιουργούνται νέες. Τα μέσα ενημέρωσης και διαβούλευσης που έχουμε, για παράδειγμα η ευρωπαϊκή επιτροπή επιχείρησης και η οδηγία για την ενημέρωση και τη διαβούλευση των εργαζομένων, δεν λειτουργούν σωστά. Οι εργαζόμενοι χάνουν τις θέσεις εργασίας τους χωρίς να έχουν ενημερωθεί σωστά για την υπό εξέλιξη διαδικασία και χωρίς να έχουν καμία συμμετοχή σε αυτή τη διαδικασία. Είναι καιρός να αναλάβει πρωτοβουλία η Επιτροπή και να αναθεωρήσει τις ισχύουσες οδηγίες προκειμένου να διασφαλίσει ότι λειτουργούν σωστά.
<P>
Ο δεύτερος τομέας είναι αυτός του περιβάλλοντος εργασίας. Με τις 50 περίπου οδηγίες που υπάρχουν, η Ευρώπη σημείωσε τεράστια πρόοδο με την πάροδο των ετών όσον αφορά το περιβάλλον εργασίας. Οι θάνατοι και οι τραυματισμοί τώρα στον χώρο εργασίας είναι πολύ λίγοι. Ταυτόχρονα, στην αγορά εργασίας προκύπτουν νέα προβλήματα που σχετίζονται με το περιβάλλον εργασίας λόγω του τρόπου με τον οποίο έχει αλλάξει αυτή η αγορά. Στα προβλήματα αυτά περιλαμβάνεται το άγχος, η επαγγελματική εξουθένωση και η παρενόχληση. Σε αυτούς τους τομείς, οι πρωτοβουλίες της Επιτροπής λάμπουν διά της απουσίας τους. " συμβουλή μου προς την Επιτροπή είναι να μην μιλά μόνο για την κοινωνική διάσταση αλλά και να την κάνει πράξη, για παράδειγμα όσον αφορά την ενημέρωση, τη διαβούλευση και τα θέματα που σχετίζονται με το περιβάλλον εργασίας.
<P>
(Χειροκροτήματα)
<SPEAKER ID="025" NAME="István Szent-Iványi" AFFILIATION="ALDE">
(HU) Οι φιλοδοξίες της εξωτερικής πολιτικής της Ευρωπαϊκής Ένωσης είναι εντυπωσιακές. Δυστυχώς, τα ποσά των χρημάτων που είναι διαθέσιμα δεν εναρμονίζονται με αυτές τις φιλοδοξίες. Και το χειρότερο είναι ότι η κατανομή των περιορισμένων πόρων δεν ακολουθεί ούτε αντανακλά τις προτεραιότητές μας.
<P>
Περιμένουμε ότι ο προϋπολογισμός του 2008 θα υποστηρίξει την πρόοδο της διεύρυνσης και την επιτυχή προετοιμασία των υποψήφιων χωρών και των πιθανών υποψήφιων χωρών πιο αποτελεσματικά από ό,τι οι προϋπολογισμοί του παρελθόντος. Οι ενταξιακές διαπραγματεύσεις που έχουν ήδη ξεκινήσει πρέπει να συνεχιστούν και να γίνουν με βάση τις εκάστοτε συνθήκες. Θεωρούμε θετική εξέλιξη το γεγονός ότι το έγγραφο θεωρεί προτεραιότητα την εξεύρεση λύσης για το Κοσσυφοπέδιο. Ήρθε η ώρα να ληφθούν αποφασιστικά μέτρα για τη δημιουργία ισορροπίας μεταξύ της ανατολικής και της νότιας διάστασης της πολιτικής γειτονίας μας. Από αυτή την άποψη, είναι καλό σημάδι ότι η στρατηγική περιέχει και πολλές νέες πρωτοβουλίες σχετικά με τις νότιες, τις ανατολικές και τις καυκάσιες χώρες. Αναγνωρίζουμε ότι αυτό αποτελεί ένα βήμα προόδου.
<P>
Το θεμιτό είναι η προώθηση της δημοκρατίας και των ανθρωπίνων δικαιωμάτων να αποτελεί την κατευθυντήρια αρχή της πολιτικής υποστήριξης της Ευρωπαϊκής Ένωσης, η οποία πρέπει να εφαρμοστεί όχι μόνο στα λόγια αλλά και συστηματικά στην πράξη. Δυστυχώς, αυτό δεν έχει συμβεί ακόμα.
<P>
Πολλά αναφέρονται στο έγγραφο σχετικά με τη σημασία της ενεργειακής πολιτικής και με αυτό συμφωνούμε ανεπιφύλακτα. Ωστόσο, μας λυπεί το γεγονός ότι οι ουσιαστικές και θεσμικές απαιτήσεις της συνιστώσας της εξωτερικής πολιτικής στην πολιτική ενέργειας δεν περιλαμβάνονται στο έγγραφο. Πρέπει να δώσουμε αμέριστη προσοχή σε αυτό το θέμα, καθώς πρόκειται για μία από τις μεγάλες προκλήσεις αυτής της νέας εποχής. Έχουμε λίγα χρήματα γι' αυτό πρέπει να τα χρησιμοποιήσουμε με αποτελεσματικό και ορατό τρόπο που εστιάζει στις προτεραιότητες.
<SPEAKER ID="026" NAME="Ryszard Czarnecki" AFFILIATION="UEN">
(PL) Κύριε Πρόεδρε, το χαρτί είναι ένα πολύ ανεκτικό μέσο. Μπορείς ευχαρίστως να γράψεις ό,τι θέλεις πάνω σ' αυτό, αλλά η υλοποίηση αυτών που έχεις γράψει είναι πολύ πιο δύσκολη. Στην ουσία, έτσι θα περιέγραφα τις τελευταίες δηλώσεις της Επιτροπής. Είναι ευγενείς δηλώσεις, αλλά ορισμένες φορές δημιουργούν εικονική πραγματικότητα.
<P>
Για παράδειγμα, ήδη στην εισαγωγή του εγγράφου για την ετήσια πολιτική στρατηγική της Ένωσης για το 2008 γίνεται αναφορά στην πρωτοβουλία για τη δημιουργία ενός Ευρωπαϊκού Ινστιτούτου Τεχνολογίας. Λίγες σελίδες αργότερα, ωστόσο, αναφέρεται ότι το προαναφερόμενο ινστιτούτο όντως θα δημιουργηθεί, αλλά όχι πριν από το 2009 το νωρίτερο. Διάβασα μάλιστα προσεκτικά αρκετές δεκάδες δράσεις προτεραιότητας της Επιτροπής για το προσεχές έτος. Πρέπει να φανούμε λογικοί. Όταν τίθενται όλα σε προτεραιότητα, τότε ο όρος προτεραιότητα χάνει το νόημά του.
<P>
Στον τομέα της εξωτερικής πολιτικής, γίνεται αναφορά στην πρόοδο που σημειώνουν τα Δυτικά Βαλκάνια προς μια μελλοντική προσχώρηση στην Ένωση. Στην πραγματικότητα, η προσχώρηση αυτών των βαλκανικών χωρών εξαρτάται από τη θεσμική μεταρρύθμιση της Ένωσης, γεγονός που σημαίνει ότι οι ενδιαφερόμενες χώρες έχουν γίνει πιόνια στις δικές μας διαμάχες μέσα στην Ένωση. Αυτό είναι άλλο ένα παράδειγμα του χάσματος ανάμεσα στις δηλώσεις που έγιναν και στην πραγματικότητα. Συμφωνώ με τον προηγούμενο ομιλητή, ο οποίος δήλωσε ότι το θέμα των χωρών του Νότιου Καύκασου και της προόδου τους προς μια πιθανή μελλοντική προσχώρηση στην Ευρωπαϊκή Ένωση πρέπει να αποκτήσει μεγαλύτερη σπουδαιότητα σε αυτό το έγγραφο.
<SPEAKER ID="027" NAME="Ingeborg Gräßle" AFFILIATION="PPE-DE">
(DE) Κύριε Πρόεδρε, κυρία Επίτροπε, κυρίες και κύριοι, στην Ευρώπη των 27 υπάρχουν μόνον λίγοι πολιτικοί οργανισμοί που ισχυρίζονται ότι εργάζονται με τέτοιο διάφανο και δομημένο τρόπο όπως η ίδια η ΕΕ. Εάν ρίξει κανείς σήμερα μια ματιά σε αυτά τα προγράμματα εργασίας, συμπεριλαμβανομένου και αυτού για το 2008, τότε το μόνο που θα καταφέρει είναι να στεναχωρηθεί. Επίσης για το 2008, ναι μεν διαβάζουμε τις συνήθεις εξαγγελίες για βελτίωση της νομοθεσίας, αλλά τα προγράμματα αποκτούν οντότητα περισσότερο από την εφαρμογή τους παρά από την εξαγγελία τους.
<P>
Από άποψη δημοσιονομικού ελέγχου, το 2008 θα είναι ακόμα ένα απογοητευτικό έτος. Διαπιστώνουμε την έλλειψη μέτρων διαχείρισης και προτάσεων για την υλοποίηση της υπόσχεσης που έδωσε ο Επίτροπος Kallas το 2005 να λάβει μια θετική δήλωση αξιοπιστίας για τον προϋπολογισμό της ΕΕ από το Ευρωπαϊκό Ελεγκτικό Συνέδριο έως το 2009. Θα ήθελα να υπενθυμίσω στο Σώμα το ποσοστό σφαλμάτων του 44% για τα Διαρθρωτικά Ταμεία που διαπιστώθηκαν και πάλι στον προϋπολογισμό του 2005. Σε τελική ανάλυση, ο Πρόεδρος της Επιτροπής επιβεβαίωσε αυτήν την υπόσχεση: θα αναμέναμε η Επιτροπή να θυμηθεί την υπόσχεσή της και να προβεί στα απαραίτητα βήματα τουλάχιστον στον δικό της τομέα της άμεσης διαχείρισης.
<P>
Το 2008 είναι το τελευταίο έτος στο οποίο η Επιτροπή θα είναι σε θέση να αλλάξει κάτι. Συμπτωματικά, είναι το πρώτο έτος στο οποίο οι δικαιούχοι των επιδοτήσεων της ΕΕ πρέπει να κοινοποιηθούν. Λογικά θα αναμέναμε επίσης να δούμε μια αναφορά σε αυτό το ορόσημο της πολιτικής επιδοτήσεων της ΕΕ. Μήπως η σιωπή σημαίνει ότι αυτή η κοινοποίηση δεν πραγματοποιείται; Σε τελική ανάλυση, μέχρι σήμερα, δεν υπάρχει ούτε ένα έγγραφο -ούτε καν μία και μοναδική γραμμή- σχετικά με το πώς τα κράτη μέλη και τα μεμονωμένα ταμεία της ΕΕ πρέπει να εφαρμόσουν την υποχρέωση της δημοσίευσης. Δεν υπάρχει επίσης καμία απολύτως πρόταση για το τι πρέπει να γίνει με αυτές τις πληροφορίες. Εμείς πρέπει, η μάλλον η Επιτροπή πρέπει, να σκεφθεί τον τρόπο που πρέπει να χρησιμοποιηθούν αυτές οι πληροφορίες και τις συνέπειες αυτών των πληροφοριών για τους επιμέρους τομείς της πολιτικής.
<P>
Το συμπέρασμα είναι ότι, κατά την άποψή μας, το πρόγραμμα εργασίας του 2008 είναι ένα απογοητευτικό έγγραφο στο οποίο η Επιτροπή υπολείπεται αισθητά των δικών της εξαγγελιών.
<SPEAKER ID="028" NAME="Catherine Guy-Quint" AFFILIATION="PSE">
(FR) Κύριε Πρόεδρε, κυρία Επίτροπε, κυρίες και κύριοι συνάδελφοι, θέλω να ευχαριστήσω την Επιτροπή γι' αυτό το έγγραφο, το οποίο έρχεται πάνω στην ώρα, στην έναρξη της δημοσιονομικής διαδικασίας μας. Είναι συνεπές με τις προτεραιότητές μας, οι οποίες είναι η στρατηγική της Λισαβόνας, η καταπολέμηση της κλιματικής αλλαγής και των συνεπειών της, η δικαστική συνεργασία, κλπ., παραγνωρίζει όμως τη σημασία της κοινωνικής διάστασης και της κοινωνικής συνοχής για το μέλλον της Ένωσης.
<P>
Οι προτεραιότητές σας είναι αναγκαίες προκειμένου να επιτρέψουν στην Ένωση να αντιμετωπίσει τις προκλήσεις της παγκοσμιοποίησης. Ωστόσο, εγείρω ερώτημα για το γεγονός πως ούτε οι δημοσιονομικές προοπτικές, ούτε τα προγράμματα, όπως αυτά συναποφασίστηκαν, μας αφήνουν μεγάλα περιθώρια ελιγμών.
<P>
Για να γίνω πιο σαφής, όσον αφορά την ανταγωνιστικότητα, τη μεγέθυνση και την απασχόληση, αν αφήσουμε το περιθώριο ως έχει -στα 70 εκατομμύρια ευρώ- αν ανακοινώσουμε νέες προτεραιότητες αναφορικά με τον Οργανισμό Διαχείρισης Εξωτερικών Συνόρων (Frontex) και την Ευρωπαϊκή Μονάδα Δικαστικής Συνεργασίας (Eurojust), και δημιουργήσουμε τρεις νέους οργανισμούς για τις μεταφορές, τότε κινδυνεύουν να πληγούν ορισμένες πολιτικές: αναφέρομαι στο έβδομο πρόγραμμα-πλαίσιο έρευνας και τεχνολογικής ανάπτυξης, το οποίο ενδέχεται να αντιμετωπίσει δυσχέρειες στο ξεκίνημά του· αναφέρομαι στο διευρωπαϊκό δίκτυο μεταφορών, η χρηματοδότηση του οποίου συνιστά θεμελιώδη αναγκαιότητα· αναφέρομαι σε όλες αυτές τις κοινωνικές πολιτικές, οι οποίες δεν είναι ακόμα αρκούντως ανεπτυγμένες· αναφέρομαι στο πρόγραμμα για την ανταγωνιστικότητα και την καινοτομία, το οποίο είναι βασικό μέσο της στρατηγικής της Λισαβόνας.
<P>
Δεν πρέπει να μειώσουμε τις χρηματοοικονομικές υποχρεώσεις που απορρέουν από αυτές τις πολιτικές, των οποίων η διαχείριση γίνεται ήδη κατά τρόπο προβληματικό. Διακυβεύεται όχι μόνο η ευρωπαϊκή ανάπτυξη, αλλά και οι στόχοι μας όσον αφορά την ανταγωνιστικότητα, την απασχόληση και την αλληλεγγύη.
<P>
Όσον αφορά τις πολιτικές ελευθερίας, ασφάλειας και δικαιοσύνης, το περιθώριο των 32 εκατομμυρίων ευρώ είναι λίαν περιορισμένο. " αύξηση της χρηματοδότησης για τις πολιτικές που συνδέονται με τον Frontex και την Eurojust θα περιορίσει αναγκαστικά τα μέσα τα οποία παρέχονταν αρχικά σε άλλα βασικά προγράμματα, όπως είναι η ενσωμάτωση των υπηκόων τρίτων χωρών, όπως είναι μια πραγματικά φιλόδοξη πολιτική για τους πρόσφυγες, η προάσπιση των θεμελιωδών δικαιωμάτων.
<P>
" Ευρωπαϊκή Επιτροπή υπονοεί ότι αυτά τα προγράμματα δεν απέκτησαν ακόμη τον κανονικό ρυθμό τους. Για ποιον λόγο, όμως, δεν επιταχύνθηκε η υλοποίησή τους;
<P>
Όσον αφορά τα ζητήματα της γεωργίας, συντάσσομαι με τους συναδέλφους της Επιτροπής Γεωργίας και Ανάπτυξης της Υπαίθρου προκειμένου να εκφράσω σοβαρές αμφιβολίες για την πρόταση σχετικά με μία και μόνη κοινή οργάνωση της αγοράς, η οποία να καλύπτει όλους τους τομείς της γεωργίας. Αυτό θα μπορούσε να οδηγήσει στο να μην ληφθούν αρκούντως υπόψη τα ειδικά χαρακτηριστικά ορισμένων γεωργικών προϊόντων.
<P>
Δεδομένου ότι το εύρος της διαδικασίας "ελέγχου υγείας" ακόμη δεν είναι γνωστό ούτε έχει περιγραφεί λεπτομερώς στις προτάσεις της Επιτροπής, σας ζητώ διευκρινίσεις επί του θέματος. Οι πρόσφατες δηλώσεις της Επιτρόπου που είναι αρμόδια για τη γεωργία είναι αντιφατικές με αυτό που γράψατε.
<P>
Όσον αφορά τις δράσεις της Ένωσης, οφείλουμε να φροντίσουμε να τηρηθούν όλες οι διακηρυγμένες προτεραιότητες. Δεν μπορούμε να αποδεχθούμε οι προτεραιότητές μας σε θέματα υγείας, εκπαίδευσης και προώθησης να παραγκωνιστούν προς όφελος της ενέργειας.
<P>
Τέλος, με εκπλήσσει η ακροθιγής αναφορά στη διαδικασία αναθεώρησης, η οποία προβλέπεται να αρχίσει το 2008, γεγονός που μου δίνει αφορμή να αποταθώ απευθείας στην Επιτροπή: η αναθεώρηση των δημοσιονομικών προοπτικών είναι, άραγε, θέμα ταμπού;
<P>
Εξέφρασα ήδη την περιέργειά μου να μάθω το εκτιμώμενο επιπλέον κόστος της πρωτοβουλίας για τη βελτίωση της νομοθεσίας. Μπορείτε να μας δώσετε τις εκτιμήσεις, τις οποίες αναμένουμε εδώ και πολύ καιρό;
<P>
Τέλος, εύχομαι φέτος τα φώτα να στραφούν στην ανακοίνωση. Γίνεται σχετική αναφορά σε αυτό το κείμενο, πρέπει όμως να αναπροσανατολίσουμε τις δράσεις της Επιτροπής σε σχέση με αυτό. " δημοκρατική Ευρώπη έχει περιέλθει σε τέλμα, οι πολίτες της γυρίζουν την πλάτη τους και τα κείμενά μας γίνονται ολοένα και πιο φιλόδοξα. " εφαρμογή απέχει παρασάγγας από ό,τι ονειρευόμαστε.
<SPEAKER ID="030" NAME="Andrew Duff" AFFILIATION="ALDE">
(EN) Κύριε Πρόεδρε, η Επιτροπή Barroso έφτασε τώρα στους αποδοτικούς ρυθμούς της και η πιο θετική στρατηγική που έχουμε εδώ πρέπει να εξεταστεί πλήρως και να συζητηθεί στο εσωτερικό των εθνικών κοινοβουλίων και των κομμάτων. Είναι ένα εξαιρετικό μέσο τόσο για την ενημέρωση όσο και για την προαγωγή ενός εθνικού διαλόγου σχετικά με την κοινοτική διάσταση και πρέπει να σταλούν Επίτροποι για την προώθησή του.
<P>
" στρατηγική ορθώς δεν αναφέρει τίποτα για τη διάσωση του Συντάγματος, αλλά το προβλεπόμενο έργο της για την αναθεώρηση των εργασιών της οικονομικής και νομισματικής ένωσης και για την κοινωνική διάσταση της ενιαίας αγοράς πρέπει να προετοιμάσουν την Επιτροπή για τη ΔΔ που αναμένουμε ότι θα διεξαχθεί το δεύτερο εξάμηνο του 2007. Συνεπώς, η αναθεώρηση του δημοσιονομικού συστήματος πρέπει επίσης να προταθεί για να συμβάλει στην εξεύρεση λύσης στη συνταγματική κρίση. Τα χρήματα στο τραπέζι μπορούν να βοηθήσουν τη ΔΔ και καμία μεταρρύθμιση ως προς τις δαπάνες δεν μπορεί να προσεγγιστεί ορθολογικά χωρίς μια συστηματική αναθεώρηση των κοινών πολιτικών.
<SPEAKER ID="031" NAME="Brian Crowley" AFFILIATION="UEN">
(EN) Κύριε Πρόεδρε, καταρχάς ζητώ συγγνώμη που δεν ήρθα νωρίτερα. Έκανα παρακέντηση και δυστυχώς δεν υπάρχει αρκετός ζεστός αέρας στο Στρασβούργο για να διευκολύνει τα πράγματα!
<P>
A Uachtaráin, a Leas-Uachtaráin, ní mór don Choimisiún Eorpach cur chuige straitéiseach a chleachtadh agus é i mbun polasaí polaitiúil a chruthú. Beidh aire ardaithe ar bharr an chláir oibre feasta. Glacann rialtaisí an Aontais Eorpaigh le moltaí an Choimisiúin ar an ábhar seo. Is faoin gCoimisiún é anois, áfach, moltaí reachtúla a chruthú, a chinnfidh go dtiocfaidh laghdú 20% ar sceitheadh C02 faoin mbliain 2020. Táim lánchinnte go dtabharfaidh Parlaimint na hEorpa tacaíocht iomlán don phlean polaitiúil seo.
<P>
(EN) Εκτός από τα θέματα που αφορούν την αλλαγή του κλίματος, τα οποία μόλις ανέφερα, τρεις άλλοι βασικοί τομείς με τους οποίους πρέπει να ασχοληθεί η Επιτροπή τα προσεχή έτη είναι τα θέματα της διασφάλισης της εφαρμογής της Ατζέντας της Λισαβόνας και, ειδικά, οι επενδύσεις στην έρευνα και στην ανάπτυξη -3% του ΑΕγχΠ- εξετάζοντας τομείς καινοτομίας και ενθαρρύνοντας τις νέες τεχνολογίες, οι οποίες θα αποτελέσουν τις μεγάλες ευκαιρίες απασχόλησης για την Ευρώπη στο μέλλον.
<P>
Δεύτερον, υπάρχει το θέμα της επανασύνδεσης με τη νεολαία μας στην Ευρώπη. Για πολύ καιρό, μιλάμε για τον υπέροχο πλούτο και πόρο που αποτελεί ο πληθυσμός των νέων μας στην Ευρώπη. Ωστόσο, εκτός από το πρόγραμμα Erasmus και ένα ή δύο άλλα μικρότερα εκπαιδευτικά προγράμματα, η πραγματική αρχική ιδέα των σχεδίων δράσης "Νεολαία για την Ευρώπη" φαίνεται ότι έχει ξεχαστεί και παραγκωνιστεί. Και, όπως είπα, πρόκειται για έναν τεράστιο πόρο, όχι μόνο από οικονομικής πλευράς αλλά και όσον αφορά την ανάπτυξη - για την προσπάθεια να εξασφαλίσουμε μια σωστή και υπέροχη μελλοντική Ευρώπη για τις μελλοντικές γενιές.
<P>
Τρίτον, η κοινή εξωτερική πολιτική και πολιτική ασφάλειας αποτελεί βασικό στοιχείο, για το οποίο η Ευρώπη πρέπει να δείξει ότι δραστηριοποιείται στην παγκόσμια σκηνή, ωστόσο φαίνεται ότι υπάρχουν δυσκολίες όσον αφορά τον προϋπολογισμό και τον σχεδιασμό σχετικά με το τι μπορεί να γίνει εκεί.
<P>
Κυρία Επίτροπε, γνωρίζω ότι έχετε πολλά στο μυαλό σας επί του παρόντος και υπάρχουν δυσκολίες σε διοργανικό επίπεδο, αλλά αν δεν δείξουμε ότι ενεργούμε εξ ονόματος των πολιτών μας και αν δεν υλοποιήσουμε τις δεσμεύσεις που αναλάβαμε προς τους πολίτες μας, τότε όλη η γραφειοκρατία του κόσμου δεν πρόκειται να βοηθήσει.
<P>
Το τελευταίο σημείο που θέλω να θίξω είναι ότι πρέπει να μειώσουμε τη γραφειοκρατία και να καταστήσουμε ευκολότερη τη λειτουργία των επιχειρήσεων. " βελτίωση του ρυθμιστικού πλαισίου και η μείωση των κανονισμών μπορεί να αποτελέσει έναν τρόπο για να επιτευχθούν ορισμένοι από αυτούς τους στόχους.
<SPEAKER ID="034" NAME="Malcolm Harbour" AFFILIATION="PPE-DE">
(EN) Κύριε Πρόεδρε, κυρία Επίτροπε, νομίζω ότι συμμετείχα σε όλες τις πρόσφατες συζητήσεις για την πολιτική στρατηγική και είχα λόγους να την επικρίνω.
<P>
Σήμερα το πρωί θέλω να χαιρετίσω την πρώιμη έναρξη που μας παρέχετε για την ανάπτυξη της πολιτικής στρατηγικής. Συμφωνώ μαζί σας ότι είναι σημαντικό να επιταχύνουμε τον πολιτικό μας διάλογο. Νομίζω ότι είπατε πως θέλετε έναν ειλικρινή και εποικοδομητικό διάλογο, γι' αυτό ελπίζω ότι θα δεχθείτε τις παρατηρήσεις μου σε αυτό το πνεύμα.
<P>
Κυρία Επίτροπε, μία από τις βασικές ανησυχίες που έχω γι' αυτό το έγγραφο, όπως και για τα προηγούμενα -και ελπίζω ότι αν τη συζητήσουμε τώρα μπορεί να κάνετε κάτι γι' αυτό- είναι ότι θέλω να δω το επίκεντρο και τους πόρους που διέπουν το έργο σας να αφιερώνονται και στην παγίωση και εφαρμογή της ισχύουσας νομοθεσίας. " πολιτική στρατηγική δεν αφορά μόνο νέες πρωτοβουλίες. Θέλουμε να έχετε την ωριμότητα να μας πείτε τι κάνετε για να εφαρμόσετε τους ισχύοντες κανόνες και κανονισμούς. Στον δικό μου τομέα ενδιαφέροντος, την ενιαία αγορά, ορθώς λέτε ότι πρέπει να επιτραπεί στους πολίτες και στις ΜΜΕ ειδικά να ωφεληθούν από αυτή την αγορά. Σας προτείνω το πιο σημαντικό πράγμα που θα κάνετε το 2008 να είναι η διασφάλιση της σωστής εφαρμογής της οδηγίας για την ενιαία αγορά των υπηρεσιών σε όλα τα κράτη μέλη. Αυτό θα ήταν πιο σημαντικό από κάθε άλλη πρωτοβουλία που μπορεί να αναλάβετε. Θέλω να το δω στη στρατηγική σας όταν θα υποβληθεί η πρόταση.
<P>
Και δυο πράγματα ακόμη: μου προκαλεί έκπληξη το γεγονός ότι δεν φαίνεται να υπάρχει καμία απολύτως πρωτοβουλία πολιτικής στον τομέα της κοινωνίας της γνώσης και της τεχνολογίας της πληροφορίας, παρά το γεγονός ότι ένα μεγάλο και σημαντικό πρόγραμμα εργασίας βρίσκεται εν εξελίξει. Ίσως λοιπόν θα πρέπει να το εξετάσετε αυτό. Δεν πιστεύω ότι οι πρωτοβουλίες σε αυτόν τον τομέα έχουν χαθεί.
<P>
Τέλος, σχετικά με το θέμα της βελτίωσης του ρυθμιστικού πλαισίου που ανέφεραν πολλοί συνάδελφοί μου, δεν έχει κανένα απολύτως νόημα να συνεχίζει η Επιτροπή αυτές τις άριστες πρωτοβουλίες, αν δεν τις γνωρίζει κανείς. Γιατί δεν υπάρχει αυτό στον κατάλογο των ανακοινώσεών σας; Διότι οι πολίτες μας πρέπει να γνωρίζουν τι συμβαίνει και πρέπει να συμμετέχουν στη διαδικασία αν θέλουμε να αξιολογήσουμε τις επιπτώσεις της. Γι' αυτό, σας παρακαλώ, εισάγετέ το αυτό ως μία από τις επικοινωνιακές προτεραιότητες σας.
<SPEAKER ID="035" NAME="Margrietus van den Berg" AFFILIATION="PSE">
(NL) Ο κ. Swoboda, ο κ. Andersson και η κ. Guy-Quint μίλησαν υπέρ της ύπαρξης περισσότερων πρωτοβουλιών στον τομέα μιας κοινωνικής Ευρώπης. Αυτό επιθυμούν στις προτάσεις τους. Θα ήθελα να προχωρήσω ένα βήμα παραπέρα και να πω ότι η Ευρώπη πρέπει να γίνει πιο κοινωνική όχι μόνο μέσα στην Ευρώπη, αλλά και έξω από αυτή. Όταν η Ευρώπη είναι παγκόσμιος εταίρος τότε γίνεται προφανής η μεγάλη έλλειψη της πτυχής της ανάπτυξης και της σχέσης με την αναπτυξιακή συνεργασία από πολλά θέματα στο πρόγραμμα εργασίας για το 2008.
<P>
Θα ήθελα να αναφέρω, σε αυτό το πλαίσιο, τους τομείς της γεωργίας, της αναθεώρησης της ευρωπαϊκής νομοθεσίας πλαισίου για τις φαρμακευτικές εταιρείες και της θαλάσσιας πολιτικής. Ο γενικός στόχος του τρέχοντος έτους στην ευρωπαϊκή κοινή αντίληψη για την ανάπτυξη είναι ξανά η μείωση της φτώχειας στην Αφρική και η επίτευξη των Αναπτυξιακών Στόχων της Χιλιετίας, αλλά η αλήθεια είναι ότι, όσον αφορά τους Αναπτυξιακούς Στόχους της Χιλιετίας για την Αφρική, τα πράγματα πάνε προς λάθος κατεύθυνση.
<P>
Πού σκοπεύει να πάει η Επιτροπή από εδώ; Στο δέκατο Ευρωπαϊκό Ταμείο Ανάπτυξης, το οποίο προετοιμάζεται επί του παρόντος και ανέρχεται στο ήμισυ όλων των αναπτυξιακών ταμείων, μόνο το 2% διατίθεται για την εκπαίδευση και το 2,5% για την υγειονομική περίθαλψη. Αυτό, φυσικά, είναι διαμετρικά αντίθετο με αυτά που το εν λόγω πρόγραμμα εργασίας ελπίζει να επιτύχει.
<P>
Δεύτερον, σήμερα, ο Επίτροπος Mandelson και άλλοι συζητούν σχετικά με τις συμφωνίες οικονομικής εταιρικής σχέσης με υπουργούς αναπτυσσόμενων χωρών και με τους ευρωπαίους υπουργούς για την αναπτυξιακή συνεργασία. Πρόκειται όντως για ένα θέμα ευρέως φάσματος. Στην πραγματικότητα, οι ομόλογοί μας από τις αναπτυσσόμενες χώρες έχουν την αίσθηση ότι λεηλατούμε τις αγορές τους αντί να θέτουμε την ανάπτυξή τους στην καρδιά της πολιτικής μας. Άλλη μία ανακολουθία.
<P>
Όσον αφορά τη γεωργική πολιτική, θέλω να σας δώσω ένα παράδειγμα από τον τομέα της αλιείας. Για τις Σεϋχέλλες, τα ψάρια, και κυρίως ο ξιφίας, είναι ένα βασικό προϊόν που θα εισαχθεί στις αγορές μας. Εμείς, ωστόσο, ανταποδίδουμε επιβάλλοντας έναν μη δασμολογικό εμπορικό φραγμό με τη μορφή της απαίτησης πολύ χαμηλών επιπέδων καδμίου. Μολονότι επιτρέπουμε πολύ υψηλότερα επίπεδα καδμίου στα πουλερικά και στους χοίρους μας, απαγορεύουμε τον ξιφία από τις Σεϋχέλλες με χαμηλά επίπεδα καδμίου. Αυτή η ανακολουθία σε πολλούς τομείς πολιτικής πρέπει να διορθωθεί σε αυτό το πρόγραμμα για το 2008.
<SPEAKER ID="036" NAME="Sophia in 't Veld" AFFILIATION="ALDE">
(EN) Κύριε Πρόεδρε, κυρία Επίτροπε, ο Πρόεδρος Barroso μιλά πάντα για μια Ευρώπη αποτελεσμάτων. Μου αρέσει αυτή η φράση αλλά πρέπει να καταλήξω δυστυχώς στο συμπέρασμα ότι, στον τομέα των θεμελιωδών δικαιωμάτων, η Ευρωπαϊκή Επιτροπή απέχει πολύ από την εκπλήρωση των δεσμεύσεών της.
<P>
Σας υπενθυμίζω και πάλι ότι, το 2004, ο κ. Barroso πήρε το πράσινο φως για την Επιτροπή του μόνο μετά από μια επίσημη δέσμευση ότι θα γίνει πρωταθλητής των θεμελιωδών δικαιωμάτων. Δυστυχώς, αυτό δεν αντανακλάται σε αυτό το έγγραφο ούτε και στις δράσεις της Επιτροπής τα τελευταία δυόμισι έτη. Σε αυτόν τον τομέα, η Επιτροπή είναι άτολμη και διστακτική. Δεν πρέπει μόνο να προστατεύετε, αλλά και να προωθείτε τα θεμελιώδη δικαιώματα.
<P>
Υπάρχουν δύο στοιχεία σε αυτό το έγγραφο που μου κάνουν εντύπωση. Πρώτον, υπάρχει μια έλλειψη ισορροπίας ανάμεσα στις προτάσεις σας για την καταπολέμηση της τρομοκρατίας και στις προτάσεις σας για την προστασία του ιδιωτικού βίου και των πολιτικών ελευθεριών. Υπάρχει μια εμφανής έλλειψη ισορροπίας εδώ. Χρειαζόμαστε επειγόντως προστασία των δεδομένων στον τρίτο πυλώνα και θέλω η Επιτροπή να ασκήσει εντονότερες πιέσεις γι' αυτό. Ακόμα και αν δεν υπάρχει συναίνεση στο Συμβούλιο, εναπόκειται στην Επιτροπή να επιδείξει πολιτική ηγεσία. Μην περιμένετε το Συμβούλιο! Αφήστε το Συμβούλιο να εξηγήσει γιατί δεν μπορεί να συμφωνήσει στο θέμα της προστασίας των δεδομένων στον τρίτο πυλώνα. Εσείς πρέπει να καταστήσετε απολύτως σαφή τη στάση σας.
<P>
Αυτό ισχύει και για την "οριζόντια οδηγία" που ζήτησε επανειλημμένα το Κοινοβούλιο, η οποία θα απαγορεύει τις διακρίσεις για οποιοδήποτε λόγο, παντού και όχι μόνο στον χώρο εργασίας. Συνεπώς, χαιρετίζουμε την πρωτοβουλία για την καταπολέμηση των διακρίσεων έξω από την αγορά εργασίας. Ωστόσο, πιστεύω ότι, στην πραγματικότητα, αυτό για το οποίο μιλάμε εδώ είναι μόνο μια διαβούλευση.
<P>
Κυρία Επίτροπε, επιδείξτε περισσότερο θάρρος! Επιδείξτε περισσότερη ειλικρίνεια και προσωπική δέσμευση στην πίεση για τη νομοθεσία κατά των διακρίσεων. Επιδείξτε περισσότερο ηγετικό πνεύμα και μην περιμένετε το Συμβούλιο.
<P>
Έχω επίσης μια πολύ πρακτική πρόταση, την οποία δεν χρειάζεται καν να συμπεριλάβετε στο στρατηγικό σας πρόγραμμα. Στο πλαίσιο του 2007, του έτους των ίσων ευκαιριών, θα ήθελα να ζητήσω από τον Επίτροπο Barroso να προβεί σε μια προσωπική συζήτηση με τους ευρωπαίους πολίτες για το θέμα των διακρίσεων και των θεμελιωδών δικαιωμάτων. Θα ήθελα να πει η Επίτροπος αν θα μεταβιβάσει αυτό το αίτημα, ή πρόταση, στον κ. Barroso και θα δει αν είναι πρόθυμος να συμφωνήσει, διότι έτσι θα αποδειχθεί η προσωπική του δέσμευση στα θεμελιώδη δικαιώματα.
<SPEAKER ID="038" NAME="Jan Tadeusz Masiel" AFFILIATION="UEN">
(PL) Κύριε Πρόεδρε, κυρία Επίτροπε, σας ευχαριστώ για την παρουσίαση της ετήσιας πολιτικής στρατηγικής για το 2008.
<P>
Όσον αφορά τις προτεραιότητες που ανέφερε η Επίτροπος, θα ήθελα να επισημάνω τη δέσμευσή μας στην προστασία του περιβάλλοντος και συγκεκριμένα στην καταπολέμηση της αλλαγής του κλίματος, στην ανάγκη για μια κοινή ενεργειακή πολιτική, στην εφαρμογή της κοινωνικής ατζέντας και στο θέμα της διεύρυνσης.
<P>
Έχουμε πολλές προκλήσεις μπροστά μας. Πρέπει να τις αντιμετωπίσουμε με έναν τρόπο που θα οδηγήσει σε μεγαλύτερη συνοχή μεταξύ των κρατών μελών και θα αυξήσει την εμπιστοσύνη των πολιτών στην Ένωση. Πέρυσι, στο πλαίσιο των σχέσεών μας με τη Ρωσία, η Ένωση έδειξε ότι είναι ικανή να επιδείξει αλληλεγγύη με τα κράτη μέλη της. Αυτή η πολιτική τάση πρέπει να ενισχυθεί.
<P>
Αν προωθήσουμε τα υψηλά πρότυπα περιβαλλοντικής προστασίας, θα κερδίσουμε τον σεβασμό και θα ενισχύσουμε τη θέση μας στην παγκόσμια σκηνή.
<P>
Μετά τις τελευταίες διευρύνσεις και τα αποτελέσματα των δημοψηφισμάτων στη Γαλλία και στις Κάτω Χώρες, φαίνεται ότι πρέπει να αφιερώσουμε περισσότερες προσπάθειες για την παγίωση της Ένωσης παρά για την περαιτέρω διεύρυνση. " προσχώρηση της Κροατίας φαίνεται πως είναι η μόνη προτεραιότητα σε αυτό το πλαίσιο επί του παρόντος.
<P>
Πρέπει να επιτύχουμε κάτι απτό για τους πολίτες μας, πολλοί από τους οποίους είναι ακόμα άνεργοι και στερούνται των δίκαιων ευκαιριών τους για ανάπτυξη.
<SPEAKER ID="039" NAME="Alexander Radwan" AFFILIATION="PPE-DE">
(DE) Κύριε Πρόεδρε, κυρία Επίτροπε, λέγεται συχνά -στις ομιλίες της Επιτρόπου για παράδειγμα- ότι η Ευρώπη πρέπει να επικεντρωθεί στα ουσιώδη και ότι σκοπός μας είναι να φέρουμε την Ευρώπη πιο κοντά στους πολίτες της. Σε τελική ανάλυση, η Ευρώπη -ιδιαίτερα μάλιστα η Επιτροπή- κρίνεται με βάση το σε ποιον βαθμό κάνει τα λόγια της πράξη. Ας λάβουμε ως παράδειγμα το ζήτημα της μείωσης της γραφειοκρατίας - τη ναυαρχίδα της Επιτροπής. Κάνοντας μια αναδρομή στις τελευταίες εβδομάδες, διαπιστώνω ότι η Επιτροπή παρουσίασε μια νέα στρατηγική όσον αφορά την υγεία στον χώρο εργασίας για τα επόμενα πέντε έτη, με ειδική αναφορά στις μικρομεσαίες επιχειρήσεις, τις οποίες θεωρεί ως τον χώρο όπου σημειώνονται τα περισσότερα συμβάντα. Αυτές θα κληθούν σίγουρα στο προσεχές μέλλον να λάβουν υπόψη τους τις απαιτήσεις που θα τεθούν.
<P>
Όσον αφορά την προστασία του καταναλωτή: υπάρχει σήμερα μια Πράσινη Βίβλος στην οποία προβλέπονται σχετικές διατάξεις. Πιστεύω ότι είναι καλό το γεγονός ότι η Επιτροπή σκέφτεται πού μπορεί να μειώσει την περιττή γραφειοκρατία. Κυρία Επίτροπε, ο καλύτερος τρόπος μείωσης της γραφειοκρατίας είναι να μην δημιουργείται νέα γραφειοκρατία. " Επιτροπή απλά απέτυχε στο θέμα αυτό τα τελευταία χρόνια, στα οποία παρουσίαζε διαρκώς νέες νομοθετικές προτάσεις.
<P>
Από την άλλη πλευρά -και προκαλεί έκπληξη το πείσμα της Επιτροπής να αγνοεί τις επισημάνσεις του Κοινοβουλίου- ορίζουμε τι θα πρέπει να καταγράφεται όταν οι ασφαλιστικοί διαμεσολαβητές στο μέλλον θα διαπραγματεύονται με τους καταναλωτές για σχετικά προϊόντα. Όσον αφορά την πρόταση να εξετάσουμε το ζήτημα των αμοιβαίων κεφαλαίων κινδύνου χωρίς να απαιτείται κανονισμός -οι σχετικοί κίνδυνοι έχουν επανειλημμένα επισημανθεί από τον Jean-Claude Trichet της Ευρωπαϊκής Κεντρικής Τράπεζας σε αυτό το Σώμα καθώς και από τις κεντρικές τράπεζες όλου του κόσμου- δεν αναφέρεται τίποτα στο σχέδιο της Επιτροπής για το 2008. Ο συνάδελφός σας Επίτροπος McCreevy δεν κάνει απολύτως τίποτα στους τομείς όπου υπάρχουν πραγματικοί κίνδυνοι - κάτι που δίνει την αίσθηση της αμέλειας καθηκόντων. Δεν απαιτούμε κάποιον κανονισμό, αλλά απλά μια ανάλυση της υφιστάμενης κατάστασης των πραγμάτων. Στο έγγραφο για τη στρατηγική δεν αναφέρεται τίποτα σχετικά με αυτό· δεν γίνεται τίποτα σε αυτόν τον τομέα - γεγονός που είναι πραγματικά περίεργο. Μου θυμίζει έντονα μια πελατειακή πολιτική προς όφελος συγκεκριμένων περιοχών του κόσμου.
<SPEAKER ID="040" NAME="Genowefa Grabowska" AFFILIATION="PSE">
(PL) Κύριε Πρόεδρε, κυρία Επίτροπε, με ικανοποίηση άκουσα την Επίτροπο να εκφράζει μια επιθυμία για συνεργασία μεταξύ της Ευρωπαϊκής Επιτροπής και του Ευρωπαϊκού Κοινοβουλίου. Ασφαλώς, η Στρατηγική και το έργο της Επιτροπής δεν μπορούν να διαχωριστούν από τις ανάγκες και τις προσδοκίες των πολιτών της Ευρωπαϊκής Ένωσης.
<P>
Γι' αυτό θέλω να αναφερθώ σε μία από τις προτεραιότητες της Επιτροπής που η Επίτροπος τόνισε με ιδιαίτερη έμφαση στην παρουσίασή της, δηλαδή στην αλληλεγγύη. Δεν θέλω να μιλήσω για την οικονομική αλληλεγγύη, αλλά για την κοινωνική αλληλεγγύη. Χαιρετίζω τις δηλώσεις της Επιτροπής που λαμβάνουν υπόψη αυτή την αλληλεγγύη. Περιλαμβάνουν την πολιτική ίσων ευκαιριών, την πρόληψη των διακρίσεων έξω από την αγορά εργασίας και την καταπολέμηση όλων των εκφράσεών της, τον συνδυασμό οικογενειακής και επαγγελματικής ζωής και επίσης την εξάλειψη της ανεργίας των νέων.
<P>
Όλα αυτά εντάσσονται στο σχέδιο για το τρέχον έτος, το 2007, το οποίο έχει χαρακτηριστεί Ευρωπαϊκό Έτος Ίσων Ευκαιριών. Γνωρίζω ότι όλα αυτά πρέπει να προωθηθούν. Ωστόσο, με ενδιαφέρουν ιδιαίτερα οι δηλώσεις της Επιτροπής και οι δράσεις που στοχεύουν στην υποστήριξη και στην προστασία των θεμελιωδών δικαιωμάτων, με ειδική μνεία στα δικαιώματα των παιδιών, περιλαμβανομένου ενός φόρουμ για τα δικαιώματα των παιδιών. Χαίρομαι που η Επιτροπή θέλει να προστατεύσει τα παιδιά που χρησιμοποιούν το Διαδίκτυο και άλλα νέα μέσα, αλλά πάνω απ' όλα χαιρετίζω το γεγονός ότι η Επιτροπή θέλει να καταπολεμήσει την παιδική φτώχεια.
<P>
Είναι καθήκον μας να διασφαλίσουμε ότι κάθε παιδί απολαμβάνει ένα αξιοπρεπές βιοτικό επίπεδο. Σε αυτό το πλαίσιο, θα ήθελα να ευχαριστήσω την Επίτροπο για την πρόοδο που σημειώνεται στα υφιστάμενα σχέδια που εκπόνησε η Επιτροπή. Υπάρχουν και ορισμένα του Κοινοβουλίου. Συγκεκριμένα, αναφέρομαι στον κανονισμό σχετικά με την εφαρμογή της παροχής διατροφής, για τον οποίο είμαι η εισηγήτρια. Ο κανονισμός αυτός έχει στόχο να διασφαλίσει ότι η διατροφή θα λαμβάνεται γρήγορα και άμεσα όταν οι υπεύθυνοι εργάζονται σε άλλα κράτη μέλη και έχουν αθετήσει τις πληρωμές τους, καταδικάζοντας έτσι τα παιδιά τους σε μια ζωή φτώχειας διότι στερούνται το κατάλληλο βιοτικό επίπεδο.
<P>
Γι' αυτό ρωτώ αν η Επιτροπή θέλει πράγματι να δει πρόοδο σε αυτό το θέμα, διότι χιλιάδες παιδιά της Ευρώπης περιμένουν με λαχτάρα αυτόν τον κανονισμό. Χρειάζονται τη βοήθειά μας.
<SPEAKER ID="041" NAME="Kyösti Virrankoski" AFFILIATION="ALDE">
(FI) Κύριε Πρόεδρε, η ανακοίνωση της Επιτροπής για την ετήσια πολιτική στρατηγική περιέχει ορισμένα σχετικά νέα μέτρα, ειδικά στους τομείς της ενεργειακής πολιτικής, της μετανάστευσης και της απλούστευσης της διοίκησης.
<P>
" ανακοίνωση της Επιτροπής είναι κάπως ασυνάρτητη. Διαιρείται σε τέσσερα μέρη: ευημερία, αλληλεγγύη, ασφάλεια και ελευθερία και Ευρώπη ως ισχυρός διεθνής εταίρος. Αυτή η δομή δεν είναι κατάλληλη για τη διοικητική διάρθρωση και τα πολυετή δημοσιονομικά πλαίσια. Ο στόχος της κατάρτισης του προϋπολογισμού και της διοίκησης βάσει δραστηριοτήτων είναι να καταστεί η διοίκηση διαφανής και σαφής, κάτι που αυτού του είδους η ανακοίνωση δεν καταφέρνει να προωθήσει. Είναι δύσκολο για τον αναγνώστη να καταλάβει τι προτίθεται να κάνει η Επιτροπή σε αυτούς τους τομείς. Είναι δύσκολο να καταλάβει πώς θα διοχετευτούν τόσο οι ανθρώπινοι όσο και οι χρηματοδοτικοί πόροι.
<P>
" Επιτροπή φαίνεται ότι έχει εμπιστοσύνη στη διοίκηση. Θα δημιουργήσει άλλες δύο ξεχωριστές υπηρεσίες εκτός από τις προηγούμενες, καθώς και το Ευρωπαϊκό Ινστιτούτο Τεχνολογίας. Κατά τη γνώμη μου, η επιπλέον γραφειοκρατία πρέπει να αντιμετωπίζεται με εξαιρετική επιφυλακτικότητα. Κανένα νέο διοικητικό όργανο δεν πρέπει να συσταθεί εφόσον δεν είναι απολύτως απαραίτητο.
<P>
Μία έκπληξη είναι το γεγονός ότι η Επιτροπή θα καταρτίσει δύο νέα προγράμματα πολιτικής στον Τίτλο 4, τα οποία θα σχετίζονται με την αλλαγή του κλίματος και την ενεργειακή απόδοση. Το κόστος αυτών των τομέων το προσεχές έτος θα υπερβεί τα 20 εκατ. ευρώ. Είναι εκπληκτικό το γεγονός ότι, μόλις δύο μήνες μετά την έναρξη των νέων δημοσιονομικών προοπτικών, προτείνονται νέες δαπάνες. Όσον αφορά την πολιτική επί του προϋπολογισμού, είναι λυπηρό ότι η Επιτροπή σκοπεύει να βρει τα χρήματα για τις νέες δαπάνες αναβάλλοντας τη χρηματοδότηση υφιστάμενων προγραμμάτων. Το Κοινοβούλιο πρέπει να εκτιμήσει προσεκτικά αυτή την κίνηση, η οποία θα μπορούσε να οδηγήσει στην υποτίμηση των δικών του προτεραιοτήτων.
<P>
Έχοντας όλα αυτά υπόψη, μπορούμε να περιμένουμε με ενδιαφέρον τις συγκεκριμένες νομοθετικές και δημοσιονομικές προτάσεις της Επιτροπής.
<SPEAKER ID="042" NAME="John Bowis" AFFILIATION="PPE-DE">
(EN) Κύριε Πρόεδρε, Αντιπρόεδρε της Επιτροπής, η Ατζέντα της Λισαβόνας είναι φυσικά η σωστή οδός. Αλλά σε αυτή την οδό, τίποτα δεν είναι πιο σημαντικό από την υγεία των πολιτών μας και την υγεία του περιβάλλοντός μας. Αυτή είναι η τελευταία τάση.
<P>
Τώρα, σχετικά με την αλλαγή του κλίματος, φυσικά, αν δεν διατηρηθούμε κάτω από τον στόχο των 2o, γνωρίζουμε την καταστροφή που θα προκύψει αναφορικά με τις πλημμύρες, την ξηρασία και τη μετακίνηση των πληθυσμών, κλπ. Τις προάλλες πήγα στον Τάμεση με τον Οργανισμό Περιβάλλοντος, είδα την ανάγκη για ένα νέο φράγμα στις εκβολές αυτού του ποταμού, είδα τις κοίτες πλημμυρών που θα πληγούν από τις πλημμύρες και είδα την ανοικοδόμηση που λαμβάνει χώρα στις κοίτες πλημμυρών χωρίς να λαμβάνεται υπόψη η ανάγκη να τοποθετηθούν τα κτίρια ψηλότερα σε αυτές τις κοίτες προκειμένου να ζήσουν άνθρωποι εκεί.
<P>
Δεν σχεδιάζουμε ακόμα. Δεν προλαμβάνουμε ακόμα και αυτό πρέπει να είναι στην ατζέντα μας για το 2008 και μετά. Χρειαζόμαστε μια πολιτική πρόληψης. Χρειαζόμαστε επίσης μια πολιτική για τη διαχείριση των υφιστάμενων απειλών. Χρειαζόμαστε έναν συνδυασμό νόμου και ατομικής προσπάθειας. Γι' αυτό, χρειαζόμαστε τη μείωση 20% στις εκπομπές αερίων που προκαλούν το φαινόμενο του θερμοκηπίου μέχρι το 2020. Γι' αυτό χρειαζόμαστε τον στόχο του 20% για τις ανανεώσιμες πηγές. Γι' αυτό χρειαζόμαστε τους στόχους των βιοκαυσίμων, ειδικά με τη δεύτερη γενιά. Αλλά, γι' αυτό χρειαζόμαστε επίσης και την αναθεώρηση της οικολογικής σήμανσης για να βοηθήσουμε τους καταναλωτές να κατανοήσουν τις επιλογές και χρειαζόμαστε δράση για τις λάμπες φωτισμού και τους διακόπτες αναμονής, και ούτω καθεξής. Γι' αυτό χρειαζόμαστε αποτελεσματική εφαρμογή και εποπτεία από την Επιτροπή και κυρίως, θα έλεγα, ως προς την εμπορία εκπομπών και τα εθνικά σχέδια δράσης. Και ζητώ από την Επιτροπή να είναι σκληρή προς τα κράτη μέλη όσον αφορά αυτά τα θέματα.
<P>
Δεν υπάρχει δεύτερη ευκαιρία. Πρέπει να διατηρήσουμε υψηλά την τιμή του άνθρακα για να ενθαρρύνουμε την έρευνα, την καινοτομία και την υποκατάσταση.
<SPEAKER ID="043" NAME="Inés Ayala Sender" AFFILIATION="PSE">
(ES) Κύριε Πρόεδρε, κυρία Επίτροπε, σας ευχαριστούμε πολύ για τη σαφή σας παρουσίαση, η οποία μου φάνηκε κάπως σύντομη.
<P>
" αλήθεια είναι ότι το 2008 θα είναι ένα έτος κλειδί όσον αφορά την πρόοδο της συζήτησης για τον νέο προϋπολογισμό της Ευρωπαϊκής Ένωσης, που θα πρέπει να συνοδεύσει τις συνταγματικές προόδους που πιστεύουμε ότι θα εδραιωθούν κατά τη διάρκεια του τρέχοντος έτους.
<P>
Χρειαζόμαστε έναν ευρωπαϊκό προϋπολογισμό που θα είναι αντάξιος των φιλοδοξιών μας και των απαιτήσεων των ευρωπαίων πολιτών ιδιαίτερα. " παρούσα κατάσταση φαίνεται να είναι σαφής και ευνοϊκή. Το Ecofin μάς είπε μόλις ότι βρισκόμαστε σε σταθερή οικονομική κατάσταση, στον βαθμό που οι οικονομικοί δείκτες είναι σαφείς, και η εξαιρετικά αδύναμη κατάσταση του τμήματος του ευρωπαϊκού ΑΕγχΠ που αποτελείται από μισθούς και απασχόληση είναι επομένως αξιοσημείωτη.
<P>
Ο κ. Juncker το είπε αυτό και όλοι οι υπουργοί συμφώνησαν. Ήρθε επομένως η ώρα να μιλήσουμε για την κατανομή των καρπών αυτής της ανάπτυξης και αυτό δεν αποτελεί μόνο ανησυχία των κυβερνήσεων και των κοινωνικών εταίρων. Είναι απαίτηση των ευρωπαίων πολιτών.
<P>
Έχει ειπωθεί ξεκάθαρα ότι η παρούσα κατάσταση δεν είναι βιώσιμη και επιπλέον ενέχει σημαντικούς κινδύνους οπισθοδρόμησης: τη φτώχεια που αντιμετωπίζουν οι νέοι άνθρωποι, οι γυναίκες, οι ηλικιωμένοι και τα παιδιά· την έλλειψη προοπτικών, η οποία αποθαρρύνει τον ρυθμό γεννήσεων, και τα μεγάλα χρέη, που προκαλούν αυξανόμενη ανησυχία.
<P>
Ωστόσο, στο πρόγραμμά της για το 2008, η Επιτροπή μάς προσφέρει, ως βασικό μέσο κοινωνικής αλληλεγγύης, τη διαχείριση ή εκτέλεση του Ταμείου Αλληλεγγύης, το οποίο ανακουφίζει την κατάσταση ανθρώπων που χάνουν τη δουλειά τους μετά από αναδιαρθρώσεις ως αποτέλεσμα της παγκοσμιοποίησης.
<P>
Πιστεύουμε ότι αυτό δεν είναι αρκετό, ότι χρειαζόμαστε πρωτοβουλίες για να ενθαρρύνουμε τις επενδύσεις: τις δημόσιες επενδύσεις που προσελκύουν ιδιωτικές επενδύσεις. Συνεπώς, ενόψει του 2008 και του προσεχούς τριετούς σταδίου της Στρατηγικής της Λισαβόνας, σας προτείνω να επιστρέψετε στις επενδύσεις. Επενδύσεις σε δίκτυα μεταφορών και ενέργειας, επενδύσεις σε περιβαλλοντικά θέματα και στο όλο θέμα της διαχείρισης και της κατανομής του νερού και στα μεγάλα ευρωπαϊκά σχέδια όπως το GALILEO ή το SESAR.
<SPEAKER ID="044" NAME="Diana Wallis" AFFILIATION="ALDE">
(EN) Κύριε Πρόεδρε, κυρία Αντιπρόεδρε της Επιτροπής, υπάρχουν πολλά θετικά στοιχεία στη στρατηγική προσέγγιση που μας παρουσιάσατε σήμερα το πρωί, αλλά εξακολουθώ να πιστεύω ότι κάτι λείπει όσον αφορά τις διασταυρούμενες προτεραιότητες και τη στρατηγική εστίαση της σύνδεσης των θεμάτων με πιο συνεκτικό και ολιστικό τρόπο. Θέλω να αναφερθώ σε δύο τομείς που γνωρίζω καλά.
<P>
Ο ένας έχει να κάνει με τα βορειότερα τμήματα και εσείς, κυρία Αντιπρόεδρε, είχατε την ευγενή καλοσύνη να συμμετάσχετε μαζί μας σε ένα συνέδριο που οργάνωσε το Κοινοβούλιο στις Βρυξέλλες πριν από λίγες εβδομάδες. Αυτό συνδέει τα θέματα της αλλαγής του κλίματος και της ενέργειας που αναφέρατε, αλλά και της θαλάσσιας πολιτικής. Συνδέει επίσης κατά κάποιον τρόπο την εσωτερική και την εξωτερική πολιτική της Ένωσης και κάπως πρέπει να τα εντάξουμε όλα αυτά στο ίδιο πλαίσιο και να επικεντρωθούμε σε αυτά. Σημαίνει Βόρεια Διάσταση. Σημαίνει συμμετοχή στο Συμβούλιο της Αρκτικής. Σημαίνει επίσης Διεθνές Πολικό Έτος - το οποίο είναι το έτος 2008-2009. Είναι η Ευρωπαϊκή Ένωση καν στο τραπέζι; Μπορούμε να έχουμε μια πιο ολιστική προσέγγιση σε αυτά τα θέματα;
<P>
Ο δεύτερος τομέας μου είναι η αστική δικαιοσύνη. Αν εξετάσετε το αστικό δίκαιο σε αυτό το θέμα, θα βρείτε ένα μέρος του ενοχικού δικαίου μεταμφιεσμένο σε δίκαιο των καταναλωτών. Θα βρείτε διαθήκες και διαδοχές να κρύβονται κάτω από την πολιτική ασφάλειας και δικαιοσύνης, όπου θα βρείτε επίσης κάτι που αφορά τις καταστάσεις τραπεζικών λογαριασμών. Μπορούμε παρακαλώ να εξετάσουμε την αστική δικαιοσύνη, η οποία βρίσκεται στην άλλη πλευρά της εσωτερικής αγοράς, καθιστώντας τη λειτουργική για τις εταιρείες και τους πολίτες μας; Μπορούμε παρακαλώ να την αποκαλούμε αστική δικαιοσύνη και μπορούμε να έχουμε ένα υπόδειγμα αστικής δικαιοσύνης που να δίνει πρόσβαση στη δικαιοσύνη ώστε να μπορούν οι πολίτες μας να δουν τι υπάρχει εκεί;
<SPEAKER ID="045" NAME="Robert Sturdy" AFFILIATION="PPE-DE">
(EN) Κύριε Πρόεδρε, θα ήθελα να ευχαριστήσω την Αντιπρόεδρο της Επιτροπής για την παρουσία της εδώ.
<P>
Σήμερα θα αναφερθώ στο παγκόσμιο εμπόριο συγκεκριμένα, διότι αυτή είναι η αρμοδιότητά μου. Είναι αυτονόητο ότι θα ήθελα να δω την Επιτροπή να προχωρά στον γύρο της Ντόχα, και ο αρμόδιος Επίτροπος, κ. Mandelson, κάνει εξαιρετική δουλειά για την προώθησή του. Θέλω να δω τις διμερείς συμφωνίες που χρησιμοποιούνται να εντάσσονται σε πολυμερείς συμφωνίες, διότι η Επιτροπή πρέπει να εξετάσει τις πολυμερείς και όχι τις διμερείς εμπορικές συμφωνίες, αλλά χρησιμοποιώντας τις διμερείς συμφωνίες για να προχωρήσει στις πολυμερείς.
<P>
Ωστόσο, το σημαντικότερο ίσως, θέλω να δω έναν διατλαντικό διάλογο. Αυτός ο διάλογος είναι απαραίτητος αλλά και τόσο σημαντικός για το μέλλον του ΠΟΕ. Πιστεύω ότι οι "ΠΑ δεν έχουν καταφέρει να έρθουν στο τραπέζι των διαπραγματεύσεων και πρέπει να εξετάσουμε το ενδεχόμενο να υποστηρίξουμε τον Πρόεδρο Μπους στην ταχεία διαδικασία του να φέρει τη Susan Schwab, τη νέα διαπραγματευτή, στο τραπέζι των διαπραγματεύσεων προκειμένου εκείνη και ο κ. Mandelson να διαμορφώσουν μια πραγματική εταιρική σχέση και να συζητήσουν τη σωστή πορεία προς το μέλλον. Πιστεύω ακράδαντα ότι οι "ΠΑ απέτυχαν παταγωδώς στη μεταρρύθμιση της γεωργικής νομοθεσίας τους, ενώ εμείς στην Ευρωπαϊκή Ένωση μεταρρυθμίσαμε και συνεχίζουμε να μεταρρυθμίζουμε τη γεωργική πολιτική μας. Αυτό είναι πολύ σημαντικό και ελπίζω ότι η Επιτροπή θα τονίσει αυτό το γεγονός.
<P>
Τέλος, σχετικά με τον ρόλο σας, κυρία Αντιπρόεδρε της Επιτροπής, δεν πρέπει να ξεχνάμε τις οικονομικές εταιρικές συμφωνίες. Αυτό αποτελεί μέρος μιας συμφωνίας ΑΚΕ. Εκπόνησα την έκθεση στο Κοινοβούλιο και είναι πολύ σημαντικό να τα τελειώσουμε αυτά πριν από το τέλος του τρέχοντος έτους προκειμένου η Επιτροπή να τηρήσει το πρόγραμμά της και η Αφρική και οι εμπλεκόμενες χώρες να γνωρίζουν ακριβώς τι συμβαίνει.
<P>
Επιτρέψτε μου να ολοκληρώσω με ένα προσωπικό σχόλιο, κυρία Επίτροπε. Πρόκειται για ένα θέμα αρκετά σημαντικό για το "Β. Μόλις δαπανήσατε 1,2 εκατ. ευρώ για ένα κτίριο στο "Β. Με απασχολεί ιδιαίτερα, πρώτον, το κόστος και, δεύτερον, το διπλωματικό καθεστώς του προσωπικού. Δεν πρόκειται για διπλωματική αποστολή, βρίσκονται εκεί για να εκπροσωπούν την Επιτροπή και δεν πρέπει να υπάρχουν διπλωματικές θέσεις.
<SPEAKER ID="046" NAME="Anne E. Jensen" AFFILIATION="ALDE">
(DA) Κύριε Πρόεδρε, κυρία Επίτροπε, υπάρχουν τρία σημεία που θέλω να τονίσω και με ενδιαφέρει ιδιαίτερα η δημοσιονομική πτυχή σε αυτή την έκθεση που παρουσιάσατε. Το πρόγραμμα για τη βελτίωση της νομοθεσίας είναι φυσικά σημαντικό και δεν πρέπει να αντιμετωπίζεται ως μια συντηρητική ατζέντα, όπως κάποιοι θέλουν να το χαρακτηρίζουν. Το αντίθετο μάλιστα. Όπως και άλλοι ομιλητές, ωστόσο, πιστεύω ότι η Επιτροπή θα μπορούσε να εξηγήσει πολύ καλύτερα τις προσπάθειες που καταβάλλονται τώρα για την απλούστευση της νομοθεσίας, την εκτίμηση της επίδρασης της νέας νομοθεσίας και την προώθηση της αποτελεσματικότερης συμμετοχής του κοινού όταν νομοθετούμε. Πολλοί εξακολουθούν να βλέπουν την ΕΕ ως γραφειοκρατία με ακόμα περισσότερα πλοκάμια. Αυτή η άποψη είναι εσφαλμένη και πιστεύω ότι είναι σημαντικό να το πούμε αυτό. Κάνω αυτές τις παρατηρήσεις τώρα ειδικά που παρίσταται η Επίτροπος Wallström εδώ, διότι εσείς, κυρία Επίτροπε, είστε φυσικά εκείνη που πρέπει να μεταδώσει αυτό το μήνυμα.
<P>
" δεύτερη παρατήρησή μου αφορά την ενδιάμεση αναθεώρηση του προϋπολογισμού, η οποία πρέπει να εκπονηθεί το 2008. Επί αυτού του θέματος, ελπίζω πραγματικά ότι η Επιτροπή θα είναι φιλόδοξη, καθώς υπάρχει πραγματικά σοβαρός λόγος να αμφισβητούμε την επιθυμία του Συμβουλίου για μια αληθινή και ανοιχτή συζήτηση σχετικά με τη μετατόπιση των προτεραιοτήτων τα προσεχή έτη. " ενδιάμεση μεταρρύθμιση της γεωργίας είναι ένα σημαντικό σημείο εκκίνησης. Χρειαζόμαστε μια συζήτηση σχετικά με το είδος της γεωργίας που θέλουμε, σχετικά με το πόσο μεγάλη ή μικρή βοήθεια πρέπει να λάβει και κατά πόσο είναι δυνατόν να μετατοπιστούν οι προτεραιότητες από τη γεωργική πολιτική σε πιο μελλοντοστραφείς τομείς, όπως η έρευνα και οι επενδύσεις στις μεταφορές.
<P>
" τελευταία παρατήρησή μου είναι πολύ σημαντική. Ακούμε ότι οι νέες πολιτικές προτεραιότητες θα χρειαστούν μόλις 1 500 ακόμα υπαλλήλους μέχρι το 2008, εκ των οποίων μόλις οι 900 θα είναι νέοι εργαζόμενοι -κάποιοι από αυτούς απασχολούμενοι ως αποτέλεσμα της διεύρυνσης- ενώ οι υπόλοιποι θα εξασφαλιστούν από την αλλαγή προτεραιοτήτων. Δεν ξέρω αν με εντυπωσιάζει ιδιαίτερα το γεγονός ότι είναι δυνατόν να μετακινηθεί το 2% του προσωπικού. Πιστεύω ότι πρέπει να θέσουμε νέες κατευθυντήριες γραμμές για την πολιτική προσωπικού της ΕΕ και, ειδικά, της Επιτροπής. Υπάρχει επαρκής προσαρμοστικότητα ώστε να διασφαλιστεί ότι θα εκπληρωθούν οι πολιτικές προτεραιότητες και παρέχει η πολιτική προσωπικού επαρκές πεδίο για την πρόσληψη των σωστών εμπειρογνωμόνων, για παράδειγμα στις υπηρεσίες; Πιστεύω ότι πρέπει να συμπεριλάβουμε και θέματα όπως αυτά τα δύο σε μια ενδιάμεση αναθεώρηση.
<SPEAKER ID="047" NAME="Georg Jarzembowski" AFFILIATION="PPE-DE">
(DE) Κύριε Πρόεδρε, κυρία Αντιπρόεδρε της Επιτροπής, θα ήθελα να συζητήσουμε την πολιτική μεταφορών, το παραμελημένο τέκνο αυτού του Σώματος. Παρά το γεγονός ότι, μαζί με την Επιτροπή Περιβάλλοντος, Δημόσιας Υγείας και Ασφάλειας των Τροφίμων, η Επιτροπή Μεταφορών και Τουρισμού είναι εκείνη που ευθύνεται για τις περισσότερες νομοθετικές πράξεις, οι μεταφορές έρχονται πάντοτε τελευταίες. Ωστόσο, οι μεταφορές είναι σημαντικές. Χωρίς υποδομές στις μεταφορές που θα είναι προσαρμοσμένες στις ανάγκες των πολιτών, δεν θα υπάρξει ούτε ανάπτυξη ούτε απασχόληση. Μπορεί μεν να είναι δυνατόν να παραγγείλετε οτιδήποτε μέσω του Διαδικτύου, αλλά δεν μπορείτε να το παραλάβετε μέσω του Διαδικτύου. Οι υποδομές στις μεταφορές που θα είναι προσαρμοσμένες στις ανάγκες των πολιτών αποτελούν απαραίτητη προϋπόθεση για την ανάπτυξη του εμπορίου, ειδικά μεταξύ των παλαιών και των νέων κρατών μελών. Επομένως, η προσέγγιση της Επιτροπής στο έγγραφο της στρατηγικής της είναι σωστή.
<P>
Θα ήθελα να επισημάνω ότι το σημαντικότερο είναι να μην δαιμονοποιούνται οι μεταφορές. Προσφάτως, διατυπώθηκε για παράδειγμα ο ισχυρισμός ότι κανείς δεν πρέπει πλέον να πετάει. " Αντιπρόεδρος της Επιτροπής γνωρίζει ότι, εάν θέλει να ταξιδέψει από τη βόρεια στη νότια Σουηδία, η επιλογή είναι είτε να περάσει πολλές ώρες σε ένα τρένο είτε να ταξιδέψει με το αεροπλάνο. Δεν υπάρχει πρόβλημα με το να ταξιδεύει κανείς αεροπορικώς, διότι η ρύπανση από τα καυσαέρια που προκαλούνται από τις αερομεταφορές μπορεί να μειωθεί σημαντικά με σωστές πολιτικές. Εάν καταφέρουμε να διασφαλίσουμε ότι τα κράτη μέλη θα θεσπίσουν επιτέλους σωστά συστήματα ελέγχου εναέριας κυκλοφορίας, θα μπορούσαμε να μειώσουμε τις εκπομπές CO2 που προκαλούνται από τις αερομεταφορές κατά 8-12%. Τα κράτη μέλη πρέπει να δραστηριοποιηθούν προς αυτήν την κατεύθυνση: οφείλουμε να τους το υπενθυμίζουμε διαρκώς.
<P>
Πράγματι, ο Αντιπρόεδρος Barrot σχεδιάζει να καταθέσει μια Λευκή Βίβλο για τις αστικές μεταφορές. Ανέκαθεν ήμουν κάπως δύσπιστος για το εάν οι αστικές συγκοινωνίες εμπίπτουν στην αρμοδιότητά μας, ωστόσο ο Αντιπρόεδρος έχει απόλυτο δίκιο σε ένα πράγμα: οι αστικές συγκοινωνίες ευθύνονται για ένα μεγάλο ποσοστό της ρύπανσης. Το Ευρωπαϊκό Κοινοβούλιο πρέπει να συμφωνήσει με τα κράτη μέλη και τις περιφέρειες σχετικά με τις κατευθυντήριες γραμμές: ότι οι μεταφορές είναι απαραίτητες για την ανάπτυξη και την απασχόληση, αλλά ότι αυτές οι μεταφορές θα πρέπει να είναι όσο το δυνατόν πιο αποτελεσματικές και πιο φιλικές προς το περιβάλλον. Αυτό πρέπει να συζητηθεί διεξοδικότερα. Υπό αυτήν την έννοια βρισκόμαστε στο ίδιο μήκος κύματος, κυρία Αντιπρόεδρε - ωστόσο, χωρίς τις μεταφορές, δεν πρόκειται να υπάρξει ανάπτυξη ή απασχόληση στην ΕΕ.
<SPEAKER ID="048" NAME="Alexander Stubb" AFFILIATION="PPE-DE">
(EN) Κύριε Πρόεδρε, θα ήθελα να αρχίσω καλωσορίζοντας την Επίτροπο και συγχαίροντάς τη για την επιλογή του Christian Leffler ως νέου επικεφαλής του Γραφείου της. Είναι καλός, παλιός φίλος και ήταν συνάδελφός μου όταν εργαζόμουν.
<P>
Σας ευχαριστώ για το έγγραφο ετήσιας πολιτικής, κυρία Επίτροπε. Πιστεύω ότι είναι ένα εξαιρετικό έγγραφο. Εκτιμώ ότι πρέπει να έχουμε βασικά τέσσερις προτεραιότητες. Επειδή είστε υπεύθυνη για την επικοινωνία, θα μπορούσα ίσως να πω ότι υπάρχουν τέσσερα πράγματα που πρέπει να μεταδώσει και να προωθήσει η Επιτροπή.
<P>
Το πρώτο είναι, φυσικά, η αλλαγή του κλίματος και η ενέργεια. " Ευρωπαϊκή Ένωση δεν είχε ούτε ένα αληθινό σχέδιο από το τέλος του Ψυχρού Πολέμου και έπειτα. Νομίζω ότι αρχίζουμε να το βρίσκουμε και αυτή η Επιτροπή έχει επιτελέσει άριστο έργο σε αυτό το θέμα. Συγχαρητήρια για ό,τι κάνατε στο Ευρωπαϊκό Συμβούλιο.
<P>
Το δεύτερο πράγμα που πρέπει να προωθήσετε -και εδώ θα ήθελα να είστε λίγο αυστηρότερη, συνεπώς υπογραμμίζω αυτό που είπε ο κ. Duff νωρίτερα- είναι το Σύνταγμα. Μείνετε σταθερή σε αυτό, διότι είναι καθήκον σας να προστατεύετε τις Συνθήκες και να προασπίζετε τα συμφέροντα της Ευρωπαϊκής Ένωσης εν γένει. Όλοι γνωρίζουν ότι είναι προς όφελός μας να εγκριθεί αυτό το Σύνταγμα με τη μία ή την άλλη μορφή, και κυρίως όχι με τη μορφή μιας "μίνι συνθήκης".
<P>
Τρίτον, όσον αφορά την προστασία και την προώθηση, συζητιέται πολύ ο προστατευτισμός σήμερα στην Ευρωπαϊκή Ένωση. Πρέπει να προωθήσετε την ενιαία αγορά καλύτερα. Το όλο σύστημα βασίζεται σε τέσσερις ελευθερίες: την ελεύθερη κυκλοφορία αγαθών, υπηρεσιών, ανθρώπων και χρήματος. Αν αυτό συνδυαστεί με μια υγιή πολιτική καταναλωτών, όπως ορθά κάνει τώρα η κ. Kuneva, νομίζω ότι μπορεί να αποδειχθεί ότι η ενιαία αγορά είναι επιτυχημένη.
<P>
Το τέταρτο και τελευταίο στοιχείο για το οποίο προσωπικά πιστεύω ότι κάνετε καλή δουλειά, αλλά στο οποίο τα κράτη μέλη φαίνεται ότι παρουσιάζουν ελλείψεις, είναι η διεύρυνση. Πρόκειται, εξάλλου, για την πιο επιτυχημένη πολιτική που είχε ποτέ η Ευρωπαϊκή Ένωση. Ξέρω ότι πρέπει να τη διαχειριστούμε. Ξέρω ότι πρέπει να προχωρήσουμε λίγο πιο αργά. Αλλά συνεχίστε τη και συνεχίστε να την προωθείτε καλύτερα.
<P>
Συνεπώς, οι τέσσερις προτεραιότητές μου, τις οποίες βλέπω και στο έγγραφό σας, είναι η αλλαγή του κλίματος, το Σύνταγμα, η ενιαία αγορά και η διεύρυνση.
<SPEAKER ID="049" NAME="Margot Wallström">
Αντιπρόεδρος της Επιτροπής. (EN) Κύριε Πρόεδρε, πιστεύω πως αυτή η συζήτηση κατέδειξε άριστα τον ρόλο ενός άμεσα εκλεγμένου Ευρωπαϊκού Κοινοβουλίου. Οι βουλευτές πρέπει να ασκούν κριτική στην Επιτροπή, να ζητούν πιο λεπτομερείς προτάσεις, να επισημαίνουν τις ελλείψεις και να ρωτούν για τις συνέργιες μεταξύ διαφορετικών πολιτικών προτάσεων. Είχατε επίσης την ευκαιρία να συγχαρείτε την Επιτροπή, όπου χρειαζόταν, και να ζητήσετε την θέσπιση μιας φιλόδοξης πολιτικής για το κλίμα ή την ενέργεια, για παράδειγμα, βοηθώντας ελπίζω εμάς και τα ευρωπαϊκά θεσμικά όργανα να εργαστούμε μαζί για την εφαρμογή αυτών των πολιτικών.
<P>
Ακούγοντας τη συζήτηση, φαίνεται ότι κάποιοι από εσάς θέλετε να κάνει η Επιτροπή περισσότερα, ενώ άλλοι ίσως θέλετε να κάνει λιγότερα. " Επιτροπή θα εργάζεται πάντα με στόχο να κάνει τα πράγματα καλύτερα - νομοθεσία καλύτερης ποιότητας, καλύτερος συντονισμός ανάμεσα στα θεσμικά όργανα και καλύτερη εφαρμογή. Αυτός πρέπει να είναι ο γενικός στόχος.
<P>
Θα ήθελα να αρχίσω σχολιάζοντας τη διαδικασία και τον διάλογο που ξεκινήσαμε ανάμεσα στο Κοινοβούλιο και στην Επιτροπή για την ετήσια πολιτική στρατηγική. Πιστεύω ότι είναι πολύ σημαντικό να βελτιώσουμε την ποιότητα αυτού του τακτικού διαλόγου. Νομίζω ότι έχουμε ήδη συνειδητοποιήσει ότι ο τρόπος για να τον βελτιώσουμε, να τον κάνουμε πιο αποτελεσματικό, είναι να τον καταστήσουμε πιο πολιτικό. Ελπίζουμε ότι το Κοινοβούλιο μπορεί να σχεδιάσει με τέτοιον τρόπο ώστε να διασφαλίσει ότι οι πολιτικές ομάδες θα συμμετέχουν με περισσότερη συνέπεια, και ίσως σε πιο πρώιμο στάδιο της διαδικασίας, διότι αυτό επιτρέπει και σε εμάς να εντοπίζουμε εκ των προτέρων ορισμένα από τα ζητήματα που αναφέρονται εδώ, όπως ποιες είναι οι ελλείψεις στις προτάσεις μας ή τι πιστεύετε ότι είναι λάθος στη συνολική διάρθρωσή τους.
<P>
Πιστεύω ότι οι πολιτικές ομάδες πρέπει να συζητούν την ετήσια πολιτική στρατηγική με τον ίδιο ακριβώς τρόπο όπως οι διαφορετικές επιτροπές. Ελπίζω ότι οι ομάδες θα αισθάνονται την ίδια αφοσίωση σε αυτό τον τακτικό διάλογο. Οι απόψεις που εκφράζονται στη συνοπτική έκθεση και που θα εγκριθούν από τη Διάσκεψη των Προέδρων τον Σεπτέμβριο πρέπει να αντανακλούν τη θέση τόσο των επιτροπών όσο και των πολιτικών ομάδων. Πιστεύω ότι αυτό θα μας βοηθήσει πολύ.
<P>
Πρέπει να συνειδητοποιήσουμε ότι βρισκόμαστε σε πρώιμο στάδιο και ότι, όταν φτάσουμε στο νομοθετικό πρόγραμμα και στο πρόγραμμα εργασίας, θα μπορέσουμε να δούμε περισσότερες λεπτομέρειες και μια σαφέστερη εικόνα των ειδικών χαρακτηριστικών κάθε πρότασης.
<P>
Θα ήθελα επίσης να σχολιάσω το θέμα της μετανάστευσης, διότι εμείς στην Επιτροπή Barroso πιστεύουμε ακράδαντα ότι η ορθή διαχείριση της εργατικής μετανάστευσης μπορεί να συμβάλει πολύ θετικά στις οικονομίες και στις κοινωνίες μας. Όσον αφορά το άσυλο, ένα θέμα που πολλοί από εσάς αναφέρατε, θα υποβάλουμε προτάσεις για να προσεγγίσουμε τα κριτήρια βάσει των οποίων τα κράτη μέλη θα μπορούν να εξετάσουν τις αιτήσεις παροχής ασύλου, αλλά αυτό θα γίνει στα πλαίσια της ισχύουσας Συνθήκης και με πλήρη σεβασμό της αρχής της αμοιβαιότητας.
<P>
Στον τομέα των θεωρήσεων, τον οποίο επίσης αναφέρατε, θα δρομολογήσουμε το σύστημα πληροφοριών για τις θεωρήσεις, σύμφωνα με το οποίο τα κράτη μέλη, διατηρώντας την ευθύνη για την έκδοση θεωρήσεων, θα μπορούν ταυτόχρονα να ανταλλάσσουν πληροφορίες και συναφή δεδομένα. Πρόκειται για ένα σημαντικό βήμα προς τη σωστή κατεύθυνση και τον συντονισμό μεταξύ των κρατών μελών για τις ενέργειες που πρέπει να γίνουν.
<P>
Θα ήθελα επίσης να κάνω ένα σχόλιο σχετικά με την απλούστευση και τη βελτίωση του ρυθμιστικού πλαισίου. Επιτρέψτε μου να ξεκινήσω λέγοντας ότι ακούω συχνά την επίκριση ότι η Επιτροπή νομοθετεί πολύ λίγο ή ότι δεν είναι αρκετά φιλόδοξη όταν νομοθετεί. Συγκεντρώσαμε και ελέγξαμε όλα τα στατιστικά στοιχεία και, αν δει κανείς τον όγκο της νομοθεσίας που εγκρίθηκε από την Επιτροπή, θα διαπιστώσει ότι έχει παραμείνει εξαιρετικά σταθερός. Αν δούμε τον αριθμό των κανονισμών, των οδηγιών, των αποφάσεων και των συστάσεων που εγκρίθηκαν τα τελευταία 10 χρόνια, μόνο μία φορά ξεπέρασε τους 550 και μόνο μία φορά έπεσε κάτω από τους 430. Ο μέσος όρος ήταν περίπου 489 προτάσεις ετησίως και πέρυσι, φθάνοντας τις 474, πλησιάσαμε πολύ αυτόν τον μέσο όρο. Ό,τι και αν ειπωθεί λοιπόν, αυτά είναι τα στοιχεία. Εντούτοις, με την προσεκτική διαβούλευση και τις εκτιμήσεις επιπτώσεων που τώρα διεξάγουμε για κάθε πρόταση που περιλαμβάνεται στο πρόγραμμα εργασίας, πιστεύω ότι καταβάλλουμε ιδιαίτερες προσπάθειες να διασφαλίσουμε ότι οι προτάσεις μας έχουν εκπονηθεί σωστά και είναι υψηλής ποιότητας. Είναι συνεπώς σημαντικό να έχουμε υπόψη αυτούς τους αριθμούς και τα στατιστικά στοιχεία.
<P>
Αντιμετωπίζουμε πολύ σοβαρά το όλο θέμα της απλούστευσης και, όπως γνωρίζετε, έχουμε καταρτίσει ένα πολύ φιλόδοξο πρόγραμμα απλούστευσης 100 προτάσεων, το οποίο καλύπτει περίπου 220 νομοθετικά μέσα που πρέπει να καταργηθούν, να κωδικοποιηθούν, να αναδιατυπωθούν ή να αναθεωρηθούν τα προσεχή τρία έτη. Κατά μέσο όρο, υπάρχουν περίπου 40 ή 43 προτάσεις για την απλούστευση της νομοθεσίας ή για τον εντοπισμό νομοθεσίας που είναι απαρχαιωμένη. Θα συνεχίσουμε να προχωρούμε σε αυτή την οδό και με τον ίδιο ρυθμό για να αναθεωρήσουμε σταθερά τη νομοθεσία. Σε ορισμένες περιπτώσεις, αυτό σημαίνει ότι μπορούμε να θεσπίσουμε νέα νομοθεσία και, ταυτόχρονα, να εγκαταλείψουμε ή να καταργήσουμε οδηγίες, όπως κάναμε με την οδηγία REACH, όπου 40 υπάρχουσες οδηγίες αντικαταστάθηκαν από μόνο μία.
<P>
Πρέπει επίσης να είμαστε προσεκτικοί διασφαλίζοντας ότι η νομοθεσία μας είναι επίκαιρη και σύγχρονη και ότι έχουμε απαλλαγεί από την απαρχαιωμένη νομοθεσία. Ως εκ τούτου, θα συνεχίσουμε με τον ίδιο τρόπο και θα ενημερώνουμε και θα προωθούμε τη συμμετοχή του Ευρωπαϊκού Κοινοβουλίου προκειμένου να εργαστούμε από κοινού για να διασφαλίσουμε ότι εφαρμόζονται οι γενικοί πολιτικοί στόχοι της Στρατηγικής της Λισαβόνας - οι τέσσερις γενικές προτεραιότητες που θέτουμε στην ετήσια πολιτική στρατηγική μας.
<P>
Ορισμένοι βουλευτές έθεσαν το θέμα της σύνδεσης μεταξύ της συζήτησής μας για την ετήσια πολιτική στρατηγική και της δημοσιονομικής διαδικασίας. Έλαβα υπόψη την επιθυμία του Κοινοβουλίου να βελτιωθεί αυτή η σύνδεση και είναι σημαντικό να συνεχίσουμε τον διάλογό μας για το πώς θα το επιτύχουμε αυτό.
<P>
Θεωρούμε τον προϋπολογισμό και την πολιτική συμπληρωματικά στοιχεία και ο σκοπός της ετήσιας πολιτικής στρατηγικής είναι ακριβώς να δημιουργήσει το πολιτικό πλαίσιο στο οποίο θα καταρτιστεί ο ετήσιος προϋπολογισμός. Αλλά το θεσμικό πλαίσιο είναι τέτοιο ώστε σπάνια υπάρχει άμεση σύνδεση ανάμεσα στις πολιτικές πρωτοβουλίες που αναλαμβάνονται το εκάστοτε έτος και στις συναφείς δαπάνες του ίδιου έτους. Υπάρχει μια αναντιστοιχία μεταξύ αυτών των διαδικασιών. Όπως γνωρίζετε, ο προϋπολογισμός του 2008 θα χρηματοδοτήσει δράσεις που προκύπτουν από τις νομοθετικές προτάσεις που υποβλήθηκαν τα προηγούμενα έτη.
<P>
Αυτές ήταν προτάσεις που οι συν-νομοθέτες ενέκριναν το 2007 ή νωρίτερα. Αυτό σημαίνει ότι οι νομοθετικές προτάσεις που θα υποβληθούν το 2008 δεν θα έχουν σχεδόν καμία δημοσιονομική επίπτωση για το 2008, αλλά θα περάσουν στον προϋπολογισμό το νωρίτερο το 2009. Επίσης, πολλές πρωτοβουλίες της Επιτροπής έχουν ελάχιστο ή καθόλου κόστος για τον κοινοτικό προϋπολογισμό. " Επιτροπή πιστεύει ακράδαντα ότι η νέα συμφωνία-πλαίσιο που καταρτίστηκε το 2005 παρέχει μια σταθερή βάση για τις σχέσεις. Έχει ήδη βελτιώσει τη ροή πληροφοριών και έχει ενισχύσει τον συντονισμό του σχεδιασμού και του προγραμματισμού.
<P>
Τώρα, επιτρέψτε μου να πω κάτι ακόμα για τα πολιτικά θέματα που αναφέρθηκαν εδώ. Ορισμένοι αναφερθήκατε στο θέμα των θεμελιωδών δικαιωμάτων. Μου προκαλούν έκπληξη οι επικρίσεις για τις δράσεις της Επιτροπής όσον αφορά τα θεμελιώδη δικαιώματα. Δεν νομίζω ότι πρέπει να αμφισβητούμε την αφοσίωση του Προέδρου Barroso, λαμβάνοντας υπόψη τόσο την προσωπική του ιστορία όσο και τις προκλήσεις που αντιμετώπισε για να διεκδικήσει τα δικαιώματά του και να πραγματοποιήσει τις φιλοδοξίες του. Όπως γνωρίζετε, μόλις συγκροτήσαμε την ευρωπαϊκή υπηρεσία για τα θεμελιώδη δικαιώματα και διανύουμε το Ευρωπαϊκό Έτος Ίσων Ευκαιριών. Έχω ήδη αναφέρει την προγραμματισμένη δράση για την ενίσχυση της προστασίας των παιδιών και την καταπολέμηση των διακρίσεων εκτός του χώρου εργασίας.
<P>
Θα μπορούσα να δώσω έναν πολύ μεγαλύτερο κατάλογο των πραγμάτων που κάνουμε. Αυτή τη στιγμή προσπαθούμε, μαζί με τα κράτη μέλη, να διατηρήσουμε τον Χάρτη Θεμελιωδών Δικαιωμάτων στη νέα Συνθήκη. Εκτιμώ ότι πρόκειται επίσης για μια πολύ βασική διάταξη και η διασφάλιση της προστασίας της θα αποτελέσει σημαντικό μέρος του μελλοντικού έργου. Θα μεταβιβάσω στον Πρόεδρο Barroso και στην Επιτροπή την ιδέα της διεξαγωγής ενός φόρουμ συζήτησης για τα θεμελιώδη δικαιώματα. Από την εμπειρία μου μπορώ να πω ότι ποτέ δεν φοβόμαστε να συμμετάσχουμε σε συζήτηση. Πιστεύω ότι αν μπορούμε να ασχοληθούμε με διάφορους τρόπους, θα το πράξουμε με βεβαιότητα.
<P>
Θα ήθελα να είχε μείνει ο κ. Whittaker, διότι αμφισβήτησε ουσιαστικά το όλο θέμα της αλλαγής του κλίματος. Ίσως να πήγε εκεί από όπου προήλθε, στο νηπιαγωγείο των οικονομικών στο οποίο είπε ότι σπούδασε. Αν έβλεπε την πραγματικότητα αντ' αυτού, θα είχε συνειδητοποιήσει ότι έχουμε ήδη γίνει φτωχότεροι λόγω της αλλαγής του κλίματος. " αλλαγή του κλίματος κοστίζει ήδη πολλά στη σημερινή κοινωνία και αυτός είναι ένας τρόπος να βελτιώσουμε την ανταγωνιστικότητά μας, να πάρουμε το προβάδισμα, να πούμε ότι μπορούμε να δείξουμε στον υπόλοιπο κόσμο πώς συνδυάζουμε τη βέλτιστη περιβαλλοντική τεχνολογία και τη βέλτιστη κοινωνία της γνώσης μας στην Ευρώπη με τη φιλοδοξία να στοχεύσουμε στη χρήση μιας βιώσιμης πηγής ενέργειας για το μέλλον. Με αυτόν τον τρόπο, μπορούμε να γίνουμε οδηγοί και παράδειγμα για τον υπόλοιπο κόσμο. Έχουμε ήδη αποδείξει ότι αυτό είναι εφικτό. Αυτή την οδό πρέπει να ακολουθήσουμε και στο μέλλον.
<P>
Επιτρέψτε μου να ευχαριστήσω όλους όσοι δώσατε πρακτικά παραδείγματα γι' αυτά που πρέπει να εφαρμοστούν, διότι, πριν καλά καλά το καταλάβουμε, θα δούμε και περιβαλλοντικούς πρόσφυγες ως αποτέλεσμα της αλλαγής του κλίματος και αυτών των προβλημάτων. Φυσικά, υπάρχουν χώρες που το έχουν ήδη βιώσει αυτό, αλλά, αν δεν λάβουμε μέτρα, θα πληγούμε κι εμείς, με τρόπους που ούτε καν μπορούμε να φανταστούμε σήμερα.
<P>
Επομένως, τέλος, όσον αφορά την επικοινωνία, επιτρέψτε μου να πω ότι η Επιτροπή Barroso είναι η πρώτη που άρχισε να αποστέλλει προτάσεις απευθείας στα εθνικά κοινοβούλια. Επίσης, τώρα αποστέλλουμε τα ίδια έγγραφα που αποστέλλουμε στο Ευρωπαϊκό Κοινοβούλιο και στο Συμβούλιο απευθείας στα εθνικά κοινοβούλια. Ο διάλογος στον οποίο συμμετέχουμε -που περιλαμβάνει πάνω από 350 επισκέψεις Επιτρόπων σε εθνικά κοινοβούλια, συμμετέχοντας στις επιτροπές τους, απαντώντας σε ερωτήσεις, μιλώντας σε εθνικά κοινοβούλια- είναι, πιστεύω, απολύτως καίριος για να διασφαλίσουμε ότι η ευρωπαϊκή ατζέντα έχει τις βάσεις της και στα εθνικά κόμματα, στις δημοκρατικές παραδόσεις κάθε κράτους μέλους.
<P>
Από επικοινωνιακή άποψη, αυτό είναι πολύ σημαντικό και έχουμε θέσει τώρα προτεραιότητες επικοινωνίας, συμπεριλαμβανομένης της καλύτερης διαβούλευσης, της καλύτερης ακρόασης και επεξήγησης, και της τοπικής παρουσίας στα κράτη μέλη. Χωρίς τη συμμετοχή των κρατών μελών και των πολιτικών σε όλα τα επίπεδα, αυτό θα είναι πολύ δύσκολο, όπως ήδη επισημάνθηκε. Χρειαζόμαστε επίσης πολιτικούς ηγέτες σε όλα τα κράτη μέλη που θα είναι ικανοί να προστατεύσουν αυτό που κάνουν σε ευρωπαϊκό επίπεδο και να πουν γιατί οδηγήθηκαν σε συγκεκριμένες αποφάσεις. Πρέπει να συμμετέχουμε σε όλα τα επίπεδα και αυτή φυσικά είναι και η πρόθεση της επικοινωνιακής μας πολιτικής.
<P>
Θέλουμε η Ευρωπαϊκή Ένωση να υλοποιήσει τις δεσμεύσεις της και θέλουμε αποτελέσματα που θα ανταποκρίνονται στις ανάγκες και τις προσδοκίες των πολιτών όλης της Ευρώπης. Αυτό σημαίνει βελτίωση του ρυθμιστικού πλαισίου. Όχι λιγότερη ή περισσότερη ρύθμιση, αλλά καλύτερη ρύθμιση. Σημαίνει απλούστευση, πιο εστιασμένη δράση· σημαίνει σαφέστερη επικοινωνία, ενημέρωση των πολιτών και πιο προσεκτική ακρόασή τους· και σημαίνει επίσης ενίσχυση των θεσμικών οργάνων της Ευρωπαϊκής Ένωσης με την ολοκλήρωση της αναθεώρησης της Συνθήκης. Χρειαζόμαστε ισχυρότερα θεσμικά όργανα και στενότερο διάλογο για να αντιμετωπίσουμε τις προκλήσεις και τις ευκαιρίες που έχουμε μπροστά μας και θα διαδραματίσουμε ασφαλώς τον ρόλο μας σε αυτά τα θέματα, διασφαλίζοντας ότι μπορούμε να επιτύχουμε μια θεσμική συμφωνία.
<P>
Σε απάντηση της ερώτησης για τη μίσθωση χώρου, επιτρέψτε μου να πω ότι εργαζόμαστε μαζί με το Κοινοβούλιο, μισθώνοντας από κοινού ένα σπίτι στο Λονδίνο. Έτσι ακριβώς πιστεύω ότι πρέπει να λειτουργούμε στο μέλλον, συνεργαζόμενοι στενά για να προβάλουμε μια ενιαία εικόνα της Ευρωπαϊκής Ένωσης.
<P>
Σας ευχαριστώ πολύ γι' αυτή τη συζήτηση. Θα φροντίσω φυσικά ώστε όλη η Επιτροπή να ενημερωθεί για τις ιδέες και τις θέσεις σας.
<P>
(Χειροκροτήματα)
<SPEAKER ID="050" NAME="Hannes Swoboda" AFFILIATION="PSE">
(EN) Κύριε Πρόεδρε, θα ήθελα να επιστήσω την προσοχή σας στο γεγονός ότι χρειαζόμαστε τη νομοθετική πρόταση στην οποία αναφερθήκατε πολύ σύντομα, προκειμένου να ολοκληρώσουμε τα θέματα με το Συμβούλιο πριν από τις προσεχείς εκλογές. Είναι επιτακτική ανάγκη να ληφθεί αυτή η πρόταση, ειδικά όσον αφορά την ενέργεια.
<SPEAKER ID="052" NAME="Πρόεδρος">
Κύριε Swoboda, ευχαριστώ γι' αυτή την παρατήρηση.
<P>
" συζήτηση έληξε.
