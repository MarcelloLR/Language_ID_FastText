<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="ES" NAME="Gutiιrrez Dνaz">
Κύριε Πρόεδρε, στον κατάλογο παρουσίας δεν αναφέρεται το όνομά μου. Σίγουρα πρέπει να είναι δική μου αμέλεια, μπορώ όμως να σας διαβεβαιώσω ότι παρευρέθηκα χθες στην Ολομέλεια, και αν επιθυμείτε, μπορείτε να το διαπιστώσετε, διότι το όνομά μου αναφέρεται σε μια ολόκληρη σειρά ονομαστικών ψηφοφοριών. Ελπίζω συνεπώς ότι θα διορθωθεί αυτό το λάθος, το οποίο σίγουρα οφείλεται σε δική μου προσωπική αμέλεια.

<SPEAKER ID=3 NAME="Πρόεδρος">
Μπορώ να επιβεβαιώσω ότι σας είδα σε διάφορες περιστάσεις. Αυτό θα διορθωθεί.

<SPEAKER ID=4 NAME="Hallam">
Κύριε Πρόεδρε, μία παρατήρηση επί του κανονισμού. Αναφέρομαι στη σελίδα 30 των συνοπτικών πρακτικών, όπου γίνεται αναφορά στο γεγονός ότι χθές επιτέθηκα προσωπικά και προσβλητικά σε ένα μέλος του Κοινοβουλίου. Αναρωτώμαι αν θα μπορούσατε να δώσετε τον λόγο τώρα στον Sir James Goldsmith ώστε να μπορέσει να απαντήσει αυτοπροσώπως στην επίθεση που του έκανα.

<SPEAKER ID=5 NAME="Πρόεδρος">
Σας ευχαριστώ για την χρήσιμη παρατήρησή σας.

<SPEAKER ID=6 LANGUAGE="EN" NAME="Wijsenbeek">
Κύριε Πρόεδρε, αναφέρομαι στη σελίδα 31 των χθεσινών συνοπτικών πρακτικών - στην έκθεση της κ. Fontaine. Θα το εκτιμούσα αν επισημαίνατε στον κ. White ότι σήμερα είναι 11 Απριλίου του 1997 και ότι το 1997 ήταν 20 χρόνια πριν, όταν ακόμα διέθετε μαύρα γένια και μαλλιά στο κεφάλι του.
<P>
(Γέλια)

<SPEAKER ID=7 NAME="Πρόεδρος">
Νομίζω ότι το 90 % του Σώματος δεν θα καταλάβει τι εννοείτε, αλλά καθώς εγώ προήδρευα και χτές, σας καταλαβαίνω.

<SPEAKER ID=8 NAME="Kerr">
Κύριε Πρόεδρε, πρώτ' απ' όλα θα ήθελα να σας συγχαρώ για το γεγονός ότι ασκείτε χρέη Προέδρου για δύο μέρες συνεχόμενα, το οποίο αποτελεί μάλλον ρεκόρ. Αναφέρομαι στη σελίδα 5 των συνοπτικών πρακτικών και συγχαίρω τις υπηρεσίες της συνόδου για την προσθήκη του ονόματός μου - βρίσκεται σχεδόν στο πρώτο θέμα των συνοπτικών πρακτικών και θα προσπαθήσω την επόμενη φορά να είναι στο πρώτο θέμα - και να τονίσω το γεγονός ότι κατάφερα να επηρεάσω την ψηφοφορία υπέρ της έκθεσης του κ. Palacio Vallelersundi, συμπληρώνοντας έτσι 19 μέλη του Βρετανικού Εργατικού Κόμματος, συμπεριλαμβανομένου και του εαυτού σας, ο οποίος υποστήριξε ότι η έξοχη αυτή έκθεση αξίζει δικαιωμάτων καλλιτεχνικής μεταπώλησης.

<SPEAKER ID=9 NAME="Πρόεδρος">
Σας ευχαριστώ κ. Kerr.

<CHAPTER ID=2>
Ψηφοφορίες
<SPEAKER ID=10 NAME="Caudron">
Η ελεύθερη κυκλοφορία των προσώπων είναι μία από τις τέσσερις θεμελιώδεις ελευθερίες των οποίων πρέπει να απολαμβάνει κάθε ευρωπαίος πολίτης. Η ελευθερία όμως αυτή δεν υφίσταται.
<P>
Μία από τις πτυχές της ελεύθερης κυκλοφορίας των προσώπων είναι η αμοιβαία αναγνώριση των τίτλων σπουδών και η αποδοχή των διπλωμάτων τριτοβάθμιας εκπαίδευσης των εθνικών εκπαιδευτικών συστημάτων από τα κράτη και κατ' επέκταση από τις ιδιωτικές εταιρείες, τα πανεπιστήμια και τις επαγγελματικές οργανώσεις.
<P>
Τον Δεκέμβριο 1988, εγκρίθηκε γενικό σύστημα αναγνώρισης διπλωμάτων τριτοβάθμιας εκπαίδευσης που πιστοποιούν επαγγελματική εκπαίδευση ελάχιστης διάρκειας τριών ετών. Η αναγνώριση αυτή επιτρέπει τη διατήρηση της πολυμορφίας των προγραμμάτων.
<P>
Η Επιτροπή ανέκαθεν προτρέπει τα κράτη μέλη να ενημερώνονται σχετικά με τα εκπαιδευτικά συστήματα των ευρωπαίων γειτόνων τους. Για το σκοπό αυτό έχουν δημιουργηθεί εθνικά κέντρα ενημέρωσης σχετικά με την ακαδημαϊκή αναγνώριση των διπλωμάτων. Εξάλλου, η Επιτροπή επέβαλε κυρώσεις στην Ελλάδα και το Βέλγιο για παραλείψεις στην εκπλήρωση των υποχρεώσεών τους. Ενόψει της ολοκληρωμένης μελέτης του 1999 επί της οδηγίας του 1992 σχετικά με ένα δεύτερο σύστημα αναγνώρισης της επαγγελματικής εκπαίδευσης, η Επιτροπή προτίθεται να προτείνει τροποποιήσεις, όπως για παράδειγμα να λαμβάνεται υποχρεωτικά υπόψη η αποκτηθείσα μετά τη λήψη του διπλώματος εμπειρία.
<P>
Πέραν των εν λόγω ενεργειών, θα ήταν χρήσιμο η Επιτροπή να μελετά σε βάθος τις περιπτώσεις προσώπων που συναντούν προβλήματα στο θέμα της αναγνώρισης διπλωμάτων.
<P>
Το Ευρωπαϊκό Κοινοβούλιο συγχαίρει την Επιτροπή για την εμπεριστατωμένη έκθεσή της στην οποία αναλύει τα ουδιώδη προβλήματα που συνδέονται με τον τρόπο εφαρμογής του συστήματος αναγνώρισης των διπλωμάτων.

<CHAPTER ID=3>
Ισότητα ευκαιριών για τα άτομα με ειδικές ανάγκες
<SPEAKER ID=11 NAME="Πρόεδρος">
Το επόμενο θέμα είναι η έκθεση (Α4-0044/97) της κ. Schmidbauer, εξ ονόματος της Επιτροπής Κοινωνικών Σχέσεων και Απασχόλησης, σχετικά με την ανακοίνωση της Επιτροπής που αφορά την ισότητα ευκαιριών για τα άτομα με ειδικές ανάγκες. (COM(96)0406 - C4-0582/96).

<SPEAKER ID=12 NAME="Αndersson">
(SV ) Κύριε Πρόεδρε, είχα σκεφτεί να ευχαριστήσω την εισηγήτρια για μια θαυμάσια έκθεση, αλλά θα το κάνω αργότερα όταν θα προσέλθει. Όσον αφορά το θέμα των ίσων ευκαιριών για τα άτομα με ειδικές ανάγκες νομίζω ότι θα πρέπει να αρχίσουμε συζητώντας τον ορισμό που οι περισσότεροι έχουν τώρα για την αναπηρία, δηλ. την έννοια της αναπηρίας που σχετίζεται με το περιβάλλον. Αυτό σημαίνει ότι η αναπηρία δεν είναι κάτι στατικό, αλλά κάτι που μπορεί να μειωθεί ή ίσως να εξουδετερωθεί μέσω μέτρων, π.χ. στον τομέα της κατοικίας. Εάν κάνουμε τις κατοικίες προσβάσιμες, τότε μειώνουμε την αναπηρία, ή την εξουδετερώνουμε. Αν βελτιώσουμε τις μεταφορές, μειώνουμε την αναπηρία, ή ίσως μπορούμε να φτάσουμε έως την εξουδετέρωσή της. Αυτό είναι ένα σημείο από το οποίο μπορούμε να ξεκινήσουμε.
<P>
Ένα άλλο σημείο από το οποίο μπορούμε να ξεκινήσουμε είναι ότι όταν διαμορφώνουμε πολιτική για ανθρώπους με ειδικές ανάγκες και όταν προσπαθούμε να δημιουργήσουμε ίσες ευκαιρίες, αυτό θίγει όλους τους τομείς της κοινωνίας. Αυτό που σ&#x02BC;αυτή την έκθεση περιγράφεται πολύ ωραία με την λέξη mainstreaming αφορά την πολιτική για την κατοικία, την πολιτική για τις μεταφορές, την πολιτική για την αγορά εργασίας και την εκπαιδευτική πολιτική. Η πολιτική για την αναπηρία δεν είναι, όπως ήταν παραδοσιακά, κάτι για τον κοινωνικό τομέα, αλλά θίγει όλους τους τομείς της κοινωνίας. Δεν θα μπώ σε λεπτομέρειες επ&#x02BC;αυτού, καθώς ο χρόνος είναι πολύ περιορισμένος, αλλά θέλω να θίξω κάποιους τομείς οι οποίοι είναι ιδιαίτερα επίκαιροι στην τωρινή φάση όταν πρόκειται για την δημιουργία ίσων ευκαιριών.
<P>
Η κατάσταση στην αγορά εργασίας την οποία έχουμε προς το παρόν στην Ευρώπη με υψηλή ανεργία είναι σοβαρή. Έχουμε αριθμούς ανεργίας πάνω από 10 %. Ήμουν ο ίδιος μέλος μιας επιτροπής έρευνας στη Σουηδία πριν από κανα χρόνο. Τότε είχαμε στη Σουηδία σχεδόν πλήρη απασχόληση, δηλ. 2 % ανεργία μεταξύ του πληθυσμού στην ολότητά του. Όμως για τις δυσκολότερες περιπτώσεις ατόμων με ειδικές ανάγκες η ανεργία ήταν 70 %. Αυτό σημαίνει ότι όταν έχουμε μια ακόμη δυσκολότερη κατάσταση στην αγορά εργασίας αυτοί πλήττονται ακόμη περισσότερο. Αυτό καθιστά τις προσπάθειες που πρέπει να κάνουμε και τα μοντέλα που πρέπει να δημιουργήσουμε για να δημιουργήσουμε θέσεις εργασίας για τα άτομα με ειδικές ανάγκες ακόμη περισσότερο επείγοντα σήμερα. Θα ήθελα να δούμε ποιά είναι τα καλύτερα μοντέλα και να ανταλλάξουμε εμπειρίες, διότι έχουμε διαφορετικά συστήματα στις διάφορες χώρες.
<P>
Το δεύτερο αφορά την εκπαίδευση. Τα νεαρά και τα εργαζόμενα άτομα με ειδικές ανάγκες δεν μπορούν να επωφεληθούν σήμερα από την ελεύθερη μετακίνηση εξ&#x02BC;αιτίας της ελλειπούς πρόσβασης. Αυτός είναι βέβαια ο πυρήνας της ευρωπαϊκής συνεργασίας, συγκεκριμένα η ελεύθερη μετακίνηση, η δυνατότητα για τα άτομα να αναζητήσουν υπεράνω συνόρων την δυνατότητα σπουδών, εργασίας κ.ά.. Αυτό είναι ένα σημαντικό ζήτημα το οποίο πρέπει να επιλυθεί εντός των αμέσως επομένων ετών, ώστε όλοι οι πολίτες να μπορούν να επωθεληθούν από την ελεύθερη μετακίνηση.
<P>
Τέλος θέλω να πώ ότι τα προγράμματα για τα άτομα με αναπηρία που είχαμε ήταν καλά. Έχουν βασικά ασχοληθεί με ανταλλαγή εμπειριών. Δυστυχώς έχουν μπλοκαριστεί στο Συμβούλιο. Είναι ιδιαίτερα επείγον να υπάρξουν νέα προγράμματα που βασίζονται στην ανταλλαγή εμπειριών, μεταξύ άλλων στους τομείς που μέχρι στιγμής έθιξα. Όπως είπα θέλω να ευχαριστήσω την εισηγήτρια για μία καλή έκθεση.

<SPEAKER ID=13 NAME="Schmidbauer">
Κύριε Πρόεδρε, στην Ευρωπαϊκή Ένωση υπάρχουν 37 εκατομμύρια ανάπηροι. Οι δυνατότητες συμμετοχής τους στα πλεονεκτήματα της Ευρωπαϊκής Ένωσης, τα οποία αναφέρονται εδώ ως ελευθερία και πρόσβαση κάθε ατόμου σε αγαθά και υπηρεσίες, είναι πολύ περιορισμένες. Είναι, όπως είπαν οι οργανώσεις αναπήρων, οι αόρατοι πολίτες της ΕΕ. Kαι παραβιάσεις ανθρωπίνων δικαιωμάτων, έναντι προσώπων με αναπηρία, εμφανίζονται σε ολόκληρη της Ευρωπαϊκή Ένωση συνεχώς. Η έκθεση Banotti, την οποία εγκρίναμε εδώ το Δεκέμβριο, το αποδεικνύει αυτό σαφώς.
<P>
Γι' αυτό, στην αναθεώρηση της Συνθήκης, θα πρέπει να συμπεριληφθεί οπωσδήποτε μια ρήτρα απαγόρευσης των διακρίσεων.
<P>
Μέχρι τις αρχές του τρέχοντος έτους, είχαμε, με το πρόγραμμα HELIOS II, τη δυνατότητα ανταλλαγής πληροφοριών και εμπειριών μεταξύ των αναπήρων. Από το πρόγραμμα αυτό προέκυψε το φόρουμ για αναπήρους, το οποίο επιτελεί πολύτιμο έργο, σε ευρωπαϊκό επίπεδο, για/και με τους αναπήρους. Μέχρι σήμερα δεν υπάρχει κανένα καινούριο πρόγραμμα. Προβάλλοντας το επιχείρημα της επικουρικότητας, δεν εφαρμόστηκε μέχρι τώρα το πρόγραμμα για τη φτώχεια και το πρόγραμμα για τους ηλικιωμένους. Η γερμανική κυβέρνηση δε δέχεται το άρθρο 235, ως νομική βάση για τα κοινωνικά προγράμματα. Επειδή είναι έτσι, η Επιτροπή έκανε πίσω και δεν επεξεργάστηκε μέχρι τώρα ένα διάδοχο πρόγραμμα για το HELIOS II. Θέλει πρώτα να περιμένει την οριστική αξιολόγηση του προγράμματος HELIOS II, πριν δραστηριοποιηθεί.
<P>
Έχουμε την άποψη ότι είναι επειγόντως αναγκαίο να αναπτυχθεί ένα διάδοχο πρόγραμμα και να εκτελεστεί ένα πρόγραμμα, το οποίο θα βασίζεται στην αρχή της ισότητας των ευκαιριών, των ανθρωπίνων δικαιωμάτων και των πρότυπων κανόνων του ΟΗΕ. Στο μεταξύ η Επιτροπή εξέδωσε, σε αντικατάσταση, ως προσωρινή λύση, μια ανακοίνωση, την οποία ως γνωστόν συζητάμε εδώ. Επιδοκιμάζουμε την ανακοίνωση αυτή για την ισότητα των ευκαιριών, και κυρίως τη νέα προσέγγιση που διαγράφεται μέσα σ' αυτήν, η οποία αφήνει να διαφανεί ένα γενικό πλαίσιο για τις αναπηρίες, το οποίο στηρίζεται στα ανθρώπινα δικαιώματα και απομακρύνεται από την αρχή της κηδεμονίας. Έτσι, κατά τρόπο ριζοσπαστικό, επέρχεται ρήξη με τις παλιές αντιλήψεις, σύμφωνα με τις οποίες ο ανάπηρος εξαρτάται από την αγαθοεργία και τη συμπόνια του συνανθρώπου του. Απομακρύνεται από το μοντέλο της υγείας, το οποίο έχει ως στόχο την αποκατάσταση, και κατευθύνεται προς το κοινωνικό μοντέλο, το οποίο βασίζεται στα ανθρώπινα δικαιώματα.
<P>
Η πολιτική για τους αναπήρους, λοιπόν, αρχίζει να κατευθύνεται προς την ολοκλήρωση και την ισότητα των ευκαιριών, δηλαδή προς το mainstreaming . Βεβαίως, ακόμη και μια τόσο καλή προσέγγιση σ' αυτή την ανακοίνωση, δε δικαιολογεί την άμεση δράση. Μόνο με τη βοήθεια ενός προγράμματος μπορούν να ληφθούν πολιτικά μέτρα και να γίνουν ανταλλαγές πληροφοριών και εμπειριών, από κράτος σε κράτος. Το πρόγραμμα HELIOS, ήταν το μοναδικό που χρηματοδοτούσε άμεσα το έργο των μη κυβερνητικών οργανώσεων για τους αναπήρους και εμφανιζόταν ως συνδετήριος κρίκος των αναπήρων σ' ολόκληρη την Ευρωπαϊκή Ένωση.
<P>
Το πρόγραμμα βοηθούσε και συγκεκριμένες ομάδες αναπήρων, με πολύ μικρό αριθμό μελών, όπως λ.χ. τους τυφλούς κωφάλαλους. Οι ομάδες αυτές εξαρτώνται από καθαρά ευρωπαϊκές ανταλλαγές, προκειμένου να ανταποκριθούν στις ανάγκες τους. Ήταν το μοναδικό πρόγραμμα που αφορούσε όλες τις ομάδες αναπήρων. Στη σχετική προσωρινή αξιολόγηση, αναφέρεται ότι το πρόβλημα που αποτέλεσε αντικείμενο του προγράμματος HELIOS δεν επιτρέπεται να υποτιμηθεί, κι αυτό σημαίνει επίδειξη αλληλεγγύης και εφαρμογή κοινών στρατηγικών, σ' έναν τόσο πολύμορφο τομέα του ευρωπαϊκού πληθυσμού.
<P>
Υποστηρίζω βέβαια, πλήρως και εξ ολοκλήρου, το στόχο που έθεσε η Eπιτροπή για την εκτεταμένη συμμετοχή των αναπήρων στις διατάξεις διαχείρισης και εφαρμογής του προγράμματος HORIZON, αλλά μονάχα το πρόγραμμα HORIZON δεν μπορεί να θεωρηθεί ως πρόγραμμα ευρέως φάσματος για αναπήρους, με βάση την ισότητα των ευκαιριών. Εφαρμόζεται μόνο σε θέματα απασχόλησης και εκπαίδευσης, και θα πρέπει να συγχρηματοδοτείται. Όσον αφορά την απασχόληση, θα πρέπει να πούμε ότι, όσο έντονα κι αν την περιέγραψε ο συνάδελφος μου μόλις τώρα και όσο άσχημη κι αν είναι η ανεργία των αναπήρων, αυτή αποτελεί μόνο μια επιμέρους πτυχή, στο πλαίσιο της καθημερινής πρόκλησης, την οποία είναι υποχρεωμένοι να αντιμετωπίζουν οι ανάπηροι. Ένας από τους ενδιαφερόμενους είπε το εξής: »Είναι ήδη καλό το να προσφέρεται δουλειά, γενικώς; αλλά πολλοί ανάπηροι δεν μπορούν να ανέβουν στο λεωφορείο για να πάνε στη δουλειά, ή δεν έχουν κανένα που να τους βοηθήσει για να ετοιμαστούν για τη δουλειά.» Όσο οι ανάπηροι δεν ενσωματώνονται σ' όλους τους τομείς της πολιτικής, συμπεριλαμβανομένων και των κατάλληλων προσωπικών υπηρεσιών αρωγής και στήριξης, καθώς και πρόσβασης στα δημόσια μεταφορικά μέσα, οι διαβεβαιώσεις για υφιστάμενες δυνατότητες απασχόλησης, οι οποίες δε συντονίζονται με άλλα μέτρα, δεν εξασφαλίζουν αυτόματα την ενσωμάτωση.
<P>
Εκτός τούτου, ένα υψηλό ποσοστό των αναπήρων είναι σε ηλικία συνταξιοδότησης. Συγκεκριμένα μέτρα, στα πλαίσια της απασχόλησης ως εκ τούτου, θα αφορούν μόνο περιορισμένο αριθμό αναπήρων.
<P>
Έχω όμως και την άποψη ότι η ευθύνη της πολιτικής για τους αναπήρους, θα πρέπει να εξακολουθήσει να ανήκει, κυρίως, στα κράτη μέλη. Είναι καθήκον της Ευρωπαϊκής Ένωσης να δημιουργεί υπεραξία και να υποστηρίζει τα κράτη μέλη, με ανταλλαγή πληροφοριών μέσω πρότυπων πρακτικών. Εκτός τούτου, η Ευρωπαϊκή Ένωση θα πρέπει να φροντίσει, ώστε οι ανάπηροι να συμμετέχουν παντού όπου η αρμοδιότητα νομοθέτησης, καθορισμού μιας πολιτικής, ή εκπόνησης προγραμμάτων, βρίσκεται ήδη στα χέρια της Ευρωπαϊκής Ένωσης.
<P>
Αυτός είναι ο δρόμος του mainstreaming , προκειμένου να πετύχουμε την ισότητα των ευκαιριών για αναπήρους. Και απευθύνω έκκληση προς την Επιτροπή να ακολουθήσει το δρόμο αυτό, δηλαδή όσο το δυνατόν συντομότερα να υποβάλει ένα διάδοχο πρόγραμμα για το HELIOS. Και η έκκληση προς τα κράτη μέλη λέει, να ενσωματώσουν στη Συνθήκη μια νομική βάση για τα προγράμματα αυτά και να συμπεριλάβουν μια ρήτρα απαγόρευσης των διακρίσεων εκεί.
<P>
(Χειροκροτήματα)

<SPEAKER ID=14 LANGUAGE="DE" NAME="Schiedermeier">
Κύριε Πρόεδρε, κατ' αρχήν επιτρέψτε μου να ευχαριστήσω θερμά την εισηγήτρια. Ως γνωστόν, δεν ανήκει στους ιδεαλιστές οι οποίοι αφιερώνουν πάρα πολύ χρόνο, ειδικά στον τομέα αυτό. Είναι αλήθεια: Στην ΕΕ ζουν 37 εκατομμύρια ανάπηροι. Αναμφισβήτητα, στην κοινωνία μας, έχουν να αντιμετωπίσουν πολλές προκαταλήψεις και δυσκολίες. Όποιος μιλάει μαζί τους ή γι' αυτούς, θα πρέπει να γνωρίζει πολύ καλά ότι αύριο κιόλας μπορεί να συμπεριλαμβάνεται σ' αυτούς.
<P>
Για την υλοποίηση της πολιτικής για τους αναπήρους, τα κράτη μέλη φέρουν την κύρια ευθύνη. Παρόλα αυτά, έχω την άποψη ότι ένας λογικός συντονισμός και μια συμμετοχή όλων των βασικών ιδεών της ΕΕ, θα μπορούσε να βοηθήσει στην ενσωμάτωση των αναπήρων. Αυτό το τονίζω, παρόλο που εκτιμώ ιδιαίτερα τη βασική αρχή της επικουρικότητας.
<P>
Γι' αυτό και είναι απαραίτητο ένα καινούριο πρόγραμμα δράσης, με ανάλογο σχεδιασμό, το οποίο θα αποβαίνει προς όφελος των αναπήρων και των οργανώσεών τους, εφόσον αυτοί εκπροσωπούνται στο διοικητικό συμβούλιο με ποσοστό 50 %, ούτως ώστε οι δημιουργηθείσες δομές να μην καταρρεύσουν. Χρειάζεται προώθηση των ευκαιριών και της ολοκλήρωσης, και περαιτέρω ανάπτυξη των δομών συνεργασίας.
<P>
Η Eπιτροπή, ανεξάρτητα από νομικά προβλήματα, θα πρέπει να δράσει πιλοτικά και να κάνει προκαταρκτικές εργασίες, λαμβάνοντας υπόψη τις μη κυβερνητικές οργανώσεις για αναπήρους. Η απαγόρευση των διακρίσεων και το δικαίωμα πρόσβασης σ' όλα τα κοινοτικά προγράμματα, είναι σημαντικά και λογικά. Παρόλα αυτά, δεν αρκεί το θεωρητικό δικαίωμα, το οποίο βρίσκεται μόνο στα χαρτιά. Κατά τα άλλα, με τους αναπήρους συμβαίνει ότι συμβαίνει και με τις μικρομεσαίες επιχειρήσεις: Το δικαίωμά τους σε πάρα πολλά προγράμματα είναι κατοχυρωμένο, αλλά συχνά δεν εφαρμόζεται στην πράξη. Η υλοποίηση θα πρέπει να γίνεται ενεργά, ούτως ώστε να επιτευχθούν ανάλογα αποτελέσματα. Θα πρέπει να εξασφαλίζεται η γνήσια συμμετοχή σε όλες τις μοντέρνες τεχνολογίες ενημέρωσης και επικοινωνίας. Ο σύντομος χρόνος της ομιλίας δεν επιτρέπει, δυστυχώς, άλλες δηλώσεις.
<P>
Αποφασιστικής σημασίας, κατά τη γνώμη μου, είναι το να εξεταστούν τα προβλήματα των αναπήρων από μια υψηλού επιπέδου ομάδα εμπειρογνωμόνων, η οποία θα πρέπει να συγκροτηθεί σύντομα. Εδώ είναι σημαντικός ο διάλογος, από τη μια μεριά με τα κράτη μέλη, τα οποία ως γνωστόν φέρουν την κύρια ευθύνη και, από την άλλη με τα ευρωπαϊκά φόρα αναπήρων, ούτως ώστε να μπορέσουν να επιτευχθούν πρόοδοι για τους αναπήρους, σε ευρωπαϊκό επίπεδο και πέρα απ' αυτό.
<P>
Τη στοχοθέτηση αυτή τη συμμερίζεται και η ομάδα μου, και επιτρέψτε μου, από τη θέση αυτή, να ευχαριστήσω τον κωλυόμενο σήμερα συνάδελφο Bartho Pronk, ο οποίος έκανε τις προκαταρκτικές εργασίες για την έκθεση αυτή, από τη δική μας μεριά.

<SPEAKER ID=15 LANGUAGE="NL" NAME="Boogerd-Quaak">
Πρόεδρε, συνάδελφοι, αξιότιμη εισηγήτρια. Πιστεύω ότι εξετάζουμε μία σημαντική έκθεση η οποία, στην ουσία, δεν θα έπρεπε να έχει τοποθετηθεί στην ημερήσια διάταξη για την Παρασκευή το πρωί. Ωστόσο, αυτό συμβαίνει συχνά με αυτού του είδους τα θέματα.
<P>
Θα ήθελα να ξεκινήσω με την τελευταία παρατήρηση της εισηγήτριας η οποία επέστησε την προσοχή του Σώματος σε ένα άρθρο κατά των διακρίσεων που περιλαμβάνεται στη Συνθήκη. Το Κοινοβούλιο έχει εκδώσει έξοχες γνωμοδοτήσεις με στόχο την ενσωμάτωση ενός ολοκληρωμένου άρθρου κατά των διακρίσεων στη Συνθήκη. Αμφιβάλλω πολύ εάν η Διακυβερνητική Διάσκεψη θα υιοθετήσει πραγματικά τις προτάσεις μας με τη μορφή που έχουν υποβληθεί. Ένας λόγος για να μην συμβεί αυτό μπορεί να είναι το ενδεχόμενο ότι η ενσωμάτωση των ατόμων με ειδικές ανάγκες στη Συνθήκη θεωρείται ιδιαίτερα δαπανηρή. Πιστεύω ότι αυτό θα αποτελούσε σκάνδαλο. Γιατί εάν συμπεριλάβουμε ένα άρθρο κατά των διακρίσεων στις ευρωπαϊκές συνθήκες, δεν μπορεί να εξακολουθήσει να γίνεται λόγος περί στρέβλωσης του ανταγωνισμού. Θα ήθελα να καλέσω την Επιτροπή να καταβάλει κάθε δυνατή προσπάθεια για να προωθήσει το θέμα αυτό, επειδή αυτό είναι και το σημαντικότερο που μπορούμε να κάνουμε προς όφελος των ατόμων με ειδικές ανάγκες.
<P>
Εξαιρετική σημασία για τα άτομα με ειδικές ανάγκες έχει το δικαίωμα πρόσβασης: πρόσβαση στην εργασία, στην εκπαίδευση, στις μεταφορές. Η σχετική ευθύνη βαρύνει κατά κύριο λόγο τα κράτη μέλη. Η Ευρωπαϊκή Ένωση μπορεί μόνο να δώσει το παράδειγμα με ορισμένα προγράμματα ενώ εμείς καταβάλλουμε προσπάθειες και πιστεύω ότι μέχρι στιγμής έχουμε πετύχει αρκετά πράγματα.
<P>
Θα ήθελα στη συνέχεια να επιστήσω την προσοχή σε ένα άλλο σημαντικό θέμα, το οποίο εθίγη και από την εισηγήτρια και αφορά την πολιτική για άτομα με ειδικές ανάγκες σε σχέση με τις δυνατότητες που προσφέρει η κοινωνία των πληροφοριών. Τα άτομα με ειδικές ανάγκες μπορούν να επωφεληθούν πάρα πολύ από τις νέες τεχνολογίες επικοινωνιών. Στην περίπτωση αυτή μπορούν να προκύψουν πρόσθετα εμπόδια επειδή η πρόσβαση είναι δύσκολη. Πιστεύω όμως ότι η ορθή εφαρμογή των νέων τεχνολογιών επικοινωνίας θα προσφέρει στα άτομα με ειδικές ανάγκες πολύ περισσότερες δυνατότητες συμμετοχής σε πάμπολλες κοινωνικές διεργασίες. Ωστόσο, για το σκοπό αυτό πρέπει να συνεργαστούμε. Για το λόγο αυτό, πιστεύω ότι η τεχνολογία πληροφοριών και οι εφαρμογές της πρέπει να ενταχθούν στο Rolling On Action Program της Επιτροπής.

<SPEAKER ID=16 LANGUAGE="DE" NAME="Wolf">
Κύριε Πρόεδρε, νομίζω ότι το πρόβλημα των αναπήρων είναι πράγματι πολύ πιο καίριο απ' ότι εκφράστηκε σήμερα εδώ. Η κ. Schmidbauer έχει απόλυτο δίκιο. Χρειαζόμαστε κατάλληλη νομική βάση για κοινωνικά προγράμματα, χρειαζόμαστε μια ρήτρα για την απαγόρευση των διακρίσεων, χρειαζόμαστε αυτό που τόνισε ο κ. Schiedermeier, συντονισμό των εθνικών πολιτικών ανάπτυξης, ενώ η σύσταση μιας ομάδας εμπειρογνωμόνων, υψηλού επιπέδου, θα ήταν πολύ λογική.
<P>
Εδώ όμως πρόκειται και για ένα θέμα με βαθύτερες προεκτάσεις, και όχι μόνο για τις λεγόμενες προκαταλήψεις και δυσκολίες, αλλά για την αμφισβήτηση της κοινωνίας μας ως κοινωνίας απόδοσης, ως ένα γιγαντιαίο κοινωνικό δαρβινικό μηχανοστάσιο διαλογής, στο οποίο διαχωρίζονται ολοένα και περισσότεροι και πάντα εκ νέου οι άνθρωποι, κι εκτός τούτου, η ανελέητη αυτή διαλογή φορτίζεται πάντα και ιδεολογικά. Για να τελειώνουμε μια για πάντα με τους πειρασμούς να αναπτύξουμε εξ αυτού ιδεολογίες, σύμφωνα με τις οποίες θα διαχωρίζονται οι υγιείς φορείς απόδοσης από τα ανάξια όντα, θα πρέπει πράγματι να αναπτύξουμε την κοινωνία μας, εκτός της οικονομικής ζωής οπωσδήποτε, έτσι ώστε ο καθένας να συμβάλει ανάλογα με τις ικανότητές του και να τροφοδοτείται ανάλογα με τις ανάγκες του. Νομίζω πως αυτό το χρωστάμε στους αναπήρους.

<SPEAKER ID=17 LANGUAGE="DE" NAME="Lukas">
Κύριε Πρόεδρε, αξιότιμοι κυρίες και κύριοι συνάδελφοι, η θαυμάσια έκθεση της κ. Schmidbauer και η ενασχόληση με το θέμα αυτό, συνολικά, έχει μεγάλη σημασία, επειδή είναι γεγονός, ότι μεγάλα τμήματα της Ευρώπης, στον τομέα της ισότητας των ευκαιριών για αναπήρους, εμφανίζουν μεγάλα ελλείμματα έναντι άλλων τμημάτων του κόσμου, και κυρίως έναντι των ΗΠΑ, του Καναδά και της Αυστραλίας.
<P>
Θα ήθελα να τονίσω ορισμένα μόνο σημεία. Το θέμα δεν καλύπτεται επαρκώς με το άρθρο 235. Γι' αυτό και είναι πράγματι αναγκαίο να στηρίξουμε ένα νέο πρόγραμμα, σε μια νομικά θεμελιωμένη προσέγγιση, και να συμπεριλάβουμε πλήρως τους αναπήρους και τους γονείς τους. Δε βλέπω κι εγώ καμιά αντίφαση μεταξύ μιας πολιτικής για τους αναπήρους, που θα προσανατολίζεται στην ενσωμάτωση και στην ισότητα των ευκαιριών, κι ενός ειδικού προγράμματος γι' αυτούς. Αντίθετα, πιστεύω ότι το πρόγραμμα για τους αναπήρους θα μπορέσει να συμβάλει στην επίτευξη του στόχου της ισότητας των ευκαιριών.
<P>
Εκείνο όμως που δεν εκφράζεται σωστά, ούτε στην ανακοίνωση της Επιτροπής ούτε και στην έκθεση της αρμόδιας επιτροπής, είναι το γεγονός ότι οι ανάπηροι έχουν πλήρη δικαιώματα συμμετοχής στην ευτυχία, τη διασκέδαση και τη χαρά. Γι' αυτό και είναι αναγκαίο να ασχοληθούμε μελλοντικά με το θέμα της πλήρους συμμετοχής των αναπήρων, στους τομείς του πολιτισμού, του αθλητισμού, του τουρισμού και της πολιτικής. Έτσι, για παράδειγμα, το μεγαλειώδες κίνημα των Special Olympics , που προέρχεται από τις ΗΠΑ και καθιερώθηκε από την οικογένεια Κένεντυ, ένα κίνημα το οποίο θα πρέπει να το ζήσει κανείς για να καταλάβει τη σημασία του για τα ανάπηρα παιδιά και τους ενήλικες, το πώς έχουν εδώ τη δυνατότητα να ζήσουν τον αθλητικό ανταγωνισμό, να είναι ευτυχείς και να υπάρξουν σαν ισότιμοι άνθρωποι στην κοινωνία μας.
<P>
Ένα άλλο θέμα είναι η δυνατότητα συμμετοχής των κωφαλάλων στην πολιτική. Eδώ, σ' αυτό το Σώμα, γίνονται μεταφράσεις σ' όλες τις γλώσσες. Ποιος όμως σκέπτεται ότι και οι κωφάλαλοι θα πρέπει να έχουν το δικαίωμα να μπορούν να συμμετέχουν σε πολιτικές εκδηλώσεις. Το πολιτικό κίνημα, εξ ονόματος του οποίου δραστηριοποιούμαι εδώ, για παράδειγμα, έχει καθιερώσει, εδώ και πολλά χρόνια, και μια μετάφραση για κωφάλαλους σε ορισμένες εκδηλώσεις. Θα πρέπει κι εμείς να ασχοληθούμε με το θέμα αυτό.

<SPEAKER ID=18 LANGUAGE="DA" NAME="Dybkjζr">
Κύριε Πρόεδρε, θα ήθελα να ευχαριστήσω την εισηγήτρια για την έκθεση και να εκφράσω, όπως και η τελευταία, την ικανοποίησή μου για την ανακοίνωση της Επιτροπής και κυρίως για το γεγονός ότι καθιερώθηκε ο όρος mainstreaming . Αυτό δε το κάνω για έναν ακόμη λόγο που είναι ότι, όπως είμαι σε θέση να γνωρίζω, στις ετήσιες γενικές συνελεύσεις του ΟΗΕ υπάρχει μια ειδική επιτροπή που εξετάζει από κοινού τα παιδιά, τις γυναίκες και τα άτομα με ειδικές ανάγκες. Και οι τρεις αυτές κατηγορίες είναι ιδιαίτερα εκτεθειμένες και ευάλωτες. Ο κανόνας είναι οι υγιείς άντρες. Εμείς οι άλλοι αποτελούμε εξαιρέσεις από τον κανόνα. Αυτό αλλάζει με το mainstreaming . Ως πρακτικός γνώμονας, το mainstreaming σημαίνει ότι οι ειδικές ανάγκες ενσωματώνονται στις γενικές, δηλαδή με άλλα λόγια το ασυνήθιστο γίνεται μέρος του συνηθισμένου. Πρόκειται για το τελείως αντίθετο από το φυλετικό διαχωρισμό και την παραπομπή σε ειδικά άσυλα των ξένων και των διαφορετικών και ιδιόμορφων ατόμων. Το mainstreaming περιορίζει την ανάγκη ειδικών λύσεων και, με τον τρόπο αυτό, εμποδίζεται ο αποκλεισμός και ο διαχωρισμός των ατόμων με ειδικές ανάγκες. Με άλλα λόγια, τα άτομα με ειδικές ανάγκες πρέπει να κυκλοφορούν σε μεγάλες λεωφόρους και να μην παραπέμπονται σε μικρά δρομάκια και αδιέξοδα.
<P>
Θα ήθελα επίσης να τονίσω τρία βασικά σημεία. Πρώτον, την ευθύνη της πλειοψηφίας. Το 10 % των πολιτών της ΕΕ έχουν κάποιο μειονέκτημα. Πρόκειται για μια μειοψηφία και, μάλιστα, για μια μειοψηφία χωρίς δύναμη. Το 10 % εξαρτάται πλήρως από τις αποφάσεις που λαμβάνει το 90 %, δηλαδή η πλειοψηφία. Πρέπει να έχουμε πλήρη συνείδηση των ευθυνών μας στον τομέα αυτό. Αυτός είναι άλλωστε και ο λόγος για τον οποίο το mainstreaming είναι σημαντικό. Έτσι μπορεί να αποφευχθεί η κατάσταση του 90 προς 10.
<P>
Δεύτερον, θα ήθελα να τονίσω τα ειδικά προβλήματα που έχουν σχέση με τα μειονεκτήματα τα οποία προκύπτουν σε μικρή ηλικία, δηλαδή σε παιδιά και νέους; τα μειονεκτήματα αυτά έχουν συνέπειες για την εξεύρεση εργασίας. Συνεπώς, πρέπει να τονιστεί ότι τα εκπαιδευτικά προγράμματα της ΕΕ πρέπει επίσης να αφορούν και τα άτομα με ειδικές ανάγκες.
<P>
Τρίτον, θα ήθελα να επισημάνω ότι για να γίνει πραγματικότητα η ελεύθερη κυκλοφορία των ατόμων με ειδικές ανάγκες στην Ευρώπη, είναι αναγκαίο να καταβληθούν τελείως διαφορετικές προσπάθειες από αυτές που καταβάλλονται σήμερα.

<SPEAKER ID=19 LANGUAGE="DE" NAME="Raschhofer">
Κύριε Πρόεδρε, 37 εκατομμύρια ανάπηροι ζουν στην ΕΕ. Είναι πέντε φορές περισσότεροι από το συνολικό αυστριακό πληθυσμό και το 10 % περίπου του συνολικού πληθυσμού της Ευρωπαϊκής Ένωσης. Oι 37 εκατομμύρια άνθρωποι είναι ένας πολύ μεγάλος αριθμός που θα πρέπει να ενσωματωθεί, και ήδη έτσι, συνεπώς, ορίζεται ως περιθωριακή ομάδα. Επιτρέψτε μου μια ερώτηση: Πόσοι άρρωστοι από AIDS υπάρχουν στην ΕΕ; Ασφαλώς όχι 37 εκατομμύρια, αλλά παρόλα αυτά ο πληθυσμός έχει μεγαλύτερη συνείδηση του προβλήματος των ασθενών του AIDS απ' ότι των αναπήρων. Ξέρετε γιατί;
<P>
Θέτω στον εαυτό μου το εξής ερώτημα: Δεν παραλείψαμε με εκστρατείες ενημέρωσης και με ευαγή ιδρύματα της δημόσιας ζωής να δείξουμε στους αναπήρους το ίδιο ενδιαφέρον που δείξαμε και σ' άλλες περιθωριακές ομάδες της κοινωνίας; Δεν οφείλεται στο ότι πολύ εύκολα προσπαθεί κανείς να παραμερίσει τα λεγόμενα προβλήματα και να κλείσει τα μάτια μπροστά σ' αυτά; Απ' αυτό δεν πηγάζει, σε τελική ανάλυση, και κάποια αδιαφορία της ευρείας κοινής γνώμης και των χρηματοδοτών να βάλουν το χέρι στην τσέπη; Έχοντας σαν παράδειγμα το AIDS, βλέπει κανείς τι επιτυχίες και τι ευρεία επίδραση μπορεί να έχει μια καλή εκστρατεία στον πληθυσμό. Μόλις ο ευρύς πληθυσμός συνειδητοποιήσει τα καθημερινά προβλήματα των αναπήρων, τα προγράμματα ενίσχυσης θα έχουν πραγματικά νόημα. Το απλό αίτημα για μια ρήτρα απαγόρευσης των διακρίσεων σε βάρος των αναπήρων, παρόλο που το υποστηρίζω, θα προβληθεί και θα άξιζε το χαρτί πάνω στο οποίο θα γραφτεί, μόλις ο πληθυσμός δει τους αναπήρους όχι ως περιθωριακή ομάδα, αλλά ως μέρος αυτού του ίδιου.

<SPEAKER ID=20 LANGUAGE="EN" NAME="Hughes">
Κύριε Πρόεδρε, χαιρετίζω την ανακοίνωση της Επιτροπής και την έκθεση της κ. Barbara Schmidbauer εξ ονόματος του Κοινοβουλίου ως απάντηση σε αυτήν την ανακοίνωση.
<P>
Πολλές φορές ζητάμε από τα μέλη του Κοινοβουλίου να αναλάβουν ένα θέμα, να συντάξουν ίσως και κάποια έκθεση ή γνωμοδότηση επί του θέματος αυτού και έπειτα προχωρούν σε νέα θέματα. Η περίπτωση της κ. Barbara Schmidbauer είναι διαφορετική. Εχει αφιερώσει τις προσπάθειες μιας ζωής σε ζητήματα που αφορούν τα άτομα με ειδικές ανάγκες, δουλεύει με άτομα με ειδικές ανάγκες και θα ήθελα να την ευχαριστήσω ειλικρινά για την εργασία της, εξ ονόματος του Κοινοβουλίου.
<P>
(Χειροκροτήματα) Πιστεύω ότι ένα έγκυρο πείραμα της ευημερίας οποιασδήποτε κοινωνίας είναι το κατά πόσον αυτή η κοινωνία σέβεται τα θεμελιώδη δικαιώματα όλων των πολιτών της. Αν κοιτάξουμε γύρω μας σε αυτήν την Ευρωπαϊκή Ενωση, θα διαπιστώσουμε ότι δεν σεβόμαστε τα δικαιώματα των ατόμων με ειδικές ανάγκες. Το μεγαλύτερο μέρος του έργου πρέπει να επιτευχθεί σε επίπεδο κράτους μέλους, ωστόσο η προσπάθεια ποικίλλει σαφώς από κραος μέλος σε κράτος μέλος.
<P>
Σε επίπεδο Ευρωπαϊκής Ενωσης, όπως είπε η Barbara, δεν διαθέτουμε καν, προς το παρόν, τη νομική βάση η οποία θα επέτρεπε τη συνέχιση του έργου που έχουμε αναλάβει. Κατά τη γνώμη μου, είναι πραγματικά κρίμα που η Επιτροπή αποφάσισε ότι το πρώτο πρόγραμμα που πρόκειται να εγκαταλείψει, εν όψει των δυσκολιών του Αρθρου 235, είναι το πρόγραμμα για τα άτομα με ειδικές ανάγκες. Αν οι αρμόδιοι υπουργοί επιθυμούν να παγώσουν ένα πρόγραμμα για τα άτομα με ειδικές ανάγκες, θα πρέπει να εγκρίνουμε αυτό το πρόγραμμα και να αναλάβουν εκείνοι την ευθύνη για το πάγωμα αυτού του προγράμματος. Ετσι όπως έχουν τα πράγματα, η Επιτροπή επιβαρύνει τον εαυτό της με την κατηγορία του ότι εμπλέκεται σε αυτόν τον μηχανισμό παγώματος. Η ειλικρινέστερη ευχή μας βέβαια θα πρέπει να είναι να δημιουργήσει η Διακυβερνητική Διάσκεψη μια νέα νομική βάση προγραμματισμού, η οποία θα επιτρέψει ένα νέο ξεκίνημα της προσπάθειας σε αυτόν τον τομέα.
<P>
Η Johanna Boogerd-Quaak αναφέρθηκε στη σημασία των τεχνολογιών πληροφόρησης και επικοινωνίας, ως ένας τρόπος βελτίωσης της ζωής των ατόμων με ειδικές ανάγκες. Είναι και αυτό πολύ σημαντικό. Αν οι τεχνολογίες αυτές μπορούν να εξοστρακίσουν την έννοια της γεωγραφικής απόστασης, είναι ακόμα πιο σημαντικό να χρησιμοποιηθούν για να εξοστρακίσουν την έννοια της απομόνωσης και της περιθωριοποίησης των ατόμων με ειδικές ανάγκες. Αλλά για να λειτουργήσει κάτι τέτοιο, χρειαζόμαστε σημαντικές επενδύσεις σε ηλεκτρονικό υλικό προσαρμογές στο υπάρχον υλικό και νέο λογισμικό μαζί με εκπαίδευση, προκειμένου να επιτρέψουμε στα άτομα με ειδικές ανάγκες να επωφεληθούν των τεχνολογιών αυτών.
<P>
Θα τελειώσω με κάτι που ανέφερα λίγο νωρίτερα, ότι δηλαδή πρέπει να ελπίζουμε πως η Διακυβερνητική Διάσκεψη θα δημιουργήσει μια νέα νομική βάση προγραμματισμού. Πρέπει επίσης να ελπίζουμε ότι θα δούμε μια νέα ρήτρα αμεροληψίας στη Συνθήκη. Εχουμε το δικαίωμα να περιμένουμε και όχι μόνο να ελπίζουμε αυτά τα πράγματα και αν οι αρχηγοί μας δεν καταφέρουν να τα επιτύχουν, δεν θα πρέπει να εκπλαγούν αν εμείς, ως μέλη αυτού του Κοινοβουλίου, αρνηθούμε να συμμετέχουμε στην προαγωγή ενός συνόλου αλλαγών αυτής της Συνθήκης, οι οποίες δεν θα σέβονται τα δικαιώματα και τις ανησυχίες των ατόμων που εκπροσωπούμε.

<SPEAKER ID=21 LANGUAGE="EN" NAME="Oddy">
Κύριε Πρόεδρε, υπάρχουν περίπου 37 εκατομμύρια άτομα με ειδικές ανάγκες στην Ευρωπαϊκή Ένωση, που αποτελούν το 10 % περίπου του συνολικού πληθυσμού της ΕΕ. Κι όμως, τα 37 αυτά εκατομμύρια άτομα αισθάνονται απομονωμένα και αποδιοπομπαία από την Ευρωπαϊκή Ένωση.
<P>
Τα άτομα με ειδικές ανάγκες είναι αόρατα στις Συνθήκες· μία διάταξη στη Συνθήκη θα ήταν ζωτικής σημασίας αν τα δικαιώματα που έχουν να κάνουν με την ιδιότητα του ευρωπαίου πολίτη, όπως η ελεύθερη κυκλοφορία και η ελευθερία παροχής και λήψης υπηρεσιών πρόκειται να αποτελέσουν πραγματικότητα για τα άτομα με ειδικές ανάγκες σύμφωνα με το κείμενο με τίτλο «Αόρατοι Πολίτες».
<P>
Υπάρχει ένα τεράστιο λόμπυ ατόμων με ειδικές ανάγκες στην Ευρωπαϊκή Ένωση. Τα άτομα με ειδικές ανάγκες έχουν αρχίσει να αγανακτούν με την αδιαφορία που αντιμετωπίζουν. Ακόμα και το γεγονός ότι την Παρασκευή έχουμε συζήτηση, όταν ξέρουμε ότι πρόκειται να υπάρξει ελλιπής παρουσία δείχνει την έλλειψη ενδιαφέροντος από μέρους μας για τα άτομα με ειδικές ανάγκες. Το Σώμα θα πρέπει στα μέσα της εβδομάδας, να διασφαλίσει τη λήψη υψηλότερης κάλυψης.
<P>
Θα ήθελα να ευχαριστήσω τόσο την Επιτροπή για το καλό της έγγραφο όσο και την κ. Schmidbauer για τη γεμάτη ευαισθησία και στοχασμό έκθεσή της. Συμφωνώ απολύτως με όλα τα συμπεράσματά της, αλλά ιδιαίτερα με ένα άρθρο της Συνθήκης σχετικά με τα δικαιώματα των ατόμων με ειδικές ανάγκες. Η Επιτροπή πρέπει να αντικαταστήσει τα λόγια με χρήμα και να χρηματοδοτήσει πραγματικά κάποια λογικά προγράμματα για τα άτομα με ειδικές ανάγκες.
<P>
Υποτίθεται ότι υπάρχει ελεύθερη κυκλοφορία εργαζομένων στην Ευρωπαϊκή Ένωση σύμφωνα με το άρθρο 48, αλλά τα άτομα με ειδικές ανάγκες έχουν πολύ λίγες πιθανότητες να μπορέσουν να εξασκήσουν το πλήρες αυτό δικαίωμα εκτός αν γίνει κάτι ώστε να εξυψωθεί η κοινωνική τους θέση και η δυνατότητά τους να εργαστούν στην Ευρωπαϊκή Ένωση. Γι' αυτό συνιστώ και παρακαλώ την Επιτροπή: σας παρακαλώ, ως αποτέλεσμα της σημερινής συζήτησης και ψηφοφορίας, ας κάνετε κάτι θετικό.

<SPEAKER ID=22 NAME="Liikanen">
Αξιότιμε κύριε Πρόεδρε, η Επιτροπή συγχαίρει την εισηγήτρια της έκθεσης κυρία Σμίντμπαουερ για τις προσπάθειες που κατέβαλε κατά την σύνταξη της έκθεσης σχετικά με την ισότητα ευκαιριών για τα άτομα με ειδικές ανάγκες. Με χαροποιεί ιδιαιτέρως η διαπίστωση ότι τρία από τα θεσμικά όργανα της Κοινότητας, το Κοινοβούλιο, το Συμβούλιο και η Επιτροπή, συμφωνούν με τη φιλοσοφία σχετικά με τα δικαιώματα του ανθρώπου και την ισότητα η οποία αντικατοπτρίζεται τόσο στην έκθεση όσο και στο ψήφισμά σας.
<P>
Η ανακοίνωση της Επιτροπής στηρίζεται στην Λευκή Βίβλο για την ευρωπαϊκή κοινωνική πολιτική. Η Επιτροπή έχει ανακοινώσει ότι προτίθεται να συντάξει μία κατάλληλη πρόταση, στην οποία θα λαμβάνονται υπόψη οι συστάσεις των ΗΕ που αφορούν τα άτομα με ειδικές ανάγκες. Προκειμένου να αποτελέσει η κοινοτική πολιτική μέρος της διεθνούς ανάπτυξης, η σύνταξη της εξελιγμένης αυτής πρότασης θεωρείται ιδιαίτερα σημαντική. Σκοπός είναι, όπως έχει επανειλημμένως σήμερα τονισθεί στην αίθουσα αυτή, να εγκαταληφθεί η άσκηση μιας πολιτικής κηδεμονίας και να αρχίσει ο διάλογος με θέμα τα δικαιώματα των ατόμων με ειδικές ανάγκες. Η ανακοίνωση της Επιτροπής αποτελεί ιδανική βάση για την χάραξη μιας νέας στρατηγικής εν σχέσει με το θέμα αυτό.
<P>
Όσον αφορά την έκθεση της κυρίας Σμίντμπαουερ, η Επιτροπή συμφωνεί για τα θετικά αποτελέσματα που σημειώθηκαν στο πλαίσιο του προγράμματος με HELIOS. Το εν λόγω πρόγραμμα έχει καταστήσει δυνατή την συνεργασία με τα άτομα με ειδικές ανάγκες σε επίπεδο Κοινότητας, και έχει συμβάλλει τόσο στην ανάλυση των προβλημάτων όσο και στην επιβράβευση των αποτελεσμάτων. Έχει, ακόμη, διαδραματίσει βασικότατο ρόλο στην διάδοση των πληροφοριών σχετικά με τις κυριότερες εμπειρίες. Σύμφωνα με τις αντληθείσες κατά τη διάρκεια του προγράμματος εμπειρίες, η συνέχιση, σε κοινοτικό επίπεδο, της στρατηγικής εν σχέσει με τα άτομα με ειδικές ανάγκες είναι επιβεβλημένη. Η Επιτροπή εξετάζει το ενδεχόμενο να καταθέσει επίσημη νομοθετική πρόταση στο Κοινοβούλιο και το Συμβούλιο. Γι' αυτό και πρέπει πρώτα να αξιολογηθούν τα αποτελέσματα τόσο του προγράμματος HELIOS II όσο και των πραγματοποιουμένων κατά το τρέχον έτος πρωτοποριακών προγραμμάτων και προπαρασκευαστικών ενεργειών. Όπως γνωρίζετε, ο προϋπολογισμός του 1997 παρέχει τις προϋποθέστις για την επίτευξη του στόχου αυτού. Προ δύο και πλέον εβδομάδων η Επιτροπή είχε εκδώσει ανακοίνωση όπου παρέχονται πιο ακριβείς οδηγίες για τη χρήση των πόρων.
<P>
Η συμμετοχή των ατόμων με ειδικές ανάγκες σε όλους τους τομείς της κοινοτικής πολιτικής δεν είναι πάντα εύκολη, ενώ για τη διαμόρφωση μιας ικανοποιητικής κατάστασης απαιτούνται ακόμη τεράστιες προσπάθειες. Η πραγματική συμμετοχή των ατόμων με ειδικές ανάγκες αποτελεί έναν από τους βασικότερους στόχους της νέας στρατηγικής της Επιτροπής. Η Επιτροπή έχει συνεργασθεί εκτενώς με το Ευρωπαϊκό Φόρουμ για τα Ατομα με Ειδικές Ανάγκες. Θα ληφθούν όλα τα απαραίτητα μέσα προκειμένου να καταστεί δυνατή η ενίσχυση, και στη συνέχεια, του εν λόγω φόρουμ. Ευχαριστώ τόσο την εισηγήτρια της έκθεσης και την επιτροπή όσο και όλους τους βουλευτές οι οποίοι συμμετείχαν στην ιδιαιτέρως σημαντική αυτή συζήτηση σχετικά με την πολιτική για τα άτομα με ειδικές ανάγκες.

<SPEAKER ID=23 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφορία.
<P>
(Το Σώμα εγκρίνει το ψήφισμα)

<SPEAKER ID=24 NAME="Carlotti">
Η Ευρώπη των Πολιτών επιβάλλει όλα τα άτομα που αποτελούν μέλη της Ένωσης να απολαμβάνουν των ίδιων πολιτικών και κοινωνικών δικαιωμάτων και των ίδιων ελευθεριών.
<P>
Η Ευρωπαϊκή Ένωση, που αριθμεί 37 εκατομμύρια μειονεκτούντα άτομα, πρέπει να εξελιχθεί ακόμη πιο πολύ προκειμένου να επιτύχει ένα καθεστώς ισότητας για όλους. Η πλειονότητα των μειονεκτούτων ατόμων προσδοκά μια ανεξάρτητη ζωή και μια θέση εργασίας.
<P>
Η έκθεση της κ. Schmidbauer επί της ανακοίνωσης της Επιτροπής σχετικά με την ισότητα ευκαιριών για τα μειονεκτούντα άτομα παρουσιάζει ορισμένες ελλείψεις σε ό, τι αφορά την κατάρτιση μιας πραγματικής ευρωπαϊκής πολιτικής υπέρ των μειονεκτούτων ατόμων. Παρότι η Επιτροπή στην ανακοίνωσή της υιοθετεί επί του θέματος, μετά από πολύ καιρό, διαφορετική, μη πατερναλιστική προσέγγιση, δεν κατορθώνει να επιλύσει τα προβλήματα που θέτει το άρθρο 235 της Συνθήκης. Πράγματι, η ανακοίνωση της Επιτροπής δεν διευκρινίζει εάν θα υπάρξουν άλλα προγράμματα μετά το πρόγραμμα HELIOS II, που είναι το υπάρχον σήμερα πρόγραμμα υπέρ των μειονεκτούντων ατόμων. Είναι συνεπώς επιτακτικό να θεσπιστεί κατά τη διακυβερνητική διάσκεψη νομική βάση που θα επιτρέπει στο Συμβούλιο να αποφασίζει με ειδική πλειοψηφία και όχι πλέον με ομοφωνία για θέματα που εμπίπτουν στον κοινωνικό τομέα.
<P>
Εξάλλου, η «αρχή της συμπερίληψης», που αποσκοπεί στην εισαγωγή της διάστασης της ισότητας των ευκαιριών σε όλα τα διαρθρωτικά προγράμματα, δεν πρέπει να αποτελέσει εμπόδιο στην ανάπτυξη των ειδικών προγραμμάτων.
<P>
Τα προγράμματα πρέπει, αφενός, να δίνουν έμφαση στη συμμετοχή των μειονεκτούτων ατόμων κατά τη λήψη των αποφάσεων που τους αφορούν και, αφετέρου, να αναπτύσσουν τις νέες τεχνολογίες ενημέρωσης που θα επιτρέψουν την διευκόλυνση της ζωής των εν λόγω προσώπων.

<CHAPTER ID=4>
Οικονομική ολοκλήρωση των αναπτυσσμενων χωρών
<SPEAKER ID=25 NAME="Πρόεδρος">
Το επόμενο θέμα είναι η έκθεση (Α4-0086/97) του κ. Needle, εξ ονόματος της Επιτροπής Ανάπτυξης και Συνεργασίας, σχετικά με την ανακοίνωση της Επιτροπής «Στήριξη της ΕΚ για προσπάθειες περιφερειακής οικονομικής ολοκλήρωσης των αναπτυσσόμενων χωρών» (COM(95)0219-C4-0260/95).

<SPEAKER ID=26 NAME="Needle">
Κύριε Πρόεδρε, αντίθετα με κάποια σχόλια που κάνατε κατά την προηγούμενη συζήτηση, πιστεύω ότι η συμμετοχή σήμερα το πρωί είναι εκπληκτικά ικανοποιητική, τουλάχιστον, για τα πιο οξυδερκή μέλη.
<P>
Με διάφορες περιφερειακές εμπορικές συμφωνίες να ξεφυτρώνουν σαν μανιτάρια ανά τον κόσμο θα ήταν πολύ εύκολο για το Κοινοβούλιο, σήμερα, να το χρησιμοποιήσει αυτό σαν ευκαιρία για να συζητήσει πάνω στις γενικές τάσεις του παγκόσμιου εμπορίου. Αυτή μάλιστα την εβδομάδα, ηγετικά στελέχη του Παγκόσμιου Οργανισμού Εμπορίου ήρθαν εδώ για να συζητήσουν ακριβώς αυτό και για να εξηγήσουν τους λόγους για τους οποίους πιστεύουν ότι οι αναπτυσσόμενες χώρες ωφελούνται από την επιρροή του οργανισμού αυτού. Βέβαια, μ δεν συμμεριζόμαστε όλοι μας την αισιοδοξία τους. Αυτό όμως που μπορούμε να κάνουμε σήμερα είναι να καλοσωρίσουμε θερμά τις προσπάθειες της Επιτροπής να ορίσει καταρχήν, τους τρόπους με τους οποίους οι αναπτυσσόμενες χώρες επιλέγουν να εναρμονίσουν τις οικονομικές τους υποδομές και συνεπώς, τους τρόπους με τους οποίους τα οφέλη αυτής της διαδικασίας θα μπορέσουν να υποστηριχθούν από την Ευρωπαϊκή Ενωση. Επιχειρώντας ακριβώς αυτό, οι Επίτροποι έκαναν μια επιθυμητή πρώτη προσπάθεια να αναλύσουν αυτά τα σημαντικά βήματα και, σύμφωνα με την συνετή απάντησή μας, το Κοινοβούλιο αφήνει ένα μικρό παραθυράκι στην Επιτροπή όχι μόνο να προχωρήσει στις διαπραγματεύσεις της με τον αναπτυσσόμενο κόσμο, αλλά και να αποσαφηνίσει την προοπτική της σχετικά με το ρόλο της ως μια από τις σημαντικότερες παγκόσμιες οικονομικές δυνάμεις. Η ανακοίνωση της Επιτροπής ορίζει ουσιαστικά την περιφερειακή, οικονομική ολοκλήρωση ως ένα υψηλό επίπεδο συνεργασίας, εννοώντας πρακτικά ενέργειες που κινούνται προς τον περιορισμό των εμποδίων που προκύπτουν από διάφορες πολιτικές και έχουν σχέση με την κυκλοφορία αγαθών, υπηρεσιών και συντελεστών παραγωγής, ενώ οι προσπάθειες συνεργασίας στοχεύουν κανονικά στον περιορισμό άλλων εμποδίων όπως οι υποδομές μεταφορών και επικοινωνίας. Η γενική ανάλυση των περιφερειακών οικονομικών τάσεων στην οποίαν προβαίνει αυτό το έγγραφο για τις περιοχές της Αφρικής, Καραϊβικής, Ασίας και Λατινικής Αμερικής περιορίζεται αναπόφευκτα, δεδομένου ότι αυτές οι περιοχές υπόκεινται, φυσικά, σε γοργούς ρυθμούς αλλαγής, ωστόσο το συνολικό περιεχόμενο του εγγράφου είναι σε γενικές γραμμές λεπτομερές και άρα αποτελεί ένα χρήσιμο εργαλείο για μας.
<P>
Αυτή η τελευταία φράση είναι σημαντική. Για τον κόσμο η λέξη «εργαλείο» τονίζει το πώς το Κοινοβούλιο βλέπει τον ρόλο της περιφερειακής οικονομικής ολοκλήρωσης, ως το μέσο που εξυπηρετεί ένα σκοπό και όχι ως το σκοπό αυτό καθ' αυτό. Κατά τη συζήτηση κατέστη σαφές ότι αυτό κατανοήθηκε πλήρως από την Επιτροπή, όμως οι εκτενείς γνωμοδοτήσεις με διαφόρους ανθρώπους και οργανισμούς ανά τον κόσμο πέραν των Βρυξελλών έδειξε ότι απαιτείται ιδιαίτερη έμφαση. Αν η περιφερειακή ολοκλήρωση αποτελεί τη γέφυρα προς μια καλύτερη ολοκλήρωση στην παγκόσμια οικονομία, αν συμβαδίζει με τη γενική πορεία παγκοσμιοποίησης, τότε την αμέριστη προσοχή μας τη χρειάζονται οι πιο ευαίσθητες ομάδες χωρών, δεδομένου ότι δεν υπάρχει κάποιο γενικό σενάριο ή κάποιο απλό σχέδιο το οποίο θα ταίριαζε σε όλες τις προσπάθειες περιφερειακής ολοκλήρωσης.
<P>
Πολυάριθμες μελέτες και άτομα που συμμετείχαν στη γνωμοδότηση αυτή επεσήμαναν ότι οι λιγότερο αναπτυγμένες χώρες, οι οποίες δεν έχουν πρόσβαση σε τεχνολογίες πληροφόρησης, επικοινωνίες και ιδιωτικές επενδύσεις και οι οποίες χαρακτηρίζονται από ενδημική φτώχεια και άρα εξαρτώνται άμεσα από βοήθεια τρίτων, είναι και οι χώρες που έχουν τη μικρότερη πιθανότητα να ωφεληθούν από την περιφερειακή ολοκλήρωση. Οπως αποδεικνύει και η περίπτωση της Κεντρικής Αμερικής, οι εύθραστες δημοκρατίες είναι δυνατόν να απειληθούν από την έλλειψη πολιτικής και οικονομικής συνεργασίας υπό τέτοιες συνθήκες.
<P>
Γι' αυτό και το Κοινοβούλιο τονίζει την αποφασιστική σημασία της απλής ομαδοποίησης εκείνων που έχουν και, κατά παράλειψη, εκείνων που δεν έχουν και διευκρινίζει ότι ενώ η περιφερειακή ολοκλήρωση μπορεί να είναι καθοριστικός παράγοντας για την ενθάρρυνση της ανακούφισης από τη φτώχεια, ωστόσο δεν είναι αρκετή για να επιτύχει ουσιαστική οικονομική, κοινωνική και περιβαλλοντική ανάπτυξη. Για το λόγο αυτό το Κοινοβούλιο καθιστά σαφές ότι τα πρότυπα οικονομική ολοκλήρωσης σε ένα συγκεκριμένο μέρος του κόσμου -στην περίπτωση αυτή εννοούμε την Ασία, τη Βόρειο Αμερική ή ακόμα και μας εδώ- απέχουν πολύ από εκείνα που θα θεωρούνταν κατάλληλα για την περιοχή της Αφρικής κάτω από τη Σαχάρα, την Καραϊβική ή άλλες. Οι πολιτικές της Ευρωπαϊκής Ενωσης γι' αυτές τις περιοχές πρέπει να βασίζονται πάνω σε αυτήν την αρχή. Αυτό δεν σημαίνει ότι δεν μπορούμε να πάρουμε κάποια μεμονωμένα μαθήματα από τις δικές μας εμπειρίες και αποτυχίες αλλά ή των άλλων, προκειμένου να αποφύγουμε περιττές μιμήσεις σε λάθη. Σημαίνει ότι η ΕΕ πρέπει να επιμένει πάντα στη συμμετοχή των ανθρώπων που θίγονται άμεσα, μέσω της βελτίωσης της δημοκρατικής ολοκλήρωσης και συνεργασίας, όπου εμείς έχουμε ακόμα πολλά να μάθουμε και όπου η βελτίωση των δικαιωμάτων εκείνων που συχνά αγνοούνται ανά τον κόσμο -γυναίκες, παιδιά, ιθαγενείς λαοί- θα πρέπει να αποτελεί συμπληρωματικό στόχο.
<P>
Το Κοινοβούλιο θα ήθελε να επιστήσει ιδιαιτέρως την προσοχή στους κοινωνικούς και περιβαλλοντικούς προβληματισμούς, οι οποίοι πρέπει να βρίσκονται στο επίκεντρο των καλύτερων προσπαθειών συνεργασίας και οι οποίοι χρειάζονται ουσιαστική υποστήριξη και όχι μόνο λέξεις σε συνθήκες.
<P>
Συμπερασματικά λοιπόν, το Κοινοβούλιο πιστεύει ότι το κείμενο της Επιτροπής αναγνωρίζει την ύπαρξη αυτών των θεμάτων, αλλά πρέπει να τα θέσει σε προτεραιότητα. Εκμεταλλευτήκαμε λοιπόν την ευκαιρία για να επισημάνουμε εκ νέου τη θεμελιώδη σχέση μεταξύ σκοπών, στόχων και των μέσων επίτευξής τους. Αν αυτή η βάση είναι σωστή, τότε μπορεί να ενεργοποιηθεί η υποστήριξη της ΕΕ για την οικονομική ολοκλήρωση μεταξύ λαών του αναπτυσσόμενου κόσμου, οι οποίοι χρειάζονται τη βοήθεια μας περισσότερο από κάθε άλλον και ίσως, κάποια στιγμή, θα μπορούμε να ανησυχούμε λιγότερο για κάποια θερμά λόγια και κάποιες παγερές πράξεις του ΠΟΕ.
<P>
(Χειροκροτήματα)

<SPEAKER ID=27 NAME="Posselt">
Κύριε Πρόεδρε, η Επιτροπή Εξωτερικών Οικονομικών Σχέσεων επιδοκιμάζει τη θαυμάσια έκθεση του συναδέλφου Needle. Ο συνάδελφος Δημητρακόπουλος, τον οποίο εκπροσωπώ σήμερα, υπέβαλε μια θαυμάσια σχετική γνωμοδότηση, την οποία θα βρείτε στα έγγραφά σας. Σ' αυτήν, αποδεικνύει με λεπτομέρειες ότι η περιφερειακή ενσωμάτωση δεν έρχεται σε αντίφαση με την ενσωμάτωση στο παγκόσμιο εμπόριο, αλλά τελείως το αντίθετο. Νομίζω ότι αυτό είναι αναγκαίο, επειδή η επιτυχημένη περιφερειακή συνεργασία, την οποία αναπτύξαμε ως μοντέλο και στην Ευρώπη, αμφισβητείται συνεχώς από φετιχιστές της παγκοσμιοποίησης, οι οποίοι βλέπουν εδώ μια αντίφαση με την παγκόσμια τάξη.
<P>
Σχετικά με το θέμα αυτό, θα ήθελα να επισημάνω ότι το Eυρωπαϊκό Eνωτικό Kίνημα, στο διάστημα μεταξύ των δύο πολέμων - το Πανευρωπαϊκό Κίνημα - είχε δύο αντιπάλους, από τη μια μεριά δηλαδή τους εθνικιστές κι από την άλλη τους ακραίους οπαδούς της Συμμαχίας των Λαών, οι οποίοι τότε ισχυρίζονταν ότι μια περιφερειακή συνένωση είναι περιττή και θα έπρεπε αμέσως να δημιουργηθεί μια παγκόσμια τάξη. Τη συζήτηση αυτή την έχουμε και πάλι σήμερα. Κατά τρόπο ενδιαφέροντα, ζητούν μερικοί, ειδικά στην Ευρώπη όπου εγκρίνουμε την περιφερειακή συνένωση, να μην ενισχυθούν σ' άλλα μέρη του κόσμου τέτοιες περιφερειακές συνενώσεις. Εμείς, ως Ευρωπαϊκή Ένωση, θα πρέπει να μη συμφωνήσουμε σ' αυτή τη λανθασμένη εκτίμηση.
<P>
Η περιφερειακή συνεργασία μπορεί να διορθώσει πολλά, που έγιναν είτε με ευρωπαϊκό όνομα είτε από Ευρωπαίους. Στην Ευρώπη δημιουργήθηκαν τεχνικά κράτη, και με περιφερειακή συνεργασία μπορούν να αντιμετωπιστούν τα εθνικά προβλήματα τα οποία προκύπτουν, επειδή ακριβώς χαράχτηκαν τεχνητές γραμμές. Τα ρεύματα των προσφύγων μπορούν να αντιμετωπιστούν περιφερειακά, όπως έγινε με τρόπο υποδειγματικό τότε στον πόλεμο της Καμπότζης στην Ταϊλάνδη, ή όπως έγινε για παράδειγμα στον πόλεμο του Αφγανιστάν στο Πακιστάν, όπου εκατομμύρια άνθρωποι, κοντά στην πατρίδα τους, - με την υποστήριξή μας εκεί όμως - έγιναν δεκτοί, κι από 'κει πάλι μπόρεσαν ευκολότερα να ενσωματωθούν στις δομές της πατρίδας τους.
<P>
Συνεπώς, η περιφερειακή συνεργασία ευνοεί την ειρήνη και γι' αυτό θα πρέπει να την προωθήσουμε. Θα πρέπει να την προωθήσουμε, λοιπόν, όχι με την έννοια οποιωνδήποτε ουτοπικών διατεταγμένων συνενώσεων ή τεχνητών σχηματισμών; θα πρέπει να την προωθήσουμε - κι αυτό εκφράζεται πολύ καλά στην έκθεση - βάσει των φυσικών εμπορικών ρευμάτων, βάσει των παραδοσιακών δεσμών, αλλά και βάσει των κοινών συμφερόντων. Διότι σε μια κοινή πολιτική ανήκει ακριβώς όχι μόνο μια κοινή ιστορία, όπως ανέκαθεν διακηρύσσεται νοσταλγικά, αλλά ανήκει κι ένα κοινό μέλλον. Το κοινό μέλλον στις αναπτυσσόμενες περιοχές μπορούμε να το διαμορφώσουμε, με το να προωθήσουμε τις εκεί συνεργαζόμενες περιφερειακές δυνάμεις, όχι με την έννοια οποιωνδήποτε διδασκαλιών, αλλά με την έννοια της βοήθειας για αυτοβοήθεια.
<P>
(Χειροκροτήματα)

<SPEAKER ID=28 LANGUAGE="IT" NAME="Vecchi">
Κύριε Πρόεδρε, οι διαδικασίες περιφερειακής ολοκλήρωσης είναι ένα από τα βασικά φαινόμενα αναδιοργάνωσης του κόσμου στην σημερινή μας εποχή.
<P>
Η έκθεση την οποία συζητάμε αντιμετωπίζει κατά προτεραιότητα το θέμα της οικονομικής ολοκλήρωσης, αν και είναι φανερό ότι κάθε διαδικασία ολοκλήρωσης που διέπεται και ολοκληρώνεται με σκοπό την ισορροπημένη και βιώσιμη ανθρώπινη ανάπτυξη, πρέπει να βασίζεται κυρίως σε σαφείς πολιτικές επιλογές και βουλήσεις.
<P>
Οι περιορισμοί στην αποτελεσματικότητα και την εμβέλεια των σχεδίων περιφερειακής οικονομικής ολοκλήρωσης οφείλονται στην έλλειψη πολιτικής συνοχής και άμεσης εμπλοκής των ενδιαφερομένων πολιτικών και οικονομικών παραγόντων.
<P>
Ταυτόχρονα, η υλοποίηση μιας περιφερειακής οικονομικής ολοκλήρωσης πρέπει να στηρίζεται σε βιώσιμες οικονομικές δομές και στην πραγματική διάθεση για τη δημιουργία μιας κοινής αγοράς.
<P>
Στην περίπτωση της ολοκλήρωσης μεταξύ αναπτυσσόμενων χωρών, ο ρόλος των διεθνών χορηγών και συγκεκριμένα σε ό, τι μας αφορά, αυτός της ΕΕ, έχει θεμελιώδη σημασία για τη δημιουργία ενός πλαισίου διεθνών συνθηκών, την πρόσβαση στους πόρους και την μεταβίβαση των γνώσεων εκείνων χωρίς τις οποίες πολλά σχέδια είναι μοιραίο να χρεωκοπήσουν.
<P>
Το υπόβαθρο είναι φυσικά η διεθνοποίηση της οικονομίας και η τάση για απελευθέρωση των διεθνών συναλλαγών.
<P>
Ομως, η δυναμική της αγοράς, όπως γνωρίζουμε πολύ καλά, δεν λύνει από μόνη της τις φτωχότερες και περισσότερο περιθωριοποιημένες χώρες, αντίθετα συχνά τείνει να οξύνει τις ανισότητες μεταξύ των πλουσιότερων και των φτωχότερων περιοχών του πλανήτη. Η ολοκλήρωση της παγκόσμιας αγοράς είναι εφικτή και προσφέρει περισσότερα πλεονεκτήματα εάν γίνει μέσω της δημιουργίας περιοχών ανάπτυξης των οικονομικών, εμπορικών και πολιτικών σχέσεων ανάμεσα στις περιοχές του Νότου.
<P>
Επίσης, έχει θεμελιώδη σημασία η υποστήριξη της δόμησης και της ανάπτυξης των θεσμικών και ανθρώπινων δυνατοτήτων στις αναπτυσσόμενες χώρες.
<P>
Ομως, γνωρίζουμε καλά ότι οι εσωτερικές και διεθνείς προσπάθειες όσον αφορά στις χώρες αυτές, πρέπει να στραφούν κυρίως στον αγώνα κατά της φτώχειας και στην ικανοποίηση των στοιχειωδών αναγκών των πληθυσμών. Αυτοί είναι οι λόγοι για τους οποίους η συνεργασία για την ανάπτυξη και η περιφερειακή ολοκλήρωση πρέπει να συμβαδίσουν.
<P>
Φυσικά, δεν υπάρχουν συνταγές που μπορούν να εφαρμοστούν για κάθε περίπτωση και ορθώς έπραξε ο εισηγητής κ. Needle που τόνισε το σημείο αυτό. Θέλω μάλιστα να τον ευχαριστήσω για την έξοχη εργασία του.
<P>
Εν τούτοις, αν και όπως ανέφερα δεν υπάρχουν συνταγές για κάθε περίπτωση, μόνο μέσω της περιφερειακής ολοκλήρωσης οι αναπτυσσόμενες χώρες θα μπορέσουν να αναπτύξουν έναν συγκεκριμένο, βασικό και αυτόνομο ρόλο στις διεθνείς οικονομικές και πολιτικές σχέσεις και αυτός είναι ο λόγος που η περιφερειακή ολοκλήρωση αποτελεί απόλυτη προτεραιότητα για τις πολιτικές συνεργασίας.

<SPEAKER ID=29 LANGUAGE="NL" NAME="Maij-Weggen">
Πρόεδρε, το γεγονός ότι σε πολλές περιοχές του κόσμου ενισχύεται η αμοιβαία συνεργασία ορισμένων ομάδων χωρών είναι ιδιαίτερα ενθαρρυντικό. Βλέπουμε να συμβαίνει αυτό στην αμερικανική ήπειρο με το Σύμφωνο των Ανδεων και το Mercosur, παρόμοια παραδείγματα συναντώνται στην Αφρική, στη Νότια Αφρική, και στο νότιο τμήμα της Ασίας ενισχύεται το ASEAN, πράγμα που συμβαίνει επίσης και με το φόρουμ του Ειρηνικού. Στην ουσία μπορεί να λεχθεί ότι η Ευρωπαϊκή Κοινότητα, δηλαδή η σημερινή Ευρωπαϊκή Ένωση, αποδέχθηκε ότι αποτελεί ένα πάρα πολύ καλό εξαγωγικό προϊόν. Η επιτυχία της συνεργασίας στη Δυτική Ευρώπη αντανακλά στον υπόλοιπο κόσμο. Η σύσταση περιφερειακών συνεργατικών διαρθρώσεων αποτελεί επίσης ένδειξη του ότι η εξάρτηση των χωρών αυτών, για παράδειγμα, από την Ευρώπη και τις Ηνωμένες Πολιτείες μειώνεται και ότι αυξάνεται η περιφερειακή ανεξαρτησία των αναπτυσσόμενων περιοχών. Αυτό είναι καλό. Δεν πρέπει δε να λησμονείτε ότι αποτελεί έναν από τους σημαντικότερους στόχους των προσπαθειών που καταβάλλονται από τη Δύση στον τομέα της αναπτυξιακής συνεργασίας.
<P>
Το θέμα είναι πλέον με ποιο τρόπο επιθυμούμε να αντιμετωπίσουμε την περιφερειακή συνεργασία στις αναπτυσσόμενες χώρες και πώς επιθυμούμε να την προωθήσουμε. Το έγγραφο της Επιτροπής περιλαμβάνει μερικές καλές προτάσεις οι οποίες συμπληρώνονται από ορισμένες συστάσεις που υποβάλλει ο κ. Needle στην έξοχη έκθεση που κατάρτισε. Θα ήθελα να τονίσω για άλλη μία φορά ορισμένα σημεία τα οποία θεωρούνται ιδιαιτέρως σημαντικά από την πολιτική μας ομάδα.
<P>
Πρώτον: με τη βελτίωση της εκατέρωθεν συνεργασίας πολλών αναπτυσσόμενων χωρών, καθίσταται αναγκαίο να βελτιωθεί και η αμοιβαία συνεργασία των χορηγών. Αυτό σημαίνει ότι πρέπει να βελτιωθεί ο συντονισμός των προσπαθειών που καταβάλλουν τα 15 κράτη μέλη της Ευρωπαϊκής Ένωσης στον τομέα της αναπτυξιακής συνεργασίας, τόσο στις Βρυξέλλες, όσο και στις πρεσβείες που είναι εγκατεστημένες στις αναπτυσσόμενες χώρες. Για το σκοπό αυτό πρέπει να δημιουργηθούν σταθερές διαρθρώσεις οι οποίες θα πρέπει να προωθηθούν με ταχύτητα εκ μέρους της Επιτροπής, που εκτελεί ήδη ορισμένα δοκιμαστικά προγράμματα στον τομέα αυτό.
<P>
Δεύτερον: όπως διευκρίνισε και ο κ. Posselt, το θέμα δεν αφορά μόνο την κλασική αναπτυξιακή βοήθεια αλλά και τις εμπορικές σχέσεις της Ένωσης και των 15 κρατών μελών της με τις αναπτυσσόμενες χώρες και τους συνδέσμους συνεργασίας αυτών. Οι εν λόγω εμπορικές σχέσεις πρέπει να συντονίζονται ολοένα και περισσότερο σε περιφερειακό επίπεδο. Εφιστώ την προσοχή στις τελευταίες συμφωνίες που έχουν συναφθεί με το ASEAN. Πρόκειται για ένα καλό παράδειγμα κοινής δράσης. Θα ήθελα όμως να επισημάνω και τα προβλήματα τα οποία υφίστανται στην περιοχή της αναπτυξιακής κοινότητας της Νότιας Αφρικής. Στις διαβουλεύσεις που διεξήγαγε με στόχο τη σύναψη μίας νέας εμπορικής συμφωνίας, η Νότια Αφρική ζήτησε να ληφθεί περισσότερο υπόψη η περιοχή της αναπτυξιακής κοινότητας της Νότιας Αφρικής, δηλαδή οι χώρες που την περιβάλλουν. Πρέπει να σεβαστούμε το αίτημα αυτό. Πράγματι, η Νότια Αφρική διαθέτει πολύ σημαντικές εμπορικές σχέσεις με τις χώρες αυτές και αυτό δεν μπορούμε να το αγνοήσουμε.
<P>
Τρίτον: η περιφερειακή συνεργασία δεν μπορεί να αφορά όλα τα θέματα. Κλασικά παραδείγματα διασυνοριακού χαρακτήρα είναι οι υποδομές, ο εφοδιασμός με ενέργεια, η διαχείριση των υδάτινων πόρων και οι εμπορικές σχέσεις. Αντίθετα, η παροχή βοήθειας στην εκπαίδευση, στα νοσοκομεία, και άλλα παρόμοια, είναι θέματα τοπικού χαρακτήρα. Συνεπώς, η Επιτροπή πρέπει να επιλέξει με προσοχή μεταξύ θεμάτων τα οποία πρέπει να αντιμετωπιστούν με κοινή δράση και θεμάτων τα οποία πρέπει να αντιμετωπιστούν σε τοπικό επίπεδο.
<P>
Τέλος, το περιεχόμενο των αναπτυξιακών προγραμμάτων που εκτελούνται στις αναπτυσσόμενες χώρες δεν πρέπει να καθορίζεται μόνο σε εθνικό επίπεδο αλλά και σε περιφερειακό. Αυτό συμβαίνει σήμερα στην περιοχή της αναπτυξιακής κοινότητας της Νότιας Αφρικής και στο φόρουμ του Ειρηνικού. Πρέπει να υποστηρίξουμε την προσπάθεια αυτή. Πρόεδρε, αναφέρθηκα σε ορισμένα στοιχεία τα οποία συνιστούν τις προτεραιότητες της πολιτικής μου ομάδας. Πιστεύω όμως ότι η μέθοδος που ακολουθείται από την Επιτροπή και από τον κ. Needle στην έκθεσή του είναι ιδιαίτερα κατάλληλη και έχουμε την πρόθεση να υποστηρίξουμε πλήρως το ψήφισμα που κατέθεσε.

<SPEAKER ID=30 LANGUAGE="DA" NAME="Dybkjζr">
Θα ήθελα να ευχαριστήσω τον εισηγητή για την έκθεσή του και να επισημάνω τρία πράγματα που έχουν σχέση με το γεγονός ότι, ενώ η Δανία συγκαταλέγεται μεταξύ των κυριότερων χορηγών αναπτυξιακής βοήθειας, προτίμησε για λόγους αρχής να μετατρέπεται το 50 % της βοήθειας αυτής σε πολυμερή ενίσχυση. Κατ'αρχάς θα ήθελα να τονίσω την επιτακτική ανάγκη για εντονότερο συντονισμό όχι μόνο μεταξύ της ΕΕ και των κρατών μελών, αλλά και μεταξύ της ΕΕ και των πολυμερών οργανισμών. Δεύτερον, θα ήθελα να επισημάνω - είμαι δε ικανοποιημένος που ο εισηγητής επεσήμανε και αυτός το ίδιο πράγμα - την ανάγκη να ληφθεί πολύ περισσότερο υπόψη η ανάπτυξη ενός βιώσιμου περιβάλλοντος στην πράξη και όχι μόνο στη θεωρία. Τρίτον, θα ήθελα να επισημάνω ότι στην περιφερειακή συνεργασία πρέπει να προσπαθούμε να επιτύχουμε υψηλό βαθμό αυτάρκειας. Αυτός θα ήταν ο καλύτερος τρόπος για μια βιώσιμη ανάπτυξη στους τομείς της οικονομίας, της απασχόλησης και του περιβάλλοντος. Πρέπει δε να το πράξουμε, έστω και εάν αυτό αποβαίνει εις βάρος των δικών μας εμπορικών συμφερόντων.

<SPEAKER ID=31 LANGUAGE="FR" NAME="Taubira-Delannon">
Κύριε Πρόεδρε, σε ό, τι αφορά την περιφερειακή οικονομική ολοκλήρωση, οι στόχοι της Επιτροπής αποσκοπούν, αφενός, στην εξασφάλιση προοπτικών διαρκούς ανάπτυξης και, αφετέρου, στην καλύτερη ένταξη των αναπτυσσόμενων χωρών στην παγκόσμια οικονομία.
<P>
Συντασσόμεθα ανεπιφύλακτα με τον πρώτο στόχο, υπενθυμίζοντας ωστόσο την ανάγκη εκδημοκρατισμού των κοινωνιών, παρά τη άποψη που εκφράζεται από διεθνή όργανα περί των ισχυρών καθεστώτων που εγγυώνται κοινωνική σταθερότητα. Η κατάσταση στο Ζαΐρ μας θυμίζει ότι αυτή η κοινωνική σταθερότητα ουδέποτε είναι διαρκής.
<P>
Εξάλλου, η οργάνωση των περιφερειακών οικονομιών, η οποία συντελείται ήδη σε ορισμένες περιοχές, συμβάλλει, καταρχήν, στην ένταση των ανταλλαγών μεταξύ χωρών του Νότου, ακολούθως, στην καταπολέμηση της φτώχειας και την εδραίωση της ειρήνης και, τέλος, στην ανάπτυξη νέων μορφών αλληλεγγύης.
<P>
Βέβαια, δεν είναι όλες οι περιφερειακές περιοχές σε θέση να θέσουν σε κίνηση μία διαδικασία ενσωμάτωσης, όλες όμως έχουν συμφέρον να εντείνουν τις σχέσεις συνεργασίας και τούτο για διάφορους λόγους.
<P>
Καταρχήν, για ιστορικούς λόγους. Γνωρίζουμε πως τα σημερινά σύνορα είναι κυρίως αποτέλεσμα μετααποικιακών συμφωνιών και ότι δεν ανταποκρίνονται κατ' ανάγκην σε μία παραδοσιακή μορφή κατοχής εδαφών. Στη συνέχεια, για οικολογικούς λόγους, διότι οι εκτεινόμενες κοιλάδες και άλλα γεωγραφικά στοιχεία δεν προσμετρώνται στα σύνορα. Τέλος, για οικονομικούς λόγους, εξαιτίας της συμπληρωματικότητας των συστημάτων καθώς και προς το σκοπό υλοποίησης οικονομιών κλίμακας.
<P>
Η Ευρωπαϊκή Ένωση και ειδικότερα η Επιτροπή θα πρέπει να αποδώσει ιδιαίτερη προσοχή στο ρόλο των άκρως περιφερειακών περιοχών, ιδίως δε στα υπερπόντια διαμερίσματα που βρίσκονται στις εν λόγω περιοχές με στόχο την καλύτερη διάρθρωση των οικονομικών πολιτικών ανάπτυξης και ασφαλώς για τη βελτιωμένη ενεργοποίηση των ταμείων, όπως το ΕΤΠΑ και το ΕΤΑ.
<P>
Όσον αφορά το δεύτερο στόχο, την καλύτερη ενσωμάτωση των αναπτυσσόμενων χωρών στην παγκόσμια οικονομία, διατηρώ πολλές επιφυλάξεις. Όχι μόνο επειδή δεν είμαι οπαδός του άκρατου φιλελευθερισμού, που διακρίνει τις σχέσεις του διεθνούς εμπορίου, αλλά και διότι πιστεύω ότι οι δυσμενείς συνέπειες θα είναι σημαντικές κυρίως διότι υπάρχει ο κίνδυνος με τον τρόπο αυτό να ενθαρρυνθούν οι κερδοσκοπικές δραστηριότητες επί ζημία των δραστηριοτήτων διαρκούς ανάπτυξης καθώς και διότι η ενσωμάτωση κινδυνεύει να γίνει αυτοσκοπός και έτσι να μετατραπεί σε μηχανισμό οικονομικών επιδιώξεων. Δεν πιστεύω πως αυτές θα πρέπει να είναι οι φιλοδοξίες που θα εγγράψουμε στις πολιτικές ανάπτυξης.

<SPEAKER ID=32 LANGUAGE="NL" NAME="Blokland">
Κύριε Πρόεδρε, ο εισηγητής, κ. Needle, υπέβαλε μία ενδιαφέρουσα έκθεση σχετικά με την περιφερειακή οικονομική ολοκλήρωση με αφορμή μία ανακοίνωση της Επιτροπής. Η εν λόγω περιφερειακή ολοκλήρωση αποσκοπεί στην άρση των πολιτικών εμποδίων που υφίστανται στον τομέα της διακίνησης εμπορευμάτων, υπηρεσιών, κεφαλαίων και προσώπων. Όλα αυτά μοιάζουν με τους στόχους της Ευρωπαϊκής Κοινότητας. Ωστόσο, η περιφερειακή συνεργασία των αναπτυσσόμενων χωρών δεν πρέπει να αποτελέσει αντίγραφο της ευρωπαϊκής ολοκλήρωσης. Οι αναπτυσσόμενες χώρες ευρίσκονται σε ένα εντελώς διαφορετικό στάδιο της οικονομικής ανάπτυξης από τα κράτη μέλη της Ευρωπαϊκής Κοινότητας και αυτό σημαίνει ότι στην περίπτωσή τους πρέπει να επιλεγεί μία ειδική προσέγγιση. Έτσι, το καθεαυτό ενδιαφέρον πείραμα της νομισματικής ένωσης της Δυτικής Αφρικής, της CFA, που είχε ως στόχο τη σταθεροποίηση των νομισμάτων, είχε αρνητικά αποτελέσματα όταν προέκυψε ότι είχε υπονομευθεί η αξία του. Κατά τη γνώμη μου, η περιφερειακή συνεργασία των φτωχότερων χωρών εγκυμονεί κινδύνους. Ίσως να ήταν καλύτερο η συνεργασία των χωρών αυτών να περιοριστεί στα θέματα που αφορούν το κοινό συμφέρον. Η περαιτέρω ολοκλήρωση θα πρέπει να προωθείται στην περίπτωση που μία αναπτυσσόμενη χώρα έχει φθάσει σε ένα στάδιο το οποίο προσφέρει προοπτική για την ενίσχυση της θέσης της στην παγκόσμια αγορά και εφόσον υπάρχουν άλλες χώρες στην περιφέρεια οι οποίες ευρίσκονται σε παρόμοια κατάσταση. Όμως, εάν εκβιαστεί η συνεργασία αυτή σε πρόωρο στάδιο ενδέχεται να προκύψουν ζημιές και για τις δύο πλευρές. Ήθελα να αναφερθώ στο σημείο αυτό επειδή μέχρι στιγμής δεν είχε τονισθεί όσο θα έπρεπε.

<SPEAKER ID=33 LANGUAGE="DE" NAME="Linser">
Κύριε Πρόεδρε, από το γεγονός ότι κοντά σε μας, τις πλούσιες χώρες, υπάρχει δυστυχώς και μια πληθώρα χωρών, οι οποίες εξαρτώνται από τη βοήθεια άλλων, αυξάνει, για μας τις δυτικές βιομηχανικές κοινωνίες, η κοινωνική υποχρέωση παροχής βοήθειας. Πολύ συχνά γίνονταν προσπάθεια στο παρελθόν να παράσχουμε τη βοήθεια αυτή, με τη μορφή καθαρά οικονομικής υποστήριξης. Θα ήθελα όμως από τη θέση αυτή, να προτείνω να χορηγείται η αναπτυξιακή βοήθεια, στο μέλλον, κατά κύριο λόγο, περισσότερο απ' ότι μέχρι τώρα, με μορφή συγκεκριμένων έργων και οικονομικών συζεύξεων με τις χώρες χορηγούς, ούτως ώστε να εξασφαλίζεται μια λογική υποστήριξη.
<P>
Αυτό, για παράδειγμα, θα μπορούσε να γίνει δυνατό με μια σαφώς αυξημένη μεταφορά τεχνογνωσίας, με την οποία θα επιτρέπεται, στις έχουσες ανάγκη χώρες και περιφέρειες, μια βοήθεια για αυτοβοήθεια, μια έννοια η οποία τονίστηκε ανάλογα και προηγουμένως από το συνάδελφο Posselt. Δε θα απαλλαγούμε από την ενοχή και την ευθύνη μας έναντι των φτωχών χωρών του κόσμου μας, με καθαρά χρηματοδοτικές ενέσεις. Το θέμα δεν είναι πόσα δώσαμε, αλλά μάλλον ποιον συγκεκριμένα ωφέλησαν και τι βγήκε από την όλη ιστορία.
<P>
Πολύ συχνά, η μορφή της αναπτυξιακής αυτής βοήθειας, φαίνεται να είναι μάλλον ένα είδος ειδικής εξαγοράς της ευθύνης, παρά αυτό που βοηθάει πράγματι τους ανθρώπους στις χώρες αυτές, μια συγκεκριμένη δηλαδή βοήθεια η οποία να αναφέρεται σε συγκεκριμένο έργο, και να είναι κυρίως αποτελεσματική. Μια έγκαιρη και λογική αναπτυξιακή βοήθεια εξυπηρετεί τόσο τις χώρες χορηγούς όσο και τις λήπτριες χώρες, καθώς επίσης και την αποφυγή μεγαλύτερων πολιτικών διενέξεων. Διότι η φτώχεια, η ανάγκη και η έλλειψη πόρων είναι οι πλέον σημαντικές αιτίες των πολεμικών συγκρούσεων.
<P>
Βλέποντας έτσι το θέμα, μια αποτελεσματική αναπτυξιακή βοήθεια αποτελεί σημαντικό παράγοντα προληπτικής εξασφάλισης της ειρήνης, και γι' αυτό μπορεί να ερμηνευτεί και ως αυτοβοήθεια για τις χώρες χορηγούς.

<SPEAKER ID=34 LANGUAGE="FI" NAME="Paasio">
Αξιότιμε κύριε Πρόεδρε, κατά τη γνώμη μου στην έκθεση λαμβάνονται υπόψη, κατά τρόπο ικανοποιητικότερο σε σύγκριση με την ανακοίνωση της Επιτροπής, τα διάφορα εκείνα προβλήματα πρακτικής εφαρμογής που ενδέχεται να αντιμετωπίσει η οικονομική ολοκλήρωση ιδίως στις πιο φτωχές από τις αναπτυσσόμενες χώρες. Από αυτή την οπτική γωνία η ευρισκόμενη νοτίως της Σαχάρας Αφρική σχηματίζει μία ιδιαιτέρως προβληματική οντότητα. Ο αριθμός των οργανώσεων είναι τεράστιος, και οι σχέσεις μεταξύ τους ασαφείς λόγω ελλιπούς οργάνωσης. Οι προσδοκίες, ως προς τις ικανότητες των οργανώσεων να προωθούν την οικονομική ολοκλήρωση και την ανάπτυξη είναι συνήθως υπεραισιόδοξες όσον, τουλάχιστον, αφορά τον απαιτούμενο χρόνο. Στην περίπτωση αυτή όπως, επισημαίνεται, πολύ ορθά, στην έκθεση, πρόκειται για χώρες οι οποίες μαστίζονται από ιδιαίτερη φτώχεια. Συνεπώς τα προγράμματα τα οποία αποβλέπουν στην καταπολέμηση της φτώχειας πρέπει, και στη συνέχεια, να διαδραματίζουν σημαντικό ρόλο στην ενίσχυση των χωρών αυτών. Η Ευρωπαϊκή Ένωση διαθέτει, κατ' αρχήν, τις δυνατότητες για την προώθηση μιας υγιούς οικονομικής ολοκλήρωσης υπό την προϋπόθεση, όμως, ότι δεν θα λησμονηθεί το γεγονός ότι η εφαρμογή, σε γενικές γραμμές, της πολιτικής που οδηγεί τις βιομηχανικές χώρες της Ευρώπης στην ολοκλήρωση δεν μπορεί να αποτελέσει πρότυπο για τις αναπτυσσόμενες χώρες εν σχέσει με τη δική τους ολοκλήρωση.
<P>
Στην έκθεση υπογραμμίζεται, απόλυτα τεκμηριωμένα, ότι δεν αρκεί να δίδεται βάρος μόνον στην οικονομική διάσταση του θέματος. Πρέπει να λαμβάνονται υπόψη και οι πτυχές εν σχέσει με το περιβάλλον προκειμένου να επιτευχθεί η πολυπόθητη για όλους βιώσιμη ανάπτυξη. Ενστερνίζομαι απολύτως την άποψη του εισηγητή σε ό, τι αφορά το θέμα αυτό. Θα ήθελα, όμως να υπογραμμίσω, συγχρόνως, την σημασία των πολιτικών παραγόντων. Είναι γνωστό ότι όταν έχουν, πλέον, τερματισθεί οι ένοπλες συγκρούσεις για την απόκτηση εξουσίας, οι διαμάχες με στόχο, μεταξύ άλλων, την απόκτηση δύναμης στον πολιτικό χώρο, συνεχίζονται. Προκειμένου να καταστεί δυνατή η ορθολογική και αποτελεσματική στήριξη της πορείας προς την ολοκλήρωση, η πραγματικότητα αυτή δεν πρέπει να λησμονείται.
<P>
Ο κυριότερος ρόλος, τον οποίο διαδραματίζει η Ευρωπαϊκή Ένωση στην στήριξη της οικονομικής ολοκλήρωσης των αναπτυσσομένων χωρών δεν είναι, ασφαλώς, η διασφάλιση μιας ευρύτερης αγοράς για τα κράτη μέλη αυτής κατά τρόπο ο οποίος να δυσχεραίνει την ανάπτυξη της οικονομίας και της παραγωγής στις χώρες αυτές. Η προώθηση της οικονομικής ολοκλήρωσης δεν πρέπει να συνεπάγεται και την υπερβολική αύξηση της ισχύος των «απανθρώπων» δυνάμεων της αγοράς, με τη βοήθεια των οποίων ενδέχεται να επιτευχθεί μια βελτίωση των στατιστικών στοιχείων της μακροοικονομίας αλλά και, συγχρόνως, να επιδεινωθεί, μετά βεβαιότητας, και άλλο η κατάσταση των ατόμων εκείνων τα οποία υποφέρουν ήδη περισσότερο από τους άλλους. Πιστεύω ότι η στήριξη των αναπτυσσομένων χωρών κατά την πορεία τους προς την οικονομική ολοκλήρωση πρέπει να συνεχισθεί στο πλαίσιο αυτό.

<SPEAKER ID=35 LANGUAGE="DE" NAME="von Habsburg">
Κύριε Πρόεδρε, θα ήθελα κυρίως να ευχαριστήσω θερμά τον κ. Needle για τη θαυμάσια έκθεσή του, η οποία μας προσέφερε πάρα πολλά στον οικονομικό προσανατολισμό. Θα ήθελα όμως να φωτίσω περισσότερο το θέμα, από την πολιτική του πλευρά. Ο κ. Linser προηγουμένως, δικαιολογημένα είπε ότι το πρόγραμμα αυτό, όπως το παρουσιάζει ο κ. Needle, είναι κατά κύριο λόγο προς το ευρωπαϊκό συμφέρον. Έχουμε συμφέρον να διατηρήσουμε την ειρήνη, και η ειρήνη, σίγουρα, δεν είναι εξασφαλισμένη. Διότι αν δει κανείς ειδικά τις αναπτυσσόμενες χώρες, είναι υποχρεωμένος να διαπιστώσει ότι εκεί, παντού, χτυπούν ωρολογιακές βόμβες. Δεν είναι αρκετά γνωστό, σε μας εδώ στην Ευρώπη, ότι στην Αφρική υπάρχουν, αυτή τη στιγμή, 16 πόλεμοι. Είναι μικρότερες ή μεγαλύτερες διενέξεις. Μιλάει όμως κανείς μόνο για τους πολέμους για τους οποίους ο τύπος μεταδίδει ειδήσεις, ενώ για ό, τι δε μεταδίδει, γι' αυτά δε γίνεται λόγος. Κι ακόμη χειρότερα: Αυτό που διαφαίνεται στον Ειρηνικό Ωκεανό, ο πόλεμος μεταξύ Παπούα-Νέας Γουινέας από τη μια μεριά και της Bougainville από την άλλη, είναι ένας από τους πιο φρικτούς πολέμους, αλλά ποιος μιλάει γι' αυτόν; Ποιος λαμβάνει γνώση αυτού, παρόλο που οικονομικά έχει πολύ μεγάλη σημασία; Εδώ καλούμαστε να δράσουμε.
<P>
Εκτός τούτου, τονίζονταν ανέκαθεν ότι δεν υπάρχουν αρκετά χρήματα για την αναπτυξιακή βοήθεια. Νομίζω ότι υπάρχουν αρκετά χρήματα, αλλά κατανέμονται και χρησιμοποιούνται άσχημα. Aνέκαθεν έλεγαν ότι θα πρέπει να βοηθήσουμε πρώτα τους πλέον φτωχούς και στη συνέχεια τους άλλους. Νομίζω ότι το αντίθετο θα ήταν το σωστότερο. Κατ' αρχήν θα πρέπει να ξεπεράσουν οι χώρες του κατωφλίου το όριο, διότι όσο ευρύτερες είναι οι πλάτες που φέρουν την αναπτυξιακή βοήθεια, τόσο καλύτερη είναι η αναπτυξιακή βοήθεια για όλους.
<P>
Τέλος, θα πρέπει να διαμορφώνουμε την αναπτυξιακή βοήθεια λογικά πάντα. Λογικά σημαίνει να παρέχουμε την αναπτυξιακή βοήθεια κατ' αρχήν σε επίπεδο κατοίκων. Διότι τα μεγάλα έργα είναι βέβαια καλά για να φέρουμε κοντά τους διάφορους χώρους, αλλά τα μικρά έργα είναι εκείνα που φέρνουν πράγματι την ανάπτυξη. Εκτός τούτου, η αναπτυξιακή βοήθεια αναφέρεται κυρίως στην ανάπτυξη των ανθρώπων, κι εκεί τα πράγματα είναι άσχημα. Χωρίς ανθρώπινη υποδομή δηλαδή, δεν πρόκειται να προχωρήσουμε παρακάτω.

<SPEAKER ID=36 LANGUAGE="EN" NAME="Smith">
Κύριε Πρόεδρε, θα ήθελα να ξεκινήσω συγχαίροντας τον εισηγητή για την εξαιρετική εργασία του και ευχαριστώντας τον για το ότι έλαβε υπόψη του κάποια στοιχεία κλειδιά της άποψης της Επιτροπής Εξωτερικών Οικονομικών Σχέσεων.
<P>
Συγκεκριμένα, θα ήθελα να αναφερθώ στο προφανές αλλά σημαντικό γεγονός του ότι η στήριξη για την περιφερειακή οικονομική ολοκλήρωση των αναπτυσσομένων χωρών πρέπει να βασιστεί στις πραγματικότητες που αντιμετωπίζπουν οι αναπτυσσόμενες χώρες στις εν λόγω περιοχές. Αυτό απαιτεί από την Ευρωπαϊκή Ενωση μια σαφώς διαφοροποιημένη προσέγγιση στην περιφερειακή οικονομική ολοκλήρωση και από την Επιτροπή την υιοθέτηση κατάλληλων μέτρων στήριξης για τις ειδικές συνθήκες που αντιμετωπίζουν οι περιφερειακές αυτές ομάδες. Απέναντι σε αυτό το σκεπτικό, η περιφερειακή οικονομική ολοκλήρωση θα έπρεπε να αντιμετωπίζεται ως ένα από τα συστατικά της διαδικασίας δημιουργίας μιας περιφερειακής κοινότητας ενδιαφέροντος, όπου μπορεί να αναπτυχθεί στενότερη περιφερειακή συνεργασία και, κατά συνέπεια, περιφερειακή ολοκλήρωση. Αυτό σημαίνει ότι η ίδια προσοχή πρέπει να δοθεί και στην στήριξη άλλων μορφών περιφερειακής συνεργασίας, οι οποίες χρησιμεύουν στην ενθάρρυνση και ανάπτυξη μιας κοινότητας ενδιαφέροντος, όπως είναι η συνεργασία στον τομέα των μεταφορών, των επικοινωνιών, της ενέργειας, κλπ.
<P>
Θα ήθελα στο σημείο αυτό να τονίσω ότι αυτό θα απαιτήσει από τις υπηρεσίες της Επιτροπής να επιδείξουν μεγαλύτερη προσοχή στην διαχείριση των προγραμμάτων στήριξης, σχετικά με τη λειτουργική συνεργασία σε αυτές τις περιοχές του αναπτυσσόμενου κόσμου, όπου υπάρχουν τεράστια εμπόδια για την ουσιαστική έναρξη της περιφερειακής οικονομικής ολοκλήρωσης.
<P>
Προχωρώντας από την έκθεση στην ανακοίνωση της Επιτροπής, μου προξενεί κατά κάποιο τρόπο εντύπωση το γεγονός ότι στην ανακοίνωση σχετικά με την υποστήριξη της περιφερειακής οικονομικής ολοκλήρωσης, η Επιτροπή αμφισβητεί ότι μπορεί να εδραιωθεί ένα ισχυρό επιχείρημα για την μετάβαση από τις μονομερείς προτιμήσεις στην μεγαλύτερη αμοιβαιότητα μεταξύ βιομηχανοποιημένων και αναπτυσσομένων χωρών. Οι συνάδελφοι θα αντιληφθούν την ανησυχία που εξέφρασε πρόσφατα η περιφέρεια της Νοτίου Αφρικής, σχετικά με την πρόταση για την δημιουργία περιοχής ελεύθερου εμπορίου μεταξύ Ευρωπαϊκής Ενωσης και Νοτίου Αφρικής. Η Επιτροπή παραδέχτηκε πρόσφατα ότι οι ενέργειες που στοχεύουν στη δημιουργία μιας Ζώνης Ελεύθερων Συναλλαγών στη Νότιο Αφρική θα έχουν αντίκτυπο στα τελωνειακά έσοδα που εισπράττονται από τις αναπτυσσόμενες χώρες -σε πολλές περιπτώσεις, η κατάσταση των οικονομικών αυτών των χωρών είναι επισφαλής.
<P>
Τέλος, ο προσανατολισμός προς εμπορικές προτιμήσεις αμοιβαιότητας θα μπορούσε, σε ορισμένες χώρες, να υπονομεύσει τις διαδικασίες βιομηχανοποίησης, οι οποίες μόλις πρόσφατα έχουν κατά κάποιον τρόπο δρομολογηθεί. Γι' αυτό είναι σημαντικό, πριν από οποιοδήποτε σοβαρό προβληματισμό σχετικά με την καθιέρωση μεγαλύτερης αμοιβαιότητας, να αξιολογηθούν οι ειδικές συνέπειες που θα είχαν, για τις αναπτυσσόμενες χώρες, οι περιοχές που θα περιλαμβάνονταν σε μια Ζώνη Ελεύθερων Συναλλαγών. Η αποτελεσματικότητα των στόχων της πολιτικής μας θα καθοριστεί σε μεγάλο βαθμό από το πόσο κατανοούμε τα κρίσιμα αυτά ζητήματα.

<SPEAKER ID=37 LANGUAGE="EN" NAME="Corrie">
Κύριε Πρόεδρε, ως εισηγητής της Κοινής Συνέλευσης ΑΚΕ σε θέματα περιφερειακής συνεργασίας στις χώρες της συνθήκης του Λόμε, καλοσωρίζω θερμά αυτήν την εξαιρετική και επίκαιρη έκθεση του κ. Needle.
<P>
Θέλω να επικεντρωθώ στην Αφρική. Κι εγώ με τη σειρά μου, θα ήθελα να υποδεχθώ θερμά την ανακοίνωση της Επιτροπής, δεδομένου ότι βαίνουμε προς την δεδομένη κατάσταση της παγκόσμιας οικονομίας. Αποτελεί μια καλή βάση για συζήτηση, σε βάση συνεργασίας, με τις χώρες της ΑΚΕ. Η δύναμη πολλών αφρικανικών κρατών μπορεί να αναπτυχθεί βασιζόμενη σε μια σωστή οικονομική περιφερειακή συνεργασία, η οποία θα οδηγήσει πιθανώς και σε πολιτική ολοκλήρωση μετέπειτα. Η Αφρική πρέπει να αποδεχτεί το γεγονός ότι πρέπει να βοηθήσει η ίδια τον εαυτό της. Η σωτηρία βρίσκεται στο εμπόριο, όχι στην παροχή βοήθειας. Ωστόσο, εμείς στην ΕΕ, οφείλουμε να συνδράμουμε στην δημιουργία αυτής της νέας οικονομικής δύναμης, μέσω περιφερειακών υποδομών.
<P>
Σε γενικές γραμμές, η Αφρικανική ήπειρος, μέσω της δύναμης των περιφερειών της, θα πρέπει λογικά να είναι η επόμενη στη σειρά, για επενδύσεις από τα αναπτυγμένα κράτη, αλλά χωρίς πολιτική σταθερότητα και σωστή διακυβέρνηση, αυτό δεν πρόκειται να συμβεί. Η περιφερειακή συνεργασία, όπως ήδη είδαμε, μπορεί να βοηθήσει με πρόληψη συγκρούσεων, πιστεύω όμως ότι μόνο οι ίδιες οι αφρικανικές χώρες μπορούν να επιτύχουν ειρήνη και σταθερότητα, ασκώντας την επιρροή τους στους γείτονές τους.
<P>
Αν η Επιτροπή έχει επιλέξει την παροχή περιφερειακής βοήθειας μετά τη συνθήκη του Λόμε, σαν τον νέο τρόπο προόδου, τότε το βασικό ερώτημα είναι ποια θα είναι η επανόρθωση γι' αυτές τις περιοχές και πώς μπορούμε να εστιάσουμε σ' αυτήν. Η Αφρική είναι γεμάτη από περιφέρειες και υπο-περιφέρειες, με πολλά κράτη να αποτελούνται από πολυάριθμες περιφέρειες. Αυτό, κατά τη γνώμη μου, δεν μπορεί να συνεχιστεί και ελπίζω η Επιτροπή, σε συνεργασία με τις χώρες του Λόμε, να εξετάζει σοβαρά μια πιθανή δομή, η οποία, ιστορικά, κοινωνικά και θεσμικά, ορίζεται σαν ένα σύνολο που δίνει μια σωστή βάση για να ξεκινήσει κανείς. Αν γίνει αυτό, πιστεύω ότι όλες οι λεπτομέρειες αυτής της έκθεσης μπορούν τότε να ακολουθήσουν.

<SPEAKER ID=38 LANGUAGE="EN" NAME="McGowan">
Κύριε Πρόεδρε, συγχαίροντας τον εισηγητή για την εξαιρετική του έκθεση, επιτρέψτε μου να τονίσω πόσο σημαντικό είναι πραγματικά αυτό, ιδιαίτερα για το Ευρωπαϊκό Κοινοβούλιο, λόγω της ιστορίας της Ευρωπαϊκής Ενωσης και θα ήθελα μάλιστα να ενισχύσω την άποψη των κ.κ. Habsburg και Corrie σχετικά με τη βία, τις συγκρούσεις και τον πόλεμο. Αν εξετάσουμε μια περιοχή της Νοτίου Αφρικής, θα διαπιστώσουμε ότι η κινητήρια δύναμη για την καθιέρωση της Κοινότητας Ανάπτυξης Νοτίου Αφρικής (SADC) ήταν η αποφασιστικότητα των κρατών της πρώτης γραμμής για συνεργασία και αλληλεγγύη, προκειμένου να απαλλαγούν από την κτηνωδία και την βία του απαρτχάιντ. Είμαι σίγουρος ότι σε αυτό βοήθησε και η θετική ανταπόκριση που είδαμε από διάφορα μέρη του κόσμου και ειδικά εκ μέρους του Ευρωπαϊκού Κοινοβουλίου, τα οποία αποφάσισαν, ενάντια στη βούληση πολλών κυβερνήσεων κρατών μελών, να υποστηρίξουν την απομόνωση των Ηνωμένων Εθνών για την Νότιο Αφρική και να δημιουργήσουν ένα ειδικό ταμείο, χρησιμοποιώντας τις δικές μας δημοσιονομικές διατάξεις.
<P>
Η δυνατότητα στήριξης από αυτήν την περιφέρεια για τη Νότιο Αφρική μπορεί να εξεταστεί για την περίπτωση της Νιγηρίας, της δυτικής Σαχάρας και της Παπούα της Νέας Γουϊνέας. Οφείλουμε να έχουμε πάντα κατά νου τις ειδικές ευθύνες και ευκαιρίες που έχουμε. Δεν πάει πολύς καιρός που ο εκλιπών Πρόεδρος Μιτεράν μας υπενθύμιζε ότι εθνικισμός σημαίνει πόλεμο. Γνωρίζουμε ότι η κινητήρια δύναμη, αυτή η επιτυχής οικονομική συνεργασία στη Δυτική Ευρώπη, ήταν η αποφασιστικότητα ενός μικρού αριθμού εθνικών κρατών να μην αφήσουν να συνεχιστεί η ιστορία της βίας, των ομαδικών τάφων και των στρατοπέδων συγκεντρώσεως και μπορούσαμε να κάνουμε κάτι γι' αυτό.
<P>
Αυτός είναι και ο λόγος που με ικανοποίησε το γεγονός ότι ο κ. Needle μίλησε για πρόληψη σύγκρουσης και πολιτικούς στόχους και θα ήταν ευπρόσδεκτο το να έδινε συνέχεια στην Επιτροπή, προκειμένου να θέσει το όλο ζήτημα της περιφερειακής ολοκλήρωσης σε μια ευρύτερη πολιτική βάση στο μέλλον.

<SPEAKER ID=39 NAME="Liikanen">
Κύριε Πρόεδρε, θα ήθελα ξεκινώντας να εκφράσω την επιδοκιμασία μου για την ποιότητα της έκθεσης του Κοινοβουλίου η οποία, σε ένα μεγάλο βαθμό, προσυπογράφει την ανάλυση και τις παρατηρήσεις της ανακοίνωσης της Επιτροπής, ενώ παράλληλα στοιχειοθετεί ένα σύνολο σημαντικών θεμάτων. Η έκθεση του Κοινοβουλίου αντικατοπτρίζει τις πρόσφατες εξελίξεις στον τρόπο σκέψης πάνω στο συγκεκριμένο ζήτημα. Η συζήτηση είναι ιδιαίτερα ευπρόσδεκτη στη δεδομένη στιγμή όπου, για διαφόρους λόγους, οι πιθανότητες επιτυχίας των προσπαθειών περιφερειακής ολοκλήρωσης των αναπτυσσομένων χωρών είναι μεγαλύτερες απ' ότι στο παρελθόν.
<P>
Από την άλλη μεριά, από τότε που η ανακοίνωση προωθήθηκε στο Κοινοβούλιο, τον Ιούνιο του 1995, ο θεσμός της περιφέρειας έχει αποκτήσει αξιοπιστία ως ένας χρήσιμος μηχανισμός ανάπτυξης. O ΠΟΕ και ορισμένες υπηρεσίες ανάπτυξης αναγνωρίζουν τώρα ότι ο θεσμός της περιφέρειας μπορεί να αποτελέσει τη γέφυρα προς την ολοκλήρωση με την παγκόσμια οικονομία, υπό την προϋπόθεση ότι οι περιφέρειες εξακολουθούν να διατηρούν διαλλακτική στάση ως προς τον υπόλοιπο κόσμο. Υπάρχει έτσι μεγαλύτερη δυνατότητα για αποτελεσματική δωρεά εναρμόνισης -όπως αποκαλείται από το Κοινοβούλιο- πράγμα που θα βελτίωνε τα αποτελέσματα της στήριξής μας.
<P>
Ταυτόχρονα, σε ορισμένες αναπτυσσόμενες περιφέρειες, η κατάσταση όσον αφορά τις προϋποθέσεις για επιτυχή περιφερειακή ολοκλήρωση έχει επίσης βελτιωθεί. Οι πολιτικές οικονομικής προσαρμογής αρχίζουν να δρέπουν καρπούς σε πολλές περιοχές. Σε πολλά μέρη του κόσμου το γράμμα του νόμου, η καλή διακυβέρνηση και η πολιτική κατάσταση γενικότερα έχουν βελτιωθεί παρόλο που υπάρχουν ακόμα αρκετά προβλήματα. Είναι επίσης η κατάλληλη στιγμή να επανέλθουμε στις παρατηρήσεις μας εν όψει των πρόσφατων εμπειριών, κυρίως όσον αφορά το επερχόμενο λειτουργικό μας έργο.
<P>
Μετά από αυτά, θα ήθελα να σχολιάσω εν συντομία δύο σημεία που θίγονται στην έκθεση του Κοινοβουλίου. Το πρώτο αφορά τη δίκαιη κατανομή των ωφελειών της ολοκλήρωσης. Όπως πολύ ορθά επισημαίνει η έκθεση του Κοινοβουλίου οι συστάσεις της Επιτροπής είναι συμβατές με τον στόχο της διασφάλισης για τους φτωχότερους πληθυσμούς των χωρών καλύτερης θέσης για την καταπολέμηση της ενδημικής φτώχειας που εξακολουθεί να τους πλήττει
<P>
Στη συνέχεια, θα ήθελα να σχολιάσω σύντομα δύο σημεία της έκθεσης του Κοινοβουλίου. Το ένα είναι η ίση κατανομή των οφελών της ολοκλήρωσης. Οπως πολύ σωστά επισημαίνει η έκθεση του Κοινοβουλίου, οι παρατηρήσεις της Επιτροπής συμβαδίζουν με το στόχο του να παρέχουμε στους πληθυσμούς των φτωχότερων χωρών κάποια ισχυρότερη θέση, προκειμένου να καταπολεμήσουν την ενδημική φτώχεια που εξακολουθεί να τους πλήττει.
<P>
Η οικονομικήν και τεχνική στήριξη που παρέχεται πρόκειται να συμβάλει στο να εξασφαλίσει ότι η οικονομική ολοκλήρωση θα είναι ωφέλιμη για όλες τις ενδιαφερόμενες χώρες. Η παροχή στήριξης στα μέρη της κοινωνίας που την χρειάζονται διευκολύνεται από τη σχέση με την διαρθρωτική υποστήριξη προσαρμογής, η οποία επικεντρώνεται στους κοινωνικούς τομείς. Στην πράξη, ιδιαίτερη προσοχή πρέπει να δοθεί στην εξασφάλιση του ότι η βοήθεια αυτή θα προσφερθεί ουσιαστικά σε όλους τους τομείς της κοινωνίας.
<P>
Το άλλο σημείο το οποίο θα ήθελα να σχολιάσω είναι η σχέση μεταξύ περιβαλλοντικών προβληματισμών και περιφερειακής οικονομικής ολοκλήρωσης. Η ανακοίνωση επικεντρώνει την προσοχή της στην περιφερειακή οικονομική ολοκλήρωση, η οποία δεν θεωρείται αυτοσκοπός, αλλά μέσο μιας στρατηγικής η οποία στοχεύει σε ουσιαστική ανάπτυξη. Ο περιβαλλοντικός προβληματισμός θα έπρεπε να αποτελεί ένα μέσο κλειδί για την στρατηγική αυτή στο σύνολό της.
<P>
Προς το παρόν, οι προβληματισμοί αυτοί λαμβάνονται πλήρως υπόψη όσον αφορά τις λειτουργικές μορφές της περιφερειακής συνεργασίας, για παράδειγμα στον αγώνα κατά της ερήμωσης και στην διαφύλαξη των τροπικών δασών.
<P>
Τέλος, θα ήθελα να επαναλάβω ότι, κατά τη γνώμη μου, ναι μεν η περιφερειακή οικονομική ολοκλήρωση αποτελεί ένα απαραίτητο βήμα για τις μικρές αναπτυσσόμενες χώρες, προκειμένου να συμμετέχουν αποτελεσματικά στην παγκοσμιοποιημένη οικονομία, ωστόσο δεν αποτελεί εύκολη διαδικασία. Γι'αυτό είναι σημαντικό να τεθούν λογικοί στόχοι, έτσι ώστε να αποφύγουμε αποτυχίες που θα μας κοστίσουν ακριβά. Η Επιτροπή είναι έτοιμη να συνεχίσει τον πρωταγωνιστικό της ρόλο στο ζήτημα, σε συνεργασία με τα κράτη μέλη και άλλες ενδιαφερόμενες υπηρεσίες ανάπτυξης, λαμβάνοντας υπόψη τις ανησυχίες και τις παρατηρήσεις του Ευρωπαϊκού Κοινοβουλίου.

<SPEAKER ID=40 NAME="Πρόεδρος">
Η συζήτηση έληξε.
<P>
Προχωρούμε τώρα στην ψηφοφορία.
<P>
(Το Σώμα εγκρίνει το ψήφισμα)

<CHAPTER ID=5>
Κρίση στον τομέα του ρυζιού
<SPEAKER ID=41 NAME="Πρόεδρος">
Το επόμενο θέμα είναι η προφορική ερώτηση (Β4-0020/97 - O-0034/97) της κ. Fraga Estevez, του κ. Colino Salamanca, του κ. Fantuzzi, του κ. Filippi, του κ. Happart, του κ. Ebner, του κ. Jovι Peres, του κ. Λαμπράκη, του κ. Campos, του κ. Arias Caρete, της κ. Redondo Jimιnez, του κ. Rosado Fernandes και του κ. Vallve, εξ ονόματος της Επιτροπής Γεωργίας και Ανάπτυξης της Υπαίθρου προς την Επιτροπή (Β4-0020/97-0-034/97), σχετικά με τη σοβαρή κρίση στον τομέα του ρυζιού.

<SPEAKER ID=42 LANGUAGE="ES" NAME="Fraga Estιvez">
Κύριε Πρόεδρε, αν διεξάγουμε σήμερα μια συζήτηση σχετικά με το ρύζι, αυτό οφείλεται στη σοβαρότατη κατάσταση στην οποία βρίσκεται ο εν λόγω τομέας, κατάσταση η οποία επιδεινώθηκε τους τελευταίους μήνες και επηρεάζει τόσο παραγωγούς χώρες όσο και χώρες που ασχολούνται με τη μεταποίηση.
<P>
Η θλιβερή πραγματικότητα είναι ότι το 70 % της παραγωγής παραμένει ακόμη απούλητο και θα πρέπει συνεπώς να διατεθεί στην παρέμβαση, κάτι εντελώς εξαιρετικό σε αυτόν τον τομέα. Γιατί φτάσαμε σε αυτήν την κατάσταση; Κατά πρώτον, οι χείριστες διαπραγματεύσεις των οποίων υπήρξε αντικείμενο ο εν λόγω τομέας στους κόλπους του Γύρου της Ουρουγουάης της ΓΣΔΕ επέφεραν συνέπειες ολέθριες και δύσκολα επανορθώσιμες.
<P>
Κατά δεύτερον, η θέση σε ισχύ της Απόφασης 91/482 του Συμβουλίου σχετικά με τη σύνδεση των υπερποντίων χωρών και εδαφών κατέστησε τις ροές των εισαγωγών πραγματικά αβάσιμες. Ως συνέπεια όλων αυτών, κατά την προηγούμενη περίοδο εμπορίας εισήχθησαν σε κοινοτικό έδαφος περισσότεροι από 200.000 τόνοι επεξεργασμένου βασικού προϊόντος, και οι ποσότητες που αναφέρονται στους 3 πρώτους μήνες της νέας περιόδου εμπορίας υποδεικνύουν μια ανησυχητική προοδευτική αύξηση. Και σάμπως η κατάσταση να μην ήταν αρκετά καταστροφική, κύριε Πρόεδρε, η Ευρωπαϊκή Επιτροπή, φέτος τον Ιανουάριο, προχώρησε, ενάντια στην άποψη παραγωγών και βιομηχάνων, στην καθιέρωση μιας δασμολογικής ποσόστωσης 32.000 τόνων ρυζιού με προέλευση την Αίγυπτο, με δασμολογική μείωση 25 %, η οποία πρέπει να προστεθεί σε μια άλλη μείωση 25 % της οποίας επωφελείτο ήδη αυτή η χώρα.
<P>
Όλη αυτή η συσσώρευση προβλημάτων οδήγησε, μετά από αίτηση των Κυβερνήσεων της Ιταλίας και της Ισπανίας, στη θέσπιση μέτρων προστασίας από πλευράς της Επιτροπής τον περασμένο Φεβρουάριο σχετικά με την εισαγωγή ρυζιού με προέλευση τις υπερπόντιες χώρες και εδάφη που θα εφαρμόζονται ως τις 30 Απριλίου.
<P>
Τέλος, είναι απαραίτητο να υπογραμμίσουμε σε αυτά τα πλαίσια τη στάση των Ηνωμένων Πολιτειών της Αμερικής που υποβάλλουν την Επιτροπή σε απαράδεκτο και συνεχή εκβιασμό με σκοπό να επιτύχουν ακόμη μεγαλύτερα πλεονεκτήματα για το ρύζι τους. Οποιαδήποτε παραχώρηση αυτού του είδους, κύριε Πρόεδρε, θα έθετε σε άμεσο κίνδυνο το σύστημα ανταλλαγών μεταξύ της Κοινότητας και τρίτων χωρών, εξουδετερώνοντας ως τα τελευταία περιθώρια την κοινοτική προτίμηση και εκθέτοντας εκ των πραγμάτων την κοινοτική παραγωγή στον παγκόσμιο ανταγωνισμό.
<P>
Για όλους αυτούς τους λόγους, επιτρέψτε μου, κύριε Επίτροπε, να διατυπώσω ορισμένες προτάσεις για την εξισορρόπηση της κατάστασης στον κοινοτικό τομέα του ρυζιού. Κατά πρώτον, είναι απαραίτητο να καθοριστεί οριστικά μια μέγιστη ποσότητα που να μπορεί να επωφελείται δασμολογικών απαλλαγών, ποσότητα που θα πρέπει να είναι συμβατή με τις απαιτήσεις της διάθεσης της κοινοτικής παραγωγής.
<P>
Κατά δεύτερον, δεν μπορούμε να υποκύπτουμε στον εκβιασμό των Ηνωμένων Πολιτειών. Κάτι που δεν μπορεί ποτέ να είναι δικαιολογημένο και επιπλέον, πηγαίνει μακρύτερα από τις ίδιες τις προοπτικές των διαπραγματεύσεων του Γύρου της Ουρουγουάης. Σε σχέση με αυτό, θα πρέπει να σας πω, κύριε Επίτροπε, ότι με πληροφόρησαν πως στην τελευταία συνεδρίαση της Επιτροπής Διαχείρισης Δημητριακών της Επιτροπής εγκρίθηκε ένα σχέδιο κανονισμού που αποσκοπεί στη θέση σε λειτουργία ενός συστήματος ανάκτησης του δικαιώματος εισαγωγών στον τομέα του ρυζιού με τον όρο ότι οι Αμερικανοί θα αποσύρουν τη δράση που ξεκίνησε στις 13 Φεβρουαρίου, ενώπιον του Παγκόσμιου Οργανισμού Εμπορίου, εναντίον του κοινοτικού καθεστώτος εισαγωγών ρυζιού και δημητριακών.
<P>
Σας ζητώ επιμόνως, κύριε Επίτροπε, εξ ονόματος αυτού του Σώματος, να μην τεθεί σε εφαρμογή το εν λόγω σχέδιο το οποίο είναι και πάλι αντίθετο με τα συμφέροντα του κοινοτικού τομέα. Ζητάμε επίσης, τηρώντας τα όρια των επιδοτούμενων εξαγωγών που επιβάλλονται από τη ΓΣΔΕ, να προστεθούν στην παρούσα εμπορική περίοδο οι 75.000 τόνοι που δεν χρησιμοποιήθηκαν κατά την προηγούμενη, κάτι που θα μπορούσε να ελαστικοποιήσει σημαντικά την αγορά. Η επισιτιστική βοήθεια θα μπορούσε να είναι άλλη από τη διέξοδο σε μια ορισμένη ποσότητα ρυζιού, κάτι που θα μπορούσε να εξαλείψει ένα μέρος των πλεονασμάτων.
<P>
Τέλος, θα ήταν ίσως απαραίτητη μια αναθεώρηση της κοινής οργάνωσης της αγοράς του ρυζιού, υπό την έννοια να επισπευσθούν στον ένα χρόνο τα όσα προβλέπονται για τρία, δηλαδή να πάμε κατ' ευθείαν στη μέγιστη ενίσχυση και στις ελάχιστες τιμές παρέμβασης. Αυτές, κύριε Επίτροπε, είναι μερικές από τις ιδέες που καταθέτουμε, και ελπίζουμε ότι η Επιτροπή θα τις εφαρμόσει στην πράξη, αν πραγματικά επιθυμεί να επιλύσει τα προβλήματα ενός τομέα που υφίσταται σοβαρή κρίση χωρίς να φταίει καθόλου για σφάλματα που διαπράχθηκαν από άλλους, σφάλματα τα οποία ελπίζουμε ότι θα μπορέσουν να επανορθωθούν.

<SPEAKER ID=43 NAME="Liikanen">
Κύριε Πρόεδρε, η προφορική ερώτηση που έκαναν τα αξιότιμα μέλη του Κοινοβουλίου είναι πράγματι επίκαιρη και υπήρξε ήδη το θέμα μιας σειράς συζητήσεων κατά τους τελευταίους μήνες. Ο τομέας του ρυζιού, κατόπιν ετών σημαντικής προόδου, παρά την ξηρασία που επηρρέασε τις πρόσφατες περιόδους, κρίνεται και πάλι ως μια ευαίσθητη κατάσταση εξαιτίας της αφθονίας διαθέσιμων ποσοτήτων, μερικές από τις οποίες θα μπορούσαν να τεθούν υπό καθεστώς προτίμησης. Το πρόβλημα οφείλεται, κατά πρώτον, σε μια μεγάλη συγκομιδή η οποία ακολούθησε την ξηρασία στην Ισπανία και στις πολύ καλές καιρικές συνθήκες στα άλλα παραγωγά κράτη μέλη, κατά δεύτερον, στην αύξηση των εισαγωγών, οι οποίες βασίστηκαν σε προτιμησιακές συμφωνίες και στη μείωση της συνοριακής προστασίας, η οποία πηγάζει από τις συμφωνίες του Γύρου της Ουρουγουάης.
<P>
Η Επιτροπή κατέβαλλε λοιπόν προσπάθειες να διεξάγει μια προσεκτική πολιτική εξαγωγών κατά τους πρώτους μήνες του εμπορικού έτους, προκειμένου να ενθαρρύνει τις πωλήσεις εντός της Κοινότητας. Στα τέλη Μαρτίου, παραπάνω από τη μισή ποσότητα ρυζιού συγκομιδής της Ιταλίας -τον μεγαλύτερο παραγωγό ρυζιού της Κοινότητας- τέθηκε σε εμπορία αλλά στα άλλα ενδιαφερόμενα κράτη μέλη, κυρίως στην Ελλάδα, το ποσοστό πωλήσεων είναι χαμηλότερο. Αν και οι εισαγωγές είχαν αυξηθεί κατά 21 %, στις 18 Μαρτίου το αντίστοιχο ποσοστό εξαγωγών για τον περασμένο χρόνο ήταν 88 % και 28 % περισσότερο ρύζι χρησιμοποιήθηκε σαν επισιτιστική βοήθεια.
<P>
Η μεταρρύθμιση του τομέα του ρυζιού που εισάγεται από τον Κανονισμό αριθ. 3072/95 δεν πρόκειται να τεθεί σε εφαρμογή πριν από το εμπορικό έτος 1997-1998, όταν η τιμή παρέμβασης θα έχει μειωθεί κατά 5 %. Η μείωση θα φτάσει το 15 % κατά το εμπορικό έτος 1999-2000 και έτσι το ρύζι της Κοινότητας θα μπορέσει να ανταγωνιστεί το εισαγόμενο ρύζι.
<P>
Μετά από αίτημα της Ιταλίας και της Ισπανίας, η Επιτροπή εφήρμοσε μια ρήτρα διασφάλισης στις εισαγωγές ρυζιού της Κοινής Οργάνωσης Αγοράς (OCT). Οι εισαγωγές αυτές αυξήθηκαν σημαντικά τα τελευταία πέντε χρόνια. Η ρήτρα διασφάλισης, με ισχύ τεσσάρων μηνών και περιορίζοντας τις αφορολόγητες εισαγωγές σε ένα σύνολο 44, 728 τόνων για την περίοδο αυτή, βοήθησε στο να αντιστραφεί η πτωτική πορεία των τιμών στην αγορά ρυζιού. Ωστόσο, τα επίπεδα τιμών της αγοράς βρίσκονται ακόμα χαμηλότερα από την τιμή προτίμησης και γι' αυτό, η Επιτροπή αποφάσισε την περασμένη Τετάρτη ότι σκοπεύει να ανανεώσει την ρήτρα διασφάλισης.
<P>
Προς το παρόν, δεδομένου ότι η περίοδος προτίμησης ξεκινά από την 1η Απριλίου, οι εξαγωγές γιαπωνέζικου ρυζιού συνεχίζονται και η Διευθύνουσα Επιτροπή εξέδωσε στις 27 Φεβρουαρίου δύο προκηρύξεις διαγωνισμού για ρύζι ινδικού τύπου, μια για μη αποφλοιωμένο ρύζι για παράδοση στη Reunion και μια για εξαγωγές προβρασμένου ρυζιού. Τα μέτρα αυτά θα βοηθήσουν στη βελτίωση της εμπορίας του ρυζιού της Κοινότητας κατά το δεύτερο μισό του εμπορικού έτους, μειώνοντας έτσι τις ποσότητες που πιθανότατα θα τεθούν σε προτίμηση.

<SPEAKER ID=44 LANGUAGE="IT" NAME="Fantuzzi">
Κύριε Πρόεδρε, κ. Επίτροπε, ο τομέας του ρυζιού ποτέ δεν έχει προκαλέσει πολλούς πονοκεφάλους στην Κοινότητα. Πάντοτε κατάφερνε να αναπτύσσεται χωρίς ιδιαίτερη υποστήριξη και βασιζόμενος κυρίως στις δικές του δυνάμεις. Φαίνεται όμως ότι εδώ και λίγο καιρό υπάρχει η πρόθεση να ανακόψουμε την πορεία του, εμποδίζοντάς τον να προχωρήσει.
<P>
Πρώτον, το γεγονός των εισαγωγών από υπερπόντιες χώρες και εδάφη (PTOM) με μηδενικούς δασμούς, που αυξάνονται δυσανάλογα, δημιουργώντας αναταραχή στην εσωτερική αγορά λόγω των νέων ορίων εισαγωγής εμπορευμάτων εξ αιτίας της διεύρυνσης της ΕΕ, στη συνέχεια οι αποφάσεις πάνω στο «σύστημα σωρευτικής ανάκτησης» (cumulative recovery system) με τις ΗΠΑ και τέλος, άλλα όρια εισαγωγής με τις νέες συμφωνίες σύνδεσης. Πρόκειται για ένα εκρηκτικό σύνολο που ήδη ανοίγει τον δρόμο στις παρεμβάσεις υπέρ της κοινοτικής παραγωγής, παρεμβάσεις που θα επιβαρύνουν τα κοινοτικά ταμεία και κατά τη γνώμη μου θα δημιουργήσουν έναν τεράστιο φαύλο κύκλο: ένα προϊόν που εισάγεται χωρίς πολλούς ελέγχους, με ενδεχόμενες απάτες και υψηλότερο κόστος για να κρατήσουμε στα πόδια της μία εσωτερική παραγωγή που θα πρέπει να καταβάλει ακόμη περισσότερες προσπάθειες πριν βρει την αγορά της. Εάν αυτή είναι η καινούργια ΚΑΠ, κ. Επίτροπε, εγώ δεν είμαι καθόλου ευχαριστημένος. Η αγορά απομακρύνεται και η τιμή είναι «ντοπαρισμένη» με αποφάσεις οι οποίες δεν έχουν καμμία σχέση με την αγορά. Επίσης, οι Ηνωμένες Πολιτείες έχουν γίνει σαν τη γάτα με το ποντίκι: αποσύρουν την προσφυγή τους στην Παγκόσμια Οργάνωση Εμπορίου για τα δημητριακά και το ρύζι, και τη στιγμή που η Επιτροπή πρόκειται να εγκρίνει τον κανονισμό εκείνο για το «σύστημα σωρευτικής ανάκτησης» για να να τους ικανοποιήσει σχεδόν σε όλα, ύστερα από λίγες μέρες υποβάλλουν την ίδια προσφυγή.
<P>
Παρατηρώντας εκείνα που συμβαίνουν στον τομέα του ρυζιού, ίσως να μπορέσουμε να αναδιατυπώσουμε στη Διακυβερνητική Διάσκεψη το άρθρο 39 της Συνθήκης που αφορά τις αρχές της ΚΑΠ ως εξής: Η Κοινότητα δεσμεύεται να συμμορφωθεί στην εντολή του Υπουργείου Εξωτερικού Εμπορίου των Ηνωμένων Πολιτειών. Πράγματι, είναι γεγονός ότι οι προσφυγές των ΗΠΑ μετρούν χίλιες φορές περισσότερο από τις καταγγελίες και τις διαμαρτυρίες των ρυζοκαλλιεργητών.
<P>
Χθές η Επιτροπή, όπως μας είπατε, αποφάσισε να παρατείνει τη ρήτρα προστασίας μέχρι και μετά τις 30 Απριλίου, και το σημειώνω_ πότε όμως θα εξυγιανθεί επιτέλους η κατάσταση αυτή με μία λογική τροποποίηση της απόφασης του Συμβουλίου πάνω στη σύνδεση των PTOM με την ΕΕ; Είναι δυνατό, κ. Επίτροπε, ένα μόνο κράτος μέλος να μπορεί να εμποδίζει για τόσο καιρό την βούληση των άλλων δεκατεσσάρων να επανορθώσουν πράγματα που αποδεδειγμένα, αφενός μεν δεν λειτουργούν, όπως παραδέχτηκε το ίδιο το Πρωτοδικείο, αφετέρου δε κανένα όφελος δεν αποφέρουν στις ενδιαφερόμενες χώρες των PTOM; Ποτέ ίσως, όπως στη στιγμή αυτή, δεν χρειάστηκε η παρουσία του Προεδρεύοντος του Συμβουλίου. Σημειώνω με πικρία το γεγονός ότι δεν θέλησε να προεδρεύει σήμερα και να απαντήσει στο ερώτημά μας. Πιστεύω, αγαπητοί συνάδελφοι, ότι η κοινοτική αλληλεγγύη είναι κάτι το σοβαρό_ ειδ' άλλως θα πρέπει δυστυχώς να συμφωνήσουμε με τον διευθυντή της Agence Europe όταν δηλώνει, σε ένα πρόσφατο κύριο άρθρο, ότι η ελεύθερη συναλλαγή στην γεωργία κρύβει συχνά μία επιλεκτική γενναιοδωρία, η οποία εκδηλώνεται μόνο όταν συμφέρει.

<SPEAKER ID=45 LANGUAGE="IT" NAME="Filippi">
Κύριε Πρόεδρε. κ. Επίτροπε είναι λίγο περισσότερο από ένα χρόνο που μεταρρυθμίσαμε την Κοινή Οργάνωση Αγοράς του ρυζιού, πραγματοποιώντας μία ισορροπία, που θεωρήθηκε ικανοποιητική από τους παραγωγούς μεταξύ των απαιτήσεων της προστασίας της ευρωπαϊκής παραγωγής και των απαιτήσεων της απελευθέρωσης του τομέα.
<P>
Η ισορροπία, που οποία με μόχθο πραγματοποιήθηκε τον Δεκέμβριο του 1995, χάλασε όμως από μία διαδοχή σφαλμάτων πάνω στον καθορισμό των εμπορικών συμφωνιών. Εχομε ήδη μιλήσει για τον Γύρο της Ουρουγουάης, τη μείωση κατά 25 % των δασμών όσον αφορά στην Αίγυπτο, για τους 300.000 τόνους των υπερποντίων χωρών, για τις προτιμήσεις των εισαγωγών από τις ΗΠΑ κ.ο.κ: αυτές οι ευκολίες προστίθενται στους 63.000 τόνους που απηλλάγησαν από δασμούς, μετά τη διεύρυνση με την Αυστρία, την Φινλανδία και τη Σουηδία. Με τα προηγούμενα αυτά, διερωτάται κανείς τι θα γίνει με την ευρωπαϊκή γεωργία όταν θα φθάσουμε στο Γύρο της Ουρουγουάης και όταν η ΕΕ θα διευρυνθεί με τις χώρες της Ανατολικής Ευρώπης.
<P>
Πολλές φορές έχω καταγγείλει τη σχιζοφρένεια ανάμεσα σε εκείνα που οικοδομεί η αγροτική πολιτική και σε εκείνα που καταστρέφει η εξωτερική και εμπορική πολιτική της ΕΕ. Διαβάζω στην Agence Europe της 1ης Απριλίου ότι το Συμβούλιο Υπουργών Γεωργίας κατάλαβε αυτή τη σχιζοφρένεια, ζητώντας και υποδεικνύοντας μέτρα που θα επιφέρουν μία πιο συντονισμένη πολιτική και εμπορική δράση της ΕΕ.
<P>
Οι υπουργοί Γεωργίας μπορούν να αποδείξουν πού επέδειξαν συνεκτική στάση όσον αφορά στο θέμα του ρυζιού, και ότι πιστεύουν πραγματικά στις αναλύσεις που έγιναν, προχωρώντας σύμφωνα με εκείνα που ζητήσαμε στην πρόταση ψηφίσματος που θα ψηφίσουμε στο τέλος αυτής της συζήτησης. Στο ίδιο αυτό ψήφισμα ζητείται από την Εκτελεστική Επιτροπή μια ανάλυση πάνω στη λειτουργία της ΚΟΑ. Μου φαίνεται σωστό το αίτημα να επαληθεύσουμε και την αδυναμία των αξιολογήσεων που έγιναν τότε από την εκτελεστική Επιτροπή, πάνω στο θέμα της ποιότητας του ευρωπαϊκού ρυζιού. Ελέχθη τότε ότι ο «ινδικός» αυτός τύπος θα είχε κάποιο μέλλον, όμως τίποτα δεν έγινε για την ανάπτυξη της έρευνας σχετικά με την παραγωγή σπόρων ευρωπαϊκής ποιότητας, διατηρώντας με τον τρόπο αυτό μία κατάσταση υποτέλειας έναντι των ΗΠΑ. Εν τω μεταξύ η Αίγυπτος, με τη βοήθεια των ΗΠΑ, έχει αναπτύξει ποιότητες υψηλότερου επιπέδου από την ευρωπαϊκή και υψηλότερες επίσης του «ιαπωνικού» τύπου, προτείνοντάς τις στην ευρωπαϊκή αγορά σε ανταγωνιστικά επίπεδα ποιότητας και τιμής. Με τον τρόπο αυτό, οι χώρες σαν την Ιταλία τιμωρούνται διπλά, με τα αντικειμενικά όρια που έδειξε ο «ινδικός» τύπος και με τον φραγμό στην έρευνα του «ιαπωνικού» τύπου, που έλαβαν χώρα στο μεταξύ.
<P>
Κύριε Πρόεδρε, αγαπητοί κκ. συνάδελφοι, πρέπει να βγούμε από την πολιτική υποτέλεια στην οποία έπεσε η ΕΕ σε σχέση με τις ΗΠΑ στο πλαίσιο του διεθνούς εμπορίου, και να προστατεύσουμε τα συμφέροντα των παραγωγών, οι οποίοι πολλές φορές έχουν τεθεί σε δεύτερη μοίρα σε σχέση με εκείνη των μεγαλοεισαγωγέων της ΕΕ, είτε είναι το δημόσιο είτε ανήκουν στην ιδιωτική πρωτοβουλία..

<SPEAKER ID=46 LANGUAGE="IT" NAME="Santini">
Κύριε Πρόεδρε, μέχρι τώρα έλαβαν το λόγο τέσσερις ομιλητές: μία ισπανίδα και τρεις ιταλοί.. Ηδη αυτό αποτελεί ένα σαφές μήνυμα, κ. Επίτροπε, για να εξακριβώσει κανείς που έγκειται ο μεγάλος φόβος σχετικά με τη τωρινή αδιανόητη και απαράδεκτη κατάσταση που δημιουργήθηκε στον τομέα του ρυζιού. Φυσικά, θα μιλήσουν και άλλοι ομιλητές, όμως αυτές είναι οι δύο χώρες που θα ζημιωθούν από τη δραματική αυτή κατάσταση, εάν δεν την επανορθώσουμε.
<P>
Οι διευκολύνσεις στο θέμα του ρυζιού που παρείχαμε στις τρίτες χώρες έχουν ήδη γονατίσει, ίσως ανεπιστρεπτί, την καλλιέργεια του ρυζιού, ιδίως στην Ιταλία η οποία, όπως όλοι μας ξέρουμε, είναι ο πιο σημαίνων παραγωγός, και που εκτός αυτών έχει ενδημικές ζώνες, όπου ιστορικά και παραδοσιακά η καλλιέργεια αυτή δεν παρουσιάζει καμμία δυνατότητα αντικατάστασης με άλλες. Στα χρόνια πλέον μειονεκτήματα της GATT, έχουν πριν λίγο καιρό προστεθεί οι κανονισμοί, που εδώ που τα λέμε είναι ιδιαίτερα ασαφείς, οι οποίοι συνδέονται με αντισταθμίσματα για τα τρία νέα κράτη μέλη της ΕΕ: 63 χιλιάδες τόνοι λευκού ρυζιού με μηδενικούς δασμούς και 20.000 τόνοι με δασμό 88 ECU ανά τόνο ισοδυναμούν, σύμφωνα με στατιστικές της EUROSTAT, περίπου στο 31 % και 58 % των εκτάσεων που καλλιεργούνται στην Ευρώπη, έχοντας υπόψη ότι εδώ πρόκειται σε μεγάλο βαθμό για ρύζι τύπου «ινδικού»
<P>
Ολα λοιπόν συμβάλλουν, όπως είχαμε τονίσει, στη δημιουργία κρίσης για την κοινοτική παραγωγή, που κατακλύζεται από βουνά ρυζιού που εισάγεται από υπερπόντιες χώρες: 215.000 τόνοι πέρυσι, 200.000 τόνοι μέχρι σήμερα, και όσοι είναι σε θέση να κάνουν προβλέψεις μιλούν για 396.000 τόνους μέχρι το τέλος του χρόνου.
<P>
Και εγώ πιστεύω ότι ήρθε η στιγμή να κάνουμε μία σαφή και αποφασιστική συζήτηση με τις ΗΠΑ. Πέρασε πια η εποχή κατά την οποία αυτές οι διαφορές έβρισκαν τη λύση τους με την κήρυξη πολέμου, συνεπώς είναι καλύτερα να ασχοληθούμε με τις συμβάσεις παρά με τα πολυβόλα, αν και, μα την αλήθεια, σε άλλες εποχές θα καταλήγαμε σε αυτά τα τελευταία. Οι ΗΠΑ έχουν πράγματι συνηθίσει, και το αποδεικνύουν εδώ, να διαχειρίζονται τις σχέσεις τους με αλαζονεία_ ήρθε πια η ώρα να δώσουμε στις ΗΠΑ και σε όσους συνεργάζονται μαζί τους, για παράδειγμα τις υπερπόντιες ολλανδικές χώρες, να καταλάβουν ότι η Ευρώπη δεν είναι διατεθειμένη να υφίσταται αυτού του τύπου τις προκλήσεις. Με τον τρόπο αυτό θα αποφύγουμε επίσης και αισθητές οικονομικές ζημίες. Πράγματι, θα έχουμε φέτος λιγότερα έσοδα από δασμούς, θα υπάρξει αύξηση των δαπανών για την επιστροφή των εξαγωγών, όπως και των δαπανών για να ανταποκριθούμε στις αγορές με παρεμβατικό χαρακτήρα. Φέτος θα ξοδέψουμε 28 εκατ. ECU, κ. Πρόεδρε_ πέρυσι δεν ξοδέψαμε ούτε ένα.

<SPEAKER ID=47 LANGUAGE="NL" NAME="Mulder">
Πολλά από τα σημεία που περιλαμβάνονται στο ψήφισμα που έχει κατατεθεί με βρίσκουν σύμφωνο. Η ρύθμιση που θεσπίσθηκε το 1991, και που αφορά εκτός άλλων τις εισαγωγές επεξεργασμένου ρυζιού, δεν πρέπει να έχει ως αποτέλεσμα να επιβαρυνθεί αποκλειστικά μία συγκεκριμένη ομάδα γεωργών. Πιστεύω, συνεπώς, ότι η Επιτροπή είχε απόλυτο δίκιο όταν έκανε χρήση της ρήτρας απαλλαγής.
<P>
Στο ψήφισμα περιλαμβάνονται και ορισμένα σημεία τα οποία δεν με βρίσκουν εντελώς σύμφωνο. Στο Σώμα εγκρίνονται πολλά ψηφίσματα για τις φτωχιές χώρες, για την ανάπτυξη της απασχόλησης εκεί, και για παρόμοια πράγματα. Αυτός ήταν και ένας από τους λόγους για τους οποίους θεσπίσθηκε η ρύθμιση του 1991. Μέχρι στιγμής δεν είδα καμία έκθεση στην οποία να αναφέρεται λεπτομερώς ποιες ήταν οι επιπτώσεις για την απασχόληση στα υπερπόντια εδάφη. Θα ήθελα να το γνωρίζω αυτό πριν καταλήξω σε κάποιο οριστικό συμπέρασμα.
<P>
Στο ψήφισμα γίνεται επίσης λόγος για την ανάγκη της παροχής περισσότερου ρυζιού ως επισιτιστικής βοήθειας. Αυτό είναι κάπως υπερβολικά εύκολο. Έχει αποδειχθεί προ πολλού ότι, σε περίπτωση που μεταφέρουμε τα πλεονάσματά μας στις αναπτυσσόμενες χώρες, όπως συμβαίνει στην περίπτωση αυτή με το ρύζι, βλάπτουμε τους γεωργούς στις χώρες αυτές. Πιστεύω ότι δεν είναι σωστό να χορηγούμε από τη μία πλευρά αναπτυξιακή βοήθεια και, από την άλλη, να μεταφέρουμε στις χώρες αυτές ένα όσο το δυνατό μεγαλύτερο μέρος των πλεονασμάτων. Συνεπώς, έχω ορισμένες επιφυλάξεις όσον αφορά αυτό το ψήφισμα. Ορισμένα πράγματα που περιλαμβάνονται σ'αυτό είναι σωστά, με ορισμένα άλλα, όμως, δεν μπορώ να συμφωνήσω.

<SPEAKER ID=48 LANGUAGE="PT" NAME="Novo">
Κύριε Πρόεδρε, κύριοι βουλευτές, μετά την έγκριση της ΚΟΑ του ρυζιού και αφού αποκαταστάθηκε η κλιματική ομαλότητα, η παρούσα περίοδος εμπορίας είναι η πρώτη που μπορεί να θεωρηθεί, από τη σκοπιά της ποσότητας της παραγωγής ρυζιού, αισθητά ομαλοποιημένη. Ωστόσο, η ομαλότητα τερματίζεται εδώ εφόσον, αυτή τη στιγμή, σε διάστημα περίπου οκτώ μηνών, περίπου το 70 % της παραγωγής κοινοτικού ρυζιού της περιόδου εσοδείας 1996-1997 παραμένει ακόμη αδιάθετο. Οι λόγοι που καθορίζουν αυτή την κατάσταση είναι διάφοροι. Πρέπει να τους εξτάσουμε κατά τρόπο σαφή.
<P>
Με την ομαλοποίηση της ευρωπαϊκής παραγωγής, η αυξανόμενη εισαγωγή ρυζιού κόρεσε και πίεσε την αγορά, προκαλώντας μείωση των τιμών ανυπόφορη για τους ευρωπαίους παραγωγούς. Αυτοί, ή είναι υποχρεωμένοι να πωλούν το προϊόν τους σε τιμές κάτω του κόστους, και έτσι καταστρέφονται, ή καταστρέφονται επειδή δεν το πωλούν και επιλέγουν - ή αναγκάζονται - να κάνουν τη σχετική αποθεματοποίηση.
<P>
Στη χώρα μου, και για να παραθέσω ένα μόνο παράδειγμα, η μείωση της τιμής στην παραγωγή μπορεί να ανέλθει σε ποσά της τάξης των 40 δολαρίων, δηλαδή 0, 2 Ecu ανά κιλό. Μόνο που το εισαγόμενο ρύζι έχει διαφορετικές προελεύσεις. 'Ενα τμήμα προβλέπεται στις υφιστάμενες διατάξεις των κανονισμών, τηρώντας ποσοστώσεις και καταβάλλοντας τέλη εισαγωγής. Το άλλο τμήμα, βασικός υπεύθυνος για την υποβάθμιση της αγοράς, προέρχεται κυρίως από τα βρετανικά και ολλανδικά υπερπόντια εδάφη. Αλλά αυτό το τμήμα δεν παράγεται εκεί, και χρησιμοποιεί εκείνα τα μέρη ως ενδιάμεσους σταθμούς από όπου περνάει για να επωφεληθεί της ελεύθερης πρόσβασης στην κοινοτική αγορά που προβλέπεται για εκείνα τα εδάφη.
<P>
Το ρύζι που εισέρχεται έτσι στην Ευρωπαϊκή 'Ενωση αποτελεί μία εισαγωγή πολύ αμφίβολης νομιμότητας, στρεβλώνει την αγορά και τον ανταγωνισμό, προκαλεί τη μείωση των τιμών και συνιστά επιζήμια απάτη για τον κοινοτικό προϋπολογισμό λόγω των τελωνειακών δασμών που δεν εισπράττονται. Η απόφαση της Επιτροπής να παρατείνει πέραν της 30ής Απριλίου τα περιοριστικά μέτρα για την εισαγωγή αυτού του ρυζιού, τα οποία βρίσκονται σε ισχύ εδώ και τέσσερις μήνες, είναι θετική. Αλλά πόσο καιρό θα διαρκέσει αυτή η παράταση; Θα διατηρηθούν οι ποσότητες εισαγωγής του προηγούμενου τετράμηνου; Ποια θα είναι η εξέλιξή τους; Τί ακριβώς πρέπει να γίνει για την απόφαση αυτή; Και τί θα κάνει η ολλανδική προεδρία στο ζήτημα αυτό, για το οποίο ενδιαφέρεται ιδιαίτερα και την αφορά; Θα αποδεχθεί την απόφαση της Επιτροπής; Θα επιτρέψει επιτέλους την απεμπλοκή της δυνατότητας να καθορισθεί ένα καθεστώς ελεγχόμενων εισαγωγών για αυτά τα υπερπόντια εδάφη; 'Η θα συνεχίσει να ενεργεί ως ενδιαφερόμενο μέρος, συνεχίζοντας να επιτρέπει τη στρέβλωση του ανταγωνισμού, να προστατεύει ελάχιστα καθαρά συμφέροντα και να προάγει, στην ουσία, την καταστροφή των κοινοτικών παραγωγών;
<P>
Κυρίες και κύριοι βουλευτές, ή θα ελεγχθούν πραγματικά οι εισαγωγές ρυζιού και θα ληφθούν μέτρα προς αυτή την κατεύθυνση σε σχέση με αυτή και τις μελλοντικές περιόδους εσοδείας ρυζιού, ή ο τομέας αυτός δεν θα έχει πιθανώς μέλλον στην Ευρωπαϊκή 'Ενωση.
<P>
'Ενα άλλο ζήτημα, που είναι στενά συνδεδεμένο με αυτό το πρόβλημα, σχετίζεται με τη μείωση κατά 12 % περίπου των τιμών των μηνιαίων αυξήσεων για το ρύζι, πρόταση που περιλαμβάνεται στη νέα δέσμη γεωργικών τιμών. Αυτές οι μηνιαίες αυξήσεις είναι σημαντικές για μία γεωργική περίοδο εσοδείας και έχουν στόχο να επιτρέψουν την αποθεματοποίηση και να διασφαλίσουν τη διάθεση του προϊόντος στην αγορά ανάλογα με τη ζήτηση. Η Επιτροπή δικαιολογεί αυτή την πρόταση μείωσης με την πτώση των τραπεζικών επιτοκίων. Δηλαδή το ύψος των τραπεζικών επιτοκίων είναι τόσο διαφορετικό για τα διάφορα γεωργικά προϊόντα ώστε δικαιολογεί τόσο διαφορετικές μειώσεις που η μεγαλύτερη από αυτές θα πλήξει, τυχαία, ακριβώς το ρύζι; 'Η αυτή η επιδεινωμένη πρόταση σχετίζεται με αμερικανικές πιέσεις που επιδιώκουν την εξάρθρωση της ΚΟΑ του ρυζιού, λειτουργώντας ως αντάλλαγμα για την παραίτηση από την προσφυγή που υπέβαλαν οι Ηνωμένες Πολιτείες στην ΠΟΕ;
<P>
Και, μιλώντας για ανταλλάγματα που έγιναν δεκτά από την Επιτροπή προκειμένου να αποσυρθεί αυτή η προσφυγή, πρέπει να πούμε - και το ανέφεραν οι ειδήσεις - ότι μεταξύ αυτών περιλαμβάνεται η πρόσφατη απόφαση να επιτραπεί η εισαγωγή 30 χιλιάδων τόννων κριθής, με τελωνειακούς δασμούς μειωμένους κατά 50 %, με αποκλειστικό προορισμό την παραγωγή ζύθου που υφίσταται ζύμωση σε βαρέλια από οξυά. Επιτρέψτε μου να σας πληροφορήσω ότι, αντίθετα από την απάντηση που έδωσε η Επιτροπή σε ένα βουλευτή αυτής της Ομάδας, στην Ευρώπη υπάρχει μόνο ένα εργοστάσιο που παράγει αυτή τη μπύρα, βρίσκεται στην Αγγλία και είναι ιδιοκτησία αμερικανών πολιτών.
<P>
Κύριε Πρόεδρε, μπροστά στο πλαίσιο αυτό, σε αυτά τα παραδείγματα και αυτές τις αμφιβολίες που δεν έχουν διασαφηνισθεί, ορθό είναι να αναρωτηθούμε εάν η Επιτροπή υπερασπίζεται με αφοσίωση τα συμφέροντα των Ευρωπαίων ή, αντίθετα, εάν οι αποφάσεις που σχετίζονται με την Ευρωπαϊκή 'Ενωση, στην πραγματικότητα, επηρεάζονται καθοριστικά από ξένα συμφέροντα...

<SPEAKER ID=49 NAME="Πρόεδρος">
Κύριε Novo, επιτρέψτε μου να σας πω για άλλη μια φορά ότι η παρούσα Προεδρία δεν ρυθμίζει το χρόνο αγόρευσης. Εσείς τον ρυθμίζετε. Όταν φτάνει η στιγμή που εσείς έχετε εξαντλήσει το χρόνο που σας είχε παραχωρηθεί, σας ειδοποιώ διακριτικά, με δύο χτυπήματα του σφυριού -στο τραπέζι, βεβαίως. Στην περίπτωσή σας όμως, πιστεύω ότι πήγατε πολύ μακρύτερα από όσο θα επέτρεπε η διακριτικότητα. Σας παρακαλώ να μου επιτρέψετε να το χρησιμοποιήσω ως παράδειγμα, και να δώσω τώρα το λόγο στην κ. Aelvoet, εξ ονόματος της Ομάδας των Πρασίνων στο Ευρωπαϊκό Κοινοβούλιο, με την παράκληση να προσπαθήσει να περιοριστεί στο ενάμισι λεπτό που της έχει παραχωρηθεί.

<SPEAKER ID=50 LANGUAGE="NL" NAME="Aelvoet">
Πρόεδρε, η ξηρασία που παρατηρήθηκε πριν από μερικά χρόνια είχε ως αποτέλεσμα να μειωθεί σημαντικά η συγκομιδή ρυζιού σε ορισμένες ευρωπαϊκές χώρες και η μείωση αυτή αντισταθμίστηκε με την αύξηση των εισαγωγών από το εξωτερικό. Το μεγαλύτερο μέρος των εισαγωγών αυτών προήλθε από τις Ηνωμένες Πολιτείες και εξακολουθεί να προέρχεται από αυτές. Αυτό που συμβαίνει σήμερα είναι ότι βλέπουμε ότι η Ευρωπαϊκή Ένωση, φοβούμενη μία σκληρή σύγκρουση με τις Ηνωμένες Πολιτείες στους κόλπους του Παγκόσμιου Οργανισμού Εμπορίου, καταβάλλει προσπάθειες να υποχρεώσει τις ασθενέστερες χώρες, στις οποίες συμπεριλαμβάνονται και αναπτυσσόμενες χώρες, να εξάγουν λιγότερες ποσότητες στην κοινή αγορά στην Ευρώπη, ενώ οι Ηνωμένες Πολιτείες αφήνονται ελεύθερες να συνεχίσουν τις εξαγωγές τους. Όλα αυτά συμβαίνουν για να αποφευχθεί μία πιθανή διένεξη στον Παγκόσμιο Οργανισμό Εμπορίου.
<P>
Δεν εγκρίναμε το κοινό ψήφισμα, όχι επειδή διαφωνούμε με τα όσα αναφέρονται σ'αυτό, αλλά επειδή προσκρούει σε ουσιαστικά προβλήματα. Συμφωνούμε κατ'αρχάς με το αίτημα που αφορά τη διεξαγωγή μίας σοβαρής μελέτης με αντικείμενο τη λειτουργία και την αποτελεσματικότητα του Παγκόσμιου Οργανισμού Εμπορίου, γνωρίζουμε, όμως, ποιες θα είναι οι επιπτώσεις. Το στοιχείο που μας βρίσκει εντελώς αντίθετους είναι οι επιδοτούμενες εξαγωγές, οι οποίες οδηγούν σε οικολογικό και κοινωνικό ντάμπινγκ.

<SPEAKER ID=51 LANGUAGE="FR" NAME="Taubira-Delannon">
Κύριε Πρόεδρε, οι πολλαπλοί λόγοι που οδήγησαν στη σημερινή συγκεχυμένη κατάσταση - και έχει αναγνωρισθεί ότι αυτοί πράγματι ήταν οι διαπραγματεύσεις του Γύρου της Ουρουγουάης, η στάση των Ηνωμένων Πολιτειών στον Παγκόσμιο Οργανισμό Εμπορίου και ορισμένες προτιμησιακές συμφωνίες - φανερώνουν ότι μάλλον υπήρξε έλλειψη επαγρύπνησης καθώς και ορισμένες εκδηλώσεις αβροφροσύνης κατά τις διάφορες διαπραγματεύσεις.
<P>
Από την πλευρά μου, θα ήθελα να σταθώ στην κατάσταση του ρυζιού υπό διαμετακόμιση και μεταποίηση των υπερπόντιων χωρών και εδαφών, θυμίζοντας καταρχήν ότι η Ολλανδία και οι χώρες PTOM έχουν υπογράψει τη Συνθήκη της Ρώμης και αποτελούν κατά συνέπεια μέλη της Κοινότητας και της Ευρωπαϊκής Ένωσης από το 1957.
<P>
Στη συνέχεια θα θυμίσω ότι η Ευρωπαϊκή Ένωση έχει προβεί στη λήψη ορισμένων μέτρων για την ενθάρρυνση της παραγωγής ρυζιού σε άλλες περιοχές και θα επικαλεστώ την παρατήρηση του κ. Fantuzzi που αναφέρθηκε πριν από λίγο στον ανταγωνισμό του ρυζιού με προέλευση τα υπερπόντια διαμερίσματα για να τονίσω ότι οι δραστηριότητες παραγωγής ρυζιού, ιδιαίτερα στη Γουιάνα, είναι απόρροια απόφασης της Ευρωπαϊκής Ένωσης. Με άλλα λόγια, το πρόβλημα της συνοχής μεταξύ κοινοτικών οικονομικών πολιτικών, αφενός, και πολιτικών ανάπτυξης, αφετέρου, είναι υπαρκτό και δεν πρέπει να ξεχνάμε ότι όταν σημειώνεται μία προσωρινή ανεπάρκεια στην Ευρώπη η λύση δεν είναι η δημιουργία παραγωγικών μηχανισμών αλλού και όταν τελειώνει η ανεπάρκεια να θεωρούμε ότι μπορούμε ατιμωρητί να εξαρθρώνουμε τις παραγωγικές δραστηριότητες.
<P>
Η κατάργηση των εν λόγω δραστηριοτήτων δεν γίνεται ποτέ χωρίς κόστος, είτε στο πλαίσιο της Ευρωπαϊκής Ένωσης είτε στην επικράτεια των χωρών με τις οποίες την Ευρωπαϊκή Ένωση τη συνδέουν εταιρικές σχέσεις.
<P>
Τέλος, θα ήθελα να επισημάνω ότι πράγματι η χρησιμοποίση του ρυζιού για την επισιτιστική βοήθεια αποτελεί στάση παρακινδυνευμένη και καταστρεπτική καθότι σήμερα είναι γνωστές οι απορρυθμιστικές συνέπειες που έχει για τις οικονομίες των αναπτυσσόμενων χωρών μία επισιτιστική βοήθεια που δεν ανταποκρίνεται στις διατροφικές τους συνήθειες, αφενός, και που αντικαθιστά οριστικά τις επιτόπιες παραγωγές.
<P>
Τελειώνοντας, θα ήθελα να πω, κύριε Πρόεδρε, ότι υπάρχει ιεράρχηση των προβλημάτων: χρειάζεται συνεπώς αναλογικότητα των μέτρων. Να μη συγχέονται οι διενέξεις ανάμεσα στην Ευρωπαϊκή Ένωση και τις Ηνωμένες Πολιτείες με τα προβλήματα που προέρχονται από άλλες χώρες εταίρους λιγότερο ισχυρές.
<P>
Στην πατρίδα μου λένε πως όταν δύο χελώνες τσακώνονται ξέρουν πού να χτυπηθούν, υπάρχουν όμως χώρες που δεν διαθέτουν το όστρακο της χελώνας.

<SPEAKER ID=52 LANGUAGE="PT" NAME="Cuhna">
Κύριε Πρόεδρε, κύριοι βουλευτές, η παραγωγή ρυζιού στην Ευρωπαϊκή 'Ενωση δέχθηκε τους τελευταίους μήνες ισχυρές πιέσεις εκ μέρους ιδιαίτερα ανταγωνιστικών ανταγωνιστών.
<P>
Δυστυχώς, η Επιτροπή και το Συμβούλιο δεν αντιστάθηκαν στις πιέσεις αυτές, κάνοντας αναρίθμητες παραχωρήσεις στο πλαίσιο της GATT, λόγω της πίεσης των Ηνωμένων Πολιτειών. Οι πιέσεις αυτές οδήγησαν σε μία υπερβολική μείωση της κοινοτικής προτίμησης. Από την άλλη, πρέπει να επισημάνουμε την υπερβολική ελευθερία πρόσβασης που παραχωρήθηκε, από το 1991, στο ρύζι το οποίο παράγεται στις αποκαλούμενες υπερπόντιες χώρες και εδάφη, γεγονός που οδήγησε σε μία κατάσταση όπου οι εισαγωγές στην Ευρωπαϊκή 'Ενωση με προέλευση αυτά τα εδάφη έχουν πολλαπλασιαστεί επί πέντε από τότε, περνώντας από 58 χιλιάδες σε 300 χιλιάδες τόννους το 1996.
<P>
Ως συνέπεια αυτών των καταστάσεων, η αγορά της Ευρωπαϊκής 'Ενωσης επλήγει σημαντικά, με μία κατακόρυφη πτώση των τιμών στην παραγωγή και των εισοδημάτων, πέρα από τη δραματική κατάσταση όπου πάνω από το ήμισυ της ευρωπαϊκής παραγωγής της τελευταίας περιόδου εσοδείας δεν έχει ακόμη διατεθεί στο εμπόριο.
<P>
Αυτό που επιδιώκει το Κοινοβούλιό μας είναι να συνειδητοποιήσουν η Επιτροπή και το Συμβούλιο αυτή τη δύσκολη κατάσταση για τους παραγωγούς ρυζιού στην Ευρωπαϊκή 'Ενωση και να λάβουν τα αναγκαία μέτρα. Αυτά πρέπει να επικεντρωθούν σε δύο μεγάλα ζητήματα: αφενός, αναθεώρηση των όρων πρόσβασης του ρυζιού που προέρχεται από τις υπερπόντιες χώρες και εδάφη και από τρίτες χώρες και καθορισμός μέγιστων ποσοτήτων εισαγωγής· και, δεύτερο, αναθεώρηση των όρων και των παραχωρήσεων που έγιναν προς τις Ηνωμένες Πολιτείες και ορισμένες τρίτες χώρες.
<P>
Για να ολοκληρώσω, υπογραμμίζω το γεγονός ότι ο τομέας χρειάζεται προσαρμογές ως προς τη μεταρρύθμιση της κοινής οργάνωσης αγοράς αυτού, που θα πρέπει ιδίως να αντισταθμίσει το εισόδημα των αγροτών από τις ενδεχόμενες μειώσεις των τιμών οι οποίες αποφασίζονται άμεσα ή προκύπτουν από εμπορικές παραχωρήσεις που γίνονται προς τρίτες χώρες ή τρίτα εδάφη. Εάν δεν συμβεί αυτό, τότε θα κάνουμε διακρίσεις εις βάρος του ρυζιού σε σχέση με άλλα σιτηρά ή άλλες αροτριαίες καλλιέργειες.

<SPEAKER ID=53 LANGUAGE="PT" NAME="Rosado Fernandes">
Κύριε Πρόεδρε, κύριε Επίτροπε, εάν ήταν δυνατό να εισαχθεί το θάρρος από τα υπερπόντια εδάφη, έστω και με υψηλούς δασμούς, δεν θα είχε συμβεί τίποτε από αυτά. Απλώς, το θάρρος δεν είναι δυνατό να εισαχθεί, ούτε αγοράζεται στην υπεραγορά και αυτό που πραγματικά λείπει από την Επιτροπή και το Συμβούλιο Υπουργών της Ευρώπης είναι λίγο θάρρος για να αντιμετωπίσουν τον αμερικανικό κολοσσό που, πράγματι, λόγω της εξουσίας των όπλων - και αυτό είναι που δεν αναφέρεται ποτέ εδώ, με δειλία - καταφέρνει να φοβίζει υπουργούς και επιτρόπους.
<P>
Δεν υπάρχει εξήγηση για να συνεχίζει ο big brother της ΠΟΕ να διατάζει, όπως το πράττει, όλες τις πράξεις πειρατείας. 'Ολοι ξέρουμε ότι οι αρχαίοι βασιλείς εξευγένιζαν τους κουρσάρους. Οι πειρατές γινόταν κουρσάροι! Η μετατροπή του ρυζιού, το «ξάσπρισμά» του, η «μεταμόρφωσή» του σε ευρωπαϊκό, η μη καταβολή φόρων - όπως γίνεται επίσης με το συμπυκνωμένο γλεύκο -, η εισβολή στην επικράτειά μας και ο εξαναγκασμός μας να βρισκόμαστε τώρα σε μία ταπεινωτική κατάσταση όπου ευχόμαστε σχεδόν να έχουμε ξηρασία, όπου ευχόμαστε σχεδόν να έχουμε ενισχύσεις, όπου σχεδόν ευχόμαστε να έχουμε βοήθεια για να είμαστε αγρότες, είναι μία κατάσταση που έπρεπε να προκαλεί ντροπή στην Επιτροπή και που έπρεπε να προκαλεί ντροπή στους υπουργούς. Απλώς, η ντροπή επίσης δεν αγοράζεται και η ντροπή δεν είναι πολλή σε κοινωνίες που έχασαν εντελώς τις ηθικές αξίες και που επιζητούν, φυσικά εξαιτίας της καταραμένης δίψας για χρυσάφι, να χτυπήσουν η μία την άλλη! Θεωρώ απαράδεκτο το γεγονός ότι δεν υπάρχει αλληλεγγύη μεταξύ των ευρωπαϊκών χωρών για να καταπολεμήσουν τον αθέμιτο αλλά νόμιμο ανταγωνισμό, επειδή ό, τι είναι νόμιμο δεν είναι και ηθικό, κύριε Επίτροπε! Καλό είναι να το γνωρίζετε αυτό: ό, τι είναι νόμιμο δεν είναι και ηθικό, επειδή ο νόμος συχνά προστατεύει δραστηριότητες που είναι ιδιαίτερα καταδικαστέες από ηθική άποψη και, δυστυχώς, σε αυτή την κατάσταση βρισκόμαστε! Πρόκειται για ένα οικονομικό ζήτημα, δεν είναι ζήτημα των ειδικών, δεν είναι ζήτημα των τεχνοκρατών! Είναι ζήτημα ανθρώπων χρηστών ή ανθρώπων φαύλων που διοικούν τα πεπρωμένα μίας Ευρώπης που παρακμάζει ολοένα και περισσότερο!

<SPEAKER ID=54 NAME="Εφραιμίδης">
Κύριε Πρόεδρε, δεν φαίνεται να λείπει το θάρρος από την Επιτροπή σαν συλλογικό σώμα και ατομικά, και το ίδιο ισχύει και για το Συμβούλιο. Φοβούμαι ότι συμβαίνει κάτι χειρότερο. Τα πρόσωπα αυτά έχουν ατομικά θάρρος. Συλλογικά όμως υπηρετούν άλλα συμφέροντα. Αυτός είναι ο λόγος που υποχωρούν στην αμερικάνικη πίεση, γιατί τα παίρνουν σε άλλους τομείς, για άλλα συμφέροντα, πολυεθνικά, που βρίσκονται, φωλιάζουν μέσα στην Κοινότητα.
<P>
Λοιπόν, να μην έχουμε αυταπάτες, να βλέπουμε πού είναι το ζήτημα. Δεν είναι τυχαίο ότι η Επιτροπή για μία σειρά αγροτικών προϊόντων έχει πετάξει στον κάλαθο των αχρήστων την διακηρυγμένη αρχή της κοινοτικής προτίμησης: ο καπνός, το βαμβάκι, τα οπωροκηπευτικά, το λάδι. Τώρα έρχεται η σειρά του ρυζιού. 300.000 τόννοι έχουν εισαχθεί το 1996 από τις Αντίλλες από μία κοινοτική χώρα, την Ολλανδία, και δεν είναι Αντιλλών το προϊόν, εκτός ίσως σε κάποια ελάχιστη ποσότητα. 'Ερχεται από άλλού και από εκεί περνάει.
<P>
Πού είναι τα μέτρα της Επιτροπής; Πού είναι η κοινοτική προτίμηση; Γιατί δημιουργήθηκε αυτή η κρίση αγοράς-εμπορίας; Γιατί υπάρχει η κρίση τιμής; Τί μέτρα παίρνει; 'Ολα αυτά που είπε ο κ. Επίτροπος είναι λίγο διασκεδαστικά ανησυχιών όταν τα βλέπει κανείς επιπόλαια τα πράγματα. Γιατί, κύριε Επίτροπε, καθιερώσατε την προτίμηση να γίνεται τον Απρίλιο, έξι μήνες μετά την συγκομιδή, και γιατί δεν την πάτε κοντά στην ημερομηνία της συγκομιδής; Γιατί πήρατε κάποια μέτρα περιορισμού των εισαγωγών μόνον για το πρώτο τρίμηνο του 1997; Τα άλλα τρία τρίμηνα του 1997 τί θα γίνει; Τί θα κάνουν οι παραγωγοί;
<P>
Λοιπόν, αφήστε τα προσχήματα, αφήστε τις υποκρισίες και εάν θέλετε να είστε Επιτροπή της Κοινότητας, Συμβούλιο της Κοινότητας, πάρτε μέτρα υπέρ των παραγωγών της Κοινότητας, υπέρ εκείνων που μοχθούν για να βγάλουν ένα κομμάτι ψωμί και μην τους ρίχνετε στην ανεργία.

<SPEAKER ID=55 LANGUAGE="NL" NAME="Maij-Weggen">
Πρόεδρε, ο κ. Εφραιμίδης είχε άδικο. Θα του εξηγήσω για ποιο λόγο. Και εγώ διαφωνώ με ορισμένα τμήματα του ψηφίσματος. Στην αγορά ρυζιού επικρατεί κρίση. Αυτό είναι χωρίς άλλο αλήθεια. Υπήρξε μία περίοδος ξηρασίας και για το λόγο αυτό η Ευρωπαϊκή Ένωση προσέφερε στα υπερπόντια εδάφη της Βρετανίας και της Γαλλίας και στις ολλανδικές Αντίλλες τη δυνατότητα να αυξήσουν τις εξαγωγές τους. Κατ'αυτό τον τρόπο εξισορροπήθηκε η κατάσταση τη δεκαετία του '90. Τώρα που έληξε η περίοδος ξηρασίας στην Ισπανία και την Ιταλία προκύπτουν και πάλι εντάσεις. Και τι έκανε η Επιτροπή; Τη στιγμή που προέκυψε η ένταση, η Επιτροπή ενέκρινε την εισαγωγή μεγάλων ποσοτήτων από τις Ηνωμένες Πολιτείες για να επιλύσει ένα πρόβλημα στα πλαίσια της GATT. Επετράπησαν οι εισαγωγές από την Αίγυπτο, από τρίτες χώρες και από την Ταϋλάνδη. Η υπόθεση έχει πλέον περιπλακεί. Και τι κάνει η Επιτροπή; Η Επιτροπή αναρωτιέται ποια είναι η ευκολότερη λύση. Σκέφτεται ότι δεν θα ήταν σωστό να διεξαχθούν μακρές συζητήσεις με τις Ηνωμένες Πολιτείες ούτε με το ASEAN, γιατί έτσι θα προκύψουν προβλήματα. Αντί γι'αυτό επιλέγουμε ως στόχο τα υπερπόντια εδάφη, τις ολλανδικές Αντίλλες, τα υπερπόντια εδάφη της Βρετανίας τα οποία καλούνται να λύσουν το πρόβλημα. Αυτό δεν είναι δίκαιο.
<P>
Αντιλαμβάνομαι ότι κάτι πρέπει να γίνει εκεί. Θα πρέπει να συναφθούν καλύτερες συμφωνίες, αλλά στις ολλανδικές Αντίλλες εργάζονται 500 άνθρωποι που καλλιεργούν ρύζι. Ο αριθμός αυτός, κα Fraga και κ. Cunha, αντιστοιχεί σε 30.000 εργαζόμενους στην Ισπανία και σε 50.000 εργαζόμενους στην Ιταλία και τη Γαλλία με τα 55 εκατ. κατοίκους. Γιατί στις ολλανδικές Αντίλλες ζουν μόνο 230.000 κάτοικοι. Πρόκειται για ένα δράμα που είναι 10 φορές χειρότερο από αυτό που συνέβη στο Vilvoorde και η ολλανδική κυβέρνηση λέει όχι, αυτό δεν μπορεί να γίνει. Δεν μπορούμε να δημιουργήσουμε ένα παρόμοιο πρόβλημα στις ολλανδικές Αντίλλες. Πρέπει να βρεθεί μία λύση αλλά δεν είναι δυνατό τα προβλήματα που δημιουργούνται να μετατίθενται στα υπερπόντια εδάφη. Πιστεύω ότι οι Γάλλοι συνάδελφοι έχουν δίκιο. Πρέπει να βρεθεί μία λογική λύση. Είναι άδικο, κ. Εφραιμίδη, να κατηγορεί κανείς την Ολλανδία και τις ολλανδικές Αντίλλες. Η Επιτροπή υπέπεσε και η ίδια σε λάθη και πρέπει να φροντίσει για τη διευθέτηση του θέματος αυτού με ένα ισορροπημένο και δίκαιο τρόπο.

<SPEAKER ID=56 LANGUAGE="ES" NAME="Fabra Vallιs">
Κύριε Πρόεδρε, θα ήθελα να ξεκινήσω εκφράζοντας το προσωπικό μου ενδιαφέρον για το ζήτημα που εξετάζουμε σήμερα, εφόσον είμαι παραγωγός ρυζιού. Όπως καταλαβαίνετε όμως, αν λαμβάνω το λόγο, δεν το κάνω για μένα, εφόσον εγώ είμαι παραγωγός της ιαπωνικής ποικιλίας και γνωρίζετε ότι σήμερα συζητάμε για πολύ συγκεκριμένα θέματα της ινδικής ποικιλίας. Και δεν νομίζω ότι μπορώ να σας συγχαρώ για σωστή διαχείριση των κοινοτικών πόρων.
<P>
Πρώτον, πληρώνετε. Και τώρα, λαμβάνετε αποφάσεις που δημιουργούν πρόβλημα σε εκείνους που κατέφυγαν στις κοινοτικές ενισχύσεις τις οποίες εσείς θεωρούσατε λύση. Μιλάμε για ένα προϊόν στο οποίο η Ευρωπαϊκή Ένωση έχει έλλειμμα, και είναι συνεπώς λογικό να γίνονται εισαγωγές. Πώς μπορείτε όμως να δικαιολογήσετε την έλλειψη ελέγχου όταν, όπως είπε προηγουμένως ο κ. Cunha, σε τέσσερα χρόνια οι εισαγωγές πενταπλασιάστηκαν;
<P>
Επιπλέον, είναι σοβαρό να αγνοείται η ρήτρα κοινοτικής προτίμησης και, όπως προειπώθηκε, να υποκύπτουμε στον εκβιασμό των Ηνωμένων Πολιτειών.
<P>
Κύριε Επίτροπε, ζω στην περιοχή του Κάτω Έβρου όπου βρίσκεται και το δέλτα του ποταμού Έβρου, της οποίας οι κάτοικοι άμεσα ή έμμεσα ζουν όλοι από το ρύζι. Εδάφη που αποικήθηκαν και καλλιεργήθηκαν κατά τα τελευταία 150 χρόνια, εδάφη τα οποία, αν δεν βρείτε μια λύση, είναι καταδικασμένα και πάλι στην απερήμωση και τέλος στην εξαφάνιση των κατοίκων. Είναι παράδοξο οι εκπρόσωποι της κοινοτικής εκείνης χώρας η οποία γνωρίζει περισσότερο από όλους τη θυσία που συνεπάγεται ο αποικισμός και η καλλιέργεια παρθένων εδαφών να είναι σήμερα οι πλέον αντίθετοι με την εξεύρεση μιας λύσης με μελλοντική προοπτική.
<P>
Ολοκληρώνοντας, κύριε Επίτροπε, θα σας δώσω ένα στοιχείο σχετικά με τη σοβαρότητα του προβλήματος -και δεν νομίζω ότι η κλιματολογία έχει σχέση με αυτό-: η αξία του εκταρίου ρυζοκαλλιέργειας έφτασε να κοστίζει τα τελευταία 10 χρόνια τη μισή τιμή.

<SPEAKER ID=57 NAME="Liikanen">
Αν δούμε την αύξηση των εισαγωγών ρυζιού από την ΕΕ, θα διαπιστώσουμε ότι αυτή προέκυψε εξαιτίας του μηδενικού δασμού της ΚΟΑ. Το 1992, το επίπεδο εισαγωγών ήταν 40.000 τόννοι και μέχρι το 1996 αυξήθηκε σε 252.000 τόννους. Αυτό δείχνει ξεκάθαρα πού εντοπίζεται το βασικό πρόβλημα και αυτός είναι ο λόγος που η Επιτροπή αποφάσισε να εφαρμόσει μια ρήτρα διασφάλισης, απόφαση η οποία ελήφθη μετά από αίτημα της Ισπανίας και της Ιταλίας. Αυτό είναι το κύριο σχόλιο που έχω να κάνω επί του θέματος. Για τα υπόλοιπα, θα ενημερώσω σχετικά με την σημερινή συζήτηση, τον συνάδελφο κ. Fischler, ο οποίος είναι αρμόδιος γι' τον συγκεκριμένο τομέα.

<SPEAKER ID=58 NAME="Πρόεδρος">
Ευχαριστώ πολύ, κύριε Επίτροπε. Έλαβα πέντε προτάσεις ψηφίσματος που κατατέθηκαν σύμφωνα με το άρθρο 40, παράγραφος 5 του Κανονισμού.
<P>
Η συζήτηση έληξε.
<P>
Προχωρούμε τώρα στην ψηφοφορία της πρότασης κοινού ψηφίσματος σχετικά με την κρίση στον τομέα του ρυζιού.
<P>
(Σχετικά με μια προφορική τροπολογία επί της παραγράφου 1)

<SPEAKER ID=59 LANGUAGE="NL" NAME="Maij-Weggen">
Πρόεδρε, θα ήθελα να προτείνω να προστεθεί στο άρθρο 1 η ακόλουθη ενδιάμεση πρόταση: »κρίνει ότι είναι εντελώς απαραίτητο να ληφθούν από την Ευρωπαϊκή Ένωση αποτελεσματικά μέτρα με βάση μια δημόσια και σε βάθος μελέτη της κατάστασης». Γιατί υποβάλλω αυτή την πρόταση, Πρόεδρε; Το κάνω αυτό επειδή από τη σημερινή συζήτηση προέκυψε ότι η κατάσταση δεν είναι σαφής, ιδιαιτέρως όσον αφορά τα υπερπόντια εδάφη. Σας παρέδωσα το κείμενο και καλώ τους συναδέλφους να συμφωνήσουν με αυτό. Με βάση μία δημόσια και αποτελεσματική μελέτη.

<SPEAKER ID=60 LANGUAGE="IT" NAME="Fantuzzi">
Κύριε Πρόεδρε, υπενθυμίζω στους συναδέλφους ότι στο σημείο 7 υπάρχει κάποια δέσμευση με την εξής έννοια. Αναφέρεται λοιπόν: »ζητά συνεπώς από την Επιτροπή να ξεκινήσει μία ανάλυση σχετικά με την αποτελεσματικότητα της λειτουργίας της ΚΟΑ». Η γνώμη μου είναι ότι οι μελέτες έχουν νόημα όταν ασχολούνται με την κατάσταση του ρυζιού από σφαιρική σκοπιά. Το ιδιαίτερο πρόβλημα των Υπερποντίων Χωρών και Εδαφών (PTOM), κατά τη γνώμη μου, είναι ένα πρόβλημα που δεν υφίσταται, δεδομένου ότι υπάρχουν πολύ σαφείς αποφάσεις του Πρωτοδικείου, ήδη από το 1995 - που απέρριψαν, μεταξύ άλλων, μία προσφυγή στο Δικαστήριο της Ολλανδίας, που ξεκίνησε από λόγους δημοσίου συμφέροντος για τις PTOM - που αναφέρουν σαφώς ότι αυτοί οι λόγοι δεν υπάρχουν, και μεταξύ άλλων, επέπτρεψαν στην Επιτροπή να εγκρίνει μία ρήτρα προστασίας που προτάθηκε εδώ εκ νέου. Για τις PTOM, λοιπόν, δεν νομίζω ότι υπάρχουν ιδιαίτερα προβλήματα_ εν πάση περιπτώσει, στο σημείο 7 ζητείται σαφέστατα να εξετασθεί η τωρινή κατάσταση της υλοποίησης της ΚΟΑ σχετικά με το ρύζι.
<P>
Θέλω επίσης να υπενθυμίσω ότι η πρόταση της ρήτρας προστασίας - το είπε ο κ. Επίτροπος - εγκρίθηκε με κοινή συμφωνία μεταξύ των Επιτρόπων κκ. Fischler και Pinheiro: συνεπώς πρόκειται για μία κοινή πρόταση της Γενικής Διεύθυνσης 6 και της Γενικής Διεύθυνσης 8 για τη «Συνεργασία για την ανάπτυξη».

<SPEAKER ID=61 NAME="Πρόεδρος">
Αξιότιμοι κύριοι βουλευτές, ας μην ανοίξουμε συζήτηση σχετικά με αυτό το ζήτημα. Η κ. MaijWeggen έκανε μια πρόταση, η πρόταση αυτή αιτιολογήθηκες, και τώρα μίλησε ο κ. Fantuzzi. Σας προτείνω να δούμε αν υπάρχει αντίρρηση από το Σώμα να ψηφίσουμε αυτήν την τροπολογία.
<P>
Υπάρχουν δώδεκα βουλευτές που εκφράζουν αντίθετη γνώμη;
<P>
(Το Σώμα απορρίπτει την εισαγωγή της προφορικής τροπολογίας)
<P>
(Το Σώμα εγκρίνει το ψήφισμα)

<SPEAKER ID=62 NAME="Αndersson">
 - (SV) Δεν μπορώ να υποστηρίξω την πρόταση ψηφίσματος για την κρίση στον τομέα του ρυζιού. Ο τομέας του ρυζιού έχει ανοιχτεί εδώ και κάποιο καιρό στον ανταγωνισμό στην ευρωπαϊκή αγορά, κάτι που είναι καλό, διότι έχει ευννοήσει σημαντικά τους καταναλωτές τροφίμων. Η βελτιωμένη κατάσταση στην αγορά για τον τομέα του ρυζιού έχει ωστόσο δημιουργήσει δυσκολίες για αρκετούς Ευρωπαίους παραγωγούς ρυζιού. Οι δυσκολίες που έχουν προκύψει είναι φυσικά λυπηρές, αλλά εννοώ ότι οι δυσκολίες για κάποιους παραγωγούς ρυζιού δεν μπορούν να επιλυθούν με την επανεφαρμογή περιορισμών στις εισαγωγές ή με άλλα εμπορικά εμπόδια, ή μέσω κατευθυνόμενων επιδοτήσεων στον τομέα του ρυζιού οι οποίες μπορούν να στρεβλώσουν ουσιαστικά τις συνθήκες ανταγωνισμού στην ευρωπαϊκή αγορά.

<SPEAKER ID=63 NAME="Eriksson και Sjφstedt">
Καταψηφίσαμε την πρόταση ψηφίσματος για την κοινοτική πολιτική στον τομέα του ρυζιού. Στρεφόμαστε εναντίον του προστατευτισμού στην αγορά του ρυζιού ο οποίος οδηγεί σε υψηλότερες τιμές για τους καταναλωτές και δυσχεραίνει τις εξαγωγές για τους παραγωγούς ρυζιού σε άλλες χώρες.
<P>
Τασσόμεθα επίσης εναντίον της χρήσης της αυξημένης επιδότησης των τροφίμων και των εξαγωγικών επιδοτήσεων ως μεθόδου επίλυσης των αγροτικών προβλημάτων της Ένωσης. Η επιδότηση των τροφίμων πρέπει να ευννοήσει την εγχώρια παραγωγή και την τοπική αγορά.

<SPEAKER ID=64 NAME="Stenmarck">
Ο τομέας ρυζιού της ΕΕ έχει προβλήματα. Είναι όμως σημαντικό να μην εξαχθούν λάθος συμπεράσματα. Η μακροπρόθεσμη λύση δεν είναι τα ποσοστά στις εισαγωγές ή οι επιδοτήσεις στις εξαγωγές, αλλά η συνέχιση της πολιτικής που οδηγεί σ&#x02BC;ένα αυξημένο ελεύθερο εμπόριο.
<P>
Οι διαπραγματεύσεις που διεξήχθησαν εντός του πλαισίου του λεγομένου Γύρου της Ουρουγουάης απέφεραν σημαντικά βήματα προς αυτήν την κατεύθυνση. Σ&#x02BC;αυτό το έργο είναι σημαντικό να βρίσκεται η ΕΕ στην πρώτη γραμμή και να πάρει τις απαραίτητες πρωτοβουλίες για την επίτευξη παγκοσμίου ελεύθερου εμπορίου το συντομότερο δυνατό.

<SPEAKER ID=65 NAME="Πρόεδρος">
Το λόγο έχει ο κ. Hallam για ένα ζήτημα επί της διαδικασίας.

<SPEAKER ID=66 LANGUAGE="EN" NAME="Hallam">
Κύριε Πρόεδρε, ως τακτικό μέλος του Friday morning club του οποίου προεδρεύετε, ζητώ την επιείκεια σας.
<P>
Στα Συνοπτικά Πρακτικά, υπάρχει ένας «κατάλογος ντροπής» με τους ανθρώπους εκείνους, οι οποίοι καταψήφισαν την έκθεση Ghilardotti. Δυστυχώς υπάρχει πρόβλημα στην εκτύπωση και τα ονόματα των Βρετανών Συντηρητικών που ψήφισαν έτσι δεν είναι καθαρά. Θα ήθελα να ζητήσω την επανεκτύπωση τους, έτσι ώστε να μπορέσουμε να δούμε ποιοί είναι οι άνθρωποι εκείνοι οι οποίοι καταψήφισαν το να δώσουμε στις γυναίκες επιπλέον δικαιώματα στις περιπτώσεις μεροληψίας όσον αφορά το φύλο τους.

<SPEAKER ID=67 NAME="Πρόεδρος">
Κύριε Hallam, αυτό δεν είναι ένα ζήτημα επί της διαδικασίας. Είναι ένα ζήτημα που έχει σχέση με τα πρακτικά.

<SPEAKER ID=68 LANGUAGE="DE" NAME="Posselt">
Κύριε Πρόεδρε, με συγχωρείτε, αλλά πρόκειται για ένα παρόμοιο πρόβλημα, το οποίο θα πρέπει να αναφέρω. Συμφώνησα βέβαια σήμερα το πρωί με την έγκριση των συνοπτικών πρακτικών. Aυτό είναι αλήθεια, αλλά μόλις τώρα μπόρεσα να συγκρίνω τις διάφορες γλωσσικές εκδόσεις του ψηφίσματος, σχετικά με τη Βοσνία-Ερζεγοβίνη και διαπίστωσα ότι σ' όλες τις γλώσσες είναι διαφορετικό, αλλά και σ' όλες λάθος. Eίναι το μόνο κοινό που έχουν. Θα ήθελα ευχαρίστως να επισημάνω, ότι στα συνοπτικά πρακτικά αναφέρεται σωστά αυτό που εγκρίθηκε, δηλαδή καταπίπτουν οι παράγραφοι 1, 2 και 3 του αρχικού κειμένου και αντικαθίστανται με καινούρια κείμενα, ενώ η παράγραφος 4 του αρχικού κειμένου παραμένει. Αυτό είναι ένα σημείο πολύ σημαντικό, και παρακαλώ την υπηρεσία της συνεδρίασης να διορθώσει εδώ τα λάθη.

<SPEAKER ID=69 NAME="Πρόεδρος">
Ευχαριστώ, κύριε Posselt, για τη συνεργασία σας. Το σημειώνω προκειμένου οι υπηρεσίες του Κοινοβουλίου να εξετάσουν το ζήτημα και να γίνει η σωστή σύνταξη.

<SPEAKER ID=70 LANGUAGE="FR" NAME="Lulling">
Κύριε Πρόεδρε, θα ήθελα να πω στον κ. Hallam ότι μπορεί να είναι ήσυχος. Επισήμανα ήδη στις υπηρεσίες, έχουν περάσει παραπάνω από δύο ώρες, το γεγονός ότι δεν είναι ευανάγνωστα τα ονόματα των συναδέλφων μου που, ευτυχώς για μένα, ψήφισαν κατά της έκθεσης Ghilardotti. Θα γίνει νέα εκτύπωση του εγγράφου. Είμαστε σύμφωνοι και είμαι βέβαιη ότι οι συνάδελφοί μου της συντηρητικής παράταξης θέλουν σίγουρα να γίνει γνωστό ότι ψήφισαν κατά της εν λόγω έκθεσης.

<SPEAKER ID=71 NAME="Πρόεδρος">
Αξιότιμοι κύριοι βουλευτές, όλοι έχουμε επίγνωση ότι σε αυτό το Σώμα όλοι επιθυμούμε απόλυτη διαφάνεια και συνεπώς, όταν υπάρχουν λάθη, αυτά τα λάθη διορθώνονται.

<SPEAKER ID=72 LANGUAGE="EN" NAME="Oddy">
Κύριε Πρόεδρε, όταν έλεγξα την θυρίδα μου πριν από μια ώρα περίπου, δεν είχα ακόμα λάβει γραπτές απαντήσεις στις ερωτήσεις μου για την Ωρα των Ερωτήσεων. Συνήθως τις έχω στο τέλος της εβδομάδας. Θα μπορούσατε να φροντίσετε, έτσι ώστε όλοι όσοι δικαιούνται μια γραπτή απάντηση να την λαμβάνουν, παρακαλώ;

<SPEAKER ID=73 NAME="Πρόεδρος">
Ευχαριστώ, κυρία Oddy, για την ενημέρωση. Αυτή είναι μια από τις αρμοδιότητές μου. Θα εξετάσω ποιος είναι ο λόγος και θα βεβαιωθώ ότι οι απαντήσεις θα φθάσουν σε εύθετο χρόνο.
<P>
Και τώρα, αξιότιμοι κύριοι βουλευτές, οφείλω να σας πω ότι το Κοινοβούλιο εξήντλησε την ημερήσια διάταξη, και ότι τα συνοπτικά πρακτικά της παρούσας συνόδου θα υποβληθούν στην έγκριση του Κοινοβουλίου στην αρχή της επόμενης συνόδου.

<CHAPTER ID=6>
Διακοπή της συνόδου
<SPEAKER ID=74 NAME="Πρόεδρος">
Αξιότιμοι κύριοι βουλευτές, επιτρέψτε μου όπως πάντα, χωρίς επισημότητα αλλά ειλικρινά, να ευχαριστήσω τις υπηρεσίες του Κοινοβουλίου, που χωρίς τη συνεργασία τους δεν θα ήταν δυνατή η διεξαγωγή των εργασιών μας. Σας ευχαριστώ και εσάς για τη συνεργασία σας, και θα ήθελα επίσης να εκφράσω τις ευχαριστίες μου στη φύση, που μας προσέφερε αυτήν την υπέροχη ανοιξιάτικη εβδομάδα και έκανε αυτήν την όμορφη πόλη ακόμα πιο ωραία.
<P>
(Η συνεδρίαση λήγει στις 11.30 μ.μ.)

