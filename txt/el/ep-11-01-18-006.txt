<CHAPTER ID="006">
Επισκόπηση της Βελγικής Προεδρίας του Συμβουλίου (συζήτηση) 
<SPEAKER ID="060" NAME="Πρόεδρος">
Αγαπητοί συνάδελφοι, επιτρέψτε μου να καλωσορίσω τον πρωθυπουργό Yves Leterme. Πριν από έξι μήνες, είχαμε την παρουσίαση της βελγικής Προεδρίας. Τώρα έχουμε την παρουσίαση των επιτευγμάτων της βελγικής Προεδρίας: νομοθεσία, η Ευρωπαϊκή Υπηρεσία Εξωτερικής Δράσης, χρηματοπιστωτική εποπτεία, η πρωτοβουλία πολιτών, ο προϋπολογισμός - θα συζητήσουμε τώρα τα θέματα αυτά.
<P>
Καλωσορίζω επίσης τον Πρόεδρο Barroso, που είναι σήμερα εδώ μαζί μας, και όλους εσάς.
<P>
" ημερήσια διάταξη προβλέπει τις δηλώσεις του Συμβουλίου και της Επιτροπής: Ανασκόπηση της βελγικής Προεδρίας του Συμβουλίου.
<SPEAKER ID="062" NAME="Yves Leterme" LANGUAGE="FR">
Κύριε Πρόεδρε, κύριε Barroso, Εξοχότητες, κυρίες και κύριοι, αν και αυτό μπορεί να φανεί κάπως άτοπο για την Αίθουσα της Ολομέλειας του Ευρωπαϊκού Κοινοβουλίου, θα ήθελα ωστόσο να ξεκινήσω την ομιλία μου με μια φράση ενός μεγάλου βορειοαμερικάνου στοχαστή, του Ralph Waldo Emerson, ο οποίος είπε και μεταφέρω τα λόγια του:
<P>
"Do not go where the path may lead. Go instead where there is no path and leave a trail".
<P>
(FR) Δηλαδή: "Μην πας εκεί όπου μπορεί να σε οδηγήσει ο δρόμος. Πήγαινε καλύτερα εκεί όπου δεν υπάρχει δρόμος και άφησε τα ίχνη σου".
<P>
Κυρίες και κύριοι, αυτό ακριβώς κάναμε με όλους εσάς, τους τελευταίους έξι μήνες. Το Βέλγιο, η χώρα μου, κλήθηκε να αναλάβει την εκ περιτροπής Προεδρία της Ευρωπαϊκής Ένωσης μετά τη θέση σε ισχύ της Συνθήκης της Λισαβόνας.
<P>
Είναι αλήθεια ότι δεν κολυμπούσαμε σε άγνωστα νερά αλλά, ακόμα και έτσι, ήταν αναγκαίο να καθορίσουμε τα κριτήρια για τη νέα λειτουργία της Ένωσης βάσει της νέας Συνθήκης, με τα νέα θεσμικά όργανα που απέκτησε η Ευρωπαϊκή Ένωση. Ως εκ τούτου, πιστοί στη βελγική παράδοση, την παράδοση της χώρας μου, καταβάλαμε κάθε δυνατή προσπάθεια για να επιτρέψουμε στα θεσμικά όργανα να λειτουργήσουν με τον καλύτερο δυνατό τρόπο και να δημιουργήσουμε τα σωστά πρότυπα.
<P>
Κυρίες και κύριοι, μπορώ να σας πω ότι η Ευρωπαϊκή Ένωση, όπως διαρθρώθηκε βάσει της Συνθήκης της Λισαβόνας, σήμερα λειτουργεί και λειτουργεί καλά. " Ένωση έχει αποκτήσει ένα νέο μέσο για την εποπτεία του χρηματοπιστωτικού τομέα, το οποίο ελπίζουμε ότι θα αποτρέψει την επανεμφάνιση κρίσεων όπως αυτή από την οποία ακόμα πασχίζουμε να απεγκλωβιστούμε. " οικονομική διακυβέρνηση σημείωσε πρόοδο. Επιτεύχθηκε συμφωνία για τον προϋπολογισμό του 2011, και το πιο σημαντικό είναι ότι, τους έξι αυτούς μήνες, υπογράφηκαν συνολικά σαράντα συμφωνίες νομοθετικής φύσεως μεταξύ του Κοινοβουλίου και του Συμβουλίου.
<P>
Κυρίες και κύριοι, η αποφασιστικότητά μας να σεβαστούμε τόσο το γράμμα όσο και το πνεύμα της Συνθήκης της Λισαβόνας αποτέλεσε επιλογή για το μέλλον της Ένωσης, μια επένδυση για ακόμα πιο στενή ευρωπαϊκή συνεργασία. Για να το πετύχουμε αυτό, κατά τη διάρκεια της Προεδρίας, ακολουθήσαμε δύο σημαντικές κατευθυντήριες γραμμές.
<P>
Πρώτον, δεν θελήσαμε να αυτοπροβληθούμε. Αντίθετα, ενσωματώσαμε το πρόγραμμά μας, το βελγικό πρόγραμμα με τις πέντε προτεραιότητές του, στο ευρωπαϊκό πρόγραμμα δράσης, στο πρόγραμμα της Επιτροπής, στη δυναμική που δημιουργήθηκε από τους αρχηγούς κρατών και κυβερνήσεων σε επίπεδο Ευρωπαϊκού Συμβουλίου, στο πρόγραμμα της προεδρικής τριάδας με τους ισπανούς και τους ούγγρους συναδέλφους μας.
<P>
(NL) Δεύτερον, κυρίες και κύριοι, επειδή δεν θέλαμε να επιβάλουμε μια βελγική ατζέντα, επιλέξαμε κάτι που θα το ονόμαζα Προεδρία χωρίς αποκλεισμούς. Ουσιαστικά, προσπαθήσαμε να συνεργαστούμε όσο το δυνατόν πιο στενά με όλα τα ευρωπαϊκά θεσμικά όργανα, τηρώντας το γράμμα και το πνεύμα της Συνθήκης της Λισαβόνας και διαδραματίζοντας έναν ρόλο που στην ουσία δεν ήταν τίποτα περισσότερο από τον ρόλο που θα είχε ένας διαμεσολαβητής.
<P>
Συνεργαστήκαμε με όλα τα μέρη, ασφαλώς με το Κοινοβούλιο και την Επιτροπή, αλλά και με τον νέο μόνιμο Πρόεδρο του Συμβουλίου, την Ύπατη Εκπρόσωπο, και φυσικά τα κράτη μέλη, αν και πιστεύω πως μπορώ να πω ότι, καθ' όλη τη διάρκεια της θητείας μας, δώσαμε ιδιαίτερη προσοχή στην εποικοδομητική συνεργασία -με ανοιχτό μάλιστα πνεύμα- με το Κοινοβούλιο, οι εξουσίες του οποίου ενισχύθηκαν σημαντικά βάσει των νέων κανόνων.
<P>
Σήμερα θα άρμοζε σίγουρα να ήμασταν λίγο περισσότερο μετριόφρονες αλλά οφείλω να πω ότι, σε συνεργασία μαζί σας, διασφαλίσαμε την επιτυχία αυτής της μεθόδου. Επίσης, κυρίες και κύριοι, σήμερα περισσότερο από ποτέ, η Ένωση αποτελεί ένα μέσο σύνδεσης των θεσμικών οργάνων και των κρατών μελών. Νομίζω ότι η μέθοδος αυτή απέδωσε και ότι μπορεί να συνεχίσει να αποδίδει, επειδή επικεντρώθηκε και επικεντρώνεται στα αποτελέσματα και όχι στη δημιουργία κάποιας εικόνας. Αυτό ισχύει για την Προεδρία μας, αλλά ισχύει επίσης και για το Ευρωπαϊκό Κοινοβούλιο, αν και αυτό πρέπει να το κρίνετε εσείς.
<P>
Κύριε Πρόεδρε, κυρίες και κύριοι, εν προκειμένω, θα ήθελα ωστόσο να εκφράσω την εκτίμησή μου και την ευγνωμοσύνη μου για τη συνεργασία σας, εξ ονόματος της βελγικής κυβέρνησης και εξ ονόματος των συναδέλφων μου που έχουν αναλάβει την εκ περιτροπής Προεδρία. Πιστεύω πως μπορώ να πω ότι οι περισσότερες συμφωνίες στις οποίες καταλήξαμε εγκρίθηκαν τελικά με πολύ μεγάλη πλειοψηφία. Το γεγονός αυτό αποτελεί την καλύτερη μαρτυρία για την ποιότητα των συζητήσεών σας και -και κάτι που θα πρέπει να καθησυχάσει τους ευρωπαίους πολίτες- για την προτεραιότητα που δίνετε στο καλό της Ευρώπης, το οποίο και θέτετε υπεράνω των εθνικών συμφερόντων.
<P>
Οι έξι αυτοί μήνες όμως, κυρίες και κύριοι, έφθασαν στο τέλος τους. Φυσικά, δεν μπορούμε να ζούμε στο παρελθόν. Τους ερχόμενους μήνες και τα επόμενα έτη, θα πρέπει μάλιστα να κάνουμε περισσότερα πράγματα από ποτέ, επειδή η Ένωσή μας, η κοινωνία μας, αντιμετωπίζει ιδιαίτερα σημαντικές προκλήσεις. Θα ήθελα να τις αναφέρω συνοπτικά.
<P>
" πρώτη πρόκληση έγκειται προφανώς στη συνέχεια που οφείλουμε να δώσουμε σε αυτό που ξεκινήσαμε πριν από έξι μήνες, δηλαδή την οικονομική διακυβέρνηση. Από τη στιγμή που ξεκίνησαν οι έξι αυτοί μήνες, εργαστήκαμε από κοινού λαμβάνοντας τα αναγκαία μέτρα ώστε να αποσοβήσουμε μια κρίση στην ευρωζώνη. Ωστόσο, το να αντιμετωπίζουμε τα συμπτώματα που έχουν εκδηλωθεί μέχρι σήμερα δεν είναι αρκετό. Οι απειλές που αντιμετωπίζουν πολλές χώρες της ευρωζώνης έχουν δείξει ότι μια νομισματική ένωση δεν μπορεί στην πραγματικότητα να λειτουργήσει από μόνη της χωρίς μια οικονομική ένωση, χωρίς μεγαλύτερη οικονομική σύγκλιση. Ως εκ τούτου, πρέπει να συνεχίσουμε με αποφασιστικότητα στον δρόμο της μεγαλύτερης οικονομικής συνοχής, της μεγαλύτερης συνοχής στις δημοσιονομικές, οικονομικές και κοινωνικές πολιτικές των κρατών μελών.
<P>
" οικονομική διακυβέρνηση προϋποθέτει επίσης αυστηρή παρακολούθηση των δημοσιονομικών και διαρθρωτικών πολιτικών των κρατών μελών της Ένωσης. Οφείλουμε να αξιοποιήσουμε στο έπακρο το Ευρωπαϊκό Εξάμηνο που δημιουργήθηκε γι' αυτόν ακριβώς τον λόγο. " επιστροφή στη δημοσιονομική πειθαρχία δεν θα πρέπει απλώς να είναι ένας μη δεσμευτικός στόχος· πρέπει να μπορεί να εξακριβωθεί, και αν κριθεί απαραίτητο, να επιβληθεί σε ευρωπαϊκό επίπεδο. Προφανώς δεν πρόκειται για πειθαρχία που επιβάλλεται απλώς και μόνο για να επιβληθεί· τα υγιή δημόσια οικονομικά είναι μια απόλυτη αναγκαιότητα αν θέλουμε να δημιουργήσουμε πάλι βιώσιμη ανάπτυξη, αξιόπιστη ανάπτυξη που δημιουργεί θέσεις εργασίας για τους πολίτες μας. Αυτές οι θέσεις εργασίας είναι φυσικά εξαιρετικά σημαντικές για να διατηρήσουμε το ιδιαίτερο ευρωπαϊκό κοινωνικό μοντέλο μας, το οποίο συμβαδίζει με την πολιτική και οικονομική ελευθερία, την κοινωνική αλληλεγγύη και την οικολογική υπευθυνότητα.
<P>
(DE) " Ένωση πρέπει να χρησιμοποιήσει τα νέα μέσα που εισάγει, προκειμένου να παρακολουθεί αποδοτικά τις χρηματοπιστωτικές αγορές. Τα μέσα αυτά υποτίθεται ότι μέχρι το τέλος του έτους θα είναι έτοιμα να χρησιμοποιηθούν. Αυτό είναι άκρως απαραίτητο προκειμένου να προλάβουμε τυχόν νέο εκτροχιασμό των αγορών.
<P>
" οικονομική σύγκλιση, η παρακολούθηση των επιλογών των εθνικών, δημοσιονομικών και διαρθρωτικών πολιτικών, τα νέα μέσα για την παρακολούθηση των χρηματοπιστωτικών αγορών - όλα αυτά μπορεί να δίνουν την εντύπωση ότι ο μηχανισμός της Ένωσης πρόκειται να γίνει δυσκίνητος και περίπλοκος. Φυσικά, αναμένεται επίσης ότι η στενότερη παρακολούθηση των εθνικών πολιτικών αποφάσεων των κρατών μελών δεν θα προχωράει χωρίς συζητήσεις και πηγές προστριβών. Αυτό όμως δεν θα πρέπει να μας αποθαρρύνει, καθώς αποτελεί μέρος της ουσίας της ευρωπαϊκής ολοκλήρωσης.
<P>
(EN) Ο δεύτερος τομέας στον οποίο πρέπει να κάνουμε το ίδιο -και στον οποίον οφείλουμε να διατηρήσουμε τη δυναμική- είναι αυτός που αφορά τον ρόλο της Ένωσης στον κόσμο. Έχουμε σημειώσει πρόοδο σε αυτόν τον τομέα. Χάρη στη συντονισμένη προετοιμασία μας και την ενιαία αντιπροσώπευση, αναβαθμίστηκε μάλιστα ο ρόλος μας στην G20. Τους τελευταίους μήνες, η Ένωση έχει αρχίσει να δημιουργεί τη δική της διπλωματική αντιπροσωπεία σε ολόκληρο τον κόσμο. Οι κινήσεις αυτές είναι καλές, αλλά θα πρέπει να υποστηριχθούν.
<P>
" Ευρωπαϊκή Ένωση, είναι αλήθεια, μιλάει με μία φωνή για τα περισσότερα προβλήματα στον κόσμο, αλλά τα λόγια δεν αρκούν. " Ένωση πρέπει ειδικότερα να αναπτύξει περισσότερη ισχύ, πρέπει να είναι σε θέση να δράσει αποφασιστικά και να γίνει πραγματικός πόλης επιρροής και ισχύος σε αυτόν τον πολυπολικό κόσμο.
<P>
Τρίτον, πρέπει να εξετάσουμε τη δημοσιονομική προοπτική της Ένωσης. Είναι αλήθεια ότι δεν είναι η κατάλληλη στιγμή για να εξετάσουν οι κυβερνήσεις το ενδεχόμενο σημαντικής αύξησης της συνεισφοράς τους στον προϋπολογισμό της Ένωσης, δεν μπορούμε όμως και να μην κάνουμε κάποια συζήτηση σχετικά με τη μακροπρόθεσμη δημοσιονομική προοπτική.
<P>
Έχουν δοθεί υποσχέσεις σε αυτό το Κοινοβούλιο ότι θα υπάρξει διαβούλευση σχετικά με τη φιλοσοφία της μελλοντικής χρηματοδότησης της Ένωσης, σχετικά με τους τρόπους και τα μέσα. " Ένωση δεν μπορεί να φυτοζωεί: πρέπει να έχει αυτήν τη μακροπρόθεσμη προοπτική.
<P>
Και κάτι τελευταίο, αλλά εξίσου σημαντικό: θέλω να πω ότι θα μπορέσουμε να αντεπεξέλθουμε σε αυτές τις προκλήσεις μόνο αν πιστέψουμε, περισσότερο από ποτέ, σε εμάς τους ίδιους. Θα ήθελα να παραθέσω τα λόγια του γάλλου στοχαστή και συγγραφέα, André Frossard, σχετικά με τις προκλήσεις των προσεχών ετών. Πρώτα θα τα πω στα γαλλικά και μετά θα μεταφράσω.
<P>
"L'Europe cherche, avec raison, à se donner une politique et une monnaie communes mais elle a surtout besoin d'une âme."
<P>
(EN) "" Ευρώπη επιζητεί δικαίως να αποκτήσει μια κοινή πολιτική και ένα κοινό νόμισμα αλλά αυτό που κυρίως χρειάζεται είναι η ψυχή".
<P>
Χρειαζόμαστε πράγματι ψυχή, αγαπητοί συνάδελφοι. Πρέπει να έχουμε πίστη σε εμάς τους ίδιους και σε ό,τι έχουμε καταφέρει και όχι να δικαιολογούμαστε για το ποιοι και τι είμαστε. Πρέπει να θυμόμαστε ότι, προτού γίνει αγορά, προτού γίνει νόμισμα, προτού γίνει μια σειρά από θεσμικά όργανα, η Ένωση -η Ένωσή μας- ήταν ένα όραμα, μια πεποίθηση, ένα όνειρο. Ήταν ένα όνειρο ειρήνης σε αυτήν την ήπειρο που έχει καταταλαιπωρηθεί από τόσους πολλούς πολέμους.
<P>
Άκουσα ότι είναι κάπως ξεπερασμένο να μιλάς για ειρήνη στις ευρωπαϊκές γενιές που δεν γνώρισαν ποτέ τους τον πόλεμο. Το μόνο που μπορώ να πω είναι: "Κοιτάξτε γύρω σας". Κοιτάξτε όλους τους πρόσφυγες, για παράδειγμα, που έρχονται σε μας για να ξεφύγουν από τον πόλεμο, να ξεφύγουν από ένοπλες συγκρούσεις, να ξεφύγουν από την τυραννία. Οι πρόσφυγες αυτοί σίγουρα δεν περιφρονούν το επίτευγμα της εξάπλωσης της ειρήνης και της ασφάλειας σε ολόκληρη σχεδόν την ήπειρό μας. Και οι πρόσφυγες αυτοί -οι άνθρωποι αυτοί- προσβλέπουν όπως και τόσοι άλλοι άνθρωποι σε ολόκληρο τον κόσμο, στα δικαιώματα και στις ελευθερίες που πολλοί από τους πολίτες μας θεωρούν τόσο δεδομένα.
<P>
Όσο η Ένωση αφορά την ειρήνη, άλλο τόσο αφορά την ελευθερία, τη δημοκρατία, τα θεμελιώδη πολιτικά δικαιώματα και το κράτος δικαίου, για τους πολίτες μας αλλά και για τους μετανάστες μας. Πιστεύουμε στο δικαίωμα του κάθε ατόμου στην ανθρώπινη αξιοπρέπεια, δηλαδή στο δικαίωμα των ανθρώπων να ζουν όρθιοι και όχι γονατιστοί, και στο δικαίωμα τους να σκέφτονται και να μιλούν και να ασκούν τα θρησκευτικά τους καθήκοντα ελεύθερα.
<P>
Σε μια γνωστή δήλωσή του, ο Jean Monnet είχε πει ότι τίποτα δεν γίνεται χωρίς τους ανθρώπους, αλλά τίποτα δεν διαρκεί και χωρίς θεσμικά όργανα. Αυτό ισχύει και σήμερα, όπως ακριβώς και τότε, αλλά, από την άλλη πλευρά, ισχύει επίσης ότι τα θεσμικά όργανα παραλύουν αν δεν επανδρώνονται με ανθρώπους που διαθέτουν ισχυρές πεποιθήσεις. Πρέπει να θυμόμαστε ότι θα πάρουμε τους πολίτες μας με το μέρος μας μόνο αν τους προσφέρουμε ένα όραμα: αν τους προσφέρουμε ένα όνειρο.
<P>
Ολοκληρώνοντας, εύχομαι στην Ουγγαρία καλή επιτυχία τώρα που παραλαμβάνει τη σκυτάλη της Προεδρίας. Είμαι βέβαιος ότι θα κρατήσει ψηλά τη φλόγα του ευρωπαϊκού ονείρου της ειρήνης, του ευρωπαϊκού ονείρου της ελευθερίας και του στόχου για μία ακόμα πιο ισχυρή Ένωση.
<P>
(Χειροκροτήματα)
<SPEAKER ID="070" NAME="José Manuel Barroso">
Πρόεδρος της Επιτροπής. - (FR) Κύριε Πρόεδρε, κύριε Leterme, κυρίες και κύριοι, με αποδοτικότητα και συγκέντρωση, με πραγματισμό και κοινοτικό πνεύμα, η Ένωση πραγματοποίησε σημαντική πρόοδο κατά τη διάρκεια της βελγικής Προεδρίας, η οποία αξίζει τον θαυμασμό μας και την αναγνώρισή μας.
<P>
Εξ ονόματος της Ευρωπαϊκής Επιτροπής θα ήθελα να διαβιβάσω μέσα από την καρδιά μου τα συγχαρητήριά μου στον πρωθυπουργό, κ. Leterme, σε ολόκληρη την κυβερνητική του ομάδα, στη διοίκηση και σε όλους τους Βέλγους που κατέβαλαν κάθε δυνατή προσπάθεια για να διασφαλίσουν την επιτυχία αυτής της Προεδρίας.
<P>
Ήταν μια καλή και σπουδαία Προεδρία σε μία κρίσιμη και απαιτητική συγκυρία για το μέλλον της Ευρωπαϊκής Ένωσης. Σχεδόν ποτέ στο παρελθόν δεν είχαμε αντιμετωπίσει τόσο σημαντικές προκλήσεις και τόσο καίριες δυσκολίες. Παρά το αλαλούμ -επιτρέψτε μου την έκφραση- που επικράτησε όλους αυτούς τους μήνες, η βελγική Προεδρία δεν παρέκκλινε ούτε λεπτό από την ευρωπαϊκή της κατεύθυνση. Οι ενέργειές της κινούνταν πάντα στο πλαίσιο της θεμελιώδους ουσίας της ύπαρξης της Ευρωπαϊκής Ένωσης, της αλληλεγγύης προς όλους υπέρ του γενικού ευρωπαϊκού συμφέροντος. Οι ενέργειές της μας επέτρεψαν επίσης να χαράξουμε την πορεία που πρέπει να ακολουθήσουμε για να πετύχουμε τους πρωταρχικούς μας στόχους: τη σταθερότητα και την επανεκκίνηση μιας ανάπτυξης που θα δημιουργήσει θέσεις εργασίας.
<P>
Επί μήνες η Ευρώπη ζούσε σε φρενήρεις ρυθμούς εξελίξεων σε ό,τι αφορά τη χρηματοπιστωτική κρίση και την κρίση του δημόσιου χρέους. Όλα τα μάτια ήταν στραμμένα στην ευρωζώνη και στην αποφασιστικότητά μας να την υπερασπιστούμε. Όταν λέμε ότι θα κάνουμε ό,τι είναι δυνατόν για να προστατεύσουμε τη σταθερότητα της ευρωζώνης συνολικά, θα πρέπει να το εννοούμε. Αυτό δεν είναι τίποτα περισσότερο και τίποτα λιγότερο από την έκφραση της ισχυρής πολιτικής μας βούλησης να υπερασπιστούμε το κοινό μας πεπρωμένο. Το μέλλον της ευρωζώνης και το μέλλον της Ευρωπαϊκής Ένωσης είναι δύο όψεις του ίδιου νομίσματος. Θέλουμε στο μέλλον αυτό να υπάρχει σταθερότητα και ευημερία τόσο για εμάς τους ίδιους όσο και για τις μελλοντικές γενιές. Αυτό ήταν ανέκαθεν, και εξακολουθεί να είναι, το νόημα της ευρωπαϊκής ολοκλήρωσης και του κοινοτικού πνεύματος.
<P>
Οι θεμελιώδεις μεταρρυθμίσεις για τις οποίες έχουμε δεσμευθεί δείχνουν ότι έχουμε συνειδητοποιήσει πλήρως την πρόκληση που αντιμετωπίζει η Ευρωπαϊκή Ένωση. Πρέπει να προσαρμοστούμε στις νέες πολιτικές, οικονομικές και στρατηγικές πραγματικότητες ενός ραγδαία μεταβαλλόμενου παγκοσμιοποιημένου κόσμου. Πρέπει να πετύχουμε αυτήν την προσαρμογή, περιφρουρώντας παράλληλα τις αξίες μας, υποστηρίζοντας τα συμφέροντά μας και αυξάνοντας την αξιοπιστία και την επιρροή μας στη διεθνή σκηνή.
<P>
Οι βασικές αποφάσεις που έχουμε λάβει για την ενίσχυση της ευρωπαϊκής οικονομικής διακυβέρνησης και την αντιμετώπιση των μακροοικονομικών ανισορροπιών μας βρίσκονται στο επίκεντρο αυτής της προόδου. Δεν συνιστούν επιλογή, αλλά επιτακτική ανάγκη. Εύχομαι, κατά τη διάρκεια αυτού του εξαμήνου, το Ευρωπαϊκό Κοινοβούλιο και το Συμβούλιο να εγκρίνουν τις προτάσεις για την οικονομική διακυβέρνηση.
<P>
Το θεμελιώδες ερώτημα δεν είναι ποιος μεταξύ των διάφορων πολιτικών παραγόντων στην Ευρώπη θα αναδειχθεί νικητής ή ηττημένος, αλλά αν ο καθένας από εμάς είναι διατεθειμένος να συνεργαστεί με πλήρη σεβασμό στα αμοιβαία μας δικαιώματα. Ουσιαστικά, το ερώτημα είναι αν στο σύνολό της η Ευρωπαϊκή Ένωση θα αναδειχθεί νικήτρια ή ηττημένη. " απάντηση είναι σαφής: αν δεν ενισχύσουμε την οικονομική μας διακυβέρνηση, θα είμαστε όλοι χαμένοι, τόσο στην ευρωζώνη όσο και σε ολόκληρη την Ευρωπαϊκή Ένωση.
<P>
Αν δεν ενισχύσουμε την οικονομική μας διακυβέρνηση, θα χάσουμε τη μάχη για σταθερότητα, ανάπτυξη και απασχόληση στην Ευρώπη. Αν δεν ενισχύσουμε την οικονομική μας διακυβέρνηση, οι ισχυροί δεσμοί του σήμερα ενδέχεται να γίνουν οι ασθενείς δεσμοί του αύριο. Και αν δεν ενισχύσουμε την οικονομική μας διακυβέρνηση, θα χάσουμε την αξιοπιστία μας στη διεθνή σκηνή.
<P>
Τη στιγμή που τα ζητήματα της διακυβέρνησης και της μακροοικονομικής ανισορροπίας είναι και παγκόσμια ζητήματα και συζητιούνται, κυρίως στην G20, πώς είναι δυνατόν να παραμείνουμε αξιόπιστοι και να ασκούμε την επιρροή μας στους διεθνείς μας εταίρους, αν δεν μπορούμε να τα επιλύσουμε ούτε σε επίπεδο ΕΕ; Και λέω το εξής ζυγίζοντας προσεκτικά όλες μου τις λέξεις: ουσιαστικά, πρόκειται για ένα ζήτημα που αφορά την ύπαρξη της Ευρωπαϊκής Ένωσης. Είτε δραστηριοποιούμαστε και αναδεικνυόμαστε ως Ένωση είτε δεν δραστηριοποιούμαστε και επιτρέπουμε την περιθωριοποίησή μας. Αυτό που διακυβεύεται εν προκειμένω είναι το συλλογικό μας πεπρωμένο.
<P>
Ευτυχώς κινούμαστε προς την κατεύθυνση της ανάδειξής μας. Θα ήθελα, επομένως, να δώσω τα ειλικρινή μου συγχαρητήρια στη βελγική Προεδρία. " συμφωνία που επιτεύχθηκε στο Συμβούλιο ECOFIN στις 17 Σεπτεμβρίου οδήγησε στη δημιουργία νέων κύκλων οικονομικής διακυβέρνησης, που πήραν την ονομασία "Ευρωπαϊκά Εξάμηνα". Το πρώτο βήμα έγινε την περασμένη εβδομάδα με την υποβολή της ετήσιας έκθεσης για την ανάπτυξη που καταρτίστηκε από την Ευρωπαϊκή Επιτροπή, στην οποία καθιστούμε απολύτως σαφές ότι οι τρεις προτεραιότητες στις οποίες πρέπει να επικεντρώσουμε την προσπάθειά μας είναι η ενίσχυση της μακροοικονομικής σταθερότητας -ειδικότερα μέσω της αυστηρής δημοσιονομικής εξυγίανσης-, οι διαρθρωτικές μεταρρυθμίσεις και η ανάπτυξη που θα δημιουργήσει θέσεις εργασίας.
<P>
Πετύχαμε επίσης σημαντικά πράγματα σε ό,τι αφορά τη χρηματοπιστωτική εποπτεία, εγκρίνοντας ειδικότερα μια νέα ευρωπαϊκή αρχιτεκτονική στη χρηματοπιστωτική εποπτεία, η οποία τέθηκε σε ισχύ την 1η Ιανουαρίου 2011 με τη σύσταση του Ευρωπαϊκού Συμβουλίου Συστημικού Κινδύνου και των τριών νέων αρχών χρηματοπιστωτικής εποπτείας που καλύπτουν αντίστοιχα τις αγορές, τις τράπεζες και τις ασφαλίσεις.
<P>
Τους τελευταίους έξι μήνες, μπορέσαμε επίσης να πετύχουμε συμφωνίες τόσο για τη διαχείριση των κερδοσκοπικών κεφαλαίων και άλλων εναλλακτικών επενδυτικών κεφαλαίων όσο και για τους οργανισμούς αξιολόγησης της πιστοληπτικής ικανότητας. Για τους πολίτες μας, τα μέτρα λιτότητας δεν είναι μια θολή έννοια, αλλά η σκληρή πραγματικότητα που αντιμετωπίζουν στην καθημερινότητά τους. Στην Ευρώπη υπάρχουν πολλές ανησυχίες και προβληματισμοί, αλλά στην Ευρώπη υπάρχουν επίσης και υψηλές προσδοκίες ότι οι μεταρρυθμίσεις, που αναβάλλονταν για πάρα πολύ μεγάλο χρονικό διάστημα, τελικά θα ολοκληρωθούν, ότι η ευρωπαϊκή διάσταση θα αποτελέσει αναπόσπαστο τμήμα της λύσης και ότι η Ευρώπη θα υποστηρίξει τα σχέδια της, τις αξίες της και τα συμφέροντά της στον κόσμο.
<P>
Είναι, επομένως, σημαντικό να διαδώσουμε παγκοσμίως όσο το δυνατόν περισσότερο τις ενέργειες της Ένωσης με στόχο την αποκατάσταση μιας ανάπτυξης που θα είναι βιώσιμη και θα μπορεί να δημιουργεί θέσεις εργασίας και την οικοδόμηση μιας ευρωπαϊκής κοινωνίας που θα είναι πιο δίκαιη και πιο φιλική προς το περιβάλλον.
<P>
Θα ήθελα επίσης να επισημάνω και ορισμένα άλλα επιτεύγματα, σε σχέση κυρίως με την εξωτερική πολιτική και τις εξωτερικές σχέσεις. Ένα τέτοιο επίτευγμα είναι και η συμφωνία ελευθέρων συναλλαγών που υπογράφηκε με τη Νότια Κορέα στις 6 Οκτωβρίου· πρόκειται, πολύ απλά, για την πλέον φιλόδοξη εμπορική συμφωνία που έχει συνάψει ποτέ η Ευρωπαϊκή Ένωση και παραμένει σημείο αναφοράς για τις μελλοντικές διμερείς εμπορικές μας συμφωνίες.
<P>
Σε αντίθεση με κάποιες απαισιόδοξες προβλέψεις, το Κανκούν κατάφερε επίσης να αναδείξει κάποια πρόοδο προς την κατεύθυνση της πολυμερούς συνεργασίας στο πλαίσιο του αγώνα κατά της αλλαγής του κλίματος. Το Κανκούν κατέδειξε επίσης τη σημασία της συνεργασίας μεταξύ της Προεδρίας και της Επιτροπής, η οποία επιτρέπει στην Ευρώπη να μιλάει με μία συνεκτική και καθαρή φωνή στη διεθνή σκηνή.
<P>
Σε ό,τι αφορά τα πρακτικά αποτελέσματα, θα ήθελα επίσης να επικροτήσω τη συμφωνία που επιτέλους επιτεύχθηκε κατά τη διάρκεια της βελγικής Προεδρίας στον τομέα των μεταφορών και του ευρωπαϊκού αυτοκόλλητου σήματος. Αυτό είναι πολύ σημαντικό για τους πολίτες μας.
<P>
Θα ήθελα επίσης να απονείμω τα εύσημα στη βελγική Προεδρία για τον υποδειγματικό τρόπο με τον οποίο διασφάλισε την τήρηση και την εφαρμογή των σημαντικών καινοτομιών της Συνθήκης της Λισαβόνας. Χρησιμοποίησε όλη τη διαπραγματευτική της δεινότητα σε μια δύσκολη συζήτηση για τον προϋπολογισμό της Ευρωπαϊκής Ένωσης για το 2011 βάσει των νέων δημοσιονομικών κανόνων της Συνθήκης. Αποτέλεσε το καλύτερο παράδειγμα του ευρωπαϊκού πνεύματος και του πνεύματος συμβιβασμού που το χαρακτηρίζει. " Επιτροπή είναι υπερήφανη για τη συμβολή της σε αυτό το αποτέλεσμα.
<P>
Αύριο, εκπληρώνοντας τις δεσμεύσεις μου στο Κοινοβούλιο, θα έχω μια πρώτη συνάντηση με τον Πρόεδρο του Ευρωπαϊκού Κοινοβουλίου, κ. Buzek, και τον πρωθυπουργό Orbán, ο οποίος ασκεί την εκ περιτροπής Προεδρία του Συμβουλίου, για να συζητήσουμε τα επόμενα βήματα που πρέπει να γίνουν στα θέματα του προϋπολογισμού.
<P>
Το 2010 ήταν μια συχνά δύσκολη και, σε ορισμένες περιπτώσεις, εξαιρετικά απαιτητική χρονιά. Τελικά όμως, ήταν και πολύ παραγωγική. Κατά τη διάρκεια της Προεδρίας δύο χωρών, του Βελγίου αλλά και της Ισπανίας, η ευρωπαϊκή ολοκλήρωση μπόρεσε να σημειώσει καθοριστική πρόοδο. Το βλέπω αυτό στην ενίσχυση της Ένωσής μας και στην εύρυθμη λειτουργία των θεσμικών μας οργάνων. Τώρα πλέον εξαρτάται από την τρίτη χώρα της προεδρικής τριάδας, την Ουγγαρία, να διατηρήσει αυτήν τη δυναμική.
<P>
Οι σημαντικές αποφάσεις που λάβαμε τον τελευταίο χρόνο αποδεικνύουν ότι όλοι εμείς, το Κοινοβούλιο, το Συμβούλιο, η Επιτροπή, τα κράτη μέλη, γνωρίζουμε τι πρέπει να κάνουμε για να διασφαλίσουμε ένα σταθερό και εύρωστο μέλλον για την Ευρώπη. Αν ξέρουμε τι πρέπει να κάνουμε, πρέπει να το κάνουμε τώρα. Είπαμε ότι έχουμε τη βούληση να το κάνουμε· πρέπει τώρα να δείξουμε ότι είμαστε πράγματι ικανοί να τιμήσουμε τις πολιτικές μας δεσμεύσεις διατηρώντας τες ακέραιες, χωρίς να χάσουμε τη δύναμή μας και χωρίς να μας παραπλανήσουν κάποια δειλά σημάδια ανάκαμψης.
<P>
Οφείλουμε να ενισχύσουμε τις ενέργειές μας, να δείξουμε ότι δεν συνιστούν αντίδραση στην πίεση της κρίσης στις αγορές, αλλά τη διατράνωση της βούλησής μας να ζήσουμε μαζί σε αυτήν την Ένωση για την ειρήνη, την αλληλεγγύη και την ελευθερία.
<SPEAKER ID="071" NAME="Jean-Luc Dehaene" LANGUAGE="NL">
Κύριε Πρόεδρε, η βελγική Προεδρία έλαβε δικαίως τα εύσημα από όλες τις πλευρές. Εσείς και οι συνάδελφοί σας, κύριε πρωθυπουργέ, μπορείτε να λέτε ότι συμβάλατε σε ορισμένα σημαντικά επιτεύγματα. Αντί να σχολιάσω τα επιμέρους επιτεύγματα, θα ήθελα να σταθώ ειδικότερα στον χρυσό κανόνα που θέσατε για την Προεδρία. Σε τελική ανάλυση, η βελγική Προεδρία του Συμβουλίου ήταν η πρώτη Προεδρία που άσκησε τα καθήκοντά της εξ ολοκλήρου στο πλαίσιο του νέου θεσμικού πλαισίου της Συνθήκης της Λισαβόνας. Αυτό από μόνο του ήταν μια πρόκληση.
<P>
" Συνθήκη άλλαξε ριζικά το θεσμικό πλαίσιο όπως ανέφερα ήδη στην έκθεσή μου σχετικά με την προηγούμενη κοινοβουλευτική περίοδο. Έτσι, το Ευρωπαϊκό Συμβούλιο και το Συμβούλιο έχουν πλέον γίνει δύο διακριτά θεσμικά όργανα και το καθένα από αυτά έχει τη δική του Προεδρία. Ένα άλλο στοιχείο που είναι νέο είναι ότι η Συνθήκη χρησιμοποιεί ακριβώς την ίδια διατύπωση για να περιγράψει την εντολή του Συμβουλίου με αυτήν που χρησιμοποιεί για την αντίστοιχη εντολή του Κοινοβουλίου. Είναι αδύνατον να πιστέψουμε ότι ορισμένα μέλη του Συμβουλίου δεν δυσκολεύθηκαν να προσαρμοστούν στη νέα σχέση μεταξύ του Κοινοβουλίου και του Συμβουλίου. Αυτό ήταν προφανές κατά τη διάρκεια της συζήτησης για τον προϋπολογισμό.
<P>
Ωστόσο, το ίδιο δεν μπορεί να λεχθεί για τη βελγική Προεδρία. Σε συνεννόηση με την Επιτροπή και το Κοινοβούλιο, επικέντρωσε κυρίως τις προσπάθειές της στην υλοποίηση του ευρωπαϊκού νομοθετικού προγράμματος. Οι ευρωπαϊκές προτεραιότητες είχαν πάντα περίοπτη θέση στο έργο της. Αυτό εξηγεί εν μέρει και την επιτυχία της βελγικής Προεδρίας. Στο παρελθόν, οι Προεδρίες προσπαθούσαν πολύ συχνά να προκρίνουν τις εθνικές τους προτεραιότητες έναντι των ευρωπαϊκών οργανισμών. Στην προκειμένη περίπτωση αυτό δεν συνέβη, με αποτέλεσμα η Ευρώπη να σημειώσει πραγματική πρόοδο κατά τη διάρκεια της συγκεκριμένης Προεδρίας. " δύσκολη συζήτηση για τον προϋπολογισμό κατά τη διάρκεια της βελγικής Προεδρίας έθεσε το πλαίσιο για μία από τις πιο δύσκολες προκλήσεις που θα αντιμετωπίσει η Ένωση τα προσεχή έτη, που δεν είναι άλλη από τη δημιουργία του νέου δημοσιονομικού πλαισίου. Το Βέλγιο έλαβε την υπόσχεση από τις προηγούμενες Προεδρίες ότι το Κοινοβούλιο θα συμμετείχε στη συζήτηση για το πολυετές δημοσιονομικό πλαίσιο. Από την πλευρά της, η Επιτροπή ανέλαβε να εκπονήσει, στο πλαίσιο της πρότασής της για το πολυετές σχέδιο, προτάσεις για τους ίδιους πόρους της Ένωσης, και αυτό πρέπει οπωσδήποτε να γίνει. Το Κοινοβούλιο θα διασφαλίσει, επομένως, ότι τόσο η Επιτροπή όσο και οποιαδήποτε άλλη από τις επικείμενες Προεδρίες θα τηρήσουν αυτές τις δεσμεύσεις.
<SPEAKER ID="072" NAME="Hannes Swoboda" LANGUAGE="DE">
Κύριε Πρόεδρε, κύριε πρωθυπουργέ, αγαπητά μέλη της εν ενεργεία Προεδρίας, κύριε Barroso, αυτήν την εβδομάδα έχουμε την ευκαιρία να συγκρίνουμε δύο Προεδρίες: αυτήν που μόλις τελείωσε και εκείνη που μόλις ξεκίνησε. Σε ό,τι αφορά τη βελγική Προεδρία, οφείλω να ομολογήσω ότι επέδειξε σημαντικό έργο - και σας ευχαριστώ πολύ γι' αυτό. Τα κατάφερε παρά τις δύσκολες συνθήκες - η πολιτική κατάσταση στη χώρα δεν είναι και η καλύτερη δυνατή, η Συνθήκη της Λισαβόνας είναι νέα, και ακόμα και η σχέση με το Ευρωπαϊκό Συμβούλιο δεν είναι καθόλου εύκολη. " βελγική Προεδρία, όμως, είναι σαφές ότι επικεντρώθηκε στην Ευρώπη. Θέλησε να πάει την Ευρώπη μπροστά.
<P>
Αντίθετα, με την ουγγρική Προεδρία -μέχρι στιγμής φυσικά- έχουμε δει μια Προεδρία που δίνει περισσότερη προσοχή στις εσωτερικές της υποθέσεις, πώς δηλαδή θα διατηρηθεί στην εξουσία στο εσωτερικό της, σε σχέση ειδικότερα με μια πολύ αμφιλεγόμενη νομοθεσία για τα μέσα ενημέρωσης για την οποία θα συζητήσουμε κι εμείς εδώ σε μεταγενέστερη ημερομηνία. Εύχομαι ο κ. Orbán να εξετάσει προσεκτικά την πορεία της βελγικής Προεδρίας και, γιατί όχι, κατά κάποιον τρόπο να την ακολουθήσει.
<P>
Κύριε Leterme, μιλήσατε για οικονομική διακυβέρνηση. Στο πλαίσιο αυτό, δεν μπορώ παρά να μην προσυπογράψω τα λόγια του κ. Barroso. Στην προκειμένη περίπτωση υπάρχουν δύο τινά. Είτε θα υπάρξει μια εξέλιξη που θα προκαλέσει και άλλη κρίση στην Ευρώπη -και όχι μόνο στην ευρωζώνη- είτε θα καταβληθούν προσπάθειες για να δημιουργηθεί μια αποδοτική οικονομική διακυβέρνηση που δεν θα βασίζεται μόνο στη συνεργασία μεταξύ όλων των κρατών μελών, αλλά θα βασίζεται επίσης και στην αποφασιστική δράση της Επιτροπής. Γνωρίζετε, κύριε Barroso, ότι στο ζήτημα αυτό έχετε την απόλυτη στήριξή μας. Πετύχατε πολλά σε αυτόν τον τομέα, κύριε Leterme, αλλά τώρα πρέπει να προχωρήσουμε και πρέπει να κάνουμε τα επόμενα βήματα.
<P>
Είπατε ότι πρόκειται κυρίως για ένα ζήτημα που αφορά τη φορολογική, δημοσιονομική και κοινωνική συνεργασία. Έτσι έρχομαι στο δεύτερο σημείο στο οποίο η βελγική Προεδρία διέπρεψε, και πιο συγκεκριμένα την κοινωνική διάσταση. Νομίζω ότι έχουμε όλοι συμφέρον -αν και ίσως σε διαφορετικό βαθμό- να αναπτυχθεί αντιστοίχως αυτή η κοινωνική διάσταση. Κοινωνική Ευρώπη δεν σημαίνει ότι το κάθε τι γίνεται στο κοινωνικοπολιτικό πεδίο της Ευρώπης, αλλά σημαίνει, για παράδειγμα, τα πράγματα για τα οποία συζητήσατε και τα οποία πετύχατε σε σχέση με την καταπολέμηση της φτώχειας. Είναι εξοργιστικό να βλέπουμε τη φτώχεια να αυξάνεται αρκετά στην Ευρώπη την περίοδο αυτή. Το ίδιο ισχύει και γι' αυτό που αναφέρατε σχετικά με την ολοένα και πιο άνιση κατανομή των εισοδημάτων. Κατά τη διάρκεια της Προεδρίας σας καταστήσατε σαφές ότι το ζήτημα δεν είναι μόνο κοινωνικό αλλά και οικονομικό. " αύξηση της φτώχειας και η αύξηση της κοινωνικής αδικίας μεταφράζεται σε απώλεια ανταγωνιστικότητας. Πρόκειται για κάτι που έχει αποδειχθεί από οικονομική, χρηματοοικονομική και εμπειρική άποψη. Τα πράγματα που είπατε είναι πολύ σημαντικά.
<P>
Εξίσου σημαντικά είναι τα πράγματα που είπατε για την Ευρώπη των πολιτών. Οι ενέργειες σας, μαζί με τις ενέργειες του κ. Šefčovič και των βουλευτών αυτού του Κοινοβουλίου, αποτέλεσαν μια απτή συμβολή στην υλοποίηση της πρωτοβουλίας των ευρωπαίων πολιτών. " πρωτοβουλία αυτή θα αποτελέσει ένα σημαντικό βήμα προόδου αν χρησιμοποιηθεί σωστά από τις φιλοευρωπαϊκές δυνάμεις για να φέρουν την Ευρώπη πιο κοντά στους πολίτες.
<P>
Φυσικά, ευχόμαστε στο Βέλγιο ό,τι καλύτερο και για το μέλλον. Εξίσου σημαντικό έχει επίσης το πώς συμπεριφέρονται οι παράγοντες στην πολιτική σκηνή. Εύχομαι όλες οι πολιτικές δυνάμεις του Βελγίου να προσπαθήσουν να καταλήξουν σε μια πραγματική συναίνεση. Είναι δύσκολο να λες σε πολίτες χωρών που πλήττονται από την κρίση ότι πρέπει να αναζητούν τη συναίνεση, ότι πρέπει να συνεργάζονται σε σημαντικά ζητήματα, όταν το ίδιο δεν μπορεί να συμβεί στο Βέλγιο - έναν από τους πυρήνες της Ευρωπαϊκής Ένωσης.
<P>
Σε σχέση με αυτό, σας εύχομαι ό,τι καλύτερο. Ήσασταν μια υποδειγματική Προεδρία, από πολλές απόψεις. Ελπίζω και οι άλλες, μεταγενέστερες Προεδρίες να ακολουθήσουν το παράδειγμά σας.
<P>
(Χειροκροτήματα)
<P>
(Ο ομιλητής δέχεται να απαντήσει σε ερώτηση στο πλαίσιο της διαδικασίας της γαλάζιας κάρτας σύμφωνα με το άρθρο 149, παράγραφος 8, του Κανονισμού)
<SPEAKER ID="073" NAME="Krisztina Morvai" AFFILIATION="NI">
(EN) Κύριε Πρόεδρε, θα ήθελα να ρωτήσω τον κ. Swoboda πώς τολμά να επικρίνει την ουγγρική Προεδρία όταν αυτή δεν έχει καλά καλά ξεκινήσει ακόμα. Ούτε καν ξέρει κάτι γι' αυτήν. Γιατί αντ' αυτού δεν επικρίνει τους συναδέλφους του από την Ομάδα των Σοσιαλιστών οι οποίοι άνοιξαν πυρ κατά των ίδιων των συμπολιτών τους κατά την 50ή επέτειο της επανάστασης του 1956 και φυλάκισαν αυθαίρετα εκατοντάδες πολίτες; Θα πρέπει να τους ρωτήσει και να τους επικρίνει.
<SPEAKER ID="074" NAME="Hannes Swoboda" AFFILIATION="S&amp;D">
(EN) Κύριε Πρόεδρε, γνωρίζω πολύ καλά αυτού του είδους το επιχείρημα, ότι δηλαδή αν επικρίνεις μια κυβέρνηση, επικρίνεις τους πολίτες της. Στο παρελθόν το ίδιο ακριβώς συνέβαινε στη χώρα μου.
<P>
Ας είμαστε σαφείς. Δεν ξεκινήσαμε εμείς τη συζήτηση. " ουγγρική κυβέρνηση ήταν αυτή που την ξεκίνησε με αυτόν τον αμφιλεγόμενο -όπως είπα και πριν- νόμο. Είναι ένας νόμος που αμφισβητείται έντονα από πολλούς ούγγρους πολίτες οι οποίοι υπέφεραν κατά τη διάρκεια του κομμουνιστικού αλλά και του ναζιστικού καθεστώτος. Φοβούνται ότι η ελευθερία της έκφρασής τους κινδυνεύει. Αυτό ακριβώς θα πρέπει να αντιμετωπιστεί.
<SPEAKER ID="075" NAME="Guy Verhofstadt" LANGUAGE="NL">
Κύριε Πρόεδρε, προτείνω να συζητήσουμε για την ουγγρική Προεδρία αύριο. Θα πρέπει να διαχωρίσουμε τα θέματα αυτά, επειδή διαφορετικά ο πρωθυπουργός κ. Leterme θα πρέπει να σχολιάσει τον νέο νόμο για τα μέσα ενημέρωσης στην Ουγγαρία και δεν νομίζω ότι έχει τέτοια αρμοδιότητα.
<P>
Ο ρόλος του Κοινοβουλίου, κυρίες και κύριοι, είναι να εγκρίνει και να παρακολουθεί τη νομοθεσία· αυτό σημαίνει ότι όταν τα πράγματα δεν πηγαίνουν καλά, όταν η κατάσταση δεν είναι καλή, ασκούμε κριτική και, όταν τα πράγματα βαίνουν καλώς, απονέμουμε επαίνους. Θα μπορούσαμε να πούμε ότι η βελγική Προεδρία ήταν καλή, πολύ καλή, και ότι στέφθηκε με επιτυχία χάρη στις προσπάθειες πολλών ανθρώπων: της βελγικής κυβέρνησης, αλλά και πολλών διπλωματών επίσης, του Μόνιμου Αντιπροσώπου, του αναπληρωτή Μόνιμου Αντιπροσώπου και όλων αυτών που εργάζονταν σκληρά κάθε μέρα για να φέρουν την επιτυχία.
<P>
Κανείς δεν είχε φανταστεί αυτήν την επιτυχία επειδή, κύριε πρωθυπουργέ, όλοι εμείς αντιμετωπίζαμε συνεχώς το εξής ερώτημα από τους ψηφοφόρους μας: πώς είναι δυνατόν μια υπηρεσιακή κυβέρνηση να φέρει σε πέρας μια πετυχημένη Προεδρία; Κατά την άποψή μου, ήταν η πρώτη φορά που είχαμε μια πραγματικά ευρωπαϊκή κυβέρνηση, επειδή ήταν μια κυβέρνηση που ασχολήθηκε αποκλειστικά και μόνο με ευρωπαϊκές υποθέσεις και ευρωπαϊκά ζητήματα χωρίς να αποσπάται από τις υποθέσεις των κρατών μελών της.
<P>
Το γεγονός αυτό αποτελεί σχεδόν μια πρόσκληση προς τις άλλες κυβερνήσεις να γίνονται υπηρεσιακές κυβερνήσεις, όταν αναλαμβάνουν την Προεδρία της Ευρωπαϊκής Ένωσης, ώστε να μπορούν να επικεντρώνονται στην Ευρώπη για έξι μήνες και να μην ασχολούνται μαζί της περιστασιακά μεταξύ άλλων ζητημάτων.
<P>
Νομίζω ότι η βελγική Προεδρία ήταν πετυχημένη για έναν κυρίως λόγο (βλ. χρηματοπιστωτική εποπτεία, τα αμοιβαία κεφάλαια κινδύνου, τους οργανισμούς αξιολόγησης της πιστοληπτικής ικανότητας): επειδή η Προεδρία αυτή κατάλαβε ότι, βάσει της νέας Συνθήκης, πρέπει να δουλέψουμε για "περισσότερη Ευρώπη" και επειδή πίεσε για "περισσότερη Ευρώπη" στο Συμβούλιο. Το ίδιο δεν μπορεί να ειπωθεί για όλες τις Προεδρίες. Ο Jean-Luc Dehaene έχει δίκιο όταν λέει ότι υπάρχουν πράγματι αρκετά κράτη που δεν έχουν ακόμα καταλάβει ότι οι βασικοί κανόνες έχουν αλλάξει.
<P>
Οι βασικοί κανόνες έχουν αλλάξει και η βελγική Προεδρία είναι η πρώτη που συνειδητοποίησε την κατάσταση αυτή. Το ότι καταλήξαμε σε μια ρύθμιση για την ευρωπαϊκή εποπτεία, στο πλαίσιο της οποίας οι στόχοι του Ευρωπαϊκού Κοινοβουλίου εν τέλει επιτεύχθηκαν, είναι επειδή η βελγική Προεδρία είπε στους συναδέλφους μας στο Συμβούλιο: "" πρόταση αυτή δεν θα πετύχει, πρέπει να βρούμε μια ευρωπαϊκή λύση", σε αντίθεση με τη λύση που πρότειναν οι υπουργοί Οικονομικών τον Δεκέμβριο του 2009.
<P>
Το ίδιο θα έλεγα και για το ευρωπαϊκό δίπλωμα ευρεσιτεχνίας. Αυτό μάλιστα, ήταν ένα πολύ σημαντικό επίτευγμα, κύριε Πρόεδρε. Απευθύνω έκκληση τόσο σε εσάς όσο και στους άλλους βουλευτές να δώσετε το πράσινο φως για το δίπλωμα ευρεσιτεχνίας στο Ευρωπαϊκό Κοινοβούλιο πολύ σύντομα, ώστε ύστερα από 20 και πλέον χρόνια, το ευρωπαϊκό δίπλωμα ευρεσιτεχνίας να γίνει επιτέλους πραγματικότητα.
<SPEAKER ID="076" NAME="Isabelle Durant" LANGUAGE="FR">
Κύριε Πρόεδρε, όπως αναφέρθηκε ήδη πριν από μένα, είναι όντως αλήθεια ότι, μέχρι σήμερα, οι βέλγοι πολιτικοί μηχανικοί απέδιδαν καλύτερα έξω από τα σύνορά παρά στο εσωτερικό της χώρας. Σε κάθε περίπτωση, χαίρομαι γι' αυτό και σας συγχαίρω. " βελγική ομάδα επιτέλεσε σημαντικό έργο και αυτό είναι πολύ θετικό.
<P>
Επίσης, είμαι της άποψης ότι οι αντιδράσεις που αντιμετωπίσατε στα διάφορα Συμβούλια μοιάζουν ουσιαστικά με τις αντιδράσεις που αντιμετωπίζουμε όταν συζητούμε στο Βέλγιο: αλληλεγγύη, μεταβιβάσεις, όλα τα ζητήματα που σχετίζονται με την αναδίπλωση ή τη συνεισφορά είναι στοιχεία με τα οποία είμαστε πολύ εξοικειωμένοι στο Βέλγιο και τα οποία αντιμετωπίσατε στο Συμβούλιο
<P>
Επίσης, κύριε Barroso, αφού εκφράσατε τον θαυμασμό σας και την αναγνώρισή σας, ίσως, κάποια στιγμή στο μέλλον, η Ευρωπαϊκή Ένωση θα μπορούσε να παρέμβει ή να τείνει χείρα βοηθείας. Αφού το Βέλγιο βοήθησε την Ευρωπαϊκή Ένωση, ίσως η Ευρωπαϊκή Ένωση θα μπορούσε να βοηθήσει το Βέλγιο να ξεπεράσει το ομοσπονδιακό του αδιέξοδο.
<P>
Όσο για τα υπόλοιπα, για να επανέλθω σε ορισμένα συγκεκριμένα ζητήματα, κύριε πρωθυπουργέ, και κυρίως στο ζήτημα του προϋπολογισμού, η ευθύνη είναι μεγαλύτερη όταν αφήνεις την Προεδρία παρά όταν την αναλαμβάνεις. Επομένως, σε ό,τι αφορά τον προϋπολογισμό, άποψή μου είναι ότι δείξαμε αναμφισβήτητα ατολμία όταν δεν ενστερνιστήκαμε την πρόταση για μια συμφωνία που θα μπορούσαμε να είχαμε συνάψει σχετικά με τους οικονομικούς πόρους, αν και το ζήτημα των ίδιων πόρων θα είναι κεντρικό ζήτημα τους μήνες που ακολουθούν και βασίζομαι πολύ στο Βέλγιο -το οποίο θα ανακτήσει, επιτρέψτε μου να πω, την ελευθερία της έκφρασής του, καθώς δεν αντιπροσωπεύει πλέον όλα τα κράτη μέλη αλλά μιλάει για δικό του λογαριασμό- προκειμένου να σημειωθεί πρόοδος στο θέμα αυτό.
<P>
Το δεύτερο σημαντικό ζήτημα είναι η ευρωπαϊκή εκλογική περιφέρεια. Είναι κάτι που κάποια στιγμή στο μέλλον θα τεθεί στο τραπέζι του Συμβουλίου. Ξέρω ότι στο Βέλγιο υπάρχουν ορισμένοι που είναι αντίθετοι με μια ομοσπονδιακή εκλογική περιφέρεια, αλλά νομίζω ότι αυτή είναι απαραίτητη, και ίσως ακριβώς επειδή εκείνοι δεν το θέλουν στο Βέλγιο, το Βέλγιο το θέλει σε ευρωπαϊκό επίπεδο. Μια ευρωπαϊκή εκλογική περιφέρεια θα ήταν εξαιρετικά χρήσιμη για να διασφαλιστεί αυτό που ονομάζετε η "ψυχή" της Ευρωπαϊκής Ένωσης, το ότι δηλαδή οι ευρωπαίοι πολίτες μπορούν, πολύ απλά, να θεωρούν εαυτούς πολίτες που μπορούν να ψηφίζουν για κάτι περισσότερο από εθνικούς εκπροσώπους. Νομίζω ότι το ζήτημα αυτό είναι πολύ σημαντικό.
<P>
Και το τρίτο ζήτημα, που αναφέρθηκε πριν από λίγο, είναι η πρωτοβουλία πολιτών. Κι εδώ βασίζομαι πολύ στο Βέλγιο για να επισπευσθεί η διαδικασία εφαρμογής. Πρόκειται για ένα σημαντικό μέσο που δρομολογείται μαζί με όλες τις μεταρρυθμίσεις της οικονομικής διακυβέρνησης και ελπίζω ότι το Βέλγιο θα συμβάλει στην επίσπευση και στην ενίσχυση της συγκεκριμένης διαδικασίας.
<SPEAKER ID="077" NAME="Derk Jan Eppink" LANGUAGE="NL">
Κύριε Πρόεδρε, τους τελευταίους έξι μήνες, το Βέλγιο απέδειξε ότι ήταν άξιος κάτοχος της Προεδρίας. Δεν πέρναγε από κανενός το μυαλό ότι η εν ενεργεία βελγική κυβέρνηση είχε υποβάλει την παραίτησή της. Όταν εξετάζω τα ζητήματα που έχω τη δυνατότητα να αξιολογήσω, το ισοζύγιο είναι θετικό. Μια συμφωνία σχετικά με τη ρύθμιση των κεφαλαίων επιχειρηματικού κινδύνου, ένας κανονισμός για την εποπτεία των χρηματοπιστωτικών αγορών και ένας προϋπολογισμός για το 2011. Γνωρίζω πολύ καλά τόσο το Βέλγιο όσο και την Ευρώπη. " ευρωπαϊκή πολιτική ζωή είναι σαν μια προέκταση της βελγικής πολιτικής ζωής με ευρύτερο σκοπό. Προϋποθέτει την αναζήτηση συμβιβασμών εν μέσω συζητήσεων και πολύωρων γευμάτων και, αν κριθεί αναγκαίο, επιστρατεύονται ακόμα και καλοπιάσματα προκειμένου να επιτευχθεί κάποιο αποτέλεσμα.
<P>
Υπάρχουν, επομένως, κάποιοι που υποστηρίζουν ότι το Βέλγιο είναι η μικρογραφία της Ευρώπης. Εδώ ακριβώς έγκειται τώρα ο κίνδυνος για την Ευρώπη, επειδή το βελγικό σύστημα δεν μπορεί πλέον να συνεχίσει να λειτουργεί βάσει συμβιβασμών. Δεν βλέπω να περιμένει ούτε ένας διάδοχος του κ. Leterme. Αν το Βέλγιο είναι το μέλλον της Ευρώπης, τότε πρέπει να αναρωτηθούμε: γιατί το βελγικό σύστημα φθάνει στο τέλος του; Γιατί βρίσκεται σε κατάσταση αποσύνθεσης;
<P>
" εξήγηση γι' αυτό είναι, κατά την άποψή μου, ότι το Βέλγιο έχει δημιουργήσει μια μεταβιβαστική οικονομία που δεν είναι πλέον βιώσιμη. Στο όνομα της αλληλεγγύης δημιουργήσαμε μια ταμειακή ροή από τη Φλάνδρα στη Βαλλονία και στις Βρυξέλλες, αλλά, κύριε Barroso, αν η αλληλεγγύη είναι μονόπλευρη τότε οι άνθρωποι αποξενώνονται μεταξύ τους και αυτήν ακριβώς την κατάσταση ζούμε τώρα στο Βέλγιο.
<P>
Την περίοδο αυτή, στην Ευρώπη ασχολούμαστε με τον σχεδιασμό μιας μεταβιβαστικής οικονομίας. Αυτό κάνετε εδώ και καιρό με αποτέλεσμα το ευρώ να αποτελεί ήδη αντικείμενο κατάχρησης. Σήμερα βρισκόμαστε αντιμέτωποι με το αίτημα έκδοσης ευρωομόλογων. Ο κ. Verhofstadt διατυπώνει το συγκεκριμένο αίτημα σε ημερήσια βάση. Υπάρχει επίσης και το ταμείο έκτακτης ανάγκης για το ευρώ που αρχίζει να μοιάζει με ένα σχέδιο Ponzi. Πρώτα ήταν προσωρινό, στη συνέχεια έγινε μόνιμο και τώρα πια οφείλουμε να διοχετεύουμε ολοένα και περισσότερα χρήματα σε αυτό. Μία από τις απώλειες που θα υποστούμε εξαιτίας του ταμείου αυτού θα είναι η απώλεια ανταγωνιστικότητας, καθώς οι επενδύσεις στην Ευρώπη θα υποχωρήσουν. Όσοι θέλουν να δουν την Ευρώπη του αύριο θα πρέπει να κοιτάξουν το Βέλγιο του σήμερα! Εκεί μπορούμε να φανταστούμε τη Γερμανία στον ρόλο της Φλάνδρας να λέει: "Δεν μπορούμε πια να συνεχίζουμε να πληρώνουμε για όλους τους άλλους". Κάποιοι από εσάς μπορεί να γελάτε, αλλά ο κίνδυνος είναι πολύ πιο κοντά απ' όσο νομίζετε. " κατάσταση αυτή πρέπει να αποτελέσει το προειδοποιητικό μήνυμα για όλους εμάς.
<P>
Κύριε Leterme, έτρεφα ανέκαθεν μεγάλο σεβασμό στο πρόσωπό σας. Σας εύχομαι κάθε επιτυχία σε ό,τι και αν κάνετε στο μέλλον, αν και φοβάμαι ότι το Βέλγιο θα σας κρατήσει στο σημερινό σας αξίωμα για λίγο ακόμα.
<SPEAKER ID="078" NAME="Patrick Le Hyaric" LANGUAGE="FR">
Κύριε Πρόεδρε, κύριε Leterme, αν και αναγνωρίζω πλήρως ότι αναλάβατε την Προεδρία της Ευρωπαϊκής Ένωσης σε αυτήν την πολύ δύσκολη συγκυρία της κρίσης, ωστόσο είχατε αφήσει να εννοηθεί ότι μία από τις προτεραιότητές σας θα είναι τα κοινωνικά ζητήματα, ενώ είχατε προαναγγείλει και ένα νομοθέτημα για την προστασία των δημόσιων υπηρεσιών.
<P>
Από αυτά δεν κάνατε τίποτα. Όχι μόνο δεν υπήρξε καμία πρωτοβουλία για την προστασία των υπηρεσιών κοινής ωφέλειας, αλλά σήμερα, βάσει του ενισχυμένου συμφώνου σταθερότητας, ξεκινάμε μια ανησυχητική σπειροειδή διαδικασία όπου, προκειμένου να μειωθεί το έλλειμμα των κρατών μελών, τα αρπακτικά των χρηματοπιστωτικών αγορών και των οργανισμών αξιολόγησης της πιστοληπτικής ικανότητας αναγκάζουν τα κράτη μέλη να ξεπουλήσουν τη δημόσια περιουσία τους, η οποία ωστόσο αποτελεί ένα πολύτιμο μέσο για την επίτευξη δικαιοσύνης και ισότητας.
<P>
Σε ό,τι αφορά τα κοινωνικά ζητήματα, η επαγρύπνηση του Κοινοβουλίου επιστρατεύθηκε μόνο για να αποτραπεί η αύξηση του χρόνου εργασίας των οδηγών των φορτηγών οχημάτων ή στο σχέδιο για την "ενιαία άδεια" όπως χαρακτηριστικά ονομάζεται, μια διευρυμένη έκδοση της οδηγίας Bolkestein.
<P>
Διανύαμε το Ευρωπαϊκό Έτος Καταπολέμησης της Φτώχειας. Δεν υπάρχει ούτε ένα φτωχό άτομο λιγότερο στην Ευρωπαϊκή Ένωση, αλλά ολοένα και περισσότερα! Και πρέπει να αναγνωριστεί ότι τα μέτρα για την αντιμετώπιση της κρίσης δεν αποδίδουν, επειδή αποσαθρώνουν τα κοινωνικά δικαιώματα.
<P>
" στρατηγική που υιοθετείται επανειλημμένως περιλαμβάνει τον καθησυχασμό των πιστωτών των υπερχρεωμένων κρατών μελών ύστερα από τη μείωση της φορολόγησης του κεφαλαίου και την υποχώρηση της ανάπτυξης εξαιτίας της πτώσης της αγοραστικής δύναμης και της λιτότητας - μια λέξη που άκουσα για πρώτη φορά από το στόμα του κ. Barroso. Και για τον σκοπό αυτόν, θέλετε να ελέγχετε τους προϋπολογισμούς των κρατών μελών εκ των προτέρων αναλαμβάνοντας τον ρόλο των εθνικών κοινοβουλίων.
<P>
Ξεκινήσατε εν κρυπτώ μια αναθεώρηση των ευρωπαϊκών Συνθηκών, παρόλο που μέχρι χθες λέγατε ότι αυτές είναι απαραβίαστες. Παρ' όλα αυτά αρνηθήκατε επανειλημμένως να ξεκινήσετε μια συζήτηση σχετικά με τη σύσταση ενός ταμείου κοινωνικής και περιβαλλοντικής ανάπτυξης που θα χρηματοδοτείται από τη φορολόγηση των κινήσεων των κεφαλαίων και την προς τα πάνω εναρμόνιση της φορολόγησης των κεφαλαίων, σχετικά με τη δημιουργία χρήματος από την Ευρωπαϊκή Κεντρική Τράπεζα για την επαναγορά του χρέους των κρατών μελών, και σχετικά με την ανάπτυξη των δημόσιων υπηρεσιών που έχουν καίρια σημασία για τη δικαιοσύνη και την κοινωνική πρόοδο.
<P>
Στην αρχή της Προεδρίας σας, είπατε, κύριε πρωθυπουργέ, ότι θέλατε μια λιτή Προεδρία, και αυτό ήταν προς τιμήν σας. Ωστόσο, κατά τη διάρκεια της Προεδρίας σας, πρέπει να αναγνωρίσουμε ότι οι χρηματοπιστωτικές αγορές και οι μεγαλομέτοχοι έμειναν ικανοποιημένοι. Όσο για τους πολίτες, ολοένα και περισσότεροι ζουν σε συνθήκες φτώχειας.
<SPEAKER ID="079" NAME="Νίκη Τζαβέλα">
εξ ονόματος της Ομάδας EFD. - Κύριε Πρόεδρε, θα ήθελα κατ' αρχήν να ευχηθώ σε όλους, ιδιαίτερα στην Επιτροπή, στο Προεδρείο, σε όλους τους πολιτικούς, καλή χρονιά, μια χρονιά που διαγράφεται πολύ δύσκολη. Θα ήθελα, ως μία παρένθεση, να κάνω μια επισήμανση ανταποκρινόμενη στην πρόσκληση που απηύθυνε ο Πρόεδρος της Επιτροπής, ο κύριος Barroso, λέγοντας ότι θα πρέπει να τον βοηθήσουμε μέσα σε μία παγκόσμια οικονομική διακυβέρνηση για να αποδείξουμε τι είναι η Ευρώπη. Είναι μία ενιαία οικονομική, πολιτιστική και ίσως και πολιτική δύναμη. Για αυτό θα πρέπει όλοι να στηρίξουμε την Επιτροπή για να παραμείνει η Ευρώπη η μεγάλη δύναμη που είναι.
<P>
Ως προς τη Βελγική Προεδρία, κατά γενική ομολογία ήταν μία πολύ επιτυχημένη προεδρία. Και σε αυτά τα οποία ελέχθησαν θα ήθελα να προσθέσω δύο σημεία τα οποία δεν αναφέρθηκαν εδώ και τα οποία εντείνουν την επιτυχία της Βελγικής Προεδρίας. Πρώτα από όλα, το Βέλγιο λειτούργησε τελείως ευρωπαϊκά· δηλαδή, ακολούθησε την ατζέντα της Επιτροπής και του Ευρωπαϊκού Κοινοβουλίου. Συνήθως οι προεδρίες προσθέτουν εθνικά θέματα. Το Βέλγιο μας έδωσε το καλό παράδειγμα ότι είμαστε Ευρώπη, ασχολούμαστε με τα θέματα τα οποία θέτει η Επιτροπή. Δεν φιλοδόξησε να βάλει και δικά του θέματα. Το δεύτερο αξιέπαινο στοιχείο της Βελγικής Προεδρίας είναι το μοντέλο το οποίο ακολούθησε, το μοντέλο της τριλογίας, της τριμερούς συνεργασίας: Συμβούλιο, Ευρωπαϊκό Κοινοβούλιο και Επιτροπή. Συγχαρητήρια κύριοι συνάδελφοι!
<SPEAKER ID="080" NAME="Philip Claeys" AFFILIATION="NI">
(NL) Κύριε Πρόεδρε, κύριε Leterme, γίνατε δέκτης πάρα πολλών φιλοφρονήσεων σχετικά με το πώς κινήθηκε η βελγική Προεδρία, και αυτό είναι κατανοητό. " Ευρωπαϊκή Επιτροπή και το Κοινοβούλιο ανακουφίστηκαν που τελείωσε η βελγική Προεδρία και δεν συνέβη κάποιο σημαντικό ατύχημα. Πράγματι, μια τεχνητή χώρα χωρίς κυβέρνηση, μια χώρα που δεν είναι ικανή να κυβερνήσει ούτε τον εαυτό της, είναι δύσκολο να αναγνωρίζεται ως υποψήφια για να αναλάβει την Προεδρία της ΕΕ.
<P>
Κάποιος, φυσικά, θα μπορούσε να ισχυριστεί ότι εσείς και οι υπουργοί είχατε άπλετο χρόνο να ασχοληθείτε με τα της Προεδρίας, δεδομένου ότι ήσασταν μέλη μιας υπηρεσιακής και μόνο κυβέρνησης. Άλλος θα μπορούσε να ισχυριστεί ότι επωφεληθήκατε από διπλωμάτες που έκαναν καλά τη δουλειά τους και ότι η σημασία της εκ περιτροπής Προεδρίας έχει μειωθεί μετά τη Συνθήκη της Λισαβόνας.
<P>
Όλα αυτά μπορεί να ισχύουν, αλλά νομίζω ότι η καλύτερη απόφασή σας ήταν ότι ακολουθήσατε τη συμβουλή του Vlaams Belang και κρατήσατε, συγκεκριμένα, χαμηλούς τόνους. Θα μπορούσατε να είχατε κάνει τα ίδια λάθη με την προηγούμενη βελγική Προεδρία το 2001. Δεν έχετε παρά να θυμηθείτε τη "σύνοδο κορυφής της πραλίνας" στις Βρυξέλλες, τις διπλωματικές γκάφες που κλιμακώνονταν και την περιβόητη "Δήλωση του Λάκεν" που οδήγησε τελικά στην πανωλεθρία του Ευρωπαϊκού Συντάγματος.
<P>
Φυσικά αυτό δεν σημαίνει ότι η βελγική Προεδρία ήταν αλάνθαστη: πρώτα, συνέβη το περιστατικό με τον σοσιαλιστή υπουργό Συντάξεων, κ. Daerden, ο οποίος προήδρευσε του Συμβουλίου Υπουργών σε κατάσταση μέθης - το πρόσωπο του Επιτρόπου Andor τα λέει όλα· ο φλαμανδός φορολογούμενος και οι "καθαροί πληρωτές" δεν μπορούν να γελούν πλέον με το γεγονός αυτό, όταν γνωρίζουν ότι το εν λόγω πρόσωπο είναι τώρα υπεύθυνο για τις συντάξεις τους.
<P>
Επίσης, υπήρχαν οι απέλπιδες προσπάθειες του υπουργού Εξωτερικών, κ. Vanackere, να ανοίξει ένα νέο κεφάλαιο στο πλαίσιο των ενταξιακών διαπραγματεύσεων με την Τουρκία, με κάθε τίμημα και ενάντια στη βούληση των πολιτών, τη στιγμή που η Τουρκία δεν θα πρέπει να θεωρείται υποψήφια ούτε καν για διαπραγματεύσεις.
<SPEAKER ID="081" NAME="José Manuel García-Margallo y Marfil" AFFILIATION="PPE">
(ES) Κύριε Πρόεδρε, δεν πρόκειται να επιμείνω σε όσα έχουν ήδη ειπωθεί. " βελγική Προεδρία ήταν εξαιρετική. Θα ήθελα να αναφέρω δύο σημαντικά ζητήματα: τη χρηματοπιστωτική εποπτεία και το Ευρωπαϊκό Εξάμηνο. Σε σχέση με τα σημαντικά αυτά ζητήματα, θα ήθελα να αναφέρω τι έχει γίνει και τι πρέπει να γίνει, που είναι και το σημαντικότερο.
<P>
Σε ό,τι αφορά τη χρηματοπιστωτική εποπτεία, μέσα σε διάστημα 48 ωρών, ο υπουργός κ. Reynders κατάφερε να δρομολογήσει ένα θέμα που είχε κολλήσει, και μπορέσαμε να δώσουμε στο Συμβούλιο και στην Επιτροπή ό,τι ακριβώς μας ζήτησαν: ευρωπαϊκές αρχές που θα μπορούσαν να ξεκινήσουν τη λειτουργία τους την 1η Ιανουαρίου 2011: ισχυρές, πραγματικές ευρωπαϊκές αρχές με ισχύ.
<P>
Ό,τι συνέβη στη συνέχεια δεν είναι και τόσο καθησυχαστικό. Εξακολουθούμε να μην έχουμε Προέδρους για τις αρχές· έχουμε έναν εξαιρετικά μικρό προϋπολογισμό και έχω μάθει ότι οι αμοιβές των ατόμων που θα καταλάβουν τις θέσεις σε αυτές τις αρχές δεν είναι και οι καλύτερες. Είναι ασφαλώς πολύ λιγότερο καλές από τα μπόνους των τραπεζιτών στο Λονδίνο.
<P>
Υπάρχουν ακόμα δύο ζητήματα σε εκκρεμότητα: η ρύθμιση των συστημικών οργανισμών και οι εισφορές και οι φόροι επί των δραστηριοτήτων των τραπεζών.
<P>
Στο πλαίσιο της ρύθμισης των συστημικών οργανισμών, θέλουμε η ευρωπαϊκή αρχή να είναι υπεύθυνη για την εποπτεία τους μέσω των εθνικών αρχών, οι οποίες, στην περίπτωση αυτή, θα λειτουργούν ως διαμεσολαβητές και θα υπόκεινται στις εντολές της ευρωπαϊκής αρχής. Οτιδήποτε άλλο θα ήταν άσκοπο.
<P>
Σε ό,τι αφορά τη φορολόγηση, η τελευταία πρόταση του Επιτρόπου Šemeta αναλύει όλους τους πιθανούς φόρους επί των τραπεζών. Το Κοινοβούλιο έχει ήδη εγκρίνει δύο εισφορές: την εισφορά στα συντονισμένα εγγυητικά κεφάλαια και την εισφορά στα κεφάλαια της τραπεζικής σταθερότητας. Αυτό είναι γεγονός, και στη συνέχεια θα είμαστε σε θέση να συζητήσουμε τον φόρο επί των τραπεζών ή τον φόρο επί των χρηματοπιστωτικών συναλλαγών, επειδή, επαναλαμβάνω, όλα τα υπόλοιπα είναι γεγονός.
<P>
Σε ό,τι αφορά το Ευρωπαϊκό Εξάμηνο, το μόνο πράγμα που θέλουμε είναι να συντονιστούμε με όλα: τα ευρωομόλογα, τα ομόλογα των έργων υποδομής, τον μηχανισμό κτλ. ...
<P>
(Ο Πρόεδρος διακόπτει τον ομιλητή)
<SPEAKER ID="082" NAME="Kathleen Van Brempt" AFFILIATION="S&amp;D">
(NL) Κύριε Πρόεδρε, θα τολμήσω την επανάληψη. Για να είμαι ειλικρινής μαζί σας, αυτή ήταν μια κάπως μονότονη συζήτηση, η οποία όμως μπορεί να μας κάνει υπερήφανους και έτσι θα ενώσω κι εγώ τη φωνή μου με τις φωνές των συναδέλφων που επαίνεσαν τη βελγική Προεδρία. Yves, η ομάδα σου, οι υπουργοί σου, καθώς επίσης το πολιτικό και διπλωματικό σας σώμα έκαναν φανταστική δουλειά. Μπόρεσα να το ζήσω αυτό αυτοπροσώπως. Είχα τη χαρά και την ευχαρίστηση να συμμετάσχω σε δύο τριμερείς διαλόγους σχετικά με το περιβάλλον και -όχι, δεν πρέπει να πάρουν τα μυαλά σου αέρα, αν και αυτήν τη φορά θα σε επαινέσω λίγο- θα ήθελα να σε συγχαρώ για τον έξυπνο τρόπο με τον οποίο ολοκλήρωσες την άσκηση της Προεδρίας.
<P>
Ωστόσο, έχω να προσθέσω ένα μεγάλο και ένα μικρό "αλλά" σε αυτούς τους επαίνους. Το πρώτο μου "αλλά" αφορά την κοινωνική πολιτική· κατά την άποψή μου, σημειώσαμε πρόοδο σε πολλά κοινωνικά θέματα. Ωστόσο, πρέπει να είμαστε ειλικρινείς και να πούμε -και δεν το αποδίδω αυτό στη βελγική Προεδρία, αλλά στο Ευρωπαϊκό Έτος Καταπολέμησης της Φτώχειας και του Κοινωνικού Αποκλεισμού- ότι το ευρωπαϊκό ενδιαφέρον για τα ζητήματα αυτά δεν είναι μεγάλο. Δεν σημειώσαμε καμία πραγματική πρόοδο στα νομοθετικά ζητήματα, σε ό,τι αφορά π.χ. το ευρωπαϊκό ελάχιστο εισόδημα, και έτσι έχουμε ακόμα πολύ δουλειά μπροστά μας.
<P>
Το δεύτερό μου "αλλά" έχει να κάνει με τον ρόλο που διαδραμάτισε η βελγική Προεδρία στη μετά τη Λισαβόνα εποχή. Δέχθηκα τα συγχαρητήρια των δύο πρώην πρωθυπουργών, των κκ. Verhofstadt και Dehaene, που είναι εξαιρετικά καταρτισμένοι σε θεσμικά ζητήματα. Ο ρόλος αυτός όμως εμφάνισε και αδυναμίες, όπως ιδίως η έλλειψη πολιτικής καθοδήγησης σε ορισμένα πραγματικά καίρια ζητήματα. Κάποιες φορές καθόμασταν με σταυρωμένα τα χέρια και τότε έπρεπε να αναλάβει ο κ. Van Rompuy τον καθοδηγητικό αυτό ρόλο.
<P>
Αναφέρομαι στη συζήτηση για την οικονομική διακυβέρνηση και στη συζήτηση για την κρίση χρέους στην Ευρωπαϊκή Ένωση. Άλλοι αρχηγοί κυβερνήσεων -κυρίως η καγκελάριος Merkel και ο πρόεδρος Sarkozy- ήταν αυτοί που επιλήφθηκαν των συγκεκριμένων ζητημάτων. Αυτό, κατά την άποψή μου, οδήγησε σε περιορισμένα αποτελέσματα στο τελευταίο Συμβούλιο, λόγω της κρίσης χρέους, μεταξύ άλλων. Στο παρελθόν, η βελγική Προεδρία είχε επιδείξει πολιτικό ηγετικό ρόλο και εύχομαι η επόμενη κυβέρνηση να αναλάβει πράγματι την καθοδήγηση της Ευρωπαϊκής Ένωσης.
<SPEAKER ID="083" NAME="Chris Davies" AFFILIATION="ALDE">
(EN) Κύριε Πρόεδρε, εκπονούμε νόμους μαζί, αλλά πολύ συχνά δεν ξέρουμε πώς εφαρμόζονται αυτοί οι νόμοι από τα κράτη μέλη. Πρωτοστατήσατε για να καταστήσετε σαφές ότι το παρόν Κοινοβούλιο υποστηρίζει την Επιτροπή όσον αφορά την επιθυμία της να συμπεριλάβει πίνακες αντιστοιχίας σε κάθε μελλοντική νομοθεσία.
<P>
" βελγική Προεδρία προσέφερε πολύτιμες υπηρεσίες καταθέτοντας ένα έγγραφο στο Συμβούλιο, όπου προωθεί τη χρήση των πινάκων αντιστοιχίας, υπογραμμίζοντας ότι αυτοί συμβάλλουν στη σαφήνεια και τη διαφάνεια και ότι θα καταστήσουν την εφαρμογή της νομοθεσίας της ΕΕ πιο γρήγορη και πιο αποτελεσματική. Νομίζω ότι έχει ήδη ξεκινήσει μια περίοδος περισυλλογής για το ζήτημα αυτό.
<P>
Κύριε πρωθυπουργέ, αναρωτιέμαι αν, στις καταληκτικές σας παρατηρήσεις, θα μπορούσατε να μας πείτε ποια είναι η απάντησή σας στο έγγραφο αυτό και αν η βελγική κυβέρνηση, υπό την ιδιότητά της ως μέλους της προεδρικής τριάδας και στο πλαίσιο του Συμβουλίου, θα συνεχίσει να ασκεί πίεση για τη συμπερίληψη των πινάκων αντιστοιχίας.
<SPEAKER ID="084" NAME="Bart Staes" AFFILIATION="Verts/ALE">
(NL) Κύριε Πρόεδρε, κυρίες και κύριοι, έχω ένα λεπτό για να επικροτήσω τη βελγική Προεδρία. Ο απολογισμός μπορεί γενικά να είναι θετικός, αλλά υποθέτω ότι όλοι έχουν μερίδιο σε αυτήν την επιτυχία. Κατά την άποψή μου, ευτυχώς, οι Επίτροποι Potočnik και Hedegaard είχαν ισχυρή παρουσία, σε επίπεδο ιδεών, στη σημαντική διάσκεψη για τη βιοποικιλότητα στη Nagoya και στη διάσκεψη για την κλιματική αλλαγή στο Κανκούν.
<P>
Ειπώθηκε -και μερικές φορές εν είδει αστείου- ότι η βελγική Προεδρία απέδωσε καλά επειδή είχε πολύ χρόνο στη διάθεσή της και είχε τη δυνατότητα να επικεντρώσει όλη της την προσοχή στην Προεδρία. Για παράδειγμα, ο κ. Verhofstadt είπε ότι ήταν η πρώτη φορά που η Ευρώπη είχε μια εξ ολοκλήρου δική της κυβέρνηση. Θα συμφωνήσω με αυτό. Δεν μπορούμε όμως να παραβλέψουμε το γεγονός ότι υπήρχαν πολλοί άνθρωποι που εργάστηκαν πίσω από αυτές τις ομάδες, ότι υποστηρίζονταν από μια διπλωματική υπηρεσία η οποία ήταν καλά προετοιμασμένη και ενημερωμένη και η οποία χρησιμοποίησε το δεινό διαπραγματευτικό της ταλέντο για να διασφαλίσει την επιτυχία αυτής της Προεδρίας.
<P>
Κύριε Leterme, αύριο, το βραβείο του "χρυσού παπουτσιού" θα απονεμηθεί στο Βέλγιο. Αν ήμουν εγώ εκείνος που θα απένειμε το "χρυσό παπούτσι" στη βελγική Προεδρία, στο καλύτερο πρόσωπο της βελγικής Προεδρίας, θα το απένειμα δίχως καμία αμφιβολία στους Βέλγους διπλωματικούς υπαλλήλους, στους ανθρώπους που κάθονται πίσω σας και που διασφάλισαν ότι εσείς, η ομάδα σας και η περιφερειακή κυβέρνηση, επιτελέσατε ένα πραγματικά εξαιρετικό έργο.
<SPEAKER ID="085" NAME="Paweł Robert Kowal" AFFILIATION="ECR">
(PL) Κύριε Πρόεδρε, εννοείται ότι θα ήθελα κι εγώ να συμφωνήσω με τα συγχαρητήρια και τις φιλοφρονήσεις που εκφράστηκαν από όλους σχετικά με το τι συνέβη κατά τη διάρκεια της βελγικής Προεδρίας. Ωστόσο, κατά τη διάρκεια αυτής της συζήτησης μου δημιουργήθηκαν δύο μάλλον σημαντικά ερωτήματα. Αληθεύει όντως ότι, κατά τη διάρκεια της βελγικής Προεδρίας, οι πάντες στην Ευρώπη ξέχασαν τα εθνικά συμφέροντα και επικεντρώθηκαν μόνο στα συμφέροντα που καθορίζονταν από τα θεσμικά όργανα στις Βρυξέλλες και υποστηρίζονταν από τη βελγική κυβέρνηση; Ασφαλώς και όχι. Τους τελευταίους έξι μήνες είδαμε να διαδραματίζονται διάφορα γεγονότα στην Ευρώπη και αβίαστα προκύπτει ότι, επειδή μια Προεδρία δεν συνδέεται με εθνικά συμφέροντα, δεν σημαίνει κιόλας ότι αυτά δεν υπάρχουν.
<P>
Και θα ήθελα να αναφερθώ και σε κάτι άλλο που είναι ίσως πιο σημαντικό και έχει να κάνει με τη σοβαρότερη επιφύλαξή μου σε ό,τι αφορά τη συγκεκριμένη συζήτηση: δεν είναι καλό να αντιπαραθέτουμε στους ευρωπαϊκούς στόχους, στους οποίους αναφερθήκαμε πριν από λίγο, αυτό που ονομάζουμε "εθνικούς στόχους". Σε τελική ανάλυση, οι εθνικοί στόχοι για τους οποίους μιλάμε είναι ιδέες που προέρχονται από μεμονωμένες χώρες. Αυτή είναι μία μεμονωμένη συνεισφορά χωρίς την οποία η Ευρώπη θα βρισκόταν σε πολύ χειρότερη κατάσταση. Δεν μπορούμε να επιβάλουμε κάποιο πρότυπο στο πλαίσιο του οποίου οι στόχοι αυτοί, οι οποίοι καταρτίζονται σε μεμονωμένα κράτη μέλη αλλά για την Ευρώπη, δεν θα αντιμετωπίζονται ως πλεονέκτημα αλλά ως πρόβλημα.
<SPEAKER ID="086" NAME="Rui Tavares" AFFILIATION="GUE/NGL">
(EN) Κύριε Πρόεδρε, θα μπορούσα παρακαλώ να έχω την προσοχή του κ. πρωθυπουργού. Είμαι εδώ, στα αριστερά σας, κύριε πρωθυπουργέ. Θα ήθελα να έχω μια ειλικρινή συνομιλία μαζί σας. Έχω μπροστά μου ένα κείμενο στα πορτογαλικά αλλά θα αυτοσχεδιάσω στα αγγλικά, επειδή αυτή ήταν η γλώσσα που χρησιμοποιήσατε στο πιο σημαντικό, κατ' εμέ, σημείο της ομιλίας σας όταν είπατε: "κοιτάξτε τους πρόσφυγες. Κοιτάξτε τους πρόσφυγες αν νομίζετε ότι ο πόλεμος και η ειρήνη δεν έχουν σημασία για την Ευρώπη". Αναφερόσασταν στις νέες γενιές.
<P>
Οφείλω να παραδεχθώ ότι η καρδιά μου αναπήδησε όταν το είπατε αυτό, επειδή είμαι ο εισηγητής του Ευρωπαϊκού Κοινοβουλίου για τους πρόσφυγες. Κατά τη διάρκεια της Προεδρίας σας θα μπορούσατε να είχατε κάνει πολλά περισσότερα από το να κοιτάτε απλώς τους πρόσφυγες. Θα μπορούσατε να είχατε κάνει κάτι για να βοηθήσετε· δεν ήταν δύσκολο. Το Συμβούλιο θα μπορούσε να είχε ολοκληρώσει τη διαδικασία συναπόφασης που ξεκίνησε το Κοινοβούλιο σχετικά με την επανεγκατάσταση των προσφύγων. Σε ό,τι αφορά τη συμμετοχή μας στη συναπόφαση, αυξήσαμε τα χρήματα που δίνουμε στα κράτη μέλη για την επανεγκατάσταση των προσφύγων· καταρτίσαμε κατηγορίες προτεραιοτήτων για τα άτομα που έχουν πέσει θύματα βιασμού, που έχουν βασανιστεί και που έχουν ασθένειες και περιμένουν σε καταυλισμούς την επανεγκατάστασή τους. Το Συμβούλιο δεν ολοκλήρωσε τη συναπόφαση. Φαίνεται ότι ο λόγος ήταν το άρθρο 290 και οι κατ' εξουσιοδότηση πράξεις - κάτι που υπάρχει στη Συνθήκη της Λισαβόνας.
<P>
Λέτε: "κοιτάξτε τους πρόσφυγες". Αλλά εγώ σας προκαλώ να κάνετε αυτό που κάναμε εμείς, να πάτε στο στρατόπεδο al-Hol στη Συρία. Και μετά να πείτε στους πρόσφυγες να κοιτάξουν το άρθρο 290, να κοιτάξουν τις κατ' εξουσιοδότηση πράξεις. Και αυτοί θα πουν: "Μα τι λέτε; Τα παιδιά μου δεν πηγαίνουν σχολείο· εγώ δεν έχω διαβατήριο· είμαστε εγκλωβισμένοι σε ένα στρατόπεδο προσφύγων· γιατί μιλάτε για ένα θεσμικό πρόβλημα ήσσονος σημασίας τη στιγμή που θα μπορούσατε να είχατε κάνει κάτι για να μας βοηθήσετε με το πρόβλημά μας;" Το γεγονός αυτό θα αμαυρώσει τη βελγική Προεδρία. Λυπάμαι που το λέω αυτό· το λέω μετά λύπης μου.
<SPEAKER ID="087" NAME="Corien Wortmann-Kool" AFFILIATION="PPE">
(NL) Κύριε Πρόεδρε, θα ήθελα κι εγώ με τη σειρά μου να απονείμω τα εύσημα, όπως έκαναν και οι συνάδελφοί μου, στη βελγική Προεδρία και σε εσάς, κύριε πρωθυπουργέ, επειδή, σε μια περίοδο όπου ο τρόπος με τον οποίο σχηματίστηκε το υπουργικό συμβούλιο της χώρας σας προκαλούσε μεγάλη ανησυχία σε πολλές επιχειρήσεις, καταφέρατε πραγματικά να βασιστείτε στο ευρωπαϊκό πνεύμα για να καταστήσετε αυτήν την Προεδρία πλήρως λειτουργική.
<P>
Κατά την άποψή μου, υποβιβάζετε τον εαυτό σας όταν αυτοαποκαλείστε "διαμεσολαβητής", καθώς εσείς ήσασταν η κινητήριος δύναμη και καταφέρατε να υπερπηδήσετε τις διαφορές, όπως αυτές που είχατε με αυτό το Κοινοβούλιο, με δημιουργικότητα και προσήλωση. Χάρη σε εσάς, έχουμε πλέον μια στιβαρή ευρωπαϊκή εποπτεία, μια οδηγία που διέπει τα εναλλακτικά επενδυτικά κεφάλαια, καθώς επίσης το ευρωπαϊκό αυτοκόλλητο σήμα, ένα άλλο δύσκολο διαπραγματευτικό χαρτί που ολοκληρώθηκε με ένα σαφές συμπέρασμα του Συμβουλίου.
<P>
Ωστόσο, από το ευρωπαϊκό πνεύμα με το οποίο διαποτίσατε την ομιλία σας σε αυτό το Κοινοβούλιο, καταλαβαίνω ότι βλέπετε και μπροστά. Θα ήθελα ειδικότερα να τονίσω ένα σημείο της ομιλίας σας. Έχετε δίκιο όταν λέτε ότι η οικονομική διακυβέρνηση δεν θα πρέπει να οδηγήσει σε μια κατάσταση όπου απλώς θα θεραπεύουμε τα συμπτώματα χωρίς να κάνουμε τίποτα για τον κίνδυνο που συνεχίζει να βρίσκεται εκεί έξω επειδή ναι μεν μπορεί να υπάρξει ένα στιβαρό σύμφωνο σταθερότητας και ανάπτυξης, ωστόσο το σύμφωνο αυτό δεν θα αποτελεί παρά έναν απλό στυλοβάτη της οικονομικής διακυβέρνησης.
<P>
Αυτό που επιθυμούμε για τους πολίτες μας είναι να μπορέσουμε να εξέλθουμε από αυτήν την οικονομική κρίση όλοι μαζί και να είμαστε ξανά σε θέση να δημιουργήσουμε θέσεις εργασίας για τους πολίτες μας και τους νέους και, για να γίνει αυτό, χρειαζόμαστε μια στιβαρή ευρωπαϊκή μακροοικονομική εποπτεία και μια πολύ ισχυρή ευρωπαϊκή στρατηγική για το 2020. Θα μπορέσουμε να το πετύχουμε αυτό με το Ευρωπαϊκό Εξάμηνο; Θα δεσμευθούν τα κράτη μέλη να επεκτείνουν την οικονομική διακυβέρνηση και σε αυτόν τον τομέα; Ως Κοινοβούλιο, θα πρέπει να εκμεταλλευτούμε στο έπακρο τον συννομοθετικό μας ρόλο στο διακυβερνητικό και νομοθετικό πλαίσιο, προκειμένου να γίνει αυτό πραγματικότητα.
<SPEAKER ID="088" NAME="Marc Tarabella" AFFILIATION="S&amp;D">
(FR) Κύριε Πρόεδρε, κύριε Leterme, όταν παρουσιάσατε το πρόγραμμα της βελγικής Προεδρίας τον περασμένο Ιούλιο, σας είπα, καλωσορίζοντάς σας και με περιπαιχτική διάθεση, ότι και τον Ιανουάριο θα βρισκόσασταν πιθανόν εδώ που βρίσκεστε τώρα για να μας παρουσιάσετε το αποτέλεσμα. Οφείλω να ομολογήσω ότι ήλπιζα να διαψευσθώ και χωρίς να θέλω να σας προσβάλω, κύριε πρωθυπουργέ, όπως όλοι οι Βέλγοι, θα ήθελα σήμερα να βρίσκεται ενώπιόν μου ο αρχηγός της κυβέρνησης που θα είχαν αναδείξει οι εκλογές της 13ης Ιουνίου. Ωστόσο, αναγκαστήκατε εσείς ο ίδιος να αναλάβετε αυτήν την Προεδρία και συγχαίρω τόσο εσάς όσο και όλους τους υπουργούς της παρούσας κυβέρνησης.
<P>
Ας αφήσουμε τώρα την εσωτερική πολιτική κατάσταση για να επικεντρωθούμε στον απολογισμό της βελγικής Προεδρίας.
<P>
Θα ήθελα κι εγώ με τη σειρά μου να επικαλεστώ έναν διάσημο Αμερικανό, ο οποίος δεν ήταν φιλόσοφος αλλά τενίστας. Ο Arthur Ashe είχε πει: "Ένα από τα κλειδιά της επιτυχίας είναι η αυτοπεποίθηση. Ένα από τα κλειδιά της αυτοπεποίθησης είναι η προετοιμασία". Και πρέπει να αναγνωριστεί ότι, δίχως αμφιβολία, η βελγική Προεδρία εμπνεύστηκε από αυτό.
<P>
Σε ό,τι αφορά τα ζητήματα στα οποία επικεντρώνομαι εν προκειμένω, είδα να σημειώνεται μεγάλη πρόοδος: η σύσφιγξη της συνεργασίας σε ζητήματα διαζυγίου, η ευρωπαϊκή εντολή προστασίας για τα θύματα της βίας, η μελλοντική ενισχυμένη συνεργασία για τα διπλώματα ευρεσιτεχνίας και η συμφωνία σχετικά με την οδηγία για τις καθυστερήσεις πληρωμών και σχετικά με τη σήμανση των τροφίμων είναι επιτυχίες για τις οποίες η βελγική Προεδρία μπορεί να είναι υπερήφανη.
<P>
Το ίδιο ισχύει για την κοινή γεωργική πολιτική (ΚΓΠ) μετά το 2013. Αν και δεν έχει υπάρξει ακόμα συμφωνία, η αρχή μιας ενισχυμένης ΚΓΠ με δύο πυλώνες και η αρχή της απλούστευσης έχουν ήδη γίνει δεκτές. Αυτό που χρειάζεται όμως η γεωργία περισσότερο στο μέλλον είναι η ρύθμιση που θα διασφαλίζει τον περιορισμό της αστάθειας των αγορών εντός συγκεκριμένων ορίων. Δεν έχει, όμως, υπάρξει ακόμα συμφωνία για το ζήτημα αυτό, και έχω σοβαρές αμφιβολίες για τις μελλοντικές Προεδρίες, κυρίως την Ουγγαρία και την Πολωνία, επειδή, απ' ό,τι φαίνεται, η ρύθμιση δεν συγκαταλέγεται μεταξύ των προτεραιοτήτων τους.
<P>
Πέραν της καλής προετοιμασίας, της πλήρους συμμετοχής των υπουργών, της αποτελεσματικότητας των διπλωματών και των βέλγων αξιωματούχων, το μυστικό της Προεδρίας, όπως το υπογραμμίσατε, ήταν ότι δεν επέβαλε τη δική της ατζέντα αλλά αφοσιώθηκε στα τρέχοντα ζητήματα προτεραιότητας, σε ευρωπαϊκό επίπεδο, και ότι κατέβαλε κάθε δυνατή προσπάθεια για να τα προωθήσει, χάρη στον πραγματισμό και το πνεύμα συμβιβασμού που μας χαρακτηρίζει.
<P>
Εκπίζω ότι οι μελλοντικές Προεδρίες θα αντλήσουν διδάγματα από αυτό το παράδειγμα.
<SPEAKER ID="089" NAME="Anne E. Jensen" AFFILIATION="ALDE">
(DA) Κύριε Πρόεδρε, θα ήθελα κι εγώ επίσης να ευχαριστήσω τη βελγική Προεδρία για τη συνεισφορά της, ιδίως σε δύο τομείς που γνωρίζω καλύτερα: τον προϋπολογισμό και τις μεταφορές. Το γεγονός ότι οι διαπραγματεύσεις για την έγκριση του προϋπολογισμού ναυάγησαν στον πρώτο γύρο δεν οφείλεται στην Προεδρία, αν και στο τέλος βρήκαμε φυσικά τη λύση σε σχέση με τον προϋπολογισμό του 2011. Ας ελπίσουμε επομένως ότι και το ζήτημα της ευελιξίας και της χρηματοδότησης του σχεδίου της ενέργειας σύντηξης ITER θα διευθετηθεί σύντομα.
<P>
Στον τομέα των μεταφορών, η βελγική Προεδρία βρήκε μια λύση στο δύσκολο ζήτημα του ευρωπαϊκού αυτοκόλλητου σήματος. Θα ήθελα ειδικότερα να ευχαριστήσω τη βελγική Προεδρία για την υποστήριξη που παρείχε σε κάτι για το οποίο προσπαθώ χρόνια τώρα, δηλαδή τη δημιουργία ενός δικτύου ασφαλών χώρων ανάπαυσης στην Ευρώπη ώστε οι οδηγοί των φορτηγών, οι οποίοι διατηρούν στην κυριολεξία ενωμένη την Ευρώπη και δημιουργούν την εσωτερική αγορά, να έχουν καλές και ασφαλείς συνθήκες εργασίας. Θα ήθελα οι κυβερνήσεις όλων των άλλων χωρών να εμπνευσθούν από τη θετική διάθεση της βελγικής κυβέρνησης απέναντι στο ζήτημα αυτό, ώστε να δούμε επιτέλους να συμβαίνει κάτι στην πράξη.
<SPEAKER ID="090" NAME="Mirosław Piotrowski" AFFILIATION="ECR">
(PL) Κύριε Πρόεδρε, το Βέλγιο, το οποίο είναι ένα από τα έξι ιδρυτικά κράτη της Ευρωπαϊκής Ένωσης, ολοκλήρωσε πρόσφατα την εξάμηνη Προεδρία του. Παρά τις εσωτερικές δυσκολίες που συνδέονται με την αδυναμία σχηματισμού κυβέρνησης, οι Βέλγοι λαμβάνουν και επισήμως εύσημα για την αποτελεσματικότητά τους και την επίτευξη όλων σχεδόν των προτεραιοτήτων που είχαν θέσει πριν από λίγο καιρό. Για τον λόγο αυτόν, θα ήθελα να τους συγχαρώ κι εγώ με τη σειρά μου επειδή, μέσα σε τόσο σύντομο χρονικό διάστημα και στο πλαίσιο των προτεραιοτήτων που είχαν θέσει, αντεπεξήλθαν στην οικονομική κρίση που πλήττει την Ευρώπη, προστάτευσαν το περιβάλλον της Ευρώπης, οικοδόμησαν μια ανοιχτή και ασφαλή Ευρωπαϊκή Ένωση, οικοδόμησαν ένα συνεκτικό κοινωνικό μοντέλο στην Ευρωπαϊκή Ένωση και έθεσαν τα θεμέλια για μια κοινή εξωτερική πολιτική της ΕΕ. Δεν συμβαίνει συχνά στην ιστορία μια τόσο μικρή χώρα μέσα σε τόσο σύντομο χρονικό διάστημα να πετυχαίνει τόσα πολλά προς όφελος της Ευρώπης.
<SPEAKER ID="091" NAME="Mathieu Grosch" AFFILIATION="PPE">
(DE) Κύριε Πρόεδρε, κύριε πρωθυπουργέ, πριν από έξι μήνες, οι βουλευτές αυτού του Κοινοβουλίου είχαμε πάρα πολλές επιφυλάξεις σχετικά με τη βελγική Προεδρία, και όταν διαβάσαμε το πρόγραμμα πολλοί βουλευτές διατηρούσαν ακόμα τις αμφιβολίες τους.
<P>
Σήμερα, καθώς διαβιβάζουμε τις ευχαριστίες μας προς εσάς, αλλά και προς τη Μόνιμη Αντιπροσωπεία, για την εξαιρετική δουλειά και προετοιμασία σας, η ευχαρίστησή μας είναι ακόμα μεγαλύτερη. Προφανώς, η επιτυχία σας δεν ήταν εύκολο πράγμα. Τα εσωτερικά πολιτικά προβλήματα του Βελγίου έχουν ήδη αναφερθεί και ο κ. Verhofstadt χρειάστηκε επίσης να επισημάνει ότι η αποδοτικότητα δεν είναι αυτονόητη στην εθνική πολιτική ζωή του Βελγίου ούτε στην ευρωπαϊκή πολιτική ζωή. Ίσως αυτό να είναι και το κλειδί της μελλοντικής επιτυχίας - με άλλα λόγια, ότι οι πολιτικοί που φάνηκαν εδώ ικανοί πρέπει να πετύχουν την αναγκαία αναγνώριση και στο Βέλγιο.
<P>
" επιτυχία σας δεν ήταν εύκολη, καθώς οι εξωτερικές συνθήκες δεν ήταν και οι καλύτερες. Αυτό οφείλεται κυρίως -και μπορώ να το πω αυτό, μιλώντας εξ ονόματος της Κοινοβουλευτικής Ομάδας του Ευρωπαϊκού Λαϊκού Κόμματος (Χριστιανοδημοκράτες) σε σχέση με τις μεταφορές- και στο ότι δεν επιλέξατε να ασχοληθείτε με τα πιο εύκολα θέματα. Αναφέρθηκε, και για εμάς αυτό ήταν κάτι περισσότερο από ικανοποιητικό, ότι το ζήτημα του ευρωπαϊκού αυτοκόλλητου σήματος, μεταξύ άλλων, διευθετήθηκε. Το ζήτημα αυτό δεν αφορά απλώς και μόνο μια αρχή. Κατά την άποψή μου, αφορά τις νέες πηγές χρηματοδότησης και την ασφαλή, καθαρή αλλά και αποδοτική κινητικότητα σε ευρωπαϊκό επίπεδο. Αυτό θα μας επιτρέψει να δούμε αν αύριο θα μπορέσουμε να αναπροσαρμόσουμε σε ένα πιο αυστηρό πλαίσιο τον συγκεκριμένο τομέα -την κινητικότητα- σε ευρωπαϊκό επίπεδο.
<P>
Ως κάτοικος μιας μεθοριακής περιοχής, είναι σαφές ότι είμαι επίσης ικανοποιημένος από την εφαρμογή των διατάξεων σχετικά με την οδική ασφάλεια. Για εμάς, και σε κάθε μεθοριακή περιοχή, είναι απαράδεκτο το γεγονός ότι η τιμωρία ή όχι κάποιου σοβαρού αδικήματος καθορίζεται από την πινακίδα κυκλοφορίας. Επιδείξατε δυναμισμό στο δύσκολο αυτό ζήτημα και κάνατε ένα πρώτο βήμα.
<P>
Τα δικαιώματα των επιβατών για τις μεταφορές με λεωφορείο είναι ένα σημαντικό βήμα με αποτέλεσμα η Ευρώπη να διασφαλίζει πλέον στους πολίτες της δικαιώματα σε όλα τα διαφορετικά μέσα μεταφοράς. Κατά τη διάρκεια της ηφαιστειακής κρίσης, διαπιστώσαμε πόσο σημαντικό είναι για τις επιχειρήσεις, αλλά και για τους επιβάτες, να δημιουργηθεί ένα τέτοιο ευρωπαϊκό πλαίσιο. Ελπίζω να συνεχίσουμε με τον ίδιο τρόπο.
<P>
Τέλος, εύχομαι μόνο ένα πράγμα σε εσάς και στο Βέλγιο, να μπορέσουμε επιτέλους να δούμε την επάρκεια που επιδείξατε σε ευρωπαϊκό επίπεδο και σε ομοσπονδιακό επίπεδο στο Βέλγιο με βάση τη λογική ότι όποιος πρέπει να υποβάλει αιτήματα -όπως εσείς- πρέπει επίσης να παρουσιάζει και λύσεις.
<SPEAKER ID="092" NAME="Alejandro Cercas" AFFILIATION="S&amp;D">
(ES) Κύριε Πρόεδρε, κύριε Leterme, εξ ονόματος των αρμοδίων για την απασχόληση και τις κοινωνικές υποθέσεις της Ομάδας της Προοδευτικής Συμμαχίας Σοσιαλιστών και Δημοκρατών στο Ευρωπαϊκό Κοινοβούλιο, θα ήθελα να ακολουθήσω το παράδειγμα των συναδέλφων μου και να συγχαρώ τη βελγική Προεδρία γι' αυτούς τους τελευταίους έξι μήνες.
<P>
Πώς είναι δυνατόν να συμμετάσχω σε αυτά τα συγχαρητήρια παρά το γεγονός ότι δεν αναφέρατε σχεδόν καθόλου την κοινωνική διάσταση και ότι δεν υπάρχει κάποιος σημαντικός κοινωνικός απολογισμός για τη βελγική Προεδρία;
<P>
Πολύ απλά, κύριε Leterme, επειδή είχα το προνόμιο να συνεργαστώ με τις υπουργούς σας, την κ. Onkelinx και την κ. Milquet, και γνωρίζω τις προσπάθειες που κατέβαλαν οι ίδιες και οι ομάδες τους για να σημειωθεί πρόοδος σε μια κοινωνική ατζέντα κάτω από τόσο δύσκολες συνθήκες και με ένα Συμβούλιο που δεν δείχνει καμία ευαισθησία για την κοινωνική Ευρώπη, όπως αυτό που έχουμε δυστυχώς σήμερα. Παρ' όλα αυτά, εργάστηκαν με θάρρος, υπευθυνότητα και με ιδιαίτερα φιλοευρωπαϊκό πνεύμα για να διασφαλίσουν ότι το Κοινοβούλιο εισακούεται και ότι οι Ευρωπαίοι εισακούονται σε αυτήν τη σοβαρή συγκυρία όπου διακυβεύεται το μέλλον της Ευρώπης.
<P>
Γι' αυτό, λοιπόν, σας συγχαίρω κι εγώ με τη σειρά μου, κύριε Leterme, και ελπίζω στο μέλλον, όταν εμφανιστούν οι προκλήσεις, αυτό που είπατε να βγει αληθινό: ότι η Ευρώπη θα βρει την ψυχή της. Αυτή η ψυχή πρέπει να είναι πολιτική και κοινωνική ψυχή, όχι μόνο οικονομική.
<P>
Θα ήθελα να αναφερθώ σε κάποια ζητήματα που δεν διευθετήθηκαν κατά τη διάρκεια της Προεδρίας σας και για τα οποία ελπίζω να μεταλαμπαδεύσετε το φιλοευρωπαϊκό, ανθρωπιστικό σας πνεύμα στην ουγγρική Προεδρία, επειδή διακυβεύονται πολλά για το μέλλον της Ευρώπης. Αναφέρομαι στα ζητήματα που αφορούν τη μεταναστευτική πολιτική της Ευρώπης, την ενιαία άδεια, τις δύο οδηγίες για τους προσωρινά απασχολούμενους και τις μεταθέσεις στο εσωτερικό μιας εταιρείας.
<P>
Κύριε ασκών την Προεδρία του Συμβουλίου, πείτε σας παρακαλώ στους συναδέλφους σας να ακολουθήσουν μια μακροπρόθεσμη προσέγγιση. Δεν μπορεί να υπάρχει άνιση μεταχείριση των εργαζομένων που έρχονται στην Ευρώπη. Πρέπει να υπάρχει ίση μεταχείριση, διαφορετικά θα δημιουργήσουμε ένα χάσμα το οποίο θα έχει ανυπολόγιστες επιπτώσεις για το μέλλον της Ένωσης. Δεν γίνεται οι εργαζόμενοι αυτοί να φθάνουν στην Ευρώπη υπό άνισες συνθήκες σε σύγκριση με εκείνους που εργάζονται εδώ, επειδή έτσι θα καταστρέψουμε την Ευρώπη.
<P>
Ελπίζω, κατά τους επόμενους έξι μήνες, η ουγγρική Προεδρία να σας ακούσει και να μπορέσετε να ανακτήσετε την ελευθερία της έκφρασης στο Συμβούλιο και το Συμβούλιο να επικεντρωθεί στην ψυχή της Ευρώπης, η οποία δεν μπορεί παρά να είναι μια ανθρωπιστική ψυχή και μια ψυχή προόδου.
<SPEAKER ID="093" NAME="Raffaele Baldassarre" AFFILIATION="PPE">
(IT) Κύριε Πρόεδρε, κύριε Leterme, κυρίες και κύριοι, οφείλω να ομολογήσω ότι χαίρομαι που είχαμε μια Προεδρία η οποία αποδείχθηκε ικανή να διαχειριστεί την ευρωπαϊκή ατζέντα με πραγματισμό και αποτελεσματικότητα, παρά τη δύσκολη συγκυρία.
<P>
Από την έγκριση σε πρώτη ανάγνωση της αναδιατύπωσης της οδηγίας σχετικά με την καταπολέμηση της καθυστέρησης πληρωμών στη δημόσια διοίκηση, που είναι θεμελιώδης για το μέλλον του συστήματος των επιχειρήσεων, μέχρι την έγκριση της δέσμης μέτρων για τη χρηματοπιστωτική εποπτεία, η βελγική Προεδρία αποδείχθηκε τόσο πρακτική όσο και δυναμική.
<P>
Θα μπορούσα να αναφέρω και άλλα παραδείγματα, αλλά θα προτιμούσα να καταλήξω σε κάποια συμπεράσματα σχετικά με τα διδάγματα που μπορούν να αντληθούν από μια Προεδρία η οποία ολοκλήρωσε τη θητεία της με θετικό τρόπο. Πρώτον, πρέπει να υπάρχει ένα ρεαλιστικό πρόγραμμα εργασίας· δεύτερον πρέπει να μπορεί κανείς να διαπραγματεύεται δυναμικά και να πετυχαίνει συμβιβασμούς· και τέλος, πρέπει να συμμετέχουν πλήρως τα ευρωπαϊκά θεσμικά όργανα, με προεξάρχον το Κοινοβούλιο, και να ακολουθείται μια προσέγγιση στα εκκρεμή ζητήματα απαλλαγμένη από περιορισμούς και εθνικά συμφέροντα.
<P>
Ελπίζω η Προεδρία αυτή να αποτελέσει παράδειγμα και για τις άλλες που θα ακολουθήσουν. Προς το παρόν όμως, της εκφράζω τα πιο θερμά μου συγχαρητήρια.
<SPEAKER ID="094" NAME="Pervenche Berès" AFFILIATION="S&amp;D">
(FR) Κύριε Πρόεδρε, κύριε πρωθυπουργέ, εργαστήκαμε πολύ σκληρά με τις υπουργούς σας, την κ. Joëlle Milquet και την κ. Laurette Onkelinx, για να ακουστεί η φωνή του Ευρωπαϊκού Κοινοβουλίου όταν εγκρίθηκαν από το Συμβούλιο οι κατευθυντήριες γραμμές για την απασχόληση, όπου οι θέσεις μας ελήφθησαν υπόψη, αλλά και στο ζήτημα των δημόσιων υπηρεσιών, καθώς ο ρόλος που διαδραματίζουν αυτές οι υπηρεσίες οι οποίες βρίσκονται στο επίκεντρο του ευρωπαϊκού κοινωνικού μοντέλου επιβεβαιώθηκε για άλλη μία φορά κατά τη διάρκεια της Προεδρίας σας. Ελπίζω η ώθηση που δώσαμε στον διάλογο μεταξύ των θεσμικών οργάνων να μπορέσει να συνεχιστεί τόσο στο πλαίσιο του έργου της Επιτροπής όσο και στο πλαίσιο του έργου της νέας Προεδρίας.
<P>
Υπάρχει επίσης και μία άλλη πτυχή την οποία επεξεργαστήκαμε από κοινού και σε βάθος και αφορά το πώς θα διασφαλίσουμε ότι η οικονομική διακυβέρνηση στην οποία αναφερθήκατε θα μπορέσει να σταθεί και στα δύο της πόδια επειδή, αν αντιμετωπίζει το ζήτημα της απασχόλησης ως ισοζύγιο, μας οδηγεί στην καταστροφή. Και ανησυχώ όταν βλέπω τον τρόπο με τον οποίο η Επιτροπή, στο πλαίσιο της δέσμης κανόνων για το Ευρωπαϊκό Εξάμηνο, διαχειρίζεται το ζήτημα αυτό προτείνοντας στα κράτη μέλη να μειώσουν όπως όπως τους μισθούς ή να αυξήσουν, σχεδόν στα τυφλά τα όρια ηλικίας συνταξιοδότησης και να μειώσουν τα επίπεδα των συντάξεων. Αυτό δεν είναι το πνεύμα με το οποίο η οικονομική διακυβέρνηση θα μπορέσει να διασφαλίσει την επιτυχία του ευρωπαϊκού ζητήματος, κάτι που περιμένουν οι εργαζόμενοί μας και οι πολίτες μας.
<SPEAKER ID="095" NAME="Morten Messerschmidt" AFFILIATION="EFD">
(DA) Κύριε Πρόεδρε, θα ήθελα να πω ότι η βελγική Προεδρία αποτελεί ένα υπέροχο και ασυναγώνιστο παράδειγμα του τρόπου λειτουργίας της ΕΕ. Παρόλο που η χώρα δεν είχε κυβέρνηση, η Προεδρία λαμβάνει τα εύσημα από όλες τις πλευρές αυτού του Κοινοβουλίου. Το γεγονός αυτό δείχνει ίσως και τον τρόπο με τον οποίο λειτουργεί καλύτερα η ΕΕ - χωρίς εκλεγμένους αντιπροσώπους και, τελικά, χωρίς καθόλου πολίτες. Εν πάση περιπτώσει, ήταν κατά τη διάρκεια της βελγικής Προεδρίας που έγινε πραγματικότητα η μεγαλύτερη απάτη μέχρι σήμερα, η μεγαλύτερη προδοσία των ευρωπαίων πολιτών ύστερα από τη θέση σε ισχύ της Συνθήκης της Λισαβόνας, και αναφέρομαι στη θέσπιση του μόνιμου πια μηχανισμού κρίσης.
<P>
Όταν έπρεπε να πείσουμε τους ευρωπαίους πολίτες για την εφαρμογή της Συνθήκης της Λισαβόνας, η οποία προέβλεπε μια πρωτοφανή μεταβίβαση διάφορων αρμοδιοτήτων στους ξένους των Βρυξελλών, μας υποσχέθηκαν ότι ένα τουλάχιστον πράγμα δεν θα συνέβαινει ποτέ: δεν θα αναλαμβάναμε ποτέ την ευθύνη για τα χρέη άλλων χωρών. Κατά τη διάρκεια της βελγικής Προεδρίας αυτή ακριβώς η υπόσχεση παραβιάστηκε. Τώρα πια έχουμε, από το 2013, μια μόνιμη νομοθετικη πράξη που μας υποχρεώνει να αναλάβουμε την ευθύνη για τα χρέη άλλων χωρών και για πάντα. Αυτή είναι η κληρονομιά της βελγικής Προεδρίας και η εξέλιξη αυτή είναι λυπηρή.
<SPEAKER ID="096" NAME="Ivo Belet" AFFILIATION="PPE">
(NL) Κύριε Πρόεδρε, κύριε Leterme, κυρία Győri, τόσο εσείς όσο και η διπλωματική σας υπηρεσία αποδείξατε ότι μπορούμε να πετύχουμε ακόμα και υπό πολύ δύσκολες οικονομικές συνθήκες, και ότι μπορούμε να αντιμετωπίσουμε αυτές τις συνθήκες ώστε να καταστήσουμε την Ευρώπη πιο ισχυρή. Αυτό είναι πολύ σημαντικό. Προφανώς μια τέτοια κατάσταση απαιτεί από εμάς πολλούς συμβιβασμούς, δύσκολους συμβιβασμούς. Αυτό θα μας καταστά πάντα ευάλωτους στην κριτική αν και νομίζω ότι, στην κατάσταση αυτή, ο χρυσός κανόνας "το τέλειο είναι ο εχθρός του καλού" ισχύει περισσότερο από ποτέ. Τέτοιοι συμβιβασμοί δικαιολογούνται πάντα εφόσον επιτρέπουν να σημειώνεται πρόοδος και εφόσον ωφελούν την ευημερία και την ευζωία των πολιτών μας.
<P>
Κύριε Leterme, επειδή έχω μόνο ένα λεπτό, θέλω μόνο να διατυπώσω συνοπτικά κάποιες παρατηρήσεις για την επόμενη βελγική Προεδρία που θα αναλάβει μάλλον καθήκοντα γύρω στο 2025. Εσείς θα είστε πιθανόν 65 ετών τότε κι εγώ θα είμαι έναν χρόνο μεγαλύτερός σας. Υποθέτω ότι η Ευρώπη θα είναι ισχυρός παράγοντας στην παγκόσμια σκηνή τότε, αλλά για να γίνει αυτό πρέπει πράγματι να διατηρήσουμε τη δυναμική των έξι τελευταίων μηνών. Σε κάθε περίπτωση, σας εύχομαι καλή επιτυχία εδώ και στις Βρυξέλλες.
<SPEAKER ID="097" NAME="Csaba Sándor Tabajdi" AFFILIATION="S&amp;D">
(FR) Κύριε Πρόεδρε, κυρίες και κύριοι, αγαπητοί βέλγοι συνάδελφοι, συγχαρητήρια! Σας βγάζω το καπέλο! Ως Ούγγρος, θα είμαι πολύ χαρούμενος αν η ουγγρική Προεδρία είναι το ίδιο επιτυχημένη.
<P>
(HU) Τώρα θα ήθελα να συνεχίσω στα ουγγρικά. Κατά τη διάρκεια της βελγικής Προεδρίας, η επιδείνωση της κρίσης στη ζώνη του ευρώ αποσοβήθηκε με επιτυχία. " ιρλανδική δέσμη μέτρων διάσωσης δημιουργήθηκε σε χρόνο ρεκόρ. Καταρτίστηκε ένα σύστημα συντονισμού της νέας οικονομικής πολιτικής, και η έγκριση έξι νομοθετημάτων οικονομικής διακυβέρνησης περιμένει τώρα την ουγγρική Προεδρία. Θεσπίστηκε η χρηματοπιστωτική εποπτεία, και μαζί με την πρωτοβουλία πολιτών ξεκίνησε να λειτουργεί και η Ευρωπαϊκή Υπηρεσία Εξωτερικής Δράσης. Δεν μπορώ παρά να εκφράσω τον απεριόριστο θαυμασμό μου σε σχέση με την πρόοδο της πρακτικής μεταφοράς της Συνθήκης της Λισαβόνας, αν και μπροστά μας έχουμε ακόμα πάρα πολλά εκκρεμή ζητήματα.
<P>
(EN) Για άλλη μία φορά συγχαρητήρια στους βέλγους συναδέλφους μου. Εύχομαι η ουγγρική Προεδρία να είναι ακριβώς το ίδιο επιτυχημένη.
<SPEAKER ID="100" NAME="Petru Constantin Luhan" AFFILIATION="PPE">
(RO) Κύριε Πρόεδρε, παρά τους φόβους ότι οι εξελίξεις στη βελγική εσωτερική πολιτική σκηνή θα μπορούσαν να επηρεάσουν την απόδοση της εκ περιτροπής Προεδρίας, με μεγάλη μου χαρά διαπιστώνω ότι οι Βέλγοι διέψευσαν τις προσδοκίες διεκπεραιώνοντας τα ευρωπαϊκά ζητήματα με πραγματισμό και αποτελεσματικότητα. Πράγματι, τα σημαντικότερα θέματα με τα οποία ασχολήθηκε η βελγική Προεδρία απέδωσαν μια σειρά από κατεξοχήν ευρωπαϊκά ζητήματα: η ίδρυση της Ευρωπαϊκής Υπηρεσίας Εξωτερικής Δράσης, η οικονομική ανάπτυξη και δημοσιονομική εξυγίανση, η έγκριση του κανονισμού για την πρωτοβουλία των ευρωπαίων πολιτών και η έναρξη εφαρμογής της στρατηγικής "Ευρώπη 2020".
<P>
Σε ό,τι αφορά τα συμφέροντα της Ρουμανίας, η βελγική Προεδρία ακολούθησε μια δίκαιη και ισορροπημένη προσέγγιση. Σε δύο ευαίσθητα ζητήματα για τη Ρουμανία, η βελγική Προεδρία επέλεξε τις επιλογές που αντικατόπτριζαν καλύτερα τη θέση η οποία είχε υποστηριχθεί από τη Ρουμανία: η συζήτηση του ζητήματος των Ρομά υπό το πρίσμα της κοινωνικής ένταξης και η διαχείριση της διαδικασίας για την παραπομπή στο Ευρωπαϊκό Κοινοβούλιο του σχεδίου απόφασης σχετικά με την ένταξη της Ρουμανίας και της Βουλγαρίας στον χώρο Σένγκεν.
<SPEAKER ID="101" NAME="Monika Flašíková Beňová" AFFILIATION="S&amp;D">
(SK) Κύριε Πρόεδρε, θα ήθελα να ξεκινήσω υπογραμμίζοντας ότι το Βέλγιο ανέλαβε την εκ περιτροπής Προεδρία σε μια συγκυρία που δεν είναι δύσκολη μόνο στην εσωτερική πολιτική σκηνή, αλλά και σε παγκόσμια κλίμακα.
<P>
Επομένως, δεν μπορώ να αποδώσω όλες τις αποτυχίες της Ένωσης στο Βέλγιο. Αντίθετα, θα ήθελα να πω ότι το Βέλγιο επιτέλεσε εξαιρετικό έργο έτσι όπως χειρίστηκε τον τριμερή διάλογο μεταξύ της Επιτροπής, του Συμβουλίου και του Κοινοβουλίου.
<P>
Με το Βέλγιο στο πηδάλιο, σημειώθηκε πρόοδος στο σημαντικό πεδίο της εποπτείας και ρύθμισης του τραπεζικού τομέα - τουλάχιστον εν μέρει. Τον Οκτώβριο ολοκληρώθηκαν οι διαπραγματεύσεις για τη ρύθμιση των αμοιβαίων κεφαλαίων κινδύνου, των μετοχικών εταιρειών και των οργανισμών αξιολόγησης της πιστοληπτικής ικανότητας.
<P>
Θα μπορούσα να φανταστώ ακόμα πιο φιλόδοξα μέτρα σε αυτόν τον τομέα, αλλά νομίζω ότι το Βέλγιο κατόρθωσε τουλάχιστον να συντονίσει τα ζητήματα που μπορούσαν να συντονιστούν και να σημειώσει κάποια πρόοδο.
<P>
Ο τομέας των διεθνών σχέσεων ήταν επίσης εξαιρετικά σημαντικός. " Ένωση συγκρότησε τη διπλωματική της υπηρεσία και, σε αυτήν την περίπτωση επίσης, το Βέλγιο επέδειξε ιδιαίτερες διαμεσολαβητικές δεξιότητες.
<P>
Θα ήθελα να ολοκληρώσω συγχαίροντας το Βέλγιο και εκφράζοντας τις ευχαριστίες μου στην Προεδρία του, και επίσης εκφράζοντας τη βέβαιη ελπίδα ότι η Ουγγαρία θα ακολουθήσει το παράδειγμα της Προεδρίας σας.
<SPEAKER ID="102" NAME="Mairead McGuinness" AFFILIATION="PPE">
(EN) Κύριε Πρόεδρε, θα μπορούσα εδώ να θέσω ένα ευρύτερο ζήτημα; Τα Χριστούγεννα, ο John Bruton, πρώην ηγέτης της Ιρλανδίας ο οποίος κάποια στιγμή είχε διατελέσει και Πρόεδρος του Συμβουλίου, είπε ότι ο χαρακτήρας μερικής απασχόλησης που έχει το Ευρωπαϊκό Συμβούλιο δεν είναι ο πλέον κατάλληλος για τον σκοπό που υπηρετεί, δεδομένης της έκτασης της κρίσης που αντιμετωπίζει η Ευρώπη. Υποστήριξε ότι ο χρόνος ο οποίος διατίθεται γι' αυτά τα μεγάλα ζητήματα είναι λίγο περισσότερος από τον χρόνο που θέλουν οι ηγέτες για να φθάσουν αεροπορικώς στις Βρυξέλλες.
<P>
Υποστηρίζει ότι αντιμετωπίζουμε μια χρηματοπιστωτική κρίση - μια κρίση του κράτους πρόνοιας σε μια γηράσκουσα κοινωνία, μια κρίση της παγκοσμιοποίησης των εθνικών κρατών και, ενδεχομένως, μια κρίση της αποδοτικότητας της ευρωπαϊκής δημοκρατίας. Λέει ότι οι ηγέτες πρέπει να καθίσουν όλοι μαζί μέχρι να καταλήξουν σε μια πλήρη αμοιβαία συμφωνία για όλα αυτά που πρέπει να γίνουν: για όλα και όχι μόνο για κάποια. Μόνο μία τέτοιας κλίμακας ενέργεια θα εμφυσήσει στις αγορές μόνιμη εμπιστοσύνη. Θα σας ζητούσα να το συζητήσουμε αυτό, επειδή ίσως και να έχει δίκιο.
<SPEAKER ID="103" NAME="Oreste Rossi" AFFILIATION="EFD">
(IT) Κύριε Πρόεδρε, κυρίες και κύριοι, η ομιλία σας, κύριε Leterme, περιείχε κάποιες σημαντικές παραθέσεις· είναι κρίμα που, στην πραγματικότητα, θα μείνετε κυρίως στην ιστορία ως ο πρωθυπουργός μιας χώρας που, 219 ημέρες μετά τη διεξαγωγή εκλογών, αδυνατούσε να σχηματίσει κυβέρνηση.
<P>
Βλέπετε, είχα αρνητική άποψη για εσάς -αν και αυτή άλλαξε αναμφισβήτητα με τον χρόνο- επειδή την ημέρα της ορκωμοσίας σας, σας ρώτησα, υπό τη συγκεκριμένη ιδιότητά σας ως ασκούντος την Προεδρία του Συμβουλίου, ποια στάση θα τηρούσατε απέναντι στις επιθέσεις που δεχόταν η Καθολική Εκκλησία στη χώρα σας, απέναντι στις έρευνες που είχαν κηρυχθεί άκυρες, κάτι που θεώρησα πολύ σοβαρό και που στη συνέχεια καταδικάστηκε ακόμα και από την ίδια τη Δικαιοσύνη.
<P>
Δεν μου απαντήσατε. Δεν μου άρεσε αυτό, επειδή πιστεύω ότι ένας Πρόεδρος θα πρέπει να τους εκπροσωπεί όλους. Αν θέτω ένα ερώτημα, ένας Πρόεδρος θα πρέπει να απαντήσει και να λάβει μια θαρραλέα απόφαση: είτε να πει "είμαι υπέρ" είτε να πει "είμαι κατά" και να εξηγήσει το γιατί. Αυτό δεν το κάνατε.
<P>
Σήμερα, μπορώ να πω ότι εσείς και η Προεδρία σας κάνατε καλή δουλειά. Ίσως αν από την αρχή ήσασταν λίγο περισσότερο στο "επίπεδό" μας, μπορεί και να είχαμε καλύτερη σχέση.
<SPEAKER ID="104" NAME="Franz Obermayr" AFFILIATION="NI">
(DE) Κύριε Πρόεδρε, είναι σίγουρο ότι το Βέλγιο ανέλαβε την Προεδρία του Συμβουλίου σε μια πολύ δύσκολη μεταβατική φάση, αφού την περίοδο εκείνη η οικονομική κρίση δεν είχε ακόμα αντιμετωπιστεί, ενώ η Συνθήκη της Λισαβόνας δεν είχε ακόμα εφαρμοστεί πλήρως και η περιορισμένη αποδοτικότητά της γινόταν εμφανής.
<P>
Σε ολόκληρη τη συζήτηση σχετικά με τη δέσμη μέτρων για τη διάσωση του ευρώ, ωστόσο, υπάρχει μία σημαντική πτυχή που δεν πρέπει να παραβλεφθεί και αφορά συγκεκριμένα το γεγονός ότι τόσο η δέσμη μέτρων διάσωσης για τις χώρες της ευρωζώνης όσο και τα δάνεια προς την Ελλάδα παραβιάζουν τη Συνθήκη της Λισαβόνας. Και τα δύο μέτρα στερούνται της απαραίτητης νομικής βάσης. Αυτό σημαίνει ότι υπάρχει σαφής ένδειξη υπέρβασης αρμοδιοτήτων από την πλευρά της ΕΕ, κάτι το οποίο καθιστά τελικά απαραίτητη μια κατάλληλη διαδικασία για την τροποποίηση της Συνθήκης.
<P>
Μετά από άλλες χώρες που είναι υποψήφιες για να δεχθούν μέτρα διάσωσης -όπως η Ιρλανδία και η Πορτογαλία- και η Ισπανία είναι ένα προβληματικό παιδί της ευρωζώνης. Από την άλλη πλευρά βρίσκονται καθαροί συνεισφέροντες, όπως η Γερμανία και η Αυστρία, οι οποίες σιγά-σιγά γίνονται οι αγελάδες της Ευρωπαϊκής Ένωσης τις οποίες όλοι θέλουν να αρμέξουν. Προφανώς η κατάσταση αυτή δεν μπορεί να συνεχιστεί. Το Βέλγιο δεν μπόρεσε τελικά να διαχειριστεί καμία από τις δύο αυτές -ομολογουμένως δύσκολες- προκλήσεις, δηλαδή την υπέρβαση της οικονομικής κρίσης και την εφαρμογή της Συνθήκης της Λισαβόνας.
<SPEAKER ID="105" NAME="Andrzej Grzyb" AFFILIATION="PPE">
(PL) Κύριε Πρόεδρε, ακούστηκαν πολύ θετικές απόψεις για τη βελγική Προεδρία, ιδίως για την αποτελεσματικότητά της στις διαπραγματεύσεις και τους χαμηλούς της τόνους σε μια δύσκολη περίοδο κρίσης, στη σύνοδο κορυφής της G20, στη διάσκεψη του Κανκούν και στη συζήτηση για τον προϋπολογισμό. " επιστροφή των χρηματοπιστωτικών αγορών στη σταθερότητα αλλά και η οικονομική σταθερότητα ήταν τα κυρίαρχα ζητήματα, αν και πρέπει να πούμε ότι ο εθνικός εγωισμός "χτύπησε κόκκινο" σε ό,τι αφορά κυρίως τον προϋπολογισμό. " αποτελεσματικότητα των Βέλγων στις διαπραγματεύσεις θα πρέπει να επικροτηθεί, αλλά, σε τελική ανάλυση, αυτή ήταν η δωδέκατη Προεδρία του Βελγίου. Ο πρωθυπουργός κ. Leterme είπε ότι το πρόγραμμα της Προεδρίας ήταν το πρόγραμμα του Συμβουλίου και της Επιτροπής και ότι δεν είχε τη φιλοδοξία να προσθέσει σε αυτό κάποια εθνική προτεραιότητα. Στο μέλλον όμως θα πρέπει να επιτρέπουμε στις Προεδρίες να καθορίζουν τις δικές τους προτεραιότητες. Θεωρώ ότι αυτή είναι η ουσία και το πνεύμα της ολοκλήρωσης για την οποία μίλησε ο πρωθυπουργός κ. Leterme. Εκείνο που με ανησυχεί είναι η κρίση που περάσαμε κατά την έγκριση του προϋπολογισμού του 2011 και, ειδικότερα, το υπόβαθρό της και η πρόβλεψη ότι στο μέλλον οι διαπραγματεύσεις για τη νέα δημοσιονομική προοπτική δεν θα είναι εύκολες.
<SPEAKER ID="106" NAME="Izaskun Bilbao Barandica" AFFILIATION="ALDE">
(ES) Κύριε Πρόεδρε, υπάρχει τουλάχιστον ένας τομέας που είναι σημαντικός για την Ευρώπη και για την περιοχή στην οποία ανήκω -Euskadi, η Χώρα των Βάσκων- για τον οποίον δεν κάνατε απολύτως τίποτα.
<P>
" Συνθήκη της Λισαβόνας αναθέτει στο Κοινοβούλιο εξουσίες σχετικά με την αλιευτική πολιτική. Το Συμβούλιο εμπόδισε πολλά σχέδια για την αλίευση του γαύρου. Στην αρχή της Προεδρίας σας, εγώ η ίδια είχα εκφράσει την άποψη ότι ήμουν διατεθειμένη να συνεχίσω τις διαπραγματεύσεις για να ενεργοποιηθούν πάλι κάποια σχέδια, και εσείς δεν κάνατε καμία προσπάθεια γι' αυτό. Δεν μπορώ, επομένως, να σας συγχαρώ, επειδή ουσιαστικά το Συμβούλιο δεν αναγνωρίζει τις εξουσίες που αναθέτει η Συνθήκη της Λισαβόνας σε αυτό το Σώμα.
<P>
Πιστεύω ότι χάσατε μια ευκαιρία να επιλύσετε ένα πρόβλημα που εκκρεμεί από την ισπανική Προεδρία. Δεν κάνατε ούτε μία κίνηση· ως εκ τούτου, ελπίζω η επόμενη Προεδρία να μπορέσει να κάνει κάτι γι' αυτό.
<P>
Θα ήθελα επίσης να είχατε δώσει λίγη μεγαλύτερη προσοχή στην παρέμβασή μου.
<SPEAKER ID="107" NAME="Edite Estrela" AFFILIATION="S&amp;D">
(PT) Κύριε Πρόεδρε, κι εγώ με τη σειρά μου θα ήθελα να συγχαρώ τη βελγική Προεδρία για την επιτυχία της Προεδρίας της, παρά τις δύσκολες συνθήκες υπό τις οποίες πραγματοποιήθηκε, οι οποίες αναφέρθηκαν και εδώ. Επίσης, στον τομέα που παρακολούθησα πιο επισταμένως, θα ήθελα να συγχαρώ την κ. Milquet και να την ευχαριστήσω για την προσήλωση και την αποφασιστικότητά της κατά την κατάρτιση της έκθεσης σχετικά με την οδηγία για την άδεια μητρότητας, παρά τη διαφωνία του Συμβουλίου μαζί της. Ελπίζουμε ότι η ουγγρική Προεδρία θα δώσει τη δέουσα σημασία στο ζήτημα αυτό. Ο κ. Leterme μάς υπενθύμισε το όνειρο που καθοδήγησε τους ιδρυτές του ευρωπαϊκού εγχειρήματος πέραν της ενιαίας αγοράς, και ο κ. Barroso υπογράμμισε τη σημασία του ευρωπαϊκού πνεύματος. Νομίζω ότι αυτά είναι καλά σημεία στην τρέχουσα συγκυρία, στην οποία χρειαζόμαστε περισσότερη ενότητα και αλληλεγγύη, προκειμένου να αντιμετωπίσουμε τις προκλήσεις που έχουμε μπροστά μας.
<SPEAKER ID="108" NAME="Czesław Adam Siekierski" AFFILIATION="PPE">
(PL) Κύριε Πρόεδρε, η βελγική Προεδρία, για να είμαι ακριβής οι δύο τελευταίες Προεδρίες, ήρθαν σε μια περίοδο κατά την οποία εφαρμοζόταν η Συνθήκη της Λισαβόνας και διαμορφωνόταν μια νέα τάξη στην ΕΕ. Και οι δύο αυτές Προεδρίες περιόρισαν τις εθνικές τους προσεγγίσεις, προκειμένου να εμβαθύνουν τη συνεργασία και τον συντονισμό στην ΕΕ. Αυτή η ορθή μέθοδος βοηθά στην ενίσχυση μιας κοινοτικής και όχι μιας κυβερνητικής προσέγγισης. Από την άλλη πλευρά, θα πρέπει να είμαστε προσεκτικοί σε ό,τι αφορά τον περιορισμό του ρόλου των εθνικών Προεδριών για τη δημιουργία των προτεραιοτήτων τους. Στην περίπτωση αυτή πρέπει να λειτουργήσει μια ειδική ισορροπία. Αναμφίβολο επίτευγμα της βελγικής Προεδρίας είναι η ενίσχυση της οικονομικής διακυβέρνησης. Οργανισμοί που εποπτεύουν χρηματοπιστωτικά ιδρύματα έχουν ξεκινήσει το έργο τους. Πολλά έγιναν προς την κατεύθυνση της απαρέγκλιτης εφαρμογής της δημοσιονομικής πειθαρχίας. Οι ενέργειες που στοχεύουν στη διαρθρωτική μεταρρύθμιση έχουν αναχθεί σε βασικό μέσο ανάπτυξης. Επίσης το αδιέξοδο γύρω από την έγκριση του προϋπολογισμού της ΕΕ για το 2011 επιτέλους υπερκεράσθηκε. Θέλουμε απλώς να σας πούμε ευχαριστώ.
<SPEAKER ID="109" NAME="Seán Kelly" AFFILIATION="PPE">
(EN) Κύριε Πρόεδρε, πρέπει να πω ότι είναι πολύ ενθαρρυντικό το ότι τόσοι πολλοί βουλευτές από όλες τις πλευρές της Αίθουσας επαινούν, δικαίως, τη βελγική Προεδρία. Φοβόμουν για το αντίθετο. Νομίζω ότι ένας από τους λόγους για τους οποίους η βελγική Προεδρία στέφθηκε με επιτυχία είναι επειδή έλαβε υπόψη την πραγματικότητα της Συνθήκης της Λισαβόνας. Την περίοδο αυτή, πρέπει να υπάρχει συντονισμένη μεταβίβαση από τη μία Προεδρία στην άλλη. Είναι όπως στη σκυταλοδρομία: όσο πιο αποτελεσματική είναι η μεταβίβαση -καθώς και χαμηλών τόνων- ίσως τόσο το καλύτερο. Οι Βέλγοι το έκαναν αυτό εξαιρετικά καλά και αποτελούν ένα παράδειγμα για άλλες χώρες σχετικά με το πώς πρέπει να ενεργούν στο μέλλον.
<P>
Θα ήθελα ειδικότερα να τους ευχαριστήσω για το έργο τους σε σχέση με τον προϋπολογισμό και τις τραπεζικές αρχές και τις άλλες συσταθείσες αρχές. Αν πετύχουν όπως ελπίζουμε ότι θα πετύχουν, τότε η αίγλη της βελγικής Προεδρίας θα αυξάνεται με την πάροδο των χρόνων όσο θα κοιτάμε πίσω σε αυτές τις πολύ σημαντικές αποφάσεις.
<SPEAKER ID="110" NAME="Frédéric Daerden" AFFILIATION="S&amp;D">
(FR) Κύριε Πρόεδρε, θα ήθελα κι εγώ να προσυπογράψω τα ομοιόμορφα σχεδόν μηνύματα που ακούστηκαν σήμερα το πρωί. Κύριε πρωθυπουργέ, η βελγική Προεδρία ήταν ένα καλό παράδειγμα, επειδή προώθησε το ευρωπαϊκό εγχείρημα σε μια δύσκολη εθνική συγκυρία, η οποία ωστόσο δεν την εμπόδισε να αντεπεξέλθει στις προκλήσεις με τις οποίες είναι αντιμέτωπη η Ευρώπη. Αναφέρομαι στην έγκριση του προϋπολογισμού του 2011, του οποίου ορισμένες πτυχές μάς έχουν αφήσει πικρή γεύση. Ωστόσο, αποφύγατε μια επιζήμια σύγκρουση μεταξύ των θεσμικών οργάνων.
<P>
Σε ό,τι αφορά την κοινωνική διάσταση, από την αρχή, η βελγική Προεδρία βρέθηκε αντιμέτωπη με μια υπέρμετρη διστακτικότητα ορισμένων μελών του Συμβουλίου. Αναφέρομαι συγκεκριμένα στην ιδέα μιας οδηγίας πλαισίου για το ελάχιστο εισόδημα. Παρά το κλίμα αυτό, κάποια πραγματική πρόοδος που σημειώθηκε χάρη στη μαχητικότητα των υπουργών σας και των υπουργών μας μπορεί να πιστωθεί στο Βέλγιο: η έκθεση του Συμβουλίου EPSCO πριν από κάθε Ευρωπαϊκό Συμβούλιο για να λειτουργεί ως αναγκαίο αντίβαρο στο Συμβούλιο ECOFIN· τα συμπεράσματα σχετικά με τις κοινωνικές υπηρεσίες κοινής ωφέλειας· οι συντάξεις, κυρίως η διάσκεψη για τις συντάξεις στη Λιέγη, η οποία επεσήμανε την ανάγκη της από κοινού εξέτασης των ζητημάτων της επάρκειας και της βιωσιμότητας των συντάξεων, πράγμα που οφείλω να υπογραμμίσω, και η δήλωση του EPSCO για το Έτος Καταπολέμησης της Φτώχειας.
<P>
Συγχαρητήρια για άλλη μία φορά. Μακάρι η πρόοδος αυτή να συνεχιστεί με τις νέες Προεδρίες.
<SPEAKER ID="111" NAME="Gay Mitchell" AFFILIATION="PPE">
(EN) Κύριε Πρόεδρε, σχετικά με ένα ζήτημα επί της διαδικασίας, θα ήθελα να σας ζητήσω να διενεργήσετε μια έρευνα σχετικά το ποιος δικαιούται έκτακτη παρέμβαση και ποιος όχι. Έχω την εντύπωση ότι η κατανομή δεν είναι δίκαιη από τη μία περίοδο συνόδου στην άλλη. Σας το ζητώ αυτό επειδή κάποιοι από εμάς, που έχουμε και άλλες υποχρεώσεις, δεν μπορούμε να καθόμαστε κάθε μέρα όλη μέρα σε αυτήν εδώ την Αίθουσα όπως άλλοι που έχουν αυτήν τη δυνατότητα.
<P>
Νομίζω ότι πρέπει να υπάρχει ισότητα ευκαιριών σε ό,τι αφορά τις παρεμβάσεις των βουλευτών στις συζητήσεις. Ζητώ συγνώμη που καθυστερώ τη διαδικασία, αλλά θα ήθελα να σας ζητήσω να διενεργήσετε αυτήν την έρευνα.
<SPEAKER ID="112" NAME="Πρόεδρος">
Κύριε Mitchell, δεν θέλω να πω τίποτα άλλο παρά μόνο ότι έχω έναν κατάλογο και ότι μπορείτε να ελέγξετε τον κατάλογο. Περίπου 20 άτομα από τον κατάλογο έχουν τη δυνατότητα να μιλήσουν. Αν θέλετε μπορείτε να έρθετε στο γραφείο μου να σας δείξω τον κατάλογο και μπορώ να σας εξηγήσω.
<SPEAKER ID="113" NAME="Maroš Šefčovič" LANGUAGE="EN">
Κύριε Πρόεδρε, σήμερα το πρωί σε αυτήν την Αίθουσα εκφράστηκαν πολλές θετικές αξιολογήσεις και έπαινοι. Εξ ονόματος της Επιτροπής, θα ήθελα να πω ότι οι κρίσεις αυτές είναι απολύτως δικαιολογημένες. Με το ευρωπαϊκό πνεύμα που την διακρίνει, η βελγική Προεδρία επέδειξε σαφώς εντυπωσιακή αποδοτικότητα και μια πολύ εποικοδομητική προσέγγιση. Όταν η βελγική Προεδρία αναλάμβανε ένα ζήτημα, όλοι ξέραμε ότι θα πετύχαινε τον ευρωπαϊκό στόχο -και όχι μόνο τον ευρωπαϊκό στόχο- με πνεύμα καλόπιστης συνεργασίας μεταξύ των θεσμικών οργάνων. " πολύ καλή συνεργασία της βελγικής Προεδρίας με το Ευρωπαϊκό Κοινοβούλιο και οι πολύ στενές σχέσεις με την Επιτροπή οδήγησαν σε έναν σαφέστατα εντυπωσιακό κατάλογο επιτευγμάτων.
<P>
Σήμερα, μπορούμε να πούμε ότι η Συνθήκη της Λισαβόνας είναι σε πλήρη ισχύ. Καταφέραμε να δώσουμε στους πολίτες μας μια νέα φωνή μέσω της πρωτοβουλίας των ευρωπαίων πολιτών και καταφέραμε να καταλήξουμε σε συμφωνία για πιο διαφανείς και αποτελεσματικούς κανόνες σχετικά με την επιτροπολογία. Και στα δύο αυτά ζητήματα, συνεργάστηκα με τον υπουργό Εξωτερικών Olivier Chastel και οφείλω να ομολογήσω ότι εντυπωσιαζόμουν συνεχώς από το πνεύμα συνεργασίας που επεδείκνυε και το υψηλό επίπεδο επαγγελματισμού του.
<P>
Για την ολοκλήρωση της συζήτησης σχετικά με τον προϋπολογισμό του 2011 και για την έναρξη της νέας οικονομικής διακυβέρνησης στην Ευρώπη χρειαζόταν μια ήρεμη και εποικοδομητική προσέγγιση. Ακόμα και σε σύνθετες, παρατεταμένες διαπραγματεύσεις για θέματα όπως το διαζύγιο, η χρηματοπιστωτική εποπτεία, ακόμα και τα διπλώματα ευρεσιτεχνίας, η βελγική Προεδρία κατάφερε να σημειώσει πραγματική πρόοδο.
<P>
Είναι πλέον πασιφανές ότι πρέπει να δώσουμε συνέχεια στο θετικό πνεύμα και την αποδοτικότητα της βελγικής Προεδρίας. Αναμφίβολα, η οικονομία, η ανάκαμψη από την κρίση και η δημοσιονομική εξυγίανση παραμένουν κορυφαίες προτεραιότητες για όλους εμάς. Μάθαμε καλά νέα την περασμένη εβδομάδα για την επιτυχημένη πώληση των πορτογαλικών, ισπανικών και ιταλικών ομολόγων, και είδαμε οι διαφορές αποδόσεων του Βελγίου και άλλων χωρών να μειώνονται. Είναι όμως πασιφανές ότι πρέπει να προωθήσουμε διαρθρωτικές μεταρρυθμίσεις και ότι πρέπει να εργαστούμε ακόμα πιο σκληρά. Αν δεν θέλουμε να έχουμε μια ανάκαμψη με ανεργία, πρέπει να δούμε πώς θα μπορέσουμε να μεταρρυθμίσουμε τους κανόνες της αγοράς εργασίας μας και πώς θα καταργήσουμε τα εμπόδια για την αύξηση της απασχόλησης στην Ευρώπη. Παράλληλα, πρέπει να προστατεύσουμε τα ευάλωτα μέλη της κοινωνίας μας και να μειώσουμε τη φτώχεια. Αυτός είναι και ο μόνος τρόπος με τον οποίο μπορούμε να αναπτύξουμε την κοινωνική οικονομία της αγοράς στην Ευρώπη.
<P>
Πολλά θα εξαρτηθούν από το πώς θα ξεκινήσουμε το Ευρωπαϊκό Εξάμηνο και από το πόσο πολύ φιλόδοξοι θα μπορέσουμε να γίνουμε συλλογικά όσον αφορά τα εθνικά μεταρρυθμιστικά μας προγράμματα, τις προσπάθειές μας για εξυγίανση, και την εφαρμογή της στρατηγικής "ΕΕ 2020". " βελγική Προεδρία συνέβαλε καθοριστικά στη δρομολόγηση της νέας διαδικασίας της οικονομικής διακυβέρνησης και τώρα πρέπει να συνεχίσουμε το εξαιρετικό έργο που ξεκίνησε.
<P>
Κύριε πρωθυπουργέ, κύριε υπουργέ των Εξωτερικών, θα ήθελα να σας ευχαριστήσω πάρα πολύ για το εξαιρετικό σας έργο. Θα ήθελα επίσης να ευχαριστήσω πάρα πολύ όλους τους διπλωμάτες σας για τη δημιουργία ενός θετικού κλίματος εντός του οποίου η επόμενη Προεδρία θα μπορέσει να συνεχίσει το έργο που ξεκινήσατε με τόση επιτυχία πριν από έξι μήνες.
<SPEAKER ID="114" NAME="Yves Leterme" LANGUAGE="FR">
Κύριε Πρόεδρε, κύριε Επίτροπε, κυρίες και κύριοι, αυτά είναι τα τελευταία μου λόγια εξ ονόματος της βελγικής Προεδρίας, θα είμαι λοιπόν σύντομος. Χαίρομαι ιδιαίτερα που βλέπω τόσα πολλά άτομα στην Αίθουσα, αν και ξέρω ότι αυτό συνδέεται και με άλλα θέματα της ημερήσιας διάταξής σας.
<P>
(NL) Κυρίες και κύριοι, θα ήθελα ασφαλώς να ευχαριστήσω όλους εσάς για τις πολύ εποικοδομητικές σας παρατηρήσεις οι οποίες θα αποδειχθούν ανεκτίμητες για το έργο σας και το έργο μας στο μέλλον. Επιτρέψτε μου πρωτίστως να πω, σε σχέση με την πολύ θετική αξιολόγηση της Προεδρίας μας από το Ευρωπαϊκό Κοινοβούλιο, ότι προσπαθώ να ακολουθώ την αρχή της ηρεμίας απέναντι στην αρνητική κριτική και της μετριοφροσύνης απέναντι στη θετική κριτική, ακόμα και αν αποδεικνύεται υπερβολική.
<P>
Εν κατακλείδι, θα ήθελα να επισημάνω τρία στοιχεία. Πρώτον -και αυτό προφανώς υπερβαίνει το πεδίο αρμοδιοτήτων της βελγικής Προεδρίας- νομίζω ότι είναι πραγματικά σημαντικό να καθιερώσουμε τη βέλτιστη πρακτική σε ό,τι αφορά την εφαρμογή της Συνθήκης της Λισαβόνας. Κάθε εθνικό κράτος που αναλαμβάνει την εξάμηνη εκ περιτροπής Προεδρία της Ευρωπαϊκής Ένωση θα πρέπει να συμπεριλαμβάνει την Ευρώπη μεταξύ των προτεραιοτήτων του.
<P>
Δεύτερον, ο ρόλος της εκ περιτροπής Προεδρίας δεν είναι ίσως μόνο διαμεσολαβητικός, αλλά αυτή πρέπει να λειτουργεί και ως κινητήριος δύναμη, όπως είπε κάποιος από εσάς, ώστε τα θεσμικά μας όργανα να μπορούν να επιτελέσουν το έργο τους. Αγωνιστήκαμε όλοι σκληρά για την επικύρωση της Συνθήκης της Λισαβόνας. Θα ήταν ασφαλώς παράλογο αν διαχειριζόμασταν την εκ περιτροπής Προεδρία με τέτοιον τρόπο που να αδυνατεί να διασφαλίζει δικαιοσύνη σύμφωνα με το γράμμα και το πνεύμα της Συνθήκης της Λισαβόνας. Επίσης πιστεύω ότι αυτός είναι ο μοναδικός τρόπος για να έχει λόγο ύπαρξης η εκ περιτροπής Προεδρία στο μέλλον και για να επιβιώσουν οι όποιες τροποποιήσεις της Συνθήκης ή νέες συμφωνίες. Τρίτον: δεν έγιναν όλα τέλεια και αρκετοί βουλευτές επεσήμαναν πολύ σωστά ορισμένα κενά. Θα ήθελα να επαναλάβω, ειδικότερα, ότι η Ευρώπη θα πρέπει να γίνει πιο φιλόδοξη σε ό,τι αφορά την κοινωνική πολιτική.
<P>
(FR) Αυτά που ειπώθηκαν είναι πράγματι σωστά. Στο επίπεδο της κοινωνικής πολιτικής, η Ένωση πρέπει να γίνει πιο φιλόδοξη στο μέλλον, αν και πιστεύω ότι το Βέλγιο έκανε αυτό που του αναλογούσε. " βελγική Προεδρία ενίσχυσε τον ρόλο των πολιτικών απασχόλησης στη στρατηγική Ευρώπη 2020, διασφάλισε ότι οι συγκεκριμένες πολιτικές θα έχουν θέση στη νέα οικονομική διακυβέρνηση της Ευρώπης και πιστεύω ότι έθεσε επίσης τα θεμέλια και για την κοινωνική διάσταση της στρατηγικής Ευρώπη 2020, όχι μόνο για την καταπολέμηση της φτώχειας, αλλά και για την κοινωνική συνοχή. Για να απαντήσω και σε κάποιες παρεμβάσεις, εγώ αντίθετα έχω την εντύπωση ότι έχουμε συμπεριλάβει το ζήτημα των υπηρεσιών κοινής ωφελείας στο ευρωπαϊκό πρόγραμμα δράσης. Είναι όμως αλήθεια ότι πρέπει να κάνουμε περισσότερα και να προχωρήσουμε, ιδίως σε νομοθετικό επίπεδο.
<P>
Όπως είπα και νωρίτερα, η Προεδρία μας δεν είναι τέλεια και νομίζω ότι ο κ. Tavares σωστά επεσήμανε ότι μπορούμε να κάνουμε πιο πολλά από αυτά που κάνουμε σήμερα στο επίπεδο της πολιτικής για τους πρόσφυγες.
<P>
(NL) Ολοκληρώνοντας, θα ήθελα να προβώ σε δύο τελικές παρατηρήσεις, καθώς ακολουθούν και άλλα θέματα στην ημερήσια διάταξη. Θα ήθελα να απευθυνθώ ιδιαίτερα στους βέλγους βουλευτές του Ευρωπαϊκού Κοινοβουλίου γενικά, αλλά ειδικότερα σε κάποιους από αυτούς, και συγκεκριμένα στους δύο προκατόχους μου.
<P>
Εξ ονόματος της βελγικής κυβέρνησης, θα ήθελα να πω ότι θεωρούμε τις προσπάθειες που καταβάλαμε κατά τη διάρκεια της βελγικής Προεδρίας ένα είδος αναγνώρισης του έργου σας εδώ. Κάναμε ό,τι είναι δυνατόν, κυρίες και κύριοι, για να εφαρμοστεί σωστά η Συνθήκη της Λισαβόνας, πράγμα που αποτελεί και ένα είδος αναγνώρισης των προσπαθειών που καταβλήθηκαν ύστερα από την ενδέκατη Προεδρία, η οποία επέβλεψε τη δημιουργία της Συνθήκης του Λάκεν, και αργότερα, στο πλαίσιο σημαντικών εισηγήσεων, με στόχο την εφαρμογή του πνεύματος του Λάκεν στη Συνθήκη της Λισαβόνας.
<P>
Πολύ σωστά επισημάνθηκε ότι μια εκ περιτροπής Προεδρία βασίζεται πρωτίστως στην προσήλωση και στα επιτεύγματα πολλών ανθρώπων που περιβάλλουν τους πολιτικούς, οι οποίοι πρέπει να αναλαμβάνουν την ευθύνη και να βρίσκονται στη γραμμή του πυρός. Μιλώ για τους συμβούλους, τους διπλωμάτες, για πάρα πολλούς ανθρώπους που είναι τελικά αυτοί οι οποίοι επιτελούν και το πιο σημαντικό έργο.
<P>
Θα ήθελα να ενημερώσω τον κ. Staes ότι, ενώ το βραβείο του "χρυσού παπουτσιού", το οποίο θα απονεμηθεί αύριο στο Βέλγιο, πήγαινε πάντα σε πρόσωπα όπως ο Lukaku και ο Boussoufa, αν επρόκειτο να τιμηθεί η βελγική Προεδρία, το "χρυσό παπούτσι" θα απονεμόταν αναμφίβολα στη διπλωματική της υπηρεσία, της οποίας ορισμένοι υπάλληλοι κάθονται εδώ πίσω μου.
<P>
Τέλος, θα ήθελα να απευθυνθώ για λίγο στον κ. Tabadji και θα προσπαθήσω να χρησιμοποιήσω τα καλύτερα ουγγρικά που ξέρω:
<SPEAKER ID="118" NAME="Πρόεδρος">
Κύριε πρωθυπουργέ, χάρη σε εσάς, τους τελευταίους έξι μήνες, αναπτύξαμε νέους τρόπους συνεργασίας σε διάφορα επίπεδα μεταξύ των δύο νομοθετικών σωμάτων της Ευρωπαϊκής Ένωσης: μεταξύ του Συμβουλίου και του Ευρωπαϊκού Κοινοβουλίου. " Προεδρία σας στέφθηκε με απόλυτη επιτυχία. Εύχομαι ό,τι καλύτερο στη χώρα σας και ό,τι καλύτερο σε εσάς προσωπικά.
<P>
(Χειροκροτήματα)
<P>
Γραπτές δηλώσεις (άρθρο 149 του Κανονισμού)
<SPEAKER ID="119" NAME="Mara Bizzotto" LANGUAGE="IT">
" 31η Δεκεμβρίου σηματοδότησε το τέλος μιας μάλλον ανιαρής Προεδρίας, την οποία ορισμένοι χαρακτήρισαν ως θαμπή και αδύναμη. Ήταν ό,τι καλύτερο θα μπορούσαμε να περιμένουμε από μια βελγική κυβέρνηση που είναι ουσιαστικά ανύπαρκτη εδώ και οκτώ μήνες. " βελγική πολιτική δεν έχει καταφέρει να καταρτίσει κάποιο σχέδιο για τη χώρα, η οποία είναι θύμα μιας πρωτοφανούς θεσμικής κρίσης. Δεν μπορώ να φανταστώ πώς η χώρα αυτή θα μπορούσε να είχε καθοδηγήσει έναν τόσο σύνθετο οργανισμό όπως η Ευρωπαϊκή Ένωση -που και αυτή είναι εύθραυστη και παραπαίουσα- με διορατικότητα και όραμα για το μέλλον. " βελγική Προεδρία υποτίθεται ότι θα έθετε την Ευρώπη σε τροχιά ανάκαμψης από την οικονομική και χρηματοπιστωτική κρίση. Ωστόσο, για άλλη μία φορά, βρισκόμαστε αντιμέτωποι με την κερδοσκοπία που απειλεί την ίδια την ύπαρξη του ενιαίου νομίσματος, ακόμα και σήμερα. " βελγική Προεδρία βρισκόταν πίσω από τη σημαντική επίσπευση της περαιτέρω διεύρυνσης των συνόρων της ΕΕ. Όπως είδαμε τα τελευταία χρόνια, η ένταξη οικονομικά αδύναμων χωρών έχει περιπλέξει το έργο των ευρωπαϊκών θεσμικών οργάνων και αποδυνάμωσε την Ευρώπη συνολικά, η οποία πλέον είναι λιγότερο ικανή απ' ό,τι στο παρελθόν να επωμιστεί τα εσωτερικά προβλήματα οποιουδήποτε νέου κράτους μέλους.
<SPEAKER ID="120" NAME="Andreas Mölzer" LANGUAGE="DE">
Το Βέλγιο είχε την Προεδρία της Ευρωπαϊκής Ένωσης τους τελευταίους έξι μήνες και το γεγονός αυτό πέρασε σχεδόν απαρατήρητο. " χώρα ήταν κυρίως απασχολημένη -και μάλιστα χωρίς επιτυχία- με τον σχηματισμό νέας κυβέρνησης, ενώ οι έριδες μεταξύ των Φλαμανδών και των Βαλλόνων ήταν αδύνατον να επιτρέψουν στη χώρα να λάβει πολιτικές αποφάσεις. Δεν προκαλεί επομένως τόσο μεγάλη απορία το γεγονός ότι η ΕΕ δεν αντιμετώπισε κάποια ιδιαίτερη δυσκολία στην επιθυμία της να προωθήσει την υπερσυγκέντρωση στο εσωτερικό της Ευρωπαϊκής Ένωσης. " κρίση του ευρώ χρησιμοποιήθηκε ως πρόσχημα για να καταστρωθούν σχέδια με στόχο την οικονομική διακυβέρνηση. Εν τω μεταξύ, η αποκαλούμενη "μόνιμη δέσμη μέτρων διάσωσης" για το ευρώ δεν είναι τίποτα περισσότερο από μια επίθεση σε βάρος των καθαρών συνεισφερόντων, οι οποίοι στο μέλλον θα πρέπει να βάλουν ακόμα πιο βαθειά το χέρι στην τσέπη. Το Βέλγιο θα πρέπει τελικά να αντιμετωπιστεί ως ένα προειδοποιητικό παράδειγμα για το τι μπορεί να συμβεί αν λαοί με διαφορετικές οικονομικές επιδόσεις εγκλωβιστούν μέσα σε μια ένωση. Το Βέλγιο, όπου οι διαφορές μεταξύ των Φλαμανδών και των Βαλλόνων φαίνεται να είναι αγεφύρωτες και όπου τα ομοσπονδιακά όργανα αντιπροσωπεύουν έναν μηχανισμό αναδιανομής από τους Φλαμανδούς προς τους Βαλλόνους, δείχνει τι μπορεί να συμβεί στην Ευρωπαϊκή Ένωση και στην ευρωζώνη αν αυτές συνεχίσουν να κινούνται προς την ίδια εσφαλμένη κατεύθυνση.
<SPEAKER ID="121" NAME="Sławomir Witold Nitras" LANGUAGE="PL">
Αν συνοψίσουμε το έργο της βελγικής Προεδρίας, θα πρέπει καταρχάς να εκτιμήσουμε τον ιδιαίτερα ενεργό της ρόλο στον σχεδιασμό του ευρωπαϊκού συστήματος χρηματοπιστωτικής σταθερότητας. Όσοι παρακολούθησαν τη συγκεκριμένη διαδικασία γνωρίζουν ότι αυτό είναι ένα δύσκολο εγχείρημα και ότι πραγματοποιήθηκε υπό την πίεση του χρόνου. Για τον λόγο αυτόν, θα ήθελα να δώσω τα ειλικρινή μου συγχαρητήρια σε όλους εκείνους που βοήθησαν να καρποφορήσει αυτή η προσπάθεια. Σε ό,τι αφορά το συγκεκριμένο ζήτημα, η βελγική Προεδρία κληροδότησε στην ουγγρική Προεδρία ένα πολύ καλό έργο. Πρέπει επίσης να τονίσουμε ότι οι Βέλγοι έδειξαν τον δρόμο στις μελλοντικές Προεδρίες στο πλαίσιο της θέσης σε ισχύ της Συνθήκης της Λισαβόνας. Θα ήθελα να εκφράσω την ελπίδα ότι οι μελλοντικές Προεδρίες, συμπεριλαμβανομένης της πολωνικής, θα προσπαθούν να θέτουν τις δικές τους, σαφείς προτεραιότητες σε μεγαλύτερο βαθμό εντάσσοντάς τες όμως στο πλαίσιο των κοινών μας, ευρωπαϊκών στόχων. " μέθοδος εργασίας επιτρέπει τον σχεδιασμό και την υλοποίηση των πολιτικών των ευρωπαϊκών θεσμικών οργάνων σε ευρύτερο πλαίσιο.
<SPEAKER ID="122" NAME="Wojciech Michał Olejniczak" LANGUAGE="PL">
Θα ήθελα να ξεκινήσω συγχαίροντας τη βελγική Προεδρία, η οποία επέδειξε εκπληκτικές δεξιότητες στο τιμόνι του Ευρωπαϊκού Συμβουλίου τους τελευταίους έξι μήνες. " βελγική ομάδα μπορεί να θεωρηθεί επιτυχημένη, πολύ δε περισσότερο αν λάβουμε υπόψη τις συνθήκες υπό τις οποίες ανέλαβε η χώρα την Προεδρία. Πρώτον, αυτή ήταν η πρώτη Προεδρία που κινήθηκε με βάση τους κανόνες τους οποίους καθιέρωσε η Συνθήκη της Λισαβόνας και, δεύτερον, η ΕΕ και τα επιμέρους κράτη μέλη της βρίσκονταν σε εξαιρετικά δυσχερή οικονομική κατάσταση. Πέραν αυτού, το Βέλγιο έπρεπε να διαχειρίζεται και τα εσωτερικά του προβλήματα κατά τη διάρκεια της Προεδρίας του. Παρόλο που βρέθηκε μέσα σε μια τόσο δύσκολη και απαιτητική περίοδο, η Προεδρία έδειξε πόσο αποτελεσματική μπορεί να είναι εφαρμόζοντας μια πραγματικά ευρωπαϊκή μέθοδο κατά την υλοποίηση όλων των μέτρων. Άφησε κατά μέρος τα εσωτερικά της προβλήματα και ζητήματα και επικεντρώθηκε στις ενέργειες που όφειλε να αναλάβει σύμφωνα με τις προτάσεις του Ευρωπαϊκού Κοινοβουλίου, της Ευρωπαϊκής Επιτροπής και του Ευρωπαϊκού Συμβουλίου, και στην υποστήριξη αυτών των θεσμικών οργάνων. " Προεδρία ανέλαβε τον ρόλο του διαμεσολαβητή. Σε σχέση με τις προτεραιότητες που επιτεύχθηκαν από την Προεδρία, τα μέτρα τα οποία επικεντρώθηκαν στην καταπολέμηση της οικονομικής κρίσης αξίζει να αναγνωριστούν· αναφέρομαι εν προκειμένω, και πρωτίστως, στο έργο που επιτελέστηκε σχετικά με το επόμενο πολυετές δημοσιονομικό πλαίσιο. Το ευρωπαϊκό αυτοκόλλητο σήμα αποτελεί ένα ακόμα επίτευγμα της βελγικής Προεδρίας. Τέλος, θα ήθελα να πω ότι η βελγική Προεδρία μπορεί να προσφέρει πολλά διδάγματα στις επόμενες χώρες που θα αναλάβουν την Προεδρία του Ευρωπαϊκού Συμβουλίου. Θα ήθελα να ευχηθώ τόσο στην ουγγρική Προεδρία όσο και στην πολωνική, η οποία αρχίζει το δεύτερο εξάμηνο του 2011, την ίδια επιτυχία.
<SPEAKER ID="123" NAME="Jarosław Leszek Wałęsa" LANGUAGE="PL">
Θα ήθελα να εκφράσω τις ευχαριστίες μου στη βελγική Προεδρία. Το έργο της, που μόλις ολοκληρώθηκε, μπορεί να αποτελέσει πρότυπο για τις χώρες οι οποίες θα είναι επικεφαλής του έργου του Ευρωπαϊκού Συμβουλίου στο μέλλον. Πρόκειται για ένα ζήτημα που με ενδιαφέρει ιδιαίτερα ενόψει της επικείμενης πολωνικής Προεδρίας, η οποία εύχομαι να βαδίσει στα τόσο επιτυχημένα χνάρια της βελγικής Προεδρίας. Δεν συμβαίνει συχνά μια χώρα που έχει την Προεδρία να προτάσσει τα κοινοτικά μέτρα έναντι των εσωτερικών της συμφερόντων. Κατά την άποψή μου, το κλειδί της επιτυχίας της Προεδρίας για την οποία συζητάμε ήταν το ότι εφάρμοσε με συνέπεια τις διατάξεις της Συνθήκης της Λισαβόνας, και ιδίως στο επίπεδο του Ευρωπαϊκού Συμβουλίου, το οποίο έγινε πλήρες θεσμικό όργανο με μόνιμο Πρόεδρο, και στο επίπεδο του Συμβουλίου Εξωτερικών Υποθέσεων, του οποίου πλέον επικεφαλής είναι η Ύπατη Εκπρόσωπος. " καταπολέμηση της οικονομικής κρίσης αποδείχθηκε επίσης σημαντικό ζήτημα και η συστηματική παρακολούθηση και ο περιορισμός του χρηματοπιστωτικού τομέα θα καταστήσει δυνατή, σε βάθος χρόνου, την αποκατάσταση της αμαυρωμένης φήμης του. Αυτό έχει ιδιαίτερη σημασία σε μια περίοδο όπου ασκούνται πάρα πολλές πιέσεις για την επέκταση της ευρωζώνης. Συνοψίζοντας, εύχομαι ειλικρινά η πορεία που χαράχθηκε κατά τη διάρκεια της βελγικής Προεδρίας να λειτουργήσει ως πρότυπο για τις χώρες που θα αναλάβουν τις μελλοντικές Προεδρίες. Μακάρι το καλό της Κοινότητας να είναι πάντα προτεραιότητά μας. Σας ευχαριστώ.
