<CHAPTER ID=1>
Εκλογή των Αντιπροέδρων του Ευρωπαϊκού Κοινοβουλίου
<SPEAKER ID=1 NAME="Πρόεδρος">
Θα ήθελα να επωφεληθώ αυτής της ευκαιρίας για να σας ανακοινώσω τα αποτελέσματα της χθεσινής ψηφοφορίας για τους Αντιπροέδρους. Όπως γνωρίζετε, εκλέξαμε δια βοής τους Αντιπροέδρους και στη συνέχεια ψηφίσαμε για να καθοριστεί το προβάδισμα μεταξύ τους. Ψήφισαν 554 βουλευτές, ο αριθμός των λευκών ή άκυρων ήταν 9, τα έγκυρα 545. Έλαβαν:
<P>
Ο κ. Martin: 300 ψήφους.
<P>
(Χειροκροτήματα)
<P>
Συγχαρητήρια, David.
<P>
Ο κ. Δημητρακόπουλος: 240 ψήφους.
<P>
(Χειροκροτήματα)
<P>
Η κ. Cederschiφld: 230 ψήφους.
<P>
(Χειροκροτήματα)
<P>
Ο κ. Imbeni: 226 ψήφους.
<P>
(Χειροκροτήματα)
<P>
Ο κ. Vidal-Quadras Roca: 215 ψήφους.
<P>
(Χειροκροτήματα)
<P>
Ο κ. Podestΰ: 203 ψήφους.
<P>
(Χειροκροτήματα)
<P>
Ο κ. Friedrich: 200 ψήφους.
<P>
(Χειροκροτήματα)
<P>
Η κ. Lalumiθre: 191 ψήφους.
<P>
(Χειροκροτήματα)
<P>
Ο κ. Colom i Naval: 168 ψήφους.
<P>
(Χειροκροτήματα)
<P>
Ο κ. Pacheco Pereira: 164 ψήφους.
<P>
(Χειροκροτήματα)
<P>
Ο κ. Provan: 162 ψήφους.
<P>
(Χειροκροτήματα)
<P>
Ο κ. Schmid Gerhard: 151 ψήφους.
<P>
(Χειροκροτήματα)
<P>
Ο κ. Onesta: 148 ψήφους.
<P>
(Χειροκροτήματα)
<P>
Ο κ. Puerta: 120 ψήφους.
<P>
Συγχαίρω όλους τους συναδέλφους και, σύμφωνα με το άρθρο 15, παράγραφος 2 του Κανονισμού η σειρά προβαδίσματος των αντιπροέδρων καθορίζεται από τον αριθμό των ψήφων που έλαβαν. Η σύνθεση του νέου Προεδρείου θα ανακοινωθεί στους προέδρους των θεσμικών οργάνων των Ευρωπαϊκών Κοινοτήτων.

<CHAPTER ID=2>
Έγκριση των συνοπτικών πρακτικών της προηγούμενης συνεδρίασης
<SPEAKER ID=2 NAME="Πρόεδρος">
 Η ημερήσια διάταξη προβλέπει την έγκριση των συνοπτικών πρακτικών των συνεδριάσεων της Δευτέρας 17 Δεκεμβρίου 2001, της Δευτέρας 14 Ιανουαρίου 2002 και της Τρίτης 15 Ιανουαρίου 2002. Τα συνοπτικά πρακτικά έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="DA" NAME="Rovsing">
Κύριε Πρόεδρε, νομίζω ότι υπάρχει ένα μεταφραστικό λάθος στο δανικό κείμενο, αφού στο σημείο 7 "Λήξη της συνεδρίασης" λέει: "Ο προσωρινός πρόεδρος κηρύσσει τη λήξη της συνεδρίασης στις 19.30" . Νομίζω ότι εσείς ήσασταν που διακόψατε τη συνεδρίαση, όπως άλλωστε γράφει και το γαλλικό κείμενο.

<SPEAKER ID=4 NAME="Πρόεδρος">
Σας ευχαριστώ, κύριε Rovsing, που διασφαλίζετε ήδη από τώρα τα συμφέροντά μου. Douze points! Θα φροντίσουμε να διορθωθεί το σημείο αυτό στα συνοπτικά πρακτικά. Υπάρχουν άλλες παρατηρήσεις;
<P>
(Το Σώμα εγκρίνει τα συνοπτικά πρακτικά των προηγούμενων συνεδριάσεων)   

<SPEAKER ID=5 LANGUAGE="NL" NAME="Maij-Weggen">
Κύριε Πρόεδρε, θα ήθελα να αναφέρω ένα ζήτημα: την 19η Δεκεμβρίου, λίγο πριν από τα Χριστούγεννα, υπήρξα θύμα ληστείας εδώ κοντά στο Κοινοβούλιο, στις Βρυξέλλες. Είχα σταματήσει το αυτοκίνητό μου στο κόκκινο φανάρι, όταν μου έσπασαν τα τζάμια του αυτοκινήτου και αφαίρεσαν τα πάντα από αυτό. Δεν θα σας αναφέρω περισσότερες λεπτομέρειες, άκουσα όμως ότι πραγματοποιήθηκαν τέτοιου ακριβώς τύπου ληστείες στη συνέχεια επανειλημμένα κατά άλλων αυτοκινήτων, ακόμα και την προηγούμενη εβδομάδα. Ερωτώ λοιπόν: θα μπορούσαν οι νεοεκλεγέντες Κοσμήτορες να καταγράψουν τις ληστείες που πραγματοποιήθηκαν πέρυσι κοντά στο Ευρωπαϊκό Κοινοβούλιο στις Βρυξέλλες και να αναλάβουν αποφασιστική δράση απευθυνόμενοι στην αστυνομία, προκειμένου αυτή να λάβει τα μέτρα της; Υποβάλλω αυτήν την ερώτηση διότι, σας διαβεβαιώνω, δεν είναι καθόλου ευχάριστο να γίνεται κανείς θύμα μίας τέτοιας ληστείας.

<SPEAKER ID=6 NAME="Πρόεδρος">
Κυρία Maij-Weggen, το Σώμα συμφωνεί προφανώς με αυτό και θα το πράξουμε.

<CHAPTER ID=3>
Διάταξη των εργασιών
<SPEAKER ID=7 NAME="Πρόεδρος">
Το τελικό σχέδιο της ημερήσιας διάταξης, που κατάρτισε η Διάσκεψη των Προέδρων κατά τη συνεδρίασή της την Πέμπτη 10 Ιανουαρίου, σύμφωνα με το άρθρο 110 του Κανονισμού, έχει διανεμηθεί.
<P>
Δεν έχω λάβει προτάσεις τροποποίησης της ημερήσιας διάταξης για την παρούσα σύνοδο.
<P>
(Το Σώμα εγκρίνει τη διάταξη των εργασιών για την τρέχουσα περίοδο συνόδου)   

<SPEAKER ID=8 NAME="Lynne">
Κύριε Πρόεδρε, επί της διαδικασίας. Υπό το πρίσμα της τροπολογίας που καταθέσαμε ο κ. Davies και εγώ στο τέλος του περασμένου έτους για την έκθεση σχετικά με την κοινή εξωτερική πολιτική και πολιτική ασφάλειας και εγκρίθηκε από το Κοινοβούλιο, με την οποία ζητούσαμε από την ΕΕ να διαδραματίσει ρόλο δίκαιου διαμεσολαβητή μεταξύ της Ινδίας και του Πακιστάν στη διαμάχη τους για το Κασμίρ, θα μπορούσαμε ίσως να έχουμε μια δήλωση του Συμβουλίου ή μια προφορική ερώτηση για το ζήτημα αυτό στην επόμενη περίοδο συνόδου; Η αντιπαράθεση αυτή διαρκεί περισσότερο από 50 χρόνια. Τα ψηφίσματα των Ηνωμένων Εθνών δεν έχουν υλοποιηθεί και, καθώς και οι δύο χώρες είναι τώρα πυρηνικές δυνάμεις, είναι πολύ σημαντικό να επιλυθεί αυτή η διαμάχη. Ζητώ από την ΕΕ να δράσει ενεργά και να προσφέρει τις υπηρεσίες της ως μεσολαβητής, καθώς κανένας άλλος φορέας δεν φαίνεται να το πράττει.

<SPEAKER ID=9 NAME="Πρόεδρος">
Κυρία Lynne, πρόκειται για ένα πιο ασυνήθιστο διαδικαστικό θέμα, αλλά σημειώνω όσα είπατε. Σας παρακαλώ να ζητήσετε να τεθεί το θέμα από τον πρόεδρο της Ομάδας του Ευρωπαϊκού Κόμματος των Φιλελεύθερων Δημοκρατών και Μεταρρυθμιστών κατά την επόμενη συνεδρίαση της Διάσκεψης των Προέδρων, μια και αυτή είναι η κατάλληλη διαδικασία για να ζητήσετε να εγγραφεί στη ημερήσια διάταξη.

<SPEAKER ID=10 NAME="Corrie">
Κύριε Πρόεδρε, επί της διαδικασίας. Το Σώμα γνωρίζει ότι την περασμένη εβδομάδα στη Νιγηρία μια νέα γυναίκα καταδικάστηκε σε θάνατο για μοιχεία. Θα λιθοβολείτο μέχρι θανάτου, αφού πρώτα θα θαβόταν στο έδαφος. Μετά από επιστολή της κ. Fontaine, ορισμένων βουλευτών του Σώματος και εμού, ως Συμπροέδρου της Συνέλευσης Ίσης Εκπροσώπησης ΑΚΕ-ΕΕ, η θανατική ποινή δεν εκτελέστηκε και μπορεί να ασκηθεί έφεση εντός δύο μηνών. Ωστόσο, με φρίκη σας ενημερώνω ότι προέκυψε μια νέα περίπτωση· μια 18χρονη θα οδηγηθεί σε δίκη τη Δευτέρα για το ίδιο αδίκημα της μοιχείας και θα καταδικαστεί σε θάνατο, πάλι με λιθοβολισμό.
<P>
Ελπίζω ειλικρινά ότι το Σώμα και όλα τα μέλη του θα υποστηρίξουν να αποστείλετε επιστολή στη Νιγηρία με την ελπίδα να μην επιβληθούν ξανά στο μέλλον τέτοιες ποινές, έτσι ώστε η βάρβαρη αυτή μέθοδος εκτέλεσης σύμφωνα με τον ισλαμικό νόμο Σαρία να συζητηθεί με την κυβέρνηση της Νιγηρίας και η τελευταία να δεσμευθεί ότι αυτό δεν θα ξανασυμβεί.
<P>
(Χειροκροτήματα)

<SPEAKER ID=11 NAME="Πρόεδρος">
Κύριε Corrie, η συνέχεια που πρέπει να δοθεί είναι σαφής και θα πράξω αναλόγως. Θα ενημερώσω τόσο εσάς όσο και τους συναδέλφους.

<SPEAKER ID=12 LANGUAGE="SV" NAME="Thors">
Κύριε Πρόεδρε, μας δείξατε εχθές ότι έχετε συναίσθηση της Ιστορίας, και για το λόγο αυτό θα ήθελα να υποβάλω ένα ερώτημα σχετικά με την Ευρωπαϊκή Σχολική Πύλη στο Διαδίκτυο η οποία υποστηρίζεται από την Ευρωπαϊκή Επιτροπή. Την προηγούμενη εβδομάδα δημιουργήθηκε μία τέτοια ιστοσελίδα στην οποία γίνεται αναφορά σε ένα σοβιετικό ιστορικό εγχειρίδιο του 1982, σύμφωνα με το οποίο η Φινλανδία ξεκίνησε δήθεν τον χειμερινό πόλεμο. Γνωρίζουμε όλοι ότι ο χειμερινός πόλεμος ξεκίνησε με τους πυροβολισμούς στην Mainila, επεισόδιο σκηνοθετημένο από τον Στάλιν, και θεωρώ ανησυχητικό το γεγονός ότι η Ευρωπαϊκή Σχολική Πύλη στο Διαδίκτυο περιλαμβάνει τέτοιου είδους λάθη. Το γεγονός αυτό πληγώνει τα εθνικά και ιστορικά μου αισθήματα. Η Επιτροπή υποσχέθηκε να διερευνήσει το ζήτημα, παρακαλώ όμως να ασχοληθούν με αυτό και τα όργανα του Κοινοβουλίου. Είναι ανησυχητικό το γεγονός ότι τα ευρωπαϊκά σχολεία παρουσιάζουν πληροφορίες τόσο κακής ποιότητας στις ιστοσελίδες τους οι οποίες περιλαμβάνονται στην Ευρωπαϊκή Σχολική Πύλη.

<SPEAKER ID=13 NAME="Πρόεδρος">
Σας ευχαριστώ, κύριε Thors. Θα εξετάσουμε το θέμα και θα σας ενημερώσουμε σχετικά.

<SPEAKER ID=14 NAME="Κόρακας">
Κύριε Πρόεδρε, θα ήθελα να ενημερώσω εσάς και το Σώμα ότι οι εξαιρετικά άσχημες καιρικές συνθήκες που έπληξαν την Ελλάδα τον Δεκέμβριο και συνεχίζονται ακόμη σε ορισμένες περιοχές, με μακρόχρονη πτώση της θερμοκρασίας, σε πολλές περιπτώσεις κάτω από -24 βαθμούς Κελσίου, προκάλεσαν τεράστιες ζημιές. Κατέστρεψαν πολλά εκατομμύρια δένδρων, κατέστρεψαν την παραγωγή σε ελιές και εσπεριδοειδή και, σε πολλές περιπτώσεις, οι καταστροφές αυτές έφθασαν το 100%. Ήδη ο Πρόεδρος της ομάδας μας, ο κ. Wurtz, απηύθυνε επιστολή στον Πρόεδρο της Επιτροπής, τον κ. Prodi.
<P>
Εγώ θα ήθελα, αφού σας συγχαρώ για την εκλογή σας, να σας ζητήσω να είναι η πρώτη πράξη σας η παρέμβασή σας για την αποζημίωση των Ελλήνων αγροτών, που έχουν, όπως ξέρετε, το χαμηλότερο εισόδημα στην Ευρωπαϊκή Ένωση, την αποζημίωση για τις καταστροφές που υπέστησαν, και η βοήθειά σας για την αποκατάστασή τους. Η κατάσταση αυτή είναι τραγική και επιβάλλει την άμεση παρέμβαση όλων μας για να αντιμετωπισθεί.

<SPEAKER ID=15 LANGUAGE="FR" NAME="Dupuis">
Κύριε Πρόεδρε, από το παλάτι του στην Καρχηδόνα, ο Πρόεδρος Ben Ali εξακολουθεί να περιφρονεί και να καθαιρεί τους δικαστικούς όπως επίσης και να προβαίνει σε κάθε είδους εκφοβισμούς εις βάρος των πολιτικών αντιπάλων της χώρας του. Νομίζω ότι το Σώμα μας πρέπει επειγόντως να λάβει θέση επί του θέματος αυτού και να ζητήσει από το Συμβούλιο να προβεί σε δήλωση από αυτή κιόλας τη σύνοδο. Νομίζω ότι δεν πρέπει να ανεχθούμε άλλο αυτή την κατάσταση. "Η Καρχηδόνα πρέπει να καταστραφεί" : αυτό πρέπει να είναι το σύνθημα του Σώματός μας διότι το καθεστώς αυτό δοκιμάζει την υπομονή μας.

<SPEAKER ID=16 NAME="Πρόεδρος">
Σας ευχαριστώ, κύριε Dupuis. Δεν υπάρχει σχετική πρόταση στην ημερήσια διάταξη επί του παρόντος και αυτή την εβδομάδα δεν θα διεξαχθεί ούτε συζήτηση για επίκαιρα και επείγοντα θέματα. Σημειώνω όμως αυτά που είπατε και θα κοιτάξουμε τι μπορούμε να κάνουμε σχετικά.

<CHAPTER ID=4>
Απόφαση κατεπείγοντος
<SPEAKER ID=17 NAME="Πρόεδρος">
Η ημερήσια διάταξη προβλέπει την αίτηση συζήτησης κατεπείγοντος σχετικά με την πρόταση, εξ ονόματος της Επιτροπής Οικονομικής και Νομισματικής Πολιτικής, για μια οδηγία του Συμβουλίου για την τροποποίηση των οδηγιών 92/79/ΕΟΚ, 92/80/ΕΟΚ και 95/59/ΕΚ όσον αφορά τη δομή και τα ποσοστά των φόρων ειδικής κατανάλωσης που εφαρμόζονται για τα βιομηχανοποιημένα καπνά (COM(2001) 133 - C5-0139/2001 - 2001/0063(CNS)).
<P>
Θα ήθελα να ζητήσω από την κ. Randzio-Plath, αν μπορεί, να μας συμβουλεύσει σχετικά με το αν πρέπει ή όχι να αποφασίσουμε το κατεπείγον.

<SPEAKER ID=18 LANGUAGE="DE" NAME="Randzio-Plath">
 - (DE) Κύριε Πρόεδρε, σχετικά με το ζήτημα αυτό θέλω να επισημάνω ότι πρόκειται να υποβάλουμε και μια δεύτερη έκθεση. Ελπίζω ότι και η Επιτροπή συμμερίζεται την άποψή μας πως πρέπει να επιτευχθεί ένας συμβιβασμός μεταξύ των δικών της θέσεων και της θέσης του Ευρωπαϊκού Κοινοβουλίου. Όπως είναι γνωστό, το Κοινοβούλιο είχε απορρίψει την πρόταση της Επιτροπής κατά την πρώτη ψηφοφορία της Επιτροπής Οικονομικής και Νομισματικής Πολιτικής, η οποία είναι όμως τώρα διατεθειμένη να επεξεργαστεί στο πλαίσιο της έκθεσης Κατηφόρη μια νέα πρόταση που θα υποβάλουμε στην Ολομέλεια τον Φεβρουάριο. Κατόπιν, το Συμβούλιο Υπουργών Οικονομικών θα έχει τον Φεβρουάριο αρκετό χρόνο στη διάθεσή του προκειμένου να λάβει τις σχετικές αποφάσεις. Σχετική επιστολή έχω στείλει εξ ονόματος της Επιτροπής Οικονομικής και Νομισματικής Πολιτικής στην ισπανική Προεδρία του Συμβουλίου. Το ανακοίνωσα επίσης και στον Προεδρεύοντα του Συμβουλίου Rato, στη διάρκεια της συνεδρίασης της Επιτροπής Οικονομικής και Νομισματικής Πολιτικής την περασμένη εβδομάδα. Επομένως θεωρώ ότι δεν πρέπει να εγκριθεί η αίτηση συζήτησης κατεπείγοντος.

<SPEAKER ID=19 NAME="Πρόεδρος">
Αν προτείνει να μιλήσει ένας αγορητής υπέρ της πρότασης και ένας κατά, η γνώμη της επιτροπής είναι να μην εγκρίνουμε την αίτηση κατεπείγοντος. Έχουμε έναν αγορητή κατά της πρότασης; Κύριε von Wogau, δεν είναι αναγκαίο, αλλά είναι δυνατό.

<SPEAKER ID=20 LANGUAGE="DE" NAME="von Wogau">
Κύριε Πρόεδρε, έχω την εντύπωση ότι όλοι οι ομιλητές θα ταχθούν κατά της συζήτησης κατεπείγοντος, καθότι θεωρώ το ζήτημα αυτό πολύ σημαντικό. Υπάρχει κίνδυνος το Συμβούλιο να λάβει αποφάσεις για τη δική του τοποθέτηση, χωρίς να υπάρχει προηγουμένως γνωμοδότηση του Ευρωπαϊκού Κοινοβουλίου.
<P>
Θεωρώ ότι είναι επιτακτικά αναγκαίο πρώτα να προβεί σε γνωμοδότηση η Επιτροπή Οικονομικής και Νομισματικής Πολιτικής και μετά να προχωρήσει το Συμβούλιο στη λήψη αποφάσεων. Για τον λόγο αυτό θα πρέπει να απορρίψουμε την αίτηση συζήτησης κατεπείγοντος.

<SPEAKER ID=21 NAME="Πρόεδρος">
Βάσει αυτών των δύο συνεισφορών έχουμε μια συναίνεση.
<P>
(Η αίτηση διαδικασίας κατεπείγοντος απορρίπτεται )

<CHAPTER ID=5>
Εκλογή των Κοσμητόρων του Ευρωπαϊκού Κοινοβουλίου
<SPEAKER ID=22 NAME="Πρόεδρος">
Η ημερήσια διάταξη προβλέπει την εκλογή των Κοσμητόρων του Κοινοβουλίου.
<P>
Μου γνωστοποιήθηκαν οι υποψηφιότητες των βουλευτών: Balfe, Banotti, Maes, Marinho, Poos, Quisthoudt-Rowohl, Smet.
<P>
Οι υποψήφιοι μου επιβεβαίωσαν ότι αποδέχονται τις υποψηφιότητές τους. Δεδομένου ότι ο αριθμός των υποψηφίων υπερβαίνει τον αριθμό των προς πλήρωση εδρών, θα διεξαχθεί μυστική ψηφοφορία σύμφωνα με το άρθρο 13, παράγραφος 1 του Κανονισμού.
<P>
Ενόψει όλων των ψηφοφοριών που είχαμε χθες και καθώς η εκλογή των Κοσμητόρων γίνεται παράλληλα με τις κανονικές εργασίες μας σήμερα, προτείνω τη χρήση του συστήματος ηλεκτρονικής ψηφοφορίας, σύμφωνα με το άρθρο 135 του Κανονισμού.

<SPEAKER ID=23 LANGUAGE="FR" NAME="Gollnisch">
Κύριε Πρόεδρε, θα ήθελα εν συντομία να διατυπώσω μια ουσιαστική παρατήρηση σχετικά με τον Κανονισμό. Φοβούμαι, κύριε Πρόεδρε, ότι η διαδικασία που προτείνετε δεν διασφαλίζει πλήρως το απόρρητο. Είναι προφανές ότι οι βουλευτές που κάθονται κοντά στον βουλευτή που ψηφίζει και που ανήκουν στην ίδια με αυτόν Ομάδα μπορούν να διακρίνουν τη φωτισμένη οθόνη στο έδρανό του. Δεδομένων των περιστάσεων, νομίζω ότι θα δημιουργηθούν προβλήματα.

<SPEAKER ID=24 NAME="Πρόεδρος">
Η διαδικασία αυτή είναι σύμφωνη με τον Κανονισμό του Σώματος. Η εντύπωση που έχω από την αντίδραση είναι ότι οι συνάδελφοι θα προτιμούσαν να προχωρήσουμε σε αυτή τη βάση.
<P>
Πέραν τούτου, δεν θα ζητήσω τη διεξαγωγή ψηφοφορίας για τη διαδικασία, πρέπει όμως να προχωρήσουμε στη ψηφοφορία για τους Κοσμήτορες.
<P>
Θα κάνουμε πρώτα μια δοκιμή για να βεβαιωθούμε ότι είναι όλοι εξοικειωμένοι με το σύστημα της ηλεκτρονικής ψηφοφορίας. Μην με πιέζετε πολύ σχετικά με αυτό - μαθαίνω όσο περνάει ο καιρός. Μοιάζει με την πολυμερή εποπτεία στο στάδιο 1 της Οικονομικής και Νομισματικής Ένωσης - μαθαίνει κανείς δουλεύοντας.

<SPEAKER ID=25 LANGUAGE="ES" NAME="Barσn Crespo">
Κύριε Πρόεδρε, είμαι τόσο υπέρμαχος της προόδου όσο και εσείς και υποστηρίζω τη στρατηγική της Λισαβόνας για την είσοδο στην εποχή της πληροφορικής, αλλά πολύ φοβάμαι ότι αυτή η ψηφοφορία υπό αυτές τις συνθήκες, χωρίς να έχουν οι συνάδελφοι την δυνατότητα μερικών σύντομων μαθημάτων, δημιουργεί πολλά προβλήματα. Εγώ θα συνιστούσα·
<P>
(Ανάμικτες αντιδράσεις)
<P>
Συγγνώμη, είναι αναφαίρετο δικαίωμα κάθε βουλευτή, σύμφωνα με τον Κανονισμό. Θα πρότεινα να γίνει η ψηφοφορία μυστικά με ψηφοδέλτια.

<SPEAKER ID=26 NAME="Πρόεδρος">
Το σημειώνω.

<SPEAKER ID=27 LANGUAGE="FR" NAME="Berthu">
Κύριε Πρόεδρε, η συσκευή μου δεν λειτουργεί. Μάλιστα ούτε οι βουλευτές που κάθονται κοντά μου και που προσπάθησαν να με βοηθήσουν κατόρθωσαν να την κάνουν να λειτουργήσει.

<SPEAKER ID=28 NAME="Πρόεδρος">
Ας επιδιορθώσουμε το μηχάνημα του κ. Berthu. Ο πρόεδρος της Σοσιαλιστικής Ομάδας εξέφρασε την άποψη ότι ίσως πρέπει να χρησιμοποιήσουμε το σύστημα μυστικής ψηφοφορίας. Η εντύπωσή μου από την δοκιμασία είναι ότι οι συνάδελφοι φαίνεται να έχουν εξοικειωθεί με τις δυσκολίες του συστήματος.

<SPEAKER ID=29 NAME="Cohn-Bendit">
Κύριε Πρόεδρε, δεν είναι αυτό το πρόβλημα. Αν ο επικεφαλής της δεύτερης μεγαλύτερης Ομάδας κρίνει αναγκαίο να χρησιμοποιηθεί το άλλο σύστημα, δεν πρέπει να το συζητήσουμε, αλλά να το πράξουμε. Αν αυτή είναι η επιθυμία τους και αισθάνονται πιο άνετα με αυτό, πρέπει να τους δώσουμε αυτή τη δυνατότητα.

<SPEAKER ID=30 NAME="Πρόεδρος">
Έχετε δίκιο ότι σημασία δεν έχει η δική μου εντύπωση, όπως δεν έχει ούτε και η δική σας, αλλά θα σας θεωρήσω ως αγορητή υπέρ της διεξαγωγής μυστικής ψηφοφορίας. Έχουμε έναν αγορητή κατά της διεξαγωγής της μυστικής ψηφοφορίας με τον παραδοσιακό ηλεκτρονικό τρόπο;

<SPEAKER ID=31 LANGUAGE="DE" NAME="Goepel">
Αξιότιμε νέε Πρόεδρε του παρόντος Κοινοβουλίου, αγαπητοί συνάδελφοι, είμαστε άραγε πιο κουτοί από τα παιδιά μας;
<P>
(Χειροκροτήματα)
<P>
Ζούμε στην εποχή της τεχνολογίας και δεν είμαστε σε θέση να πιέσουμε δύο πλήκτρα; Έχουμε στη διάθεσή μας μία μελέτη Pisa, έχουμε διεξάγει έρευνες, έχουμε έναν νέο Πρόεδρο, έχουμε πληρώσει ένα σημαντικό ποσό για αυτή την εγκατάσταση, για την οποία έχουμε δεχθεί κριτικές για αρκετό χρονικό διάστημα και τώρα θέλουμε να ψηφίσουμε όπως ψήφιζαν στην παλαιολιθική εποχή!
<P>
(Ζωηρά χειροκροτήματα)

<SPEAKER ID=32 LANGUAGE="ES" NAME="Barσn Crespo">
Κύριε Πρόεδρε, ζητώ επισήμως, εξ ονόματος της Ομάδας του Ευρωπαϊκού Σοσιαλιστικού Κόμματος, να γίνει η ψηφοφορία σύμφωνα με τον Κανονισμό, που ορίζει τη μυστική ψηφοφορία με ψηφοδέλτια.
<P>
(Χειροκροτήματα)

<SPEAKER ID=33 LANGUAGE="DE" NAME="Poettering">
Κύριε Πρόεδρε, αγαπητοί συνάδελφοι, δεν είμαι ειδικός σε θέματα Κανονισμού. Φυσικά, είμαι πάντα διατεθειμένος να αποδεχθώ και απόψεις διαφορετικές από τη δική μου όταν πρόκειται για διαδικαστικά ζητήματα. Ακούγοντας όμως τον αξιότιμο Πρόεδρο της Ομάδας των Σοσιαλιστών να ζητά μια ψηφοφορία με ψηφοδέλτια, υποστηρίζοντας ότι μόνο αυτό το σύστημα εγγυάται τη μυστική ψηφοφορία, θέλω να αναφερθώ σε αυτό που επισημάνατε εσείς στην αρχή, κύριε Πρόεδρε, ότι δηλαδή η ηλεκτρονική ψηφοφορία είναι μυστική ψηφοφορία και διεξάγεται σύμφωνα με τον Κανονισμό. Εάν θέλουμε τώρα - και αντιμετωπίζω το ζήτημα δίκαια - να αποφασίσουμε εάν θα ψηφίσουμε με τρόπο ηλεκτρονικό ή με ψηφοδέλτια - και ομολογώ ότι και οι δύο απόψεις είναι απόλυτα θεμιτές - τότε θα πρέπει να το αποφασίσουμε με ανάταση χειρός, προκειμένου να καταμετρηθούν πόσοι είναι υπέρ και πόσοι κατά. Μόνο έτσι είναι δυνατόν να αποφασίσουμε για αυτό το διαδικαστικό ζήτημα. Θα συνιστούσα λοιπόν να αποφασίσουμε τώρα δημοκρατικά με ποιον τρόπο επιθυμούμε να ψηφίσουμε.
<P>
(Χειροκροτήματα)

<SPEAKER ID=34 NAME="Πρόεδρος">
Έχουμε υπόψη το ουσιαστικό θέμα που διακυβεύεται.
<P>
Σύμφωνα με το άρθρο 135 του Κανονισμού, "Ο Πρόεδρoς μπoρεί αvά πάσα στιγμή vα απoφασίσει τη χρησιμoπoίηση τoυ ηλεκτρovικoύ συστήματoς για τις ψηφoφoρίες πoυ πρoβλέπovται στα άρθρα 133, 134 και 136" . Συνεπώς, η διαδικασία της ηλεκτρονικής ψηφοφορίας είναι απολύτως σύμφωνη με τον Κανονισμό. Ωστόσο, είναι σαφές ότι υπάρχει διαφορά απόψεων στο Σώμα ως προς το ποια είναι η καλύτερη μέθοδος που πρέπει να επιλεγεί στην προκειμένη περίπτωση.
<P>
Ως εκ τούτου, θέτω σε ψηφοφορία αν πρέπει να χρησιμοποιήσουμε το σύστημα ηλεκτρονικής ψηφοφορίας.
<P>
(Το Σώμα αποφαίνεται υπέρ της διεξαγωγής της ψηφοφορίας με το ηλεκτρονικό σύστημα) Πρόεδρος. Η ημερήσια διάταξη προβλέπει την εκλογή των Κοσμητόρων.
<P>
Υπάρχουν πέντε Κοσμήτορες, οπότε κάθε βουλευτής μπορεί να δώσει πέντε ψήφους κατ' ανώτατο όριο. Αν επιλέξετε περισσότερους από πέντε υποψηφίους, η ψήφος σας θα είναι άκυρη. Οι ψηφολέκτες είναι οι ίδιοι όπως και για την εκλογή του Προέδρου και των Αντιπροέδρων. Θα τους ζητήσω να ψηφίσουν πρώτα και στη συνέχεια να έρθουν στην έδρα του Προέδρου για να μπορέσουν να επιβεβαιώσουν τα αποτελέσματα.

<SPEAKER ID=35 NAME="Αλαβάνος">
Κύριε Πρόεδρε, είναι σωστό ότι ο Κανονισμός αναφέρει πως μπορείτε να χρησιμοποιήσετε ηλεκτρονική ψηφοφορία. Με τον τρόπο όμως που γίνεται αυτή, η ψηφοφορία δεν είναι μυστική. Γνωρίζω τι ψήφισε η κ. Ainardi, γνωρίζω τι ψήφισε η κ. Frahm, γνωρίζω τι ψήφισε η συνάδελφος εδώ και γνωρίζω τι ψήφισε ο συνάδελφος. Μπορούμε να ψηφίζουμε ηλεκτρονικά, αλλά χωρίς τον αστερίσκο. Αλλιώς ξέρουμε τι ψήφισε ο καθένας. Δεν είναι μυστική η ψηφοφορία.

<SPEAKER ID=36 NAME="Πρόεδρος">
Αυτή τη στιγμή, βρισκόμαστε στα μέσα της ψηφοφορίας. Αυτό ήταν ακριβώς το ζήτημα που τέθηκε σχετικά με το πώς πρέπει να ψηφίσουμε. Το ζήτημα τέθηκε σε ψηφοφορία και έτσι θα προχωρήσουμε. Σημειώνω αυτό που λέτε, αλλά δεν μπορώ τώρα να αναιρέσω την απόφαση αυτή.
<P>
(Διεξάγεται η ψηφοφορία) Ψήφισαν 534. Βρέθηκε ένα λευκό και 533 έγκυρα ψηφοδέλτια. Η πλειοψηφία είναι 267. Τα αποτελέσματα των υποψηφίων είναι τα ακόλουθα:
<P>
Banotti: 369
<P>
Quisthoudt-Rowohl: 299
<P>
Balfe: 259
<P>
Smet: 254
<P>
Poos: 221
<P>
Marinho: 189
<P>
Maes: 125
<P>
Βάσει της απαιτούμενης πλειοψηφίας, δηλώνω ότι η κ. Banotti και η κ. Quisthoudt-Rowohl εκλέγονται και οι δύο στο αξίωμα του Κοσμήτορα.
<P>
Σύμφωνα με τα άρθρο 15, παράγραφος 2 και το άρθρο 16 του Κανονισμού, το προβάδισμα μεταξύ των Κοσμητόρων, όπως και των Αντιπροέδρων, καθορίζεται βάσει της σειράς με την οποία εξελέγησαν. Ανακοινώνω ότι εκλέγονται οι δύο αυτές υποψήφιες και τις συγχαίρω.
<P>
Θα συνεχίσουμε με την εκλογή των Κοσμητόρων στις 12.30 μ.μ. και με την ίδια διαδικασία.
<P>
Αυτό προβλέπεται στην ημερήσια διάταξη. Αν κάποιος έχει αντίρρηση, έχει κάθε δικαίωμα να την προβάλλει.

<SPEAKER ID=37 NAME="Roth-Behrendt">
Κύριε Πρόεδρε, επί της διαδικασίας. Με όλο το δέοντα σεβασμό, εκτιμώ την απόφαση που έλαβε το Σώμα, όμως αυτό δεν ήταν μυστική ψηφοφορία. Γνωρίζω τι ψήφισαν όλοι οι συνάδελφοι μου που κάθονται σε γειτονικά έδρανα. Εκτιμώ ότι αν θέλουμε να διεξαχθεί φανερή ψηφοφορία, μπορούμε να το κάνουμε, αλλά τότε δεν θα πρέπει να προσποιούμαστε ότι ψηφίσαμε μυστικά. Πρέπει να ψηφίσουμε φανερά δι' ανατάσεως. Αυτό είναι το πρώτο σημείο που ήθελα να θίξω.
<P>
Δεύτερον, θα ήθελα να πω στους συναδέλφους μας στην Ομάδα ΕΛΚ-ΕΔ ότι, με όλο το σεβασμό, θα μπορούσαμε να είχαμε χρησιμοποιήσει ψηφοδέλτια στον ίδιο χρόνο που χρειαστήκαμε τώρα. Ίσως τώρα να μπορέσουμε να προχωρήσουμε με κάποιο τρόπο που να είναι πραγματικά μυστικός.

<SPEAKER ID=38 LANGUAGE="FR" NAME="Dell' Alba">
Νομίζω ότι λάβαμε μία απόφαση, καλή ή κακή δεν έχει σημασία. Λάβαμε όμως την απόφαση να χρησιμοποιήσουμε αυτό το σύστημα. Νομίζω ότι θα πρέπει κάποια στιγμή στο μέλλον να εξετάσουμε εάν πράγματι είναι σωστό να χρησιμοποιούμε ένα σύστημα μυστικής ψηφοφορίας το οποίο ουσιαστικά δεν διασφαλίζει το απόρρητο. Σύμφωνα με την ημερήσια διάταξη, στις 10.00 αρχίζει η συζήτηση για την ισπανική Προεδρία. Έχουμε ακόμη είκοσι λεπτά στη διάθεσή μας για την υποτιθέμενη μυστική ψηφοφορία. Πρέπει να επιταχύνουμε. Ας προβούμε λοιπόν αμέσως στον δεύτερο γύρο. Νομίζω ότι όλοι αυτό επιθυμούν.
<P>
(Χειροκροτήματα)

<SPEAKER ID=39 NAME="Beazley">
Κύριε Πρόεδρε, επί της διαδικασίας. Δεν επιθυμώ να καθυστερήσω τις εργασίες. Αυτό που είπε ο κ. Dell' Alba είναι απολύτως σωστό. Αποδείξαμε ότι το 99,9% των βουλευτών του Ευρωπαϊκού Κοινοβουλίου είναι ικανά να συναγωνιστούν τις τεχνολογικές δεξιότητες των παιδιών τους. Θα ήταν μάλλον παράλογο τώρα να μην προχωρήσουμε στην τελική ψηφοφορία για τους Κοσμήτορες.
<P>
Όσο για το τελευταίο σημείο που έθιξε ο συνάδελφος μου από την άλλη πτέρυγα του Σώματος σχετικά με τη μυστικότητα, δεν έχω την παραμικρή ιδέα για το πώς ψήφισαν οι συνάδελφοι μου αυτής της πτέρυγας του Σώματος, διότι δεν επέλεξα να κρυφοκοιτώ πάνω από τους ώμους τους.

<SPEAKER ID=40 NAME="Jackson">
Κύριε Πρόεδρε, θέλω να κάνω στους συναδέλφους μια απλή πρόταση, η οποία δεν έχει σχέση με την τεχνολογία. Πρέπει να χρησιμοποιήσουμε το χρόνο μας για να ολοκληρώσουμε την ψηφοφορία για τους Κοσμήτορες. Δαπανήσαμε παρά πολύ χρόνο σε ψηφοφορίες αυτή την εβδομάδα. Ο κ. Onesta μας έδωσε ένα πολύ χρήσιμο κομμάτι χαρτί χθες. Δεν ξέρω αν είναι συμβολικό, αλλά είναι κενό! Πρόκειται για ένα μη τεχνολογικό αντικείμενο, έτσι οι Σοσιαλιστές δεν πρέπει να το φοβούνται. Αφού ψηφίσουν, οι βουλευτές πρέπει να βάλουν ένα κομμάτι χαρτί - ή το μπλοκ του κ. Onesta - μπροστά στην οθόνη τους. Είναι αρκετά απλό.
<P>
(Γέλια)

<SPEAKER ID=41 NAME="McKenna">
Κύριε Πρόεδρε, επί της διαδικασίας. Συμφωνώ με όσους λένε ότι πρέπει να χρησιμοποιήσουμε το ηλεκτρονικό σύστημα, καθώς είναι πολύ γρηγορότερο. Ωστόσο, θα πρότεινα οι τεχνικοί και οι υπεύθυνοι για αυτό τον εξαιρετικό εξοπλισμό να τον τροποποιήσουν κατά τρόπο που να μας επιτρέπει να ψηφίζουμε όλους τους υποψηφίους, με συν και πλην, πράγμα που σημαίνει ότι ο καθένας θα έχει ένα ουδέτερο σύμβολο πλάι στο όνομά του. Με αυτό τον τρόπο, αν κάποιος κοιτάξει την οθόνη για να δει πώς ψηφίσαμε, δεν θα μπορέσει να καταλάβει. Αυτό θα διευκόλυνε τα πράγματα, διότι διαφορετικά είναι εύκολο για καθέναν να δει πώς ψήφισαν οι βουλευτές.

<SPEAKER ID=42 NAME="Πρόεδρος">
Θα δώσω το λόγο σε δύο ακόμη ομιλητές και στη συνέχεια θα ολοκληρώσουμε αυτό το θέμα.

<SPEAKER ID=43 LANGUAGE="FR" NAME="Cohn-Bendit">
Κύριε Πρόεδρε, δεν επιθυμώ να αναφερθώ στο θέμα της ηλεκτρονικής ψηφοφορίας. Αυτό που με ενδιαφέρει επισήμως, εξ ονόματος της Ομάδας μου, είναι να μπορέσουμε να ψηφίσουμε στις 12.30, με την προοπτική σύναψης μελλοντικών πολιτικών συμφωνιών.

<SPEAKER ID=44 LANGUAGE="ES" NAME="Barσn Crespo">
Κύριε Πρόεδρε, λάβατε μία απόφαση: πρέπει να συνεχίσουμε με την ίδια μέθοδο ψηφοφορίας, παρότι δεν είμαστε σύμφωνοι. Τώρα σας ζητώ, για λόγους πολιτικής αξιολόγησης, να αναβληθεί η ψηφοφορία αυτή μέχρι τις 12.30.
<P>
(Διαμαρτυρίες)

<SPEAKER ID=45 NAME="Πρόεδρος">
Θέλω να είμαι σαφής επ' αυτού. Η ημερήσια διάταξη προέβλεπε ότι ο δεύτερος γύρος θα πραγματοποιηθεί στις 12.30 μ.μ. Θεωρώ ότι πρέπει να γίνουν κάποιες πολιτικές επιλογές και ενώ από άποψη αποδοτικότητας μπορούμε τώρα να ολοκληρώσουμε ηλεκτρονικά την ψηφοφορία, είναι επίσης σαφές ότι υπάρχουν πολιτικά μελήματα. Θα διεξαγάγουμε την ψηφοφορία το συντομότερο δυνατό, αλλά όχι πριν από τις 12.30 μ.μ. Εν τω μεταξύ, οι Ομάδες έχουν την ευκαιρία να διαβουλευθούν μεταξύ τους. Θα προχωρήσουμε με ηλεκτρονική ψηφοφορία, όπως ξεκινήσαμε.
<P>
(Η συνεδρίαση διακόπτεται στις 9.48 και συνεχίζεται στις 10.00)

<CHAPTER ID=6>
Πρόγραμμα της Ισπανικής Προεδρίας
<SPEAKER ID=46 NAME="Πρόεδρος">
Η ημερήσια διάταξη προβλέπει τη δήλωση του Προεδρεύοντα του Συμβουλίου σχετικά με το πρόγραμμα της ισπανικής Προεδρίας.
<P>
Είναι μια πολύ σημαντική στιγμή στην ευρωπαϊκή πολιτική σκηνή. Μετά την έναρξη κυκλοφορίας του ευρώ, σε ένα δύσκολο οικονομικό κλίμα, παραμένει η ανάγκη να ολοκληρωθούν οι οικονομικές και κοινωνικές μεταρρυθμίσεις και η αειφόρος ανάπτυξη, που αποτελούσαν το στόχο των Συνόδων Κορυφής της Λισαβόνας και της Στοκχόλμης, η ανάγκη να χρησιμοποιήσουμε το χρόνο μας το τρέχον έτος για να δημιουργήσουμε τη βάση για μια διευρυμένη Ένωση, η ανάγκη έναρξης των εργασιών της Συνέλευσης για να γίνει η Ευρώπη άξια για το μέλλον. Έτσι λοιπόν είμαι σίγουρος ότι πρόκειται για ένα πολύ πλήρες και φιλόδοξο πρόγραμμα. Με μεγάλη μου χαρά δίδω το λόγο στον κ. Aznar, Προεδρεύοντα του Συμβουλίου.
<P>
(Χειροκροτήματα)

<SPEAKER ID=47 LANGUAGE="ES" NAME="Aznar">
. (ES) Κύριε Πρόεδρε, κύριοι βουλευτές, αξιότιμα μέλη της Ευρωπαϊκής Επιτροπής, κυρίες και κύριοι, είναι μεγάλη τιμή να εμφανίζομαι για πρώτη φορά ενώπιόν σας ως Πρόεδρος της κυβέρνησης της Ισπανίας, που ασκεί την Προεδρία του Συμβουλίου της Ευρωπαϊκής Ένωσης, για να σας εκθέσω τις προτεραιότητες της ισπανικής Προεδρίας.
<P>
Η ισπανική Προεδρία συμπίπτει με την αλλαγή του Προέδρου του Ευρωπαϊκού Κοινοβουλίου. Χθες, παραστήκαμε στην εκλογή ενός νέου Προέδρου του Κοινοβουλίου και στην αποχώρηση μίας Προέδρου, η οποία επιτέλεσε πολύ αποτελεσματικά το έργο της.
<P>
Η προσωπικότητα και η πολιτική και κοινοβουλευτική πορεία του κ. Cox αποτελούν εγγύηση για το Σώμα και η Προεδρία αναπτύσσει εποικοδομητικές πολιτικές και θεσμικές σχέσεις που θα έχουν ως στόχο την ενίσχυση της Ευρωπαϊκής Ένωσης και μία μεγαλύτερη πρωταγωνιστική παρουσία του Ευρωπαϊκού Κοινοβουλίου.
<P>
Το Ευρωπαϊκό Κοινοβούλιο έχει συμβάλει σημαντικά σ' αυτό που είναι σήμερα η Ευρωπαϊκή Ένωση και διαμέσου των εργασιών του και των προτάσεών του, οι οποίες διαφυλάττουν, ως σταθερά, μία διαρκή και καινοτόμο αναζήτηση μεγαλύτερης αποτελεσματικότητας της λειτουργίας της Ένωσης. Αυτό το Κοινοβούλιο μπόρεσε επίσης να προσαρμόσει τις διάφορες ευρωπαϊκές κοινοβουλευτικές παραδόσεις και να δοκιμάσει νέους τρόπους σχέσεων μεταξύ της κοινωνίας των πολιτών και των πολιτικών της εκπροσώπων, ενισχύοντας τον δημοκρατικό έλεγχο και αυξάνοντας τη νομιμότητα της ευρωπαϊκής ιδέας. Τίποτα δεν εκφράζει καλύτερα αυτή την ιδέα από τη διαδικασία της συναπόφασης, η οποία πρέπει ωστόσο να βελτιωθεί από άποψη διαφάνειας και αποτελεσματικότητας. Γι' αυτό, η ισπανική Προεδρία θα εργαστεί ούτως ώστε οι οκτώ προβλεπόμενες διαβουλεύσεις κατά τη διάρκεια αυτού του εξαμήνου να ολοκληρωθούν γρήγορα.
<P>
Η Ισπανία επιθυμεί να εμβαθύνει την θεσμική συνεργασία και τον δημοκρατικό έλεγχο της Ένωσης· γι' αυτό το λόγο θέλω να εγγυηθώ την παρουσία της Προεδρίας στις συνόδους ολομέλειας, όπως έχει γίνει πλέον συνήθεια από την προηγούμενη Προεδρία. Δεσμεύομαι, από την πλευρά μου, να ενημερώσω το Κοινοβούλιο, μετά το Ευρωπαϊκό Συμβούλιο της Βαρκελώνης, και να κάνω έναν τελικό απολογισμό αυτού του εξαμήνου μετά το Ευρωπαϊκό Συμβούλιο της Σεβίλλης.
<P>
(Χειροκροτήματα) Κυρίες και κύριοι, ο σημερινός πολιτικός ορίζοντας υποχρεώνει την Ένωση να είναι φιλόδοξη σε τρεις κατευθύνσεις. Η πρώτη συνίσταται στον σχεδιασμό μίας απάντησης στην τρομοκρατία, με την προοπτική της οικοδόμησης ενός Χώρου Ελευθερίας, Ασφάλειας και Δικαιοσύνης. Η δεύτερη προϋποθέτει τη δημιουργία μίας ζώνης μεγαλύτερης οικονομικής ευημερίας, η οποία θα διασφαλίζει το ευρωπαϊκό κοινωνικό μοντέλο. Και η τρίτη περνάει από την ολοκλήρωση της ιστορικής ευκαιρίας της διεύρυνσης και τη θέση των βάσεων της μελλοντικής διευρυμένης Ένωσης.
<P>
Για να επιτύχουμε αυτούς τους στόχους, πρέπει να εργαστούμε για μια μεγαλύτερη εμβάθυνση της Ευρώπης. Με "Περισσότερη Ευρώπη" θα ενισχύσουμε τον αγώνα κατά της τρομοκρατίας και θα διασφαλίσουμε την επιτυχή θέση σε κυκλοφορία του ευρώ και, μόνο αν είμαστε φιλόδοξοι, θα ολοκληρώσουμε τη διεύρυνση, θα προχωρήσουμε στην δημιουργία μίας ζώνης μεγαλύτερης ευημερίας, θα ενισχύσουμε τον εξωτερικό ρόλο της Ένωσης και θα ολοκληρώσουμε με θετικό τρόπο την επόμενη Διακυβερνητική Διάσκεψη.
<P>
Κυρίες και κύριοι, θέλω να αναγνωρίσω και να ευχαριστήσω το Κοινοβούλιο και την Ευρωπαϊκή Επιτροπή για την υπευθυνότητα που επέδειξαν στον αγώνα κατά της τρομοκρατίας. Μερικές ημέρες πριν από την τραγική ημερομηνία της 11ης Σεπτεμβρίου, το Κοινοβούλιο ενέκρινε ένα ψήφισμα που ζητούσε από την Ευρωπαϊκή Επιτροπή να παρουσιάσει διάφορες πρωτοβουλίες με στόχο μία μεγαλύτερη αποτελεσματικότητα της καταπολέμησης της τρομοκρατίας στην Ευρωπαϊκή Ένωση. Είναι απαραίτητο να συνεχίσουμε να εργαζόμαστε στο δρόμο που εσείς και η Ευρωπαϊκή Επιτροπή υποδείξατε τότε. Γι' αυτό, ως κράτος δικαίου, είναι απαραίτητο να εμβαθύνουμε το σχέδιο δράσης κατά της τρομοκρατίας στην Ευρωπαϊκή Ένωση, για να αποφύγουμε την ύπαρξη οποιουδήποτε τρομοκρατικού θύλακα εντός των συνόρων μας. Τον Δεκέμβριο του 2001, τον περασμένο Δεκέμβριο, συντελέσθηκε μεγάλη πρόοδος σ' αυτό τον τομέα. Όλα τα θεσμικά όργανα της Ένωσης και ιδιαίτερα η Προεδρία και το Κοινοβούλιο οφείλουμε τώρα να εργαστούμε ώστε τα μέσα που ψηφίστηκαν τότε να καταστούν το συντομότερο δυνατό αποτελεσματικά. Αυτά τα μέσα δεν θα είναι αποτελεσματικά. αν δεν επιτευχθεί, ταυτόχρονα, μεγαλύτερη συνεργασία μεταξύ των Σωμάτων και των Δυνάμεων Ασφαλείας των κρατών της Ένωσης. Γι' αυτό το λόγο, η Προεδρία θεωρεί ζήτημα άμεσης προτεραιότητας τη δημιουργία κοινών ομάδων έρευνας, την αύξηση της αποτελεσματικότητας του έργου της Ευρωπόλ και την παρεμπόδιση της χρηματοδότησης των τρομοκρατών και εκείνων που τους υποθάλπουν ή τους υποστηρίζουν.
<P>
(Χειροκροτήματα)Όπως γνωρίζετε πολύ καλά, κυρίες και κύριοι, οι τρομοκρατικές οργανώσεις αναπτύσσουν σχέσεις συνεργασίας μεταξύ τους κατά τρόπο που τους επιτρέπει να επιτυγχάνουν μία δυνατότητα δράσης, η οποία ξεπερνά τα όρια που καθορίζουν τα σύνορά μας. Η Ισπανία θέλει να διαδραματίσει η Ευρώπη, στη διεθνή σκηνή, πιο ενεργό ρόλο στην καταπολέμηση της τρομοκρατίας. Και ένα πρώτο βήμα επίσης προς αυτή την κατεύθυνση είναι η ανάπτυξη στενής συνεργασίας σε δικαστικά και ποινικά θέματα με τις Ηνωμένες Πολιτείες, σύμφωνα με τις αρχές που διέπουν τη νομική τάξη της Ευρωπαϊκής Ένωσης, όπως επεσήμανε το Ευρωπαϊκό Κοινοβούλιο. Η καταπολέμηση της τρομοκρατίας εντάσσεται στο πλαίσιο της οικοδόμησης του Χώρου Ελευθερίας, Ασφάλειας και Δικαιοσύνης. Γι' αυτό, η Προεδρία θεωρεί ότι είναι ζήτημα προτεραιότητας να προβούμε στη δημιουργία μιας κοινής πολιτικής ασύλου και μετανάστευσης, να βελτιώσουμε τη διαχείριση των εξωτερικών συνόρων της Ένωσης, να ενισχύσουμε τον καταπολέμηση του εμπορίου ναρκωτικών και να επιτύχουμε την αμοιβαία αναγνώριση των δικαστικών αποφάσεων τόσο σε αστικές υποθέσεις, μέσω του Ευρωπαϊκού Εκτελεστήριου Τίτλου, όσο και σε ποινικές. Αυτές οι πρωτοβουλίες απαιτούν στενή θεσμική συνεργασία, αν θέλουμε να τηρήσουμε τις καθορισμένες ημερομηνίες για τη δημιουργία του Χώρου Ελευθερίας, Ασφάλειας και Δικαιοσύνης.
<P>
Κυρίες και κύριοι, η έναρξη της κυκλοφορίας του ευρώ εξελίσσεται - μπορώ να χρησιμοποιήσω αυτή την έκφραση - κάτι περισσότερο από λαμπρά. Μέχρι τα τέλη του τρέχοντος μηνός, θα είναι λίγοι οι πολίτες της ευρωζώνης που θα χρησιμοποιούν τα εθνικά νομίσματα. Αυτό το γεγονός είναι μία καλή απόδειξη της αποδοχής των πολιτικών της Ένωσης, όταν εφαρμόζονται με σοβαρότητα και αποτελεσματικότητα. Η σταθερότητα του νομίσματός μας απαιτεί, εξάλλου, στενότερο συντονισμό των οικονομικών πολιτικών. Αυτό θα μεταφραστεί σε προώθηση του ρόλου της Ευρωομάδας, στην ενίσχυση των γενικών προσανατολισμών της οικονομικής πολιτικής και στην αυστηρή τήρηση του Συμφώνου Σταθερότητας και Ανάπτυξης. Επιπλέον, το ευρώ θα αυξήσει την ορατότητα της ευρωζώνης, γεγονός που θα υποχρεώσει την Προεδρία να διασφαλίσει ότι οι απόψεις της Ένωσης λαμβάνονται υπόψη στα διεθνή φόρα.
<P>
Την τελευταία δεκαετία, πρέπει να θυμόμαστε ότι η Ευρώπη υπέστη υποχώρηση έξι μονάδων στο κατά κεφαλήν εισόδημά της σε σχέση με τις Ηνωμένες Πολιτείες της Αμερικής. Πρέπει λοιπόν να προωθήσουμε τον εκσυγχρονισμό των οικονομιών μας για να επιτύχουμε μεγαλύτερη ανάπτυξη. Η δημιουργία ενός χώρου μεγαλύτερης οικονομικής και κοινωνικής ευημερίας θα είναι, επομένως, άλλος ένας από τους άξονες εργασίας της Προεδρίας.
<P>
Πρόθεση της Ισπανίας είναι το Ευρωπαϊκό Συμβούλιο που θα λάβει χώρα στην Βαρκελώνη να ασχοληθεί με πέντε συγκεκριμένους τομείς για την επίτευξη "Περισσότερης Ευρώπης" .
<P>
Καταρχάς, θα προωθήσουμε τη σύνδεση και το άνοιγμα των ευρωπαϊκών συστημάτων μεταφορών και επικοινωνιών. Η Προεδρία θα αφιερώσει τις προσπάθειές της στην αναθεώρηση των διευρωπαϊκών δικτύων μεταφορών, στην υλοποίηση του ενιαίου ευρωπαϊκού ουρανού και στην εμβάθυνση της ελευθέρωσης των σιδηροδρομικών μεταφορών.
<P>
Το δεύτερο πεδίο των εργασιών της Βαρκελώνης θα είναι ο σχεδιασμός μιας ευρωπαϊκής αγοράς ενέργειας βασισμένης στο άνοιγμα, στην ελευθέρωση, στον ανταγωνισμό, στη διαφάνεια και στη διασύνδεση. Καθοδηγούμενη από αυτά τα κριτήρια, η Προεδρία θα μελετήσει το άνοιγμα των αγορών του φυσικού αερίου και της ηλεκτρικής ενέργειας για τις εταιρείες και τους καταναλωτές, τους κανόνες πρόσβασης τρίτων στα δίκτυα και τη δημιουργία υποδομών και διασυνδέσεων μεταξύ των εθνικών αγορών ενέργειας.
<P>
Η ολοκλήρωση των χρηματαγορών συνιστά, με τη σειρά της, απαραίτητη προϋπόθεση για τη σωστή λειτουργία του κοινού νομίσματος και βασική απαίτηση για την ευρωπαϊκή ανάπτυξη. Η Ισπανία θα εργαστεί για την τήρηση των χρονοδιαγραμμάτων του σχεδίου δράσης των χρηματοπιστωτικών υπηρεσιών και για την εφαρμογή, το συντομότερο δυνατό, της νέας προσέγγισης που εισήγαγε η έκθεση Lamfalussy ξεκινώντας από τον αναγκαίο σεβασμό της θεσμικής ισορροπίας.
<P>
Όλοι γνωρίζουμε πολύ καλά, πάλι, ότι η απασχόληση είναι ο καλύτερος τρόπος κοινωνικής ένταξης. Γι' αυτό, το Ευρωπαϊκό Συμβούλιο της Βαρκελώνης, θα επιδιώξει, τέταρτον, με βάση τη Διαδικασία του Λουξεμβούργου και το τωρινό της σχήμα, μία μεγαλύτερη έμφαση της στρατηγικής για την απασχόληση στην ανάλυση των διαρθρωτικών ακαμψιών των αγορών εργασίας, στα συστήματα φορολογίας και κοινωνικής ασφάλισης, καθώς επίσης στους θεσμούς της αγοράς εργασίας.
<P>
Η επίτευξη ποιοτικής απασχόλησης περνάει, δίχως αμφιβολία, από τη δυνατότητα επίτευξης μιας στέρεης κατάρτισης, που ευνοεί την κινητικότητα των φοιτητών. Γι' αυτό, το πέμπτο σημείο στο Συμβούλιο της Βαρκελώνης θα είναι το πρόγραμμα εργασίας σχετικά με τα εκπαιδευτικά συστήματα με ορίζοντα το 2010. Πρέπει να επιτύχουμε μια αύξηση της ποιότητας και του ανοίγματος των ευρωπαϊκών εκπαιδευτικών συστημάτων στον υπόλοιπο κόσμο.
<P>
Κυρίες και κύριοι, στην Βαρκελώνη, οι υποψήφιες χώρες θα συμμετάσχουν, για πρώτη φορά, σε σύνοδο εργασίας του Ευρωπαϊκού Συμβουλίου. Η ενσωμάτωση των υποψηφίων στις εργασίες για τον οικονομικό και κοινωνικό εκσυγχρονισμό είναι, κατά τη γνώμη μου, η καλύτερη πολιτική ένδειξη υποστήριξης της διεύρυνσης που φιλοδοξεί να επιτύχει η Ένωση.
<P>
Η διεύρυνση θα επιτρέψει, χωρίς αμφιβολία, να τεθεί τέλος σε μία πικρή σελίδα του παρελθόντος της ηπείρου μας και θα ενσωματώσει χώρες που ανήκουν στην ευρωπαϊκή οικογένεια, με τις οποίες μοιραζόμαστε κοινές αξίες και οι οποίες υπέφεραν πολύ από τα σκαμπανεβάσματα της ιστορίας. Η ισπανική Προεδρία έχει την πολιτική βούληση να συμβάλει ώστε όλα τα κράτη, που είναι έτοιμα, να μπορέσουν να ολοκληρώσουν τις διαπραγματεύσεις τους ως τα τέλη του τρέχοντος έτους 2002.
<P>
Ξεκινώντας από το παρόν κοινοτικό κεκτημένο και τις δημοσιονομικές προοπτικές, κατά τη διάρκεια της ισπανικής Προεδρίας θα διεξαχθούν διαπραγματεύσεις για κεφάλαια που σχετίζονται με τη γεωργία, την περιφερειακή πολιτική και την κοινωνική συνοχή, τις οικονομικές και δημοσιονομικές προοπτικές και τα θεσμικά ζητήματα. Η Ισπανία θα προσπαθήσει επίσης να κλείσει όλα τα κεφάλαια που δεν έχουν ολοκληρωθεί μέχρι στιγμής. Το οριστικό αποκορύφωμα των διαπραγματεύσεων προϋποθέτει να έχουν δείξει όλα τα μέλη της Ένωσης την ικανότητα δέσμευσής τους, η Επιτροπή να παρουσιάσει εγκαίρως τις προτάσεις της και, προπαντός, εξαρτάται από τις προσπάθειες καθεμίας από τις υποψήφιες χώρες. Η αξιολόγηση των προόδων θα γίνει στο Ευρωπαϊκό Συμβούλιο του Ιουνίου στη Σεβίλλη.
<P>
Κύριε Πρόεδρε, κυρίες και κύριοι, γνωρίζουμε επίσης - και αυτό επιθυμούμε - ότι η Ευρωπαϊκή Ένωση καλείται να διαδραματίσει μία σημαντική και αυξανόμενη πολιτική λειτουργία στην διεθνή ζωή. Η επιτυχία της ευρωπαϊκής ολοκλήρωσης και το οικονομικό και εμπορικό της βάρος απαιτούν μια ολοένα μεγαλύτερη και σημαντικότερη εξωτερική εικόνα της Ένωσης. Η διεθνής επικαιρότητα απαιτεί την ενίσχυση της παρουσίας της Ένωσης σε ζώνες όπου η ειρήνη και η ασφάλεια απειλούνται άμεσα. Γι' αυτό, η ισπανική Προεδρία ελπίζει να συμβάλει στην ανάπτυξη μίας φιλόδοξης γενικής περιφερειακής πολιτικής στην Κεντρική Ασία και το Αφγανιστάν, η οποία θα εμποδίζει την εμφάνιση νέων εστιών συγκρούσεων.
<P>
Όμως, η διασφάλιση μιας ευρωπαϊκής παρουσίας δεν πρόκειται να χρησιμεύσει σε τίποτα, αν δεν διαθέτουμε ικανότητα αποτελεσματικής διαχείρισης της κρίσης και, συγκεκριμένα, στρατιωτικές δυνάμεις για επιχειρήσεις, περιορισμένου χαρακτήρα, που απαιτούν ταχεία απάντηση. Αυτός ο στόχος πρέπει να εκπληρωθεί, στο άμεσο μέλλον, με την αποτελεσματική επίτευξη της λειτουργίας της ευρωπαϊκής πολιτικής ασφάλειας και άμυνας και τον οριστικό σχεδιασμό των σχέσεων διαβούλευσης και συνεργασίας με την Ατλαντική Συμμαχία. Η Ισπανία, σ' αυτόν τον τομέα, προτίθεται επίσης να ξεκινήσει διάλογο, ούτως ώστε η καταπολέμηση της τρομοκρατίας να καταστεί επίσης στόχος της ευρωπαϊκής πολιτικής ασφάλειας και άμυνας.
<P>
Η αξιοπιστία της εξωτερικής πολιτικής της Ένωσης δεν πρέπει να βασίζεται μόνο στη διεθνή της παρουσία, αλλά και σε ορισμένα αποτελεσματικά μέσα που θα της επιτρέψουν να αναπτυχθεί και, κυρίως, σ' ένα προνομιακό επίπεδο συνομιλιών. Σ' αυτή την τελευταία πτυχή, η Ισπανία θεωρεί ότι έχει άμεση προτεραιότητα η εμβάθυνση των σχέσεων μεταξύ της Ευρωπαϊκής Ένωσης και της Βόρειας Αμερικής, αφενός, και της Ευρωπαϊκής Ένωσης και της Ρωσίας αφετέρου. Με την πρώτη πρέπει να ενισχύσουμε τον διατλαντικό διάλογο για να του δώσουμε μεγαλύτερο στρατηγικό περιεχόμενο. Και με τη Ρωσία, η Ισπανία πιστεύει ότι η Ευρωπαϊκή Ένωση πρέπει να στηρίξει τη στρατηγική που αναπτύσσει σήμερα αυτή η χώρα. Γι' αυτό, ένας από τους στόχους της Προεδρίας θα είναι η εδραίωση των σχέσεων της Ένωσης με την Ρωσία με βάση συγκεκριμένα και ιδιαίτερα σημεία και προόδους.
<P>
Κυρίες και κύριοι, τον επόμενο Μάιο θα λάβει χώρα στη Μαδρίτη η Δεύτερη Διάσκεψη Κορυφής μεταξύ της Ευρωπαϊκής Ένωσης, της Λατινικής Αμερικής και της Καραϊβικής, που θα ανανεώσει και θα προωθήσει τη στρατηγική συνεργασία μεταξύ των δύο αυτών περιφερειών. Ένας από τους στόχους της Διάσκεψης θα είναι οι εργασίες με τη Χιλή για την προώθηση της Συμφωνίας Σύνδεσης και Ελεύθερου Εμπορίου και η προώθηση των διαπραγματεύσεων της Ευρωπαϊκής Ένωσης με τη Mercosur. Επίσης, θα διεξαχθούν ιδιαίτερες συναντήσεις μεταξύ της Ένωσης και της Κοινότητας των Ανδεων και της Κεντρικής Αμερικής. Δεν μπορώ να μην επισημάνω σ' αυτό το σημείο το ενδιαφέρον και την ανησυχία μας για την εξέλιξη της κατάστασης στην Αργεντινή. Η Ευρωπαϊκή Ένωση θα συνεργαστεί με τις αρχές της Αργεντινής για να εξευρεθούν ρεαλιστικές λύσεις, βασισμένες στον διάλογο, οι οποίες θα αποκαταστήσουν την εμπιστοσύνη και τις προοπτικές ανάπτυξης και ανταγωνιστικότητας της οικονομίας της Αργεντινής.
<P>
Κυρίες και κύριοι, η Ευρωπαϊκή Ένωση θα διαδραματίσει επίσης σημαντικό ρόλο στη σταθερότητα στη Μέση Ανατολή. Γι' αυτό, θα πρέπει να ενισχύσουμε τον συντονισμό με τις Ηνωμένες Πολιτείες και τους υπόλοιπους μεσολαβητές της ειρηνευτικής διαδικασίας. Ελπίζω ότι η πρόσφατη δήλωση της Ευρωπαϊκής Ένωσης και οι επαφές που έγιναν, αυτές τις μέρες ήδη, κατόπιν πρωτοβουλίας της ισπανικής Προεδρίας, μπορούν να βοηθήσουν την απεμπλοκή μιας κατάστασης αστάθειας που πλήττει τις χώρες της περιοχής και τη Μεσόγειο.
<P>
Η σύγκρουση της Μέσης Ανατολής επηρεάζει σημαντικά τη λειτουργία της Διαδικασίας της Βαρκελώνης, μοναδικό φόρουμ διαλόγου που συγκεντρώνει όλους τους εμπλεκόμενους στην ειρηνευτική διαδικασία και που θα συνεδριάσει στην Υπουργική Διάσκεψη που θα πραγματοποιηθεί στην Βαλένθια. Η Ισπανία θα προωθήσει επίσης την ολοκλήρωση των συμφωνιών σύνδεσης που εκκρεμούν μεταξύ της Ευρωπαϊκής Ένωσης και των παρόχθιων χωρών και θα εργαστεί για τη δημιουργία μιας εσωτερικής ευρωμεσογειακής αγοράς και την ανάπτυξη των περιφερειακών στρατηγικών για τις υποδομές. Για την διευκόλυνση αυτού του στόχου, το Ευρωπαϊκό Συμβούλιο του Λάκεν, κατόπιν ισπανικής πρωτοβουλίας, δέχτηκε το σχέδιο δημιουργίας ενός ταμείου ειδικευμένου σε επιχειρήσεις στις μεσογειακές χώρες, για το οποίο θα εργαστούμε αυτούς τους μήνες σε συνεργασία με την Ευρωπαϊκή Τράπεζα Επενδύσεων και τις νομισματικές αρχές.
<P>
Κυρίες και κύριοι, είμαστε πεπεισμένοι ότι μόνο αν προωθήσουμε μία ισορροπημένη ανάπτυξη, θα αντιμετωπίσουμε με αποτελεσματικότητα την παράνομη μετανάστευση. Έχοντας επίγνωση της σημασίας αυτού του φαινομένου, η Ισπανία, με την υποστήριξη της Κίνας και του Βιετνάμ, εργάζεται εδώ και καιρό ώστε η υπουργική διάσκεψη σχετικά με τη μετανάστευση μεταξύ της Ευρωπαϊκής Ένωσης και των χωρών ASEM να έχει επιτυχία. Γνωρίζουμε ότι η φτώχεια και η έλλειψη ανάπτυξης προκαλούν την παράνομη μετανάστευση. Γι' αυτό, η Προεδρία αποδίδει ιδιαίτερη σημασία στη Διάσκεψη Κορυφής του Μοντερέι σχετικά με τη χρηματοδότηση της ανάπτυξης, την οποία προετοιμάζουμε σε στενή συνεργασία με τις Ηνωμένες Πολιτείες και το Μεξικό.
<P>
Κυρίες και κύριοι, πιστεύω ότι μπορώ να πω ότι λίγα άτομα μπορούσαν να φανταστούν ότι, 45 έτη μετά την υπογραφή των Συνθηκών της Ρώμης, 300 εκατομμύρια Ευρωπαίοι θα χρησιμοποιούσαν το ίδιο νόμισμα. Οφείλουμε να συνεχίσουμε αυτή την πορεία των επιτυχιών, σε μία εξαιρετικά σημαντική εποχή της Ένωσης. Προς τούτο απαιτείται μεγαλύτερη συμμετοχή των πολιτών μας στη διαμόρφωση του μέλλοντος της Ένωσης.
<P>
Το Ευρωπαϊκό Συμβούλιο του Λάκεν αποφάσισε να συγκαλέσει μία Συνέλευση σχετικά με το μέλλον της Ευρώπης. Η εναρκτήρια συνεδρίασή της θα διεξαχθεί στις 28 Φεβρουαρίου στην έδρα του Ευρωπαϊκού Κοινοβουλίου, στις Βρυξέλλες. Δεν υπάρχει μέρος που να αντανακλά καλύτερα, συγχρόνως, τη σημασία του νέου σταδίου που βιώνει η Ευρωπαϊκή Ένωση και την αναγνώριση που θέλουμε να δώσουμε ως Προεδρία στο έργο που έχει επιτελέσει το Ευρωπαϊκό Κοινοβούλιο σχετικά με το μέλλον της Ευρώπης. Η ισπανική Προεδρία θα επιδείξει μία αποφασιστική βούληση συμβολής στην επιτυχία αυτής της Συνέλευσης. Από αυτό εξαρτάται η εδραίωση τόσο της διαδικασίας της προοδευτικής συνταγματοποίησης των Συνθηκών, στην οποία έχουμε εμπλακεί, όσο και στο να χρησιμεύσει η Συνέλευση στο μέλλον ως μία καλή μέθοδος προετοιμασίας των Διακυβερνητικών Διασκέψεων. Ελπίζω ότι ο Πρόεδρος της Συνέλευσης - όπως έχει συμφωνηθεί - θα είναι σε θέση να παρουσιάσει μία πρώτη έκθεση των εργασιών της στο Ευρωπαϊκό Συμβούλιο του επόμενου Ιουνίου στη Σεβίλλη.
<P>
Κυρίες και κύριοι, παρίσταμαι σήμερα εδώ για να σας παρουσιάσω τις προτεραιότητες της ισπανικής Προεδρίας. Αυτές οι προτεραιότητες πρέπει να μεταφραστούν στην πράξη σε μία μεγαλύτερη αλληλεγγύη, για να συνεχίσουμε να εδραιώνουμε, με την ισορροπία και τον αμοιβαίο σεβασμό των διαφόρων συμφερόντων, τη μεγαλύτερη περίοδο ειρήνης, ευημερίας και ελευθερίας που έχει γνωρίσει η Ευρώπη. Γνωρίζουμε ότι είναι ένα έργο σύνθετο και επίπονο, τόσο λόγω του πλήθους των ζητημάτων που απαιτούν την αφοσίωσή μας όσο και λόγω της φιλοδοξίας των στόχων μας. Μόνο μ' αυτή τη φιλοδοξία και μόνο με μία στενή συνεργασία μεταξύ των θεσμικών οργάνων θα κατορθώσουμε - είμαι πεπεισμένος γι' αυτό - να κάνουμε πραγματικότητα αυτό το σχέδιο που έχει, ως τελικό στόχο, τη βελτίωση της ζωής όλων των πολιτών μας.
<P>
Ευχαριστώ πολύ, κυρίες και κύριοι, για την προσοχή σας.
<P>
(Χειροκροτήματα)

<SPEAKER ID=48 LANGUAGE="IT" NAME="Prodi">
. (IT) Κύριε Πρόεδρε, κύριε Πρωθυπουργέ, κυρίες και κύριοι βουλευτές, τη νύχτα της Πρωτοχρονιάς γιορτάσαμε με μεγάλη χαρά σε όλη την Ευρώπη την έναρξη της κυκλοφορίας του ευρώ. Από τη στιγμή εκείνη δεν έχουν παρέλθει παρά δεκαπέντε ημέρες, οι οποίες όμως ήταν αρκετές για την πλήρη σχεδόν ολοκλήρωση της μετάβασης στο νέο νόμισμα. Στις δώδεκα χώρες της ζώνης του ευρώ, το 90% των συναλλαγών γίνεται πλέον με το ενιαίο νόμισμα: η μετάβαση στο ευρώ ήταν μια γιγαντιαία επιχείρηση και μία γιγάντια επιτυχία. Μπορούμε να είμαστε όλοι υπερήφανοι, γιατί όλοι έχουμε συμβάλει σ' αυτή: το Ευρωπαϊκό Κοινοβούλιο και τα εθνικά κοινοβούλια, οι κυβερνήσεις, η Ευρωπαϊκή Κεντρική Τράπεζα, οι εθνικές Κεντρικές Τράπεζες, η Επιτροπή, οι εμπορικές τράπεζες, τα ταχυδρομεία, ο εμπορικός τομέας, οι επιχειρήσεις, τα μέσα ενημέρωσης και όλοι οι πολίτες, ένας προς ένας, που διευκόλυναν αυτήν την ιστορική αλλαγή.
<P>
Για εκατομμύρια ευρωπαίους πολίτες, τα χαρτονομίσματα και τα κέρματα στην τσέπη τους είναι η χειροπιαστή απόδειξη του μεγάλου πολιτικού σχεδίου της ενωμένης Ευρώπης. Από συμβολική άποψη, ξεπερνά ακόμη και τον έντονο συναισθηματικό αντίκτυπο που προκάλεσε η κατάργηση του ελέγχου ταυτότητας στα ενδοκοινοτικά σύνορα. Το ευρώ καθίσταται έτσι βασικό στοιχείο της αίσθησης της ευρωπαϊκής τους ταυτότητας και του κοινού πεπρωμένου, όπως είναι ήδη απτή απόδειξη του αμετάκλητου πλέον χαρακτήρα της ευρωπαϊκής ολοκλήρωσης.
<P>
Η μετάβαση στο ευρώ αποδεικνύει ότι οι Ευρωπαίοι είναι έτοιμοι να δεχτούν την αλλαγή με ενθουσιασμό και αποφασιστικότητα, όταν αυτή χρησιμεύει για την προετοιμασία ενός καλύτερου μέλλοντος και όταν τα επί τάπητος ζητήματα συζητούνται ευρέως και με διαφάνεια. Η μετάβαση στο ευρώ καταδεικνύει ότι η Ευρώπη είναι ικανή για μεγάλα επιτεύγματα, όταν υπάρχει η αναγκαία πολιτική βούληση. Εμείς πρέπει να διδαχτούμε από αυτήν την εμπειρία για να προετοιμάσουμε όλα τα βήματα που ετοιμαζόμαστε να κάνουμε στη διαδικασία της ολοκλήρωσης.
<P>
Κύριε Πρόεδρε, κύριε Πρωθυπουργέ, "Περισσότερη Ευρώπη" είναι το σύνθημα που επέλεξε η Ισπανία για το εξάμηνο της Προεδρίας της στην Ένωση. Την επομένη της κυκλοφορίας του ευρώ, μπορούμε να πούμε με βεβαιότητα ότι καμία επιλογή δεν θα μπορούσε να είναι ευτυχέστερη.
<P>
Κύριε Πρωθυπουργέ, η κυβέρνησή σας έχει εν τω μεταξύ επεξεργαστεί ένα εκτενές, αλλά ισορροπημένο και φιλόδοξο πρόγραμμα εργασίας και είμαι ευτυχής που διαπιστώνω ότι οι προτεραιότητες που θέτει αυτό το πρόγραμμα βαίνουν προς την ίδια κατεύθυνση με εκείνες που έθεσε η Επιτροπή για το 2002. Σας διαβεβαιώ λοιπόν ότι μπορείτε να βασίζεστε στην απόλυτη συνεργασία της Επιτροπής.
<P>
Κύριε Πρόεδρε, κύριε Πρωθυπουργέ, κυρίες και κύριοι βουλευτές, πρέπει τώρα να επιδείξουμε και να αξιοποιήσουμε την ίδια φιλοδοξία που μας επέτρεψε να ξεκινήσουμε με επιτυχία την κυκλοφορία του νέου ευρωπαϊκού νομίσματος, για να υλοποιήσουμε το οικονομικό και κοινωνικό πρόγραμμα εργασίας της Ένωσης. Υλοποιήσαμε τη Νομισματική Ένωση: ήλθε η στιγμή να επικεντρώσουμε τις προσπάθειές μας στην Οικονομική Ένωση και να την καταστήσουμε συγκεκριμένη πραγματικότητα. Έχουμε ανάγκη από ανάπτυξη, που σημαίνει απασχόληση και καλύτερη ποιότητα ζωής.
<P>
Έχουν παρέλθει πλέον δύο χρόνια από τότε που το Ευρωπαϊκό Συμβούλιο, στη Λισαβόνα, έθεσε για το τέλος αυτής της δεκαετίας τον στόχο να καταστεί η Ένωση η πιο δυναμική και ανταγωνιστική οικονομική ζώνη του πλανήτη, μια ζώνη που θα βασίζεται στη γνώση: μια Ευρώπη ικανή να απολαμβάνει ταυτόχρονα την πλήρη απασχόληση και μια ανανεωμένη κοινωνική και οικονομική συνοχή. Από τότε, οι εαρινές συνεδριάσεις του Ευρωπαϊκού Συμβουλίου έγιναν το ραντεβού για τα οικονομικά, κοινωνικά και περιβαλλοντικά ζητήματα, στο πλαίσιο μιας συνολικής στρατηγικής αειφόρου ανάπτυξης. Το Συμβούλιο της Βαρκελώνης θα κληθεί συνεπώς να εξετάσει τις προόδους που πραγματοποιήθηκαν έως τώρα και να ορίσει τις προτεραιότητες για τα επόμενα χρόνια. Για την προετοιμασία του, η Επιτροπή εξέδωσε εχθές τη δική της εαρινή έκθεση, οι οποία θα χρησιμεύσει ως βάση για τις εργασίες του Συμβουλίου: μια έκθεση που φέτος φέρει τον τίτλο "Η στρατηγική της Λισαβόνας: υλοποίηση της αλλαγής" .
<P>
Πράγματι, η ανακοίνωση που ενέκρινε εχθές η Επιτροπή έχει ένα κεντρικό μήνυμα: αυτή είναι η στιγμή για να διατηρήσουμε τις υποχρεώσεις που έχουμε αναλάβει και για να επιταχύνουμε τις μεταρρυθμίσεις. Δεν έχουμε άλλη επιλογή. Η στρατηγική που εγκρίθηκε στη Λισαβόνα είναι το κλειδί για την ανάπτυξη και την εδραίωση του ευρωπαϊκού οικονομικού και κοινωνικού μοντέλου. Πράγματι, οι μεταρρυθμίσεις έρχονται σε μία κοινωνία που διαθέτει ήδη δικές της δυναμικές, κοινώς αποδεκτές αρχές, οι οποίες τη διακρίνουν από τον υπόλοιπο κόσμο και συμβάλλουν έτσι στη θεμελίωση της Ευρωπαϊκής Ένωσης. Όταν αναφερόμαστε στο ευρωπαϊκό κοινωνικό μοντέλο, αυτές ακριβώς είναι οι αρχές που έχουμε κατά νου.
<P>
Ξεκινώντας από αυτό το σημείο, πρέπει να συνεχίσουμε την ανανέωση του μοντέλου εφικτής και επιθυμητής κοινωνίας στην Ευρώπη: μιας κοινωνίας ελεύθερης, δημοκρατικής και δίκαιης, την οποία επιθυμούν με όλη τους την καρδιά οι συμπολίτες μας. Δεν πρόκειται ωστόσο να εκποιήσουμε τον κοινωνικό πλούτο, αλλά να τον προσαρμόσουμε, να τον εκσυγχρονίσουμε και να τον εδραιώσουμε. Μας το επιβάλλει η Ιστορία, μας το επιβάλλει η προστασία των μελλοντικών γενεών, μας το επιβάλλει η πρόκληση της παγκοσμιοποίησης. Μας το επιβάλλει, τέλος, η σημερινή κατάσταση αβεβαιότητας, γεμάτη κινδύνους, όπου οι αξίες μιας πραγματικής - και όχι μόνον τυπικής και περιστασιακής - αλληλεγγύης έχουν μεγάλη πρακτική σημασία για τους συμπολίτες μας, ιδίως τους ασθενέστερους.
<P>
Η έκθεση της Επιτροπής εξετάζει τις προόδους που έχουν συντελεσθεί έως τώρα στην εφαρμογή της στρατηγικής της Λισαβόνας και συμπεραίνει ότι υφίστανται όλες οι συνθήκες για την επίτευξη του στόχου. Πράγματι, στο μακροοικονομικό επίπεδο, οι προσπάθειες που έγιναν την τελευταία δεκαετία στην πορεία του ευρώ επέτρεψαν στην Ένωση να επιτύχει συνθήκες οικονομικής σταθερότητας και την προστάτευσαν σε στιγμές κατά τις οποίες οι διεθνείς οικονομικές και χρηματοπιστωτικές κρίσεις έγιναν οξύτερες. Πράγματι, ακόμη και σ' αυτήν τη φάση της επιβράδυνσης, οι βάσεις της οικονομίας στην Ευρώπη παραμένουν καλές.
<P>
Ενθαρρυντικές είναι και οι πρόοδοι που συντελέστηκαν όσον αφορά την εφαρμογή της στρατηγικής που υιοθετήθηκε στη Λισαβόνα. Σε ουκ ολίγους τομείς, όπως το περιβάλλον, οι τηλεπικοινωνίες, η εκπαίδευση, οι μεταρρυθμίσεις του συνταξιοδοτικού συστήματος και η έρευνα, έχουν ήδη επιτευχθεί σημαντικά αποτελέσματα. Σε άλλους τομείς, ωστόσο, η πρόοδος ήταν λιγότερο ικανοποιητική. Οι προτάσεις της Επιτροπής μπλοκάρονται και οι προθεσμίες, τις οποίες ορίζει το ίδιο το Ευρωπαϊκό Συμβούλιο, κινδυνεύουν να μην τηρηθούν. Οι τομείς αυτοί περιλαμβάνουν ορισμένες σημαντικές πλευρές της ολοκλήρωσης των χρηματοπιστωτικών υπηρεσιών, των μεταφορών και της ενέργειας, του κοινοτικού διπλώματος ευρεσιτεχνίας και του σχεδίου GALILEO. Κύριε Πρόεδρε, με ευχαριστεί το γεγονός ότι αναφέρατε αυτούς τους τομείς ως προτεραιότητα της δράσης σας για τους επόμενους μήνες. Πράγματι, η καθυστέρηση αυτή πρέπει να καλυφθεί το συντομότερο δυνατόν. Διακυβεύεται η αξιοπιστία μας και, ακόμη περισσότερο, η ικανότητά μας να πραγματοποιήσουμε αληθινή πρόοδο. Χωρίς αλλαγή, θα έχουμε λιγότερη ανάπτυξη και λιγότερη απασχόληση.
<P>
Η έκθεση της Επιτροπής ορίζει τρεις προτεραιότητες για το 2002: απασχόληση, μεταρρυθμίσεις και γνώση. Κατά πρώτο λόγο, η απασχόληση. Η Ευρώπη έχει ανάγκη από μία δυναμική πολιτική απασχόλησης. Πρέπει να γίνουν περισσότερα για να εκλείψουν τα εμπόδια που ακόμα πρέπει να αντιμετωπίσουν οι πολίτες για να βρουν δουλειά και για να τη διατηρήσουν. Τα κράτη μέλη πρέπει να μειώσουν το κόστος της εργασίας, μειώνοντας τις εισφορές που επιβαρύνουν τους κατώτερους ιδίως μισθούς και ημερομίσθια και πρέπει να επανεξετάσουν τις πτυχές εκείνες των επιδομάτων ανεργίας που αποθαρρύνουν την επανένταξη στην αγορά εργασίας και την υπερβολική ευκολία της πρόσβασης σε μορφές πρόωρης συνταξιοδότησης. Πρέπει να κατορθώσουμε να βελτιώσουμε τις υποδομές για τη νηπιακή ηλικία, για να αυξηθεί το ποσοστό συμμετοχής των γυναικών στην αγορά εργασίας, και να εφαρμόσουμε στην πράξη κίνητρα για όσους αποφασίζουν να παρατείνουν την επαγγελματική τους ζωή. Το ποσοστό απασχόλησης υποστηρίζεται και με τη βελτίωση των δεξιοτήτων, της εκπαίδευσης και της κινητικότητας των πολιτών εντός της Ευρώπης και μεταξύ των παραγωγικών τομέων. Πρέπει, δηλαδή, να έχουμε μια ενεργητική και όχι παθητική προσέγγιση της αλλαγής.
<P>
Κατά δεύτερο λόγο, οι μεταρρυθμίσεις και η ολοκλήρωση της εσωτερικής αγοράς. Πρέπει να συνδέσουμε την Ευρώπη και τις αγορές της. Πρέπει να πολλαπλασιαστούν οι προσπάθειες για την ολοκλήρωση της διασύνδεσης των εθνικών αγορών και την επιτάχυνση της ολοκλήρωσης των χρηματαγορών, με τη συμπλήρωση των μεταρρυθμίσεων που έχουν ήδη ξεκινήσει. Πρέπει να ανοίξουμε και να συνδέσουμε τις αγορές της ενέργειας και των μεταφορών και να αναπτύξουμε τα ευρυζωνικά δίκτυα στην Ευρώπη. Αυτοί οι τομείς είναι η ραχοκοκαλιά της οικονομίας μας. Μας χρειάζεται περισσότερος ανταγωνισμός για να μειώσουμε τις τιμές και να αυξήσουμε την ανάπτυξη, διατηρώντας ταυτόχρονα ένα ικανοποιητικό επίπεδο βασικών υπηρεσιών για όλους.
<P>
Κατά τρίτο λόγο, η εκπαίδευση, η κατάρτιση και η έρευνα. Η εκπαίδευση, η κατάρτιση και η έρευνα είναι αναμφίβολα οι βασικές συνιστώσες της οικονομικής ανανέωσης, της αειφόρου ανάπτυξης και της δημιουργίας θέσεων εργασίας. Η "κοινωνία της γνώσης" δεν είναι εφικτή χωρίς γνώση. Πρέπει συνεπώς να αυξήσουμε αισθητά τις επενδύσεις σε αυτούς τους τομείς. Χρειάζεται μια ολοκληρωμένη στρατηγική υπέρ της εκπαίδευσης και της έρευνας σε κοινοτικό επίπεδο. Η στρατηγική αυτή πρέπει να βασίζεται στην έννοια του δικτύου και στην κινητικότητα και πρέπει να δίνει προτεραιότητα στις τεχνολογίες του μέλλοντος όπως, για παράδειγμα, οι βιοτεχνολογίες και οι καθαρές τεχνολογίες.
<P>
Τέλος, για μετά τη Βαρκελώνη, η έκθεσή μας επισημαίνει την ανάγκη να θεσπιστούν μέτρα που θα ενισχύουν τον συντονισμό της γενικής οικονομικής στρατηγικής. Πρόκειται για την ανάπτυξη συναίνεσης επί αρχών και κανόνων οικονομικής πολιτικής που θα λαμβάνουν υπόψη τις οικονομικές αλληλεξαρτήσεις εντός της ζώνης του ευρώ.
<P>
Από αυτήν την άποψη, πρέπει να συγχρονιστούν οι τρεις τρέχουσες διαδικασίες: οι γενικοί προσανατολισμοί για τις οικονομικές πολιτικές, οι κατευθυντήριες γραμμές για την απασχόληση και η διαδικασία των οικονομικών μεταρρυθμίσεων που ξεκίνησε στο Κάρντιφ. Με τον τρόπο αυτό, το εαρινό Συμβούλιο θα μπορεί κάθε χρόνο να αξιολογεί την οικονομική και κοινωνική πολιτική στο σύνολό της και να διασφαλίζει έτσι την αειφορία της. Μόνο μια πιο συγκροτημένη προσέγγιση θα μας επιτρέψει να κάνουμε πληρέστερη και αποτελεσματικότερη χρήση των διαφόρων οργάνων που έχουμε στη διάθεσή μας. Πρέπει, συνεπώς, να εγκαταλείψουμε τις μεθόδους του παρελθόντος που ήταν κατακερματισμένες κατά τομείς.
<P>
Κύριε Πρωθυπουργέ, ο Πρόεδρος της Επιτροπής έχει συχνά το καθήκον να επιτελεί ένα ρόλο που ενδέχεται ενίοτε να είναι ενοχλητικός: τον ρόλο εκείνου που, στο Ευρωπαϊκό Συμβούλιο, πρέπει να ανακαλεί τους συναδέλφους στην τήρηση των συλλογικά ανειλημμένων δεσμεύσεων. Ωστόσο, είμαι βέβαιος ότι εσείς θα μου παράσχετε την υποστήριξή σας όταν, στη Βαρκελώνη, θα καλέσω τα κράτη μέλη να προχωρήσουν με αποφασιστικότητα στο πρόγραμμα των μεταρρυθμίσεων που συμφωνήθηκαν από κοινού στη Λισαβόνα, ακολουθώντας τις συστάσεις της εκθέσεως. Εμείς έχουμε το καθήκον να εξασφαλίσουμε ότι το Συμβούλιο της Βαρκελώνης θα στεφθεί από απόλυτη επιτυχία. Αν η διαδικασία ανακοπεί, το κόστος της "μη-μεταρρύθμισης" θα γίνει δυσβάστακτο από οικονομική σκοπιά, αλλά και από τη σκοπιά της πολιτικής αξιοπιστίας της Ένωσης.
<P>
Κυρίες και κύριοι βουλευτές, το 2002 θα είναι ένα κρίσιμο έτος για τη διαδικασία της διεύρυνσης και γνωρίζουμε ότι η ισπανική Προεδρία - όπως ακούσαμε - δεν θα φεισθεί καμίας προσπάθειας για να διατηρήσει την ώθηση, έτσι ώστε να ολοκληρωθούν εντός του έτους οι διαπραγματεύσεις με τις χώρες που θα έχουν αποδείξει ότι πληρούν τα κριτήρια για την ένταξη.
<P>
Ωστόσο, όσο θεμελιώδης και αν είναι για το μέλλον της, η διεύρυνση προς Ανατολάς δεν αποτελεί τη μόνη εξωτερική διάσταση στην οποία καλείται να δράσει η Ένωση. Οι σχέσεις με τις χώρες της Μεσογείου αποτελούν μια αναγκαία προτεραιότητα της εξωτερικής μας δράσης. Στο εξάμηνο της ισπανικής Προεδρίας ελπίζω να δω τον ευρωμεσογειακό διάλογο να προοδεύει γοργά. Αλλωστε, από τη Βαρκελώνη είναι που ξεκίνησε ο διάλογος αυτός. Προς τούτο, πρέπει να υιοθετήσουμε μια πιο ευέλικτη προσέγγιση, ξεκινώντας με ορισμένες ομάδες χωρών της νότιας ακτής νέες μορφές υποπεριφερειακής συνεργασίας.
<P>
Κατά δεύτερο λόγο, πρέπει να κάνουμε πραγματικότητα την κοινή ιδέα της ισπανικής Προεδρίας και της Επιτροπής για μια Τράπεζα της Μεσογείου. Είτε αυτή είναι μία αυτόνομη Τράπεζα είτε είναι τμήμα της Ευρωπαϊκής Τράπεζας Επενδύσεων, πρέπει να αποτελέσει ένα χώρο αφιερωμένο στην ανάπτυξη, όπου θα εργάζονται σε αγαστή συνεργασία φορείς της Ευρώπης και της Νότιας Μεσογείου.
<P>
Είναι επίσης σημαντικό να ενθαρρύνουμε και να προαγάγουμε την κατανόηση και την αμοιβαία γνωριμία μεταξύ λαών και πολιτισμών, με συγκεκριμένες ενέργειες ποικίλων τύπων. Πράγματι, πιστεύω ότι θα φέρουμε περισσότερη Ευρώπη σε όλο τον κόσμο εξάγοντας ακριβώς την εμπειρία μας ως οικοδόμων της ειρήνης και τη δέσμευσή μας υπέρ της δημοκρατίας.
<P>
Κύριε Πρωθυπουργέ, μας υπενθυμίσατε ότι η Λατινική Αμερική είναι μια γεωγραφικά απόμακρη περιοχή του πλανήτη, αλλά πολύ κοντινή στον ευρωπαϊκό πολιτισμό και στις ρίζες του, μια περιοχή που μοιράστηκε με πολλές ευρωπαϊκές χώρες μια μακρά ιστορική διαδρομή. Αυτή είναι η στιγμή που η Ένωση πρέπει να επιδείξει ισχυρή αλληλεγγύη με την Αργεντινή, και τη Mercosur γενικότερα, σε μία φάση δραματικής κρίσης.
<P>
Η Αργεντινή πρέπει να επανέλθει στην πορεία της οικονομικής ανάπτυξης, που είναι ο μόνος τρόπος να βελτιώσει τη δύσκολη κοινωνική κατάσταση από την οποία διέρχεται. Για να επιτευχθεί αυτός ο στόχος, υπάρχει μία μόνο συνταγή, που είναι η ανάκτηση της εμπιστοσύνης: εμπιστοσύνη στους πολιτικούς θεσμούς, στη σταθερότητα του κράτους δικαίου, σε ένα αξιόπιστο και συνεκτικό οικονομικό πρόγραμμα. Η εμπειρία μας στη δημοσιονομική εξυγίανση και στην οικονομική ανάπτυξη που προάγεται από τις ανταλλαγές και από την ολοκλήρωση μπορεί να αποτελέσει πολύτιμη συμβολή στην ανάκαμψη της Λατινικής Αμερικής με οφέλη για όλα τα εμπλεκόμενα μέρη.
<P>
Κύριε Πρόεδρε, κύριε Πρωθυπουργέ, κυρίες και κύριοι βουλευτές, θα ήθελα τώρα να τελειώσω με λίγα λόγια για τη Συνέλευση που θα αρχίσει τις εργασίες της κατά τη διάρκεια της ισπανικής Προεδρίας.
<P>
Η Συνέλευση θα έχει τη σημασία και την ευκαιρία να γράψει μια συναρπαστική σελίδα στην Ιστορία της Ευρώπης. Όλοι μας έχουμε την υποχρέωση να κάνουμε το παν για την επίτευξη αυτού του στόχου. Έχω ήδη διαβεβαιώσει τον Πρόεδρο Giscard d' Estaing για την απόλυτη στήριξη της Επιτροπής και των εκπροσώπων της στη Συνέλευση. Η Επιτροπή ελπίζει να συνεργαστεί εξίσου στενά με το Ευρωπαϊκό Κοινοβούλιο, νόμιμο εκπρόσωπο των προσδοκιών των λαών της Ευρώπης. Πρέπει να εξασφαλίσουμε ότι η συζήτηση θα είναι έντονη και γόνιμη, αλλά προπαντός ότι θα σκιαγραφήσει ένα όραμα για το μέλλον με το οποίο θα μπορεί να ταυτιστεί η πλειοψηφία των συμπολιτών μας. Η Συνέλευση και η Διακυβερνητική Διάσκεψη που θα ακολουθήσει πρέπει να ολοκληρώσουν την οικοδόμηση μιας ανοιχτής, υπεύθυνης, δημοκρατικής και δίκαιης Ευρώπης.
<P>
(Χειροκροτήματα)

<SPEAKER ID=49 LANGUAGE="DE" NAME="Poettering">
 Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, αγαπητοί συνάδελφοι, κύριε Πρόεδρε του Συμβουλίου, ερχόσαστε στο Ευρωπαϊκό Κοινοβούλιο την περίοδο που οργανώνουμε τις εργασίες μας για το υπόλοιπο ήμισυ αυτής της εκλογικής περιόδου. Το τεχνικό μέρος των εργασιών μας για την Ευρώπη αποτελεί προϋπόθεση για την επίτευξη των μεγαλεπήβολων στόχων που αναφέρατε εσείς ο ίδιος. Η πολιτική μου ομάδα σας καλωσορίζει στο Ευρωπαϊκό Κοινοβούλιο.
<P>
Μας είπατε ότι βρισκόσαστε εδώ για πρώτη φορά. Χαιρετίζουμε με ιδιαίτερη έμφαση το γεγονός ότι δεσμευτήκατε να ενημερώσετε τρεις φορές το Ευρωπαϊκό Κοινοβούλιο ο ίδιος, ως Πρόεδρος του Συμβουλίου και ως Πρωθυπουργός της Ισπανίας, σχετικά με τις αποφάσεις που θα ληφθούν υπό τη δική σας Προεδρία. Σας είμαστε ευγνώμονες και ελπίζουμε να μιμηθούν το παράδειγμά σας και όλες οι επόμενες Προεδρίες. Ωστόσο, περιμένουμε από το Συμβούλιο Υπουργών μεγαλύτερη διαφάνεια. Σας παρακαλούμε λοιπόν να μεριμνήσετε ώστε η έκθεση, η οποία συντάσσεται τώρα στο πλαίσιο του Συμβουλίου, να οδηγήσει σε πραγματικά αποτελέσματα και υπό την Προεδρία σας να επιτευχθεί ένα σημαντικό βήμα για την καθιέρωση περισσότερης διαφάνειας στο Συμβούλιο Υπουργών.
<P>
Αναφερθήκατε επίσης στην τρομοκρατία. Είμαστε στο πλευρό σας! Δεν υπάρχει καλή ή κακή τρομοκρατία, υπάρχει μόνο τρομοκρατία και πρέπει να τονίσουμε ξεκάθαρα: όπου σκοτώνονται συνειδητά άνθρωποι είτε αυτό συμβαίνει στην Ισπανία από την ΕΤΑ, είτε όπως συνέβη στις 11 Σεπτεμβρίου, είτε στη Μέση Ανατολή, αλλά και οπουδήποτε αλλού στον κόσμο, πρέπει να είμαστε κατάφωρα αντίθετοι με τα εγκλήματα αυτά. Πρέπει να καταπολεμήσουμε την τρομοκρατία με όλη μας την αποφασιστικότητα και να καθιερώσουμε το δίκαιο και τη δημοκρατία ως βάση για τις σχέσεις μεταξύ των λαών και των ανθρώπων.
<P>
(Χειροκροτήματα)
<P>
Κύριε Πρόεδρε του Συμβουλίου, επικροτώ με έμφαση το γεγονός ότι αναφέρατε τη Ρωσία. Πρέπει να έχουμε καλές σχέσεις με τη Ρωσία. Παράλληλα γνωρίζουμε όμως ότι στην Τσετσενία σημειώνονται σήμερα σοβαρότατες παραβιάσεις των ανθρωπίνων δικαιωμάτων. Ως χριστιανοί και ευρωπαίοι δημοκράτες δηλώνουμε ότι η ζωή ενός φιλειρηνικού μωαμεθανού στην Τσετσενία και οπουδήποτε αλλού έχει την ίδια αξία όσο και η ζωή ενός χριστιανού ή μη χριστιανού στον δυτικό κόσμο. Πρέπει να υπερασπιζόμαστε την ανθρώπινη αξιοπρέπεια παντού, σε όλη την υφήλιο.
<P>
(Χειροκροτήματα)
<P>
Αναφερθήκατε επίσης και στο ευρώ. Υποστηρίζουμε τις επισημάνσεις σας. Αυτή την ώρα της χαράς για το ευρώ, το οποίο ο Πρόεδρος της Επιτροπής το χαρακτήρισε γιγαντιαίο εγχείρημα, ας θυμηθούμε λοιπόν τους πατέρες του ευρώ - δυστυχώς είχε μόνο πολλούς πατέρες και όχι μητέρες - ας θυμηθούμε λοιπόν ότι άνθρωποι όπως ο Helmut Kohl, ο επίτιμος πολίτης της Ευρώπης, ο Franηois Mitterrand και ο Jacques Delors, ήταν οι προσωπικότητες που προώθησαν τότε με τη βοήθεια και άλλων ατόμων αυτό το μεγαλοπρεπές εγχείρημα. Εδώ θέλω να αναφέρω ρητά τον Valιry Giscard d' Estaing, τον Πρόεδρο της Συνέλευσης, ο οποίος μαζί με τον Helmut Schmidt και άλλους προετοίμασαν στη δεκαετία του ' 70 το έδαφος για το Ευρωπαϊκό Νομισματικό Σύστημα. Θέλω να εκφράσω σε όλους τα συγχαρητήριά μου.
<P>
Το ζητούμενο είναι τώρα να ασκήσουμε πολιτική σταθερότητας, καθώς τα πράγματα αλλάζουν. Θυμάμαι ακόμα μερικούς κομματικούς φίλους που τότε, προτού υιοθετηθεί το ευρώ, είχαν το βλέμμα τους στραμμένο στην Ιταλία και αμφέβαλαν εάν και κατά πόσο θα έπρεπε να ενταχθεί η χώρα αυτή στη Νομισματική Ένωση και κατά πόσο ασκείται εκεί πολιτική σταθερότητας. Σήμερα ακούμε από την Ιταλία, και δεν θέλω να το περιορίσω αυτό σε μία χώρα, ακούμε λοιπόν ότι τα κράτη που ασκούσαν στο παρελθόν κριτική στην Ιταλία θα πρέπει να επικριθούν για το ίδιο πράγμα, καθότι δεν λαμβάνουν τα απαραίτητα μέτρα για τη σταθερότητα του ευρωπαϊκού νομίσματος. Δεν προβαίνουν δηλαδή στην εξυγίανση του προϋπολογισμού τους.
<P>
Πρέπει να εδραιώσουμε τον οικονομικό χώρο της Ευρώπης, πράγμα που σημαίνει ότι πρέπει να προωθήσουμε ειδικά τα μεσαία στρώματα με μια εύλογη και μετρημένη φορολογική πολιτική, την οποία και υποστηρίζουμε θερμά. Χρειαζόμαστε συντονισμό της οικονομικής πολιτικής και της πολιτικής σταθερότητας ώστε να πορευόμαστε όλοι προς την ίδια κατεύθυνση. Όχι εναρμόνιση αλλά συντονισμό.
<P>
Κύριε Πρόεδρε του Συμβουλίου, επικροτώ θερμά τα όσα είπατε σε σχέση με τη Συνέλευση. Αν το επιθυμείτε, σας προσφέρουμε ευχαρίστως την αίθουσα συνεδριάσεων της Ομάδας μας - στην οποία είχε συνεδριάσει στο παρελθόν και μία άλλη μεγάλη πολιτική ομάδα και επομένως μάλλον δεν θα έχει αντιρρήσεις για την πρόταση μας. Σήμερα, το πνεύμα που διαπνέει την αίθουσα συνεδριάσεών μας είναι ιδιαίτερα κατάλληλο για να εργάζεται κανείς σε σχέση με το σχέδιο της Ευρώπης.
<P>
Έχω μια παράκληση, κύριε Πρόεδρε του Συμβουλίου. Προς μεγάλη μας χαρά ακούσαμε ότι η κυβέρνηση του Λουξεμβούργου, δηλαδή ο πρωθυπουργός Jean-Claude Juncker όρισε ως αντιπρόσωπο του Λουξεμβούργου τον πρώην πρωθυπουργό και πρώην Πρόεδρο της Ευρωπαϊκής Επιτροπής, Jacques Santer.
<P>
(Χειροκροτήματα) Σας παρακαλούμε λοιπόν θερμά να χρησιμοποιήσετε την επιρροή σας ως Πρόεδρος του Συμβουλίου ώστε όλες οι κυβερνήσεις να στείλουν στη Συνέλευση προσωπικότητες που να εισακούονται στις χώρες τους, στις εθνικές τους κυβερνήσεις, ώστε οι αποφάσεις που θα λαμβάνονται στη Συνέλευση να είναι σχετικά δεσμευτικές για τις εθνικές κυβερνήσεις των κρατών μελών της Ευρωπαϊκής Ένωσης.
<P>
Επιτρέψτε μου να παραπέμψω σε ένα ακόμη σημείο, στη διεύρυνση και στον μεσογειακό διάλογο. Είμαστε στο πλευρό σας όσον αφορά το χρονοδιάγραμμα για το 2002, δηλαδή τη σύναψη των πρώτων συνθηκών προσχώρησης. Εντός της Ομάδας μας αποφασίσαμε ότι μόλις υπογραφούν οι συμβάσεις θα πρέπει να αποσταλούν το ταχύτερο δυνατόν εκπρόσωποι αυτών των συμβαλλόμενων χωρών στο Ευρωπαϊκό Κοινοβούλιο ως παρατηρητές. Οι παρατηρητές αυτοί θα μεταφέρουν στις χώρες τους πληροφορίες μέχρι να διεξαχθούν οι ευρωεκλογές και να πάρουν πια ισότιμη θέση ανάμεσά μας στο Ευρωπαϊκό Κοινοβούλιο.
<P>
Έχετε την πλήρη υποστήριξή μας όσον αφορά τον μεσογειακό διάλογο. Στους ανθρώπους που ζουν στις μεσογειακές χώρες, στο βαθμό που αυτές δεν ανήκουν στην Ευρωπαϊκή Ένωση, θα πρέπει να δοθούν δυνατότητες, να τους εξασφαλίσουμε προοπτικές στη δική τους χώρα - στο Μαρόκο, στην Αλγερία, παντού, ακόμα και στα αραβικά κράτη - ώστε να μην έρχονται όλοι σε μας. Πρέπει να τους βοηθήσουμε στο ζήτημα αυτό και επικροτώ θερμά τις σχετικές πρωτοβουλίες της ισπανικής Προεδρίας. Σας ευχόμαστε καλή επιτυχία στην πορεία σας και θα είσαστε πάντα ευπρόσδεκτος εδώ στο Κοινοβούλιο. Η δική σας επιτυχία σημαίνει κοινή επιτυχία για όλους μας, για την Προεδρία του Συμβουλίου, για το Κοινοβούλιο, για την Επιτροπή, για την δική μας Ευρωπαϊκή Ένωση. Καλή επιτυχία σε σας προσωπικά αλλά και στην Προεδρία σας.
<P>
(Χειροκροτήματα)

<SPEAKER ID=50 NAME="Πρόεδρος">
Επιτρέψτε μου να συγχαρώ με την ευκαιρία αυτή τον κ. Santer για το διορισμό του από το Λουξεμβούργο στη Συνέλευση.

<SPEAKER ID=51 LANGUAGE="ES" NAME="Barσn Crespo">
Κύριε Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, κυρίες και κύριοι, καταρχάς, ευχαριστώ την ισπανική Προεδρία για την ευθύτητα με την οποία παρουσιάζεται εδώ, ακολουθώντας κάτι που αποτελεί πλέον έθιμο, και επισημαίνω ότι έχουμε περάσει τον ισημερινό της νομοθετικής περιόδου με μια σαφώς συντηρητική στροφή στο Συμβούλιο, το οποίο, κύριε Πρόεδρε, ανακόπτεται από την ιδιότητά σας ως Προέδρου της ΧΔΔ - της κεντρώας δημοκρατικής διεθνούς, για εσάς, χριστιανοδημοκρατικής διεθνούς για τον κ. Poettering· συντηρητικής, εν πάση περιπτώσει.
<P>
Το πρόγραμμα της Προεδρίας σας ακολουθεί τη συνηθισμένη γραμμή της εξαμηνιαίας προσέγγισης του Συμβουλίου, να στηρίζεται σε όλες τις δυνατές επιτυχίες. Προφανώς, όμως, δεν πρέπει μόνο να θερίζουμε, αλλά και να σπέρνουμε και να καλλιεργούμε. Επιτρέψτε μου, κύριε Πρόεδρε, να αναλύσω τους έξι στόχους της ισπανικής Προεδρίας που εσείς συνοψίσατε σε τρεις κατευθύνσεις, υπό το πρίσμα αυτής της προσέγγισης.
<P>
Καταρχάς, θα αναφερθώ στον χώρο ελευθερίας, ασφάλειας και δικαιοσύνης με την καταπολέμηση της τρομοκρατίας ως προτεραιότητα. Αναγνωρίσατε δίκαια ότι το Ευρωπαϊκό Κοινοβούλιο ήταν πρωτοπόρος όταν επεσήμανε την αναγκαιότητα της χάραξης μιας κοινοτικής αντιτρομοκρατικής πολιτικής. Το έκανε πριν από την 11η Σεπτεμβρίου. Εργαστήκαμε πολύ σκληρά πάνω στις προτάσεις της Επιτροπής και τώρα θα είχαμε ήδη αυτή την πολιτική, αν δεν υπήρχε η αναποτελεσματικότητα του Συμβουλίου, που ανέβαλε τις διαβουλεύσεις μας για τον Δεκέμβριο. Η πολιτική μου οικογένεια τάσσεται εξολοκλήρου υπέρ αυτού του στόχου. Τα προβλήματα τα έχετε μάλλον εσείς στη δική σας, αλλά σκοπεύουμε να σας βοηθήσουμε.
<P>
Δεύτερον, θα αναφερθώ στο ευρώ. Η επιτυχία του ευρώ οφείλεται, πριν απ' όλα, στους λαούς μας και στους συμπολίτες μας. Πρέπει να το αναγνωρίσουμε αυτό, διότι πάντα κατακρίνουμε την απόστασή μας από τους πολίτες, και σ' αυτή την περίπτωση, κυρίες και κύριοι, την πρώτη Ιανουαρίου εκείνοι μας προσπέρασαν. Επιτυχία επίσης, και αυτή τη φορά μπορούμε να το πούμε, της Επιτροπής, η οποία ήταν υπεύθυνη για το εγχείρημα, του Προέδρου Πρόντι, ο οποίος, όταν ήταν Πρόεδρος του Ecofin, κατέστησε δυνατή την είσοδο της Ιταλίας στο ευρώ με τον σημερινό Πρόεδρο της Δημοκρατίας, μίας χώρας της οποίας η τρέχουσα κυβέρνηση επέλεξε την πρώτη Ιανουαρίου, εν μέρει, να δυσφημίσει το κοινό νόμισμα. Επιτυχία επίσης του Επιτρόπου Pedro Solbes, ο οποίος ήταν Υπουργός Οικονομικών της ισπανικής κυβέρνησης τον Δεκέμβριο του 1995.
<P>
(Ανάμικτες αντιδράσεις) Διότι τόσο το ευρώ, κυρίες και κύριοι, όσο και η Οικονομική και Νομισματική Ένωση γεννήθηκαν στην Μαδρίτη.
<P>
Κύριε Πρόεδρε, υποθέτω ότι θα μου αφαιρέσετε τον χρόνο όλων αυτών των κραυγών.
<P>
Ελπίζουμε ότι αυτή η ισπανική Προεδρία θα σταθεί στο ύψος των προηγουμένων. Το ευρώ είναι επίσης επιτυχία της Ευρωπαϊκής Κεντρικής Τράπεζας, των χρηματοπιστωτικών ιδρυμάτων, των εκατοντάδων χιλιάδων ανώνυμων πολιτών που δούλεψαν την πρώτη Ιανουαρίου, και επιτυχία επίσης, πρέπει να το αναγνωρίσουμε, του Pierre Werner, του Valιry Giscard d' Estaing, του Helmut Schmidt, του Franηois Mitterrand, του Helmut Kohl, του Ruud Lubbers, του Giulio Andreotti, του John Major, του Felipe Gonzαlez και επίσης του Jacques Santer, ως Προέδρου της Επιτροπής. Πιστεύω ότι είναι δίκαιο να το αναγνωρίσουμε αυτό.
<P>
Η πρόκληση τώρα είναι να δημιουργήσουμε μία Οικονομική Ένωση η οποία θα ανταποκρίνεται στην Νομισματική Ένωση - όπως επεσήμανε ο Πρόεδρος της Επιτροπής - και επίσης να αναπτύξουμε την στρατηγική της Λισαβόνας, η οποία κατά τη γνώμη μας είναι αειφόρος ανάπτυξη, περισσότερη κοινωνική συνοχή, περισσότερη πλήρης απασχόλησης, περισσότερος ανταγωνισμός. Σ' αυτό το σημείο, κύριε Προεδρεύοντα του Συμβουλίου, σας εφιστώ την προσοχή στο ψήφισμα του Ευρωπαϊκού Κοινοβουλίου σχετικά με τις υπηρεσίες γενικού ενδιαφέροντος, που ήταν πολύ σαφές. Δεν αρκεί να ιδιωτικοποιούμε υπηρεσίες χωρίς ελευθέρωση, διότι αυτό ισοδυναμεί με αντικατάσταση των κρατικών μονοπωλίων με ιδιωτικά. Πρέπει να υπάρχουν κανόνες που θα προστατεύουν τους πολίτες και τους καταναλωτές. Δείτε τι συνέβη με την Enron και τι έπρεπε να κάνει η κυβέρνησή σας με τα μπλακ άουτ των Χριστουγέννων, όταν ζήτησε να καθυστερήσει η φωταγώγηση για δύο ώρες.
<P>
Όσον αφορά τη διεύρυνση, από εσάς εξαρτάται να ωριμάσετε και να προχωρήσετε σε κάτι που δεν θα μπορέσετε να θερίσετε, αλλά πρέπει να το κάνετε και ελπίζω να το αναλάβετε με υπευθυνότητα.
<P>
Όσον αφορά τη διεθνή δράση της Ευρωπαϊκής Ένωσης θεωρώ ότι, πέρα από την αναγκαιότητα να συνεχίσουμε τις προσπάθειες στη Μέση Ανατολή και να δώσουμε νέα ώθηση στην ευρωμεσογειακή διαδικασία, η Λατινική Αμερική, και η Αργεντινή ιδιαιτέρως, κατέχουν το επίκεντρο της επικαιρότητας. Συμμεριζόμαστε την ανησυχία σας. Πιστεύουμε ότι είναι απαραίτητη μία αποφασιστική απάντηση καθοδηγημένη από την Επιτροπή. Με την Αργεντινή οι Ευρωπαίοι έχουμε ιστορικούς δεσμούς και χρέη έναντι όσων κατέφυγαν εκεί για να γλιτώσουν από την πείνα ή την καταπίεση. Οφείλουμε να πούμε στους Αργεντινούς ότι πρέπει να πιστέψουν στη χώρα τους, στις αξίες τους και στο νόμισμά τους και ότι θα μπορέσουμε να τους βοηθήσουμε. Ζητώ από την Επιτροπή μία συγκεκριμένη πρόταση για αυτό το θέμα.
<P>
Τέλος, κύριε Πρόεδρε, θα αναφερθώ στη συζήτηση σχετικά με τη Συνέλευση και τη διακυβέρνηση. Επικροτούμε το ιστορικό γεγονός της σύγκλησης της Συνέλευσης. Αγωνιζόμαστε εδώ και πολλά χρόνια γι' αυτή. Το Ευρωπαϊκό Συμβούλιο δέχτηκε να διπλασιάσει την ευρωπαϊκή και την εθνική κοινοβουλευτική παρουσία. Εσείς αυξηθήκατε περισσότερο, έχετε την τρόικα και την προεδρική τριάδα, αλλά είμαστε σχετικά κερδισμένοι. Είσαστε τέλειοι οικοδεσπότες. Δεν είπατε τι πιστεύετε σχετικά με το "περισσότερη Ευρώπη" . Είναι μία πρόταση τροπολογίας; Εν πάση περιπτώσει, κύριε Πρόεδρε, προσωπικά πιστεύω ότι μία μεγάλη πλειοψηφία του Σώματος είναι υπέρ μιας συνταγματοποίησης της διαδικασίας, υπέρ μιας Ομοσπονδίας κρατών και πολιτών.
<P>
Κυρίες και κύριοι, δεν αντιλαμβανόμαστε τη Συνέλευση ως μια μάχη μεταξύ κομμάτων και εδώ πρέπει να επισημάνω ότι ο κ. Berlusconi, στη "Le Monde" της 12ης Ιανουαρίου, είπε ότι εμείς είμαστε υπέρ του συγκεντρωτισμού των πάντων. Τίνος; Των μέσων επικοινωνίας; Σ' αυτό το θέμα είμαστε πραγματικά διατεθειμένοι να υπερασπιστούμε από κοινού το σχέδιό μας.
<P>
Μία τελευταία λέξη σχετικά με τη διακυβέρνηση και τη συναπόφαση. Εσείς επικροτείτε την έκθεση Mandelkern, αλλά εμείς δεν την γνωρίζουμε και αυτό μας ανησυχεί πολύ. Δεν έχουμε συζητήσει ακόμη τη διαδικασία Lamfalussy. Δεν υποστηρίζουμε μία έκθεση ενός άξιου υπαλλήλου του Συμβουλίου, την οποία δεν γνωρίζουμε και η οποία ενδέχεται να αντιτίθεται στην συναπόφαση. Μιλήστε μαζί μας, σπείρετε και καλλιεργείστε, εκτός από το να θερίζετε.
<P>
(Χειροκροτήματα)

<SPEAKER ID=52 NAME="Πρόεδρος">
Θα ήθελα να υπενθυμίσω στους προέδρους των Ομάδων και στους συναδέλφους ότι έχει προγραμματιστεί να διεξαχθούν οι ψηφοφορίες αργότερα σήμερα το πρωί. Θα ήθελα να τηρήσουμε το πρόγραμμα.

<SPEAKER ID=53 NAME="Watson">
Κύριε Πρόεδρε, κύριε Πρωθυπουργέ, επιλέξατε το θέμα "Περισσότερη Ευρώπη" για την Προεδρία σας. Οι Φιλελεύθεροι Δημοκράτες ελπίζουν αυτό να αντικατοπτριστεί στη δέσμευσή σας όσον αφορά τη διεύρυνση της Ευρωπαϊκής Ένωσης. Ακριβώς όπως το Σώμα επέμεινε στη διεύρυνση προς την ιβηρική χερσόνησο πριν από 15 περίπου χρόνια, παρά τις αμφιβολίες που υπήρχαν σε ορισμένες εθνικές πρωτεύουσες, έτσι και τώρα θα αγωνιστούμε υπέρ μιας ταχείας και επιτυχημένης διεύρυνσης προς ανατολάς, για την οποία το έτος 2002 θα είναι κρίσιμο. Θα κρίνουμε την Προεδρία σας κυρίως βάσει των επιτευγμάτων σας στην προετοιμασία της επανένωσης της ηπείρου μας.
<P>
Σας ευχόμαστε καλή επιτυχία, επίσης, στις προσπάθειές σας να κατευθύνετε ομαλά την εισαγωγή του ευρώ. Ως κάποιος που υποδέχθηκε το νέο χρόνο στη Γαλλία, είμαι ιδιαίτερα ευγνώμων για το ρόλο της Ισπανίας να δανείσει στον Σιράκ και τον Ζοσπέν μερικά ψιλά. Ίσως την επόμενη φορά που θα δείτε τον Τόνυ Μπλερ να δώσετε και σ' αυτόν μερικά και να τον ρωτήσετε αν η αναποφασιστικότητά του είναι οριστική. Η προσχώρηση της Βρετανίας στη ζώνη του ευρώ θα σήμαινε σίγουρα το είδος της Περισσότερης Ευρώπης που θα θέλαμε να δούμε.
<P>
(Χειροκροτήματα) Το όραμά σας για το μέλλον κάνει λόγο για νέες διεθνικές αλλαγές. Οι σχέσεις μεταξύ της Ινδίας και του Πακιστάν είναι πολύ ανησυχητικές, αλλά στη σκέψη μας πρέπει να κυριαρχεί το Αφγανιστάν. Σύντομα οι βομβαρδισμοί πρέπει να σταματήσουν και πρέπει να αρχίσει η ανοικοδόμηση. Πρέπει να ανταποκριθούμε στις δοκιμασίες του λαού με γενναιόδωρες παροχές από τον προϋπολογισμό μας για τη βοήθεια και συμβάλλοντας περισσότερο στην περιφρούρηση της ειρήνης.
<P>
Το πρόγραμμά σας κάνει λόγο για πόλεμο κατά της τρομοκρατίας. Δεν πρόκειται για συμβατικό πόλεμο και δεν θα νικηθεί με συμβατικά όπλα. Ορισμένοι από εμάς φοβούνται ότι η κατασκοπεία, που οδηγεί στους βομβαρδισμούς και τις στρατιωτικές λύσεις, ενδέχεται να προξενεί παράπλευρες ζημίες και να επισωρεύει προβλήματα για το μέλλον. Ελπίζουμε ότι η Ευρώπη μπορεί να αντισταθμίσει αυτές τις παράπλευρες ζημίες προσθέτοντας στο οπλοστάσιό μας τη συναισθηματική νοημοσύνη, αναγνωρίζοντας ότι τα πολιτικά προβλήματα απαιτούν συχνά πολιτικές λύσεις.
<P>
Μου κάνατε την τιμή να αναφερθείτε στην έκθεσή μου για την τρομοκρατία, που εγκρίθηκε στις 6 Σεπτεμβρίου του περασμένου έτους. Θα επιστήσω την προσοχή σας, επίσης, στο ψήφισμά μας για τη συνεργασία μεταξύ των Ηνωμένων Πολιτειών και της Ευρωπαϊκής Ένωσης στην καταπολέμηση της τρομοκρατίας. Οι Φιλελεύθεροι Δημοκράτες βλέπουν με μεγάλη ανησυχία την απόκλιση μεταξύ της προσέγγισης των ΗΠΑ για τη νομοθεσία εκτάκτου ανάγκης και τα στρατοδικεία και της προσέγγισης που βασίζεται στα δικαιώματα, την οποία εμείς επιθυμούμε για την Ένωση. Επιμένουμε ότι μπορεί κανείς να είναι ταυτόχρονα σκληρός απέναντι στην τρομοκρατία και πιστός στις Συνθήκες μας.
<P>
(Χειροκροτήματα)Θα προωθήσετε την οικοδόμηση του χώρου ελευθερίας, ασφάλειας και δικαιοσύνης που προσδιορίζεται στη Συνθήκη του Αμστερνταμ. Το πρόγραμμα της Προεδρίας σας υποστηρίζει ότι οι σημερινές έκτακτες συνθήκες επιτάσσουν να δοθεί προτεραιότητα στην ασφάλεια. Αν αυτό αληθεύει, θα σας πιέσουμε παρόλα ταύτα για να εξασφαλίσουμε ότι δεν θα παραγκωνιστεί η ελευθερία και η δικαιοσύνη.
<P>
Κατά το σχεδιασμό ενός προγράμματος όπως αυτό, κάθε Προεδρία αντιμετωπίζει ένα δίλημμα. Το αναγνωρίζουμε. Ένας κατάλογος προτεραιοτήτων σύντομα μεταβάλλεται σε γενικό κατάλογο. Κάθε κράτος μέλος προσθέτει και κάτι διαφορετικό. Ενώ χαιρετίζουμε τη συμβολή που μπορεί να έχει η Ισπανία στη διαδικασία της Βαρκελώνης και τη συμφωνία Euro-Med, εντυπωσιαζόμαστε, εντούτοις, όταν διαβάζουμε στο πρόγραμμά σας ότι η βόρεια διάσταση της Ευρωπαϊκής Ένωσης είναι μία από τις προτεραιότητές σας. Θα παρακολουθήσουμε στενά την εξέλιξη του θέματος αυτού.
<P>
Η μεταρρύθμιση του Συμβουλίου για την οποία μιλάτε γίνεται δεκτή με πολύ μεγάλη ικανοποίηση. Ελπίζουμε πως θα εξασφαλίσετε ότι το Συμβούλιο θα τηρήσει την υπόσχεσή του να επιτρέψει την πρόσβαση του κοινού στα έγγραφα και ότι θα επιδιώξει καλύτερες σχέσεις με το Σώμα, το οποίο, δυστυχώς, δεν αναφέρεται στο πρόγραμμά σας πριν από τη σελίδα 20. Το Σώμα αυτό είναι το αληθινό δημοκρατικό βήμα συζητήσεων της ηπείρου μας και επιθυμούμε τα δικαιώματά του να γίνονται σεβαστά.
<P>
Αν κάτι λείπει από το έγγραφο, αυτό είναι, κατά τη γνώμη της Ομάδας μου, η αναγνώριση των διαφορετικών περιφερειών και πολιτισμών της Ευρώπης. Μου φαίνεται σαν ένα μάλλον καστιλιάνικο πρόγραμμα που δεν αντικατοπτρίζει συνολικά την Ισπανία την οποία έχω επισκεφτεί και την Ισπανία που εκπροσωπείται στην Ομάδα μου. Τι απέγινε η εργασία του έγκριτου Γενικού Διευθυντή της Επιτροπής, του κ. Eneko Landaburu; Ο δεύτερος ορισμός σας για "Περισσότερη Ευρώπη" μιλά για τη "σημασιοδότηση της ευρωπαϊκής φύσης της ισπανικής κοινωνίας" . Ο δεύτερος δικός μας ορισμός για "Περισσότερη Ευρώπη" θα ήταν ότι σημαίνει τη συνεισφορά όλων των πολιτισμών της Ιβηρικής και την άνθησή τους ανάμεσα στους υπόλοιπους ευρωπαϊκούς πολιτισμούς για τη δημιουργία μιας Ευρώπης, της οποίας η ισχύς δεν εδράζεται σε ένα μονολιθικό κράτος με πρόσκαιρη ανάπτυξη, αλλά στην ενότητα μέσα από την ποικιλομορφία. Ευχόμενος σας κάθε επιτυχία, κύριε Πρωθυπουργέ, προσβλέπω σε μια δυναμική ανταλλαγή απόψεων με την ισπανική Προεδρία.
<P>
(Χειροκροτήματα)

<SPEAKER ID=54 LANGUAGE="ES" NAME="Frassoni">
Κύριε Προεδρεύοντα του Συμβουλίου, πρώτα απ' όλα, θα ήθελα να σας καλωσορίσω σ' αυτή τη Συνέλευση. Σας ευχόμαστε να απολαύσετε αυτούς τους έξι μήνες και επίσης η συνεργασία σας με το Ευρωπαϊκό Κοινοβούλιο να συνεχίσει να είναι τόσο θετική και ανοιχτή όσο ήταν κατά τη διάρκεια της βελγικής Προεδρίας.
<P>
Ακριβώς με εποικοδομητικό πνεύμα, θα ήθελα, εξ ονόματος της Ομάδας των Πρασίνων/Ευρωπαϊκής Ελεύθερης Συμμαχίας, να σας εκφράσω ορισμένες αμφιβολίες και επικρίσεις που έχουμε σχετικά με την προσέγγιση του προγράμματος που μας παρουσιάσατε προ ολίγου.
<P>
Στην πραγματικότητα, το να θέτει κανείς ως στόχο περισσότερη Ευρώπη δεν σημαίνει απαραίτητα ότι θέλει μια καλύτερη Ευρώπη με την έννοια μιας Ευρώπης περισσότερο δημοκρατικής, περισσότερο ανοιχτής, περισσότερο αλληλέγγυας.
<P>
Η ισπανική Προεδρία αποφάσισε να αποδώσει τη μέγιστη προσοχή στον αγώνα κατά της τρομοκρατίας και χωρίς αμφιβολία αυτή η βούληση αποτελεί θεμιτή αντανάκλαση της εσωτερικής προτεραιότητας να κατανικηθεί άπαξ δια παντός η βία της ETA. Θεωρούμε όμως σημαντικό να υπογραμμίσουμε ότι δεν είναι ούτε αποδεκτό ούτε αποτελεσματικό να πιστέψουμε ότι η τρομοκρατική βία μπορεί να ανακοπεί περιορίζοντας την εμβέλεια μερικών από τις σημαντικότερες κατακτήσεις των ευρωπαϊκών δημοκρατιών και της Ένωσης, όπως ο σεβασμός των ατομικών ελευθεριών, η ισότητα των πολιτών ενώπιον του νόμου, ο κοινοβουλευτικός έλεγχος σε εθνικό, βεβαίως, αλλά και σε ευρωπαϊκό επίπεδο όλων των σχετικών αποφάσεων. Θα μας άρεσε πραγματικά να είχατε επαναλάβει σαφέστερα αυτές τις έννοιες.
<P>
Μας ανησυχεί ουκ ολίγον, εξάλλου, το γεγονός ότι η ισπανική κυβέρνηση δίνει έμφαση στη συνεργασία με τις Ηνωμένες Πολιτείες, χωρίς να παίρνει ταυτόχρονα τις αποστάσεις της από εκείνες τις επιλογές της αμερικανικής κυβέρνησης που εκ των πραγμάτων τη θέτουν εκτός του κράτους δικαίου και προμηνύουν τη στρατιωτικοποίηση του δικαστικού συστήματος.
<P>
Κατά παρόμοιο τρόπο, οι αναφορές σε μια διεθνή συμμαχία κατά της τρομοκρατίας, αποσιωπώντας τον τρόπο με τον οποίο η ρωσική κυβέρνηση συνεχίζει να τρομοκρατεί και να καταστρέφει την Τσετσενία, δεν βοηθά καθόλου να γίνει πιο αξιόπιστη η Ευρωπαϊκή Ένωση.
<P>
(Χειροκροτήματα) Κατά δεύτερο λόγο, κύριε Πρόεδρε, στο πρόγραμμα της κυβερνήσεώς σας υπάρχει ένας κατάλογος θεμάτων, αλλά δεν υπάρχει κανένας σαφής ορισμός του πολιτικού ορίζοντα της ευρωπαϊκής οικοδόμησης. Αυτό επιβεβαιώνεται από το γεγονός ότι η μόνη αρμοδιότητα που αναθέτετε στη Συνέλευση που θα ξεκινήσει σε δύο μήνες είναι η προετοιμασία συγκεκριμένων και ρεαλιστικών επιλογών που θα παρουσιαστούν στη Διάσκεψη του 2004. Γνωρίζετε ωστόσο πολύ καλά ότι η Συνέλευση αυτή είναι καρπός της αποτυχίας της Νίκαιας και ότι η επιτυχία της θα μετρηθεί βάσει της ικανότητάς της να αποτελέσει μια ρήξη με τη διακυβερνητική μέθοδο μεταρρύθμισης της Ένωσης, καθιερώνοντας τη συμμετοχή εκπροσώπων των λαών και της κοινωνίας των πολιτών στη διαδικασία της ευρωπαϊκής ολοκλήρωσης.
<P>
Ελπίζω πραγματικά η ισπανική Προεδρία να θελήσει να στηρίξει θετικά αυτήν την καινοτόμο εμπειρία, αποδεχόμενη γαλήνια το γεγονός ότι δεν είναι πλέον μόνο τα κράτη, αλλά και οι πολίτες και οι εκπρόσωποί τους σε ευρωπαϊκό, εθνικό και περιφερειακό επίπεδο - ακόμη και σε περιφερειακό - αυτοί που μπορούν και που πρέπει να συμμετέχουν στον σχεδιασμό του μέλλοντος της Ευρωπαϊκής Ένωσης.
<P>
Όσον αφορά τις κοινές αξίες, θα ήθελα να σας ζητήσω να μην υποτιμήσετε την ευρωπαϊκή διάσταση αυτού που συμβαίνει στη χώρα καταγωγής μου, στην Ιταλία, όπου η αρχή του διαχωρισμού των εξουσιών τίθεται σε συνεχή αμφισβήτηση και όπου εξακολουθεί να υπάρχει ένα πρόβλημα συγκέντρωσης της ιδιοκτησίας των μέσων ενημέρωσης σε συνδυασμό με μία άλυτη σύγκρουση συμφερόντων.
<P>
Κατά τρίτο λόγο, μας ανησυχεί πολύ το ελάχιστο ενδιαφέρον που δείχνει το πρόγραμμά σας στο ζήτημα της αειφόρου ανάπτυξης και στην επείγουσα ανάγκη να αντιμετωπιστούν με συγκεκριμένες και δυναμικές πράξεις οι προκλήσεις που τίθενται ενώπιόν μας στο θέμα του περιβάλλοντος. Θεωρούμε πως αυτή η έλλειψη ενδιαφέροντος είναι άμεση συνέπεια μιας απηρχαιωμένης αντίληψης, σύμφωνα με την οποία υπάρχει ακόμη αντίθεση μεταξύ των προτεραιοτήτων της οικονομικής ανάπτυξης και εκείνων της προστασίας του περιβάλλοντος και της ποιότητας ζωής. Αληθεύει όμως το αντίθετο. Εντούτοις, στις οικονομικές, κοινωνικές και φορολογικές πολιτικές της Ένωσης και των κρατών μελών της, οι περιβαλλοντικές δεσμεύσεις - θέλω πραγματικά να το υπογραμμίσω αυτό - είναι ακόμη ανεπαρκείς.
<P>
Θα ήθελα να αναφέρω εν τάχει, επ' αυτού, δύο αρνητικά παραδείγματα που αφορούν άμεσα την Ισπανία. Το πρώτο παράδειγμα είναι το εθνικό υδρολογικό πρόγραμμα, κατά του οποίου υπάρχει έντονη αντίδραση στη χώρα σας, κύριε Πρόεδρε: 400 άνθρωποι στη Μαδρίτη και 10 000 στις Βρυξέλλες, 25 000 ατομικές καταγγελίες στην Επιτροπή δεν είναι κάτι "ασήμαντο" και εμείς σκοπεύουμε να το κάνουμε στοιχείο αιχμής της εργασίας μας. Δεν μπορούμε να δεχτούμε τη θέση ότι το υδρολογικό πρόγραμμα είναι εσωτερικό ζήτημα της Ισπανίας, όχι μόνο γιατί η κυβέρνησή σας θα ήθελε να δαπανηθούν 8 δισεκατομμύρια ευρώ από τα διαρθρωτικά ταμεία για τη χρηματοδότηση ενός τμήματός του, αλλά και γιατί η υλοποίησή του θα παραβίαζε την ευρωπαϊκή νομοθεσία σε θέματα διατήρησης της φύσης και προστασίας των υδάτινων πόρων και θα δημιουργούσε αθέμιτο ανταγωνισμό στον γεωργικό τομέα. Τέλος, γιατί ο πραγματικός στόχος του προγράμματος είναι να μεταφέρει υδάτινους πόρους από υποβαθμισμένες σε πλούσιες περιοχές με σκοπό να εξυπηρετήσει μια εντατική γεωργία και τουριστική ανάπτυξη. Αυτό είναι ένα αποτυχημένο μοντέλο, που έχει προξενήσει ήδη ολέθρια αποτελέσματα, τα οποία δεν έχουμε την πολυτέλεια να επαναλάβουμε.
<P>
Θα ήθελα να σας εκφράσω και άλλες παρατηρήσεις, κύριε Πρόεδρε, σχετικά με την ελευθέρωση της αγοράς ηλεκτρικής ενέργειας, αλλά θα το πράξω μιαν άλλη φορά. Σας εύχομαι, λοιπόν, καλή δουλειά για τους επόμενους έξι μήνες.
<P>
(Χειροκροτήματα)

<SPEAKER ID=55 LANGUAGE="ES" NAME="Jovι Peres">
Κύριε Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, αγαπητοί συνάδελφοι, η ισπανική Προεδρία συμπίπτει με μία δύσκολη διεθνή κατάσταση και κατά τη διάρκειά της πρέπει να αντιμετωπιστούν εξαιρετικά σημαντικά ζητήματα. Σ' αυτά τα ζητήματα, κύριε Aznar - όπως είπατε - θα είναι πράγματι απαραίτητη περισσότερη Ευρώπη.
<P>
Η έναρξη της κυκλοφορίας του ευρώ δημιούργησε μία νέα πραγματικότητα. Το πιο επιτακτικό καθήκον, κύριε Aznar, είναι να συμπληρωθεί το ευρώ στο οικονομικό και το κοινωνικό επίπεδο. Εκδηλώσατε την πρόθεσή σας να προσεγγίσετε αυτό που εσείς ονομάζετε νέες οικονομικές μεταρρυθμίσεις. Στη γλώσσα της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστεράς των Πρασίνων των Βόρειων Χωρών αυτό συνίσταται στην προώθηση σήμερα της κοινωνικής πτυχής του ευρωπαϊκού οικοδομήματος με αποφασιστικό τρόπο και στην ενίσχυση της οικονομικής και κοινωνικής συνοχής. Πιστεύουμε ότι η Ευρώπη δεν πρόκειται να βελτιωθεί στη συνοχή και την οικονομική ανάπτυξη με πολιτικές ελευθέρωσης ή ιδιωτικοποίησης, με εργασιακές απορυθμίσεις που θέτουν σε κίνδυνο την απασχόληση και με τη μείωση των επιπέδων κοινωνικής προστασίας ή με φορολογικές μεταρρυθμίσεις που μειώνουν την επάρκεια και την προοδευτικότητα των φορολογικών συστημάτων.
<P>
Από την άλλη πλευρά, κύριε Aznar, η διεθνής οικονομική κατάσταση συμβουλεύει φαντασία και ευελιξία. Εμείς εκτιμούμε ότι δεν ενδείκνυται να την αντιμετωπίσουμε χειροδεμένοι από μία αυστηρή και υπερβολικά περιοριστική αντίληψη του συμφώνου σταθερότητας. Η σχεδόν ύφεση που διέρχεται η παγκόσμια οικονομία δεν είναι πολύ αμφισβητήσιμη σήμερα, κύριε Aznar. Η Ευρωπαϊκή Ένωση χρειάζεται πολιτική ώθηση και εκδημοκρατισμό στη λήψη των οικονομικών αποφάσεων. Χρειαζόμαστε προϋπολογισμούς προσανατολισμένους προς την απασχόληση και την οικονομική και κοινωνική συνοχή. Το σύμφωνο σταθερότητας πρέπει να προσαρμόζεται και να διατηρεί τουλάχιστον τις δημόσιες επενδύσεις την ώρα της καθιέρωσης υπερβολικών ελλειμμάτων, ως δαπάνη που συνιστά ένα απαραίτητο στοιχείο για την μελλοντική ανάπτυξη της Ένωσης, αλλά και βραχυπρόθεσμα, ως προωθητικό και πολλαπλασιαστικό στοιχείο της οικονομικής δραστηριότητας. Είναι απαραίτητο να ολοκληρωθεί το κοινό νόμισμα με μία εναρμονιστική διαδικασία σε φορολογικά, εργασιακά και κοινωνικά θέματα, δημιουργώντας μία αυθεντική οικονομική - όχι μόνο νομισματική - πολιτική και προχωρώντας δυνατά προς μία κοινωνική κοινοτική Ευρώπη. Τέλος, κύριε Aznar, μας ανησυχεί το γεγονός ότι δεν προσπαθείτε να ενισχύσετε τις δημόσιες υπηρεσίες από την άποψη μίας κοινωνικής αντίληψης της ευρωπαϊκής οικοδόμησης.
<P>
Πολλές μεταρρυθμίσεις είναι της μόδας και στις ευρωπαϊκές χώρες μας γίνονται σε στρατηγικούς τομείς με δημόσια μονοπώλια, αλλά για να τα μετατρέψουν συχνά σε ιδιωτικά ολιγοπώλια, δυσχεραίνοντας τον δημόσιο έλεγχό τους και χωρίς αυτό να σημαίνει πραγματική βελτίωση της αποτελεσματικότητάς τους. Θα μπορούσα να αναφέρω διάφορα παραδείγματα από διάφορες χώρες σχετικά με την κατάσταση των σιδηροδρομικών μεταφορών, σχετικά με τα υγειονομικά συστήματα ή σχετικά με την παροχή ηλεκτρικού ρεύματος. Κατά συνέπεια, κύριε Aznar, για να συνοψίσω αυτό το θέμα, εμείς πιστεύουμε ότι η Σύνοδος Κορυφής της Βαρκελώνης θα πρέπει να αντικατοπτρίσει αυτού του είδους τους προβληματισμούς προς μία πολύ πιο δυναμική και πολύ πιο ισχυρή θεώρηση του κοινωνικού ευρωπαϊκού οικοδομήματος.
<P>
Θα αναγνωρίσετε - όπως σας το αναγνωρίζω κι εγώ - ότι, σ' αυτό το θέμα, αυτό το οποίο με προβληματίζει ολοφάνερα είναι οι υπάρχουσες διαφορές, όπως γνωρίζετε, μεταξύ των διαφόρων πολιτικών μας δυνάμεων. Πράγματι, κύριε Aznar, οι διαπραγματεύσεις σχετικά με τις βάσεις της συμφωνίας για τη διεύρυνση - το είπε η ισπανική Προεδρία και συμφωνώ μ' αυτό - πρέπει να ολοκληρωθούν αυτό το εξάμηνο. Διαφορετικά, δεν θα είναι εφικτή η διεύρυνση το 2004.
<P>
Από αυτή την άποψη, κύριε Aznar, ήθελα να κάνω τον ακόλουθο συλλογισμό: μία Ένωση 27 κρατών - με τη διεύρυνση σε 10 κράτη - θα επεκτείνει την επιφάνεια της Ευρωπαϊκής Ένωσης κατά 34%, θα αυξήσει τον πληθυσμό της κατά περισσότερο από 28%, αλλά το κοινοτικό εισόδημα θα αυξηθεί μόλις κατά ένα 5%. Αντιλαμβάνεστε την πολιτική πρόκληση που θέτει η διεύρυνση; Κατανοείτε την πιθανή όξυνση των κοινωνικών προβλημάτων που θέτει η διεύρυνση; Σήμερα, στην Ευρωπαϊκή Ένωση, ένα 16% του πληθυσμού ζει με κατά κεφαλήν εισόδημα κατά 90% κατώτερο του κοινοτικού μέσου όρου και στην Ένωση των 27 κρατών - παραδείγματος χάρη - αυτό το ποσοστό θα αυξανόταν σε 34%.
<P>
Γι' αυτό, εμείς θεωρούμε ότι για πρώτη φορά - σε αντίθεση με ό,τι συνέβαινε με τα λεγόμενα πακέτα Ντελόρ, όπου στις διαδοχικές διευρύνσεις του χώρου της κοινής αγοράς υπήρχαν σταθερές δεσμεύσεις για αποφασιστικές αυξήσεις της οικονομικής και κοινωνικής συνοχής - σήμερα αντιμετωπίζουμε μία κατάσταση στην οποία η οικονομική και κοινωνική συνοχή - όπως εκφραζόταν στα πακέτα Ντελόρ - πρέπει οπωσδήποτε να ενισχυθεί και να αυξηθεί. Γι' αυτό το λόγο, θα επιθυμούσαμε ένα αδιαμφισβήτητο σημάδι προς αυτή την κατεύθυνση.
<P>
Πιθανότατα η γεωργική διαπραγμάτευση θα τελειώσει με την εφαρμογή μιας μεταβατικής περιόδου, η οποία θα μας επιτρέψει να διαβούμε το όριο του 2006. Το πρόβλημα έγκειται στο τι θα γίνει μετά. Η γεωργία, όπως οποιαδήποτε οικονομική δραστηριότητα, απαιτεί προοπτικές και η διαπραγμάτευση θα πρέπει να συνοδευτεί με σαφείς ενδείξεις σχετικά με το μέλλον της γεωργικής πολιτικής, όπου σίγουρα θα σταθούμε μάρτυρες των αιτημάτων ορισμένων να αποδυναμώσουμε κοινές πολιτικές σε συνάρτηση με δημοσιονομικές εξοικονομήσεις. Αλλοι πιστεύουμε ότι οι κοινές πολιτικές δεν πρέπει να αποδυναμωθούν, αλλά αντίθετα να ενισχυθούν σε ορισμένες πτυχές, όπως η ασφάλεια των τροφίμων και τα περιβαλλοντικά ζητήματα, τα οποία θα πρέπει να διαπνέουν όλες τις κοινοτικές μας πολιτικές.
<P>
Το ζήτημα των διαρθρωτικών ταμείων θέτει σε πρώτο πλάνο - όπως όταν αναφερόμουν στα πακέτα Ντελόρ - τον μελλοντικό πολιτικό σχεδιασμό της Ευρωπαϊκής Ένωσης. Μία μεγαλύτερη Ευρωπαϊκή Ένωση θα απαιτεί μεγαλύτερες προσπάθειες για την αύξηση της οικονομικής και κοινωνικής συνοχής μεταξύ των περιφερειών.
<P>
Πρέπει, πράγματι, κύριε Aznar, να δημιουργήσουμε ένα χώρο ελευθερίας, δικαιοσύνης και ασφάλειας των πολιτών, με απόλυτο σεβασμό στις δημοκρατικές παραδόσεις των χωρών μας και των θεμελιωδών ανθρωπίνων δικαιωμάτων που αναγνωρίζονται στον Χάρτη μας. Σ' αυτό το χώρο δεν υπάρχει θέση για την τρομοκρατία. Η τρομοκρατία είναι εχθρός μας, αλλά δεν πρέπει να υπάρχει ούτε θέση για νόμους και κατασταλτικά μέτρα που δεν έχουν καμία σχέση μ' αυτόν τον αγώνα και που συμβάλλουν στη μείωση των νομικών και δικαστικών εγγυήσεων των πολιτών. Η δημιουργία αυτού του χώρου ελευθερίας πρέπει να αποτελέσει επίσης την ευκαιρία να επιτευχθεί εναρμόνιση των νομικών εγγυήσεων σε ένα πολύ υψηλό επίπεδο.
<P>
Στο πεδίο της εξωτερικής πολιτικής και της πολιτικής ασφάλειας και άμυνας, κύριε Προεδρεύοντα του Συμβουλίου, πρόκειται να κάνω μερικές πολύ συγκεκριμένες αναφορές για να συντομεύω. Η ισπανική Προεδρία έχει την ευθύνη να εξασφαλίσει ότι η Ευρωπαϊκή Ένωση και το Ευρωπαϊκό Κοινοβούλιο σε συνεργασία με την ισπανική Προεδρία θα κάνουν ένα αποφασιστικό βήμα στην εξεύρεση μίας δίκαιης λύσης για τη Μέση Ανατολή. Εμείς πιστεύουμε πως πρέπει να καταστεί σαφέστατο ότι πρέπει να γίνουν σεβαστές οι αποφάσεις των Ηνωμένων Εθνών και του διεθνούς δικαίου και ότι πρέπει να σταματήσει η παράνομη και στρατιωτική κατοχή του παλαιστινιακού κράτους από το Ισραήλ.
<P>
Πρέπει να επικροτήσουμε την πρόθεση να συνεχιστεί η βελτίωση της διαδικασίας της Βαρκελώνης, η οποία είναι προς το παρόν στάσιμη. Είναι απαραίτητη μια πραγματική περιφερειακή ολοκλήρωση των χωρών του νότου της μεσογειακής λεκάνης. Η ανάπτυξη της περιοχής δεν μπορεί να βασίζεται αποκλειστικά στις εμπορικές βοήθειες και παραχωρήσεις της Ευρωπαϊκής Ένωσης, ξεχωριστά με κάθε μεσογειακή χώρα.
<P>
Περισσότερη Ευρώπη σημαίνει εκπλήρωση του ρόλου που μας αναλογεί στην περιφερειακή σταθεροποίηση και στην προώθηση της οικονομικής ανάπτυξης του περίγυρού μας. Γι' αυτό θεωρούμε θετική την πρωτοβουλία της δημιουργίας της Ευρωμεσογειακής Τράπεζας Ανάπτυξης. Όμως, περιπλέκοντας ίσως περισσότερο αυτό το θέμα, κύριε Aznar, πρέπει να επιλυθεί η σύγκρουση του Μαρόκου και της Σαχάρας με την διεξαγωγή ενός δημοψηφίσματος αυτοδιάθεσης, κατά τα συμφωνηθέντα από τα Ηνωμένα Έθνη. Η στάση που τήρησε σ' αυτό το θέμα η ισπανική κυβέρνηση, πιστή στην ισπανική ευθύνη απέναντι στον λαό της Σαχάρας και σεβόμενη την διεθνή νομιμότητα, νομίζουμε ότι είναι άξια επαίνων.Η
<P>
Εκεί όπου η ισπανική Προεδρία πρέπει να καταβάλει τις μεγαλύτερες προσπάθειες είναι στη Λατινική Αμερική, ακριβώς σ' αυτές τις κρίσιμες στιγμές, όπως η βαθιά κρίση της Κολομβίας ή η κατάρρευση της οικονομίας στην Αργεντινή. Το Ευρωπαϊκό Κοινοβούλιο ψήφισε ομόφωνα υπέρ μιας διαπραγματευτικής λύσης της μακροχρόνιας σύγκρουσης που πλήττει την Κολομβία, απορρίπτοντας την στρατιωτικοποίηση της ίδιας πρότασης από τις Ηνωμένες Πολιτείες με το Σχέδιο Κολομβία. Αυτές τις τραγικές στιγμές, η επίσημη φωνή της Ευρωπαϊκής Ένωσης μπορεί να είναι αποφασιστική για την εδραίωση του διαλόγου μεταξύ της κυβέρνησης και των ανταρτών. Ελπίζουμε, κύριε Aznar, ότι εσείς θα ενεργήσετε με συνέπεια. Η βελγική Προεδρία έκανε σημαντικά βήματα για την εξομάλυνση των σχέσεων με την Κούβα, αρχίζοντας να υπερβαίνει τη λεγόμενη κοινή θέση, η οποία ταιριάζει περισσότερο στον ψυχρό πόλεμο παρά στην σημερινή εποχή.
<P>
Κύριε Aznar, η πολιτική μου ομάδα ψήφισε κατηγορηματικά υπέρ της Συνέλευσης. Θα προτιμούσαμε μία πιο πολυφωνική συμμετοχή, αλλά, εν πάση περιπτώσει, είμαστε πεπεισμένοι για την σημασία της. Η ισπανική Προεδρία είπε ότι τα θέματα της Συνέλευσης πρέπει να είναι πολύ ανοιχτά και θα ήταν ευκταίο οι συμφωνίες και τα συμπεράσματα της τελευταίας να είναι αυτά που θα διαμορφώσουν τις μελλοντικές αποφάσεις της Διακυβερνητικής Διάσκεψης και της Συνθήκης του 2004.
<P>
Κύριε Aznar, όπως βλέπετε, σχεδίασα ένα πανόραμα θετικών και αρνητικών θέσεων. Έχετε την συνεργασία μας σε όλα εκείνα τα θέματα που είναι θετικά, εκ μέρους της σεμνής ομάδας που εκπροσωπώ στο πλαίσιο της Ομάδας μου.

<SPEAKER ID=56 NAME="Collins">
Κύριε Πρόεδρε, παρουσιάζοντας το πρόγραμμα της Προεδρίας όσον αφορά τα κεντρικά πολιτικά ζητήματα με τα οποία θα ασχοληθεί η Ευρωπαϊκή Ένωση στη διάρκεια των επόμενων έξι μηνών, ο ισπανός Πρωθυπουργός δήλωσε ότι η πρώτη από τις προτεραιότητές του κατά τη διάρκεια της εξάμηνης ισπανικής Προεδρίας της ΕΕ θα είναι η καθολική καταπολέμηση της τρομοκρατίας. Υποστηρίζω θερμά αυτόν τον πολιτικό στόχο. Η Ευρωπαϊκή Ένωση έχει ασφαλώς εγκρίνει τους τελευταίους μήνες μια σειρά μέτρων για την καταπολέμηση της διεθνούς τρομοκρατίας ως άμεση αντίδραση στις φρικιαστικές τρομοκρατικές επιθέσεις στις Ηνωμένες Πολιτείες τον περασμένο Σεπτέμβριο. Η αποτροπή της χρήσης του ευρωπαϊκού χρηματοοικονομικού συστήματος ως δίαυλος νομιμοποίησης παράνομων εσόδων για την τρομοκρατία πρέπει να συνεχίσει να αποτελεί προτεραιότητα για την Ένωσή μας. Οι δεκαπέντε κυβερνήσεις της Ένωσης πρέπει επίσης να είναι σε θέση να δεσμεύουν τα περιουσιακά στοιχεία των τρομοκρατών και όσων εμπλέκονται στο οργανωμένο και διεθνές έγκλημα.
<P>
Χαιρετίζω θερμά το στόχο της ισπανικής κυβέρνησης για την προαγωγή της αστυνομικής συνεργασίας κατά μήκος των συνόρων της Ένωσης. Αυτό είναι πολύ σημαντικό, διότι οι υπηρεσίες πληροφοριών στα κράτη μέλη της Ένωσης, μαζί με την Ευρωπόλ, πρέπει να συνεργαστούν πολύ πιο στενά για την ανταλλαγή και την από κοινού επεξεργασία των πληροφοριών, αν πρόκειται να εξαρθρώσουμε τα τρομοκρατικά δίκτυα που λειτουργούν στην Ευρώπη.
<P>
Οι ενταξιακές διαπραγματεύσεις με τις υποψήφιες χώρες θα εισέλθουν σε μια νέα φάση κατά τη διάρκεια της ισπανικής Προεδρίας. Στην Προεδρία αυτή έχουν ανατεθεί δύο πολύ δύσκολα κεφάλαια στις διαπραγματεύσεις για τη διεύρυνση, και συγκεκριμένα η γεωργική πολιτική και οι περιφερειακές ενισχύσεις. Η Ένωση και οι υποψήφιες χώρες πρέπει να καταβάλουν κάθε δυνατή προσπάθεια για να καταλήξουν σε συμφωνία σχετικά με τα δύσκολα κεφάλαια των συζητήσεων, διότι διαφορετικά η διεύρυνση της Ένωσης δεν μπορεί να πραγματοποιηθεί γρήγορα και δεν θα επιτύχει.
<P>
Οι χώρες της Κεντρικής και Ανατολικής Ευρώπης λαμβάνουν επί του παρόντος πόρους από τα Διαρθρωτικά Ταμεία της ΕΕ προκειμένου να καταστήσουν τις οικονομίες τους περισσότερο ανταγωνιστικές. Πρόκειται για ένα σημαντικό πολιτικό στόχο, διότι θα εξασφαλίσει ότι από τη στιγμή της ένταξής τους, οι χώρες αυτές μπορούν να συμμετάσχουν στο εσωτερικό της Ένωσης σε ανταγωνιστικό κλίμα. Αν οι οικονομίες της Κεντρικής και Ανατολικής Ευρώπης δεν είναι ανταγωνιστικές, τότε δεν θα είναι ικανές να συμμετάσχουν στην εσωτερική αγορά με πραγματικό και αποτελεσματικό τρόπο. Επίσης, η προαγωγή της οικονομίας της αγοράς στην Ανατολική και Κεντρική Ευρώπη είναι καλή είδηση για τις επιχειρήσεις της Ένωσης, που μπορούν επίσης να επεκτείνουν τα προϊόντα και τις υπηρεσίες τους στις νέες αγορές.
<P>
Η ισπανική κυβέρνηση πρόκειται επίσης να συστήσει τη Συνέλευση το Μάρτιο αυτού του έτους για να εξετάσει τη μελλοντική ανάπτυξη των πολιτικών της ΕΕ στο εσωτερικό της Ένωσης στο πλαίσιο της επόμενης Διακυβερνητικής Διάσκεψης το 2004. Είναι σημαντικό η εντολή αυτής της Συνέλευσης να είναι σαφής και αποφασιστική και τα συμπεράσματά της να μην αποδειχθούν στην πορεία ένας ανέφικτος κατάλογος επιθυμιών. Οι τροποποιήσεις των Συνθηκών πρέπει να αποφασιστούν από τους ηγέτες της Ευρωπαϊκής Ένωσης και οποιεσδήποτε προτάσεις προκύψουν από αυτή τη Συνέλευση πρέπει να είναι ισορροπημένες, προοδευτικές και εφικτές.
<P>
Χαιρετίζω επίσης τη δέσμευση της ισπανικής Προεδρίας να προαγάγει την εφαρμογή των κανονισμών και των οδηγιών της ΕΕ, γεγονός που αναμένεται να επεκτείνει τη χρήση των νέων τεχνολογιών πληροφορικής σε όλα τα τμήματα της Ένωσης. Αυτό είναι πάρα πολύ σημαντικό, αν η Ένωση θέλει να παραμείνει ανταγωνιστική στα επόμενα χρόνια.
<P>
Τέλος, μία από τις μεγάλες απογοητεύσεις του Λάκεν ήταν η αποτυχία επίτευξης συμφωνίας σχετικά με την έδρα 12 νέων σημαντικών υπηρεσιών της ΕΕ. Ελπίζω ότι η ισπανική κυβέρνηση θα μπορέσει να καταλήξει γρήγορα σε συμφωνία σχετικά με την έδρα αυτών των σημαντικών υπηρεσιών, και ιδίως της Ευρωπαϊκής Αρχής για την Ασφάλεια των Τροφίμων και του Ευρωπαϊκού Οργανισμού για την Ασφάλεια στη Θάλασσα.

<SPEAKER ID=57 LANGUAGE="DA" NAME="Bonde">
Κύριε Πρόεδρε, η μικρότερη Ομάδα του Κοινοβουλίου, η Ομάδα για την Ευρώπη της Δημοκρατίας, θα ήθελε να καλωσορίσει τον προεδρεύοντα του Συμβουλίου, τον κ. Aznar, και θα ήθελε να μιλήσουμε λίγο για τη Συνέλευση που ξεκινά την 1η Μαρτίου. Η Συνέλευση θα έχει 105 μέλη, με μια σύνθεση που θα είναι πολύ άνιση και με ένα προεδρείο το οποίο θα αποτελείται από 14 μέλη του οποίου και αυτού η σύνθεση μοιάζει πολύ άνιση. Θα ήθελα να σας ζητήσω ένθερμα να εξασφαλίσετε ότι ανάμεσα στα 14 αυτά μέλη θα υπάρχουν επίσης εκπρόσωποι του 49% των εκλογέων που ψήφισε "όχι" στο δημοψήφισμα για το Μάαστριχτ στη Γαλλία αλλά και του σχεδόν 50% που ψήφισε "όχι" σε δύο δημοψηφίσματα στη Δανία. Μου φαίνεται άκρως ασύμφορη η σύσταση ενός προεδρείου από 14 μέλη τα οποία σκέφτονται και τα 14 ομοιόμορφα και θα καταλήξουν σε ένα αποτέλεσμα το οποίο τρία με τέσσερα χρόνια αργότερα θα ανατραπεί μέσω ενός δημοψηφίσματος. Θα ήταν πιο χρήσιμο να ξεκινήσει αμέσως ένας διάλογος με τις ομάδες του λαού που έχουν διαφορετικές απόψεις, ούτως ώστε να διασφαλιστεί ένας βιώσιμος συμβιβασμός.
<P>
Η διακομματική ομάδα του Κοινοβουλίου που ονομάζεται "SOS Δημοκρατία" και η οποία κατά ένα τρόπο είναι ο αντίποδας των φεντεραλιστών και συνεργάτης σε θέματα διαφάνειας και επικουρικότητας είχε μια εξαιρετική συνάντηση με τον κ. Verhofstadt και θα ήθελε να ζητήσει να υπάρξει μια παρόμοια συνάντηση και με εσάς. Σε εκείνη τη συνάντηση ο κ. Verhofstadt υποσχέθηκε δύο ενδιαφέροντα πράγματα:
<P>
Το πρώτο ήταν ότι ζήτησε σε όλες τις αντιπροσωπείες να υπάρχουν από όλες τις χώρες αυτό που αποκαλούμε ευρωρεαλιστές και για παράδειγμα τουλάχιστον ένας από τους τρεις εκπροσώπους από δύο χώρες - δύο από το κοινοβούλιο και ένας από την κυβέρνηση - να είναι άτομο με ευρωρεαλιστικές απόψεις. Υποσχέθηκε ότι θα αγωνιστεί για αυτό και μας κάλεσε να δημιουργήσουμε μια εκστρατεία για την επίτευξη αυτού του στόχου. Η δεύτερη υπόσχεση που μας έδωσε ήταν ότι θα έπαιρνε θετική στάση απέναντι σε ένα επόμενο δημοψήφισμα.
<P>
Η ερώτησή μου προς τον κ. Aznar είναι εάν και εκείνος θα ζητήσει να υπάρξει ευρεία εκπροσώπηση και εάν θα εξασφαλίσει ότι θα επακολουθήσουν δημοψηφίσματα μετά. Θα συμβάλει ώστε να εξασφαλιστεί η προετοιμασία δύο διαφορετικών προσχεδίων, ένα σύνταγμα για ένα δημοκρατικό ομοσπονδιακό κράτος και μια δημοκρατική συμφωνία μεταξύ ανεξάρτητων κρατών, ώστε ο λαός να μπορεί να δει τη διαφορά; Θα συμβάλει ώστε να διεξαχθεί ένα καθοδηγητικό δημοψήφισμα για τις δύο διαφορετικές προτάσεις; Θα συμβάλει ώστε να ερωτηθεί η γνώμη του λαού και στη συνέχεια να συγκληθεί διακυβερνητική διάσκεψη με στόχο την επίτευξη ενός συμβιβασμού; Πρέπει να συζητήσουμε πώς ο Χάρτης μπορεί να δεσμεύσει τα θεσμικά όργανα χωρίς να έρθει σε σύγκρουση με τα εθνικά συντάγματα και το Ευρωπαϊκό Δικαστήριο για τα Δικαιώματα του Ανθρώπου. Πώς ένας διαχωρισμός της συνθήκης σε δύο μέρη δεν θα συνεπιφέρει εμπόδια στη δυνατότητα για διεξαγωγή δημοψηφισμάτων επί των τροποποιήσεων. Πώς θα μειωθούν οι πάνω από τριάντα διαφορετικοί τύποι αποφάσεων σε τρεις σαφείς τύπους. Πώς θα διατυπώσουμε το δικαίωμα αρνησικυρίας σε θέματα εθνικής σημασίας χωρίς να παραλύσει το σύνολο. Πώς θα συμμετάσχουν τα εθνικά κοινοβούλια στη συνεργασία και εάν θα αναλάβουν εκείνα την πρωτοβουλία, το μονοπώλιο και τον κατάλογο αρμοδιοτήτων της Επιτροπής. Τέλος, πώς θα εξασφαλιστεί ότι τα πράγματα δεν θα καταλήξουν όπως κατέληξαν με την αρχή της νομιμότητας.
<P>
Εν κατακλείδι, όσον αφορά το θέμα της διαφάνειας θέλω, όπως άλλωστε ανέφερε και ο κ. Graham Watson, να σας ρωτήσω, κύριε Aznar, εάν θα αλλάξετε τη θέση της Ισπανίας και θα εξασφαλίσετε ότι το Κοινοβούλιο θα λάβει ακριβώς τα ίδια που λαμβάνει και το Συμβούλιο. Ως φίλος της Ισπανίας σας εύχομαι πραγματικά καλώς ήρθατε εδώ και ελπίζω ότι θα μας εκπλήξετε και θα υλοποιήσετε τη διαφάνεια που δεν κατέφερε να πετύχει η Σουηδία και για την οποία δεν αγωνίστηκε το Βέλγιο. Bienvenido.

<SPEAKER ID=58 NAME="Gorostiaga Atxalandabaso">
Σας ευχαριστώ, κύριε Πρόεδρε.
<P>
(Ο ομιλητής συνέχισε στη βασκική γλώσσα) Urte berri on danori eta zuri zorionak Lehendakari Jauna.
<P>
Κύριε Πρόεδρε, εύχομαι σε όλους Ευτυχισμένο το Νέο Έτος και συγχαρητήρια στον Πρόεδρό μας. Χθες ο κ. Poettering ανέφερε πόσο σημαντικό ρόλο παίζει το γεγονός ότι είστε Ιρλανδός, καθώς αποτελεί την καλύτερη απόδειξη πολιτικής επιτυχίας για τις μικρές χώρες της ηπείρου μας. Ως Βάσκος, το άκουσα με μεγάλη ικανοποίηση, διότι η Δημοκρατία της Ιρλανδίας, που έχει ζωή μόνο έναν αιώνα, μπορεί να δώσει σε ένα ευρωπαϊκό έθνος χωρίς κράτος, όπως είναι το δικό μας, ένα πολύ ενθαρρυντικό παράδειγμα. Για αυτόν το λόγο επίσης, σας εύχομαι καλή τύχη και ό,τι καλύτερο.
<P>
Κατά τη διάρκεια των επόμενων μηνών, ωστόσο, η κυβέρνηση του Βασιλείου της Ισπανίας θα είναι στο πλευρό σας παρακολουθώντας πόσο πιστά ακολουθείτε το μονοπάτι που χάραξε ο προκάτοχός σας. Επιτρέψτε μου να υπενθυμίσω ότι το 1999, η άρνηση της ισπανικής κυβέρνησης να παραμερίσει την εθνικιστική της τύφλωση κατέστρεψε τη μεγαλύτερη ευκαιρία για ειρήνη που παρουσιάστηκε σε διάστημα μεγαλύτερο από μια γενιά. Κύριε Πρωθυπουργέ, μπορείτε να δώσετε στο Κοινοβούλιο αυτό μια αχτίδα ελπίδας λέγοντας ότι θα δεσμευθείτε να εργαστείτε για μια πολιτική διευθέτηση της συνεχιζόμενης σύγκρουσης στη Χώρα των Βάσκων; Ο χρόνος τρέχει. Στο τέλος αυτής της εβδομάδας, θα έχει περάσει ήδη το 10% της θητείας σας στην Προεδρία της Ευρωπαϊκής Ένωσης. Πρέπει να βιαστείτε. Είμαστε έτοιμοι για ένα άμεσο αποφασιστικό βήμα στο σημερινό αδιέξοδο. Θα τελειώσω υπενθυμίζοντας τα λόγια του κ. Watson. Είπε ότι είναι απαραίτητο να αναγνωρίσουμε πως "τα πολιτικά προβλήματα απαιτούν συχνά πολιτικές λύσεις" .

<SPEAKER ID=59 NAME="Πρόεδρος">
Καθώς έχουμε καθυστερήσει, χάρη στην ικανότητα έκφρασης ορισμένων προέδρων των Ομάδων, θα είμαι λιγότερο φιλελεύθερος για το υπόλοιπο του πρωινού.

<SPEAKER ID=60 LANGUAGE="ES" NAME="Galeote Quecedo">
Κύριε Πρόεδρε, ελπίζω να μην αρχίσετε να μειώνετε τον χρόνο ομιλίας από μένα.
<P>
Πιστεύω ότι έγινε σαφέστατα αντιληπτό, σήμερα το πρωί στη συζήτηση που διεξάγουμε, ότι ζούμε μία αποφασιστική στιγμή της ευρωπαϊκής ολοκλήρωσης. Και, γι' αυτό το λόγο, πιστεύω ότι η φιλοδοξία των στόχων της ισπανικής Προεδρίας - οποιοσδήποτε εκ των οποίων θα μπορούσε να χαρακτηριστεί ιστορικός - ανταποκρίνεται εύστοχα σ' αυτό το γεγονός. Το σίγουρο είναι ότι η απόφαση, ακόμη και ο ενθουσιασμός, με τον οποίο 300 εκατομμύρια ευρωπαίοι πολίτες εισήγαγαν στη ζωή τους το ευρώ, μας επιτρέπει να ατενίζουμε το μέλλον με αισιοδοξία.
<P>
Το Ευρωπαϊκό Κοινοβούλιο, ως έκφραση της λαϊκής βούλησης, πρέπει να αποδείξει τώρα την ικανότητά του να διαδραματίσει ρόλο προώθησης της συζήτησης, όπως του αναγνωρίστηκε, ιδιαίτερα, κατά τη διάρκεια των έξι τελευταίων μηνών της βελγικής Προεδρίας και όπως επεσήμανε σήμερα το πρωί ο Πρόεδρος της κυβέρνησης της Ισπανίας.
<P>
Εμείς, από την πλευρά μας, παροτρύναμε την Επιτροπή και το Συμβούλιο, για παράδειγμα, να χορηγήσουν στις δικαστικές αρχές των κρατών μελών κοινοτικά μέσα που θα καταστήσουν πιο αποτελεσματική την υπεράσπιση των ελευθεριών έναντι της τρομοκρατίας. Εδώ, σ' αυτή την Αίθουσα, από την αρχή της παρούσας κοινοβουλευτικής περιόδου, κατέστη σαφές, καλύτερα από οποιοδήποτε άλλο μέρος, ότι η τρομοκρατία είναι ένα πρόβλημα και μία απειλή για όλους, και όχι μόνο για τα άμεσα θύματα.
<P>
Επομένως, η δήλωση της Προεδρίας του Συμβουλίου ότι είναι απαραίτητη η βελτίωση της διαδικασίας της συναπόφασης στην επόμενη μεταρρύθμιση της Συνθήκης της Ένωσης συνιστά μία αναγνώριση για την οποία πρέπει να είμαστε ευγνώμονες.
<P>
Πρόκειται να αντιμετωπίσουμε αυτή τη μεταρρύθμιση με την ίδια μέθοδο με την οποία συντάχθηκε ο Χάρτης των Θεμελιωδών Δικαιωμάτων - που η Ομάδα μου, βεβαίως, φιλοδοξεί να ενσωματωθεί στη νέα Συνθήκη - δηλαδή μέσω μίας Συνέλευσης που θα εγκαινιαστεί τον Μάρτιο στην έδρα του Ευρωπαϊκού Κοινοβουλίου, όπως μάθαμε σήμερα το πρωί.
<P>
Έχουμε την πεποίθηση ότι αυτή η θετική στάση του Συμβουλίου θα διατηρηθεί καθ' όλη τη διάρκεια των εργασιών της Συνέλευσης, ώστε να μπορέσουμε να ανταποκριθούμε σε δύο αναγκαιότητες: καταρχάς, την προσέγγιση των κοινοτικών θεσμικών οργάνων στους πολίτες καθιστώντας τα πιο δημοκρατικά, πιο αποτελεσματικά και διαφανή· και, δεύτερον, τη βαθιά μεταρρύθμιση ενός θεσμικού πλαισίου που είχε σχεδιαστεί για έξι ιδρυτικά κράτη, προσαρμόζοντάς το σε μία πραγματικότητα 25 ή και περισσοτέρων κρατών μελών, την οποία περιμένουμε να δούμε το 2004.
<P>
Κυρίες και κύριοι, οι διαπραγματεύσεις για τη διεύρυνση της Ευρωπαϊκής Ένωσης - ορισμένα από τα πιο σημαντικά κεφάλαια των οποίων, όπως αναφέρθηκε, θα εξεταστούν τους επόμενους μήνες - δεν θα πρέπει επ' ουδενί να μολυνθούν από τις εσωτερικές διαμάχες. Αντιθέτως, στα σημερινά κράτη μέλη, κυβέρνηση και αντιπολίτευση θα πρέπει να αφήσουν κατά μέρος την κομματική αντιπαράθεση μπροστά σ' αυτό τον μεγάλο στόχο της Ένωσης.
<P>
Κύριε Barσn, πρέπει να έχετε υπόψη ότι η επιτυχία μίας Προεδρίας δεν υπολογίζεται με εθνικούς όρους και πολύ λιγότερο με κομματικούς. Σήμερα το πρωί παραδεχτήκατε ότι χρειάζεστε μερικά μαθήματα. Φοβάμαι ότι όχι μόνο πληροφορικής. Εσείς μιλήσατε σαν ισπανός σοσιαλιστής. Θα περίμενε κανείς να επιδείξετε την ίδια αφοσίωση που επέδειξε το Ευρωπαϊκό Λαϊκό Κόμμα στις δύο προηγούμενες Προεδρίες.
<P>
(Διαμαρτυρίες από το ΕΣΚ) Κύριε Πρόεδρε, πρέπει να εκμεταλλευτούμε αυτό το εξάμηνο για να επιτύχουμε να γίνει η Ευρωπαϊκή Ένωση πιο δυνατή στον κόσμο, να συμμετέχει στις διεθνείς συζητήσεις με μία κοινή θέση. Γι' αυτό το σκοπό, είναι απαραίτητο όχι μόνο να προχωρήσουμε στις θεσμικές μεταρρυθμίσεις της ΚΕΠΠΑ για να της δώσουμε περισσότερη αποτελεσματικότητα και ορατότητα εντός και εκτός των συνόρων μας, αλλά και να βελτιώσουμε τα μέσα που ήδη διαθέτει η Ευρωπαϊκή Ένωση, όπως η εξωτερική κοινοτική υπηρεσία.
<P>
Μας περιμένουν, αναμφίβολα, πολλές προκλήσεις αυτό το εξάμηνο, που θα χρειαστούν την προσπάθεια και τη συνεργασία όλων: πολιτών, ευρωπαϊκών θεσμικών οργάνων, κυβερνήσεων και πολιτικών κομμάτων. Έχουμε απόλυτη εμπιστοσύνη ότι αυτή η Προεδρία θα είναι ένα ακόμη βήμα προς μία Ευρώπη πιο ευρεία και πιο ενωμένη, πιο ανοιχτή στον κόσμο και πιο προσιτή στους πολίτες της.
<P>
(Χειροκροτήματα)

<SPEAKER ID=61 LANGUAGE="ES" NAME="Dνez Gonzαlez">
Κύριε Πρόεδρε, η άσκηση μιας Προεδρίας είναι πάντα μια ευκαιρία για να καταδείξει μια χώρα τη δέσμευσή της στον κοινό σκοπό, που δεν είναι άλλος από την προώθηση της ευρωπαϊκής οικοδόμησης προς όφελος των πολιτών. Γνωρίζω, κύριε Πρόεδρε Aznar, ότι τα πράγματα δεν είναι εύκολα για σας, ότι οι διεθνείς πολιτικές και οικονομικές συγκυρίες είναι περίπλοκες και επιπλέον, όπως είπατε, η βελγική Προεδρία έθεσε πολύ ψηλά τον πήχη. Αλλά μην αμφιβάλλετε, κύριε Πρόεδρε, ότι οι ισπανοί σοσιαλιστές θα συνεργαστούμε χωρίς επιφυλάξεις για να αποτελέσει αυτή η Προεδρία επιτυχία για την Ισπανία και επιτυχία για την Ευρώπη. Δεν θα υπάρξουν ποτέ από μέρους μας αθέμιτοι ανταγωνισμοί, ποτέ. Αλλοι θα πρέπει να μετανοήσουν γι' αυτό. Ευχόμαστε να τα πάτε καλά, επειδή θέλουμε αυτή η Προεδρία να προσδώσει κύρος στην Ισπανία ενώπιον της Ευρώπης. Γι' αυτό, κύριε Πρόεδρε, η προσωπική σας προσπάθεια και αυτή των μελών της κυβέρνησής σας θα πρέπει να σταθεί στο ύψος των περιστάσεων.
<P>
Κύριε Πρόεδρε, παρουσιάσατε στην ομιλία σας τις προτεραιότητες που έχει σήμερα η Ευρώπη. Η διεύρυνση, η διαδικασία της Λισαβόνας, ο διεθνής συνασπισμός υπέρ των ελευθεριών και κατά της τρομοκρατίας, ο κοινός χώρος ασφάλειας και δικαιοσύνης, η εξωτερική πολιτική, οι σχέσεις με τις χώρες της Μεσογείου, ο ρόλος της Ευρώπης στη Λατινική Αμερική: ως εδώ, κύριε Πρόεδρε, το πρόγραμμα της Προεδρίας. Όμως, εμείς οι σοσιαλιστές θα θέλαμε να σας ακούσουμε να διατυπώνετε μία συγκεκριμένη δέσμευση, μία φιλόδοξη πρωτοβουλία σε κάποιο από αυτά τα θέματα. Για παράδειγμα, θα μας άρεσε, όταν μιλούσατε για τη διαδικασία της Λισαβόνας, να δίνατε έμφαση στις κοινωνικές πτυχές της. Διότι η διαδικασία της Λισαβόνας αποφάσισε ένα στρατηγικό στόχο στον οποίο, μαζί με τη δημιουργία ενός πιο ευημερούντα και ανταγωνιστικού οικονομικού χώρου, περιλαμβάνονταν και οι στόχοι της πλήρους απασχόλησης και μιας μεγαλύτερης συνοχής.
<P>
Δεσμευτείτε, κύριε Πρόεδρε, ότι όλες οι μέθοδοι συντονισμού σχετικά με αυτές τις στρατηγικές του κοινωνικού προγράμματος εργασίας θα είναι ολοένα και πιο κοινοτικές. Εξασφαλίστε τη συμμετοχή σ' αυτή τη διαδικασία του Ευρωπαϊκού Κοινοβουλίου, των συνδικάτων, των εργοδοτών. Αυτό θα είναι, κατά τη γνώμη μας, περισσότερη Ευρώπη. Θα δώσω ένα άλλο παράδειγμα: η Μεσόγειος και η Λατινική Αμερική είναι ευρωπαϊκές προτεραιότητες, αλλά μία καλή ισπανική Προεδρία, λόγω εγγύτητας και προνομιακών σχέσεων, θα πρέπει να είναι ικανή να διακριθεί σε σχέση με αυτές τις δύο γεωγραφικές περιοχές. Ωστόσο, δεν βλέπουμε στο πρόγραμμά σας συγκεκριμένες πρωτοβουλίες για την αναζωπύρωση του διαλόγου και της συνεργασίας πέρα από τη δημιουργία της Ευρωμεσογειακής Τράπεζας Ανάπτυξης, η οποία βέβαια προβλέπεται από το 1995 στη Βαρκελώνη και μετά στο Λάκεν. Δεν μας είπατε ούτε πώς ούτε πότε πρόκειται να ολοκληρώσετε τις διαπραγματεύσεις με τη Mercosur και τη Χιλή. Μας λείπουν συγκεκριμένες δεσμεύσεις.
<P>
Μας αρέσει, κύριε Πρόεδρε, που επιλέξατε το σλόγκαν "Περισσότερη Ευρώπη" και όχι επειδή είναι κλασικό της σοσιαλιστικής οικογένειας. Σας προειδοποιώ ότι δεν θα σας κρίνουμε από το αριθμό των συναντήσεων που θα λάβουν χώρα αυτό το εξάμηνο, θα σας κρίνουμε από τα αποτελέσματα. Έτσι, πρέπει να περάσετε, κύριε Πρόεδρε, από τα λόγια στις πράξεις. Τι αντιλαμβάνεστε εσείς ως περισσότερη Ευρώπη; Υποθέτω ότι δεν εννοείτε, όπως είπε ο Υπουργός κ. Piquι, ότι η Ευρώπη θα μιλά με μία μόνο φωνή το 2050, διότι, όπως θα έλεγε μια ισπανική παροιμία, "για αυτό το ταξίδι δεν χρειάζονται εφόδια" . Πραγματικά με εντυπωσιάζει η φιλοδοξία του κ. Υπουργού Εξωτερικών. Περισσότερη Ευρώπη σημαίνει περισσότερη ασφάλεια, αλλά επίσης περισσότερη ελευθερία. Περισσότερη Ευρώπη σημαίνει περισσότερη εργασία και λιγότερη ανισότητα. Περισσότερη Ευρώπη σημαίνει περισσότερη δημοκρατία κει περισσότερη συμμετοχή. Περισσότερη Ευρώπη σημαίνει επίσης μία Ένωση πιο δραστήρια στην υπεράσπιση των ανθρωπίνων δικαιωμάτων. Περισσότερη Ευρώπη σημαίνει τελικά, κύριε Πρόεδρε, λιγότερο εθνικισμό, παλιό και νέο.
<P>
Κύριε Πρόεδρε, αν εσείς πράξετε αναλόγως, εμείς θα είμαστε οι πρώτοι που θα σας επικροτήσουμε. Θέλουμε την επιτυχία σας και θέλουμε να τη γιορτάσουμε μαζί.

<SPEAKER ID=62 LANGUAGE="ES" NAME="Gasςliba i Bφhm">
Κύριε Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, κυρίες και κύριοι, καταρχάς θα ήθελα να επισημάνω την υποστήριξη της Ομάδας των Φιλελευθέρων και του κόμματός μου, της Δημοκρατικής Σύγκλισης της Καταλονίας, για να διασφαλιστεί ότι αυτή η Προεδρία θα παρέχει κατά τη λήξη της ένα θετικό απολογισμό, με διάκριση, ακολουθώντας την αξιολόγηση των δύο προηγούμενων ισπανικών Προεδριών.
<P>
Από τα θέματα που επισημάνθηκαν ως προτεραιότητες της παρούσας Προεδρίας, θα ήθελα να επισημάνω τα τρία ακόλουθα.
<P>
Όσον αφορά τη συνάντηση του Ευρωπαϊκού Συμβουλίου στη Βαρκελώνη, τον Μάρτιο, να παράσχει συγκεκριμένες δεσμεύσεις και ευδιάκριτα αποτελέσματα, προκειμένου να διασφαλιστεί η πραγματική υλοποίηση των διαρθρωτικών μεταρρυθμίσεων και των διαδικασιών ελευθέρωσης που απαιτούνται για να εκπληρωθούν οι στόχοι που καθορίστηκαν στη διαδικασία που ξεκίνησε στο Συμβούλιο της Λισαβόνας.
<P>
Σχετικά με την Ευρωμεσογειακή Διάσκεψη, η οποία χρησιμεύει για την προώθηση μιας νέας φάσης στη διαδικασία που εγκαινιάστηκε, επίσης υπό ισπανική Προεδρία, το 1995 στη Βαρκελώνη, για τη διασφάλιση μεγαλύτερης και καλύτερης συνεργασία μεταξύ της Ευρωπαϊκής Ένωσης και των τρίτων χωρών της Μεσογείου. Είμαστε υπέρ της δημιουργίας ενός οικονομικού θεσμού που θα επιτρέπει την πλήρη και αποτελεσματική εφαρμογή των κεφαλαίων που έχουν συμφωνηθεί για τα μεσογειακά προγράμματα. Πρέπει να ενταθεί η εξωτερική πολιτική της Ένωσης, καθώς αυτή διαδραματίζει σημαντικό ρόλο για την ειρήνη και τη σταθερότητά της στο μέλλον.
<P>
Όσον αφορά τον αποφασιστικό σας ρόλο ως μέλους του Προεδρείου της Συνέλευσης, ζητάμε να διασφαλίσετε την ενσωμάτωση και τη συμμετοχή των συνταγματικών περιφερειών στα θεσμικά όργανα της Ευρωπαϊκής Ένωσης στο συντακτικό κείμενο που πρέπει να συμφωνηθεί στη Διακυβερνητική Διάσκεψη του 2004. Όπως επεσήμανε στην παρέμβασή του ο πρόεδρος της Ομάδας των Φιλελευθέρων, η Ευρωπαϊκή Ένωση δεν μπορεί να θεωρείται ολοκληρωμένη, αν δεν υπολογίζει στη συμμετοχή και την πλήρη ενσωμάτωση της Ευρώπης των Περιφερειών. Είναι ένα θέμα στο οποίο, υπό την ισπανική Προεδρία, που θα εγκαινιαστεί με τη Συνέλευση, εμείς, όπως επισημάνθηκε, αποδίδουμε τη μέγιστη σημασία.

<SPEAKER ID=63 LANGUAGE="ES" NAME="Bautista Ojeda">
Κύριε Πρόεδρε, κύριε Πρόεδρε της Επιτροπής, κύριε Προεδρεύοντα του Συμβουλίου, η Ισπανία αναλαμβάνει την Προεδρία της Ευρωπαϊκής Ένωσης με μία φιλόδοξη και αποφασιστική πρόταση προτεραιοτήτων. Η ευρωπαϊκή οικοδόμηση περνά σήμερα από την εμβάθυνση των ελευθεριών, την εξάλειψη της αδιαλλαξίας και την εναρμόνισή της με την αναγκαία καταπολέμηση της τρομοκρατίας.
<P>
Η ισπανική προτεραιότητα σχετικά με τη διεύρυνση δεν συνοδεύεται με τις απαραίτητες δεσμεύσεις που εγγυώνται τους θεμιτούς στόχους των περιοχών του Στόχου 1.
<P>
Είναι ζωτικής σημασίας, για μένα ως Ανδαλουσιανό και για τη διασφάλιση του μέλλοντος, η μεταρρύθμιση της κοινής γεωργικής πολιτικής, η συζήτηση σχετικά με την ανάπτυξη της υπαίθρου, η συναπόφαση στη γεωργία και η ασφάλεια των τροφίμων για την αποφυγή κρίσεων με πολύ υψηλό κόστος και του συναγερμού μεταξύ των καταναλωτών. Η παρουσία των αυτόνομων περιφερειών στο Συμβούλιο, όταν εξετάζονται θέματα του ενδιαφέροντος και της αρμοδιότητάς μας, θα είναι πάντα θετική και εποικοδομητική.
<P>
Αντικατοπτρίστε στην Ευρώπη την πραγματικότητα της Ισπανίας. Μην προσπαθήσετε να την κρύψετε, κύριε Aznar. Οι αυτόνομες περιφέρειες είναι επίσης κράτος. Μία πλουραλιστική Ισπανία σε μία πλουραλιστική Ευρώπη, που κάνει περισσότερη Ευρώπη. Εμβαθύνετε σ' αυτή την πολιτική και κοινωνική πραγματικότητα.
<P>
Κύριε Aznar, δεν αναφέρατε ρητά το Μαρόκο στην ομιλία σας. Συμπεριλάβετέ το στην Προεδρία σας.
<P>
Κύριε Aznar, ελπίζω η ουδετερότητα της Προεδρίας να μην παραλύσει τον θεμιτό φιλοευρωπαϊκό μας στόχο της συνοχής. Να είστε σταθεροί, αλλά και ανοιχτοί στον διάλογο.

<SPEAKER ID=64 NAME="Muscardini">
Κύριε Πρόεδρε, λυπάμαι που ακόμη μία φορά ορισμένοι εκπρόσωποι της Αριστεράς προτίμησαν την προσχηματική και μικροκομματική θέση κατά της Ιταλίας, κατά ενός λαού που ελεύθερα και δημοκρατικά εξέλεξε την κυβέρνησή του, αντί της διερεύνησης του μέλλοντος και του παρόντος της Ευρωπαϊκής Ένωσης. Από την άλλη πλευρά, de minimis praetor non curat.
<P>
Πρόεδρε Aznar, το πρόγραμμα της ισπανικής Προεδρίας είναι πλούσιο σε θέματα και στόχους και πίσω από κάθε πρωτοβουλία εμείς βλέπουμε τη δέσμευση να επανέλθει η πολιτική στο επίκεντρο των συζητήσεων. Για λόγους στενότητας χρόνου δεν μπορούμε παρά να επιλέξουμε ορισμένες ιδέες. Η κοινή οικονομική πολιτική που αναλύσατε, που ο διορισθείς Πρόεδρος της Επιτροπής επισήμανε ως πρωταρχικό στοιχείο για το μέλλον και που επιβεβαιώνει όσα είχαμε πει ψηφίζοντας το ευρώ στις Βρυξέλλες: δεν μπορεί να υπάρξει νομισματική πολιτική, εάν δεν έχουμε μια ισχυρή κοινή οικονομική πολιτική. Η πολιτική της Μεσογείου, η οποία πρέπει να προχωρήσει με ταχύτερους και εντατικότερους ρυθμούς, γιατί, όσο σημαντική και αν είναι η συνεργασία μεταξύ των υπηρεσιών πληροφοριών των ευρωπαϊκών χωρών για την καταπολέμηση της τρομοκρατίας - πράγμα που επισημάναμε και στη συζήτηση που κάναμε εδώ για αυτό το θέμα - είναι εξίσου αληθινό ότι πρέπει να καταπολεμήσουμε τη φτώχεια, ότι πρέπει να ξαναφέρουμε την ειρήνη στη Μέση Ανατολή, ότι πρέπει να επαναφέρουμε σε ισορροπία το πολιτικό κέντρο βάρους της Ευρωπαϊκής Ένωσης: συνεπώς, μια ισχυρή μεσογειακή πολιτική ως αποκορύφωμα της επόμενης Συνόδου Κορυφής της Βαρκελώνης. Η πραγματική επίτευξη της έννοιας της περισσότερης Ευρώπης ή της περισσότερης Ευρώπης των πολιτών, δηλαδή λιγότερο γραφειοκρατικοί και περισσότερο δημοκρατικοί θεσμοί και περισσότερος σεβασμός για τις παραδόσεις, την ταυτότητα κάθε χώρας, για μια Ευρώπη που δεν θα είναι ισοπεδωτική, αλλά αναπτυξιακή ώθηση για όλους, όπως υπενθύμισε και εχθές ο Πρόεδρος του Κοινοβουλίου κ. Cox.
<P>
Δεν μπορούμε να λησμονήσουμε, έπειτα, το πρόβλημα της Αργεντινής: είναι η εκατοστή εικοστή κρίση από το 1975. Ας αντιμετωπίσουμε λοιπόν και το πρόβλημα της κερδοσκοπικής φούσκας, της δυσαναλογίας μεταξύ πραγματικής και επίσημης οικονομίας. ας αντιμετωπίσουμε το πρόβλημα της Αργεντινής με άμεση βοήθεια γιατί, μεταξύ άλλων, οι χώρες μας είναι συνδεδεμένες με την Αργεντινή με δεσμούς φιλίας και παράδοσης.

<SPEAKER ID=65 LANGUAGE="FR" NAME="Coϋteaux">
Κύριε Πρόεδρε, προκαλεί λύπη το γεγονός ότι η Ισπανία, χώρα σημαντική την οποία εκτιμούν η Γαλλία και οι πολίτες της, επέλεξε το καθόλου καινοτόμο σύνθημα "Περισσότερη Ευρώπη" . Ουσιαστικά πρόκειται για ένα σύνθημα που μας έχει επιβληθεί εδώ και σχεδόν πενήντα χρόνια. Μάλιστα το σύνθημα αυτό δεν μας προκαλεί ενδεχομένως ανησυχία διότι αυτό το "Περισσότερη Ευρώπη" αναφέρεται με απλό και τετριμμένο τρόπο στη συνεχώς αυξανόμενη καταστροφή της ουσίας της Ευρώπης, δηλαδή των εθνών.
<P>
Όμως, κατά κάποιο τρόπο, η Ισπανία δεν θα καινοτομήσει. Δεν καινοτομείτε, κυρίως, στον τομέα που επιλέξατε ως προτεραιότητά σας, κύριε αρχηγέ της κυβέρνησης, δηλαδή στην καταπολέμηση της τρομοκρατίας. Είναι λίγο οξύμωρο να προσπαθούμε να καταπολεμήσουμε την τρομοκρατία τη στιγμή που κατά τα φαινόμενα κάνουμε ό,τι είναι δυνατό για να ενισχύσουμε τις ρίζες της, τόσο τις επιφανειακές όσο και τις βαθύτερες, στην Ευρώπη αλλά και σε ολόκληρο τον κόσμο. Τις επιφανειακές ρίζες της τρομοκρατίας θρέφει αυτή η γελοία και εγκληματική έμμονη ιδέα της κατάργησης των συνόρων, έμμονη ιδέα η οποία, φυσικά, δυσχεραίνει όλο και περισσότερο τους ελέγχους της αστυνομίας και η οποία, κυρίως, ευνοεί τον διεθνισμό ο οποίος απετέλεσε πάντοτε το ισχυρό όπλο όλων των τρομοκρατών από την απαρχή του κόσμου.
<P>
Σε βαθύτερο επίπεδο, η κατάργηση των συνόρων καταστρέφει την αίσθηση των πολιτών ότι ανήκουν σε κάποιο έθνος, αίσθηση η οποία συνιστούσε, εδώ και αιώνες, το σημείο αναφοράς τους στον χώρο και στον χρόνο, καθόριζε, με άλλα λόγια, τη θέση τους στην ιστορία. Αναγκάζονται λοιπόν να επιστρέψουν στις εθνικές τους ρίζες και να εμπλακούν από εδώ και πέρα σε πόλεμο με ό,τι απομένει από το κράτος-έθνος, πόλεμο τον οποίο μάλιστα με την ευκαιρία αυτή υποδαυλίζουμε. Έτσι, στην Ισπανία συμβαίνει ό,τι ακριβώς συμβαίνει και σε όλες τις άλλες περιοχές του κόσμου. Η τρομοκρατία των Βάσκων μπορεί να καταπολεμηθεί κατά τη γνώμη μας μόνο με την επικύρωση μιας ισχυρής ισπανικής πολιτικής σε παγκόσμια κλίμακα, πολιτικής την οποία η Ισπανία είναι ευτυχώς σε θέση να εφαρμόσει στην Ευρώπη, στη Μεσόγειο και στη Λατινική Αμερική. Όμως, η Ευρώπη σας απαγορεύει αυτή την επικύρωση του "εγώ" σας.
<P>
Σε ακόμη βαθύτερο επίπεδο, η τρομοκρατία ευνοείται και ενθαρρύνεται από τη μεγάλη αταξία που βασιλεύει στον κόσμο εξαιτίας των απότομων αλλαγών που προκαλεί στα έθνη το ιερό και απαραβίαστο δόγμα του καπιταλισμού, η ελευθέρωση των συναλλαγών. Η ελευθέρωση αυτή δεν θα οδηγήσει μόνο στην εξάλειψη της αίσθησης των πολιτών ότι ανήκουν σε κάποιο έθνος, η οποία συνιστά εξάλλου μία από τις πηγές της ισλαμικής τρομοκρατίας, αλλά και στην ανόρθωση, με το δόλιο πρόσχημα της παγκοσμιοποίησης, ενός πραγματικού τείχους μεταξύ των πλούσιων και των φτωχών, οι οποίοι, μην έχοντας κανένα απολύτως μέλλον, οδηγούνται στις χειρότερες δυνατές ακρότητες.
<P>
Από την άποψη αυτή, είναι ευτυχώς ενθαρρυντικό το γεγονός ότι τα - ευρωπαϊκά κυρίως - έθνη αντιδρούν, εάν κρίνουμε από τα θετικά μηνύματα που λαμβάνουμε επί του παρόντος από την Ιταλία και τη Γερμανία, που λάβαμε στο παρελθόν από τη Δανία ή την Ιρλανδία, και που θα λάβουμε στο μέλλον, δεν έχω καμία αμφιβολία για τούτο, από τη Γαλλία. Αυτό θα μπορούσε να ήταν, κύριε αρχηγέ της κυβέρνησης, το κύριο μέλημά σας καθ' όλη τη διάρκεια του επόμενου εξαμήνου. Εάν έχετε επιλέξει οριστικά να αγνοήσετε αυτές τις εθνικές πραγματικότητες, δεν μπορώ, δεν μπορούμε, να σας ευχηθούμε καλή τύχη.

<SPEAKER ID=66 LANGUAGE="IT" NAME="Bonino">
Κύριε Πρόεδρε, καλώς ήλθατε και πολλές ευχές! Μας παρουσιάσατε ένα πολύ πυκνό πρόγραμμα της Προεδρίας σας. Επιτρέψτε μου ορισμένες συστάσεις για να γίνει επίσης μεγαλόπνοο και φιλόδοξο.
<P>
Ανήκω σε μία πολιτική οικογένεια η οποία, σε αντίθεση με πολλούς, πίστευε ανέκαθεν ότι τα μόνα αληθινά απτά πράγματα είναι οι ιδέες και ένα όραμα για το μέλλον. Υπό την Προεδρία σας, λοιπόν, μπορεί να φθάσει στην ολοκλήρωση μια παλιά ιδέα, που έχουν εδώ και πολλά χρόνια ορισμένοι εξτρεμιστές του δικαίου και του διεθνούς δικαίου. Εσείς, υπό την Προεδρία σας, μπορείτε να φέρετε σε πέρας, για το καλό της ανθρωπότητας, την ίδρυση του Διαρκούς Διεθνούς Δικαστηρίου κατά των γενοκτονιών, των εγκλημάτων πολέμου και των εγκλημάτων κατά της ανθρωπότητας. Θα είναι μια ιστορική ημέρα, μια θεμελιώδης αλλαγή, που θα φέρει μαζί με τις Συνθήκες ένα πρώτο στοιχείο διεθνούς δικαιοδοσίας.
<P>
Χρειάζονται 60 επικυρώσεις: έχουμε υπερβεί τις 50. Πολλές φιλικά προσκείμενες χώρες βρίσκονται σε καλό σημείο. Είναι δυνατό, αν το θελήσετε εσείς, με τη βοήθεια όλων μας - τον Φεβρουάριο το Σώμα θα συζητήσει αυτό το θέμα - να φθάσει η ισπανική Προεδρία τις 60 επικυρώσεις στο όνομα και για λογαριασμό 200 εκατομμυρίων ευρωπαίων πολιτών. Ελπίζω πως θα θελήσετε να δεχτείτε αυτή τη δυνατότητα ως την ιστορική ημερομηνία μιας αλλαγής. Σκεφθείτε πόσο διαφορετικό θα ήταν, ακόμη και στον αγώνα κατά της τρομοκρατίας - όπως στην περίπτωση του Μιλόσεβιτς, ο οποίος είναι ένας απλός εγκληματίας πολέμου εν αναμονή δίκης - εάν είχαμε σήμερα τη δυνατότητα να οδηγήσουμε τους Οσάμα Μπιν Λάντεν ή τους Μουλά Ομάρ ενώπιον ενός Διεθνούς Διαρκούς Δικαστηρίου, χωρίς οι αμερικανοί φίλοι μας να είναι αναγκασμένοι να επινοούν στρατοδικεία ή οτιδήποτε άλλο. Ε λοιπόν, αυτό είναι μέσα στις δικές μας και δικές σας δυνατότητες και είναι ασφαλώς ακλόνητη βούλησή μας.
<P>
Βεβαίως, κύριε Πρόεδρε, ο αγώνας κατά της τρομοκρατίας δεν μπορεί παρά να είναι κοινώς αποδεκτός, αλλά αυτό που με ανησυχεί είναι η πολιτική απάντηση, γιατί είναι προφανές ότι δεν αρκούν ούτε οι στρατιωτικές ούτε οι δικαστικές απαντήσεις. Η πολιτική απάντηση είναι αδύναμη. Συνεχίζουμε να πιστεύουμε και να εφαρμόζουμε την αρχή ότι ο εχθρός του εχθρού μου είναι αυτομάτως φίλος μου. Κινδυνεύουμε να χρίσουμε με πλήρη έλλειψη κρίσεως ως άμεσους συμμάχους μερικά από τα πιο απαράδεκτα καθεστώτα, γιατί τα έχουμε ανάγκη. Ορισμένα από αυτά βρίσκονται κοντά μας, κύριε Πρόεδρε, ακόμη και στη νότια ακτή της Μεσογείου.
<P>
Θα ήθελα να επισημάνω και ένα δεύτερο σημείο. Βλέπετε, πιστεύω ότι είμαστε καθισμένοι πάνω σε μια πυριταδαποθήκη και πιστεύω ότι ένας νέος προσανατολισμός των σχέσεών μας με τη Μεσόγειο πρέπει να είναι η προτεραιότητα για το παρόν μας και ασφαλώς για το άμεσο μέλλον μας.
<P>
Αυτές οι ελάχιστες συστάσεις, κύριε Πρόεδρε, αλλά με τρόπο που παρέχει συγκεκριμένο όραμα, πράγμα που είναι ακριβώς το συναίσθημα που επιθυμούν από εμάς και οι πολίτες.

<SPEAKER ID=67 LANGUAGE="ES" NAME="Salafranca Sαnchez-Neyra">
Κύριε Πρόεδρε, καταρχάς, θέλω να ευχηθώ καλή επιτυχία στην Προεδρία για το φιλόδοξο πρόγραμμα που παρουσίασε εδώ σήμερα το πρωί. Οι παρεμβάσεις ορισμένων συναδέλφων μου θύμισαν αυτό που έλεγε ο Μαρξ, όχι ο Καρλ αλλά ο Γκρούτσο, σχετικά με ορισμένους κριτικούς λογοτεχνίας, που ήταν τόσο απασχολημένοι με τη συγγραφή της κριτικής ώστε δεν είχαν ποτέ πέντε λεπτά για να καθίσουν να διαβάσουν το μυθιστόρημα.
<P>
Θα ήθελα να πω, κύριε Πρόεδρε, ότι η ισπανική Προεδρία έχει μία σειρά στόχους που παρουσιάζονται άμεσα τόσο όσον αφορά την εσωτερική διάσταση του σχεδίου όσο και την εξωτερική του εκδοχή. Είναι προφανές ότι πρόκειται για την ένωση βουλήσεων, τη σφυρηλάτηση συναινέσεων και τη χάραξη του δρόμου για να προχωρήσει το σχέδιο της Ευρωπαϊκής Ένωσης. Γι' αυτό το σκοπό χρειάζονται δύο πράγματα. Χρειάζεται μία μέθοδος· στο Λάκεν αποφασίστηκε η μέθοδος της Συνέλευσης, που είναι μία καινοτόμα μέθοδος: η Ευρώπη δεν μπορεί να οικοδομηθεί πάνω στη βάση ομόκεντρων κύκλων. Και χρειάζεται μία φιλοδοξία.
<P>
Δεν συμφωνώ με αυτό που είπε ο καλός μου φίλος κ. Watson, τον οποίο συγχαίρω για την εκλογή του ως Προέδρου της Ομάδας των Φιλελευθέρων, διότι πιστεύω ότι η Ισπανία βρίσκεται σε πολύ καλή θέση για να προσφέρει την συμβολή της στην αντιμετώπιση μιας από τις ιστορικές προκλήσεις της εποχής, που είναι πώς μπορούν να εναρμονιστούν, πώς να καταστούν συμβατές με σύνεση και με δεξιοτεχνία η ενότητα και η διαφορά. Πώς να προσαρμοστεί το σχέδιο της Ευρωπαϊκής Ένωσης σε μία ορχήστρα καλά κουρδισμένη, καλά συντονισμένη, όπως θα έλεγε ο Μότσαρτ, που θα κινείται με δημοκρατικά παραγγέλματα και όχι σαν ένα τάγμα με το σάλπισμα της σάλπιγγας.
<P>
Κύριε Πρόεδρε, όταν η ελευθερία επλήγη άγρια από την βαρβαρότητα της 11ης Σεπτεμβρίου, κατέστη πασιφανές ότι οι έννοιες της ασφάλειας, της άμυνας, της συνεργασίας, της εξωτερικής πολιτικής και της αναπτυξιακής βοήθειας είναι έννοιες αλληλένδετες που πρέπει να προσεγγίζονται με την κοινή συνείδηση ότι οι απειλές και οι κίνδυνοι που αντιπροσωπεύει το φαινόμενο της τρομοκρατίας μας επηρεάζουν όλους εξίσου και πρέπει να έχουν, επομένως, μία εξίσου κοινή απάντηση όλων.
<P>
Δύο λόγια, κύριε Πρόεδρε, σχετικά με τη Λατινική Αμερική. Το Ευρωπαϊκό Κοινοβούλιο πιστεύει ότι η Λατινική Αμερική δεν χρειάζεται δωρεές, αλλά αυτό που χρειάζεται είναι ευκαιρίες. Όμως, στο Ευρωπαϊκό Κοινοβούλιο πιστεύουμε επίσης ότι πρέπει κάποια στιγμή να περάσουμε από τους μακαρισμούς στα λογιστικά βιβλία και γι' αυτό το λόγο αυξήσαμε σημαντικά τα ποσά που είχε προτείνει η Επιτροπή για τη συνεργασία με αυτή την περιοχή για το 2002 και παρουσιάσαμε ένα φιλόδοξο κατάλογο μέτρων που έχουν σκοπό να δώσουν περιεχόμενο σ' αυτόν τον στρατηγικό στόχο, που χάραξαν οι αρχηγοί κρατών και κυβερνήσεων στη Διάσκεψη Κορυφής του Ρίο ντε Τζανέιρο, να επιτύχουν μία διπεριφερειακή στρατηγική σύνδεση. Γι' αυτό ελπίζουμε, όπως ανακοίνωσε η Προεδρία, ότι η Σύνοδος Κορυφής της Μαδρίτης θα μπορέσει να δώσει ένα σαφές και ξεκάθαρο μήνυμα της νέας δέσμευσης της Ευρώπης έναντι της Λατινικής Αμερικής.
<P>
Δεν έχω την παραμικρή αμφιβολία ότι ο όροφος που αναλογεί στην Προεδρία να χτίσει σ' αυτό το κτίριο του ευρωπαϊκού οικοδομήματος θα είναι αντάξιος των φιλόδοξων προτεραιοτήτων που μας παρουσίασαν σήμερα το πρωί.

<SPEAKER ID=68 LANGUAGE="NL" NAME="van den Berg">
Κύριε Aznar, πριν από είκοσι χρόνια μία ευρωπαϊκή αγορά με ένα νόμισμα, το ευρώ, αποτελούσε όραμα. Σήμερα είναι πραγματικότητα. Τις ίδιες φιλοδοξίες έχουν οι ευρωπαίοι σοσιαλιστές σχετικά με την ευρωπαϊκή πολιτική ασφάλειας και άμυνας, φιλοδοξίες οι οποίες ενισχύθηκαν περαιτέρω με τα γεγονότα της 11ης Σεπτεμβρίου. Αποτελεί απαραίτητη προϋπόθεση για την ειρήνη και την πρόοδο. Για τον λόγο αυτόν υποστηρίζουμε τις προσπάθειες της ισπανικής Προεδρίας να δώσει στην κοινή πολιτική ασφαλείας και άμυνας ακόμα μεγαλύτερη ώθηση και περισσότερα μέσα προκειμένου να αυξηθεί η αποτελεσματικότητα αυτής της πολιτικής. Στο πλαίσιο αυτό είναι απαραίτητο να στείλουμε το μήνυμα μίας πολύπλευρης πολιτικής. Η καταγγελία της συνθήκης για τους αντιβαλλιστικούς πυραύλους (ABM) εκ μέρους των Ηνωμένων Πολιτειών βρίσκεται σε σύγκρουση με αυτή την πολυμερή πολιτική. Δεν θέλουμε να έχουμε ένα νέο ανταγωνισμό εξοπλισμών. Καλούμε την ισπανική Προεδρία να απευθύνει αυτό το μήνυμα της Ευρώπης ιδιαίτερα στον σύμμαχό μας, τις Ηνωμένες Πολιτείες. Η Ευρώπη μπορεί να επιβεβαιώσει ακόμα περισσότερο αυτό το μήνυμα και αυτή την έκκληση προς τις Ηνωμένες Πολιτείες, τώρα που ετοιμάζεται να συνεχίσει αποφασιστικά τον αγώνα κατά της τρομοκρατίας εντός και εκτός Ευρώπης στο πλαίσιο του αντιτρομοκρατικού συνασπισμού.
<P>
Και ένα δεύτερο σοβαρό ερώτημα θα ήθελα να απευθύνω στην ισπανική Προεδρία: προτίθεστε μήπως να συμμετάσχετε σε μία παγκόσμια συμμαχία κατά της φτώχειας; Ερωτώ διότι η φτώχεια αποτελεί σε μεγάλο βαθμό πρόσφορο έδαφος για το μίσος και το φανατισμό, από όπου και αν αυτά προέρχονται. Αναφέρομαι σε ένα συνασπισμό κατά της φτώχειας στην Ασία, την Αφρική, αλλά και στο πλαίσιο της ευρωμεσογειακής διαδικασίας, διότι η ασφάλεια στον πλανήτη δεν αποτελεί προνόμιο ορισμένων μόνο: επικρατεί σταθερότητα όταν όλοι αισθάνονται ασφαλείς στο πλαίσιο μίας διεθνούς έννομης τάξης.
<P>
Δεν θεωρεί άραγε η ισπανική Προεδρία σκοπιμότερες τις οικονομικές επενδύσεις με στόχο την καταπολέμηση της φτώχειας αντί να στοιχηματίζει αποκλειστικά σε νέες επενδύσεις τύπου "Πόλεμος των Αστρων" ;
<P>
Προτίθεστε στο πλαίσιο αυτό να καταβάλετε κάθε δυνατή προσπάθεια προκειμένου να βοηθήσετε τους κκ. Solana και Patten να διαθέτουν το 2003 πλήρες λειτουργικό δυναμικό για τα καθήκοντα του Petersberg;
<P>
Στη Μέση Ανατολή ο πρώην πρωθυπουργός του Ιράν, Rafsanjani, εκτοξεύει απειλές για χρήση ατομικής βόμβας με στόχο την καταστροφή του Ισραήλ. Οι απειλές αυτές είναι απολύτως απαράδεκτες. Όμως ούτε και η πολιτική του Sharon, ο οποίος απομονώνει τον Αραφάτ και προκαλεί αθώα θύματα από παλαιστίνιους πολίτες, δεν συμβάλλει στην ασφάλεια στο Ισραήλ και την Παλαιστίνη. Είναι διατεθειμένη η ισπανική Προεδρία να αναλάβει από κοινού με τις Ηνωμένες Πολιτείες και τη Ρωσία νέα ειρηνευτική πρωτοβουλία για το σύνολο της Μέσης Ανατολής; Θα της είμαστε ιδιαίτερα ευγνώμονες για μία τέτοια πρωτοβουλία.

<SPEAKER ID=69 LANGUAGE="ES" NAME="Sαnchez Garcνa">
Κύριε Πρόεδρε, κύριε Aznar, κύριε Prodi, ως βουλευτής προερχόμενος από τις Κανάριες Νήσους, μία εξόχως απόκεντρη κοινοτική περιφέρεια, που ανήκει στην Ομάδα των Φιλελευθέρων, σας καλωσορίζω θερμά στην Προεδρία αυτού του Συμβουλίου.
<P>
Να μην ξεχάσετε, κύριε Aznar, να εκπληρώσετε τις εκκρεμείς υποθέσεις που έχουμε αυτό το εξάμηνο που τώρα ξεκινάμε, όπου η διεύρυνση και η μουσική του ευρώ προσαρμόζουν το σκηνικό της κοινοτικής Ευρώπης σε μία πολύ ιδιαίτερη παγκόσμια αυλαία, όπου όλος ο πλανήτης επηρεάζεται περισσότερο ή λιγότερο από διάφορους λόγους που μας υποχρεώνουν να κάνουμε συνεχείς, διαρκείς και κοινές προσπάθειες για την επίτευξη της ειρήνης και της ευημερίας.
<P>
Στο δικό μας ευρωπαϊκό πεδίο, πρέπει να σας υπενθυμίσουμε ότι, σε όλους τους πυλώνες του κοινοτικού οικοδομήματος, αντιμετωπίζουμε προβλήματα συντήρησης. Γι' αυτό, πρέπει να υπάρξει στις κοινοτικές πολιτικές κάτι που επισημάνατε εσείς ο ίδιος: "περισσότερη Ευρώπη" . Και είναι αλήθεια, ιδίως όταν έρθει η ώρα της αναθεώρησης της ΚΓΠ, των διαρθρωτικών ταμείων, της εδραίωσης της πραγματικότητας των απόκεντρων περιφερειών, της διατύπωσης μίας πραγματικής ευρωπαϊκής στρατηγικής μετανάστευσης. Είναι επίσης αλήθεια την ώρα των θεσμικών μεταρρυθμίσεων, την ώρα του προσδιορισμού του ρόλου και της συμμετοχής των περιφερειών στην οικοδόμηση της Ευρώπης του 21ου αιώνα και μιας σωστής περιβαλλοντικής πολιτικής, χωρίς να παραμελήσουμε τον τομέα της κοινωνικής πολιτικής, δηλαδή, της απασχόλησης και των ΜΜΕ.
<P>
Επίσης μην ξεχνάτε, με την διπλή σας ιδιότητα ως Προέδρου του Συμβουλίου και της ισπανικής κυβέρνησης, να εξαγάγετε περισσότερη Ευρώπη στον κόσμο. Γι' αυτό και είναι αναγκαία η αναθεώρηση των εξωτερικών σχέσεων της Ένωσης - όπως είναι η περίπτωση της κοινής θέσης του Συμβουλίου σχετικά με την Κούβα ή το μέλλον της Σαχάρας, μέσω δημοψηφίσματος αυτοδιάθεσης - χωρίς να αγνοήσουμε τον διάλογο με τους μεσογειακούς γείτονες - από το Μαρόκο ως τη Μέση Ανατολή - ή με τους γεωγραφικά απομακρυσμένους - όπως η Λατινική Αμερική, με την περίπτωση της Αργεντινής, ή όπως οι Ηνωμένες Πολιτείες της Αμερικής και η Κίνα.
<P>
Φυσικά, μπορείτε να υπολογίζετε σ' εμάς, όπως πάντα, στον κοινό ευρωπαϊκό πολιτικό αγώνα ενάντια στην τρομοκρατία.
<P>
Σας εύχομαι καλή επιτυχία σ' αυτή τη μοναδική θητεία και στις εξετάσεις του Ιουνίου να μπορέσουμε όλοι μαζί να γιορτάσουμε το θετικό αποτέλεσμα, διότι ό,τι είναι καλό για την Ευρώπη είναι καλό για όλους, ιδιαίτερα για τις εξόχως απόκεντρες περιφέρειες.

<SPEAKER ID=70 LANGUAGE="ES" NAME="Nogueira Romαn">
Κύριε Πρόεδρε, κύριε Πρόεδρε της Επιτροπής, κύριε Προεδρεύοντα του Συμβουλίου, οι προτεραιότητές σας για την Προεδρία δεν υπολογίζουν ή τοποθετούν σε δεύτερο πλάνο πολιτικές οι οποίες, όντας θεμελιώδεις για την Ένωση και επίσης για το ισπανικό κράτος και για το έθνος μου, πρέπει να εξεταστούν κατά το 2002: η ΚΓΠ, η κοινή αλιευτική πολιτική και το μέλλον των διαρθρωτικών ταμείων. Αντίθετα, επιδιώκετε να θέσετε την Προεδρία σας στην υπηρεσία της αυταρχικής σας εμμονής ενάντια στην ευρωπαϊκή ποικιλομορφία, αρνούμενος την παρουσία στο Συμβούλιο των εθνικοτήτων και των περιφερειών του ισπανικού κράτους, χρησιμοποιώντας μία αντίληψη κυριαρχίας που αποδεικνύεται αντιιστορική και αναχρονιστική για την Ένωση. Αν είχατε δίκιο, κύριε Aznar, θα έπρεπε να συμπεράνουμε ότι βρισκόσαστε σήμερα εδώ ως πρόεδρος ενός ξένου θεσμού.
<P>
Εμείς δεν σκεφτόμαστε έτσι. Εγώ εκπροσωπώ το έθνος μου και είμαι ταυτόχρονα πολίτης του ισπανικού κράτους και της Ένωσης, χωρίς αντιφάσεις. Εσείς εμπλέκεστε αυταρχικά σε κάτι που έχει επιλυθεί στις Συνθήκες και στην πράξη, προσπαθώντας να αγνοήσετε ότι στο μέλλον, χωρίς να πρόκειται για πρόβλημα κυριαρχίας και πολύ λιγότερο αυτονόμησης, θα αναρωτηθούμε όχι μόνο γιατί η Σλοβακία θα μπορεί να προεδρεύει σ' ένα Συμβούλιο Αλιείας, αλλά δεν θα μπορούν να συμμετέχουν σ' αυτό η Γαλικία, ή η Ανδαλουσία ή οι Κανάριες Νήσοι, καθώς και γιατί αναγνωρίζεται - δικαίως - ο εθνικός ιστορικός χαρακτήρας της Μάλτας ή του Λουξεμβούργου και όχι της Γαλικίας, της Χώρας των Βάσκων, της Καταλονίας, της Σκωτίας, της Ουαλίας ή της Φλάνδρας.

<SPEAKER ID=71 LANGUAGE="DE" NAME="Raschhofer">
Κύριε Πρόεδρε, αγαπητοί συνάδελφοι, υπό την ισπανική Προεδρία οι διαπραγματεύσεις με τις υποψήφιες προς ένταξη χώρες εισέρχονται στη δυσκολότερη μέχρι τώρα φάση τους. Τα κεφάλαια της γεωργίας και της προώθησης της περιφέρειας απαιτούν άκρα ευαισθησία και ιδιαίτερη προσοχή. Ειδικά όσον αφορά τις άμεσες πληρωμές σε γεωργούς απαιτείται μια διαφοροποιημένη θεώρηση του ζητήματος. Εάν δεν θέλουμε να κατηγορηθούμε ότι στις υπό ένταξη χώρες προσπαθούμε να θέσουμε σε κίνηση τη μαζική παραγωγή μέχρι εκεί που δεν πάει, θα πρέπει, αντί να μεταφέρουμε το σύστημα των άμεσων πληρωμών, να επικεντρωθούμε περισσότερο σε μια ολοκληρωμένη γεωργική πολιτική. Ειδικά ενόψει των προβλημάτων που διαγράφονται στον ορίζοντα και ενόψει των αντικρουόμενων συμφερόντων, όσον αφορά τις ενισχύσεις, θα απαιτηθεί ιδιαίτερη επιδεξιότητα στους χειρισμούς των διαπραγματεύσεων. Έχει καθοριστική σημασία, οι διαπραγματεύσεις να προσφέρουν δυνατότητες για την επίτευξη σταθερότητας και αειφορίας για το μέλλον και με αυτό εννοώ το μέλλον πέρα από το 2004 και πέρα από την Ατζέντα 2000.

<SPEAKER ID=72 NAME="Evans, Jonathan">
Η αγόρευση του Πρωθυπουργού κ. Aznar σήμερα το πρωί υποδεικνύει ότι η Προεδρία του υπόσχεται να είναι εστιασμένη και σοβαρή και προσηλωμένη στην αντιμετώπιση των σημαντικών ζητημάτων. Η Προεδρία έχει να επιτελέσει μεγάλο έργο στο διεθνές μέτωπο· η προώθηση του καθολικού πολέμου κατά της τρομοκρατίας είναι το πλέον δύσκολο και το πλέον σημαντικό καθήκον.
<P>
Η Προεδρία υποσχέθηκε να προαγάγει αποφασιστικά την αλληλεγγύη με τις Ηνωμένες Πολιτείες αυτήν την κρίσιμη στιγμή, και ορθώς θα το πράξει, όμως θα συσσωρευτούν και άλλα προβλήματα εξωτερικής πολιτικής. Στη Ζιμπάμπουε έχουμε μια επιδεινούμενη τραγωδία που απαιτεί την επείγουσα δράση της ΕΕ: πρέπει να επιβληθούν αμέσως έξυπνες κυρώσεις και να δοθεί ένα σαφές μήνυμα σχετικά με τις επικίνδυνες συνέπειες του εγκληματικού δρόμου, τον οποίο ακολουθεί σήμερα ο κ. Mουγκάμπε.
<P>
Ανάλογες προκλήσεις αντιμετωπίζει η Προεδρία και στο οικονομικό πεδίο. Αν η Ευρώπη σκοπεύει να γίνει όντως η πλέον ανταγωνιστική και δυναμική βασιζόμενη στη γνώση οικονομία στον κόσμο μέχρι το 2010, τότε η Βαρκελώνη υπόσχεται να είναι μια στιγμή αλήθειας. Είναι απλό: δεν μπορούμε να πληρώνουμε το τίμημα της συνεχούς αποτυχίας. Η Ευρώπη πρέπει να δράσει σωστά. Από τη Στοκχόλμη μέχρι σήμερα, σημειώθηκε στην πραγματικότητα μια οπισθοδρόμηση. Η ατζέντα της φιλελευθεροποίησης επιβραδύνθηκε λόγω νέων κοινωνικών και περιβαλλοντικών στόχων. Έκτοτε, έχουμε δει τουλάχιστον τρεις νέες οδηγίες της ΕΕ που μειώνουν ευθέως την ευελιξία της αγοράς εργασίας, ενώ ετοιμάζονται και άλλες, καθώς και νέους εθνικούς νόμους, όπως στη Γαλλία, που δένουν τα χέρια της επιχείρησης. Πρόκειται για μια ατζέντα που είναι καταστροφική για την απασχόληση.
<P>
Στους τομείς για τους οποίους ο στόχος είναι ο μεγαλύτερος ανταγωνισμός, η εικόνα είναι ειλικρινά απαράδεκτη. Στις χρηματοπιστωτικές υπηρεσίες - στις τηλεπικοινωνίες για παράδειγμα - η ελευθέρωση προχωρά πολύ αργά. Η ελευθέρωση των αγορών ενέργειας και των ταχυδρομικών υπηρεσιών έχει καθυστερήσει πολύ σε σχέση με το χρονοδιάγραμμα. Αν η Ευρώπη θέλει πραγματικά να εμφανιστεί ως ο παγκόσμιος οικονομικός ηγέτης μέχρι το τέλος αυτής της δεκαετίας, πρέπει να δείξει αληθινή αποφασιστικότητα. Πρέπει να κάνουμε ευκολότερη την ίδρυση και τη λειτουργία μιας επιχείρησης, καθώς και τη διατήρηση και επένδυση των κερδών. Αυτό σημαίνει ότι θα πρέπει να συγκρουστούμε με πολλά κεκτημένα συμφέροντα. Περιμένουμε από τον Πρωθυπουργό Aznar να δείξει το δρόμο.

<SPEAKER ID=73 LANGUAGE="DE" NAME="Swoboda">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, το Κοινοβούλιο βρίσκεται σε εντατικό διάλογο με την Επιτροπή, αναζητώντας νέες μορφές διακυβέρνησης, νέες μορφές της European governance. Προς όφελος ενός αποτελεσματικού και ζωντανού κοινοβουλευτισμού, προβάλαμε ως κοινοβουλευτικοί εκπρόσωποι αντιρρήσεις σε μερικές από τις προτάσεις της Επιτροπής. Ωστόσο, μπορέσαμε επίσης να συμφωνήσουμε με την Επιτροπή σε μερικά ζητήματα. Κάτι που επιθυμούν και τα δύο θεσμικά όργανα, κύριε Πρόεδρε του Συμβουλίου, και το οποίο απέρριπτε μέχρι τώρα το Συμβούλιο, είναι η συγκρότηση μιας διοργανικής ομάδας εργασίας, όπου θα μπορούμε να συζητάμε από κοινού, Κοινοβούλιο, Επιτροπή και Συμβούλιο, όλα τα ζητήματα σχετικά με τη νέα μορφή της διακυβέρνησης. Σας παρακαλώ, κύριε Πρόεδρε του Συμβουλίου, να μεριμνήσετε ώστε να συμφωνήσει το Συμβούλιο με αυτή τη μέθοδο κοινής αντιμετώπισης.
<P>
Κύριε Πρόεδρε του Συμβουλίου, κύριε Πρόεδρε της Επιτροπής είμαστε της άποψης ότι θα πρέπει να έχουμε ίδια μεταχείριση, όπως και το Συμβούλιο επίσης, και στο ζήτημα της παράγωγης νομοθεσίας. Είμαστε της άποψης ότι θα έπρεπε να διαθέτουμε και εμείς τη δυνατότητα του call back, της επανάκλησης στην περίπτωση που η παράγωγη νομοθεσία δεν λειτουργεί καλά. Επιπλέον είμαστε της άποψης ότι οι οδηγίες πλαίσιο θα πρέπει να έχουν συγκεκριμένη προθεσμία λήξης, ένα είδος sunset clause.
<P>
Πάντως, υποστηρίζουμε από κοινού με την Επιτροπή την άποψη ότι θα πρέπει να ελέγχεται κατά διαστήματα η αποτελεσματικότητα της νομοθεσίας και των διαδικασιών λήψης αποφάσεων της Ευρωπαϊκής Ένωσης. Αυτό ισχύει επίσης για τον τομέα της ελευθέρωσης, όπου μερικές φορές έχουμε αμφιβολίες εάν εκτελείται με διορατικότητα και κοινωνική συναίσθηση. Ερωτήματα που πρέπει να αξιολογηθούν είναι για παράδειγμα τα εξής: κατά πόσον οδηγεί η ελευθέρωση μακροπρόθεσμα σε χαμηλότερες τιμές. Οδηγεί πάντα στον ανταγωνισμό ή μήπως οδηγεί μερικές φορές και σε μονοπώλια ή ολιγοπώλια, μόνο που αυτά λειτουργούν τώρα σε ευρωπαϊκό επίπεδο;
<P>
Τι γίνεται με τις ευκαιρίες των μικρομεσαίων επιχειρήσεων για τις οποίες ανησυχούμε όλοι όσον αφορά την ελευθέρωση και ιδίως στους μικρότερους τομείς; Τι γίνεται με το ζήτημα της συγκέντρωσης για παράδειγμα στον τομέα των μέσων ενημέρωσης. Σήμερα αναφέρθηκε ήδη μια φορά, η Ιταλία. Στο ζήτημα αυτό επικρατεί συχνά στρουθοκαμηλισμός. Τι γίνεται με την καθαρό αντίκτυπο της ελευθέρωσης στην απασχόληση και στους μισθούς;
<P>
Τα αναφέρω όλα αυτά όχι επειδή εγώ ή η πολιτική μου ομάδα είμαστε αντίθετοι στην ελευθέρωση αλλά επειδή θέλουμε μιαν ελευθέρωση που να εφαρμοστεί προς όφελος των πολιτών, με διορατικότητα και κοινωνική συναίσθηση.
<P>
Κύριε Πρόεδρε της Επιτροπής και κύριε Πρόεδρε του Συμβουλίου, μερικές κυβερνήσεις διατηρούν ακόμα επιφυλάξεις και προχωρούν μόνον αργά στην ελευθέρωση ίσως επειδή έχουν την αίσθηση ότι η ελευθέρωση δεν οδηγεί πάντα στον επιδιωκόμενο καλό σκοπό, καθώς και την αίσθηση ότι οι πολίτες τους δεν βλέπουν πάντα τα πλεονεκτήματα που έχει στις λεπτομέρειές της αυτή η στρατηγική.
<P>
Για αυτούς τους λόγους, σας παρακαλώ να κάνετε μερικές σκέψεις στο πλαίσιο της διαδικασίας της Βαρκελώνης και της διαδικασίας της Λισαβόνας για το πώς θα εφαρμόσετε προς όφελος των πολιτών την ελευθέρωση που βάσει του προγράμματός σας θέλετε οπωσδήποτε να επιβάλετε και να συνεχίσετε, ώστε να συνυπολογιστούν και οι κοινωνικές πτυχές, μια και το ζητούμενο δεν μπορεί να είναι η συνέχιση μιας τυφλής στρατηγικής της ελευθέρωσης.
<P>
Αν ο κ. Berlusconi θεωρεί ότι πρέπει να ενισχύσουμε την Ευρώπη με το να γίνουμε αμερικανότεροι των Αμερικανών εγώ έχω να του αντιτείνω ότι καλύτερα είναι να ακολουθήσουμε τη δική μας, την ευρωπαϊκή πορεία προς την ελευθέρωση.

<SPEAKER ID=74 LANGUAGE="ES" NAME="Ortuondo Larrea">
Κύριε Προεδρεύοντα του Συμβουλίου, αναφερθήκατε προ ολίγου στην "περισσότερη Ευρώπη" και στην καταπολέμηση της τρομοκρατίας ως δύο από τους μεγάλους σας στόχους, τους οποίους συμμερίζομαι και στους οποίους σας εύχομαι καλή επιτυχία.
<P>
Ωστόσο, η Ευρώπη δεν μπορεί να οικοδομείται μόνο από τις κυβερνήσεις των κρατών, αποκλείοντας τις υπόλοιπες δημόσιες αρχές. Γι' αυτό σας φέρνω τα παραδείγματα της Γερμανίας και της προηγούμενης βελγικής Προεδρίας, κατά την οποία μπορέσαμε να δούμε να συμμετέχουν οι εκπρόσωποι όλων των περιφερειών και κοινοτήτων τους.
<P>
Η ισπανική κυβέρνηση, αντιθέτως, εμποδίζει επανειλημμένα κάθε παρουσία των αυτόνομων περιφερειών στα ευρωπαϊκά όργανα, ακόμη και όταν αυτά πρόκειται να αποφασίσουν σχετικά με αποκλειστικές αρμοδιότητες αυτών των περιφερειών, όπως συμβαίνει συχνά με το Ecofin και τα φορολογικά και οικονομικά θέματα, στα οποία οι αυτόνομες περιφέρειες της Χώρας των Βάσκων και της Ναβάρας διατηρούν πλήρη κυριαρχία.
<P>
Για την επίτευξη της εξάλειψης της βίας σας αναφέρω το παράδειγμα της βρετανικής και ιρλανδικής κυβέρνησης, που προώθησαν τις συμφωνίες της Μεγάλης Παρασκευής και μία ειρηνευτική διαδικασία στο Ώλστερ, και παρακαλώ εσάς και το Λαϊκό Κόμμα να μην συνεχίσετε να διατηρείτε πεισματικά την συμμαχία σας με το Herri Batasuna - προστάτη της ΕΤΑ - με μοναδικό στόχο την επιβολή μία κατάστασης πολιορκίας στην βασκική κυβέρνηση και, αντί γι' αυτό, να προωθήσετε τον δημοκρατικό διάλογο για την επίλυση της ιστορικοπολιτικής σύγκρουσης με την πλειοψηφία του βασκικού λαού, που επιθυμεί να ζήσει ειρηνικά και να γίνει σεβαστό το δικαίωμά του να αποφασίζει ελεύθερα για το μέλλον του.
<P>
(Χειροκροτήματα)

<SPEAKER ID=75 LANGUAGE="IT" NAME="Borghezio">
Κύριε Πρόεδρε, "περισσότερη Ευρώπη" είναι ένα σύνθημα που συμμεριζόμαστε, αλλά που πρέπει να συμπληρωθεί με τις λέξεις "περισσότερη ελευθερία" , "περισσότερη ταυτότητα" . Πεπεισμένοι υποστηρικτές της Ευρώπης των λαών, τους οποίους βλέπουμε σαν αδελφούς - από τους Βάσκους έως τους Κορσικανούς, από τους Φλαμανδούς έως τους Παδανούς - και κατά συνέπεια των ελευθεριών και των αυτονομιών, αναγνωρίζουμε τον εαυτό μας στο σχέδιο της ευρωπαϊκής οικοδόμησης, και ως απάντηση στους σοβαρούς κινδύνους της παγκοσμιοποίησης. Αυτή η κοινώς αποδεκτή "περισσότερη Ευρώπη" πρέπει να περιλαμβάνει πιο ακριβείς δεσμεύσεις και περιεχόμενα για την προστασία των ελευθεριών και των ταυτοτήτων των Ευρωπαίων. Για να έχουμε περισσότερη Ευρώπη, πρέπει καταρχάς να υπάρξουν δεσμεύσεις για την προστασία των ιδιαιτεροτήτων και των ταυτοτήτων - γλωσσικών, περιφερειακών, εθνικών, πολιτιστικών - για τις οποίες αγωνίζονται οι λαοί μας, με πρώτο τον λαό της Παδανίας. Αυτό σημαίνει εργασία προς την αντίθετη κατεύθυνση από εκείνη προς την οποία μας ωθούν οι ισοπεδωτικές οδηγίες της τεχνοκρατικής ολιγαρχίας, που καθοδηγεί και διευθύνει σήμερα όλη την πολιτική της Ευρωπαϊκής Ένωσης χωρίς να νομιμοποιείται από καμία λαϊκή ψήφο.
<P>
Πώς να μην συνδέσουμε έπειτα την προσπάθεια καταπολέμησης της τρομοκρατίας - την οποία συμμεριζόμαστε - με τους κινδύνους της παράνομης μετανάστευσης, η οποία αποτελεί το θρεπτικό της ζωμό; Υπάρχει ένα ψήφισμα του Συμβουλίου της Ευρώπης, το οποίο καλεί να περιοριστούν οι είσοδοι για να μην διευκολυνθεί και επιδεινωθεί η εσωτερική ανεργία των κρατών. Γιατί δεν το επικαλούμαστε;

<SPEAKER ID=76 LANGUAGE="DE" NAME="Brok">
Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, η Ισπανία αναλαμβάνει την Προεδρία του Συμβουλίου σε μια χρονική στιγμή όπου η εξωτερική μας πολιτική πρέπει να αποτρέψει τον πόλεμο μεταξύ δύο δυνάμεων που διαθέτουν ατομικές βόμβες, να επιφέρει την ειρήνη στη Μέση Ανατολή και να οδηγήσει στην επιτυχία τη διαδικασία της Βαρκελώνης καθότι πρόκειται για ζητήματα που στην περίπτωση αποτυχίας της εξωτερικής μας πολιτικής ενδέχεται να θιγούν τρομακτικά τα άμεσα συμφέροντά μας.
<P>
Κύριε Πρόεδρε, πιστεύω ότι στις προτεραιότητες που θέσατε θα μπορέσουμε να σημειώσουμε πρόοδο. Όλα συνδέονται σε διεθνές και σε εθνικό επίπεδο με τον αγώνα κατά της τρομοκρατίας. Μετά τις επισημάνσεις ενός από τους προηγούμενους ομιλητές, θέλω να υπογραμμίσω ότι δεν υπάρχει πολιτική αιτιολόγηση της τρομοκρατίας. Η τρομοκρατία είναι απορριπτέα είτε εντός είτε εκτός της Ευρωπαϊκής Ένωσης.
<P>
Κύριε Πρόεδρε του Συμβουλίου, παρατήρησα τους τελευταίου μήνες, ότι, προετοιμάζοντας με σωφροσύνη την Προεδρία σας σε ζητήματα εξωτερικής πολιτικής, δεν υποκύψατε στον πειρασμό των διμερών επαφών όπως το έβλεπαν εν μέρει το Βερολίνο, το Λονδίνο και το Παρίσι. Πιστεύω ότι αυτό οφείλεται στην επίγνωση του ότι θα μπορέσουμε να αντιμετωπίσουμε τα προβλήματα που μας τίθενται όσον αφορά την καταπολέμηση της τρομοκρατίας σε εθνικό και διεθνές επίπεδο καθώς και όσον αφορά τη διασφάλιση της ειρήνης, μόνο εάν καταβάλουμε κοινές προσπάθειες και όχι προχωρώντας ο καθένας ξεχωριστά. Οφείλεται δηλαδή στην επίγνωση ότι για τους παραπάνω λόγους πρέπει να καταλήξουμε σε μια κοινή εξωτερική πολιτική και πολιτική ασφάλειας. Είμαι ευγνώμων που προφανώς είσαστε διατεθειμένος να προχωρήσετε προς αυτή την κατεύθυνση.
<P>
Η περίοδος κατά την οποία θα ασκήσετε την Προεδρία του Συμβουλίου είναι πολύ σημαντική για δύο ακόμα λόγους. Η Προεδρία σας συμπίπτει με την έναρξη της Συνέλευσης και έτσι θα μπορέσετε να βάλετε τη σφραγίδα σας στη μελλοντική εσωτερική μορφή της Ευρωπαϊκής Ένωσης. Για τον λόγο αυτό ζητούμε την υποστήριξή σας, ώστε η Συνέλευση να έχει τις απαιτούμενες δυνατότητες εργασίας προκειμένου να μπορέσει να ανταποκριθεί σε αυτές τις προϋποθέσεις. Κατά τη διάρκεια της δικής σας Προεδρίας θα πρέπει να ληφθούν επίσης και οι προκαταρκτικές αποφάσεις σχετικά με τη διεύρυνση της Ευρωπαϊκής Ένωσης, δηλαδή σχετικά με την εξωτερική μορφή της Ευρωπαϊκής Ένωσης. Ελπίζουμε ότι τους επόμενους έξι μήνες θα συνεργαστούμε πολύ στενά στα ζητήματα αυτά.
<P>
(Χειροκροτήματα)

<SPEAKER ID=77 LANGUAGE="ES" NAME="Terrσn i Cusν">
Κύριε Πρόεδρε, στο Λάκεν ελήφθησαν δύο πολύ σημαντικές αποφάσεις για τη δημιουργία ενός ευρωπαϊκού δικαστικού χώρου στον αγώνα ενάντια στην τρομοκρατία: ο κοινός ορισμός και οι κοινές κυρώσεις για την τρομοκρατία και το ευρωπαϊκό ένταλμα έρευνας και σύλληψης. Αυτά τα δύο μέτρα τα είχε ζητήσει με επιμονή το Ευρωπαϊκό Κοινοβούλιο στην έκθεση Watson - τον οποίο θέλω να συγχαρώ για την εκλογή του και, επίσης, για τα λόγια του - και πιστεύω ότι επιτελέσαμε θετικό έργο με το Συμβούλιο και την Επιτροπή στην εξέλιξή τους.
<P>
Στο Λάκεν έγινε επίσης μια αξιολόγηση της εφαρμογής του προγράμματος εργασίας του Τάμπερε. Θα επανέλθω σύντομα σ' αυτό. Αλλά θα ήθελα επίσης να πω ότι στις 27 Δεκεμβρίου η COREPER ενέκρινε μια σειρά αποφάσεων για την καταπολέμηση της τρομοκρατίας. Είναι σημαντική η απόφαση που επιτρέπει την κατάρτιση ενός καταλόγου των ατόμων και οργανώσεων που δρουν στην Ευρωπαϊκή Ένωση. Σ' αυτούς θα εφαρμοστεί το άρθρο 4 της κοινής θέσης, που υπενθυμίζει την ανάγκη αστυνομικής και δικαστικής συνεργασίας που προβλέπονται από τη Συνθήκη και τις διεθνείς συμφωνίες σχετικά με το θέμα. Χαιρόμαστε γι' αυτή την απόφαση αναμφίβολης συμβολικής αξίας. Ελπίζουμε ότι τα μέτρα του αγώνα εναντίον της χρηματοδότησης της τρομοκρατίας στην Ευρώπη θα μπορέσουν επίσης να εφαρμοστούν σύντομα.
<P>
Και ελπίζω επίσης, κύριε Πρόεδρε, ότι το Συμβούλιο θα συνεχίσει την εξαιρετική συνεργασία που είχε με το Ευρωπαϊκό Κοινοβούλιο, εκτός από τον τελευταίο καιρό.
<P>
Καθώς τα πιο σημαντικά μέτρα για την καταπολέμηση της τρομοκρατίας έχουν ήδη υιοθετηθεί, τώρα δεν μένει παρά να εφαρμοστούν. Εσείς μπορείτε και πρέπει να πείσετε τα κράτη που διατηρούν ακόμη αμφιβολίες.
<P>
Θα ήθελα να επισημάνω, επίσης, ένα λόγο ανησυχίας σχετικά με το θέμα της μετανάστευσης. Στο πρόγραμμά σας περνάτε από τη μετανάστευση για ανθρωπιστικούς λόγους στην καταπολέμηση της παράνομης μετανάστευσης. Παραλείπετε μια σημαντική δέσμη: τα μέτρα για τα δικαιώματα και τις υποχρεώσεις και τα μέτρα για την οργάνωση της νόμιμης εισόδου των προσώπων. Και υπάρχουν ήδη έγγραφα της Επιτροπής προς αυτή την κατεύθυνση.
<P>
Παρακαλώ, προωθείστε ολόκληρο το πρόγραμμα, για να μην χρειαστεί να λυπηθούμε για μη εκπληρωθείσες αποφάσεις, όπως συνέβη στο Λάκεν με ορισμένες αποφάσεις που είχαν ληφθεί στο Τάμπερε.

<SPEAKER ID=78 LANGUAGE="FR" NAME="Mayol i Raynal">
Κύριε Πρόεδρε Aznar, επιλέξατε ως σύνθημα της Προεδρίας σας το "Περισσότερη Ευρώπη" . "Περισσότερη Ευρώπη" σημαίνει επίσης ότι τα καταλανικά, γλώσσα 10 περίπου εκατομμυρίων Ευρωπαίων, πρέπει να ομιλούνται στην αίθουσα αυτή: αυτό υπαγορεύει ο Χάρτης των Θεμελιωδών Δικαιωμάτων, αυτό υπαγορεύει η πολιτισμική ποικιλομορφία. "Περισσότερη Ευρώπη" σημαίνει επίσης ότι οι υπουργοί μας θα μπορούν να συμμετέχουν άμεσα στη λήψη των ευρωπαϊκών αποφάσεων που τους αφορούν: αυτό υπαγορεύει η Συνθήκη του Μάαστριχτ. "Περισσότερη Ευρώπη" σημαίνει επίσης να μην προβείτε στην υλοποίηση του εθνικού υδρολογικού σχεδίου, που συνιστά έγκλημα για το περιβάλλον: αυτό υπαγορεύουν οι ευρωπαϊκές οδηγίες για τους φυσικούς οικοτόπους και τα ύδατα. "Περισσότερη Ευρώπη" σημαίνει επίσης να επιτρέψετε σε όλα τα έθνη να καταστούν, εάν το επιθυμούν, πλήρη μέλη της Ένωσης: αυτό υπαγορεύουν τα πολυάριθμα ψηφίσματα του Σώματός μας που αναγνωρίζουν το δικαίωμα της αυτοδιάθεσης των εθνών.
<P>
Για όλες αυτές τις δημοκρατικές προόδους, κύριε Πρόεδρε Aznar, τόσο εγώ όσο και το κόμμα στο οποίο ανήκω, η Esquerra Republicana de Catalunya, η Δημοκρατική Αριστερά της Καταλωνίας, ξέρουμε ότι δεν μπορούμε να βασιζόμαστε σε εσάς. Κύριε Πρόεδρε, κοιτώντας τα αστέρια της σημαίας μας, βλέπω να αναδύονται παντού στην Ευρώπη παλαιά και νέα έθνη. Όλα επιθυμούν να καταλάβουν τη θέση τους, τη θέση που δικαιούνται στο Σώμα αυτό. Επιτρέψτε μου να ολοκληρώσω την ομιλία μου στα καταλανικά ...
<P>
... Visca Catalunya lliure! Visca Europa unida!

<SPEAKER ID=79 LANGUAGE="ES" NAME="Mιndez de Vigo">
Κύριε Πρόεδρε, ατενίζοντας ακριβώς τα αστέρια της ευρωπαϊκής σημαίας, πιστεύω ότι κάποιος έκανε λάθος στο φόρουμ και ήρθε εδώ για να κάνει διεκδικήσεις "του χωριού και του καμπαναριού" . Δεν πρόκειται να υπεισέλθω σ' αυτή τη συζήτηση διότι εδώ πρέπει να μιλήσουμε για την Ευρώπη. Και έχουμε έρθει να μιλήσουμε ακριβώς για ένα πρόγραμμα που συνδυάζει φιλοδοξία και όραμα.
<P>
Γι' αυτό, κύριε Πρόεδρε, είναι μεγάλη ικανοποίηση που βρισκόμαστε εδώ με ένα εξάμηνο πρόγραμμα, με το οποίο πιστεύω, όπως επεσήμανε και η πλειοψηφία του Σώματος, ότι πρόκειται να γίνουν πολλά πράγματα και να ληφθούν πολλές πρωτοβουλίες.
<P>
Είναι αλήθεια ότι εδώ, κύριε Πρόεδρε - είναι μία παράδοση αυτού του Κοινοβουλίου - απαιτείται από την εκάστοτε Προεδρία να κάνει πράγματα. Αλλά πιστεύω επίσης ότι, σαν δίκαιο αντιστάθμισμα των πολλών απαιτήσεων του σήμερα, αυτό το Κοινοβούλιο πρέπει να αναλάβει μια δέσμευση για να κάνει κάτι που θεωρώ εξαιρετικά σημαντικό: η διαδικασία της Βαρκελώνης πρόκειται να είναι ένα κεφαλαιώδες στοιχείο αυτής της Προεδρίας. Η διαδικασία της Βαρκελώνης είναι απαραίτητη για να ολοκληρωθεί η διαδικασία που ξεκίνησε στη Λισαβόνα και εσείς είπατε, κύριε Πρόεδρε, ότι δεν υπάρχει μεγαλύτερη κοινωνική ενσωμάτωση από τη δημιουργία απασχόλησης. Είναι απαραίτητο να εκπέμψουμε ένα σαφές μήνυμα ότι, τη στιγμή που η ευρωπαϊκή οικονομία διέρχεται μία κρίσιμη περίοδο, η Ευρωπαϊκή Ένωση είναι διατεθειμένη να κάνει αυτή την προσπάθεια, και επομένως, εμείς από αυτό το Κοινοβούλιο και από αυτή την κοινοβουλευτική ομάδα δεσμευόμαστε να ψηφίσουμε στην Επιτροπή Συνταγματικών Υποθέσεων την ερχόμενη εβδομάδα την έκθεση που συνέταξε ο συνάδελφος von Wogau, για να μπορέσουν να εφαρμοστούν τα μέτρα που περιέχονται στην έκθεση Lamfalussy, τα οποία πιστεύω ότι πρόκειται να αποτελέσουν ένα πολύ σαφές μήνυμα στις αγορές ότι είμαστε διατεθειμένοι να φτάσουμε σε μία συμφωνία - και χαίρομαι που είστε και εσείς εδώ, κύριε Prodi, διότι η Επιτροπή έχει πολλά να πει επί του θέματος - σε μία δίκαιη συμφωνία, σεβόμενοι την ισορροπία των θεσμών, για την ελευθέρωση αυτής της αγοράς. Από αυτή την άποψη η δέσμευση του Ευρωπαϊκού Κοινοβουλίου προστίθεται επίσης στις καλές πρωτοβουλίες μιας φιλόδοξης Προεδρίας και μίας Προεδρίας με όραμα.
<P>
Κύριε Πρόεδρε, πιστεύω ότι είμαι ο μοναδικός ομιλητής που δεν εξάντλησε τον χρόνο ομιλίας του.
<P>
(Χειροκροτήματα)

<SPEAKER ID=80 NAME="McNally">
Κύριε Πρόεδρε, κύριε Πρωθυπουργέ, σας ευχαριστώ για την παρουσίαση των προτεραιοτήτων της ισπανικής Προεδρίας. Θα σχολιάσω μόνο μία από αυτές, δηλαδή την αποφασιστικότητά σας να ολοκληρώσετε την ενιαία αγορά στους τομείς του φυσικού αερίου και της ηλεκτρικής ενέργειας. Διατηρούμε επιφυλάξεις για την προσέγγισή σας. Επιθυμείτε να καθοδηγείται η ΕΕ από πέντε βασικές αρχές: ανοικτό πνεύμα, φιλελευθεροποίηση, ανταγωνισμό, διαφάνεια και διασύνδεση. Οι αρχές αυτές είναι θεμελιώδεις για μια ανοικτή αγορά. Η ενέργεια, ωστόσο, δεν είναι όπως άλλα αγαθά ή υπηρεσίες. Έχει και άλλες όψεις: βασικές κοινωνικές ανάγκες και περιβαλλοντικός αντίκτυπος. Μια βιαστική ελευθέρωση που δεν θα έχει μελετηθεί καλά θα ήταν πολύ επικίνδυνη. Η δική σας χώρα, όπως η Καλιφόρνια, υπέφερε πρόσφατα από μεγάλες διακοπές ηλεκτρικού ρεύματος μετά από την ελευθέρωση.
<P>
Η ελευθέρωση οδηγεί σε μεγιστοποίηση των αναγκών σε φυσικό αέριο, η οποία μας αναγκάζει να εισάγουμε αέριο από μερικά πολύ ευαίσθητα καθεστώτα. Πρέπει να διασφαλίσουμε ότι οι εγχώριες πηγές ενέργειας μπορούν να διαδραματίσουν σημαντικό ρόλο στον ενεργειακό εφοδιασμό. Οι ανανεώσιμες πηγές ενέργειας, ειδικότερα, χρειάζονται νομική προστασία και προώθηση. Η μεγαλύτερη συμβολή στην ασφάλεια του εφοδιασμού είναι η έξυπνη χρήση της ενέργειας, μία από τις ρυθμιστικές απαιτήσεις της συνετής ελευθέρωσης. Παρακαλώ, διασφαλίστε ότι η ενεργειακή αποδοτικότητα θα καταστεί σημαντικός εθνικός δείκτης στη Βαρκελώνη. Το ανομοιογενές άνοιγμα των αγορών μεταξύ των χωρών προκαλεί μεγάλη δυσφορία. Στηρίζουμε σθεναρά τις προσπάθειές σας να πιέσετε ορισμένες κυβερνήσεις, που κρατούν κλειστές τις αγορές τους ενώ επωφελούνται από τις ανοικτές αγορές σε άλλα μέρη. Αναμένω τη διαβεβαίωσή σας ότι η ελευθέρωση της ενέργειας θα πραγματοποιηθεί σε ένα πολύ αυστηρά ρυθμισμένο πλαίσιο που θα προστατεύει το περιβάλλον και θα λαμβάνει υπόψη τις κοινωνικές συνέπειες, ορισμένες από τις οποίες είναι πολύ σοβαρές. Αντίθετα με τον κ. Evans, πιστεύουμε ότι αυτό είναι σημαντικό.

<SPEAKER ID=81 NAME="Πρόεδρος">
Θα ήθελα να πληροφορήσω το Σώμα ότι επειδή έχουμε καθυστερήσει σε σχέση με το πρόγραμμα ελπίζω ότι μπορώ να ζητήσω από τον Προεδρεύοντα του Συμβουλίου να απαντήσει στη συζήτηση γύρω στις 12.45 ή τις 12.50 μ.μ. Αυτό σημαίνει ότι κατά πάσα πιθανότητα, οι ψηφοφορίες δεν θα πραγματοποιηθούν πριν από τις 1.00 μ.μ. Η πληροφορία αυτή θα προβληθεί στις οθόνες του Κοινοβουλίου έτσι ώστε οι συνάδελφοι που θέλουν να παραστούν στην ψηφοφορία να μπορέσουν να το πράξουν. Θα ήθελα όμως να ακούσουμε την απάντηση του Πρωθυπουργού υπό ήρεμες κοινοβουλευτικές συνθήκες, ει δυνατόν.

<SPEAKER ID=82 LANGUAGE="IT" NAME="Tajani">
Κύριε Πρόεδρε, η ισπανική Προεδρία θα διαδραματίσει, με την πλήρη υποστήριξή μας, ένα θεμελιώδη ρόλο για την οικοδόμηση μιας Ευρώπης που δεν θα είναι μόνον η Ευρώπη του ενιαίου νομίσματος, αλλά η Ευρώπη της κοινής εξωτερικής πολιτικής και της κοινής πολιτικής άμυνας. Η κοινή δράση της Ένωσης θα κριθεί αρχίζοντας από την καταπολέμηση της τρομοκρατίας, η οποία δεν είναι ένα εσωτερικό ζήτημα της Ισπανίας, αλλά ένα θεμελιώδες ζήτημα, που απαιτεί τη συμμετοχή όλων μας, όπως συμβαίνει σήμερα με την ευρωπαϊκή παρουσία στο Αφγανιστάν. Συμμεριζόμαστε τη βούληση να καταβληθούν προσπάθειες στη Μέση Ανατολή, γιατί μόνον επιλύοντας την ισραηλινο-παλαιστινιακή κρίση θα κατορθώσουμε να δώσουμε το τελικό χτύπημα στις τρομοκρατικές οργανώσεις. Πράγματι, δεν είναι μόνο με τη στρατιωτική, αλλά κυρίως με την πολιτική προσπάθεια που η Ευρώπη μπορεί να γίνει πρωταγωνίστρια της επιτυχίας κατά των οργανωτών της επίθεσης της 11ης Σεπτεμβρίου.
<P>
Η επιστροφή στη διεθνή νομιμότητα θα συμβάλει στην οικονομική ανάπτυξη και κατά συνέπεια στη βελτίωση των συνθηκών των ευρωπαίων πολιτών, στους οποίους πρέπει να εγγυηθούμε και ένα σύστημα προστασιών, όχι μόνον κοινωνικών, που θα καταρρίπτει παλαιά προνόμια. Θα εναπόκειται στη Συνέλευση να υποδείξει το δρόμο που θα ακολουθήσουμε για τη σύνταξη του νέου Χάρτη και ευχόμαστε να μπορέσει η Διακυβερνητική Διάσκεψη να διεξαχθεί στο δεύτερο εξάμηνο του 2003, για να αποφευχθεί η συζήτηση του πεπρωμένου των λαών της Ευρώπης κατά τη διάρκεια της προεκλογικής εκστρατείας.
<P>
Πριν τελειώσω, όμως, δεν μπορώ να μην απαντήσω σε ορισμένες δηλώσεις που έγιναν σ' αυτή την Αίθουσα. Ο αληθινός ευρωπαϊσμός της Ιταλίας και της δημοκρατικά εκλεγμένης κυβέρνησής της είναι πέραν πάσης αμφιβολίας. Πάντοτε διαθέσιμοι να ζητήσουμε και να δώσουμε διευκρινίσεις, επαναλαμβάνουμε ότι κανείς δεν μπορεί να φανταστεί για την Ιταλία έναν ρόλο που να μην είναι αυτός του αυτόνομου πρωταγωνιστή στην οικοδόμηση της ευρωπαϊκής ενότητας. Ας εξηγήσουν καλύτερα οι σοσιαλιστές τη συμφωνία που υπέγραψαν στο Βερολίνο με τους διαδόχους της Ανατολικής Γερμανίας, με τους νοσταλγούς του Τείχους: μια συμφωνία που έρχεται σε αντίθεση με τις μεγάλες προσδοκίες ελευθερίας, όχι μόνον του γερμανικού λαού, αλλά όλων των Ευρωπαίων.

<SPEAKER ID=83 NAME="Hughes">
Κύριε Πρόεδρε, λαμβάνω το λόγο εξ ονόματος των Σοσιαλιστών από την άποψη της Επιτροπής Απασχόλησης και Κοινωνικών Υποθέσεων του Κοινοβουλίου. Η Σύνοδος Κορυφής της Βαρκελώνης θα αποτελέσει σημαντικό ορόσημο κατά τη διάρκεια της ισπανικής Προεδρίας και είναι ουσιώδες να απαντήσουμε στην παγκόσμια οικονομική τάση υποχώρησης εμβαθύνοντας και ενισχύοντας περαιτέρω τη διαδικασία που καθορίστηκε στη Λισαβόνα και αναπτύχθηκε περαιτέρω στη Στοκχόλμη και το Γκέτεμποργκ.
<P>
Το μίγμα πολιτικής της Λισαβόνας που συνίσταται σε αλληλοϋποστηριζόμενες οικονομικές μεταρρυθμίσεις, πλήρη απασχόληση, κοινωνική συνοχή και αειφόρο ανάπτυξη χρειάζεται να ενισχυθεί μέσω συγκεκριμένων μέτρων που αυξάνουν τις δυνατότητες για ανάπτυξη και δημιουργία θέσεων απασχόλησης. Θα ήταν σοβαρό λάθος να επικεντρωθούμε - και ορισμένοι το έκαναν στη συζήτηση σήμερα - σε μία μόνον πτυχή της διαδικασίας της Λισαβόνας, την πτυχή της διαρθρωτικής μεταρρύθμισης. Αυτή τη στιγμή, χρειάζεται να αναπτύξουμε περαιτέρω τη συνοχή της διαδικασίας της Λισαβόνας και να την ενισχύσουμε.
<P>
Συγκεκριμένα, θέλουμε να αναπτυχθούν στη Βαρκελώνη ορισμένες προτεραιότητες, μερικές από τις οποίες αντικατοπτρίζονται στη συνθετική έκθεση της Επιτροπής που εγκρίθηκε αυτή την εβδομάδα.
<P>
Τα ακόλουθα είναι καθαρά ενδεικτικά στον περιορισμένο χρόνο που έχω στη διάθεσή μου. Επιθυμούμε την ενίσχυση της αποφασιστικότητας για την επίτευξη του στόχου της απασχόλησης κατά ποσοστό 70% μέχρι το 2010, αναγνωρίζοντας την καλή πρόοδο που διαπιστώσαμε και αυξάνοντας τη συμμετοχή των ανέργων σε ενεργά μέτρα απασχόλησης μέχρι το 20% τουλάχιστον σε όλα σχεδόν τα κράτη μέλη· θέλουμε να προχωρήσουμε περισσότερο και να θέσουμε ένα νέο στόχο στο 44% του επιπέδου των τριών κρατών μελών με τις καλύτερες επιδόσεις, ο οποίος θα πρέπει να επιτευχθεί μέσα σε διάστημα πέντε ετών. Εντός αυτού του χρονικού πλαισίου χρειαζόμαστε, μεταξύ άλλων πραγμάτων, περαιτέρω δράση για τις γυναίκες και τους ηλικιωμένους εργαζόμενους που είναι ικανοί και θέλουν να παραμείνουν στην αγορά εργασίας· δράση για τη βελτίωση της διαθεσιμότητας προσιτής και καλής ποιότητας φροντίδας για τα παιδιά· στόχους για τη μείωση της ανεργίας των νέων ανέργων και νέα έμφαση στη δια βίου μάθηση, την κατάρτιση και τη βελτίωση της κινητικότητας. Χρειαζόμαστε επίσης περαιτέρω δράση για την αντιμετώπιση των δημογραφικών αλλαγών μέσω μιας ολοκληρωμένης προσέγγισης για την προάσπιση των βιώσιμων και καθολικών συντάξεων.

<SPEAKER ID=84 LANGUAGE="FR" NAME="Sudre">
Κύριε Πρόεδρε, κύριε Προεδρεύοντα του Συμβουλίου, κύριε Πρόεδρε της Επιτροπής, η ισπανική Προεδρία έχει επιλέξει ως σύνθημα το "Περισσότερη Ευρώπη" . Πρόκειται για μια προσδοκία την οποία συμμερίζονται οι περισσότεροι Ευρωπαίοι οι οποίοι, από την 1η Ιανουαρίου, χρησιμοποιούν ήδη το ίδιο νόμισμα. "Περισσότερη Ευρώπη" δεν πρέπει να σημαίνει περισσότερη υπερβολικά σχολαστική, πανταχού παρούσα Ευρώπη. "Περισσότερη Ευρώπη" πρέπει να σημαίνει αντίθετα περισσότερη πολιτική Ευρώπη εκεί όπου απαιτείται προκειμένου να βελτιωθεί η παρουσία μας στη διεθνή σκηνή και προκειμένου να ισχυροποιήσουμε τις οικονομίες μας και να δημιουργήσουμε περισσότερες θέσεις απασχόλησης.
<P>
Η Ισπανία αναλαμβάνει για τρίτη φορά την προεδρία της Ένωσης. Διαθέτει έτσι αποδεδειγμένη εμπειρία στον τομέα αυτό. Μάλιστα, υλοποιεί, στο έδαφός της, υπό τις εντολές της κυβέρνησης του Josι Maria Aznar, τον οποίο χαιρετώ, μια επιτυχημένη πολιτική που, εάν εφαρμοζόταν σε ολόκληρη την Ευρώπη, θα είχε εξαιρετικά αποτελέσματα.
<P>
Όσον αφορά την καταπολέμηση της τρομοκρατίας, δεν πρέπει να σταθούμε αποκλειστικά στα δραματικά γεγονότα που βυθίζουν συχνότατα στο πένθος τον ισπανικό λαό, ο οποίος πληρώνει τη βαρβαρότητα των επιθέσεων της ΕΤΑ και των συνενόχων της. Μπορούμε λοιπόν να κατανοήσουμε εύκολα, ιδίως μετά από τα γεγονότα της 11ης Σεπτεμβρίου, ότι το πρώτο μέλημα της ισπανικής Προεδρίας είναι σαφώς η καταπολέμηση της τρομοκρατίας στους κόλπους του χώρου ελευθερίας, ασφάλειας και δικαιοσύνης.
<P>
Όμως, αυτό που πραγματικά προσδοκούν οι πολίτες από την Ευρώπη και, γενικότερα, από τις κυβερνήσεις, είναι η εφαρμογή των προϋποθέσεων εκείνων που θα οδηγήσουν σε μια ανταγωνιστική οικονομία προς όφελος της ευημερίας των περισσότερων πολιτών. Αυτό, κύριε Πρωθυπουργέ, ξέρετε πώς να το επιτύχετε στη χώρα σας· είμαστε βέβαιοι ότι θα μπορέσετε να δώσετε την αναγκαία ώθηση ώστε ο στόχος της πλήρους απασχόλησης το 2010, ο οποίος τέθηκε στη Λισαβόνα, να εδραιωθεί και να επιτευχθεί βάσει συγκεκριμένου χρονοδιαγράμματος στη Βαρκελώνη από τον προσεχή Μάρτιο.
<P>
Σε κανέναν δεν προκαλεί έκπληξη το γεγονός ότι, καθώς προέρχομαι από τη νήσο Ρεϋνιόν, χαιρετίζω τη βούληση που ρητώς έχει εκφράσει η ισπανική Προεδρία όσον αφορά την εφαρμογή του άρθρου 299, παράγραφος 2, της Συνθήκης του Αμστερνταμ, ώστε οι ιδιαιτερότητες των περιοχών αυτών να λαμβάνονται υπόψη κατά τη διαμόρφωση των διαφόρων πολιτικών της Ένωσης.
<P>
Τέλος, θα ήθελα να σας επισημάνω, κύριε Προεδρεύοντα του Συμβουλίου, ότι η πρώτη συνεδρίαση της Συνέλευσης δεν θα λάβει χώρα στην έδρα του Ευρωπαϊκού Κοινοβουλίου, στο Στρασβούργο, αλλά σε έναν από τους χώρους εργασίας της, και συγκεκριμένα στις Βρυξέλλες.

<SPEAKER ID=85 LANGUAGE="ES" NAME="Medina Ortega">
Κύριε Πρόεδρε, η ισπανική Προεδρία έθεσε ως πρώτη προτεραιότητα, και δικαιολογημένα, την καταπολέμηση της τρομοκρατίας. Η ισπανική Προεδρία, επίσης δικαιολογημένα, επεσήμανε την σημασία που έχει στην τρομοκρατία το ξέπλυμα χρήματος. Διότι αυτή τη στιγμή η πραγματική κινητήρια δύναμη της τρομοκρατίας, τουλάχιστον στην Ευρώπη, δεν είναι η ιδεολογία, αλλά το χρήμα. Ανησυχούμε για το αν θα μπορέσει να ξεπεραστεί στο Συμβούλιο το εμπόδιο που τίθεται σ' αυτόν τον αγώνα ενάντια στην τρομοκρατία, ως συνέπεια της παρεμπόδισης εκ μέρους κάποιας κυβέρνησης των κοινοτικών προτάσεων σχετικά με την καταπολέμηση του ξεπλύματος χρήματος.
<P>
Δεύτερον, κύριε Πρόεδρε, η ισπανική Προεδρία δίνει έμφαση στο πρόβλημα της μετανάστευσης και στην αναγκαιότητα ελέγχου της μετανάστευσης. Επίσης στο πρόγραμμα της Προεδρίας γίνεται λόγος για τις εξόχως απόκεντρες περιφέρειες. Θα ήθελα να συνδέσω αυτά τα δύο προβλήματα επισημαίνοντας ότι οι εξόχως απόκεντρες περιφέρειες, μολονότι είναι απομακρυσμένες από το ηπειρωτικό έδαφος της Κοινότητας, αποτελούν μέρος της κοινοτικής επικράτειας και αυτή τη στιγμή είναι απαραίτητο να ελεγχθεί η παράνομη μετανάστευση σ' αυτές τις περιοχές. Δεν νομίζω ότι η κατάλληλη διαδικασία είναι αυτή που έχει υιοθετήσει κάποια τοπική αρχή: η διευκόλυνση με την παροχή δωρεάν εισιτηρίων για να μετακινηθούν οι παράνομοι μετανάστες από τις Κανάριες Νήσους στο κέντρο της ηπειρωτικής χώρας. Αλλά αν δεν ληφθούν μέτρα σε κοινοτικό επίπεδο, είναι πιθανό και άλλες τοπικές αρχές να υποχρεωθούν να κάνουν το ίδιο.
<P>
Τέλος, κύριε Πρόεδρε, κατά τη διάρκεια των τελευταίων ετών φαίνεται ότι τόσο το Συμβούλιο όσο και η Επιτροπή έχουν ξεχάσει πού βρίσκεται η Λατινική Αμερική. Φαίνεται ότι οι ναυτικοί χάρτες έχουν εξαφανιστεί. Η ισπανική Προεδρία επισημαίνει τη σημασία της σύγκλησης της Λατινοαμερικανικής Συνόδου Κορυφής και, στην ομιλία του κ. Προέδρου, επισημαίνεται μάλιστα δικαίως η σημασία της παροχής βοήθειας σε ορισμένες χώρες όπως η Αργεντινή και η Κολομβία. Πιστεύω πως είναι πολύ σημαντικό το ότι η ισπανική Προεδρία παίρνει ξανά το πηδάλιο, τοποθετεί ξανά την Λατινική Αμερική στους ναυτικούς χάρτες της ηπείρου και, όπως και τον 15ο αιώνα, στηρίζει, με ένα νέο ταξίδι, τους δεσμούς μεταξύ της Ευρωπαϊκής Ένωσης και της Λατινικής Αμερικής.

<SPEAKER ID=86 LANGUAGE="NL" NAME="Maij-Weggen">
Κύριε Πρόεδρε, θα ήθελα καταρχάς να καλωσορίσω θερμά την ισπανική Προεδρία.
<P>
Κύριε Aznar, έχουμε μεγάλη εμπιστοσύνη προς το πρόσωπό σας και σας ευχόμαστε κάθε καλή επιτυχία με τα φιλόδοξα σχέδια που έχετε για το επόμενο εξάμηνο.
<P>
Πιστεύω ότι ένα σημαντικό καθήκον που έχετε αναλάβει είναι η ομαλή έναρξη των εργασιών της Συνέλευσης, η οποία θα πρέπει να υποβάλει προτάσεις για το μέλλον της Ευρώπης. Είναι επίσης σημαντικό οι εργασίες της Συνέλευσης να αρχίσουν γρήγορα και χαίρομαι για τον λόγο αυτόν που αναφέρατε ότι η έναρξή τους θα γίνει στα τέλη Φεβρουαρίου. Σημείωσα αυτά που αναφέρατε σχετικά με την μεταρρύθμιση των ευρωπαϊκών οργάνων, δηλαδή την εμβάθυνση, την οποία χαρακτηρίσατε ως αναγκαία για την επιτυχία της διεύρυνσης. Συμφωνώ απολύτως μαζί σας. Ζητήσατε επίσης περισσότερη συναπόφαση και περισσότερη διαφάνεια. Και στο σημείο αυτό σας υποστηρίζω. Το Ευρωπαϊκό Κοινοβούλιο θα πρέπει να καταστεί ένα κανονικό κοινοβούλιο με πλήρεις νομοθετικές αρμοδιότητες, ενώ το Συμβούλιο θα πρέπει να εργάζεται με περισσότερη διαφάνεια ως συννομοθέτης, ακολουθώντας ίσως το παράδειγμα της γερμανικής Ανω Βουλής.
<P>
Υποστηρίζω επίσης την έκκληση του κ. Aznar να επιταχυνθεί η πολιτική για την καταπολέμηση της τρομοκρατίας και να ενισχυθεί η Ευρωπόλ. Κύριε Aznar, σωστά αναφέρατε ότι θα πρέπει να αντιμετωπισθεί με αυστηρότερο τρόπο το λαθρεμπόριο ναρκωτικών. Από κοινού με το εμπόριο ανθρωπίνων όντων, το λαθρεμπόριο ναρκωτικών φαίνεται ότι αποτελεί μία από τις σημαντικότερες πηγές χρηματοδότησης της τρομοκρατίας. Είναι απόλυτη ανάγκη να εξαλειφθεί αυτό το κακό και ελπίζω ότι και οι Κάτω Χώρες θα σας υποστηρίξουν στον αγώνα αυτόν.
<P>
Μία ακόμα παρατήρηση, τέλος, σχετικά με την κοινωνικοοικονομική πολιτική. Αναφερθήκατε στην ανάγκη για περισσότερη κινητικότητα των εργαζομένων. Στην χώρα μου, την Ολλανδία, αντιμετωπίζουμε έλλειψη εργατικού δυναμικού. Υπάρχουν δεκάδες χιλιάδες, ίσως μάλιστα περισσότερες από 100 000 κενές θέσεις οι οποίες δεν μπορούν να πληρωθούν. Αναφέρομαι ιδιαίτερα στον τομέα της ιατροφαρμακευτικής περίθαλψης και τον τομέα των δημοσίων μεταφορών. Οι τομείς αυτοί δυσλειτουργούν εξαιτίας της έλλειψης εργατικού δυναμικού. Γιατί να μην δημιουργηθούν ευρωπαϊκά γραφεία ευρέσεως εργασίας, τα οποία να εντοπίζουν τα ελλείμματα και τα πλεονάσματα εργατικού δυναμικού που υπάρχουν στις διάφορες χώρες; Με εντατικά μαθήματα εκμάθησης της γλώσσας θα μπορούσαν τα εκατομμύρια ανέργων στην Γερμανία να βρουν εργασία σε χώρες όπως για παράδειγμα η Ολλανδία. Μία τέτοια πρωτοβουλία θα αποβεί προς όφελος τόσο των κρατών που αντιμετωπίζουν έλλειμμα όσο και αυτών που παρουσιάζουν πλεόνασμα εργατικού δυναμικού.

<SPEAKER ID=87 LANGUAGE="DE" NAME="Roth-Behrendt">
Κύριε Πρόεδρε, κύριε Πρωθυπουργέ, εκθέτοντας τις έξι προτεραιότητες της ισπανικής Προεδρίας του Συμβουλίου κατορθώσατε να μην αναφερθείτε ούτε με μία λέξη στην προστασία του περιβάλλοντος. Ομολογώ ότι πρόκειται για μια επίδοση που διακρίνεται για την ειλικρίνειά της αλλά και για τη διαφάνειά της. Την περασμένη δωδεκαετία ήμουν πολύ συχνά υποχρεωμένη να ακούω Προέδρους του Συμβουλίου να αναφέρουν στην ανακοίνωση των προτεραιοτήτων τους αυτά που δεν επρόκειτο να πραγματοποιήσουν. Εσείς όμως δεν προβαίνετε καν σε τέτοιου είδους ανακοινώσεις. Θεωρώ τη συμπεριφορά σας απόλυτα ειλικρινή, απόλυτα διάφανη και απόλυτα σαφή. Ευγνωμονώ τον συνάδελφο Salafranca που αναφέρθηκε προηγουμένως στον Groucho Marx. Ακούγοντας τη δήλωσή σας, θυμήθηκα και εγώ τον Groucho Marx, καθότι οφείλω να ομολογήσω ότι θεωρώ κωμικοτραγική την παράλειψή σας. Στον κινηματογράφο, ο Groucho Marx αντιπροσωπεύει το γκροτέσκο, και εγώ θεωρώ κάτι περισσότερο από γκροτέσκο το γεγονός ότι το έτος που κλείνει ακριβώς μια δεκαετία μετά τη διάσκεψη κορυφής του Ρίο, το έτος της παγκόσμιας διάσκεψης κορυφής του Γιοχάνεσμπουργκ, η ισπανική Προεδρία δεν έχει να πει τίποτα για την προστασία του περιβάλλοντος.
<P>
Κύριε Aznar, η τοποθέτηση σε ζητήματα προστασίας του περιβάλλοντος δεν είναι καθήκον του υπεύθυνου για το περιβάλλον Υπουργείου σας, είναι δικό σας καθήκον. Σας υπενθυμίζω ότι η τελευταία Σύνοδος Κορυφής στο Γκέτεμποργκ, είχε απευθύνει έκκληση σε σας, δηλαδή στο Ευρωπαϊκό Συμβούλιο, να ελέγξει στην εαρινή Σύνοδο Κορυφής, δηλαδή στη Σύνοδο της Βαρκελώνης τι χρειάζεται να γίνει ακόμα. Πρέπει λοιπόν να πείτε κάτι για την εμπορία εκπομπών αερίων. Πρέπει να πείτε πότε θα επικυρώσετε το Πρωτόκολλο του Κυότο. Πρέπει να πείτε πότε προτίθεστε να εφαρμόσετε τις τομεακές στρατηγικές του έκτου προγράμματος δράσης για το περιβάλλον. Αυτό δεν είναι για κανένα λόγο καθήκον της αρχής που χειρίζεται τα προβλήματα του περιβάλλοντος στη χώρα σας, είναι δικό σας και μόνο δικό σας καθήκον. Επειδή όμως δίνουμε μεγάλη σημασία στην στενή και καλή συνεργασία με το Συμβούλιο, κύριε Aznar, προσφέρομαι να σας κάνω μερικά ιδιαίτερα μαθήματα, εάν το έχει ανάγκη η κυβέρνησή σας. Είμαι πρόθυμη να σας υποδείξω εξ ονόματος της πολιτικής μου ομάδας - φυσικά, με όλον τον δέοντα σεβασμό - τι χρειάζεται ώστε να είσαστε σε θέση να αντεπεξέλθετε στα καθήκοντά σας στις αρχές του χρόνου.
<P>
(Χειροκροτήματα)

<SPEAKER ID=88 LANGUAGE="SV" NAME="Carlsson, Gunilla">
Κύριε Πρόεδρε, κύριε Πρόεδρε του Συμβουλίου Aznar, καλωσορίζω την Προεδρία σας! Η θέση σε κυκλοφορία του ευρώ αποτελεί μεγάλη στιγμή για όλους εμάς οι οποίοι επιδιώκουμε την ευρωπαϊκή ολοκλήρωση και την οικονομική ανάπτυξη. Καθήκον της ΕΕ είναι πλέον να φροντίσει ώστε το ευρώ να αντεπεξέλθει στις προσδοκίες. Για τον λόγο αυτόν θεωρώ πολύ σωστή την προτεραιότητα που έχει θέσει η ισπανική Προεδρία για την επίτευξη μιας δυναμικής και ανταγωνιστικής Ευρώπης.
<P>
Τα σχόλια του ηγέτη των Σοσιαλιστών στο Κοινοβούλιο, ο οποίος φαίνεται μάλιστα ότι αδιαφορεί παντελώς για αυτή τη συζήτηση, ήταν γεμάτα "γκρίνια" για τον στόχο αυτό. Το γεγονός είναι όμως ότι εσείς, κύριε Aznar, συμβάλατε ως Πρωθυπουργός στη δημιουργία μίας πολύ δυναμικότερης Ισπανίας χάρη στον εκσυγχρονισμό στη διοίκηση και στην οικονομία. Χάρη στις σημαντικές διαρθρωτικές αλλαγές και στις φορολογικές ελαφρύνσεις η Ισπανία μπόρεσε να μειώσει τα εμπόδια για τις νέες επιχειρήσεις και δημιούργησε νέες θέσεις απασχόλησης. Για το λόγο αυτό στην Ισπανία η ανεργία μειώνεται και η ευημερία αυξάνει. Ίσως η κατάσταση αυτή είναι λυπηρή για τον κ. Barσn Crespo, είναι όμως θετική για τους Ισπανούς. Ακριβώς προς αυτήν την κατεύθυνση θα πρέπει να βαδίσει και η ΕΕ, εάν λαμβάνει στα σοβαρά τη διαδικασία της Λισαβόνας. Από τα δέκα χρόνια που είχαν τεθεί ως στόχος, οι Σοσιαλιστές άφησαν να περάσουν τα δύο χωρίς να κάνουν τίποτα. Η ισπανική Προεδρία θα πρέπει τώρα να αυξήσει τις πιέσεις και να μην περιοριστεί στα λόγια αλλά να προωθήσει μία πολιτική ευημερίας, ανάπτυξης και δημιουργίας δυνατοτήτων για τους πολίτες της Ευρώπης.
<P>
Η διεύρυνση βρίσκεται τη στιγμή αυτή σε αποφασιστική φάση. Είμαι πεπεισμένος ότι η Ισπανία, η οποία έχει ζήσει μία δικτατορία και εξασφάλισε τη δημοκρατία και την ελευθερία μέσω της συνεργασίας με την Ευρώπη, θα φροντίσει να μην παραμελήσει τίποτα το Συμβούλιο όσον αφορά τη διαδικασία της διεύρυνσης κατά τη διάρκεια της Προεδρίας σας, κύριε Aznar, και ότι η Ισπανία θα επιδείξει την ίδια αλληλεγγύη και καλή θέληση που επιδεικνύει εδώ και δεκαπέντε χρόνια.
<P>
Τέλος, προσβλέπω στην ανάπτυξη σχέσεων φιλίας, σεβασμού και ανεξαρτησίας μεταξύ της Προεδρίας και των ΗΠΑ. Καλή επιτυχία στο έργο σας!

<SPEAKER ID=89 LANGUAGE="DE" NAME="Sakellariou">
Κύριε Πρόεδρε, κύριε Πρόεδρε του Συμβουλίου, κύριε Υφυπουργέ, κύριε Πρόεδρε της Επιτροπής, αγαπητοί συνάδελφοι, από την έκτακτη Σύνοδο Κορυφής της Κολωνίας και μετέπειτα, η Ευρωπαϊκή Ένωση διαθέτει μια ταυτότητα ως προς την ασφάλεια και την άμυνα, η οποία για πρώτη φορά φέρει επάξια τον χαρακτηρισμό "κοινή ταυτότητα" . Στον τομέα αυτό έχουμε κάνει τεράστια πρόοδο. Με τη βοήθεια των δυνάμεων ταχείας επέμβασης, οι οποίες θα είναι έτοιμες για δράση από το 2003, θα μπορούμε πλέον να εκτελούμε μόνοι μας τα καθήκοντα που απορρέουν από τις αποφάσεις του Πέτερσμπεργκ, τουλάχιστον στη δική μας ήπειρο και οπωσδήποτε μετά από σχετική εντολή του ΟΗΕ.
<P>
Κύριε Πρόεδρε του Συμβουλίου, θέλω να προσθέσω μια σύντομη παρατήρηση στις δηλώσεις σας και να απευθύνω προς την ισπανική Προεδρία μια μεγάλη παράκληση. Αρχίζω με την παρατήρησή μου. Αναφέρατε τις στρατιωτικές δυνάμεις ταχείας επέμβασης ως ένα μέσο κατά της τρομοκρατίας στην Ευρωπαϊκή Ένωση. Θεωρώ ότι στις δημοκρατικές μας χώρες, η καταπολέμηση της τρομοκρατίας είναι κατά κύριο λόγο ζήτημα της εσωτερικής τάξης και της δικαιοσύνης. Εάν ποτέ χρειαστούν στρατιωτικές δράσεις, όπως στην περίπτωση της 11ης Σεπτεμβρίου, η αποκαλούμενη αρχή του κράτους δικαίου εξακολουθεί παρ' όλα αυτά να ισχύει. Και τώρα η παράκλησή μου προς την ισπανική Προεδρία: στην περίπτωση στρατιωτικών επιχειρήσεων, οι οποίες θα διεξάγονται αποκλειστικά υπό τις διαταγές της Ευρωπαϊκής Ένωσης, θα πρέπει να υπάρχει δυνατότητα να ανατρέχει κανείς σε υλικούς πόρους του ΝΑΤΟ, ειδικά όσον αφορά τον τομέα των μεταφορών και των δυνατοτήτων συλλογής πληροφοριών για τον εχθρό και επίσης όσον αφορά εν μέρει και τις δομές της διοίκησης των επιχειρήσεων.
<P>
Εκπλήσσει πραγματικά το γεγονός ότι η απαραίτητη συμφωνία μεταξύ ΕΕ και ΝΑΤΟ δεν έχει ακόμα συναφθεί εξαιτίας της αντίστασης που προβάλλει η Τουρκία. Η πρόταση που υπέβαλαν η Μεγάλη Βρετανία και οι Ηνωμένες Πολιτείες στη Σύνοδο Κορυφής του Λάκεν χωρίς να τους δοθεί εντολή από την πλευρά της Ευρωπαϊκής Ένωσης είναι άχρηστη και απαράδεκτη. Για τον λόγο αυτό παρακαλώ την ισπανική Προεδρία να μεριμνήσει ώστε να συναφθεί μια συμφωνία με το ΝΑΤΟ προκειμένου να διασφαλισθεί η ευρωπαϊκή πολιτική ασφάλειας και άμυνας.
<P>
(Χειροκροτήματα)

<SPEAKER ID=90 LANGUAGE="FR" NAME="De Sarnez">
Κύριε Πρόεδρε, η Ισπανία αναλαμβάνει την προεδρία της Ευρωπαϊκής Ένωσης σε μια ιστορική στιγμή για την οικοδόμηση της Ευρώπης. Τον τελευταίο καιρό έλαβαν χώρα δύο γεγονότα μείζονος σημασίας. Οι λαοί της Ευρώπης συναλλάσσονται σήμερα με το ευρώ. Πρόκειται για ένα καταπληκτικό επίτευγμα που μας δεσμεύει όσον αφορά την ταχεία οικοδόμηση της πολιτικής Ευρώπης, ώστε να καλύψουμε το κενό που αισθάνονται. Το δεύτερο σημαντικό γεγονός είναι η 11η Σεπτεμβρίου η οποία μας υπενθύμισε, δυστυχώς, τη φύση των νέων μορφών τρομοκρατίας που απειλούν τον κόσμο. Η ισπανική Προεδρία καλείται ακριβώς να αντιμετωπίσει αυτή τη διπλή πρόκληση. Κατατάσσοντας την καταπολέμηση της τρομοκρατίας ως πρώτη προτεραιότητα του προγράμματός της, η ισπανική Προεδρία ανταποκρίνεται έτσι στην απαίτηση της Ευρώπης να καταστεί χώρος ασφάλειας και κράτος δικαίου για όλους τους ευρωπαίους πολίτες. Πρέπει να αξιοποιηθούν όλα ανεξαιρέτως τα διαθέσιμα σε ευρωπαϊκό επίπεδο μέσα προκειμένου να ενισχύσουμε τα εργαλεία του κράτους δικαίου, την εφαρμογή του ευρωπαϊκού εντάλματος σύλληψης, τη δέσμευση περιουσιακών στοιχείων, την αμοιβαία αναγνώριση των δικαστικών αποφάσεων και την ανάπτυξη της Eurojust.
<P>
Όμως, για να μπορέσουμε να ανταποκριθούμε στην απαίτηση των συμπολιτών μας, καλούμαστε να αντιμετωπίσουμε και μια δεύτερη πρόκληση: οφείλουμε να αναδείξουμε μια δυνατή και ισχυρή, συνεπώς και δημοκρατική, πολιτική Ευρώπη. Η ισπανική Προεδρία θα μπορέσει να στηριχθεί στις χρήσιμες εργασίες της Συνέλευσης προκειμένου να προβεί επιτέλους στην απλούστευση των Συνθηκών, στη σαφή κατανομή των αρμοδιοτήτων μεταξύ της Ευρωπαϊκής Ένωσης και των κρατών μελών και κυρίως να επιταχύνει τη σύνταξη ευρωπαϊκού συντάγματος.
<P>
Γνωρίζω την αποφασιστικότητα της ισπανικής Προεδρίας όσον αφορά τα θέματα αυτά. Το πρόγραμμα που μας προτείνει η Ισπανία σήμερα ανταποκρίνεται πλήρως στις προκλήσεις που καλούμαστε να αντιμετωπίσουμε. Γνωρίζοντας τις απόψεις σας και τη βούλησή σας, σας εμπιστευόμαστε απόλυτα.

<SPEAKER ID=91 LANGUAGE="ES" NAME="Miguιlez Ramos">
Κύριε Πρόεδρε, αύριο το Ευρωπαϊκό Κοινοβούλιο θα εγκρίνει το ψήφισμα σχετικά με την Πράσινη Βίβλο της Επιτροπής για το μέλλον της κοινής αλιευτικής πολιτικής, στην οποία σχεδιάζεται το μέλλον της.
<P>
Θα επιθυμούσα το σύνθημα "περισσότερη Ευρώπη" , που επέλεξε η ισπανική Προεδρία, να μεταφραστεί φέτος από τη μεταρρύθμιση στην οριστική ενσωμάτωση της αλιείας στην κοινή αγορά, όπως θα επιθυμούσα μια ΚΑΠ με περισσότερη συμμετοχή, μια ΚΑΠ στον ορισμό και εφαρμογή της οποίας δεν θα συμμετείχαν μόνο οι κεντρικές κυβερνήσεις, αλλά και οι περιφέρειες, όπου αυτές έχουν αρμοδιότητες σε αλιευτικά θέματα, και φυσικά οι οικονομικοί και κοινωνικοί παράγοντες.
<P>
Η αλιεία, κύριε Πρόεδρε, κινείται σε διεθνείς παραμέτρους, όπως το σύνολο της οικονομίας. Η μεταρρύθμισή της δεν μπορεί να γυρίσει την πλάτη σ' αυτή την πραγματικότητα. Ωστόσο, παρατηρούμε με ανησυχία πόσο περιορίζεται η πρόσβαση του κοινοτικού στόλου σε εξωτερικά ύδατα και πώς ο στόλος μας χάνει αλιεύματα αντί να τα κερδίζει. Μέσα σε έξι μήνες θα μπορέσουμε να κρίνουμε από τα αποτελέσματά της αυτή την Προεδρία και να διαπιστώσουμε αν στάθηκε ικανή να αναστρέψει αυτή την τάση.
<P>
Δεδομένης της σημασίας αυτής της οικονομικής δραστηριότητας για πολλές ευρωπαϊκές περιφέρειες, στην πλειοψηφία τους απόκεντρες και του Στόχου 1, και του ρόλου της ως στοιχείου οικονομικής ολοκλήρωσης και κοινωνικής συνοχής, επιθυμούμε να τη λάβετε υπόψη ως στόχο προτεραιότητας κατά τον σχεδιασμό των στρατηγικών για τη διασφάλιση του ευρωπαϊκού κοινωνικού μοντέλου, στις οποίες αναφερθήκατε στην παρέμβασή σας. Θα ήθελα να αναλάβετε αυτή τη σαφή δέσμευση βοηθώντας έτσι αυτόν τον τομέα να ανακτήσει τη μαχητικότητα και την αυτοπεποίθησή του.

<SPEAKER ID=92 LANGUAGE="EN" NAME="Elles">
Κύριε Πρόεδρε, θα ήθελα να αναφερθώ σε μία πτυχή αυτής της συζήτησης, και συγκεκριμένα στη μακροπρόθεσμη αξιοπιστία των θεσμικών οργάνων της Ευρωπαϊκής Ένωσης.
<P>
Κύριε Προεδρεύοντα, ήρθατε σήμερα εδώ να εκφράσετε την προσήλωσή σας - την οποία χαιρετίζουμε θερμότατα - στον βαθύτερο δημοκρατικό έλεγχο και μάλιστα συμφωνήσατε να παρουσιαστείτε άλλες δύο φορές ενώπιον του Σώματος πριν από το τέλος της Προεδρίας σας.
<P>
Από τα μέσα της δεκαετίας του 1980, έχουμε σημειώσει μεγάλη πρόοδο όσον αφορά την αναθεώρηση των Συνθηκών με σκοπό τη μεγαλύτερη συμμετοχή του Κοινοβουλίου στη δημοκρατική διαδικασία. Ωστόσο, πριν από την επόμενη τροποποίηση της Συνθήκης το 2004 και τις ευρωεκλογές τον ίδιο χρόνο, χρειάζεται να σημειώσουμε μεγαλύτερη πρόοδο όσον αφορά τη μεταρρύθμιση σε καθένα από τα ευρωπαϊκά θεσμικά όργανα.
<P>
Ο Πρόεδρος της Επιτροπής κ. Prodi επιτέλεσε θεαματικές προόδους όσον αφορά τη δυνατότητα προαγωγής των ατόμων βάσει της αξίας τους και τις αλλαγές που έγιναν σε διάφορους κανόνες και κανονισμούς που θα κατατεθούν στο Σώμα τους επόμενους λίγους μήνες. Το πρόβλημα είναι ότι πολύ λίγοι άνθρωποι σε αυτό το Σώμα ή στον έξω κόσμο γνωρίζουν τις αλλαγές που έγιναν στην Επιτροπή. Ένα έγγραφο που θα δήλωνε τι έχει γίνει μέχρι σήμερα, έτσι ώστε να ξέρουμε τι συμβαίνει θα ήταν ιδιαίτερα ευπρόσδεκτο.
<P>
Κύριε Πρόεδρε του Κοινοβουλίου, έχετε δεσμευτεί να προωθήσετε μια διεξοδική μεταρρύθμιση των μεθόδων εργασίας μας και, καθώς έχετε αναλάβει καθήκοντα εδώ και μόλις 24 ώρες, δεν μπορούμε να αναμένουμε ήδη αλλαγές, αλλά έχετε τη στήριξή μας, ειδικότερα όσον αφορά τον προϋπολογισμό του Κοινοβουλίου για το 2003, για σημαντικές αλλαγές στον τρόπο εργασίας μας.
<P>
Τέλος, κύριε Προεδρεύοντα του Συμβουλίου, αναφέρατε στο πρόγραμμά σας ότι:
<P>
"Συνεπώς, σύμφωνα με τα συμπεράσματα του Ευρωπαϊκού Συμβουλίου του Λάκεν, η Ισπανία δεσμεύεται να καλλιεργήσει τον διάλογο σχετικά με τις προτάσεις που θα υποβάλει ο Γενικός Γραμματέας πριν από τη Βαρκελώνη, ώστε το Ευρωπαϊκό Συμβούλιο της Σεβίλλης να μπορέσει να καταλήξει βάσει των προτάσεων αυτών στα επιχειρησιακά συμπεράσματα" .
<P>
Είναι δυνατόν, προς όφελος της αληθινής δημοκρατικής διαδικασίας, να πραγματοποιηθούν διαβουλεύσεις με εμάς εδώ στο Κοινοβούλιο σχετικά με τα έγγραφα που θα παρουσιάσετε στα Συμβούλια της Βαρκελώνης και της Σεβίλλης; Στον έξω κόσμο, το Συμβούλιο είναι συχνά γνωστό ως "Δυτικό Κρεμλίνο" , ένα από τα τελευταία μέρη όπου η νομοθεσία θεσπίζεται πίσω από κλειστές πόρτες, και εμείς, ως κοινοβουλευτικοί, θα θέλαμε να σας δούμε να μπαίνετε στον αληθινό κόσμο.
<P>
(Χειροκροτήματα)

<SPEAKER ID=93 LANGUAGE="ES" NAME="Sauquillo Pιrez del Arco">
Κύριε Πρόεδρε, μεταξύ των προτεραιοτήτων της ισπανικής Προεδρίας, δεν άκουσα αναφορές σε μία ευρωπαϊκή πολιτική πιο αλληλέγγυα με τον κόσμο. Ως συντονίστρια του Ευρωπαϊκού Σοσιαλιστικού Κόμματος, θα ήθελα να μας συγκεκριμενοποιήσετε τις προθέσεις σας όσον αφορά την κοινωνική ανάπτυξη και τη μείωση της φτώχειας, που αποτελούσαν στόχους της Επιτροπής, του Κοινοβουλίου και των προηγούμενων Προεδριών.
<P>
Αναφέρατε τη Διεθνή Διάσκεψη του Μοντερέι. Ποια θα είναι η θέση σας σχετικά με τις πολιτικές που πρέπει να χρηματοδοτηθούν; Από ποιον; Θα στηρίξετε τον στόχο του 0,7% του ΑΕγχΠ, που υιοθετήθηκε στο τελευταίο Συμβούλιο Ανάπτυξης από την πλειοψηφία των κρατών μελών; Ποια θα είναι η συνεργασία με τη Λατινική Αμερική και τις χώρες της Μεσογείου, με μια ολοκληρωμένη προσέγγιση μεταξύ των εμπορικών σχέσεων και της καταπολέμησης της φτώχειας; Ποια θα είναι η θέση σας σχετικά με τις δεσμεύσεις που ανελήφθησαν με τα προγράμματα των Ηνωμένων Εθνών σχετικά με την εκπαίδευση και την υγεία για όλους; Ποια θα είναι η θέση σας σχετικά με τις τωρινές συγκρούσεις στην Αφρική; Ελπίζω ότι για όλα αυτά θα υπολογίζετε στο Ευρωπαϊκό Κοινοβούλιο, και επίσης, στην κοινωνία των πολιτών και τις ΜΚΟ.
<P>
Σας εύχομαι, κύριε Aznar, μία καρποφόρα για την Ευρώπη Προεδρία.

<SPEAKER ID=94 LANGUAGE="IT" NAME="Bodrato">
Κύριε Πρόεδρε, ο Πρόεδρος Aznar έδωσε ένα σαφή στόχο στο ισπανικό εξάμηνο: "περισσότερη Ευρώπη" , εξηγώντας πώς προτίθεται να υλοποιήσει αυτό το πρόγραμμα. Ο χρόνος μας υποχρεώνει να επιμείνουμε σε λίγα ζητήματα και με λίγα λόγια. Το πρώτο ζήτημα αφορά τη Συνέλευση, η οποία πρέπει να συμπληρώσει το σχέδιο του Χάρτη των Θεμελιωδών Δικαιωμάτων, προάγοντας την κοινοτική μέθοδο και την ομοσπονδιακή προοπτική ως εγγύηση πολιτικής δημοκρατίας, οικονομικής ολοκλήρωσης και κοινωνικής συνοχής.
<P>
Το δεύτερο αφορά τις μεταρρυθμίσεις της Λισαβόνας, που διασταυρώνονται πλέον με την κυκλοφορία του ευρώ. Το ενιαίο νόμισμα εδραιώνει την κοινή αγορά και αποτελεί ένα αποφασιστικό βήμα προς την πολιτική Ευρώπη και προς μία κοινή οικονομική πολιτική. Το ενιαίο νόμισμα ενισχύει τη θέση της Ευρώπης στην παγκοσμιοποίηση, αλλά καταργεί τη δυνατότητα των εθνικών συστημάτων να ανακτήσουν ανταγωνιστικότητα με την υποτίμηση. Είναι αναγκαία η τήρηση του Συμφώνου Σταθερότητας. Κατά συνέπεια, η ανάκαμψη της οικονομίας και η απασχόληση, όπως υπενθύμισε με σαφήνεια ο Πρόεδρος Prodi, απαιτούν την προώθηση των διαρθρωτικών μεταρρυθμίσεων με την αναγκαία αποφασιστικότητα. Η στρατηγική αυτή πρέπει να είναι συνεκτική με τους γενικότερους στόχους της ολοκλήρωσης, της συνοχής και της εναρμόνισης των διαφόρων πολιτικών που διέπουν το ευρωπαϊκό κοινωνικό μοντέλο. Δεν είναι εύκολη η ισορροπημένη επίτευξη στόχων, οι οποίοι μπορεί να φαίνονται αντιφατικοί, αλλά αυτή είναι η πρόκληση των ημερών μας.
<P>
Το τρίτο ζήτημα αφορά την "πολιτική" συμβολή που μπορεί να έχει η Ευρώπη στον αγώνα κατά της τρομοκρατίας, ο οποίος μετά την 11η Σεπτεμβρίου απασχολεί όλες τις μεγάλες δημοκρατίες. Επιμένω ιδιαίτερα στην αναζωπύρωση της μεσογειακής πολιτικής και σε ειρηνευτικές πρωτοβουλίες στη Μέση Ανατολή, υπενθυμίζοντας ότι στα προβλήματα αυτά η Ισπανία βρέθηκε σε πολλές περιπτώσεις στην πρωτοπορία.
<P>
Τέλος, συμμερίζομαι την προτεραιότητα που υποσχέθηκε ο Πρόεδρος Aznar για την Αργεντινή, χώρα η οποία δοκιμάζεται από μία κρίση που απειλεί την ίδια τη δημοκρατία και που ενδέχεται να έχει επιπτώσεις στη δύσκολη κατάσταση άλλων χωρών της Λατινικής Αμερικής.

<SPEAKER ID=95 LANGUAGE="ES" NAME="Hernαndez Mollar">
Κύριε Πρόεδρε, ως τελευταίος ομιλητής, θα ήθελα να ευχαριστήσω τον κ. Προεδρεύοντα του Συμβουλίου που παρέμεινε σε όλη τη διάρκεια της συζήτησης.
<P>
Σ' αυτή τη σύντομη παρέμβαση, θα ήθελα επίσης να εκφράσω καταρχάς την προσωπική μου ικανοποίηση που σήμερα εμφανίζεται ενώπιον αυτής της Αίθουσας, ο Πρόεδρος της ισπανικής κυβέρνησης, Josι Marνa Aznar, ο οποίος πολύ πριν από τα γεγονότα της 11ης Σεπτεμβρίου κατέστησε την υπεράσπιση της ελευθερίας και τον αγώνα εναντίον εκείνων που την απειλούν, όπως είναι οι τρομοκράτες δολοφόνοι, μία από τις σταθερές συνιστώσες της πολιτικής του επιλογής. Τα αποτελέσματα αυτής της πολιτικής δράσης σε ευρωπαϊκό επίπεδο δεν μπορούν να είναι περισσότερο ελπιδοφόρα.
<P>
Δεύτερον, η μεταναστευτική πολιτική της Ένωσης χρειάζεται, κύριε Προεδρεύοντα του Συμβουλίου, την ώθησή σας και την ευαισθησία σας απέναντι σ' ένα τόσο καυτό ζήτημα όπως αυτό, το οποίο διαπιστώνω ότι εμφανίζεται ανάμεσα στους στόχους της Προεδρίας. Θα αναφερθώ, για παράδειγμα, στην αναπόφευκτη ανάγκη να προωθηθεί η κοινοτική νομοθεσία που ρυθμίζει ζητήματα τόσο σημαντικά όπως η οικογενειακή επανένωση, η διαδικασία χορήγησης ασύλου ή οι συνθήκες υποδοχής των αιτούντων άσυλο, ώστε να επιτευχθεί μία ρυθμιστική διευθέτηση των μεταναστευτικών ρευμάτων, η οποία θα αντιμετωπίζει αποτελεσματικά εκείνους που κάνουν εμπόριο την ανθρώπινη ανάγκη και ευθύνονται για τους τραγικούς θανάτους που συμβαίνουν σε ορισμένα μέρη της ευρωπαϊκής επικράτειας, όπως είναι η περίπτωση των ανδαλουσιανών και ισπανικών ακτών.

<SPEAKER ID=96 NAME="Πρόεδρος">
Πριν δώσω το λόγο στον επόμενο ομιλητή, ζητώ από τους συναδέλφους στο Σώμα να λάβουν τις θέσεις τους έτσι ώστε να μπορέσουμε να ακούσουμε με κάποια κοινοβουλευτική αξιοπρέπεια την απάντηση της Προεδρίας.

<SPEAKER ID=97 LANGUAGE="ES" NAME="Aznar">
. (ES) Ευχαριστώ πολύ, κύριε Πρόεδρε, κυρίες και κύριοι. Σας ευχαριστώ για όλες τις παρεμβάσεις που έγιναν κατά τη διάρκεια αυτής της συνεδρίασης, τις οποίες άκουσα με μεγάλη προσοχή. Θέλω να σας πω, κυρίες και κύριοι, ότι χωρίς αμφιβολία συμμερίζομαι πολλές από τις φιλοδοξίες που εκφράστηκαν εδώ. Επίσης συμμερίζομαι πολλές από τις ανησυχίες, αλλά δεν πρέπει να εκπλαγεί κανείς που υπάρχουν και ορισμένα πράγματα που άκουσα με τα οποία δεν συμφωνώ απολύτως. Όμως, αναμφισβήτητα, οφείλω να πω ότι έχω γενικά την αίσθηση ότι τα βασικά στοιχεία των ζητημάτων, των στόχων, των φιλοδοξιών που μπορούμε να μοιραζόμαστε σήμερα τα διάφορα θεσμικά όργανα και γενικά οι ευρωπαίοι πολίτες, την ώρα της εφαρμογής των ιδεών μας και των σχεδίων μας, προωθούνται ή μπορούν να προωθηθούν λογικά για το μέλλον.
<P>
Θα ήθελα, καταρχάς, να επισημάνω τη σημασία του θεσμικού διαλόγου και, στο πλαίσιο του θεσμικού διαλόγου, να τονίσω άλλη μια φορά τη δέσμευσή μου. Θα έχουμε την ευκαιρία να μιλήσουμε γι' αυτή την ευρωπαϊκή ώθηση, καθώς επίσης για τις εργασίες της ισπανικής Προεδρίας, τόσο τον Μάρτιο μετά το Ευρωπαϊκό Συμβούλιο της Βαρκελώνης όσο και τον Ιούνιο μετά το Ευρωπαϊκό Συμβούλιο της Σεβίλλης. Και αυτό, φυσικά, χωρίς να προδικάζεται το τι θα σημαίνει η παρουσία των διαφόρων μελών της ισπανικής κυβέρνησης στα διάφορα όργανα και υπηρεσίες του Ευρωπαϊκού Κοινοβουλίου.
<P>
Θέλω να σας πω ότι, ως Προεδρία, δεν βλέπω κανένα πρόβλημα να καθιερωθεί αυτό που ζήτησε ένας από εσάς: η δημιουργία μίας ομάδας εργασίας για τον διοργανικό διάλογο, που θα περιλαμβάνει το Συμβούλιο, το Κοινοβούλιο και την Επιτροπή και θα επιτρέπει προφανώς να δούμε πώς μπορούν να λειτουργήσουν οι εργασίες μας. Πιστεύω ότι η Επιτροπή δεν θα έχει πρόβλημα μ' αυτό. Επομένως, από αυτή την άποψη, έχω επίγνωση και συμμερίζομαι ορισμένες από τις ανησυχίες που έχετε, κυρίες και κύριοι, όπως είναι η διαχείριση των εγγράφων του δεύτερου και τρίτου πυλώνα, η οποία πρέπει να επιλυθεί με όλες τις εγγυήσεις που απαιτούν οι συνθήκες, τα ίδια τα γεγονότα και η λεπτότητα του θέματος, όπως γίνεται σε τόσα εθνικά κοινοβούλια, με εγγυήσεις ασφάλειας και με εγγυήσεις εχεμύθειας. Είναι προφανές ότι μπορούμε να προχωρήσουμε σε πολλά από αυτά τα θέματα και, επομένως, από την πλευρά της Προεδρίας δεν θα υπάρξουν προβλήματα για τη δημιουργία αυτής της διοργανικής ομάδας εργασίας.
<P>
Θα ήθελα να κάνω μία παρέμβαση επικεντρωμένη, αν μου επιτρέπετε, στους στόχους και στο πρόγραμμα της Προεδρίας και σε κανένα άλλο θέμα. Πιστεύω, κυρίες και κύριοι, ότι βρισκόμαστε μπροστά σε μία πολύ σημαντική ευκαιρία για την Ευρωπαϊκή Ένωση, μπροστά σε μία πραγματικά σημαντική ιστορική στιγμή. Κατά τη γνώμη μου, βρισκόμαστε μπροστά σε μία ευκαιρία που δεν μπορούμε να αφήσουμε ανεκμετάλλευτη. Αυτή η ευκαιρία εκδηλώνεται, τουλάχιστον, σε διάφορες περιστάσεις. Η παγκόσμια πραγματικότητα μετά την 11η Σεπτεμβρίου έχει αλλάξει και έχει αλλάξει με δραματικό τρόπο. Παγκοσμίως η προτεραιότητα σήμερα είναι η καταπολέμηση της τρομοκρατίας και η ασφάλεια. Αυτή η ίδια αλλαγή μετά την 11η Σεπτεμβρίου προκαλεί παγκοσμίως ουσιαστικές στρατηγικές αλλαγές, οι οποίες θα καθορίσουν τον μελλοντικό κόσμο, για τον οποίο τα ευρωπαϊκά θεσμικά όργανα πρέπει να σκεφτούν, να κάνουν διάλογο και να λάβουν θέση για το μέλλον. Η Ευρωπαϊκή Ένωση ως σύνολο, με τα διάφορα θεσμικά της όργανα, δεν μπορεί να μείνει στο περιθώριο αυτού που σημαίνουν ο προβληματισμός και η συμμετοχή στις βαθιές στρατηγικές αλλαγές που πρόκειται να γίνουν στον κόσμο.
<P>
Δεύτερον, πρόκειται για μία πολύ σημαντική ευκαιρία από οικονομικής απόψεως. Και αυτό για διαφόρους λόγους. Πρώτον, επειδή διαθέτουμε για πρώτη φορά το ευρώ, το κοινό μας νόμισμα, το οποίο είναι μία εγγύηση σταθερότητας και το οποίο ήταν μια μεγάλη επιτυχία. Δεύτερον, διότι για διαρθρωτικούς λόγους, στους οποίους θα αναφερθώ στη συνέχεια, οι οικονομίες μας πρέπει να συνεχίσουν να στοιχηματίζουν σε μεγάλες μεταρρυθμίσεις. Τρίτον, διότι συνολικά ζούμε στιγμές οικονομικής ύφεσης και αν δεν είμαστε ικανοί να εκμεταλλευτούμε την εισαγωγή του ευρώ, δίνοντας ώθηση στις οικονομικές μεταρρυθμίσεις, θα χάσουμε μια αναμφίβολα πολύ σημαντική ευκαιρία ανάκαμψης των οικονομιών μας.
<P>
Η τρίτη πτυχή που πρέπει να επισημανθεί είναι ότι είμαστε έτοιμοι να ολοκληρώσουμε ένα εγχείρημα εξαιρετικής σημασίας, αναμφίβολα, το οποίο μπορούμε να ονομάσουμε διεύρυνση, επέκταση ή όπως αλλιώς θέλουμε· αλλά, σε τελική ανάλυση, πρόκειται για το μεγάλο πολιτικό εγχείρημα της επανένωσης της Ευρώπης και αυτός είναι ένας στόχος που από μόνος του θα εκπλήρωνε τις φιλοδοξίες μιας πολιτικής γενιάς που είναι ικανή να ανατρέξει στην ευρωπαϊκή Ιστορία και να προβληματιστεί, να προβλέψει και να οργανώσει λογικά το μέλλον μας.
<P>
Τέλος, έχουμε επίγνωση ότι πρέπει να προβούμε σε μία θεσμική μεταρρύθμιση, γι' αυτό και προτείναμε τη Συνέλευση και μία Διακυβερνητική Διάσκεψη.
<P>
Όλες αυτές οι φιλοδοξίες μας φέρνουν ενώπιον μιας αποφασιστικής ευκαιρίας. Θέλω να διαβιβάσω στο Ευρωπαϊκό Κοινοβούλιο τη δέσμευση της ισπανικής Προεδρίας να μεταλαμπαδεύσει τη φιλοδοξία και, ταυτόχρονα, να εργαστεί με συνέπεια για να επιτύχει, με πιο αποτελεσματικό τρόπο, τους στόχους μας. Γι' αυτό έχουμε θέσει ορισμένες προτεραιότητες, τις οποίες, σε συνάρτηση με τις παρεμβάσεις σας, κυρίες και κύριοι, θα ήθελα να σχολιάσω εν συντομία.
<P>
Καταρχάς, όσον αφορά την καταπολέμηση της τρομοκρατίας, δεν πρόκειται πλέον για πρόβλημα μερικών, αλλά για πρόβλημα όλων, στο οποίο ορισμένοι ενδέχεται να δείξουν περισσότερη αφοσίωση, αλλά είναι ευθύνη όλων ανεξαιρέτως. Δίχως αμφιβολία, εκτιμώ, και το είπα, το έργο και τις προσπάθειες που έχει καταβάλει σχετικά το Ευρωπαϊκό Κοινοβούλιο. Δίχως αμφιβολία, πρέπει να αντιμετωπίσουμε την καταπολέμηση της τρομοκρατίας όχι μόνο μεμονωμένα, αλλά και σε σχέση με την δημιουργία του χώρου ελευθερίας, ασφάλειας και δικαιοσύνης και με τις δεσμεύσεις του Τάμπερε που αποτελούν μέρος αυτής της πραγματικότητας μιας πιο ολοκληρωμένης Ευρώπης, που επιθυμούμε να οικοδομήσουμε για το μέλλον.
<P>
Ζητήθηκε, λοιπόν, από διάφορους ομιλητές, και ιδιαιτέρως από τον κ. Poettering, αποφασιστικότητα στην καταπολέμηση της τρομοκρατίας. Είναι αλήθεια. Πρέπει να αναρωτηθούμε αν σε γενικές γραμμές η Ευρωπαϊκή Ένωση σ' αυτή την κρίσιμη στιγμή μπόρεσε να σταθεί στο ύψος των περιστάσεων. Πιστεύω λογικά ότι ναι, ότι το ευρωπαϊκό ένταλμα σύλληψης - με την υποστήριξη, φυσικά, των δεκαπέντε κρατών μελών της Ένωσης - ο αγώνας ενάντια στην χρηματοδότηση των τρομοκρατικών οργανώσεων και η δημιουργία ενός καταλόγου με ομάδες οργανώσεων και ατόμων που υποστηρίζουν την τρομοκρατία είναι σπουδαία βήματα. Ελπίζω και εύχομαι ότι στην επόμενη συνεδρίασή του στις 5 Φεβρουαρίου το Ευρωπαϊκό Κοινοβούλιο θα κάνει επίσης ένα σημαντικό βήμα προς αυτή την κατεύθυνση.
<P>
Πώς πρέπει να γίνει αυτό; Πρέπει να γίνει με βάση τις εγγυήσεις του κράτους δικαίου. Κυρίες και κύριοι, έχετε απόλυτο δίκιο όταν λέτε ότι πρέπει να διασφαλίσουμε πλήρως το κράτος δικαίου και τις ελευθερίες μας. Και είναι αλήθεια και δεν πρέπει να ξεχάσουμε αυτή τη στιγμή ότι αυτό ακριβώς είναι που διασφαλίζουν οι δημοκρατίες και αυτό ακριβώς είναι που θέλουν να καταστρέψουν εκείνοι που επιδίδονται στην άσκηση ή στην υποστήριξη της τρομοκρατίας.
<P>
(Χειροκροτήματα) Η διατήρηση της δημοκρατίας βάσει του κράτους δικαίου είναι ακριβώς, χωρίς αμφιβολία, η μεγαλύτερή μας εγγύηση. Δεν μπορούν να υπάρχουν - και δεν υπάρχουν - ουδέτερες ζώνες όταν αγωνιζόμαστε ενάντια στην τρομοκρατία, διότι δεν υπάρχουν ουδέτερες ζώνες μεταξύ ζωής και θανάτου, μεταξύ νομιμότητας και παρανομίας, μεταξύ του σεβασμού στο νόμο ή της συνενοχής με την τρομοκρατία. Αυτό που υπάρχει είναι η σαφής άμυνα, όταν χρειάζεται από διεθνή σκοπιά μέσω του διεθνούς συνασπισμού και όταν χρειάζεται με την εσωτερική δέσμευση ή με την διεθνή συνεργασία όλων, για να νικήσουν οι ελευθερίες μας και το κράτος δικαίου. Και για να το επιτύχουμε αυτό, πρέπει να αναπτύξουμε αποτελεσματικά τα ζητήματα που σχετίζονται με την ασφάλεια, τη συλλογή πληροφοριών, τη συνεργασία δυνάμεων, τις κοινές ομάδες έρευνας και επίσης τα κοινά δικαστικά ζητήματα που αποτελούν μέρος της διαδικασίας της ευρωπαϊκής ολοκλήρωσης με αποφασιστικό τρόπο.
<P>
Και αν είμαστε ενωμένοι και αντιμετωπίσουμε την τρομοκρατία ως μία από τις μεγαλύτερες απειλές που υπάρχουν αυτή τη στιγμή για τον πολιτισμό μας, θα πρέπει να εισαγάγουμε την τρομοκρατία ως στόχο στον ορισμό της πολιτικής ασφαλείας και άμυνας της Ευρωπαϊκής Ένωσης. Προσωπικά θεωρώ ότι αυτή η πτυχή είναι πολύ σημαντική και αξίζει να αντιμετωπισθεί ως ένα πολύ ιδιαίτερο σημείο, τουλάχιστον σε δύο πολύ σημαντικά κεφάλαια σχέσεων για την Ευρωπαϊκή Ένωση: πρώτον, με τις Ηνωμένες Πολιτείες, με τις οποίες πρέπει επίσης να συζητήσουμε για νομικά και ποινικά θέματα. Σεβόμενοι φυσικά τις εκδόσεις μας και διατηρώντας τη σαφή θέση μας κατά της θανατικής ποινής ή υπέρ της νομιμότητας των δικαστηρίων και όλων των δικών που μπορούν να γίνουν για κάθε άνθρωπο. Αλλά θα πρέπει να μιλήσουμε γι' αυτό.
<P>
Και πρέπει επίσης να μιλήσουμε για να εξαγάγουμε ορισμένα συμπεράσματα αναφορικά με ορισμένες ανησυχίες που εκφράσατε, κυρίες και κύριοι, σχετικά με τη συνεργασία στον αντιτρομοκρατικό αγώνα με τη Ρωσία.

<SPEAKER ID=98 NAME="Πρόεδρος">
Λυπάμαι που σας διακόπτω, κύριε Πρωθυπουργέ.
<P>
Συνάδελφοι, είμαι πραγματικά υποχρεωμένος να επιμείνω να καθήσετε στις θέσεις σας με ησυχία. Ζητώ από τους κλητήρες να πλησιάσουν τους βουλευτές που συζητούν και να τους ζητήσουν να καθίσουν ή να αποχωρήσουν.
<P>
(Χειροκροτήματα) Δεν μπορούμε να εργαζόμαστε σε απαράδεκτες κοινοβουλευτικές συνθήκες σε μια τέτοια περίσταση!

<SPEAKER ID=99 LANGUAGE="ES" NAME="Aznar">
. (ES) Κύριε Πρόεδρε, θέλω να σας πω ότι στο πλαίσιο αυτό μπορούμε να προβούμε στην έναρξη της λειτουργίας του Διεθνούς Ποινικού Δικαστηρίου, στη βελτίωση των μέσων της διεθνούς νομικής ασφαλείας. Σ' αυτό, όμως, το κεφάλαιο του αγώνα για την καταπολέμηση της τρομοκρατίας, θα ήθελα να ολοκληρώσω με τη σαφή διατύπωση ενός πράγματος: ας μην λησμονήσουμε ποτέ - και ξέρω ότι η μεγάλη πλειοψηφία αυτού του Σώματος δεν το λησμονεί - το μάθημα ηθικής που μας έδωσαν τα θύματα και ας μην λησμονήσουμε ποτέ ποιες είναι βασικά οι υποχρεώσεις μας.
<P>
Το να μην καταδικάζουμε την τρομοκρατία και να μιλάμε για διάλογο, να υποστηρίζουμε την τρομοκρατία και να μιλάμε για διάλογο, να δολοφονούμε και να μιλάμε για διάλογο, εκτός από σφάλμα, συνιστά προσβολή προς το δημόσιο κοινό αίσθημα και προς τη μνήμη των ατόμων που έχασαν τη ζωή τους ή που τη θέτουν σε κίνδυνο, ακριβώς για να υπερασπιστούν τα ανθρώπινα δικαιώματα, τις ελευθερίες, το κράτος δικαίου και τη δημοκρατία, ιδίως σε συγκεκριμένες χώρες.
<P>
(Χειροκροτήματα)
<P>
Το δεύτερο θέμα που θα ήθελα να υπογραμμίσω, κύριε Πρόεδρε, κυρίες και κύριοι βουλευτές, είναι ότι το ευρώ συνιστά μια ευρωπαϊκή επιτυχία και γι' αυτό ίσως μπορεί να συζητούμε μεταξύ μας για ένα λίγο-πολύ μακροσκελή κατάλογο ονομάτων που μπορεί να είναι πρωταγωνιστές ή να έχουν δικαίωμα να αναγνωριστούν στο ευρώ. Όμως, πάνω απ' όλα, αποτελεί προφανώς μια επιτυχία της Ευρώπης, της ευρωπαϊκής κοινωνίας, των θεσμών της και των ευρωπαίων πολιτών της. Επιτυχία εκείνων που συνέλαβαν και προώθησαν αυτήν την ιδέα, εκείνων που την εκτέλεσαν, εκείνων που την έθεσαν σε εφαρμογή και αυτό που επιθυμούμε πάνω απ' όλα είναι να αποτελέσει επιτυχία για το μέλλον της Ευρώπης.
<P>
Πιστεύω, κυρίες και κύριοι, ότι το ευρώ δεν συνιστά το τέρμα, αλλά την αφετηρία προκειμένου, μετά την εξυγίανση των οικονομιών μας στην Ευρώπη - διαδικασία που πρέπει να διατηρηθεί και να συνεχισθεί - να υλοποιήσουμε τη φιλοδοξία της στρατηγικής της Λισαβόνας, δηλαδή μιας Ευρώπης με πλήρη απασχόληση, πιο ανταγωνιστικής και με περισσότερες δυνατότητες να αντιμετωπίσει, από την άποψη της ευημερίας τις μελλοντικές μας δυνατότητες στον κόσμο. Προφανώς, αυτό είναι που πρέπει να κάνουμε. Γι' αυτό είναι απολύτως ζωτικό για την Ευρώπη να συνδέσουμε την καθιέρωση του ευρώ με τη διαδικασία οικονομικών μεταρρυθμίσεων και να το τοποθετήσουμε στον ορίζοντα του Ευρωπαϊκού Συμβουλίου της Βαρκελώνης.
<P>
Θα σας υπενθυμίσω σύντομα, κυρίες και κύριοι, ένα μόνο στοιχείο. Κατά τη δεκαετία του ' 90 οι ΗΠΑ είχαν κάθε χρόνο, πλην ενός, ανάπτυξη άνω του 3%. Κατά τη δεκαετία του ' 90 η Ευρωπαϊκή Ένωση είχε κάθε χρόνο, πλην ενός, ρυθμό ανάπτυξης κάτω του 3%. Όπως ανέφερα και στην ομιλία μου, η Ευρωπαϊκή Ένωση έχασε 6 μονάδες απόδοσης σε σχέση με τις ΗΠΑ. Όπως είπα, η ικανότητα τεχνολογικής καινοτομίας στις ΗΠΑ και οι ευρωπαϊκές επενδύσεις στην Βόρεια Αμερική, που βρήκαν στη χώρα αυτή περισσότερες ευκαιρίες απ' ό,τι στις ευρωπαϊκές χώρες, είχαν ως αποτέλεσμα μια βαθιά κρίση στις ευρωπαϊκές οικονομίες.
<P>
Νομίζω ότι θα διαπράτταμε σφάλμα, αν δεν συνειδητοποιούσαμε ότι υπάρχουν διαρθρωτικοί παράγοντες, επιπλέον της παρούσας οικονομικής κρίσης, που χρήζουν της προσοχής μας. Γι' αυτό η Βαρκελώνη τη στιγμή αυτή, που έχει πια εισαχθεί το ευρώ, συνιστά μια απολύτως θεμελιώδη πρόκληση. Γιατί; Για να καταστεί εφικτός ο στόχος της πλήρους απασχόλησης.
<P>
Αν μου επιτρέπεται η έκφραση, είμαι από αυτούς που εξακολουθούν να πιστεύουν ότι η καλύτερη κοινωνική πολιτική, η καλύτερη πολιτική αλληλεγγύης και επίσης αυτή που ανταποκρίνεται στο κοινό αίσθημα είναι εκείνη που επιτρέπει τη δημιουργία απασχόλησης και την προώθηση της οικονομικής ανάπτυξης, ούτως ώστε οι κοινωνίες να ευημερούν, να είναι περισσότερο αλληλέγγυες και ισότιμες.
<P>
(Χειροκροτήματα) Γι' αυτό ακριβώς πρόκειται. Γι' αυτό μιλάμε για μεταφορές, για ενέργεια, για το δημοσιονομικό επίπεδο. Ελπίζω ότι η Επιτροπή και το Κοινοβούλιο θα μπορέσουν, πράγματι, να επιλύσουν τις τελευταίες διαφορές τους και να καταρτίσουν το σχέδιο οικονομικής δράσης. Γι' αυτό μιλάμε για εκπαίδευση, για απασχόληση. Αυτή είναι, πράγματι, η μέθοδος εργασίας για μια Ευρώπη πιο ανταγωνιστική και πιο προηγμένη. Και αν δεν το κάνουμε - θέλω να σας διαβιβάσω την προσωπική μου εντύπωση - θα συντελεσθεί στις ΗΠΑ μια οικονομική ανάκαμψη, που θα υποσκελίσει κατά πολύ την Ευρώπη από την άποψη της ανταγωνιστικότητας, της απασχόλησης και της οικονομίας. Και αυτό δεν πρέπει κανείς να το συγχέει με αυτό που σημαίνει η κατάργηση ή η αμφισβήτηση του ευρωπαϊκού κοινωνικού μοντέλου. Ο μόνος τρόπος που διαθέτουμε για να διατηρήσουμε το ευρωπαϊκό κοινωνικό μοντέλο είναι να το καταστήσουμε βιώσιμο, εφικτό και δημοσιονομικά υποστηρίξιμο και αυτό γίνεται με την ανάπτυξη και την απασχόληση, συνταγές που οφείλουμε, αναμφίβολα, να υποστηρίξουμε.
<P>
(Χειροκροτήματα)
<P>
Αναφέρθηκα, ήδη, στη σαφέστατη δέσμευσή μου υπέρ της διεύρυνσης. Στο σημείο αυτό αναφέρω τρία συγκεκριμένα ζητήματα. Είναι δυνατό και επιθυμητό να πραγματοποιηθεί η διεύρυνση και οφείλουμε να εργασθούμε για να επιτευχθεί ο στόχος αυτός την 31η Δεκεμβρίου αυτού του έτους. Υπάρχουν γι' αυτό τρεις βασικοί όροι που πρέπει να τηρηθούν. Πρώτον, η αρχή της διαφοροποίησης: πρέπει να ενταχθούν οι υποψήφιες χώρες που έχουν προετοιμαστεί. Δεύτερον, ο σεβασμός του κοινοτικού κεκτημένου: αν θέλουμε να υλοποιηθεί η διεύρυνση εμπρόθεσμα, δεν μπορεί να αμφισβητείται το κοινοτικό κεκτημένο. Και, τρίτον, η τήρηση της Ατζέντας 2000, των δεσμεύσεων που αναλήφθηκαν στο Βερολίνο, οι οποίες περιέχουν και επεξηγούν τα βασικά στοιχεία της διεύρυνσης. Αν τηρηθούν οι τρεις αυτοί πυλώνες, τα κεφάλαια των διαπραγματεύσεων και οι κοινές θέσεις θα μπορέσουν να καταλήξουν στο ιστορικό εγχείρημα της διεύρυνσης. Θα χρειαστεί να γίνουν μεταρρυθμίσεις και να ληφθούν αποφάσεις στο άμεσο μέλλον, θα έχουμε όμως παράσχει μια σημαντική υπηρεσία στο μεγάλο πολιτικό εγχείρημα της διεύρυνσης.
<P>
Μ' αυτήν την αφορμή, θα ήθελα να αναφερθώ σ' ένα ζήτημα πολύ σχετικό με αυτό: τη θέσπιση της Συντακτικής Συνέλευσης, τις θεσμικές μεταρρυθμίσεις και την ιδέα της περισσότερης Ευρώπης. Προσωπικά, κυρίες και κύριοι, πιστεύω στην Ευρώπη της ολοκλήρωσης και της διαφορετικότητας. Κατανοώ ότι υπάρχουν άτομα που μπορεί να σκέπτονται ότι περισσότερη Ευρώπη, πιο ολοκληρωμένη Ευρώπη θέτει τέρμα στην νομικο-πολιτική πραγματικότητα ή στα εθνικά κράτη όπως τα ξέρουμε μέχρι σήμερα. Δεν είναι όμως έτσι. Και η ολοκληρωμένη Ευρώπη που μας έφερε μέχρι εδώ είναι κάτι ιστορικά καινοφανές που αποτελεί μεγάλη επιτυχία, κάτι που πρέπει να μπορέσουμε να διατηρήσουμε με τη διαφορετικότητά του. Και θα είναι το κάθε εθνικό κράτος αυτό που θα πρέπει να ρυθμίσει δημοκρατικά τον καταμερισμό των αρμοδιοτήτων του μεταξύ του εθνικού κράτους, των κοινοτήτων ή περιφερειών και της τοπικής αυτοδιοίκησης.
<P>
Η Ευρωπαϊκή Ένωση, ως ένωση κρατών, θα είναι εκείνη που πρέπει να παράσχει διαύλους συμμετοχής. Προφανώς, όμως, δεν πρέπει να συγχέουμε ούτε τις οπτικές ούτε τις δυνατότητες, ούτε να τροποποιήσουμε θεσμικά κάτι που έχει δώσει εγγυήσεις ασφάλειας, ευημερίας, ελευθερίας και οικονομικής επιτυχίας στην Ευρώπη. Από εδώ και μπρος, η Συντακτική Συνέλευση θα πρέπει να εκτελέσει τις εργασίες της σύμφωνα με τους συμφωνημένους όρους και η Διακυβερνητική Διάσκεψη του 2004 θα πρέπει να εκτελέσει τις δικές της, ως αντιπροσωπευτικός φορέας των εθνικών κρατών.
<P>
Τέλος, κυρίες και κύριοι, θα αναφερθώ σύντομα σε μερικά ζητήματα που σχετίζονται με την κοινή εξωτερική πολιτική και την κοινή πολιτική ασφαλείας. Θέλω να πω ότι η ανάπτυξη του δεύτερου πυλώνα, αφ' ης στιγμής αναγνωριστεί η βιωσιμότητα της ευρωπαϊκής αμυντικής πολιτικής, είναι κάτι απολύτως βασικό. Συμφωνώ με κάποια από εσάς, που είπε εδώ ότι μπορούν να επιτευχθούν χρήσιμες επιχειρησιακές συμφωνίες με την Ατλαντική Συμμαχία. Είναι απολύτως ουσιώδες να επιτευχθούν αυτές οι συμφωνίες σε μια Ευρώπη που δεν υφίσταται ως πραγματική οντότητα στον τομέα της ασφάλειας και άμυνας και που καθημερινά παραπονείται πικρά γι' αυτή την ανυπαρξία. Και ελπίζω ότι τα κράτη μέλη που έχουν τη μεγαλύτερη ευθύνη, τη στιγμή που χρειάζεται να διευκολυνθούν οι συμφωνίες αυτές, θα φανούν αρκετά λογικά ώστε να το πράξουν στο άμεσο μέλλον.
<P>
Οφείλουμε και μπορούμε να αναλάβουμε περισσότερες ευθύνες σε θέματα ασφαλείας και, φυσικά, αυτό είναι επίσης μία από τις σημαντικότερες προκλήσεις μας για το μέλλον. Όταν γίνεται λόγος για το ποια μπορεί να είναι βασικά στρατηγικά στοιχεία των προτεραιοτήτων, αναφέρθηκα, και δεν θα επιμείνω σ' αυτό, στις ΗΠΑ και στη Ρωσία. Θέλω να σας εκθέσω την πεποίθησή μου, κυρίες και κύριοι: εδώ θα προσδιοριστεί ένα μεγάλο τμήμα του μέλλοντος για τους ευρωπαίους συμπατριώτες μας, εδώ, σ' αυτόν τον διάλογο με τις ΗΠΑ και σ' αυτόν τον διάλογο με τη Ρωσία. Κατά τα άλλα, κυρίες και κύριοι, θα έχουμε πολλά σημαντικά θέματα αναφοράς και ένα από αυτά είναι ο μεσογειακός διάλογος. Δεν πρόκειται μόνο για μια ώθηση της ισπανικής Προεδρίας, αλλά για μια ζωτική ευρωπαϊκή αναγκαιότητα στην Ευρώπη του ευρώ και στην Ευρώπη της διεύρυνσης. Για να μην μακρηγορήσω, και ζητώ συγγνώμη, κύριε Πρόεδρε, θα αναφερθώ σε ένα μόνο στοιχείο, αφού αναφέρθηκαν μερικές φορές οι όροι της αλληλεγγύης και της ανάπτυξης.
<P>
Αν οι χώρες της νότιας ακτής της Μεσογείου θέλουν να διατηρήσουν τα ίδια επίπεδα ανεργίας και πόρων με σήμερα, μέσα σε 10 χρόνια θα πρέπει να έχουν δημιουργήσει 40 εκατομμύρια θέσεις εργασίας. Πρόκειται για μια πρόκληση από την άποψη του δημογραφικού δείκτη και της οικονομικής κατάστασης των χωρών του μεσογειακού Νότου. Πρόκειται για μια πρόκληση γενικά για όλες τις ευρωπαϊκές χώρες. Και καλά θα κάνουμε να σκεφτούμε εντατικά τι είμαστε ικανοί να πράξουμε για την αντιμετώπιση αυτών των προκλήσεων.
<P>
Νομίζω ότι η Λατινική Αμερική - στη Μαδρίτη θα πραγματοποιηθεί η δεύτερη Διάσκεψη Κορυφής Ευρωπαϊκής Ένωσης, Λατινικής Αμερικής, Καραϊβικής, η πρώτη πραγματοποιήθηκε σο Ρίο ντε Τζανέιρο - πρέπει να αποτελέσει στρατηγική προτεραιότητα για την Ευρωπαϊκή Ένωση, ενώ είναι επίσης προς το συμφέρον της παγκόσμιας ανάπτυξης και σταθερότητας. Κυρίες και κύριοι, αυτές ήταν οι παρατηρήσεις που θα ήθελα να κάνω, επ' ευκαιρία της πρώτης εμφάνισης της ισπανικής Προεδρίας ενώπιον αυτής της Συνέλευσης.
<P>
(Χειροκροτήματα)

<SPEAKER ID=100 NAME="Πρόεδρος">
Σας ευχαριστώ, κύριε Προεδρεύοντα του Συμβουλίου. Σημειώνω ότι είστε πρόθυμος να απευθυνθείτε στο Σώμα μετά τη Σύνοδο Κορυφής της Βαρκελώνης, η οποία πιστεύουμε ότι είναι άλλη μια σημαντική στιγμή για διάλογο μεταξύ των θεσμικών μας οργάνων.

<CHAPTER ID=7>
Ψηφοφορίες
<SPEAKER ID=101 NAME="Πρόεδρος">
Η ημερήσια διάταξη προβλέπει τις ψηφοφορίες.
<P>
Πρόταση απόφασης (Β5-0032/2002) που κατατέθηκε σύμφωνα με τo άρθρo 159, παράγραφoς 1 του Κανονισμού, από τους ακόλουθες βουλευτές: Poettering, εξ ονόματος της Ομάδας ΕΛΚ-ΕΔ, Barσn Crespo, εξ ονόματος της Ομάδας ΕΣΚ, Cox, εξ ονόματος της Ομάδας ΦΙΛ, Cohn-Bendit, εξ ονόματος της Ομάδας ΠΡΣ/ΕΕΣ, Wurtz, εξ ονόματος της Ομάδας ΕΕΑ/ΑρΠρΒΧ, Collins, εξ ονόματος της Ομάδας ΕΕΕ, Bonde, εξ ονόματος της Ομάδας ΕΔΔ, σχετικά με τον αριθμό των μελών των επιτροπών.
<P>
(Το Σώμα εγκρίνει την απόφαση)
<P>
Πρόταση απόφασης που κατατέθηκε σύμφωνα με το άρθρο 150, παράγραφος 2 του Κανονισμού, από τη Διάσκεψη των Προέδρων, για τη σύσταση μιας προσωρινής επιτροπής σχετικά με τον αφθώδη πυρετό (B5-0021/2002)
<P>
(Το Σώμα εγκρίνει την απόφαση)
<P>
Έκθεση (A5-0463/2001) του κ. Bushill-Matthews, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με τις γενικές πτυχές της πολιτικής προστασίας των καταναλωτών και, ειδικότερα, την πληροφόρηση και την εκπαίδευση των καταναλωτών όσον αφορά την εφαρμογή της οδηγίας 90/314/ΕΟΚ (2001/2136(INI)).
<P>
(Το Σώμα εγκρίνει το ψήφισμα)
<P>
Σύσταση για τη δεύτερη ανάγνωση, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση που καθορίστηκε από το Συμβούλιο για τη θέσπιση απόφασης του Ευρωπαϊκού Κοινοβουλίου και του Συμβουλίου σχετικά με τη θέσπιση κοινού προγράμματος δράσης για την προαγωγή μη κυβερνητικών οργανισμών που αναπτύσσουν πρωτίστως δραστηριότητες στον τομέα της περιβαλλοντικής προστασίας (13397/1/2001 - C5-0643/2001 - 2001/0139(COD)).
<P>
(Το Σώμα εγκρίνει την κοινή θέση)
<P>
Έκθεση (A5-0462/2001) της κ. Jackson, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση απόφασης του Συμβουλίου που αφορά τη σύναψη, εξ ονόματος της Κοινότητας, του Πρωτοκόλλου σχετικά με τα ύδατα και την υγεία στη σύμβαση του 1992 για την προστασία και χρήση των διαμεθοριακών υδατορρευμάτων και των διεθνών λιμνών (COM(2001) 483 - C5-0644/2001 - 2001/0188(CNS)).
<P>
(Το Σώμα εγκρίνει το ψήφισμα)
<P>
Πρόεδρος. Οι ψηφοφορίες ολοκληρώθηκαν.
<P>
- Προσωρινή επιτροπή για τον αφθώδη πυρετό

<SPEAKER ID=102 NAME="Inglewood">
. (ΕΝ) Ήθελα να πω στο Σώμα ότι, όπως γνωρίζουν ορισμένοι συνάδελφοι, σχεδόν όλα μου τα ζώα προσβλήθηκαν από αφθώδη πυρετό και σφαγιάστηκαν. Ωστόσο, εφόσον δεν θεωρώ ότι η προτεινόμενη εξεταστική επιτροπή θα με επηρεάσει οικονομικά, ψήφισα υπέρ της διεξαγωγής έρευνας.

<CHAPTER ID=8>
Εκλογή των Κοσμητόρων του Ευρωπαϊκού Κοινοβουλίου
<SPEAKER ID=103 NAME="Πρόεδρος">
Η ημερήσια διάταξη προβλέπει το δεύτερο γύρο της εκλογής των Κοσμητόρων του Ευρωπαϊκού Κοινοβουλίου.
<P>
Ψήφισαν: 570, έγκυρα: 567. Πλειοψηφία: 284.
<P>
Ο κ. Poos: 304 - εκλέγεται
<P>
Ο κ. Balfe: 288 - εκλέγεται
<P>
(Χειροκροτήματα) Η κ. Smet: 288 - εκλέγεται
<P>
Ο κ. Marinho: 264
<P>
Η κ. Maes: 116.
<P>
Δεν απαιτείται άλλη ψηφοφορία, δεδομένου ότι πληρώθηκαν και οι πέντε θέσεις των Κοσμητόρων. Συγχαίρω τους εκλεγέντες.
<P>
Σας καλώ σε μια σύντομη δεξίωση.
<P>
(Η συνεδρίαση διακόπτεται στις 13.24 και συνεχίζεται στις 15.00.)

<SPEAKER ID=104 NAME="Πρόεδρος">
Θα ήθελα να ενημερώσω το Σώμα ότι ο συνάδελφός μας από την Σοσιαλιστική Ομάδα, κ. John Hume, θα έχει προσεχώς την τιμή να λάβει το βραβείο Μαχάτμα Γκάντι για την ειρήνη από την ινδική κυβέρνηση. Πέρυσι, το νέο αυτό βραβείο απονεμήθηκε στον Νέλσον Μαντέλα. Δεδομένης της εξαιρετικής αφοσίωσής του στην ειρήνη και τη συμφιλίωση στην Ιρλανδία, είμαι ευτυχής να τον συγχαρώ. Είμαι σίγουρος ότι το Σώμα θα είναι υπερήφανο για αυτή την αναγνώριση ενός από τα πλέον διακεκριμένα μέλη μας.

<CHAPTER ID=9>
Καλωσόρισμα
<SPEAKER ID=105 NAME="Πρόεδρος">
Η αντιπροσωπεία για τις σχέσεις με τη Ρωσία έχει την τιμή σήμερα να υποδέχεται τους ρώσους συναδέλφους μας, μεταξύ των οποίων είναι ο κ. Vladimir Lukin. Βλέπω ότι ο Vladimir, που είναι παλιός μου φίλος, βρίσκεται ήδη στα θεωρεία. Σε καλωσορίζουμε θερμά, Vladimir. Είναι Αντιπρόεδρος της Ρωσικής Κρατικής Δούμας και συμπρόεδρος της Κοινοβουλευτικής Επιτροπής Συνεργασίας ΕΕ-Ρωσίας. Είναι υπέροχο που σε βλέπω εδώ και ελπίζω να μπορέσουμε να συναντηθούμε ιδιαιτέρως. Δεν πρέπει να λέω τέτοια πράγματα από την έδρα. Vladimir, μόλις χθες άρχισα να μαθαίνω πώς να προεδρεύω στο Σώμα αλλά είναι ευχάριστο να βλέπει κανείς παλιούς φίλους να έρχονται στο Σώμα.

<CHAPTER ID=10>
Εισαγωγή του ευρώ
<SPEAKER ID=106 NAME="Πρόεδρος">
Η ημερήσια διάταξη προβλέπει τη συζήτηση για την εισαγωγή του ευρώ, το οποίο έχουμε ήδη στις τσέπες μας εδώ και μερικές εβδομάδες και αποτελεί την εκπλήρωση ενός πολυπόθητου ονείρου στην Ευρωπαϊκή Κοινότητα. Αποτελεί έναν εξαιρετικό φόρο τιμής για την ικανότητα της Ευρωπαϊκής Κεντρικής Τράπεζας και του Ευρωπαϊκού Συστήματος Κεντρικών Τραπεζών· είναι ένας ιδιαίτερος φόρος τιμής για τον τραπεζικό τομέα, για το χρηματοπιστωτικό και εμπορικό σύστημα και για το σύστημα του λιανικού εμπορίου· όμως, πάνω από όλα, είναι ένας εξαιρετικός φόρος τιμής στους ευρωπαίους πολίτες, που το δέχτηκαν με τόση προθυμία, έτσι που τώρα έχει ουσιαστικά αντικαταστήσει τα νομίσματα των σχετικών κράτη μέλη.

<SPEAKER ID=107 NAME="Solbes">
. (ΕS) Κύριε Πρόεδρε, κυρίες και κύριοι βουλευτές, σχεδόν δέκα χρόνια μετά την υπογραφή της Συνθήκης του Μάαστριχτ, το ευρώ μπήκε πια στα πορτοφόλια μας και νομίζω και στην καρδιά των συμπολιτών μας.
<P>
Οι ενέργειες εισαγωγής του ευρώ, που εξελίχθηκαν αυτές τις δύο πρώτες εβδομάδες, λειτούργησαν εξαιρετικά καλά. Ξεπέρασαν και τις πιο αισιόδοξες προβλέψεις μας. Οι Ευρωπαίοι επέδειξαν ενθουσιασμό και αίσθημα ευθύνης και όλοι οι εμπλεκόμενοι στις συναλλαγές φορείς αφοσίωση και ζήλο.
<P>
Η θέση του ευρώ σε κυκλοφορία την 1η Ιανουαρίου 2002 συνιστά το απόγειο ενός σχεδίου για το οποίο εργαστήκαμε πολλά χρόνια. Οι συμπολίτες μας πιστεύουν ότι η οικοδόμηση της Ευρώπης προχωρά αργά. Από ιστορική οπτική, ωστόσο, αντιλαμβανόμαστε ότι προχωρά με μεγάλη ταχύτητα. Τα κράτη μέλη χρειάστηκαν δέκα αιώνες για να επιτύχουν τη νομισματική ενοποίηση εντός των επικρατειών τους και η Ευρώπη την επέτυχε σε λίγο περισσότερο από 40 χρόνια.
<P>
Αρχίζοντας τις παρατηρήσεις μου, θα ήθελα να αποτίσω φόρο τιμής στους άνδρες και τις γυναίκες που κατέστησαν δυνατή την επιτυχία αυτού του σχεδίου. Αυτοί είναι πολλοί και σήμερα το πρωί έγινε αναφορά σε ορισμένους απ' αυτούς. Δεν θα επαναλάβω τα ονόματά τους, που βρίσκονται στο μυαλό όλων μας, όμως το σχέδιο - επιτρέψτε μου να το εκφράσω έτσι - δεν έχει μόνο πατέρες, αλλά και μητέρες, και θα ήθελα να αναφερθώ σε μία συγκεκριμένη προσωπικότητα: την Christa Randziο-Plath, που ενσαρκώνει την αφοσίωση και τη δέσμευση του Ευρωπαϊκού Κοινοβουλίου και της Επιτροπής Οικονομικής και Νομισματικής Πολιτικής του στο ευρώ.
<P>
(Χειροκροτήματα)
<P>
Όμως θα ήταν άδικο να μην αναφερθώ και σε δύο άλλους βουλευτές: τον Karl von Wogau που, ως Πρόεδρος της Επιτροπής Οικονομικής και Νομισματικής Πολιτικής, διαδραμάτισε επίσης σημαντικό ρόλο και τον προηγούμενο Πρόεδρο της Ευρωπαϊκής Επιτροπής, Jacques Santer. Και θέλω επίσης να αναφερθώ στον προκάτοχό μου, Yves-Thibault de Silguy, που διαδραμάτισε θεμελιώδη ρόλο κατά την προηγούμενη περίοδο.
<P>
Συνεργαστήκαμε ουσιαστικά με το Ευρωπαϊκό Κοινοβούλιο και ελπίζω ότι θα συνεχίσουμε να το κάνουμε, για να διανύσουμε και νέα βήματα στο καθήκον που έχουμε μπροστά μας. Γι' αυτό, θέλω να σας πω ότι η εισαγωγή των τραπεζογραμματίων και των κερμάτων ευρώ δεν είναι απλώς το απόγειο ενός σχεδίου. Αποτελεί, επίσης, την έναρξη μιας νέας εποχής στην ιστορία της οικοδόμησης της Ευρώπης.
<P>
Η υλική πραγματικότητα του ευρώ μας παρέχει τη δυνατότητα να κάνουμε νέες προόδους στη διαδικασία της ολοκλήρωσής μας. Σ' αυτό θα αναφερθώ αργότερα. Τώρα θέλω να επικεντρωθώ στις πιο καθοριστικές πτυχές αυτών των πρώτων ημερών της αλλαγής.
<P>
Πρώτον, θέλω να επισημάνω τον ενθουσιασμό των Ευρωπαίων για το νέο τους νόμισμα. Αυτό αποτέλεσε αναμφίβολα ουσιαστικό παράγοντα για την επιτυχία του εγχειρήματος. Οι ευρωπαίοι πολίτες το ενσωμάτωσαν γρήγορα στην καθημερινή τους ζωή.
<P>
Ήδη πριν από την 1η Ιανουαρίου, η πώληση των συσκευασιών εξοικείωσης κερμάτων ευρώ είχε στεφθεί από επιτυχία. Από την 1η Ιανουαρίου, οι καταναλωτές άρχιζαν να χρησιμοποιούν μαζικά τα χαρτονομίσματα. Από τις πρώτες μέρες ο όγκος των αναλήψεων από τα αυτόματα τραπεζικά μηχανήματα ήταν υψηλότερος από τον αναμενόμενο. Μεγάλες ουρές μπροστά στα ταμεία των τραπεζών καταγράφηκαν κατά την πρώτη εβδομάδα του Ιανουαρίου, μέχρι του σημείου, σε ορισμένες χώρες, ο όγκος των αναλήψεων ή των ανταλλαγών στα ταμεία των τραπεζών να υπερβαίνει τον όγκο των συναλλαγών μέσω των αυτόματων μηχανημάτων.
<P>
Αλλος δείκτης της επιτυχίας του ενιαίου νομίσματος μεταξύ των πολιτών ήταν η ταχεία πρόοδος των πληρωμών σε ευρώ. Την πρώτη εργάσιμη ημέρα, στις 2 Ιανουαρίου, οι πληρωμές ανήλθαν ήδη στο 20%. Σήμερα - μπορούμε να πούμε λιγότερο από εννέα ημέρες αργότερα - εννέα στις δέκα πληρωμές γίνονται σε ευρώ. Επιτυχία, συνεπώς, αφού μετά από δύο εβδομάδες ποσοστό άνω του 90% των συναλλαγών γίνεται πλέον σε ευρώ.
<P>
Η δεύτερη παρατήρηση σχετικά με την προσαρμογή των αυτόματων τραπεζικών μηχανημάτων είναι ότι υπήρξε ταχεία και εξαπλώθηκε σε ολόκληρη την ευρωζώνη. Εδώ και δύο χρόνια, η Ευρωπαϊκή Επιτροπή και η Ευρωπαϊκή Κεντρική Τράπεζα απευθύνθηκαν στις τράπεζες για να τροποποιήσουν τα σχέδιά τους και να προσαρμόσουν άμεσα τα ταμεία τους. Η δράση αυτή στέφθηκε από επιτυχία. Την 1η Ιανουαρίου είχε προσαρμοστεί κατά μέσον όρο το 80% των ταμείων. Στις 2 Ιανουαρίου το ποσοστό ανήλθε σε 90% και στις 3 Ιανουαρίου σε 97%. Στις 4 Ιανουαρίου, όλα πρακτικά τα ταμεία χορηγούσαν μόνο ευρώ.
<P>
Μια παρατήρηση για το εμπόριο: η πλειοψηφία των πολιτών προσπάθησε καταρχάς να απαλλαγεί από τα εθνικά της νομίσματα και να παίρνει τα ρέστα σε ευρώ, δείχνοντας έτσι την επιθυμία της να χρησιμοποιεί αποκλειστικά και όσο το δυνατόν γρηγορότερα το ευρώ. Η πλειοψηφία των εμπόρων τήρησε τη δέσμευση να δίνει τα ρέστα σε ευρώ, πράγμα που επέτρεψε την ταχεία απόσυρση των κυκλοφορούντων παλαιών νομισμάτων.
<P>
Η επιτάχυνση των πληρωμών σε ευρώ, σε συνδυασμό με τα έκτακτα μέτρα που υιοθέτησε η πλειοψηφία των εμπόρων, απέτρεψε τις μεγάλες ουρές στα καταστήματα. Η 5η Ιανουαρίου ήταν η ημερομηνία κλειδί από αυτήν την άποψη. Η δοκιμή ολοκληρώθηκε και σε όλα τα συμμετέχοντα κράτη οι ουρές έγιναν πάλι κανονικές. Η κατάσταση αυτή δεν άλλαξε μετά την επόμενη Δευτέρα, οπότε άρχισαν εκπτώσεις σε πολλές χώρες της Ευρώπης.
<P>
Ωστόσο η πρώτη εβδομάδα του Ιανουαρίου ήταν εξαιρετικά περίπλοκη στον τομέα του εμπορίου. Από τη μία πλευρά, ο προεφοδιασμός των καταστημάτων αποδείχθηκε ανεπαρκής ή προσέκρουσε σε λογιστικά προβλήματα σε ορισμένα κράτη μέλη. Από την άλλη, πολλοί καταναλωτές χρησιμοποίησαν τις αγορές για να απαλλαγούν από τα εθνικά χαρτονομίσματα υψηλής ονομαστικής αξίας, γεγονός που γρήγορα προκάλεσε προβλήματα εφοδιασμού με μικρά χαρτονομίσματα σε πολλά από τα κράτη που συμμετέχουν στο εγχείρημα, κατάσταση που επιλύθηκε με τον ένα ή άλλο τρόπο.
<P>
Μία παρατήρηση για τη συμπεριφορά των τιμών, θέμα για το οποίο η Επιτροπή επέστησε την προσοχή των κρατών μελών και όλων των υπεύθυνων φορέων για τις συναλλαγές κατά τους μήνες που προηγήθηκαν της 1ης Ιανουαρίου. Μπορώ να σας πω ότι, σύμφωνα με τις εκθέσεις που μας υποβλήθηκαν από τις αρμόδιες εθνικές αρχές, δεν πρέπει να υπολογίζεται σημαντική μεταβολή των τιμών προς τα πάνω ως συνέπεια της μετάβασης στο ευρώ, με εξαίρεση μερικά μεμονωμένα επεισόδια. Σε ορισμένες περιπτώσεις μάλιστα, υπήρξαν προσαρμογές προς τα κάτω, αν και επίσης - σωστό είναι να ειπωθεί - σε άλλες περιπτώσεις και μεμονωμένα ενδέχεται να συνέβη και το αντίθετο.
<P>
Συνολικά - επαναλαμβάνω - δεν πρέπει να υπολογίζεται σημαντική άνοδος των τιμών και, επομένως, δεν αναμένουμε αρνητική αντανάκλαση στον πληθωρισμό του Ιανουαρίου.
<P>
Εν κατακλείδι, κατά τη γνώμη της Επιτροπής, ο απολογισμός αυτών των δύο πρώτων εβδομάδων είναι πολύ θετικός. Το μεγαλύτερο εγχείρημα αλλαγής νομίσματος στην Ιστορία πραγματοποιήθηκε πρακτικά απρόσκοπτα. Πρόκειται για ένα τεράστιο θρίαμβο της Ένωσης και για μια απόδειξη της υψηλής ποιότητας των σχολαστικών προετοιμασιών. Οι προσπάθειες όλων των πρωταγωνιστών της μετάβασης στο ευρώ, του ευρωπαϊκού συστήματος, των εθνικών κυβερνήσεων, της Ευρωπαϊκής Επιτροπής, των ιδιωτικών φορέων και όλων των πολιτών απέδωσαν τους καρπούς τους.
<P>
Η επιτυχία της εισαγωγής του ευρώ είναι το τέλος ενός κεφαλαίου - όπως είπα πριν - αλλά όχι το τέλος του έργου. Έχουμε να δρέψουμε ακόμα τους καρπούς αυτής της επιτυχίας, ενισχύοντας και εμβαθύνοντας τον συντονισμό των οικονομικών πολιτικών και προβαίνοντας στις απαιτούμενες διαρθρωτικές μεταρρυθμίσεις για την αύξηση της ανάπτυξης και της απασχόλησης στην Ένωσή μας.
<P>
Η ίδια ενεργητικότητα και φιλοδοξία που καθοδήγησαν την υλοποίηση του ευρώ πρέπει τώρα να εφαρμοστούν για την επίτευξη του συντονισμού οικονομικών πολιτικών ικανών να αυξήσουν την ανάπτυξη και την απασχόληση. Βραχυπρόθεσμα, το πλαίσιο σταθερότητας της ζώνης του ευρώ επέτρεψε να δοθεί μια ισόρροπη και εύστοχη απάντηση στην οικονομική ύφεση που βιώνουμε.
<P>
Η σαφής βελτίωση των ισοζυγίων των εθνικών προϋπολογισμών δημιούργησε ένα περιθώριο που επιτρέπει την απόσβεση των επιπτώσεων της μικρής επιδείνωσης των δημοσιονομικών ελλειμμάτων που προκλήθηκαν ως επακόλουθο της γενικής ύφεσης.
<P>
Για το 2002 ελπίζουμε να επιτύχουμε πάλι μια ικανοποιητική ανάπτυξη, πράγμα που θα συμβάλει στη συνολική οικονομική ανάκαμψη. Η επιτυχία της εισαγωγής των τραπεζογραμματίων και των κερμάτων ευρώ, αίροντας τις αβεβαιότητες, θα συμβάλει στην ανάκαμψη αυτή, τονώνοντας την εμπιστοσύνη των καταναλωτών και των επιχειρήσεων.
<P>
Μεσοπρόθεσμα, η Ευρωπαϊκή Ένωση έθεσε στη Λισαβόνα μερικούς σαφείς στόχους σχετικά με την ενίσχυση του αναπτυξιακού δυναμικού και τη δημιουργία απασχόλησης. Για να επιτευχθούν οι στόχοι αυτοί, είναι σημαντικό να διατηρηθεί η ώθηση που θα μας επιτρέψει να ολοκληρώσουμε τις απαραίτητες μεταρρυθμίσεις για την αύξηση του ποσοστού απασχόλησης και παραγωγικότητας.
<P>
Η Ευρωπαϊκή Επιτροπή προτείνει για φέτος τρεις τομείς προτεραιότητας: πρώτον, πολιτικές για την απασχόληση και ειδικότερα δραστικές πολιτικές για την αγορά εργασίας, δεύτερον, οικονομικές μεταρρυθμίσεις για την ενίσχυση του ανταγωνισμού, της ολοκλήρωσης και των επενδύσεων στις βιομηχανίες δικτύου και, τρίτον, επενδύσεις στις γνώσεις για την αύξηση της ανταγωνιστικότητας και της απασχόλησης. Δεν θα επιμείνω περισσότερο σ' αυτά τα σημεία, που αποτέλεσαν χθες αντικείμενο σχολιασμού εκ μέρους του Προέδρου της Ευρωπαϊκής Επιτροπής.
<P>
Η μεγαλύτερη αλληλεξάρτηση της οικονομίας των κρατών μελών και ιδιαίτερα της ζώνης του ευρώ απαιτεί εντονότερο και αποτελεσματικότερο συντονισμό των οικονομικών πολιτικών.
<P>
Στο πλαίσιο αυτό, πιστεύω ότι πρέπει να ενισχυθεί ο συντονισμός βάσει μιας καλύτερης ανάλυσης για την οικονομική κατάσταση και το μείγμα πολιτικής της ζώνης του ευρώ: μεγαλύτερο άνοιγμα στην επίτευξη της συναίνεσης σχετικά με τις πλέον πρόσφορες πολιτικές και για τη διάθεση στα κράτη μέλη και στην Ευρωπαϊκή Επιτροπή όλων των πληροφοριών για τα κύρια μέτρα οικονομικής πολιτικής που πρέπει να υιοθετήσει κάθε χώρα στο μέλλον, έτσι ώστε να λειτουργήσει αποτελεσματικά ο μηχανισμός peer review που εφαρμόζουμε στο κοινοτικό περιβάλλον.
<P>
Πρόοδος σημαίνει εκπλήρωση των υποχρεώσεών μας: των υποχρεώσεων της Συνθήκης και των υποχρεώσεων του Συμφώνου Σταθερότητας και Ανάπτυξης. Πρόοδος σημαίνει επίσης αντιμετώπιση νέων προκλήσεων. Σ' αυτό πρόκειται να αφιερώσουμε και εμείς, όπως η Επιτροπή, τις προσπάθειες και τις εργασίες μας, ελπίζοντας ότι μπορούμε να υπολογίζουμε στη συνεργασία του Κοινοβουλίου, την οποία διαθέταμε πάντα έως τώρα και με το οποίο ελπίζουμε να συνεχίσουμε να συνεργαζόμαστε με τον ίδιο αποτελεσματικό και συναινετικό τρόπο που υπήρχε και στο παρελθόν.

<SPEAKER ID=108 NAME="Πρόεδρος">
Σας ευχαριστώ, κύριε Επίτροπε. Όπως παρατηρήσατε, νωρίτερα σήμερα αναφέραμε και ευχαριστήσαμε πολλούς. Φυσικά, πρέπει τώρα να ευχαριστήσουμε εσάς και το προσωπικό σας, καθώς και το Σώμα των Επιτρόπων για όλο το έργο που επιτελέσατε τα προηγούμενα χρόνια ώστε να γίνει πραγματικότητα. Έχετε τα συγχαρητήριά μας και το σεβασμό μας για αυτή την προσφορά.

<SPEAKER ID=109 LANGUAGE="DE" NAME="von Wogau">
Κύριε Πρόεδρε, κύριε Επίτροπε, αξιότιμοι συνάδελφοι, η παρούσα δήλωσή μου είναι σε αυτή την αίθουσα και η τελευταία ως μέλος της Επιτροπής Οικονομικής και Νομισματικής Πολιτικής, στην οποία ανήκα 22 χρόνια. Από αύριο θα είμαι μέλος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής. Είμαι πεπεισμένος ότι το επόμενο βήμα προς την πραγμάτωση της Ευρωπαϊκή Ένωσης πρέπει να είναι η Πολιτική Ένωση. Χαίρομαι που θα μου δοθεί στο μέλλον η ευκαιρία να συμμετέχω στις εργασίες που έχουν αυτόν τον στόχο.
<P>
Στρέφοντας το βλέμμα μου προς το παρελθόν, θέλω καταρχάς να σας θυμίσω τον συνάδελφό μας Basil de Ferranti, ο οποίος δυστυχώς δεν είναι πια εν ζωή. Ο Basil de Ferranti είχε συντάξει τότε τις πρώτες εκθέσεις για την πραγματοποίηση της εσωτερικής αγοράς και με αυτόν τον τρόπο είχε δώσει την πρώτη ώθηση σε αυτές τις εξελίξεις. Στην αρχή, επρόκειτο για μια ομάδα εργασίας που ασχολείτο με τα τεχνικά εμπόδια στις εμπορικές συναλλαγές. Από την ομάδα αυτή προέκυψε αργότερα η ομάδα καγκουρό. Αυτές ήταν οι πρώτες πρωτοβουλίες για την πραγματοποίηση της εσωτερικής αγοράς. Τότε, πρόεδρος της Επιτροπής Οικονομικής και Νομισματικής Πολιτικής του Ευρωπαϊκού Κοινοβουλίου ήταν ο Jacques Delors, ο προκάτοχός μας, κυρία Randzio-Plath, ο οποίος στη συνέχεια έθεσε τα θεμέλια για την υλοποίηση αυτών των ιδεών, πρώτα ως υπουργός Οικονομικών της Γαλλίας και αργότερα ως Πρόεδρος της Ευρωπαϊκής Επιτροπής.
<P>
Θέλω να σας θυμίσω και τον Jacques Moreau, με τον οποίο είχαμε υποβάλει μαζί το 1984 την πρώτη έκθεση του Ευρωπαϊκού Κοινοβουλίου σχετικά με τις προτάσεις για την πραγματοποίηση της Ευρωπαϊκής Εσωτερικής Αγοράς.
<P>
Βλέποντας τον ενθουσιασμό με τον οποίο χαιρετίστηκε την 1η Ιανουαρίου το ευρώ, αυτό το νέο νόμισμα για τα 300 εκατομμύρια ανθρώπων της Ευρωπαϊκής Ένωσης, από τη μία πλευρά δεν πρέπει να ξεχνά κανείς πόσο δύσκολος ήταν ο δρόμος μέχρι εδώ. Από την άλλη πλευρά πρέπει όμως να θέτει και το ερώτημα ποιές είναι οι προϋποθέσεις ώστε να έχει μακροπρόθεσμα επιτυχία το ευρώ, το κοινό μας νόμισμα,.
<P>
Θα αναφέρω εδώ τρεις όρους: ο πρώτος όρος είναι η συνεπής υλοποίηση του Συμφώνου Σταθερότητας και Ανάπτυξης. Αποτελεί σχεδόν ειρωνεία της τύχης το γεγονός ότι η χώρα που στις αρχές είχε αγωνιστεί περισσότερο απ' όλους υπέρ του Συμφώνου Σταθερότητας και Ανάπτυξης και υπέρ των αυστηρών του κριτηρίων, ήταν η πατρίδα μου, η Γερμανία. Και σήμερα είναι σχεδόν βέβαιο ότι η πρώτη χώρα που θα έρθει αντιμέτωπη με τις κυρώσεις του Συμφώνου θα είναι και πάλι η Γερμανία. Ωστόσο, είμαι της άποψης ότι θα πρέπει να παραμείνουμε συνεπείς, εάν θέλουμε το ευρώ να γίνει και να παραμείνει μακροπρόθεσμα ένα σταθερό νόμισμα του Συμφώνου και τα επιτόκια για τις επιχειρήσεις στην Ευρωπαϊκή Ένωση να παραμείνουν σε χαμηλά επίπεδα ως προϋπόθεση για τις επενδύσεις και την ανάπτυξη.
<P>
Ο δεύτερος όρος είναι ότι τόσο στα κράτη μέλη όσο και στην Ευρωπαϊκή Ένωση θα πρέπει να ασκούμε οικονομική πολιτική που να στηρίζεται σε κοινές αρχές. Σύμφωνα με τη βούληση της ευρείας πλειοψηφίας του Ευρωπαϊκού Κοινοβουλίου, οι αρχές αυτές θα πρέπει να είναι οι αρχές της κοινωνικής οικονομίας της αγοράς.
<P>
Ο τρίτος όρος είναι ότι θα πρέπει να προχωρήσουμε προς μια Πολιτική Ένωση. Ήδη τότε, πριν από το Μάαστριχτ, είχαμε πει ότι θέλουμε τη νομισματική ταυτόχρονα με την πολιτική ένωση. Είχαμε πει ότι η Νομισματική Ένωση χωρίς την Πολιτική Ένωση δεν έχει διάρκεια μακροπρόθεσμα. Πρέπει λοιπόν να παραμείνουμε συνεπείς και να κάνουμε τώρα αυτά τα βήματα προς την Πολιτική Ένωση, πυρήνας της οποίας πρέπει να είναι μια κοινή εξωτερική πολιτική και μια κοινή πολιτική άμυνας.
<P>
Τέλος, θέλω να συνεχίσω κάτι που είχε πει ο Jacques Delors. Στις ατέλειωτες συζητήσεις που είχαμε για την ευρωπαϊκή εσωτερική αγορά, ο Jacques Delors είχε πει μια φορά πολύ σωστά ότι δεν είναι δυνατόν να ερωτευτεί κανείς μια εσωτερική αγορά. Το συναίσθημα παίζει εν προκειμένω ασήμαντο ρόλο. Το ίδιο θα έλεγα και εγώ για ένα νόμισμα, παρόλο που μερικοί από μας έχουν μια πολύ συναισθηματική, σχεδόν ερωτική, σχέση με το νόμισμα. Ωστόσο, αυτό που χρειαζόμαστε, αυτό που πρέπει να φέρουμε στην επιφάνεια είναι η συνείδηση της κοινής ευρωπαϊκής ταυτότητας, η συνείδηση της Ευρώπης. Θεωρώ ότι αυτό αποτελεί πραγματικά το σημαντικότερο καθήκον που έχουμε να αντιμετωπίσουμε ως Κοινοβούλιο.
<P>
(Χειροκροτήματα)

<SPEAKER ID=110 LANGUAGE="DE" NAME="Randzio-Plath">
Κύριε Πρόεδρε, η καθιέρωση του ευρώ ως μετρητό χρήμα δεν αποτελεί μόνο διαχειριστική και οργανωτική επιτυχία, αλλά συμβάλλει πραγματικά ήδη σήμερα στην καλύτερη διαμόρφωση και εξεύρεση της ευρωπαϊκής ταυτότητας και αυτό δεν μπορούν να το αλλάξουν οι ευρωσκεπτικιστές της Ιταλίας.
<P>
(Χειροκροτήματα)
<P>
Με το απτό ευρώ η Ευρώπη γίνεται μια πραγματικότητα της καθημερινής μας ζωής, όπως το λέγαμε πάντα εμείς οι βουλευτές. Το ευρώ ήταν κατά κάποιο τρόπο η πρώτη επιλογή του Ευρωπαϊκού Κοινοβουλίου μετά από τη δική του άμεση εκλογή, και προπάντων η πρώτη επιλογή της Επιτροπής Οικονομικής και Νομισματικής Πολιτικής. Με αυτή την έννοια το ευρώ ανήκει εδώ και δύο δεκαετίες στα δημοφιλέστερα σχέδια του Ευρωπαϊκού Κοινοβουλίου. Υποστηρίξαμε με θέρμη την ενιαία αγορά και το ενιαίο νόμισμα και συμμετείχαμε στη διαμόρφωσή τους. Θεωρώ ότι πρέπει να ευχαριστήσει κανείς όλους τους βουλευτές του Σώματος για το επίτευγμα αυτό καθώς επίσης και εσάς, κύριε von Wogau.
<P>
(Χειροκροτήματα)
<P>
Η λέξη ευρώ θα αποτελέσει κατά την άποψή μου την πιο θετική λέξη του έτους 2002. Σε τελική ανάλυση, το ευρώ ενσαρκώνει τη δυναμική και την αποφασιστικότητα της Ευρώπης να δημιουργήσει μια ευρωπαϊκή ταυτότητα, να βελτιώσει την ευρωπαϊκή ανταγωνιστικότητα προς όφελος της οικονομίας και της απασχόλησης και να συνενωθεί σε μια μόνιμη κοινότητα αλληλεγγύης. Η Νομισματική Ένωση ολοκληρώνει την εσωτερική αγορά - που αποτελεί τη σωστή απάντηση στις προκλήσεις της παγκοσμιοποίησης - και την καθιστά ωφέλιμη για όλους - για τις μικρές και μεσαίες επιχειρήσεις και προπάντων για τους πολίτες.
<P>
Το ευρώ θα στεφθεί με επιτυχία διότι το έχουν αποδεχθεί όχι μόνο οι αγορές αλλά και ο κόσμος. Πολλοί άνθρωποι χαίρονται που ζουν επιτέλους στη χώρα του ευρώ - και αυτό το είχαμε επανειλημμένα τονίσει εμείς οι βουλευτές. Η επιτυχία της έναρξης της κυκλοφορίας του ευρώ με τη μορφή μετρητού χρήματος έχει ενθουσιάσει του πάντες και έχει δημιουργήσει ένα κλίμα αισιοδοξίας, το οποίο χρειαζόμαστε επειγόντως στην Ευρώπη προκειμένου να αυξηθούν οι επενδύσεις, να αναθερμανθεί η ζήτηση στην εσωτερική αγορά και να ενισχυθεί η απασχόληση. Η καθιέρωση του ευρώ αποτελεί επιστέγασμα και ανταμοιβή των συνεχών προσπαθειών που έγιναν στην πορεία προς τη Νομισματική Ένωση. Ήδη σήμερα αναρωτιούνται πολλοί γιατί δεν είχε κυκλοφορήσει το ευρώ πολύ νωρίτερα όπως το ζητούσαμε εμείς οι βουλευτές. Η Δανία, η Σουηδία και η Μεγάλη Βρετανία καλούνται να προσχωρήσουν στην ευρωζώνη πριν από τη διεύρυνση προς Ανατολάς.
<P>
Το γερμανικό μάρκο ήταν ένα νόμισμα με λαμπρό παρελθόν. Τα τρία χρόνια της Νομισματικής Ένωσης μας υπόσχονται ένα παρόμοια σταθερό νομισματικό μέλλον. Μέχρι σήμερα είχαμε πάντως στη Νομισματική Ένωση χαμηλότερα ποσοστά πληθωρισμού απ' ότι στις προηγούμενες δεκαετίες του γερμανικού μάρκου. Αυτό συνεπάγεται και χαμηλά επιτόκια που εξασφαλίζουν ευνοϊκούς και πρόσφορους για επενδύσεις όρους χρηματοδότησης. Κατά συνέπεια, η Νομισματική Ένωση τήρησε αυτά που είχε υποσχεθεί από πολιτική άποψη η Συνθήκη του Μάαστριχτ, ότι δηλαδή θα οδηγήσει στη σταθερότητα των τιμών
<P>
.
<P>
Με την κυκλοφορία του ευρώ ως μετρητού χρήματος, οι επιτυχίες γίνονται ορατές και για τους καταναλωτές: θα μειωθούν οι τιμές για καταναλωτικά αγαθά διαρκείας όπως είναι λ.χ. τα αυτοκίνητα. Με την ολοκλήρωση του προγράμματος της εσωτερικής αγοράς μέσω του ευρώ, ο ανταγωνισμός αποβαίνει προς όφελος των καταναλωτών δεδομένου ότι μεσοπρόθεσμα ασκείται πίεση στις τιμές και δημιουργούνται κίνητρα για την παραγωγή καλύτερης ποιότητας.
<P>
Η ολοκλήρωση της Οικονομικής και Νομισματικής Ένωσης καθώς και της εσωτερικής μεταρρύθμισης της Ευρωπαϊκής Ένωσης, η θέσπιση ενός ευρωπαϊκού συντάγματος, όπως και η επιτυχία της διεύρυνσης προς Ανατολάς είναι οι μεγάλες προκλήσεις που θα έχει να αντιμετωπίσει η Ευρώπη. Εδώ δεν πρέπει όμως να ξεχάσουμε το εξής: το ευρώ δεν είναι μόνο ένα νομισματικό πρόγραμμα, αλλά ήταν ανέκαθεν και πολιτικό πρόγραμμα, αποτελώντας τμήμα της Πολιτικής Ένωσης της Ευρώπης.
<P>
Σε σχέση με την υδρόγειο, η Ευρώπη είναι μόνο μια μικρή επιφάνεια και για τον λόγο αυτό η ολοκλήρωση της εσωτερικής αγοράς μέσω της Νομισματικής Ένωσης είναι ασφαλώς η σωστή απάντηση. Επιπλέον, το ευρώ αποδεικνύει την ικανότητα των Ευρωπαίων να οργανώνουν τα κοινά τους στοιχεία προς δικό τους όφελος, προς όφελος όλων των ευρωπαϊκών κρατών. Το ευρώ είναι ταυτόχρονα συνδετικός κρίκος και λαβή για έριδες όσον αφορά περαιτέρω φιλόδοξα σχέδια για την Ευρώπη.
<P>
Ο Σαίξπηρ είχε επισημάνει δικαίως ότι: "όπου προπορεύεται το χρήμα, ανοίγουν όλοι οι δρόμοι" . Αυτό ελπίζω ότι ισχύει και για τον αποτελεσματικότερο και καλύτερο συντονισμό μεταξύ οικονομικής, δημοσιονομικής και κοινωνικής πολιτικής και πολιτικής για την απασχόληση. Το ευρώ χρειάζεται επειγόντως στήριξη από ένα είδος οικονομικής κυβέρνησης. Οι εξελίξεις στην οικονομική συγκυρία δεν διαμορφώνονται πλέον στο πλαίσιο εθνικών κρατών αλλά στο πλαίσιο οικονομικών ζητημάτων. Για τον λόγο αυτό η Σύνοδος Κορυφής της Βαρκελώνης καλείται να ανταλλάξει τον δογματισμό στην εφαρμογή του Συμφώνου Σταθερότητας και Ανάπτυξης, το οποίο δίνει περιθώρια, με μια συμπαγή πολιτική που στόχο θα έχει τη νομισματική, τη χρηματοοικονομική αλλά και την κοινωνική σταθερότητα.
<P>
Ιδιαίτερα σημαντικό ρόλο έπαιξε ο ζήλος που επιδείξαμε στον νομισματικό διάλογο με την Ευρωπαϊκή Κεντρική Τράπεζα. Εμείς, ως Κοινοβούλιο, υποστηρίξαμε την ανεξαρτησία της Ευρωπαϊκής Κεντρικής Τράπεζας, αλλά ταυτόχρονα και την υποχρέωσή της να λογοδοτεί. Από αυτή την άποψη είναι πολύ σημαντικό που οργανώσαμε και προκαλέσαμε μια πολιτιστική επανάσταση στην Ευρώπη, καθότι στην προηγούμενη σχέση των κρατών μελών με τις εθνικές κεντρικές τράπεζες δεν υπήρχε αυτή η δημοκρατική υποχρέωση λογοδοσίας που έχουμε σήμερα. Η υποχρέωση αυτή καθιστά διαφανή και εύληπτη τη νομισματική πολιτική και συμβάλλει στη διερεύνηση αυτού του μυστηρίου, δεδομένου ότι η νομισματική πολιτική δεν είναι ουδέτερη αλλά επηρεάζει και την πραγματική οικονομία, την ανάπτυξη και την απασχόληση.

<SPEAKER ID=111 LANGUAGE="NL" NAME="Peijs">
Κύριε Πρόεδρε, η Ομάδα μου αποφάσισε ότι οι συντονιστές για την Επιτροπή Περιφερειακής Πολιτικής, Μεταφορών και Τουρισμού θα πρέπει να εκλεγούν στις 15:30. Είμαι και εγώ υποψήφια και θα πρέπει να συμμετάσχω σε αυτή τη διαδικασία. Θα ήθελα να σας παρακαλέσω να επιτρέψετε στον κ. Pronk να αναγιγνώσει αντ' εμού τη δίλεπτη ομιλία μου όταν εμφανιστεί το όνομά μου στην οθόνη.

<SPEAKER ID=112 NAME="Πρόεδρος">
Κυρία Peijs, δεν έχω αντίρρηση αν συμφωνεί το Σώμα, όπως νομίζω ότι συμβαίνει. Συνεπώς, ας ενεργήσουμε σε αυτή τη βάση.

<SPEAKER ID=113 LANGUAGE="NL" NAME="Peijs">
Σας ευχαριστώ.

<SPEAKER ID=114 LANGUAGE="NL" NAME="Maaten">
Κύριε Πρόεδρε, δεν θα μακρηγορήσω. Την 1η Ιανουαρίου εφέτος γνώρισαν πολλοί ευρωπαίοι πολίτες για πρώτη φορά το νέο νόμισμα: το ευρώ. Ήταν μία θαυμάσια γνωριμία, αφού μετά από λιγότερο από δύο εβδομάδες το ευρώ έχει αντικαταστήσει παντού τα εθνικά νομίσματα. Εάν είχε γίνει δεκτή η επιθυμία του Κοινοβουλίου να διατεθούν στο κοινό χαρτονομίσματα του ευρώ πριν από την 1η Ιανουαρίου, θα είχαν ίσως αποφευχθεί ορισμένα μικροπροβλήματα, δεν πρόκειται όμως για σημαντικά προβλήματα.
<P>
Συμφωνώ απολύτως ότι η μετάβαση στο ευρώ υπήρξε απόλυτα επιτυχής. Για την επιτυχία αυτή αξίζει συγχαρητηρίων, όπως αναφέρατε και εσείς ως καλός φιλελεύθερος, ο ευρωπαίος πολίτης, ο οποίος αντέδρασε με ενθουσιασμό και υπομονή στην αλλαγή του νομίσματος. Θα πρέπει να συγχαρούμε επίσης και τους καταστηματάρχες, οι οποίοι ανέλαβαν το βάρος της αλλαγής αυτής στην πράξη και αποτελούν έτσι επίσης τους ήρωες της μετάβασης στο ευρώ.
<P>
Ωστόσο, κύριε Πρόεδρε, θεωρώ την εισαγωγή του ευρώ ένα πρώτο βήμα και μόνο, όπως ανέφερε και ο Επίτροπος Solbes. Είναι αποφασιστικής σημασίας τώρα να φροντίσουμε ώστε το νέο νόμισμα να επιτύχει. Απαιτείται επιπλέον και κάτι άλλο από τα κράτη μέλη της ζώνης του ευρώ: η πολιτική βούληση να υποστηρίξουν το νέο νόμισμα και να μην αμαυρώσουν την εικόνα του όπως έπραξαν ορισμένα μέλη της ιταλικής κυβέρνησης, η πολιτική βούληση να σεβαστούν το σύμφωνο σταθερότητας, έτσι ώστε να διατηρηθεί το σωστό χρηματοοικονομικό πλαίσιο για το ευρώ, καθώς και η πολιτική αποφασιστικότητα προκειμένου να δοθεί συνέχεια στην επιτυχία του ευρώ. Τώρα λοιπόν που ολοκληρώνεται το πλέον επιτυχές ευρωπαϊκό πρόγραμμα, είναι η στιγμή να πραγματοποιηθούν και άλλα βήματα για την περαιτέρω ολοκλήρωση της εσωτερικής αγοράς. Εάν πραγματικά επιθυμούμε την επίτευξη των στόχων που τέθηκαν στην Λισαβόνα, δεν θα πρέπει να φεισθούμε προσπαθειών προκειμένου να επιτευχθεί περαιτέρω φιλελευθεροποίηση και ευελιξία στην εσωτερική αγορά.
<P>
Στο πλαίσιο αυτό υπάρχουν πέντε σαφείς προτεραιότητες: τα ταχυδρομεία, οι μεταφορές, το ρεύμα, το φυσικό αέριο και το νερό. Σε μία φιλελεύθερη και ευέλικτη οικονομία της γνώσης, όπως αυτή που επιδιώκουμε στην Ευρώπη, οι προτεραιότητες αυτές είναι απαραίτητες. Είναι επίσης και προς το συμφέρον του πολίτη. Έτσι θα μπορέσει να συνειδητοποιήσει ο πολίτης τα πλεονεκτήματα της Ευρώπης. Κύριε Πρόεδρε, μόνο ακολουθώντας αυτήν την πορεία μπορεί να αποκτήσει οικονομική ισχύ η Ευρωπαϊκή Ένωση και να διατηρηθεί ισχυρό το νέο νόμισμα.

<SPEAKER ID=115 LANGUAGE="FR" NAME="Abitbol">
Κύριε Πρόεδρε, κύριε Επίτροπε, η ουσιαστικά επιτυχημένη εισαγωγή του νομίσματος του ευρώ αποδεικνύει ένα και μόνο πράγμα: τον μεγάλο πραγματισμό των ευρωπαϊκών λαών. Οι αγορές, οι οποίες έχουν πάντοτε επιλογές, επιδεικνύουν, κατά τα φαινόμενα, πολύ πιο συγκρατημένο ενθουσιασμό. Σε κάθε περίπτωση, για τους πολίτες, νομίζω ότι κύριο κριτήριο υιοθέτησης ή μη του νέου νομίσματος θα είναι το επίπεδο των τιμών.
<P>
Όπως και να έχουν τα πράγματα, αυτό το χωρίς κράτος νόμισμα προκαλεί ήδη νέα προβλήματα. Ήδη οι έμποροι αναγκάστηκαν να παραστήσουν άνευ αμοιβής τους τραπεζίτες όσον αφορά την εισαγωγή του ευρώ. Μπορούμε να θεωρήσουμε ότι το συμφέρον τους, τη στιγμή της εισαγωγής του ευρώ, συνέπιπτε με το συμφέρον των καταναλωτών. Προκύπτει όμως το πρόβλημα των πλαστών νομισμάτων. Ήδη, έχουν αρχίσει να κυκλοφορούν πλαστά χαρτονομίσματα και όλοι αντιλαμβανόμαστε ότι η μεγάλη ανάμιξη των διαφόρων νομισμάτων μεταξύ βορειοευρωπαϊκών και νοτιοευρωπαϊκών χωρών της ΕΕ θα πραγματοποιηθεί το προσεχές καλοκαίρι. Για παράδειγμα, τα χαρτονομίσματα των διακοσίων και των πεντακοσίων ευρώ θα κυκλοφορήσουν στη Γαλλία και στις άλλες νοτιοευρωπαϊκές χώρες, παρόλο που δεν τυπώθηκαν στις χώρες αυτές. Αυτό έχει ήδη αρχίσει να συμβαίνει, εξάλλου, με τα προερχόμενα από τη Γερμανία χαρτονομίσματα. Το προσεχές καλοκαίρι, τα χαρτονομίσματα αυτά θα κυκλοφορούν παντού. Προφανώς, κανένας έμπορος δεν είναι σε θέση να αναγνωρίζει τα πλαστά χαρτονομίσματα τα οποία αντιστοιχούν ωστόσο, συγχωρείστε με, σε περισσότερα από 3 500 παλαιά, κακόμοιρα γαλλικά φράγκα, δηλαδή στο ήμισυ του ελάχιστου εγγυημένου μισθού στη Γαλλία. Αρμόδια να αποζημιώσει όσους πέσουν θύματα ή εξαπατηθούν και δεχθούν πλαστά χαρτονομίσματα θα είναι η Επιτροπή, καθώς δεν θα υπάρχει κράτος. Όμως, ποιος θα αποζημιώσει τους ευρωπαίους πολίτες και εμπόρους που, από απροσεξία και επειδή δεν θα είναι σε θέση να το αντιληφθούν, θα δεχθούν πλαστά χαρτονομίσματα; Τα κράτη μέλη ή η Ευρωπαϊκή Κεντρική Τράπεζα;

<SPEAKER ID=116 LANGUAGE="IT" NAME="Della Vedova">
Κύριε Πρόεδρε, κύριε Επίτροπε, πιστεύω πως είναι αναμφίβολη η επιτυχία του ευρώ, για την οποία πρέπει να αποδώσουμε τα εύσημα στην Ευρωπαϊκή Κεντρική Τράπεζα, στην Επιτροπή, σε όλους όσους εργάστηκαν, καθώς και στο Ευρωπαϊκό Κοινοβούλιο. Ο συνάδελφος κ. von Wogau είπε ότι ο επόμενος σταθμός θα είναι η πολιτική ένωση. Συμμερίζομαι αυτή τη δήλωση, αλλά κατά τη γνώμη μου θα ήταν λάθος να πιστέψουμε ότι η επιτυχία του ευρώ, η ικανότητά του να είναι ένα σταθερό, ισχυρό και αξιόπιστο νόμισμα, οφείλεται στην πολιτική ένωση, την οποία πρέπει να κάνουμε για άλλους λόγους. Το ευρώ θα είναι ένα ισχυρό νόμισμα, αν η οικονομία της Ευρώπης είναι ισχυρή.
<P>
Κύριε Επίτροπε, πολλές φορές στην παρέμβασή σας αναφερθήκατε στην ανάγκη συντονισμού των οικονομικών πολιτικών. Εγώ πιστεύω ότι υπάρχει κάτι ακόμα πιο σημαντικό από το συντονισμό των οικονομικών πολιτικών, ο οποίος, εάν εξωθηθεί πέραν ενός ορισμένου σημείου, μπορεί να έχει και αρνητικά αποτελέσματα. Είναι σημαντικό να υπάρχουν στην Ευρώπη καλές οικονομικές πολιτικές: η δύναμη του ευρώ θα εξαρτηθεί από αυτό. Πρέπει να ενώσουμε τις άξιες πολιτικές και όχι τις σημερινές ακαμψίες. Η δύναμη του ευρώ θα εξαρτηθεί, συνεπώς, από το γεγονός αν αυτές οι άξιες πολιτικές είναι ικανές να ενισχύσουν τα οικονομικά συστήματα - το ανέφερε ο συνάδελφος κ. Maaten - να τα ελευθερώσουν από τα συντεχνιακά και διευθυντικά δεσμά, να ελευθερώσουν τις αγορές κλπ. Όλα αυτά είναι συχνά το αποτέλεσμα λιγότερης και όχι περισσότερης οικονομικής πολιτικής και επ' αυτού πιστεύω ότι η σύγκριση μεταξύ των πολιτικών, ο ανταγωνισμός μεταξύ των ποικίλων λύσεων που υιοθετούνται από τις χώρες αποτελεί πλούτο και μπορεί να προαγάγει θετικές διαδικασίες αντιγραφής, μέσω ενός είδους πραγματικής συγκριτικής αξιολόγησης.
<P>
Το πλαίσιο της ενιαίας αγοράς, αν και απαιτεί ακόμα βελτιώσεις, με την προσθήκη του συμφώνου σταθερότητας - ενός οικονομικού συντάγματος που από πολλές χώρες όπως η Ιταλία έλειπε εκ των πραγμάτων - είναι ένα πλαίσιο αρκετά ευρύ ώστε να συμπεριλάβει χωρίς τραύματα ή αντενδείξεις μια πολλαπλότητα άξιων επιλογών που θα υποβληθούν σε κάθε χώρα. Από την επιλογή αυτή, όπως και από την αναγνώριση της πολλαπλότητας των επιλογών, πιστεύω ότι θα σχηματιστεί μια πιο ισχυρή οικονομία και, κατά συνέπεια, θα δημιουργηθούν και οι συνθήκες για ένα πιο ισχυρό κοινό νόμισμα.

<SPEAKER ID=117 LANGUAGE="NL" NAME="Pronk">
Κύριε Πρόεδρε, όντως, θα διαβάσω το κείμενο της κ. Peijs, και μάλιστα από το έδρανό της, για να καταστήσω σαφές ότι μιλώ εξ ονόματός της, αν και θα ήθελα να διευκρινίσω ότι υποστηρίζω απολύτως το κείμενο αυτό. Το εγχείρημα της εισαγωγής του ευρώ στέφθηκε με επιτυχία. Στις Κάτω Χώρες και την Ιρλανδία η εισαγωγή του ευρώ στην ουσία έχει ολοκληρωθεί. Περισσότερο από το 90% όλων των πληρωμών γίνεται ήδη σε ευρώ. Είμαι υπερήφανη, αναφέρει η κ. Peijs, και συμφωνώ απολύτως μαζί της, που οι ευρωπαίοι πολίτες αγκάλιασαν αυτήν την καινοτομία και υιοθέτησαν εν ριπή οφθαλμού το ευρώ, αφήνοντας στην άκρη τα δικά τους νομίσματα.
<P>
Οι Ευρωπαίοι δεν χρειάστηκαν μακρές μεταβατικές περιόδους. Θα ήθελα να ευχαριστήσω και να συγχαρώ σήμερα τους λιανεμπόρους, οι οποίοι αντιμετώπισαν με ευελιξία μία σωρεία προβλημάτων. Αλλά και οι τράπεζες και οι εργαζόμενοι σε αυτές συνέβαλαν σημαντικά στην επιτυχία της μετάβασης. Τώρα θα πρέπει να πραγματοποιήσουμε ένα σημαντικό επόμενο βήμα: το ευρώ οφείλει να παραμείνει ένα σταθερό και ισχυρό νόμισμα. Για τον λόγο αυτόν θα πρέπει πρώτα απ' όλα να παραμείνει στη θέση του ο Πρόεδρος της Ευρωπαϊκής Κεντρικής Τράπεζας και να παρακολουθεί αυστηρά την πραγματοποίηση των στόχων της Τράπεζας και ιδιαίτερα όσον αφορά το χαμηλό πληθωρισμό. Είναι ίσως ακόμα σημαντικότερο όμως να συνειδητοποιήσουν επιτέλους τα κράτη μέλη ότι δεν είναι πλέον μόνα τους και απολύτως αυτόνομα, αλλά ότι οτιδήποτε πράττουν, και κυρίως οτιδήποτε δεν πράττουν, έχει συνέπειες για το σύνολο της Κοινότητας και για τη σταθερότητα του νομίσματος.
<P>
Προκειμένου να διατηρηθεί η εμπιστοσύνη των αγορών είναι εξαιρετικά σημαντικό να λάβουν κυρίως τα μεγάλα κράτη μέλη - και ιδιαίτερα ίσως η Ομοσπονδιακή Δημοκρατία της Γερμανίας - επιτέλους τα αναγκαία μέτρα προκειμένου να ανοίξουν απολύτως τις αγορές τους, να καταστήσουν πιο ευέλικτες τις αγορές εργασίας τους και περισσότερο βιώσιμα τα συνταξιοδοτικά τους συστήματα, εκσυγχρονίζοντας παράλληλα τις κοινωνικές παροχές τους. Αντί να αποτελούν την ατμομηχανή της Ένωσης, οι χώρες αυτές αποτελούν σήμερα τροχοπέδη για την πρόοδο της Ένωσης. Για ενδεχόμενη αδυναμία του ευρώ ευθύνονται μέχρι τώρα τα κράτη μέλη και όχι η Ευρωπαϊκή Κεντρική Τράπεζα, η οποία λειτουργεί πολύ ικανοποιητικά, με την εξαίρεση των συστημάτων ισοζυγίων πληρωμών, όπως το TARGET και το σύστημα καταναλωτών.

<SPEAKER ID=118 LANGUAGE="IT" NAME="Ruffolo">
Κύριε Πρόεδρε, κύριε Επίτροπε, υπάρχουν δύο πλευρές της κυκλοφορίας του ευρώ, οι οποίες αναφέρθηκαν στις παρεμβάσεις του Επιτρόπου κ. Solbes και των συναδέλφων: η αναμφίβολη επιτυχία του ευρώ και οι μελλοντικές προοπτικές του. Τα λίγα λόγια μου θα ήθελα να τα αφιερώσω στο δεύτερο ζήτημα, γιατί πράγματι το ευρώ είναι μια πόρτα ανοιχτή στο μέλλον. Πράγματι, πέραν της μεγάλης συμβολικής του σημασίας, πιστεύω ότι η κυκλοφορία του ευρώ δεν θα έχει άμεσα και βραχυπρόθεσμα αποτελέσματα στην οικονομία μας, στον πληθωρισμό, στο ποσοστό απασχόλησης. πιστεύω αντίθετα ότι προσφέρει στην Ευρώπη μια ανεπανάληπτη ευκαιρία ανάπτυξης με σταθερότητα, σε δύο ιδίως επίπεδα: μεσοπρόθεσμα και μακροπρόθεσμα. Μεσοπρόθεσμα τίθεται στην Ευρώπη το πρόβλημα της απαγκίστρωσης της οικονομίας της από τον αμερικανικό κύκλο. Πράγματι, ακόμη και σήμερα, η ευρωπαϊκή ανάπτυξη επηρεάζεται έντονα από τις εξαγωγές και, κατά συνέπεια, σε μεγάλο βαθμό από τις αμερικανικές εισαγωγές. Υπό τις συνθήκες αυτές, οι τάσεις ύφεσης που παρουσιάζονται στις Ηνωμένες Πολιτείες ενδέχεται να έχουν αντίκτυπο σε εμάς, αντί να αντισταθμιστούν από την ικανότητά μας για αυτόνομη ανάπτυξη. Αυτή η ικανότητα ανάπτυξης της εσωτερικής ζήτησης μπορεί να διευκολυνθεί σε μεγάλο βαθμό από την ενοποίηση της νομισματικής πολιτικής, αλλά δεν μπορεί να επαφίεται μόνο σε αυτήν. Έχει ανάγκη στήριξης από μία οικονομική πολιτική που θα συνδυάζει τους νομισματικούς ελιγμούς με τους φορολογικούς και, προπαντός, από μία πολιτική έρευνας και καινοτόμων επενδύσεων όπως αυτή που σχεδιάστηκε στη Λισαβόνα, αλλά δεν εφαρμόστηκε στην πράξη.
<P>
Μακροπρόθεσμα, τίθεται το πρόβλημα του ευρώ ως πιθανού νομίσματος παγκόσμιου αποθέματος σε συνθήκες ισορροπίας με το δολάριο. Ήδη σε ένα ψήφισμα του Ευρωπαϊκού Κοινοβουλίου υπογραμμίσαμε ότι η κεντρική κατεύθυνση για τη συναλλαγματική πολιτική δεν είναι η κατεύθυνση ενός ισχυρού ή ενός ασθενούς ευρώ, αλλά η πολιτική ενός σταθερού ευρώ, εντός φυσικά μιας ζώνης διακυμάνσεων που δεν θα είναι αποσταθεροποιητικές. Για το λόγο αυτό, αργά ή γρήγορα, θα είναι αναγκαίο να προωθήσουμε κάποια μορφή συμφωνίας μεταξύ των νομισματικών πολιτικών των Ηνωμένων Πολιτειών και της Ευρώπης, προς το αμοιβαίο συμφέρον και το κοινό όφελος. Το ευρώ είναι, λοιπόν, πράγματι μια μεγάλη ευκαιρία, μια ευκαιρία όμως που πρέπει ακόμη να εκμεταλλευτούμε. Όπως υπενθύμισαν και οι συνάδελφοι που προηγήθηκαν, αυτός ο δυνητικός χώρος πρέπει να καλυφθεί από την πολιτική, από την πολιτική ικανότητα της Ευρώπης, από μία κυβέρνηση υπεύθυνη για την οικονομία που θα προάγει στην Ευρώπη τους παράγοντες μιας αυτόνομης ανάπτυξης στο εσωτερικό της και θα διασφαλίζει την αποτελεσματική διαχείριση της συναλλαγματικής ισοτιμίας στο εξωτερικό.

<SPEAKER ID=119 LANGUAGE="FR" NAME="Lang">
Κύριε Πρόεδρε, αγαπητοί συνάδελφοι, ομόφωνα οι κυβερνήσεις των χωρών που συμμετέχουν στη ζώνη του ευρώ, όπως και η Κεντρική Τράπεζα, δήλωναν και διακήρυσσαν: οι Ευρωπαίοι θα υποδεχθούν με ενθουσιασμό, ίσως και με χαρά, το ευρώ, το νόμισμα της νέας αυτοκρατορίας, το νέο ράιχσμαρκ. Σύμφωνα με τις επίσημες δηλώσεις, κανένα πρόβλημα δεν θα κηλίδωνε τη θριαμβευτική έλευση του ευρώ. Η απόδειξη, δεκαπέντε ημέρες μετά από την εισαγωγή του ευρώ: οι περισσότερες συναλλαγές πραγματοποιούνται στο νέο νόμισμα.
<P>
Ας είμαστε ειλικρινείς, οι προπαγανδιστικές αυτές δηλώσεις ουδεμία σχέση έχουν με την πραγματικότητα. Τίποτε δεν λειτούργησε σύμφωνα με το σχέδιο. Σημειώθηκε έλλειψη ευρώ τις πρώτες ημέρες, οι τράπεζες αρνήθηκαν να κάνουν τη δουλειά τους: δεν έδιναν συνάλλαγμα ή καθόριζαν τις ανώτατες δυνατές τιμές συναλλάγματος και το χειρότερο, επιχειρούσαν να τιμολογήσουν αυτή τη διαδικασία. Τα μηχανήματα αυτόματης συναλλαγής δεν δίνουν χαρτονομίσματα των είκοσι ευρώ, ούτε δέχονται ευρώ που εκδόθηκαν σε άλλες χώρες και οι παραχαράκτες ευνοούνται καθώς κανείς δεν είναι σε θέση να αναγνωρίζει τα νέα χαρτονομίσματα. Οφείλουμε να το ομολογήσουμε: οι Ευρωπαίοι δεν χρησιμοποιούν το ευρώ με ενθουσιασμό· υποχρεούνται και αναγκάζονται να το χρησιμοποιήσουν καθώς σπανίζουν όλο και περισσότερο τα εθνικά τους νομίσματα.
<P>
Ορισμένοι Γερμανοί, για τους οποίους δεν ισχύει ωστόσο η μεταβατική περίοδος, εξακολουθούν να πληρώνουν σε μάρκα παρόλο που έχουν παύσει να ισχύουν από την 1η Ιανουαρίου.
<P>
Συνεπώς, το ευρώ δεν προσφέρει κανένα πλεονέκτημα στην καθημερινή ζωή. Έχει μόνο μειονεκτήματα και κοστίζει ακριβά σε όλους. Δεν θα αναφερθώ καν στο απαράδεκτο γεγονός της παραίτησης των κρατών μελών από την εθνική τους κυριαρχία προκειμένου να καταστεί δυνατή η κυκλοφορία του νέου νομίσματος. Σήμερα, όλοι οι Ευρωπαίοι διαθέτουν ένα ξένο νόμισμα. Διαπιστώνεται επίσης νέα αύξηση του πληθωρισμού όσον αφορά τις τιμές. Όλοι το αντιλαμβανόμαστε όταν πηγαίνουμε να ψωνίσουμε: οι τιμές έχουν αυξηθεί πολύ, παντού, γεγονός ιδιαίτερα ανησυχητικό, κυρίως για τα συνήθη προϊόντα πρώτης ανάγκης.
<P>
Δεν πρόκειται ίσως για την κρίση της δεκαετίας του 1920, έχει, όμως, πολλές ομοιότητες με την κατάσταση της δεκαετίας του 1970. Ο δείκτης τιμών του Ιανουαρίου θα ευνοηθεί ενδεχομένως από τις εκπτώσεις, θα πρέπει όμως να περιμένουμε τις τιμές για ολόκληρο το έτος. Θα πρέπει επίσης να περιμένουμε να γίνουν αισθητές οι πρώτες επιπτώσεις του ανταγωνισμού λόγω του ευρώ στους μισθούς, στις μετεγκαταστάσεις επιχειρήσεων και στις απολύσεις, γεγονός που θα έχει αρνητικές συνέπειες σε κοινωνικό επίπεδο. Έτσι, στο όνομα της αυτοδιάθεσης των λαών, εμείς υποστηρίζουμε το δικαίωμα των λαών να χρησιμοποιήσουν ξανά κάποια στιγμή στο μέλλον το εθνικό τους νόμισμα όπως έπραξαν πριν από λίγο καιρό οι λαοί που απελευθερώθηκαν από τον σοβιετικό ομοσπονδιακό ζυγό.

<SPEAKER ID=120 LANGUAGE="FR" NAME="Berthu">
Κύριε Πρόεδρε, ο Πρόεδρος Prodi μας δήλωσε σήμερα το πρωί ότι η θέση σε κυκλοφορία των κερμάτων και των χαρτονομισμάτων ευρώ ήταν απόλυτα επιτυχής. Πολλοί ομιλητές επίσης προχωρούν ακόμη παραπέρα επικαλούμενοι τον υπέρμετρο ενθουσιασμό των καταναλωτών για το νέο νόμισμα.
<P>
Θεωρούμε τις δηλώσεις αυτές υπερβολικές. Η αλλαγή των κερμάτων και των χαρτονομισμάτων σε ευρώ πραγματοποιήθηκε ομαλά από τεχνική άποψη, αυτό είναι γεγονός. Όμως, οι καταναλωτές δεν είχαν άλλη επιλογή: νωρίτερα ή αργότερα όφειλαν να χρησιμοποιήσουν τα νέα νομίσματα. Η πραγματική δοκιμή θα είναι η διαχείριση του ευρώ κατά τα επόμενα χρόνια. Σχετικά με το θέμα αυτό, εάν ήμουν στη θέση των υπέρμαχων του ομοσπονδιακού συστήματος, δεν θα χαιρόμουν. Αντιθέτως, θα ανησυχούσα. Διότι, σήμερα, άνθρωποι που κατέχουν μια τελείως διαφορετική θέση από εμάς στον πολιτικό στίβο, όπως ο Jacques Delors, δηλώνουν ακριβώς αυτό που εμείς υποστηρίζαμε πάντοτε, δηλαδή ότι το ευρώ δεν μπορεί να λειτουργήσει ως έχει. Πρέπει να επισπευσθεί η ολοκλήρωση, όπως δήλωσε ο Romano Prodi. Πρέπει να ενισχυθεί ο οικονομικός πυλώνας ή να ολοκληρωθεί η δημιουργία της πολιτικής Ευρώπης, όπως υποστηρίζουν άλλοι. Εν συντομία, απαιτείται περισσότερη υπερεθνική και ολοκληρωτική εξουσία σε ευρωπαϊκό επίπεδο, δηλαδή, ας το καταλάβει ο καθένας όπως θέλει, περισσότερο υπερκράτος.
<P>
Αυτό είναι το αδύνατο σημείο, κύριε Πρόεδρε. Είναι άραγε έτοιμη η Ευρώπη να δεχθεί αυτό το υπερκράτος; Όχι! Καταρχάς, τα έθνη της Ευρώπης είναι αρκετά διαφορετικά από κάθε άποψη με αποτέλεσμα να μην μπορούν να σχηματίσουν τη βέλτιστη δυνατή νομισματική ζώνη. Ορισμένοι θα ανταπαντήσουν σίγουρα ότι είναι απολύτως αναγκαία η θέσπιση υπερκράτους το οποίο θα διαθέτει τη δυνατότητα να επιβάλει τη συνοχή. Ναι, ασφαλώς, θα ήταν απολύτως αναγκαία, όμως, είναι απολύτως αδύνατη. Αυτός είναι ο φαύλος κύκλος στον οποίο θα εμπλακούν οι χώρες της ευρωζώνης κατά τα επόμενα χρόνια.
<P>
Θα μπορούσαμε να κάνουμε λόγο και για αγώνα ταχύτητας. Προκειμένου να επιτύχουν τη λειτουργία του ευρώ, οι αρμόδιοι θα μεριμνήσουν για την ταχύτερη δυνατή κατάλυση των εθνικών δομών και για την οικοδόμηση του υπερκράτους - και τότε το ευρώ θα έχει μέλλον· όμως σε ποια κατάσταση θα έχουν περιέλθει η Ευρώπη και η δημοκρατία; - ή τα έθνη, επιμένοντας στις διαφορές τους, θα καταστήσουν αδύνατη τη διαχείριση του ενιαίου νομίσματος. Η δική μας προτίμηση είναι σαφής, κύριε Πρόεδρε, τόσο λόγω της αδυναμίας που τρέφουμε για την πατρίδα μας όσο και λόγω της πεποίθησής μας ότι το εθνικό πλαίσιο συνιστά πρωταρχική προϋπόθεση για τη δημοκρατία και την αλληλεγγύη.
<P>
Μήπως υπάρχει όμως και μια τρίτη εναλλακτική, αυτή της ύπαρξης ενιαίου νομίσματος χωρίς κράτος; Ενδεχομένως να μας γοητεύει η ιδέα. Ωστόσο, ουσιαστικά κανείς δεν γνωρίζει πώς θα λειτουργούσε σε περίπτωση δυσανάλογων κρίσεων. Εξάλλου, οι ίδιες οι αγορές δεν έχουν πεισθεί, όπως αποδεικνύει η επίμονη αδυναμία του ευρώ τις τελευταίες ημέρες.
<P>
Έτσι λοιπόν το ευρώ μας εμπλέκει σε μια περιπέτεια η οποία θα έχει ιδιαίτερα σοβαρές πολιτικές και οικονομικές επιπτώσεις για τις οποίες δεν έχουμε προειδοποιήσει τους πολίτες. Δεν είναι λοιπόν έτοιμοι να τις υποστούν. Ειλικρινά, αυτοί που συνέλαβαν την ιδέα του ευρώ θα έπρεπε μάλλον να ανησυχούν.

<SPEAKER ID=121 NAME="Tannock">
Κύριε Πρόεδρε, η κυκλοφορία των χαρτονομισμάτων και των κερμάτων ευρώ έκανε εντέλει το ευρώ μια πολιτική πραγματικότητα για τα 300 εκατομμύρια πληθυσμού της ζώνης του ευρώ. Προερχόμενος από μια χώρα που είναι εκτός, και από ένα κόμμα που είναι αντίθετο στην προσχώρηση, περίμενα με μισή καρδιά περισσότερα προβλήματα και δυσφορία του κόσμου λόγω της επιβολής ενός άγνωστου νομίσματος. Μέχρι στιγμής, όλα πήγαν καλά, αν εξαιρέσουμε μια μικρή πληθωριστική στρογγυλοποίηση. Συγχαίρω την ΕΚΤ, την Επιτροπή και τις εθνικές κεντρικές τράπεζες για την υλικοτεχνική διαχείριση αυτού του τεράστιου εγχειρήματος χωρίς αύξηση των ένοπλων ληστειών ή της παραχάραξης, αν και ακόμη αμφιβάλλω για την ανάγκη ύπαρξης χαρτονομίσματος 500 ευρώ το οποίο δεν μπορεί παρά να διευκολύνει την εγκληματικότητα.
<P>
Η εκ φύσεως επιφυλακτική θέση των Βρετανών Συντηρητικών είναι ότι, αν και το ευρώ μπορεί να αποτελέσει μια πρόσθετη ευκολία για τους ταξιδιώτες και να βελτιώσει τη διαφάνεια των τιμών στην ενιαία αγορά, προορίζεται αναμφισβήτητα να υποστηρίξει την πανευρωπαϊκή ταυτότητα ως σκαλοπάτι για την περαιτέρω πολιτική ολοκλήρωση - κάτι που παραδέχθηκαν όλοι εκτός από τον κ. Μπλερ και την Εργατική Κυβέρνησή μας - και για τον έλεγχο όχι μόνο της νομισματικής μας πολιτικής, αλλά και της φορολογίας.
<P>
Η ενιαία νομισματική πολιτική, όπως παραδέχεται η απαισιόδοξη οικονομική έκθεση της Επιτροπής για το 2001, δεν μπορεί να είναι σωστή για όλες τις χώρες ανά πάσα στιγμή και, σε συνδυασμό με τους φορολογικούς περιορισμούς της Συμφώνου Σταθερότητας και Ανάπτυξης, δημιουργεί σοβαρά αποσταθεροποιητικά προβλήματα και έλλειψη ευελιξίας σε ορισμένες οικονομίες, όπως είδαμε ήδη στο σενάριο της τεχνητής οικονομικής άνθησης της Ιρλανδίας. Οι κίνδυνοι ανάπτυξης μιας ασύμμετρης διαταραχής θα αυξηθούν μετά τη διεύρυνση, καθώς η ευρωπαϊκή αγορά εργασίας δεν έχει μεταρρυθμιστεί και παραμένει σε μεγάλο βαθμό ακίνητη. Ο Πρόεδρος Prodi αναγνώρισε αυτό τον εγγενή κίνδυνο και πολύ σύντομα θα γίνει έκκληση για ένα πολύ μεγαλύτερο προϋπολογισμό της ΕΕ και άμεσους ευρωπαϊκούς φόρους ώστε να συγκεντρωθούν έκτακτα κονδύλια διάσωσης που θα αποζημιώσουν τις χώρες που ζημιώθηκαν διότι έχασαν το δικαίωμά τους να υποτιμήσουν τα νομίσματά τους ή να μειώσουν τα επιτόκιά τους. Ωστόσο, εύχομαι καλή επιτυχία στο ευρώ ως νόμισμα των σημαντικών εμπορικών μας εταίρων, καθώς η ευημερία του ΗΒ εξαρτάται επίσης από τη σταθερότητά του.
<P>
Ελπίζω η απαισιόδοξη πρόγνωσή μου, που απηχεί την πρόγνωση της Επιτροπής, να αποδειχθεί λανθασμένη εν καιρώ. Θα ήθελα επίσης την διαβεβαίωση του Επιτρόπου Solbes αν, κατά τη γνώμη του, το Ηνωμένο Βασίλειο, αν θέλει να προσχωρήσει στο ευρώ, θα πρέπει να περάσει τουλάχιστον δύο χρόνια κλειδωμένο στην πρώτη φάση του ΜΣΙ ΙΙ πριν να προχωρήσει. Τέλος, κύριε Πρόεδρε, θα ήθελα να σας συγχαρώ για την εκλογή σας.

<SPEAKER ID=122 NAME="Solbes">
. Κύριε Πρόεδρε, καταρχάς θα ήθελα να ευχαριστήσω όλους τους ομιλητές για τις παρατηρήσεις τους.
<P>
Θα ήθελα να αρχίσω ευχαριστώντας ιδιαιτέρως τον Karl von Wogau για την επί 22 χρόνια συμμετοχή του σ' αυτήν τη διαδικασία. Λυπόμαστε που μας αφήνει στην Επιτροπή Οικονομικής και Νομισματικής Πολιτικής, αλλά γνωρίζουμε ότι η ευστοχία του θα συνεχίσει να βοηθά το Κοινοβούλιο και τη διαδικασία οικοδόμησης της Ευρώπης από την Επιτροπή Εξωτερικών Υποθέσεων.
<P>
Αναφερόμενος στον Ζακ Ντελόρ, ο Karl von Wogau είπε ότι δεν μπορεί κάποιος να ερωτευθεί το ευρώ, ενώ η Christa Randzio-Plath μας δήλωσε ωστόσο ότι οι λαοί είναι πανευτυχείς με αυτό. Πιθανόν και τα δύο θέματα να έχουν σχέση με ένα θεμελιώδες ζήτημα: το ευρώ είναι το πρώτο στοιχείο ευρωπαϊκής ταυτότητας που αφορά όλους τους πολίτες των κρατών μελών της Νομισματικής Ένωσης.
<P>
Εκτός του ότι είναι πολύ σημαντικό - όπως ήταν η κατάργηση των συνόρων ή η εσωτερική αγορά, που αφορά ωστόσο μόνο τα εμπορεύματα, που αφορούσε μόνο τους πολίτες που διέσχιζαν τα σύνορα μια δεδομένη στιγμή - το ευρώ είναι επιπλέον ένα τμήμα της ευρωπαϊκής μας ταυτότητας, το οποίο χρησιμοποιούμε κάθε μέρα από το πρωί ως το βράδυ, σε όλες τις χώρες της Νομισματικής Ένωσης και με τους ίδιους ακριβώς όρους. Πρόκειται για ένα στοιχείο που πρέπει να υπογραμμιστεί ως πολύ θετικό μεταξύ των κοινών μας στοιχείων, που δεν έχουν ωστόσο καμία σχέση με μια ενοποίηση, δεδομένου ότι είναι εμφανές ότι έχουμε επίσης σαφή στοιχεία διαφοροποίησης.
<P>
Από τώρα και στο εξής, το ευρώ θα μας προσφέρει τραπεζογραμμάτια και κέρματα και μια ελαφρά οικονομική ανάπτυξη, ως συνέπεια της εξάλειψης των αβεβαιοτήτων. Είναι όμως βέβαιο και συμφωνώ με ορισμένους από τους ομιλητές ότι τα ουσιαστικά στοιχεία θα προκύψουν από την αναπτυξιακή μας δυνατότητα και το δυναμικό ή, με άλλα λόγια, από την εφαρμογή της διαδικασίας της Λισαβόνας με πιο φιλόδοξο τρόπο από ό,τι κάναμε μέχρι τώρα.
<P>
Θα μπορέσουμε να αποδεσμευτούμε από τις ΗΠΑ και, όπως ισχυρίζεται ο κ. Ruffolo, θα μας άρεσε αυτό. Η εμπειρία του 2001 μας έδειξε, ωστόσο, ότι η σχετική ανεξαρτησία, από εμπορική άποψη, δεν μας εμποδίζει να επηρεαζόμαστε από μια κρίση στις ΗΠΑ, ως συνέπεια των διαύλων μετάδοσης των οικονομικών επιπτώσεων, που προκύπτουν από τις διασυνδέσεις των επιχειρήσεων και των χρηματαγορών.
<P>
Η συναλλαγματική ισοτιμία θα αποτελέσει και τη "λυδία λίθο" του ευρώ. Ανέκαθεν υποστήριζα ότι ποτέ η συναλλαγματική ισοτιμία δεν αποτελούσε στόχο της πολιτικής της Ένωσης. Ο στόχος της νομισματικής πολιτικής μας είναι να διατηρήσουμε ένα χαμηλό πληθωρισμό και είμαστε πεπεισμένοι ότι ένα νόμισμα με χαμηλό πληθωρισμό μακροπρόθεσμα είναι ένα νόμισμα σταθερό, ένα νόμισμα επιθυμητό, ένα νόμισμα καταφυγής και ένα νόμισμα που θα πρέπει να διαδραματίσει σημαντικό ρόλο στον κόσμο της οικονομίας.
<P>
Όμως ανεξάρτητα από τις καθαρά οικονομικές πτυχές, τι συμβαίνει με τη θεσμική μας διάρθρωση; Είναι άραγε το ευρώ η αρχή μιας οικονομικής διακυβέρνησης; Νομίζω ότι στο Μάαστριχτ σχεδιάσαμε ένα μοντέλο βασισμένο σε μια ενιαία νομισματική πολιτική και σε συντονισμένες εθνικές οικονομικές πολιτικές. Νομίζω πως αυτό είναι το μοντέλο μας και πρέπει να εργαστούμε ώστε το ευρώ να αποτελέσει επιτυχία σ' αυτή τη βάση. Δεν θα προδικάσω αν πρέπει να προχωρήσουμε λιγότερο ή περισσότερο στις διαδικασίες πολιτικής ολοκλήρωσης. Πιθανόν αυτή να συμφωνούσε με εκείνους που υποστηρίζουν τη μεγαλύτερη πολιτική ολοκλήρωση, αλλά κατανοώ επίσης ότι αυτή είναι μια απόφαση των δεκαπέντε που πρέπει να ληφθεί και σε άλλα πλαίσια, σε άλλα fora και ως συνέπεια άλλων συζητήσεων. Είμαι πεπεισμένος, ωστόσο, ότι μπορούμε να προχωρήσουμε στη διαδικασία του μεγαλύτερου συντονισμού των οικονομικών πολιτικών, που σε καμία περίπτωση δεν σημαίνει ενοποίηση των οικονομικών πολιτικών, διότι οι οικονομικές μας καταστάσεις είναι διαφορετικές και, κατά συνέπεια, οι οικονομικές πολιτικές πρέπει να εφαρμοστούν αναλόγως.
<P>
Σήμερα, όπως και τόσες άλλες φορές, αναμιγνύουμε ενίοτε τα σύμφωνα σταθερότητας με τους προσανατολισμούς της οικονομικής πολιτικής. Το Σύμφωνο Σταθερότητας είναι, άραγε, πρόβλημα για την οικονομική πολιτική της Ένωσης; Είναι μια συζήτηση που έχουμε κάνει μερικές φορές σ' αυτή την Αίθουσα. Θα επιμείνω σ' αυτό που έλεγα πάντοτε: το Σύμφωνο Σταθερότητας δεν είναι τίποτε λιγότερο και τίποτε περισσότερο από το απαραίτητο στοιχείο που μας επιτρέπει ένα μείγμα πολιτικής μεταξύ δημοσιονομικής και νομισματικής πολιτικής, το οποίο διευκολύνει μια νομισματική πολιτική με χαμηλά επιτόκια. Οι διαρθρωτικές αλλαγές των οικονομιών μας και η πρόοδος προς την ανάπτυξη, η συμβατότητα μεταξύ των εθνικών οικονομικών πολιτικών μας και της πολιτικής του συνόλου με τη νομισματική πολιτική πρέπει να διέπονται από τους γενικούς προσανατολισμούς της οικονομικής πολιτικής. Διαθέτουμε τα μέσα, χρειάζεται να τα τελειοποιήσουμε, χρειάζεται να τα βελτιώσουμε, όμως πιστεύω ότι το σύστημα αποδίδει. Το μείγμα πολιτικής θα είναι ένα από τα βασικά στοιχεία της ισπανικής Προεδρίας, όπως το εξέθεσε ανάγλυφα ο Πρόεδρος του ECOFIN, και είμαι βέβαιος ότι θα έχουμε την ευκαιρία σ' αυτό το Κοινοβούλιο να συζητήσουμε γι' αυτό το βασικό σημείο. Φυσικά, οι διαρθρωτικές μεταρρυθμίσεις, όπως είπα πριν, θα συνεχίσουν να αποτελούν κλειδί για το μέλλον.
<P>
Ένα σχόλιο για τη διεύρυνση της ευρωζώνης. Στις χώρες "pre-in" διαπιστώσαμε μεγαλύτερο ενδιαφέρον για αυτά που συμβαίνουν στη δική μας εμπειρία στη ζώνη του ευρώ. Θα τολμούσα μάλιστα να πω ότι στις τρεις χώρες "pre-in" αφυπνίστηκε ένα σημαντικό πρόσθετο ενδιαφέρον που αντανακλάται σε ορισμένα ανακοινωθέντα πολιτικά στοιχεία ή σε αυτά που αντιλαμβανόμαστε τις τελευταίες μέρες. Είναι βέβαιο ότι υπάρχουν ακόμη επικριτές του ευρώ και είναι βέβαιο ότι στον κόσμο του ευρωσκεπτικισμού, δεδομένου ότι δεν τίθεται κανένα βραχυπρόθεσμο πρόβλημα, αυτό που φοβίζει αυτή τη στιγμή είναι το τι θα συμβεί σε δέκα ή δεκαπέντε χρόνια. Προφανώς σχετικά μ' αυτό δεν μπορούμε να πούμε τίποτε. Πιστεύω ότι δύσκολα μπορεί να χειριστεί κανείς αυτό που θα συμβεί σε δέκα ή δεκαπέντε χρόνια, όμως προσωπικά είμαι πεπεισμένος ότι σε δέκα ή δεκαπέντε χρόνια θα έχουμε πολύ λιγότερα προβλήματα απ' όσα έχουμε τώρα από αυτή την άποψη.
<P>
Ποιοι θα είναι οι όροι για να ενταχθούν και οι χώρες "pre-in"; Ακριβώς ό,τι ισχύει και για τις άλλες, χωρίς καμιά διαφορά. Πρέπει να τηρηθούν οι όροι του Μάαστριχτ με το επιπλέον στοιχείο του opting-out, στο οποίο έχουν δικαίωμα η Δανία και το Ηνωμένο Βασίλειο. Δεν θα υπάρξει καμία τροποποίηση ούτε για τις χώρες "pre-in" ούτε για τις υποψήφιες χώρες. Πιστεύουμε ότι η ίση μεταχείριση για όλα τα κράτη μέλη της Ένωσης αποτελεί μια θεμελιώδη αρχή που σε καμία περίπτωση δεν πρέπει να αλλάξουμε.
<P>
Μια τελευταία παρατήρηση για ένα έλασσον ζήτημα που, ως ένα βαθμό, ήταν αυτό που μας απασχολούσε σήμερα: τα πρακτικά προβλήματα της εισαγωγής του ευρώ. Έπαιξε άραγε το εμπόριο τον ρόλο των τραπεζών; Όχι. Το εμπόριο, μέσω του συστήματος του προεφοδιασμού, χρησίμευσε ως υποκινητής για την ταχεία χρήση του ενιαίου νομίσματος. Είναι βέβαιο ότι προέκυψαν κάποια πρακτικά προβλήματα, περισσότερο λόγω της βιασύνης ορισμένων πολιτών να χρησιμοποιήσουν το εμπόριο σαν τράπεζα, όταν προσπάθησαν να ανταλλάξουν εθνικά νομίσματα μεγάλης ονομαστικής αξίας στο εμπόριο και όχι στις τράπεζες, όπως θα έπρεπε να είχε προβλεφθεί.
<P>
Υπάρχουν άραγε σοβαρά ζητήματα παραχάραξης; Ούτε σοβαρά ούτε λιγότερο σοβαρά. Προς το παρόν δεν παρατηρούμε πλαστογραφίες που θα μπορούσαν τεχνικά να ονομαστούν "παραχαράξεις ευρώ" . Υπάρχουν φωτοαντίγραφα. Υπάρχουν ευρώ κατασκευασμένα με σαρωτές, που έχουν όμως τεράστιες διαφορές από το πραγματικό ευρώ και, κατά συνέπεια, αυτού του είδους οι ανησυχίες που δημιουργούνται ενίοτε, δεν πρέπει να υπάρχουν σήμερα. Πιστεύω ότι το ευρώ έχει υψηλότατο συντελεστή ασφαλείας, πολύ διαφορετικό από άλλα εθνικά νομίσματα με ευρεία κυκλοφορία στον κόσμο, και πρέπει να μας παρέχει την εγγύηση ότι δεν πρόκειται να υπάρξουν τέτοιου είδους καταστάσεις.
<P>
Πιστεύω ότι δεν αληθεύουν ούτε μερικές διαβεβαιώσεις που έγιναν σχετικά με τη λειτουργία ορισμένων αυτόματων μηχανημάτων. Πρακτικά προβλήματα υπάρχουν. Όποιος πλησιάσει ακόμη και σε κοντινές περιοχές διοδίων θα διαπιστώσει ότι μερικοί αυτόματοι μηχανισμοί διοδίων δεν λειτουργούν με όλα τα νομίσματα από όλες τις χώρες της Ένωσης. Πρόκειται για πρακτικά προβλήματα που ανέκυψαν και στα οποία δεν θα πρέπει να αποδώσουμε μεγαλύτερη αξία απ' όση έχουν: ανέκδοτα σε μια διαδικασία μεγάλης σπουδαιότητας και πολυπλοκότητας.
<P>
Ούτε πιστεύω, πάλι, πως είναι σημαντικά τα προβλήματα των τιμών ή ότι οι τιμές των εκπτώσεων θα επηρεάσουν τις τιμές του Ιανουαρίου, όπως δεν τις επηρέασαν ούτε στο παρελθόν, εφόσον ποτέ δεν ελήφθησαν υπόψη.
<P>
Την περασμένη εβδομάδα, συζητώντας με τον προηγούμενο Πρόεδρο του Ecofin, τον κ. Reynders, λέγαμε ότι το σαφέστατο δίδαγμα που εξάγεται από αυτή τη διαδικασία είναι ότι την επόμενη φορά που θα αλλάξουμε το νόμισμα, δεν πρέπει να το κάνουμε την 1η Ιανουαρίου. Αλλά επειδή είμαι βέβαιος ότι δεν πρόκειται να υπάρξει τέτοια κατάσταση, νομίζω ότι μπορούμε να κάνουμε και χωρίς αυτήν την εμπειρία.
<P>
Κυρίες και κύριοι βουλευτές, ένα μεγάλο ευχαριστώ για την εκτενή συνεργασία σας κατά στη διάρκεια αυτής της περιόδου. Υπήρξε θεμελιώδης ως συνδρομή στην καλή εργασία των κρατών μελών, στην καλύτερη γνώση εκ μέρους των πολιτών και επίσης ως παρότρυνση στην Επιτροπή για εργασία.

<SPEAKER ID=123 NAME="Πρόεδρος">
Η συζήτηση έληξε.

<CHAPTER ID=11>
Σύναψη συμβάσεων
<SPEAKER ID=124 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
(A5-0378/2001) του κ. Zappalΰ, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου περί συντονισμού των διαδικασιών σύναψης δημοσίων συμβάσεων προμηθειών, υπηρεσιών και έργων (COM(2000) 275 - C5-0367/2000 - 2000/0115(COD)) και
<P>
(A5-0379/2001) του κ. Zappalΰ, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου περί συντονισμού των διαδικασιών σύναψης συμβάσεων στους τομείς του ύδατος, της ενέργειας και των μεταφορών (COM(2000) 276 - C5-0368/2000 - 2000/0117(COD)).

<SPEAKER ID=125 LANGUAGE="IT" NAME="Zappalΰ">
. (IT) Κύριε Πρόεδρε, καταρχάς τις ευχές μου για την εκλογή σας στην Προεδρία της Συνέλευσης: ευχές για τα επόμενα δυόμισι χρόνια σε εσάς και σε όλο το Σώμα.
<P>
Κύριε Πρόεδρε, κυρίες και κύριοι συνάδελφοι, υποβάλλονται στην Ολομέλεια για ψήφιση τόσο η οδηγία σχετικά με τη σύναψη συμβάσεων έργων, προμηθειών και υπηρεσιών όσο και εκείνη που αφορά τους ειδικούς τομείς, δηλαδή τους φορείς παροχής ύδατος, ενέργειας και υπηρεσιών μεταφορών. Υποβάλλονται μετά από εργασίες της Επιτροπής που διήρκεσαν τέσσερα χρόνια, κατά τη διάρκεια των οποίων έγιναν διάφορες ακροάσεις, διάφορες μελέτες και αξιολογήσεις. Μας υποβάλλονται μετά από άλλα δύο χρόνια εργασίας εντός του Κοινοβουλίου, μια δημόσια ακρόαση με μεγάλη συμμετοχή και μετά από ακρόαση της Επιτροπής των Περιφερειών, επαγγελματικών οργανώσεων και επαγγελματιών από όλη την Ευρώπη.
<P>
Δεν πρέπει να εκπλήσσει ένας τέτοιος όγκος εργασίας, εάν ληφθεί υπόψη ότι στην Ένωση οι δημόσιες συμβάσεις απορροφούν κάθε χρόνο το 15% περίπου του συνολικού ΑΕγχΠ, που ισοδυναμεί με ποσό άνω των 1.500 δισεκατομμυρίων ευρώ. Με τις ισχύουσες οδηγίες, εκτιμάται ότι μόνον το 20% του ποσού αυτού εμπίπτει στους κανόνες που ορίζονται σ' αυτές, καθόσον το κατώτατο όριο, πάνω από το οποίο είναι δεσμευτική η εφαρμογή τους, είναι σχετικά υψηλό και σε κάθε περίπτωση περίπου ίσο με τις συμφωνίες για τη συμμετοχή τρίτων χωρών. Οι ισχύουσες οδηγίες, οι οποίες ανάγονται σε παρωχημένους πλέον καιρούς, χρειάζονται αναθεώρηση και προσαρμογή στις νέες τεχνολογίες, πέραν των νέων συνθηκών της αγοράς. Ακριβώς η ανάγκη για όλο και περισσότερη εφαρμογή της εσωτερικής αγοράς ώθησε την Επιτροπή να μελετήσει και να προτείνει τις εν λόγω οδηγίες. Το θέμα είναι ιδιαίτερα σημαντικό και ούτε μπορούσε ούτε μπορεί να εξεταστεί επιπόλαια. Εκτός από μεμονωμένους συναδέλφους, τέσσερις κοινοβουλευτικές επιτροπές μέσω γνωμοδότησης και η Επιτροπή Νομικών Θεμάτων λόγω αρμοδιότητας εξέτασαν τα κείμενα, πρότειναν τροπολογίες. ουσιαστικά πάνω από τα μισά μέλη είχαν την ευκαιρία να τα εξετάσουν, να τα συζητήσουν και να τα τροποποιήσουν.
<P>
Το περιεχόμενο συνοψίζεται εύκολα: αναθεώρηση των υφιστάμενων οδηγιών με τον εκσυγχρονισμό τους, εισαγωγή των μηχανισμών ηλεκτρονικής αγοράς, αποσαφήνιση των κανόνων για τις τεχνικές προδιαγραφές, διευκρίνιση των κανόνων σχετικά με τα κριτήρια ανάθεσης των συμβάσεων, απλοποίηση των κατώτατων ορίων, εισαγωγή κοινής ορολογίας των δημοσίων συμβάσεων.
<P>
Οι προτάσεις πρέπει να γίνουν αποδεκτές στο σύνολό τους και είναι πράγματι αποδεκτές: όλοι έχουμε συνείδηση της σημασίας τους και όλοι θέλουμε να έχουν απρόσκοπτη πορεία. Ωστόσο, είναι αναγκαίο να επισημάνουμε ποια ήταν και ποια είναι τα σημαντικότερα προβλήματα που ανέκυψαν και που αποτελούν αφορμή για συζήτηση στο εσωτερικό των διάφορων πολιτικών ομάδων, μεταξύ των πολιτικών ομάδων και μεταξύ των εθνικών αντιπροσωπειών.
<P>
Τα κατώτατα όρια, το ποσόν δηλαδή κάτω από το οποίο δεν είναι δεσμευτική η τήρηση των οδηγιών. Η τιμή αυτή - όπως επισήμανα - αν και σχετικά υψηλή, αντιστοιχεί ωστόσο, όπως πρότεινε η Επιτροπή, στην τιμή των συμφωνιών με τις τρίτες χώρες. Προτάθηκε η αύξηση της τιμής αυτής. Αυτό δημιουργεί ένα διπλό πρόβλημα: μείωση των συμβάσεων οι οποίες εμπίπτουν στην υποχρέωση τήρησης των οδηγιών, με πιθανά πλεονεκτήματα για τις τρίτες χώρες με τις οποίες δεν μπορούν να αναθεωρηθούν οι συναφθείσες συμφωνίες. Έχει επίσης ως συνέπεια οι φορείς που είναι επιφορτισμένοι με την προκήρυξη των διαγωνισμών να μπορούν να δράσουν εκτός των κοινών κανόνων με τους συνακόλουθους κινδύνους. Από ορισμένους επισημαίνεται ότι, παρά την αύξηση των κατώτατων ορίων, δεν θα υπάρξει μείωση των συμβάσεων που συνάπτονται σε ευρωπαϊκή βάση, καθόσον, κάτω από ένα όριο, οι επιχειρήσεις δεν θα έχουν οικονομικό συμφέρον να μετακινηθούν εκτός της περιφέρειάς τους και πολύ περισσότερο εκτός της χώρας τους. Μια περαιτέρω εκτίμηση που πρέπει να γίνει αφορά τη δυνατότητα κάθε κράτους μέλους και κάθε περιφερειακής κυβέρνησης να εφαρμόζει τοπικούς κανόνες κάτω από τα κατώτατα όρια. Από αυτό προκύπτει ότι όσο υψηλότερα θα είναι τα κατώτατα όρια, τόσο πιο διαφοροποιημένοι θα είναι οι κανονισμοί εντός της Ένωσης και κατά συνέπεια όλο και λιγότερο ομοιόμορφοι θα είναι οι κανόνες στο εσωτερικό της.
<P>
Εγώ πιστεύω ότι, όποιο κι αν είναι το ύψος των κατώτατων ορίων, δεν πρέπει να επιτραπεί η ύπαρξη νομοθεσιών διαφορετικών μεταξύ τους στην Ένωση. Αυτό θα σήμαινε μείωση και όχι διεύρυνση της κοινής αγοράς. θα σήμαινε επίσης για κάθε τοπικό νομοθετικό φορέα τη δυνατότητα να κλείσει στην περιφερειακή ή εθνική επικράτειά του την πρόσβαση στους μη τοπικούς φορείς. Αυτό πρέπει να συμβαίνει μόνο για ό,τι δεν προβλέπεται στις οδηγίες. Συνεπάγεται ότι το γενικό περιεχόμενο των οδηγιών πρέπει να συμπεριληφθεί και στην εθνική ή περιφερειακή νομοθεσία και προτάθηκε μία σχετική τροπολογία.
<P>
Αλλα σημαντικά ζητήματα σχετίζονται με τις περιβαλλοντικές και τις κοινωνικές πτυχές. Ορισμένοι πρότειναν η οδηγία να ενσωματώνει και να περιέχει ειδικούς κανόνες για τα θέματα αυτά. Το ζήτημα αυτό αποτέλεσε αντικείμενο ευρείας και διεξοδικής συζήτησης και θα μπορούσε να αποτελέσει αιτία αναπομπής στην επιτροπή, εάν κατά την ψηφοφορία δεν επιτευχθεί μία θέση που θα συγκεντρώνει επαρκή πλειοψηφία. Εγώ πιστεύω ότι μια νομοθεσία, η οποία πρέπει να υλοποιήσει την εσωτερική αγορά σε έναν τομέα οικονομικού χαρακτήρα και να ενισχύσει την ανταγωνιστικότητα, δεν μπορεί να είναι φορέας αρχών που δεν προβλέπονται από τη νομοθεσία του τομέα. Η πρόταση της Επιτροπής περιέχει ήδη κατάλληλες αναφορές ώστε, κατά τη σύνταξη της προκήρυξης του διαγωνισμού, να τηρούνται όλες οι ισχύουσες διατάξεις σχετικά με το περιβάλλον και τα δικαιώματα των εργαζομένων. Οι κανόνες αυτοί δεν μπορούν να διευρυνθούν ή να τροποποιηθούν χρησιμοποιώντας οδηγίες οι οποίες πρέπει να αφορούν τις συμβάσεις, τις προμήθειες και τις υπηρεσίες. Οι σχετικές τροπολογίες, οι οποίες εγκρίθηκαν κατά την ψηφοφορία σε ορισμένες γνωμοδοτούσες επιτροπές και στην επί της ουσίας αρμόδια, τείνουν να εισαγάγουν νέους κανόνες. Εάν οι τροπολογίες αυτές εγκριθούν και στην Ολομέλεια, πιστεύω ότι θα ήταν καλύτερο να διατηρήσουμε τα ισχύοντα κείμενα αντί για κείμενα τα οποία, παρότι πιο σύγχρονα, κινδυνεύουν να προκαλέσουν οπισθοδρόμηση σε σημαντικά ζητήματα.
<P>
Υπάρχει ένα άλλο ζήτημα που οι ρυθμίσεις αυτές δεν μπορούν να παραβλέψουν και που αντιθέτως η Επιτροπή δεν εξέτασε επαρκώς: τις πνευματικές υπηρεσίες. Είναι πλέον καιρός να τεθεί με σαφή και ξεκάθαρο τρόπο μία διαχωριστική γραμμή μεταξύ πνευματικής υπηρεσίας και εκτέλεσης, μεταξύ σύλληψης και εκτέλεσης. Είναι μια έννοια που δύσκολα γίνεται αποδεκτή από ορισμένες επαγγελματικές οργανώσεις, οι οποίες, κατά την άποψή τους, υπερασπίζονται θέσεις εδραιωμένες στο χρόνο. Το πνευματικό έργο όμως δεν μπορεί να θεωρείται ως εκτέλεση ενός χειρογράφου, ούτε μπορεί μια επιχείρηση να κάνει τα πάντα, τόσο τη μελέτη όσο και την εκτέλεση, παρά μόνο σε εξαιρετικές περιπτώσεις ή με τη χρήση ειδικών τεχνολογιών. Αυτό συμβαίνει για δύο λόγους: το πνευματικό προϊόν δεν είναι μετρήσιμο. μία ιδέα δεν είναι ποτέ ίδια με κάποια άλλη. Η Ιστορία όλης της Ευρώπης, στην πορεία των αιώνων, είναι γεμάτη από έργα διαφόρων φύσεων που ξεπέρασαν το χρόνο με την καλλιτεχνική τους αξία. Δεν μπορούν τα πάντα, δεν μπορεί οποιαδήποτε παροχή να εξομοιώνεται με έργο τέχνης, αλλά το πνευματικό προϊόν δεν μπορεί να συγχέεται με την απλή εκτέλεση. Η επιχείρηση εκτέλεσης διαθέτει ικανότητες και εμπειρία, εκτελεστική τεχνολογία και, ως τέτοια, είναι η καταλληλότερη να μελετήσει και να υλοποιήσει σε τεχνικό επίπεδο τις ιδέες άλλων, αλλά μόνον αυτό, με μερικές σπάνιες εξαιρέσεις. Διαχωρίζοντας τις πνευματικές υπηρεσίες από τις εκτελεστικές, αποδίδεται δικαιοσύνη στα επαγγέλματα και στο πνευματικό προϊόν. Η ολοκληρωμένη σύμβαση, ως άθροισμα της καθαρής εκτελεστικής μελέτης και της εκτέλεσης, είναι σκόπιμη αν στο εσωτερικό της επιχείρησης, ή συνδεδεμένοι μαζί της, υπάρχουν πάροχοι πνευματικών υπηρεσιών με νόμιμη άδεια σύμφωνα με τους ισχύοντες κανόνες. Στις εκτιμήσεις αυτές βασίζεται τόσο η τροπολογία η οποία δεν απαιτεί την υποχρέωση της ένωσης ή του διαχωρισμού μεταξύ μελέτης και εκτέλεσης, αλλά απαιτεί την αιτιολόγηση της ένωσης εάν χρησιμοποιηθεί, όσο και η τροπολογία η οποία ορίζει με σαφήνεια τι θεωρείται αρχική, τελική και εκτελεστική μελέτη.
<P>
Τέλος, κύριε Πρόεδρε, υποβάλλονται στο Κοινοβούλιο δύο οδηγίες ουσιαστικά όμοιες μεταξύ τους, καθόσον ορισμένοι ειδικοί τομείς έχουν ελευθερωθεί ή πρόκειται να ελευθερωθούν στο εγγύς μέλλον. Οι τηλεπικοινωνίες θεωρήθηκαν ήδη ελευθερωμένες και για το λόγο αυτό δεν λαμβάνονται υπόψη. Η σταδιακή επικράτηση της ελευθέρωσης και στους τομείς του νερού, της ενέργειας και των μεταφορών, όταν διαπιστώνεται από την Επιτροπή άμεσα ή κατόπιν αιτήσεως ενδιαφερομένων, από τα κράτη μέλη, θα καταργεί τη δεύτερη οδηγία, χωρίς με αυτό να απαιτείται τροποποίηση της πρώτης.
<P>
Συνολικά, αντικειμενικές εκτιμήσεις ελπίζω να μας οδηγήσουν στην έγκριση κανόνων που να είναι ειδικοί για τον τομέα χωρίς επικίνδυνες προεκτάσεις, που να εφαρμόζουν όλο και περισσότερο την εσωτερική αγορά, που να λαμβάνουν υπόψη ότι πρόκειται να ενταχθούν και άλλες χώρες στην Ένωση με τις παραδόσεις και τις απαιτήσεις τους, που να τείνουν ολοένα και περισσότερο στην ομοιομορφία των κανόνων και όχι στον κατακερματισμό τους.
<P>
Θεωρώ επίσης χρέος μου να αναγνωρίσω ότι το έργο που επιτέλεσε η Επιτροπή με την πρόταση της είναι άξιο της μέγιστης εκτίμησης.
<P>
Τέλος, οφείλω να πω ότι είμαι υπερήφανος που συνέβαλα στην εμβάθυνση και, ελπίζω, στη βελτίωση ενός κανονισμού, ο οποίος όχι μόνο συμμετέχει στην οικοδόμηση μιας πιο ενωμένης και ισχυρής Ευρώπης, αλλά σηματοδοτεί και μία στροφή κατά της απάτης και της διαφθοράς, που κυριαρχούν συχνά στο οικονομικό πεδίο. Ακριβώς για να αποφευχθούν μεγάλα ρήγματα, είναι καλύτερο εν ανάγκη οι οδηγίες να υφίστανται μια καθυστέρηση παρά να υπάρχουν κανόνες οι οποίοι αφήνουν υπερβολική διακριτική ευχέρεια.

<SPEAKER ID=126 LANGUAGE="DE" NAME="Rapkay">
Κύριε Πρόεδρε, αγαπητοί συνάδελφοι, επιτρέψτε μου να σας παρουσιάσω από τη σκοπιά της Επιτροπής Οικονομικής και Νομισματικής Πολιτικής τις οικονομικές πτυχές και τις πτυχές που αφορούν την πολιτική του ανταγωνισμού στο ζήτημα της ανάθεσης δημοσίων συμβάσεων. Ο συνάδελφος Zappalΰ ανέφερε προηγουμένως ότι 14% έως και 15% του ΑΕγχΠ της Ευρωπαϊκής Ένωσης - τουλάχιστον σύμφωνα με τις εκτιμήσεις της Επιτροπής - αντιστοιχεί σε αναθέσεις συμβάσεων έργων, προμηθειών και υπηρεσιών από το κράτος ή επιχειρήσεις κοινής ωφέλειας.
<P>
Σε απόλυτους αριθμούς, το 15% ενός ετήσιου ακαθάριστου εγχώριου προϊόντος της Ευρωπαϊκής Ένωσης ύψους περίπου 900 δισ. ευρώ αντιστοιχεί σε 125 έως 130 δισ. ευρώ, ποσό διόλου ευκαταφρόνητο. Ειδικά στον τομέα της ανάθεσης δημοσίων συμβάσεων δεν έχει ακόμα επιβληθεί όσο θα έπρεπε ο χαρακτήρας της εσωτερικής αγοράς. Εδώ θα πρέπει να γίνουν αλλαγές. Η διασυνοριακή ανάθεση συμβάσεων εξακολουθεί να αποτελεί εξαίρεση. Οι διατάξεις είναι περίπλοκες, άκαμπτες, χρονοβόρες, γραφειοκρατικές και οδηγούν σε αδιέξοδα. Επίσης, η δυνατότητα ενσωμάτωσης κοινωνικών αιτημάτων και περιβαλλοντικών απαιτήσεων στην πρακτική των προμηθειών δεν έχει ακόμα αποσαφηνιστεί. Αυτές ήταν όμως οι απαιτήσεις που είχε διατυπώσει το Κοινοβούλιο στις συζητήσεις του σχετικά με την Πράσινη βίβλο και την ανακοίνωση της Επιτροπής το 1996 και το 1998. Για τον λόγο αυτό πρέπει να στρέψουμε εδώ το βλέμμα μας στους οικονομικούς στόχους και στους στόχους της πολιτικής ανταγωνισμού. Ο κύριος στόχος είναι λοιπόν να συμβάλουμε στη διάνοιξη της εσωτερικής αγοράς στον εν λόγω τομέα. Χρειάζονται σαφείς και διαφανείς διατάξεις που δεν θα επιτρέπουν διακρίσεις υπέρ ή κατά των προσφερόντων.
<P>
Από την άλλη πλευρά όμως, πρέπει να διασφαλιστεί ότι για κανένα από τους προσφέροντες δεν θα ισχύσουν αδικαιολόγητα πλεονεκτήματα. Για τον λόγο αυτό πρέπει να αποσαφηνιστεί ότι θα τηρούνται οι όροι της εργατικής νομοθεσίας, της νομοθεσίας περί συλλογικών συμβάσεων και της περιβαλλοντικής νομοθεσίας. Και ως τελευταία παρατήρηση, έχω να προσθέσω ότι δεν είναι απόλυτα σωστό το επιχείρημα του συναδέλφου Zappalΰ, ότι θα πρέπει να διαχωρίζουμε τις οικονομικές από τις υπόλοιπες πτυχές. Δεν μπορεί να απομακρύνεται κανείς από τις υπόλοιπες προδιαγραφές, προκειμένου να επιτύχει ένα οικονομικό πλεονέκτημα. Αυτό επιβάλλουν οι κανόνες του παιχνιδιού που έχουμε συμφωνήσει από κοινού και θα πρέπει κατά συνέπεια να τηρηθεί.

<SPEAKER ID=127 NAME="Hughes">
. (ΕΝ) Κύριε Πρόεδρε, η Επιτροπή Απασχόλησης και Κοινωνικών Υποθέσεων ζητά εδώ και καιρό να ληφθούν σοβαρότερα υπόψη οι κοινωνικές προδιαγραφές και οι προδιαγραφές στον τομέα της απασχόλησης στο πλαίσιο των δημόσιων συμβάσεων με δύο τρόπους. Ο πρώτος είναι εξασφαλίζοντας ότι οι σημερινές νομικές διατάξεις τηρούνται από όλους τους προσφέροντες έτσι ώστε να αποτρέπεται ο αθέμιτος ανταγωνισμός. Θα ζητήσω από τους βουλευτές να το έχουν αυτό κατά νου υπό το φως αυτών που είπε ο εισηγητής στις εισαγωγικές του παρατηρήσεις. Πρέπει να παρατηρήσουμε σχετικά ότι δεν πρόκειται για ζήτημα κοινωνικών κριτηρίων - βάζοντας ένα ερωτηματικό όσον αφορά την αντικειμενικότητα της διαδικασίας δημοσίων συμβάσεων - αλλά το αντίθετο: αυτό που έχει σημασία είναι να δημιουργήσουμε ίσους όρους ανταγωνισμού για όλους τους συμμετέχοντες στη διαδικασία σύναψης συμβάσεων.
<P>
Ο δεύτερος τρόπος με τον οποίο θέλουμε να ληφθούν υπόψη τα κοινωνικά κριτήρια είναι δίνοντας στις αναθέτουσες αρχές τη δυνατότητα να επιδιώκουν ορισμένους στόχους στον τομέα της κοινωνικής πολιτικής και της πολιτικής για την απασχόληση, όπως για παράδειγμα, η ισότητα των ευκαιριών και η κοινωνική ένταξη σε σχέση με τη διαδικασία ανάθεσης συμβάσεων. Πάντοτε, ωστόσο, - και πάλι θα τονίσω το σημείο αυτό υπό το πρίσμα αυτών που είπε ο εισηγητής - με την αυστηρή προϋπόθεση ότι κατ' αυτόν τον τρόπο δεν προκαλούνται στρεβλώσεις του ανταγωνισμού. Αυτό καθίσταται σαφές κατ' επανάληψη στις τροπολογίες της Επιτροπής Νομικών Θεμάτων και Εσωτερικής Αγοράς, τις οποίες ενέπνευσε με τη σειρά της η γνωμοδότηση της Επιτροπής Απασχόλησης.
<P>
Η γνωμοδότηση της Επιτροπής Απασχόλησης εξέτασε τα διάφορα στάδια της διαδικασίας ανάθεσης δημοσίων συμβάσεων και διατύπωσε ορισμένες συστάσεις για καθένα από αυτά. Στο πρώτο στάδιο, η ανάγκη για τη συμπερίληψη αναφοράς στο εφαρμοστέο δίκαιο πρέπει να αποτελεί τμήμα των εγγράφων της συμβάσεως. Οι υποψήφιοι, οι προσφέροντες σε μια διαδικασία, πρέπει να έχουν πρόσβαση σε όλες τις πληροφορίες σχετικά με τα κοινωνικά κριτήρια και τα κριτήρια στον τομέα της απασχόλησης, τις οποίες πρέπει να λάβουν υπόψη.
<P>
Το άρθρο 27 είναι ιδιαίτερα σημαντικό στη γενική οδηγία από αυτή την άποψη. Θα επιστήσω την προσοχή των βουλευτών στην τροπολογία αριθ. 129 της κ. Berger. Είναι μια εξαιρετική τροπολογία, την οποία ελπίζω ότι θα υποστηρίξει το Σώμα.
<P>
Στο δεύτερο στάδιο, πρέπει να εξασφαλίζεται η τήρηση των προδιαγραφών που έχουν ταχθεί στο πρώτο στάδιο και πρέπει να υπάρχει η δυνατότητα να αποκλείονται υποψήφιοι οι οποίοι δεν έχουν συμμορφωθεί κατά το παρελθόν με τα κοινωνικά κριτήρια και τα κριτήρια στον τομέα της απασχόλησης. Το άρθρο 46 είναι ιδιαίτερα σημαντικό από αυτή την άποψη και θα επιστήσω την προσοχή των βουλευτών στις τροπολογίες αριθ. 82, 86, 87 και 89.
<P>
Κατά την επιλογή των υποψηφίων και την ανάθεση της σύμβασης, πρέπει να διασφαλίζεται η συμμόρφωση με τις διατάξεις σχετικά με την προστασία της απασχόλησης και τις συνθήκες εργασίας. Αυτό είναι το άρθρο 53, που προσέλκυσε το εντονότερο ενδιαφέρον κατά τη συζήτηση στην Επιτροπή Νομικών Θεμάτων. Σχετικά, θα ήθελα να επιστήσω την προσοχή των βουλευτών στις τροπολογίες αριθ. 134 και 140. Εκτιμώ ειλικρινά ότι μπορούμε να καταλήξουμε σε συμφωνία σχετικά με μία από αυτές τις τροπολογίες κατά την αυριανή μας ψηφοφορία.
<P>
Τέλος, πρέπει να θεσπιστούν κατάλληλες διαδικασίες επανεξέτασης ώστε να διασφαλιστεί ότι αυτά τα κριτήρια εφαρμόζονται κατά την εκτέλεση της σύμβασης. Η τροπολογία αριθ. 108, μεταξύ άλλων, είναι σημαντική από αυτή την άποψη.
<P>
Θα ήθελα να επιστήσω την προσοχή σε μια τελική τροπολογία, η οποία είναι σημαντική. Υπογραμμίστηκε στη γνωμοδότηση της Επιτροπής Απασχόλησης και αφορά την προστατευόμενη απασχόληση. Η τροπολογία αριθ. 36 δίνει στα κράτη μέλη τη δυνατότητα να φυλάξουν ορισμένες συμβάσεις για τα προγράμματα προστατευόμενης απασχόλησης ή για εργαστήρια προστατευόμενης απασχόλησης όπου η πλειοψηφία των εργαζομένων είναι άτομα με ειδικές ανάγκες. Αυτό είναι ένα παλαιό ζήτημα σε ορισμένα κράτη μέλη, και ειδικότερα στο δικό μου. Ελπίζω ότι αυτή η τροπολογία θα μπορέσει να εγκριθεί αύριο και να συμπεριλάβουμε μια σαφή αναφορά σε αυτό το θέμα στην μελλοντική οδηγία.
<P>
Αυτή είναι η ουσία της γνωμοδότησης της Επιτροπής Απασχόλησης. Αυτές οι ανησυχίες αντικατοπτρίζονται όλες στις τροπολογίες που θα εξεταστούν αύριο. Ελπίζω ότι θα τύχουν της υποστήριξης του Σώματος.

<SPEAKER ID=128 LANGUAGE="SV" NAME="Schφrling">
Κύριε Πρόεδρε, το περιβάλλον μπορεί να προστατευθεί με πολλούς τρόπους. Εδώ στο Ευρωπαϊκό Κοινοβούλιο προσπαθούμε να εξασφαλίσουμε την προστασία του με δύο κυρίως τρόπους: είτε προσπαθώντας να μειώσουμε τις καταστρεπτικές για το περιβάλλον δραστηριότητες μέσω οδηγιών και κανονισμών είτε ενθαρρύνοντας μέσω οδηγιών και κανονισμών ιδιώτες, επιχειρήσεις και δημόσιες αρχές να δράσουν εθελοντικά με τρόπο που να μειώνει τις αρνητικές επιπτώσεις στο περιβάλλον. Θα ήθελα να πω στον κ. Zappala ότι έχει περάσει ο καιρός που μπορούσαμε να λαμβάνουμε υπόψη αποκλειστικά οικονομικά κριτήρια και ότι η Συνθήκη ΕΚ μας υποχρεώνει στην πράξη να λαμβάνουμε υπόψη τις κοινωνικές και περιβαλλοντικές πτυχές από κοινού με τους οικονομικούς παράγοντες. Οι δύο προτάσεις οδηγίας σχετικά με τη σύναψη συμβάσεων θα πρέπει επομένως να επιτρέψουν στην πρωτοβάθμια και δευτεροβάθμια αυτοδιοίκηση, καθώς και στις κρατικές αρχές να προμηθεύονται αγαθά και υπηρεσίες με τέτοιο τρόπο ώστε η επιβάρυνση στο περιβάλλον να είναι όσο το δυνατόν πιο περιορισμένη.
<P>
Θεωρώ περίεργη την πρόταση της Επιτροπής, καθώς καθιστά αδύνατη την σύναψη τέτοιων φιλικών προς το περιβάλλον κρατικών συμβάσεων. Στις δύο γνωμοδοτήσεις των οποίων υπήρξα συντάκτης εξ ονόματος της Επιτροπής Περιβάλλοντος Δημόσιας Υγείας και Πολιτικής των Καταναλωτών, κάναμε ρητή αναφορά στη δυνατότητα να λαμβάνονται υπόψη οι περιβαλλοντικές πτυχές κατά τις δημόσιες προμήθειες. Οι γνωμοδοτήσεις αυτές υιοθετήθηκαν στο σύνολό τους χωρίς την παραμικρή τροποποίηση, γεγονός που αποτελεί ένα σαφέστατο και εντονότατο μήνυμα της Επιτροπής Περιβάλλοντος. Με χαρά επίσης σημείωσα το γεγονός ότι οι περισσότερες από τις τροπολογίες της Επιτροπής Περιβάλλοντος υιοθετήθηκαν από την αρμόδια επιτροπή.
<P>
Σε ορισμένα όμως σημεία η αρμόδια επιτροπή κατέληξε σε περίεργα αποτελέσματα, κυρίως όσον αφορά την πρόταση οδηγίας για τις δημόσιες συμβάσεις για αγαθά, υπηρεσίες και για την ανάθεση κατασκευαστικών συμβάσεων, το άρθρο 53 της οποίας θα πρέπει να τροποποιηθεί, έτσι ώστε να καταστεί σημαντικά ευκολότερο να λαμβάνεται υπόψη το περιβάλλον στο πλαίσιο των δημοσίων συμβάσεων, ενώ στη δεύτερη οδηγία, δηλαδή στην πρόταση οδηγίας για τις δημόσιες συμβάσεις στον τομέα των υδάτων, της ενέργειας και των μεταφορών, δεν πραγματοποιείται η ίδια τροποποίηση του άρθρου 54, το οποίο είναι ταυτόσημο με το άρθρο 53 της πρώτης οδηγίας. Υποθέτω ότι πρόκειται για παράλειψη, θα ήθελα ωστόσο να επιστήσω την προσοχή σας σε αυτή και να καλέσω όλους να υπερψηφίσετε την τροπολογία 140 για την έκθεση σχετικά με τις δημόσιες προμήθειες αγαθών και υπηρεσιών και την ανάθεση κατασκευαστικών συμβάσεων.
<P>
Θεωρώ χρήσιμες αυτές τις τροπολογίες. Οι οδηγίες οφείλουν, όπως αναφέρθηκε, να συμφωνούν μεταξύ τους. Εάν παραμείνει η διατύπωση "η πλέον οικονομικά συμφέρουσα για την αρχή που συνάπτει τη σύμβαση" , αυτό σημαίνει ότι η αρχή που συνάπτει μία σύμβαση δεν θα χρειάζεται να λαμβάνει υπόψη σε μία ευρύτερη προοπτική ούτε τις περιβαλλοντικές ούτε και άλλες πτυχές, όπως το κοινωνικό συμφέρον και τον κύκλο ζωής των αγαθών που προμηθεύεται. Για τον λόγο αυτόν είναι ιδιαίτερα σημαντικό να δεχθούμε αυτές τις τροπολογίες, έτσι ώστε η διατύπωση της οδηγίας αυτής να είναι ίδια με αυτήν της οδηγίας για τις δημόσιες προμήθειες αγαθών, υπηρεσιών και την ανάθεση κατασκευαστικών συμβάσεων.
<P>
Τα κριτήρια αυτά περιλαμβάνονται εξάλλου και στο έκτο πρόγραμμα δράσης για το περιβάλλον, καθώς επίσης και στην ολοκληρωμένη πολιτική περί προϊόντων. Εξάλλου, οι κανόνες αυτοί οφείλουν να ευνοούν και την αειφόρο ανάπτυξη όπως προβλέπει η Συνθήκη του Αμστερνταμ, για να σας δώσω ακόμα ορισμένα παραδείγματα. Η ακατανόητη επιδείνωση της παρούσας οδηγίας την οποία πραγματοποιεί η Επιτροπή είναι, πιστεύω, αδικαιολόγητη, εφόσον η Επιτροπή θεωρεί ότι δεν επιτρέπεται να λαμβάνεται υπόψη ο κύκλος ζωής των προϊόντων π.χ. ως κριτήριο αξιολόγησης. Για το ζήτημα αυτό έχει ξεκινήσει και μία νομική εξέταση και ο Γενικός Εισαγγελέας αποφάνθηκε με σαφήνεια ότι είναι σωστή η δική μου άποψη, και άποψη της Επιτροπής Περιβάλλοντος, και όχι αυτή της Επιτροπής.
<P>
Χαίρομαι επίσης πάρα πολύ για τις τροπολογίες που υπέβαλε εκ των υστέρων η Επιτροπή Απασχόλησης και Κοινωνικών Υποθέσεων, όπως ανέφερα ήδη, όσον αφορά την αειφόρο ανάπτυξη, ότι δηλαδή θα πρέπει να λαμβάνονται υπόψη τόσο τα οικονομικά όσο και τα κοινωνικά και περιβαλλοντικά κριτήρια. Ελπίζω λοιπόν να υπερψηφίσουμε τις τροπολογίες που υπέβαλαν οι Ομάδες των Πρασίνων και του ΕΣΚ.

<SPEAKER ID=129 LANGUAGE="DE" NAME="Kuhne">
Κύριε Πρόεδρε, θέλω και εγώ αρχικά να προσθέσω κάτι στο ερώτημα εάν και κατά πόσο η οικονομική νομοθεσία είναι οιονεί ουδέτερη και εάν μπορεί κανείς να τη διαχωρίσει από άλλες πτυχές. Στον τομέα που καλύπτει η επονομαζόμενη τομεακή οδηγία, εμπίπτουν οι δημοτικές επιχειρήσεις αλλά όχι οι μη δημοτικές επιχειρήσεις. Έτσι έχουμε διαμιάς επιχειρήσεις που έχουν τον ίδιο στόχο αλλά υπόκεινται σε εντελώς διαφορετικές διατάξεις.
<P>
Για τον λόγο αυτό, η Επιτροπή Βιομηχανίας, Εξωτερικού Εμπορίου, Έρευνας και Ενέργειας, η οποία φημίζεται μεταξύ άλλων για την ιδιαίτερη σημασία που δίνει σε κοινωνικά και περιβαλλοντικά ζητήματα, αποφάσισε με μεγάλη διακομματική πλειοψηφία να εντάξει αυτές τις πτυχές στις προτάσεις της. Θέλω να παρουσιάσω μερικές από αυτές τις πτυχές ακόμα μια φορά και με σαφήνεια, και αυτό διότι δεν περιοριστήκαμε μόνο σε συζητήσεις με τις άλλες επιτροπές αλλά εντάξαμε στην προκείμενη πρόταση μερικά ουσιαστικά συμπεράσματα της Επιτροπής Βιομηχανίας, της Επιτροπής Απασχόλησης και Κοινωνικών Υποθέσεων, της Επιτροπής Περιβάλλοντος, Δημόσιας Υγείας και Πολιτικής των Καταναλωτών καθώς και της Επιτροπής Οικονομικής και Νομισματικής Πολιτικής.
<P>
Η σημαντικότερη πρότασή μας αφορά το ότι παράλληλα με τις διατάξεις του εργατικού δικαίου και της κοινωνικής νομοθεσίας θα πρέπει να τηρούνται και οι συλλογικές συμφωνίες μεταξύ εργοδοτών και συνδικάτων στον τόπο εκτέλεσης των έργων - όπως αναφέρουμε στην πρότασή μας. Προκειμένου να μην υπάρξουν παρανοήσεις, πιστεύω ότι η Επιτροπή Βιομηχανίας θα μπορούσε να συμφωνήσει με τη διατύπωση "συλλογικές συμβάσεις γενικής ισχύος" καθώς η πρόταση της Επιτροπής Νομικών Θεμάτων και Εσωτερικής Αγοράς εμπεριέχει δυνατότητες για άλλες παρανοήσεις.
<P>
Πάντως, θα πρέπει να αποσαφηνίσουμε ένα πράγμα και αυτό το επισημαίνω σε σχέση με το κράτος μέλος από το οποίο προέρχομαι. Δεν είναι δυνατόν τμήματα του πολιτικού φάσματος να πυροδοτούν εκεί ανησυχίες για την αγορά εργασίας, εξαιτίας της επικείμενης διεύρυνσης προς Ανατολάς, ενώ εδώ τμήματα του παρόντος Σώματος ετοιμάζονται να ανοίξουν τις πόρτες έτσι ώστε να αποβούν ενδεχομένως δικαιολογημένες οι ανησυχίες αυτές. Θα πρέπει να μεριμνήσουμε ώστε να μην κατηγορηθούμε εκ των υστέρων για αυτό.
<P>
Χαιρετίζω επίσης το γεγονός ότι η Επιτροπή Νομικών Θεμάτων υιοθέτησε το αίτημά μας, σύμφωνα με το οποίο, οι επιχειρήσεις οι οποίες δεν τηρούν τους όρους των συλλογικών συμβάσεων, ή άλλους όρους του εργατικού δικαίου και της κοινωνικής νομοθεσίας στη χώρα που έχουν την έδρα τους ή σε κάποια άλλη ενεχόμενη χώρα, θα μπορούν να αποκλείονται από τις διαδικασίες υποβολής προσφορών. Στο σχέδιο της τομεακής οδηγίας, που αποτελεί αντικείμενο της σημερινής συζήτησης, εδραιώσαμε δύο σημαντικά σημεία που έχουν βαρύτητα λ.χ. για τις δημοτικές επιχειρήσεις, λέγοντας ότι εξαιρούνται από το πεδίο ισχύος της οδηγίας ενώσεις οργανισμών ή κοινοπραξίες με τουλάχιστον 50% συμμετοχή στον κύκλο εργασιών κατά μέσο όρο. Αναφέρεται και αυτό στο σχέδιο της οδηγίας.
<P>
Χαιρετίζω επίσης ότι από το πεδίο ισχύος της οδηγίας θα πρέπει να εξαιρεθεί η προμήθεια ενέργειας και καυσίμων. Έτσι διατηρείται το σημερινό καθεστώς λαμβάνοντας υπόψη το διαφορετικό επίπεδο ελευθέρωσης εντός της Ευρωπαϊκής Ένωσης και αποφεύγεται το αποτέλεσμα που περιέγραψα αρχικά, ότι δηλαδή οι δημοτικές και μη δημοτικές επιχειρήσεις τυγχάνουν διαφορετικής αντιμετώπισης. Υποστηρίζουμε επίσης ότι στην παρούσα οδηγία θα πρέπει να εμπίπτουν και οι ταχυδρομικές υπηρεσίες. Αυτό δεν ισχύει ωστόσο για όλα τα είδη ταχυδρομικών υπηρεσιών, αλλά μόνο για αυτά, όπου δεν υπάρχει ακόμα ελεύθερος ανταγωνισμός.
<P>
Εάν στο τελικό κείμενο που θα ψηφιστεί υιοθετηθεί και η υπόδειξή μου σε σχέση με τις συλλογικές συμβάσεις και εάν ληφθούν υπόψη και τα άλλα σημεία που ανέφερα εδώ, θεωρώ ότι η Επιτροπή Βιομηχανίας θα είναι ικανοποιημένη με το αποτέλεσμα.

<SPEAKER ID=130 LANGUAGE="FR" NAME="Jonckheer">
Κύριε Πρόεδρε, η παρέμβασή μου αφορά ουσιαστικά τη δεύτερη πρόταση οδηγίας. Επιτρέψτε μου να σας συγχαρώ και εγώ με τη σειρά μου για την εκλογή σας.
<P>
Θα ήθελα να ενημερώσω την Ολομέλεια ότι η Επιτροπή Οικονομικής και Νομισματικής Πολιτικής ενέκρινε ομόφωνα, στις 12 Ιουνίου 2001, τη γνωμοδότηση την οποία συνέταξα. Η ομοφωνία αυτή έχει μεγάλη σημασία, καθώς σημαίνει ότι η Επιτροπή Οικονομικής και Νομισματικής Πολιτικής αναγνωρίζει ουσιαστικά ότι οι διαδικασίες σύναψης δημόσιων συμβάσεων συνιστούν εργαλεία που έχουν άμεση σχέση με τη στρατηγική της αειφόρου ανάπτυξης και ότι το περιβάλλον οφείλει να ενσωματωθεί με εγκάρσιο τρόπο σε όλες τις πολιτικές της Ένωσης, όπως ζητεί η Συνθήκη.
<P>
Στο πλαίσιο αυτό, οι αρμόδιες αρχές, που είναι πολιτικά υπεύθυνες, πρέπει να έχουν τη δυνατότητα να υπαγορεύουν τα περιβαλλοντικά αλλά και τα κοινωνικά κριτήρια που επιθυμούν να χρησιμοποιούνται κατά τη σύναψη δημόσιων συμβάσεων. Φυσικά πρέπει να τηρείται η αρχή της μη εισαγωγής διακρίσεων.
<P>
Δεν θέλω να επαναλάβω όσα είπαν ήδη άλλοι συνάδελφοι. Θα ήθελα όμως να επιστήσω την προσοχή σας σε δύο σημεία. Η Επιτροπή Οικονομικής και Νομισματικής Πολιτικής, αφενός, πρότεινε την απλούστευση των διαδικασιών σύναψης των συμβάσεων, κυρίως με διπλασιασμό των κατώτατων ορίων εφαρμογής της οδηγίας στις δημόσιες αγορές και, αφετέρου, πρότεινε την παροχή ιδιαίτερης προστασίας στις μικρές και μεσαίες επιχειρήσεις προβλέποντας ότι οι αναθέτοντες φορείς πρέπει να μπορούν να αναθέτουν το 15% του συνολικού όγκου των συμβάσεων σε μικρές και μεσαίες επιχειρήσεις.

<SPEAKER ID=131 LANGUAGE="DE" NAME="Lehne">
Κύριε Πρόεδρε, αξιότιμοι συνάδελφοι, είμαστε καταρχήν της άποψης ότι ζητήματα της περιβαλλοντικής και της κοινωνικής πολιτικής θα πρέπει κανονικά να ρυθμίζονται στο πλαίσιο της περιβαλλοντικής και της κοινωνικής νομοθεσίας. Σε κάθε βασική αρχή υπάρχουν ωστόσο και εξαιρέσεις. Δεδομένου ότι δεν είμαστε φυσικά εξωπραγματικοί, γνωρίζουμε ότι δεν είναι δυνατόν να διεξαχθεί αυτή η συζήτηση για τις νέες προτάσεις οδηγιών της Επιτροπής σχετικά με τις διαδικασίες σύναψης δημοσίων συμβάσεων χωρίς να ληφθούν καθόλου υπόψη κοινωνικές και περιβαλλοντικές πτυχές. Από αυτή την πλευρά μάς είναι απόλυτα σαφές ότι κατά τη λήψη της σχετικής απόφασης παίζουν φυσικά ρόλο οι κοινωνικές και περιβαλλοντικές πτυχές. Ωστόσο, κάνουμε μια σαφέστατη διάκριση. Είμαστε της άποψης ότι στην ευρωπαϊκή εσωτερική αγορά οι όροι θα πρέπει να είναι ίδιοι για όλους όσους συμμετέχουν σε αυτήν. Ένας από τους προηγούμενους ομιλητές ανέφερε τη φράση κλειδί: ίσοι όροι ανταγωνισμού.
<P>
Αυτό μπορεί φυσικά να διασφαλισθεί, μόνο εάν τα κριτήρια που θέλουμε εδώ να θεσπίσουμε επιπλέον και τα οποία θα τεθούν παράλληλα με τα οικονομικά κριτήρια, εάν λοιπόν τα κριτήρια αυτά θα αποτελούν ήδη εξαρχής αναπόσπαστο στοιχείο των όρων που θέτει η προκήρυξη και δεν θα προστίθενται ούτε θα εφαρμόζονται εκ των υστέρων, όταν δηλαδή η προκήρυξη έχει ήδη ολοκληρωθεί και έχει φτάσει πλέον η στιγμή της κατακύρωσης της σύμβασης. Για τον λόγο αυτό, στη διάρκεια της συζήτησης, το ΕΛΚ υποστήριζε συνεχώς ότι στο βαθμό που θα λαμβάνονται υπόψη τέτοιου είδους κριτήρια, αυτά θα πρέπει να τίθενται ήδη μεταξύ των αρχικών όρων που αναφέρονται στην πρόσκληση υποβολής προσφορών και όχι αργότερα κατά την κατακύρωση της σύμβασης. Θέλω λοιπόν να σας επιστήσω την προσοχή ότι το άρθρο 53, στο οποίο έγιναν επανειλημμένα παραπομπές, και το οποίο αποτέλεσε ένα από τα επίμαχα σημεία της συζήτησης, αναφέρεται στην κατακύρωση της σύμβασης. Αυτός είναι και ο λόγος που η Ομάδα του ΕΛΚ θα ψηφίσει εν μέρει κατά των τροπολογιών που αφορούν το άρθρο 53. Θέλουμε τις λιγότερες δυνατές τροποποιήσεις του άρθρου 53 ως έχει στην πρόταση της Επιτροπής. Μόνον έτσι μπορούμε να διασφαλίσουμε ότι δεν θα προκύψουν δυνατότητες χειραγώγησης και οι αναθέτουσες αρχές δεν θα έχουν στο τέλος παρ' όλα αυτά τη δυνατότητα να λαμβάνουν αποφάσεις, στηριζόμενες σε κριτήρια που τέθηκαν εκ των υστέρων και με εντελώς διαφορετικό υπόβαθρο από το προσανατολιζόμενο σε αντικειμενικά κριτήρια υπόβαθρο, το οποίο αποτελεί αντικείμενο της δικής μας συζήτησης.
<P>
Θεωρώ ότι πρόκειται για μια αποφασιστικής σημασίας διαφορά, η οποία θα πρέπει να γίνει αντικείμενο επεξεργασίας στις συζητήσεις της Επιτροπής Νομικών Θεμάτων. Επιπλέον, θεωρώ ότι το σημείο αυτό μάλλον δεν έχει γίνει ακόμα απόλυτα σαφές στις πολιτικές ομάδες.
<P>
Ακόμα κάτι: είμαστε επίσης αντίθετοι στην υιοθέτηση όρων στην οδηγία καθώς και στην παραχώρηση δυνατοτήτων στους εθνικούς νομοθέτες οι οποίοι θα μεταφέρουν την οδηγία σε εθνικό δίκαιο, όρων και δυνατοτήτων που σε τελική ανάλυση θα ακινητοποιήσουν την εσωτερική αγορά και θα την οδηγήσουν σε αποτυχία. Για παράδειγμα στην πατρίδα μου, στη Γερμανία, συζητείται σήμερα ο επονομαζόμενος νόμος Tariftreuegesetz ο οποίος στην πραγματικότητα θα έχει ως αποτέλεσμα - και εδώ συμφωνώ με την άποψη του κ. Kuhne - να μην αποτελούν βάση μιας πρόσκλησης υποβολής προσφορών οι συλλογικές συμβάσεις γενικής ισχύος - οι οποίες ισοδυναμούν με νόμους που πρέπει να τηρούνται - αλλά τοπικές συλλογικές συμβάσεις, μέχρι και επιχειρησιακές συλλογικές συμβάσεις. Το γεγονός αυτό μπορεί να οδηγήσει στη δυνατότητα διαμόρφωσης μιας προκήρυξης κατά τρόπο ώστε να μπορεί να υποβάλει προσφορά μία και μόνο επιχείρηση. Αν επιτραπεί κάτι τέτοιο, η εσωτερική αγορά θα καταστραφεί. Πρόκειται για κάτι πολύ ανόητο και δεν είμαστε διατεθειμένοι να συμμετέχουμε σε μια τέτοια ανοησία. Για τον λόγο αυτό θα ψηφίσουμε κατά των τροπολογιών που ανοίγουν τέτοιες πόρτες. Αντίθετα, είμαι της άποψης ότι αυτά που μας εξέθεσε ο κ. Kuhne εξ ονόματος της Επιτροπής Βιομηχανίας, δηλαδή να περιοριστεί το πράγμα στις συλλογικές συμβάσεις γενικής ισχύος είναι κάτι που μπορώ οπωσδήποτε να υποστηρίξω και εγώ και η πολιτική μου ομάδα.
<P>
Όσον αφορά τα κατώτατα όρια, η Ομάδα μου δεν έχει λάβει οριστική απόφαση. Αυτό θα γίνει αύριο, στη συνεδρίαση της Ομάδας μου πριν από την ψηφοφορία, καθότι υπάρχουν διαφορετικές απόψεις σχετικά με το συγκεκριμένο ζήτημα. Θέλω ωστόσο να σας επιστήσω την προσοχή ότι υπάρχει μια πολύ ενδιαφέρουσα τροπολογία του κ. Zappalΰ με τη μορφή συμβιβασμού. Πρόκειται για την τροπολογία 147 η οποία, στην περίπτωση που θα αποφασιστεί μια αύξηση των κατωτάτων ορίων, διασφαλίζει ότι οι θεμελιώδεις αρχές αυτής της οδηγίας θα ισχύουν για όλες τις αναθέσεις κάτω από αυτά τα όρια.
<P>
Θα μπορούσε κανείς να πει ότι αυτό είναι αυτονόητο, αλλά η τροπολογία περιέχει μια ουσιαστική καινοτομία. Πιστεύω ότι θα αποτελούσε πραγματική πρόοδο για την εσωτερική αγορά η δυνατότητα υπαγωγής αυτού που γίνεται εδώ στη δικαιοσύνη, η υπαγωγή της διαδικασίας πρόσκλησης υποβολής προσφορών στη δικαιοσύνη. Αυτό δεν διασφαλίζεται σε όλα τα κράτη μέλη για τις περιπτώσεις που βρίσκονται κάτω από τα κατώτατα όρια. Αν αυτό ήταν δυνατόν θα αποτελούσε πραγματική πρόοδο. Παρακαλώ ειδικά την Επιτροπή να επανεξετάσει τη στάση της απέναντι στην τροπολογία 147 και να ενημερώσει αύριο το Κοινοβούλιο κατά πόσο θα μπορούσε να συμφωνήσει με την τροπολογία αυτή, καθότι πιστεύω ότι είναι ένας καλός συμβιβασμός στο ζήτημα των κατωτάτων ορίων.
<P>
Τέλος, θέλω να ευχαριστήσω θερμά τους εισηγητές και πρώτον απ' όλους τον κ. Zappalΰ. Πρόκειται για ένα από τα δυσκολότερα νομοθετικά εγχειρήματα του Κοινοβουλίου και μέχρι τώρα μας οδηγήσατε πολύ καλά ανάμεσα σε αυτούς τους υφάλους. Σας ευχαριστώ πολύ για αυτό.

<SPEAKER ID=132 LANGUAGE="DE" NAME="Berger">
Κύριε Πρόεδρε, επιτρέψτε μου αρχίζοντας να σας συγχαρώ κι εγώ θερμά για την εκλογή σας.
<P>
Αξιότιμε κύριε Επίτροπε, αγαπητοί συνάδελφοι, θέλω κι εγώ αρχικά να ευχαριστήσω τον εισηγητή εξ ονόματος της Ομάδας μου, επίσης δε να ευχαριστήσω τόσο εκείνον όσο και όλους τους συντάκτες γνωμοδοτήσεων των επιτροπών επειδή είχαν να αντιμετωπίσουν έναν τεράστιο όγκο εργασίας για τη συγκεκριμένη έκθεση.
<P>
Ασχολούμαστε ως γνωστόν εδώ και πάρα πολύν καιρό με τις δύο αυτές προτάσεις οδηγίας της Επιτροπής, περίπου εδώ και ενάμισι χρόνο. Πριν από έναν χρόνο έγινε δημόσια ακρόαση για το συγκεκριμένο θέμα. Θεωρώ ότι μετά από τις εντατικές διαβουλεύσεις και την εξαιρετικά μακρόχρονη ψηφοφορία στην Επιτροπή Νομικών Θεμάτων και Εσωτερικής Αγοράς είναι πια καιρός να τελειώσουμε αύριο την πρώτη ανάγνωση με την ψηφοφορία στην Ολομέλεια, που ελπίζω ότι θα καταστεί δυνατή η διεξαγωγή της.
<P>
Ο μεγάλος αριθμός τροπολογιών, με τις οποίες ασχοληθήκαμε ήδη στην επιτροπή και μέρος των οποίων θα πρέπει να επεξεργασθούμε και αύριο στην Ολομέλεια, δεν σημαίνουν ότι δεν συμφωνούμε με τις βασικές προτάσεις της Επιτροπής. Ασφαλώς, η συνόψιση των μέχρι τώρα οδηγιών, η εναρμόνιση και ο εκσυγχρονισμός τους αποτελούν ένα πολύ ουσιαστικό βήμα. Για την Ομάδα μου υπάρχει, παράλληλα με ορισμένα άλλα σημαντικά θέματα που έχουν ήδη εν μέρει θιγεί, ένα κεντρικό σημείο στο οποίο δεν μπορούμε να συμφωνήσουμε με την Επιτροπή. Πρόκειται για τη νέα διατύπωση των κριτηρίων ανάθεσης έργου. Στο σημείο αυτό, η Επιτροπή προβαίνει σε μια ουσιαστική τροποποίηση του περιεχομένου σε σχέση με την μέχρι σήμερα νομική βάση και δεν περιορίζεται στη συνόψιση των υφισταμένων στοιχείων.
<P>
Η πρόταση της Επιτροπής περιορίζει δραστικά τα περιθώρια που υπήρχαν μέχρι τώρα και αποτελούν ισχύον δίκαιο. Τούτο αποβαίνει κυρίως σε βάρος των ποιοτικών κριτηρίων, ιδίως των κοινωνικών, των οικολογικών και των κριτηρίων που αφορούν τις επιπτώσεις στην υγεία.
<P>
Η ίδια η Επιτροπή κατέδειξε στις δύο ερμηνευτικές δηλώσεις της πώς μπορούν σήμερα να εφαρμοσθούν αυτά τα περιθώρια χωρίς να υπάρχει διακριτική μεταχείριση. Επίσης, το Ευρωπαϊκό Δικαστήριο έδωσε πολύ καλές και υπεύθυνες ερμηνείες του υφισταμένου δικαίου με αποφάσεις που χαράζουν νέες κατευθύνσεις, ειδικά και τώρα με την τελική εισήγηση ως προς την υπόθεση του Ελσίνκι. Η Επιτροπή φαίνεται ότι δεν θεωρεί αποδεκτή την υφισταμένη νομική βάση για πολιτικούς λόγους και γι' αυτό σκοπεύει τώρα να προβεί σε σημαντική τροποποίησή της. Τούτο έχει προξενήσει ασφαλώς μεγάλη σύγχυση σε ορισμένους συναδέλφους, καθώς πολλά από όσα η Επιτροπή παρουσίασε στις δύο ερμηνευτικές δηλώσεις της, για τις οποίες την ευχαριστούμε, δεν θα είναι πλέον εφικτά εξαιτίας της νέας νομικής βάσης που προτείνει η Επιτροπή, εάν δεν κάνουμε αύριο δεκτές σχετικές τροπολογίες. Για παράδειγμα οι τοπικές αρχές θα πρέπει στο μέλλον να σκέφτονται εγωιστικά, δηλαδή να σκέφτονται μόνο το άμεσο συμφέρον τους. Το οικονομικό όφελος πρέπει να βρίσκεται σαφώς από την πλευρά της αναθέτουσας αρχής. Εμείς στην Αυστρία το αποκαλούμε αυτό "η αρχή του Florian" : καλύτερα να καίγεται το σπίτι του γείτονα παρά το δικό μου! Δηλαδή τα μειονεκτήματα και οι δαπάνες που θα επωμισθεί μια άλλη τοπική αρχή δεν πρέπει πλέον να λαμβάνονται υπόψη κατά την απόφαση ανάθεσης έργου. Επίσης, η Επιτροπή θέλει να απαγορεύσει την εφαρμογή των κριτηρίων που σχετίζονται με την παραγωγή ενός προϊόντος. Έτσι, για παράδειγμα, μια προκήρυξη διαγωνισμού που θα απαιτεί προϊόντα ξύλου από δάση αειφόρου διαχείρισης ή τρόφιμα βιολογικής καλλιέργειας ή ζωικά προϊόντα βιολογικής παραγωγής γίνεται παράνομη και συνιστά διάκριση σε βάρος των συμβατικών παραγωγών.
<P>
Με τον τρόπο αυτόν δεν υπονομεύονται μόνο οι στοχοθεσίες της Συνθήκης, όπως για παράδειγμα η ενσωμάτωση της προστασίας του περιβάλλοντος σε όλους τους τομείς της πολιτικής και η πολιτική της αειφόρου ανάπτυξης, αλλά περιορίζεται επίσης η αυτονομία και η δημοκρατία στους δήμους, τις κοινότητες, τις περιφέρειες και τα ομοσπονδιακά κρατίδια. Έτσι απαγορεύουμε με κοινοτικό νόμο σε ένα δημοκρατικά εκλεγμένο όργανο, σε έναν δήμο ή μια κοινότητα, να αποφασίσει τη συνέχιση ή την καθιέρωση μιας πολιτικής προμηθειών φιλικής προς το περιβάλλον. Δεν νομίζω ότι με τον τρόπο αυτόν θα γίνει η Ευρωπαϊκή Ένωση πιο δημοφιλής στους πολίτες.
<P>
Ειδικά αυτή η πτυχή των ευρωπαϊκών δήμων και κοινοτήτων οδηγεί την πλειοψηφία της Ομάδας μας στο αίτημα αύξησης των τιμών κατωφλίων. Ακόμη και σε μια μικρή κοινότητα όπως η δική μου, που βρίσκεται σε μια χώρα όπου η οικοδόμηση έχει υψηλό κόστος για κλιματικούς λόγους, σήμερα η απλή κατασκευή ενός σχολικού κτιρίου βρίσκεται ήδη πάνω από την τιμή κατωφλίου. Οι δαπάνες για την προκήρυξη είναι σημαντικά μεγαλύτερες. Όμως το ποσόν αυτό δεν μπορεί να ανακτηθεί, επειδή εξακολουθεί να είναι πολύ χαμηλό για να προσελκύσει πραγματικά προσφορές από άλλες χώρες. Έχει ήδη υπογραμμισθεί ότι οι κανόνες της εσωτερικής αγοράς ισχύουν και για τιμές κάτω του κατωφλίου.
<P>
Τελειώνοντας θέλω να απευθύνω έκκληση κυρίως στο ΕΛΚ να αλλάξει σε μερικά σημεία τη στάση που είχε τηρήσει στην επιτροπή σχετικά με τα κριτήρια ανάθεσης. Στις τροπολογίες μου 134 και 110 συμπεριλάβαμε διάφορες ψηφοφορίες κατά τμήματα. Θεωρώ ότι θα πρέπει να είναι εφικτό σε αυτή τη βάση να βελτιωθεί τελικά το κείμενο της Επιτροπής στα συγκεκριμένα σημεία.
<P>
(Χειροκροτήματα)

<SPEAKER ID=133 LANGUAGE="SV" NAME="Thors">
Κύριε Πρόεδρε, είναι θετικό το γεγονός ότι διεξάγουμε αυτή τη συζήτηση σε μία κρίσιμη στιγμή εδώ στο Κοινοβούλιο. Δεν μιλούμε αποκλειστικά για "νομικίστικα " ζητήματα, καθώς η οδηγία για τον συντονισμό των διαδικασιών για τη σύναψη των δημοσίων συμβάσεων αποτελεί πραγματικά ένα από τα σημαντικότερα μέσα που διαθέτουμε προκειμένου να αντιμετωπίσουμε τη διαφθορά στη δημόσια διοίκηση με τον αποτελεσματικότερο δυνατό τρόπο. Συζητούμε για την πλέον μισητή και πλέον αγαπητή οδηγία, η οποία θα έχει ευρύτατες συνέπειες στις εθνικές διοικήσεις στα διάφορα μέλη της ΕΕ.
<P>
Κατά την συζήτηση στην επιτροπή μου προξένησε ανησυχία, και σε μένα και σε πολλούς άλλους, το γεγονός ότι γίνονται τόσες λίγες αναθέσεις διασυνοριακά και πιστεύω ότι το σημαντικότερο σήμερα μετά από την συζήτηση αυτή είναι να καταλήξουμε σε μία οδηγία η οποία να λειτουργεί όσο το δυνατόν καλύτερα και να διαθέτει ένα σωστό μηχανισμό παρακολούθησης. Παραμένουνε ωστόσο πολλές ελλείψεις.
<P>
Αναφέρθηκαν ήδη πολλοί στα περιβαλλοντικά ζητήματα, θεωρώ όμως σημαντικό να σημειώσουμε το γεγονός ότι, όσον αφορά τα ζητήματα αυτά, θα πρέπει να δώσουμε στις δημόσιες αρχές τις ίδιες δυνατότητες τις οποίες απαιτούμε από τις πλέον προοδευτικές επιχειρήσεις. Γιατί να μην εξετάζεται κανείς για αυτά τα ζητήματα στον δημόσιο τομέα όπως ακριβώς συμβαίνει με τον ιδιωτικό τομέα;
<P>
Η Επιτροπή αναφέρει ότι θα πρέπει να υπάρχει η καλύτερη δυνατή σχέση κόστους - οφέλους, θα ήθελα όμως να πω ότι όσον αφορά τις δημόσιες συμβάσεις πρόκειται πολύ συχνά για την τοπική αυτοδιοίκηση και όταν λέμε τοπική αυτοδιοίκηση εννοούμε π.χ. ότι αυτή μπορεί να διαπράττει λάθη και, εφόσον οι πολίτες δεν είναι ικανοποιημένοι με αυτή, αλλάζουν τους αιρετούς άρχοντες. Οι ίδιοι οι αιρετοί άρχοντες επιθυμούν να λαμβάνουν καλές αποφάσεις σχετικά με το περιβάλλον στους δήμους και στις κοινότητές τους. Θεωρώ επίσης πολύ πειστικό το επιχείρημα ότι υιοθετήσαμε οδηγίες, όπως για παράδειγμα την οδηγία σχετικά με την ενίσχυση της χρήσης ανανεώσιμων πηγών ενέργειας. Γιατί λοιπόν να μην διαθέτουμε μία οδηγία για τις δημόσιες συμβάσεις η οποία να προωθεί τέτοια ζητήματα; Πολλές φορές αναφέρθηκε αυτό το επιχείρημα, όμως δεν βλάπτει να επαναλαμβάνεται. Συμφωνώ με αυτούς που θεωρούν ότι η προσέγγιση που ακολουθεί στην πρόταση αυτή η Επιτροπή είναι άκαμπτη σε σχέση με την κρατούσα νομική πρακτική.
<P>
Υπάρχει ωστόσο μία διαφορά μεταξύ των περιβαλλοντικών και των λεγόμενων κοινωνικών υποθέσεων. Διαθέτουμε απολύτως εναρμονισμένους όρους όσον αφορά τα περιβαλλοντικά ζητήματα, όμως ισχύουν πολλές και διάφορες οδηγίες για τα κοινωνικά. Είναι ενδιαφέρον να σημειώσουμε ότι πολλοί από τους συναδέλφους που αναφέρθηκαν στα κοινωνικά ζητήματα είναι Γερμανοί. Εγώ είμαι από μία μικρή χώρα μέλος της ΕΕ και η πείρα μου μου λέει ότι οι φινλανδικές επιχειρήσεις αντιμετώπισαν σημαντικότατα εμπόδια προκειμένου να εισέλθουν στην γερμανική οικοδομική αγορά, αλλά και στη σουηδική αγορά, εξαιτίας ακριβώς των λεγόμενων συλλογικών διαπραγματεύσεων. Για τον λόγο αυτό είναι σημαντικό να μην υιοθετήσουμε αμφίσημες διατάξεις. Οι όροι που ισχύουν δεν είναι ενιαίοι όσον αφορά τα κοινωνικά ζητήματα. Δεν γνωρίζουμε ποιες διατάξεις θα πρέπει να ακολουθούνται στον τομέα αυτόν.
<P>
Ωστόσο, ελπίζω ότι μπορώ να στείλω ένα σημαντικό μήνυμα εξ ονόματος της Ομάδας των Φιλελευθέρων: εάν υιοθετηθεί η πρόταση για την αύξηση των κατωφλίων, δεν θα μπορέσουμε να υποστηρίξουμε την πρόταση διότι θεωρούμε ότι η πρόταση αυτή θα περιόριζε ακόμη περισσότερο το πεδίο εφαρμογής. Αναφέραμε επανειλημμένα ότι δεν μπορούμε να υποστηρίξουμε κάτι τέτοιο, διότι στην περίπτωση αυτή το ζήτημα θα στερείται νοήματος. Για τον λόγο αυτό απευθύνω έκκληση στους συναδέλφους να λάβουν υπόψη την άποψη μας. Τέλος, πρόκειται για μία και μοναδική τροπολογία, αντίθετα με την πρακτική που υπάρχει σε πολλές χώρες να υποβάλλεται πληθώρα τροπολογιών.

<SPEAKER ID=134 NAME="Hautala">
Κύριε Πρόεδρε, θα ήθελα να σας συγχαρώ για την εκλογή σας ως Αντιπροέδρου και μάλιστα με μεγάλη πλειοψηφία.
<P>
Θα αναφερθώ στην περίπτωση της ιδιαίτερης πατρίδας μου, του Ελσίνκι, που σχετίζεται με τις οδηγίες. Πριν από λίγο καιρό η επιχείρηση συγκοινωνίας του Ελσίνκι, η οποία συνιστά αναθέτουσα δημόσια αρχή, προκήρυξε διαγωνισμό για κάποιες λεωφορειακές γραμμές θέτοντας μεταξύ άλλων ως προϋπόθεση ότι τα προς ανάθεση λεωφορεία θα πρέπει να εκπέμπουν όσο το δυνατόν λιγότερους ρύπους, και άρα να είναι φιλικά προς το περιβάλλον. Κατά συνέπεια, η πόλη του Ελσίνκι αποφάσισε τελικά να αποκτήσει λεωφορεία που λειτουργούν με φυσικό αέριο, των οποίων οι ρύποι είναι πολύ χαμηλοί.
<P>
Ο ανταγωνιστής προσφέρων δεν ικανοποιήθηκε με την επιλογή αυτή αλλά αντίθετα προσέφυγε στο εθνικό δικαστήριο με την αιτιολογία, μεταξύ άλλων, ότι η πόλη του Ελσίνκι δεν επέλεξε την οικονομικά επωφελέστερη προσφορά, δηλαδή τη φθηνότερη. Ο γενικός εισαγγελέας του Δικαστηρίου των Ευρωπαϊκών Κοινοτήτων εξέδωσε προσφάτως την απόφασή του επί του θέματος, η οποία λογικά θα αποτελέσει και την απόφαση του εθνικού δικαστηρίου. Στην πραγματικότητα η απόφαση του εισαγγελέα ενισχύει σθεναρά τη θέση της πόλης του Ελσίνκι, ότι δηλαδή η αναθέτουσα δημόσια αρχή πρέπει να διατηρεί το δικαίωμα να θέτει περιβαλλοντικά κριτήρια, να τα εφαρμόζει στους διαγωνισμούς της και να επιλέγει τα προϊόντα βάσει των κριτηρίων αυτών. Είναι ενδιαφέρον ότι η θέση του εισαγγελέα ταυτίζεται με τη θέση της γενικής διεύθυνσης περιβαλλοντικών θεμάτων της Επιτροπής και διαφοροποιείται από τη θέση της γενικής διεύθυνσης για θέματα εσωτερικής αγοράς. Τώρα θα ήθελα να επιστήσω την προσοχή του Επιτρόπου Bolkestein στη λύση που λογικά θα είναι και η τελική και την οποία δεν γνωρίζουμε ακόμη.
<P>
Οι οδηγίες αυτές έχουν ιδιαίτερα μεγάλη οικονομική σημασία· είναι υποχρέωσή μας να δράσουμε με τρόπο ώστε οι κανόνες του παιγνιδιού να καταστούν όσο το δυνατόν πιο διαφανείς και τίμιοι και οι διαγωνισμοί όσο το δυνατόν διαφανέστεροι, καθώς επίσης και να καταστήσουμε εφικτή για τις δημόσιες αρχές την προώθηση λύσεων που είναι φιλικές προς το περιβάλλον αλλά και κοινωνικά επωφελείς.
<P>
Θα ήθελα να πω στην αξιότιμη και αγαπητή συνάδελφο Astrid Thors ότι η νομοθεσία που άπτεται των κοινωνικών θεμάτων βεβαίως και ποικίλλει ανά χώρα, όμως ίσως ακριβώς γι' αυτό θα πρέπει επίσης να επιτρέψουμε στη δημόσια αρχή να τηρεί δικά της κοινωνικά κριτήρια, κι εμείς θα πρέπει να βρούμε στους κόλπους των πολιτικών ομάδων βιώσιμες συμβιβαστικές λύσεις για τα θέματα αυτά.

<SPEAKER ID=135 LANGUAGE="FR" NAME="Ainardi">
Κύριε Αντιπρόεδρε, επιτρέψτε μου να σας συγχαρώ για την εκλογή σας. Καθώς έπομαι των συναδέλφων που επεσήμαναν ότι πρόκειται για μια έκθεση, που απαίτησε γιγαντιαίες προσπάθειες και πολλή δουλειά, θα ήθελα, μέσα σε δύο λεπτά, να προσπαθήσω να επικεντρωθώ στα σημεία εκείνα που εγώ προσωπικά θεωρώ σημαντικά, έχοντας υπόψη τους ενδιαφερόμενους και κυρίως τις αρχές της τοπικής και περιφερειακής αυτοδιοίκησης και τους πολίτες.
<P>
Εκτιμώ ότι η έκθεση Zappalΰ, που ψηφίστηκε από την Επιτροπή Νομικών Θεμάτων, βελτιώνει την αρχική πρόταση οδηγίας της Επιτροπής. Ουσιαστικά, με το πρόσχημα της απλούστευσης και της ενημέρωσης της ισχύουσας νομοθεσίας, η πρόταση της Επιτροπής προτείνει ασφαλώς την εναρμόνιση των κανονισμών, το πράττει, όμως, ουσιαστικά, αν όχι αποκλειστικά, με γνώμονα την ελευθέρωση και τούτο, δεν μπορώ να το δεχθώ. Έτσι, όσον αφορά τον καθορισμό των τιμών, η χαμηλότερη τιμή ευνοείται εις βάρος των κοινωνικών και περιβαλλοντικών κριτηρίων. Ουσιαστικά, νομίζω, όπως και άλλοι συνάδελφοι, ότι οι προκλήσεις που αντιμετωπίζουμε είναι πολύ σημαντικές. Θα έπρεπε, όσον αφορά την οικονομική τους δραστηριότητα, οι δημόσιες αρχές να δίδουν προτεραιότητα στην απασχόληση και στην αειφόρο ανάπτυξη. Αντί αυτού, ευνοούν μόνο την ευθυγράμμιση με τα οικονομικά κριτήρια. Ωστόσο, ήδη από τον Μάρτιο του 2000, η Ευρωπαϊκή Συνομοσπονδία Συνδικάτων τονίζει τον βαθμό στον οποίο το κοινοτικό καθεστώς που εφαρμόζεται στις δημόσιες συμβάσεις δίδει υπερβολική προσοχή στην έννοια της τιμής εις βάρος της κοινωνικής και εδαφικής συνοχής, της ισότητας και της απασχόλησης.
<P>
Η έκθεση Zappalΰ, όπως είπα, βελτιώνει την οδηγία της Επιτροπής, κυρίως αυξάνοντας κατά 50% τα κατώτατα όρια όσον αφορά τη σύναψη δημοσίων συμβάσεων και επίσης λαμβάνοντας περισσότερο υπόψη τα κοινωνικά και περιβαλλοντικά κριτήρια. Εάν την εγκρίναμε αυτούσια, θα συνιστούσε ενδεχομένως, κατά τη γνώμη μου, πρόοδο σε σχέση με την υφιστάμενη κατάσταση. Όμως, ουσιαστικά, επικυρώνει την ελευθέρωση.
<P>
Σε ανακοίνωσή της στις 15 του περασμένου Οκτωβρίου, η Επιτροπή πρότεινε την ενσωμάτωση των κοινωνικών και περιβαλλοντικών πτυχών στις διαδικασίες σύναψης δημόσιων συμβάσεων. Η ανακοίνωση αυτή όμως δεν έχει σε καμία περίπτωση δεσμευτικό νομικό χαρακτήρα. Θα πρέπει λοιπόν να προχωρήσουμε περισσότερο και να ανατρέψουμε αυτή τη λογική. Αυτό είναι το νόημα των τροπολογιών που υπέβαλε η Ομάδα μου. Στόχος των τροπολογιών αυτών είναι να εξισώσουν, στο πλαίσιο των κριτηρίων καθορισμού, την απασχόληση, το περιβάλλον και τη χωροταξία με το οικονομικό κόστος. Φυσικά, η ψήφος της Ομάδας μου θα εξαρτηθεί από το αποτέλεσμα της ψηφοφορίας όσον αφορά τις τροπολογίες της επιτροπής αλλά και όσον αφορά τις τροπολογίες που θα υποβληθούν αύριο.

<SPEAKER ID=136 NAME="Crowley">
Κύριε Πρόεδρε, θέλω και εγώ, όπως οι συνάδελφοι μου, να σας συγχαρώ για την επανεκλογή σας ως Αντιπροέδρου. Επιθυμώ επίσης να συγχαρώ τον εισηγητή και όλους τους συντάκτες γνωμοδοτήσεων για την εργασία τους σε αυτό που εκ πρώτης όψεως φαίνεται ένα πολύ απλό θέμα, αλλά όταν υπεισέρχεται κανείς στις λεπτομέρειες και στην ανάλυσή του, αποδεικνύεται εξαιρετικά δύσκολο. Αντί να επαναλάβω όσα έχουν ήδη ειπωθεί, θα ήθελα να ασχοληθώ με τρία ειδικά σημεία.
<P>
Καταρχάς, όσον αφορά την αύξηση των ορίων για το πότε οι προσφορές θα πρέπει να τεθούν σε διαβούλευση, η απαίτηση για αύξηση 50% είναι σημαντική διότι έχει ήδη αποδειχθεί ότι τα υφιστάμενα όρια δεν επιτρέπουν την αύξηση των διασυνοριακών ανταλλαγών μεταξύ εταιρειών και μεταξύ εταιρειών και οργανισμών. Αυτό οφείλεται στο ότι το όριο των συμβάσεων είναι πολύ χαμηλό και η βαθύτερη οικονομική πραγματικότητα είναι ότι το να μετακινήσει κανείς την επιχείρησή του σε άλλο κράτος μέλος απαιτεί πρόσθετα χρήματα και μια επωφελέστερη σύμβαση προκειμένου να είναι επικερδής μια τέτοια μετακίνηση. Δεν υπάρχει νόημα στο να πούμε ότι πρέπει να χρησιμοποιούμε το δημόσιο χρήμα απλώς και μόνο για να υποστηρίζουμε ένα αποτυχημένο ή απηρχαιωμένο σύστημα. Πρέπει να χρησιμοποιούμε σωστά το χρήμα - φυσικά για την αύξηση των υποδομών, για την παροχή καλύτερων υπηρεσιών και για τη μεγαλύτερη δυνατή αύξηση της τοπικής απασχόλησης - δεν πρέπει όμως να χρησιμοποιείται απλώς ως υποκατάστατο για τις ιδιωτικές και άλλες επενδύσεις ή για άλλες πρωτοβουλίες δημιουργίας τοπικών θέσεων απασχόλησης.
<P>
Ο δεύτερος τομέας, που αφορά τις περιβαλλοντικές ανησυχίες, αποτελεί ένα άλλο πολύ σημαντικό ζήτημα. Είναι ένα θέμα για το οποίο όλοι μας θα συμφωνήσουμε ότι πρέπει να καθοριστούν ορισμένες ελάχιστες προδιαγραφές. Πρέπει να διδαχθούμε από τα λάθη του παρελθόντος και να εξασφαλίσουμε ότι θα θεσπίσουμε τους κατάλληλους ελέγχους και μηχανισμούς που θα εγγυώνται ότι αυτό που θα κληροδοτήσουμε στις μελλοντικές γενιές θα είναι σε καλύτερη κατάσταση από αυτή στην οποία το παραλάβαμε. Ωστόσο, αυτό δεν πρέπει να χρησιμοποιηθεί ως εμπόδιο ή φραγμός για την ανάπτυξη. Υπάρχει μια χρυσή τομή και μια ισορροπία μεταξύ των δύο, η οποία πρέπει να διατηρηθεί.
<P>
Το τρίτο μου σημείο αφορά τις κοινωνικές υποχρεώσεις, και συγκεκριμένα συμφωνώ πλήρως με τους βουλευτές που είπαν ότι πρέπει να υπάρξει κάποια κοινωνική ανταπόδοση για την αναθέτουσα αρχή και την περιοχή της από την ανάθεση της σύμβασης. Ωστόσο, αυτό δεν πρέπει να χρησιμοποιηθεί για να αποτρέψει την αύξηση του κόστους ή ως ένα πρόσθετο γραφειοκρατικό εμπόδιο που θα δημιουργηθεί για να αποτρέψει την επίτευξη της καλύτερης δυνατής τιμής.
<P>
Το τελευταίο μου σημείο αφορά τα κριτήρια ποιοτικής επιλογής. Φυσικά πρέπει να θεσπιστούν προστασίες ώστε να διασφαλιστεί ότι αυτοί που είναι ένοχοι για παρανομίες, απάτη, κομπίνες και για αδικήματα εις βάρος της περιουσίας και των οικονομικών της Κοινότητας πρέπει να αποκλείονται από τις δημόσιες συμβάσεις. Ωστόσο, εκφράζω ανησυχία όσον αφορά το ζήτημα μιας δικαστικής απόφασης που δεν είναι ακόμη τελεσίδικη: ενεργούμε ως δικαστής και ένορκοι αν αρνηθούμε σε κάποιον το δικαίωμα να είναι υποψήφιος για μια σύμβαση χωρίς να έχει εκδοθεί τελική απόφαση ή να έχει γίνει ανάλυση ως προς το αν ένα άτομο είναι ένοχο για ένα αδίκημα ή όχι. Είναι κάτι στο οποίο πρέπει να δώσουμε μεγάλη προσοχή.
<P>
Εν κατακλείδι, ήταν πια καιρός αυτές οι οδηγίες να συνενωθούν σε μία, να αποσαφηνιστούν τα κείμενα και να δοθεί μεγαλύτερη βεβαιότητα στο νομοθετικό πλαίσιο υπό το οποίο πρέπει να λειτουργούμε. Αλλά, το σημαντικότερο όλων είναι ότι πρέπει να θεωρηθεί ως μια κίνηση προς τη διασφάλιση καλύτερων δημόσιων υπηρεσιών για όλους τους ανθρώπους.

<SPEAKER ID=137 LANGUAGE="NL" NAME="van Dam">
Κύριε Πρόεδρε, θα ήθελα να σας συγχαρώ για την επανεκλογή σας στην θέση του Αντιπροέδρου του Κοινοβουλίου.
<P>
Κύριε Πρόεδρε, η Επιτροπή προτείνει τη βελτίωση και τον εκσυγχρονισμό των ισχυουσών οδηγιών σχετικά με τις δημόσιες συμβάσεις. Πολύ σωστά, διότι η διαδικασία που ακολουθείται είναι εξαιρετικά περίπλοκη και γραφειοκρατική, τόσο για τις κρατικές αρχές όσο και για τις επιχειρήσεις.
<P>
Μπορούμε να επιτυγχάνουμε πολιτικά ιδανικά μέσω των διαδικασιών συναφών δημοσίων συμβάσεων; Αυτό φαίνεται ότι είναι το κύριο ερώτημα στη συζήτηση που διεξάγεται για το ζήτημα αυτό. Με την τροπολογία 98 προτείνεται η προσθήκη τόσο κοινωνικών όσο και περιβαλλοντικών κριτηρίων στα κριτήρια για την αξιολόγηση των προσφορών. Τα κριτήρια για το περιβάλλον - ένας τομέας κατεξοχήν ευρωπαϊκός - είναι αντικειμενικά μετρήσιμα μέσω διαχειριστικών προδιαγραφών και μπορούν επομένως να εφαρμοσθούν εύκολα στην πράξη. Θεωρούμε ωστόσο υπερβολικό να αποφασίζεται σε ευρωπαϊκό επίπεδο ότι οι εθνικές αρχές θα πρέπει κατά την αξιολόγηση των προσφορών να λαμβάνουν υπόψη και κοινωνικά κριτήρια. Η κοινωνική πολιτική εμπίπτει στις αρμοδιότητες των κρατών μελών και θα πρέπει να παραμείνει εκεί. Εξάλλου, η τροπολογία αυτή περιπλέκει σημαντικά την διαδικασία, τόσο για τις κρατικές αρχές όσο και για όσους υποβάλλουν προσφορές. Μπορεί να προκαλέσει κάθε είδους διαμάχες και ερμηνευτικές διαφορές. Η οδηγία θα καταστεί έτσι ακόμα πιο δύσκολο να εφαρμοσθεί στην πράξη από ό,τι συμβαίνει σήμερα.
<P>
Υποστηρίζουμε θερμά τον αποκλεισμό επιχειρήσεων οι οποίες έχουν διαπράξει αδικήματα. Στην χώρα μου δικάζονται τη στιγμή αυτήν διάφοροι εργολάβοι και φαίνεται ότι η απάτη αποτελεί ευρέως διαδεδομένο φαινόμενο. Το κείμενο αυτό στέλνει ένα σαφές μήνυμα προς τις επιχειρήσεις: όχι απάτες με τα χρήματα των φορολογουμένων!

<SPEAKER ID=138 LANGUAGE="SV" NAME="Cederschiφld">
Κύριε Πρόεδρε, αυτές οι δύο οδηγίες είναι σημαντικές για τη δημιουργία μίας καλώς λειτουργούσας εσωτερικής αγοράς. Οι δημόσιες συμβάσεις στην ΕΕ ανέρχονται σε 1,5 δισεκατομμύρια ευρώ ετησίως, από τα οποία 40 εκατομμύρια μόνο στη Σουηδία. Οι αριθμοί αυτοί δείχνουν τη σημασία της ύπαρξης σαφών και απλών κανόνων.
<P>
Οι μικρές και μεσαίες επιχειρήσεις θα πρέπει να ανταγωνίζονται επί ίσοις όροις. Προκειμένου η ΕΕ να καταστεί η πλέον ανταγωνιστική αγορά του πλανήτη το έτος 2010, θα πρέπει να ενισχυθούν οι μικρές και μεσαίες επιχειρήσεις και να καταστούν ευκολότερες οι συνθήκες λειτουργίας τους. Είναι σημαντικό να διατηρηθούν τα κατώφλια, έτσι ώστε να βρούμε λύσεις υπέρ των καταναλωτών και υπέρ του ανταγωνισμού. Έτσι μπορούμε να αυξήσουμε τον αριθμό των δημοσίων συμβάσεων και να δημιουργήσουμε τις προϋποθέσεις για μία ευρωπαϊκή αγορά στον τομέα των δημοσίων συμβάσεων. Με τον τρόπο αυτόν θα εμποδίσουμε τον προστατευτισμό στις εθνικές αγορές και θα διευκολύνουμε τους πολιτικούς που ζητούν την προσεκτική διάθεση των χρημάτων των φορολογουμένων, ζήτημα εξαιρετικά σημαντικό!
<P>
Θα πρέπει να υπάρχουν επίσης σαφείς κανόνες όσον αφορά το περιβάλλον και τα κοινωνικά ζητήματα. Οι δύο οδηγίες τις οποίες συζητούμε σήμερα είναι οικονομικής φύσεως. Εάν και εφόσον ληφθούν υπόψη οι κοινωνικοί παράγοντες και το περιβάλλον, αυτό θα πρέπει να γίνει όταν καθοριστούν κριτήρια για τις δημόσιες συμβάσεις. Με τον τρόπο αυτό θα καταστούν σαφείς οι κανόνες για όσους υποβάλλουν προσφορές, καθώς θα γνωρίζουν ποιοι όροι ισχύουν για τις δημόσιες συμβάσεις. Οι δημόσιες συμβάσεις θα πρέπει να πρέπει να ανατίθενται σε όσους υποβάλλουν τις πλέον συμφέρουσες προσφορές.
<P>
Συμφωνώ απολύτως επίσης με αυτά που ανάφερε η συνάδελφος Thors όσον αφορά τις εμπειρίες της σχετικά με την είσοδο των μικρών χωρών στην γερμανική αγορά. Έχω και εγώ τις ίδιες εμπειρίες από τη χώρα μου, αν και θα ήθελα να παραδεχθώ ανεπιφύλακτα την έντονη απουσία ανταγωνισμού που παρουσιάζει η χώρα μου στον τομέα των οικοδομών, γεγονός που έχει επίσης ως αποτέλεσμα υψηλό κόστος κατοικίας.
<P>
Όσον αφορά τις δημόσιες συμβάσεις, στόχος μας θα πρέπει να είναι να τις απλοποιήσουμε, να τις καταστήσουμε απλούστερες και να γίνονται συχνότερα διασυνοριακά, έτσι ώστε να αυξηθεί η ποιότητα και να μειωθεί το κόστος τους.

<SPEAKER ID=139 LANGUAGE="DE" NAME="Gebhardt">
Κύριε Πρόεδρε, θα ήθελα να σας συγχαρώ για την εκλογή σας. Κύριε Πρόεδρε, κύριε Επίτροπε, αγαπητοί συνάδελφοι, με πολλούς νόμους συμβαίνει ό,τι και με τα αγαπημένα μας ρούχα: αν δεν τα περιποιηθούμε, γρήγορα θα αποκτήσουν άσχημη εμφάνιση και τελικά θα είναι άχρηστα. Δεν θα εκπληρώνουν πλέον τον σκοπό τους. Για τον λόγο αυτόν, είναι βέβαια καλό που η Επιτροπή ανέλαβε να ασχοληθεί με τη νομοθεσία ανάθεσης δημοσίων έργων που ανάγεται στη δεκαετία του ' 70 και εμείς τώρα επιχειρούμε να ανταποκριθούμε με δύο οδηγίες στις απαιτήσεις της εσωτερικής αγοράς και της σημερινής εποχής. Έχουν ήδη λεχθεί ορισμένα πράγματα σχετικά με τον εκσυγχρονισμό των οδηγιών αυτών και δεν χρειάζεται να προσθέσω τίποτα. Θέλω όμως να διατυπώσω μια σαφή προειδοποίηση: δεν είναι σωστό να βελτιώσουμε από τεχνική άποψη τη νομοθεσία ανάθεσης έργου και να την κάνουμε πιο εύχρηστη, κάνοντάς την όμως ταυτόχρονα χειρότερη από άποψη ουσίας. Γιατί σε αυτό αποσκοπεί το σχέδιο της Επιτροπής, όπου πάνω από όλα βρίσκεται η απρόσκοπτη λειτουργία της εσωτερικής αγοράς και ο ανταγωνισμός, ενώ παραμελούνται οι δικαιολογημένες επιθυμίες και τα συμφέροντα των ανθρώπων. Δεν πρέπει να επιτρέψουμε ως Κοινοβούλιο να συμβεί κάτι τέτοιο.
<P>
Δεν έχουμε υποχρέωση έναντι κάποιων μηχανισμών και οικονομικών ιδεολογιών. Έχουμε υποχρέωση να ανταποκριθούμε στις ανάγκες των πολιτών της Ευρώπης και πρέπει επιπλέον να φροντίζουμε να μην γίνεται σπατάλη των φορολογικών εισφορών τους. Εδώ θα μας βοηθήσει μια εσωτερική αγορά που θα λειτουργεί καλά, εφόσον τηρεί προδιαγραφές που θα έχουν ως γνώμονα τον άνθρωπο. Γι' αυτό, οι δημόσιες συμβάσεις δεν μπορεί να ανατίθενται στον μειοδότη. Οι κοινωνικές απαιτήσεις όπως η φροντίδα για την υγεία των ανθρώπων και η μέριμνα για το περιβάλλον πρέπει να αποτελούν εδώ εξίσου αποφασιστικής σημασίας κριτήρια. Η Ομάδα μου έχει υποβάλει σχετικές τροπολογίες που, κατά τη γνώμη μου, αν δεν εγκριθούν, τότε δεν μπορεί να ψηφιστεί η παρούσα οδηγία. Αναφέρω ένα παράδειγμα: είναι αναμφίβολα αυτονόητο ότι οι εντολοδόχοι πρέπει να τηρούν τις διατάξεις για την προστασία των εργαζομένων και τους όρους εργασίας, καθώς και όλες τις δεσμεύσεις που επιβάλλει η εργατική νομοθεσία σε ατομικό και συλλογικό επίπεδο. Σε αυτές συγκαταλέγεται και η τήρηση των συλλογικών συμβάσεων που ισχύουν στον τόπο εκτέλεσης της σύμβασης. Στην αντίθετη περίπτωση είναι εύκολο να πέσουμε στη δίνη της διακριτικής μεταχείρισης και του ντάμπιγκ των αμοιβών που θα αποβεί σε βάρος των οικογενειών πολλών εργαζομένων. Δεν επιτρέπεται να διαμορφωθεί έτσι ο ανταγωνισμός στην εσωτερική αγορά.
<P>
Επίσης, ο ανταγωνισμός αυτός δεν πρέπει να γίνεται σε βάρος του περιβάλλοντος. Είναι επομένως απόλυτα σαφές ότι στις δημόσιες συμβάσεις πρέπει να απαιτείται η τήρηση υψηλών περιβαλλοντικών προδιαγραφών. Επιτρέψτε μου να πω τελειώνοντας δυο λόγια για τις τιμές κατωφλίου των ευρωπαϊκών διαγωνισμών. Αφού, όπως αποδείχθηκε, οι μέχρι σήμερα ισχύουσες τιμές κατωφλίου δεν είχαν ως αποτέλεσμα την αύξηση των διασυνοριακών ανταλλαγών στον τομέα των δημοσίων συμβάσεων, μπορούμε να τις αυξήσουμε χωρίς ενδοιασμούς. Προσωπικά, δεν έχω ούτε εγώ πρόβλημα με ενδεχόμενο διπλασιασμό τους. Η αύξηση των τιμών κατωφλίου θα αποτρέψει τις αδικαιολόγητα υψηλές διοικητικές δαπάνες των σχετικά μικρών έργων. Θα βοηθήσει στην αύξηση της ευελιξίας κατά τον σχεδιασμό και την εκτέλεση έργων που θα μπορεί κανείς να παρακολουθήσει και θα συμβάλει στην φειδωλή χρησιμοποίηση των φορολογικών εσόδων. Οι πολίτες θα μας είναι ευγνώμονες αν δεν εξαναγκάσουμε τους δημάρχους τους να πετούν τα χρήματα από το παράθυρο.
<P>
Θα ήθελα να ζητήσω συγγνώμη τόσο από τον κ. Zappalΰ όσο και από τον κ. Επίτροπο για το γεγονός ότι δεν μπορώ δυστυχώς να μείνω εδώ ως το τέλος, επειδή με περιμένει από τις 4 το απόγευμα μια ομάδα επισκεπτών και πρέπει κάποτε να πάω να τη συναντήσω. Κατά βάσιν θα ήθελα πολύ να ακούσω την απάντηση του κ. Επιτρόπου.

<SPEAKER ID=140 NAME="Wallis">
Κύριε Πρόεδρε, στο επίκεντρο αυτής της συζήτησης είναι το θέμα της προστασίας του δημόσιου συμφέροντος στις συμβάσεις που αναθέτουν οι δημόσιες αρχές. Αφορά επίσης, στο πλαίσιο της εσωτερικής αγοράς, την ενθάρρυνση της διασυνοριακής ανάθεσης συμβάσεων και της εργασίας: 15% του κοινοτικού ΑΕγχΠ - πρόκειται για μια σημαντική συμβολή για την επίτευξη των στόχων της δημόσιας πολιτικής. Πρέπει να επιδιώκουμε να επιτύχουμε την καλύτερη δυνατή αξία για τους πολίτες μας και μια διαφανή διαδικασία για τους προσφέροντες. Αλλά η καλύτερη αξία δεν μπορεί ποτέ να βασίζεται σε αμιγώς οικονομικά κριτήρια. Η τιμή μόνη της δεν μπορεί ποτέ να είναι πλήρη ένδειξη για το τι είναι προς το δημόσιο συμφέρον, για το ποια είναι η πλέον συμφέρουσα προσφορά.
<P>
Θυμάμαι, ως μέλος μιας αρχής τοπικής αυτοδιοίκησης, ένα δημοτικό συμβούλιο να σπαταλά χρόνο, προσπάθεια και χρήμα προσπαθώντας να αποκωδικοποιήσει μια εξαίρετη σύμβαση για τα σχολικά γεύματα η οποία αποδείχθηκε ότι ήταν εντελώς απαράδεκτη. Ναι, η τιμή ήταν σωστή, αλλά μόνο οι δικηγόροι νίκησαν.
<P>
Ο στόχοι που επιδιώκουν οι δημόσιες αρχές είναι δικαιολογημένα, προς το δημόσιο συμφέρον, ένα μίγμα περιβαλλοντικών και κοινωνικών στόχων. Όσο υπάρχουν ίσοι όροι ανταγωνισμού και η διαδικασία είναι απολύτως διαφανής, τέτοιοι στόχοι και επιλογές μπορούν και πρέπει να είναι σύννομοι, όπως επιβεβαίωσε πρόσφατα το ΔΕΚ. Τέτοιες επιλογές, πράγματι, είναι ένα ουσιαστικό και εγγενές κομμάτι της τοπικής πολιτικής ζωής.

<SPEAKER ID=141 NAME="MacCormick">
Κύριε Πρόεδρε, αποτελεί ευτυχή σύμπτωση να προεδρεύετε σήμερα το απόγευμα διότι μου δίδεται έτσι η ευκαιρία να πω ότι είμαι πολύ περήφανος που μοιράζομαι μαζί σας μια εκλογική περιφέρεια, στο πλαίσιο των ισχυουσών εκλογικών ρυθμίσεών μας, ως συνάδελφος βουλευτής από τη Σκωτία. Τιμήσατε την εκλογική μας περιφέρεια με τον αξιοπρεπή και θαυμάσιο τρόπο με τον οποίο συμπεριφερθήκατε τις τελευταίες εβδομάδες και είμαστε πολύ ικανοποιημένοι για αυτό.
<P>
(Χειροκροτήματα) Σε αυτή την εκλογική περιφέρεια, όπως γνωρίζετε καλά, δεν θεωρείται δεδομένο πως ό,τι παρέχεται ή γίνεται δημοσίως είναι κακό και μόνον ό,τι γίνεται ιδιωτικά είναι καλό. Ούτε η Επιτροπή συμμερίζεται αυτή την άποψη. Αλλά, όπως μόλις είπε η κ. Wallis, η συζήτηση αυτή εστιάζεται στο σημαντικό ερώτημα του ποιες αποφάσεις λαμβάνονται δεόντως από τις δημόσιες αρχές, με δημοκρατικές διαδικασίες βάσει της δημόσιας επιλογής, και του τι πρέπει λογικά να αφήνεται να ρυθμιστεί από την αγορά.
<P>
Είναι πολύ σημαντικό αυτή η διαχωριστική γραμμή να χαραχτεί σωστά. Η κ. Hautala έθεσε μια ερώτηση την οποία πρέπει να απαντήσει ο Επίτροπος κατά τη δευτερολογία του στη σημερινή συζήτηση. Είναι μια ερώτηση που θα μπορούσε να απευθύνεται και στον κ. Zappalΰ, ο οποίος λέει ότι πρέπει να λάβουμε υπόψη μας μόνο τις οικονομικές συνθήκες, και όχι, για παράδειγμα, τις περιβαλλοντικές ή τις κοινωνικές. Αν το Ελσίνκι ή το Εδιμβούργο μολυνόταν σοβαρά από καυσαέρια, αυτό θα προκαλούσε κάποιο κόστος. Κάποιος θα έπρεπε να πληρώσει για να καθαριστούν κάποτε οι πόλεις. Το να λέμε ότι είναι ένα μη οικονομικό κόστος είναι απλά μια περίεργη αντίληψη περί των οικονομικών. Έτσι, ανταποδίδουμε την ερώτηση: ρωτάμε ποιος θα αποφασίσει αν οι δρόμοι του Ελσίνκι ή οι δρόμοι του Εδιμβούργου χρειάζονται φιλικά προς το περιβάλλον και οικολογικά λεωφορεία; Ποιος είναι ο αρμόδιος να λάβει αυτή την απόφαση; Είναι καλύτερο να ληφθεί στις Βρυξέλλες; Είναι καλύτερο να ληφθεί στο Στρασβούργο από το Κοινοβούλιο; Είναι καλύτερο να ληφθεί στο Λονδίνο; Όχι, είναι καλύτερο να ληφθεί στο Εδιμβούργο ή το Ελσίνκι.
<P>
Μια απόφαση τέτοιου είδους πρέπει να λαμβάνεται επιτόπου. Φυσικά, δεν θέλουμε η απόφαση αυτή να έχει άδικες συνέπειες. Πρέπει να είναι ανοικτή και διαφανής. Ποιος μπορεί να έρθει και να υποβάλει προσφορά για αυτή τη σύμβαση και με ποιους όρους μπορεί να του ανατεθεί; Εντάξει, αλλά μην αφαιρείτε από την τοπική αυτοδιοίκηση, από τους ανθρώπους μιας περιοχής, τη δυνατότητα να προσδιορίζουν οι ίδιοι τις προδιαγραφές που θα ζητήσουν από εκείνους που τους εξυπηρετούν. Αν το ευρωπαϊκό δίκαιο πρόκειται να απαγορεύσει κάτι τέτοιο, η Ευρώπη δεν θα γίνει πιο δημοφιλής στους πολίτες. Αυτή η σαφής ευθύνη για το κοινό καλό πρέπει να αναληφθεί από τις δημόσιες αρχές. Θα ήθελα να ακούσω την απάντηση του Επιτρόπου για το σημείο αυτό.

<SPEAKER ID=142 LANGUAGE="IT" NAME="Cossutta">
Κύριε Πρόεδρε, εκτιμώ την πρόταση οδηγίας της Επιτροπής και την έκθεση που εγκρίθηκε από την Επιτροπή Νομικών Θεμάτων του Ευρωπαϊκού Κοινοβουλίου. Απαιτούνται ωστόσο τροπολογίες που θα εισάγουν βαθύτερα κριτήρια κοινωνικά, περιβαλλοντικά και ίσης μεταχείρισης στις διαδικασίες. Οι τροπολογίες που προτείνω αποσκοπούν στην ενίσχυση του ρόλου των αρχών ανάθεσης στον έλεγχο της ποιότητας των εργολάβων και υπογραμμίζουν τη σημασία της αξιολόγησης των περιβαλλοντικών επιπτώσεων των δημοσίων και ιδιωτικών έργων. Υπογραμμίζω επίσης την ανάγκη να αποκλείονται από τις διαδικασίες σύναψης συμβάσεων τα πρόσωπα που καταδικάζονται για αδικήματα όπως η ανακύκλωση παράνομων εσόδων, η απάτη και το εμπόριο ναρκωτικών. Θέλω να το επαναλάβω και ενώπιον του Σώματος, γιατί δυστυχώς στη χώρα μου, την Ιταλία, η παρουσία της Μαφίας είναι ακόμα αισθητή, αλλά, αντίθετα από ό,τι υποστηρίζει ο Υπουργός της ιταλικής κυβέρνησης, κ. Lunardi, η διαπλοκή με τη Μαφία είναι τελείως απαράδεκτη.

<SPEAKER ID=143 LANGUAGE="EN" NAME="Harbour">
Κύριε Πρόεδρε, θα ήθελα και εγώ να σας συγχαρώ για την εκλογή σας ως πρώτου Αντιπροέδρου.
<P>
Θα ήθελα να δώσω μια διαφορετική προοπτική στη συζήτηση σήμερα το απόγευμα. Σε αυτή τη συζήτηση δεν ακούσαμε τα άτομα που παρέχουν δημόσιες υπηρεσίες στην Ευρωπαϊκή Ένωση ως αποτέλεσμα της τεράστιας προόδου που έχει σημειωθεί στο άνοιγμα της ανάθεσης δημοσίων συμβάσεων σε όλη την Ευρωπαϊκή Ένωση.
<P>
Μέχρι στιγμής, δεν ακούσαμε τίποτα σήμερα το απόγευμα για τα άτομα που κινούν την οικονομία επειδή αποκτούν ανοικτή πρόσβαση σε διαγωνισμούς, με φθηνό και ευχερή τρόπο μέσω της ηλεκτρονικής οδού. Αυτό ισχύει για τις επιχειρήσεις, τους οργανισμούς, τους φορείς παροχής υπηρεσιών, τους κατασκευαστές, τους αναδόχους έργων σε ολόκληρη την Ευρωπαϊκή Ένωση. Πριν λίγες εβδομάδες, επισκέφθηκα μία από αυτές τις εταιρείες στην εκλογική μου περιφέρεια. Απασχολεί 80 άτομα. Κάθε πρωί, συνδέεται ηλεκτρονικά με την Επίσημη Εφημερίδα, όπου καταχωρούνται πέντε ή έξι προσκλήσεις υποβολής προσφορών, όλες για το Ηνωμένο Βασίλειο. Η εταιρεία αυτή δεν έχει επί του παρόντος εξαγωγικές φιλοδοξίες, αλλά η Επίσημη Εφημερίδα της προσφέρει φθηνή, εύκολη πρόσβαση σε πελάτες δημόσιες αρχές σε μια τυποποιημένη μορφή. Συντάσσει και υποβάλλει προσφορές για αυτούς κάθε εβδομάδα.
<P>
Από αυτή την άποψη, θέλω να εξετάσω την ισορροπία μεταξύ των οικονομικών, των περιβαλλοντικών και των κοινωνικών ζητημάτων. Η εταιρεία αυτή στη Black Country στο Ηνωμένο Βασίλειο απασχολεί 80 άτομα, δηλαδή 80 θέσεις εργασίες για τις οποίες υπάρχει μεγάλη ανάγκη, και συμμορφώνεται με όλες τις κοινωνικές προδιαγραφές της νομοθεσίας του Ηνωμένου Βασιλείου. Συμμορφώνεται με όλους τους περιβαλλοντικούς κανόνες της νομοθεσίας του Ηνωμένου Βασιλείου. Έχει κάθε δικαίωμα να υποβάλει προσφορά για μια σύμβαση. Γιατί θα έπρεπε να είναι διαφορετικά; Γιατί να πρέπει να κάνει και κάτι άλλο; Πρόκειται κατά κύριο λόγο για ένα οικονομικό μέσο. Ως τέτοιο είχε σχεδιασθεί στην αρχή. Μπορεί να θέλουμε να αυξήσουμε τις κοινωνικές του επιβαρύνσεις - και πολλοί συνάδελφοι εδώ θα ήθελαν να το κάνουν. Θα έχουμε πολλές ακόμη συζητήσεις με την κ. Thorning-Schmidt και άλλους συναδέλφους σχετικά με την αύξηση των απαιτήσεων προκειμένου να βελτιωθεί η ασφάλεια και η υγεία των εργαζομένων. Πολύ καλά. Αν οι εταιρείες συμμορφωθούν με αυτό, πρέπει να έχουν το δικαίωμα να υποβάλλουν προσφορές για συμβάσεις.
<P>
Θέλω να σχολιάσω τις παρατηρήσεις του κ. MacCormick διότι μου φαίνεται ότι διαμαρτυρείται υπερβολικά. Σχετικά με το ζήτημα της σύμβασης για τα λεωφορεία στο Ελσίνκι, σίγουρα οι αρχές του Ελσίνκι ήταν οι αρμόδιες για να αποφασίσουν, πριν να προκηρύξουν το διαγωνισμό για την ανάθεση της σύμβασης, ποιο είναι το βέλτιστο και το πιο φιλικό προς το περιβάλλον λεωφορείο το οποίο επιθυμούσαν. Μια δημόσια σύμβαση δεν μπορεί να περιλαμβάνει την απαίτηση από τους κατασκευαστές λεωφορείων να κάνουν περιβαλλοντική εκτίμηση για το Ελσίνκι πριν να υποβάλλουν τη σύμβαση. Αν οι αρχές του Ελσίνκι είχαν πει ότι θέλουν 100 λεωφορεία που να κινούνται με φυσικό αέριο και αυτή είναι η σύμβαση, τότε εντάξει, αν αυτό είναι που θέλουν. Όμως πρέπει να γίνει σε ανοικτή και συνεκτική βάση.
<P>
Τέλος, θέλω να στραφώ στο ζήτημα των κατωφλίων. Φαίνεται ότι αυτή είναι η πλέον ενδιαφέρουσα συζήτηση. Αναφέρομαι ιδιαιτέρως σε μία από τις γνωμοδοτήσεις της Eπιτροπής Oικονομικής, Νομισματικής και Βιομηχανικής Πολιτικής, στην οποία ο συνάδελφός μας, ο οποίος δυστυχώς απουσιάζει, είπε ότι ήθελε να απλοποιήσει τα πράγματα αυξάνοντας τα κατώφλια, αλλά παράλληλα ήθελε να εκχωρήσει 15% των συμβάσεων στις ΜΜΕ. Μήπως νομίζει ότι εξαιρώντας ένα σημαντικό αριθμό συμβάσεων από το καθεστώς των δημοσίων συμβάσεων, αυξάνοντας τα κατώφλια, πρόκειται να βελτιώσει την κατάσταση των ΜΜΕ; Σε τι κόσμο ζούμε;
<P>
Είναι ένας τομέας στον οποίο θέλουμε τις ΜΜΕ να είναι ανταγωνιστικές. Θέλουμε τις τοπικές αρχές να συνάπτουν συμβάσεις σε μια συνεκτική, ανοικτή βάση ώστε να πιάσουν τόπο τα χρήματα των πολιτών μας. Θέλουμε να τις υποχρεώσουμε να το κάνουν. Επειδή απλά το θεωρούν δύσκολο, επειδή πιστεύουν ότι τους κοστίζει χρήματα - πιθανόν επειδή δεν θέλουν να συμμορφωθούν με όλες τις απαιτήσεις - θέλουν περισσότερη διακριτικότητα ώστε να μην συνάπτονται οι συμβάσεις σε ανοικτή βάση. Γι' αυτό το λόγο συζητείται αυτή η αύξηση των κατωφλίων. Δεν πρέπει να το κάνουμε. Θα υπονομεύσει την αξία ενός συστήματος που λειτουργεί ήδη καλά. Αυτό πρέπει να επιδιώκουμε: τη βελτίωση, όχι τη διάλυση.

<SPEAKER ID=144 NAME="McCarthy">
Κύριε Πρόεδρε, και στη δική μου εκλογική περιφέρεια υπάρχουν εταιρείες που επωφελούνται από αυτό το καθεστώς των δημοσίων συμβάσεων. Πράγματι, ωφελούνται από την προμήθεια αυτόματων κερματοδεκτών σε ευρώ για τις δημόσιες αρχές, παρόλο που η Βρετανία δεν ανήκει στη ζώνη του ευρώ. Υπάρχουν πολλές ευκαιρίες εδώ. Θέλω όμως να θέσω ορισμένες πολύ συναφείς ερωτήσεις στον Επίτροπο και ελπίζω ότι θα τις απαντήσει στην αγόρευσή του.
<P>
Κύριε Επίτροπε, χρειαζόμαστε ορισμένες διευκρινίσεις όσον αφορά τα κατώφλια, όπως υπέδειξε ο κ. Harbour. Θα ήθελα πραγματικά να μάθω ποιος θα ήταν ο αντίκτυπος στην αγορά των δημόσιων συμβάσεων αν αυξάνονταν τα κατώφλια, και ειδικότερα στις μικρές και μεσαίες επιχειρήσεις και στους καταναλωτές. Θα ήθελα επίσης να μάθω, όσον αφορά τις διεθνείς υποχρεώσεις μας στο πλαίσιο της γενικής συμφωνίας του ΠΟΕ για τις συμβάσεις με τρίτες χώρες, αν όντως ισχύει, όπως απέδειξαν οι υπηρεσίες της Επιτροπής, ότι οι ΗΠΑ και η Ιαπωνία θα ήταν πράγματι ευνοημένοι συμβαλλόμενοι και ότι οι προμηθευτές μας από την ΕΕ θα ζημιώνονταν διότι θα λειτουργούσαν σε δύο καθαρά διαφορετικά καθεστώτα.
<P>
Θα ήθελα να θέσω ερωτήσεις σχετικά με τα κοινωνικά κριτήρια. Αλλοι βουλευτές τόνισαν ήδη τη συμβατότητα της ενσωμάτωσης κριτηρίων ισχυρής κοινωνικής προόδου σε διαδικασίες ανάθεσης με την παράλληλη τήρηση των αρχών της νομοθεσίας περί ανταγωνισμού και της ίσης μεταχείρισης και της μη εισαγωγής διακρίσεων. Πρέπει να είναι δυνατόν να συνδυαστούν οι οικονομικές μεταρρυθμίσεις και η πολιτική ανταγωνισμού με τις αρχές της ισχυρής και σταθερής κοινωνικής δικαιοσύνης και κοινωνικής προόδου. Δεν μπορώ να καταλάβω γιατί, αν έχουμε ένα σύστημα διαφάνειας και ανοικτού ανταγωνισμού, πώς δεν μπορούμε να αποτρέψουμε να χρησιμοποιηθεί ως ένα προστατευτικό προπέτασμα καπνού στις δημοσιεύσεις των διαγωνισμών. Γιατί δεν έχει ενσωματώσει η Επιτροπή το σύνολο των καλών πρακτικών από την ευρωπαϊκή νομολογία στο σώμα τη οδηγίας αυτής προκειμένου να διασφαλίσει ότι εγγυόμαστε τις υψηλότερες οικονομικές και κοινωνικές προδιαγραφές στις δημόσιες συμβάσεις; Σίγουρα, το οφείλουμε αυτό στις δημόσιες αρχές μας, στους καταναλωτές μας και βεβαίως στις επιχειρήσεις μας. Γιατί η Επιτροπή ακολούθησε το δρόμο μιας εθελοντικής προσέγγισης;
<P>
Ελπίζω ότι η Επιτροπή θα δεχτεί τις τροπολογίες που ανέφερε ο συνάδελφός μου, κ. Hughes, ώστε να μπορούν να επιφυλάσσονται συμβάσεις στα προγράμματα προστατευόμενης απασχόλησης. Ελπίζω ότι θα σεβαστεί τις επιθυμίες του Κοινοβουλίου για την υιοθέτηση ισχυρής γραμμής στην οδηγία αυτή, διασφαλίζοντας τη συμμόρφωση με τους βασικούς κανόνες εργασίας και επιτρέποντας τον αποκλεισμό όσων δεν τηρούν αυτούς τους κανόνες.

<SPEAKER ID=145 LANGUAGE="NL" NAME="De Clercq">
Κύριε Πρόεδρε, σας συγχαίρω θερμά για την εκλογή σας. Κύριε Επίτροπε, συνάδελφοι, η έκθεση αυτή έχει πολύ σημαντικότερες συνέπειες από ό,τι θα πίστευε κανείς εκ πρώτης όψεως. Κάθε χρόνο συνάπτονται χιλιάδες δημόσιες συμβάσεις από δημόσιες, συχνά περιφερειακές ή δημοτικές, αρχές. Υπολογίζεται ότι οι δημόσιες συμβάσεις αντιπροσωπεύουν τη στιγμή αυτή το 14% περίπου του συνολικού ευρωπαϊκού ΑΕγχΠ. Ωστόσο η ισχύουσα νομοθεσία είναι εξαιρετικά περίπλοκη και αυτός ο τομέας της αγοράς παραμένει επομένως αποκομμένος από τα πλεονεκτήματα της εσωτερικής αγοράς.
<P>
Η έκθεση την οποία συζητούμε σήμερα οφείλει επομένως να επιτύχει τον στόχο της, δηλαδή την απλοποίηση της νομοθεσίας, και τη βελτίωση των διαδικασιών σύναψης δημοσίων συμβάσεων στην Ευρώπη. Για αυτούς τους λόγους είμαι κατά της υπερβολικής αύξησης των κατωφλίων, αύξηση μέσω της οποίας η ρύθμιση αυτή θα κάλυπτε μόλις το 8 έως 12% των δημοσίων συμβάσεων στην Ευρώπη. Θα πρέπει να δούμε επίσης με προσοχή και τη θέσπιση κοινωνικών και περιβαλλοντικών κριτηρίων. Οι υπερβολικοί και περίπλοκοι όροι δυσχεραίνουν ακόμη περισσότερο την κατάσταση, τόσο για τις πόλεις και τις κοινότητες στην Ευρώπη όσο και για τις ΜΜΕ. Οφείλουμε να συνειδητοποιήσουμε ότι αυτές πρώτα και κύρια θα αντιμετωπίσουν την ευρωπαϊκή νομοθεσία που συζητούμε εδώ. Θα πρέπει να τις βοηθήσουμε να προσεγγίσουν την Ευρώπη, έτσι ώστε να στείλουμε μέσω αυτών το ευρωπαϊκό μήνυμα. Κάτι τέτοιο δεν μπορεί σίγουρα να συμβεί εφόσον πάσχουμε από μανία ρύθμισης των πάντων.

<SPEAKER ID=146 LANGUAGE="DE" NAME="Wuermeling">
Κύριε Πρόεδρε, αξιότιμοι κυρίες και κύριοι, εκφράζω τις ευχαριστίες και την εκτίμησή μου στον εισηγητή, ο οποίος επεξεργάσθηκε το θέμα αυτό με πολλή ενεργητικότητα, πειθαρχία και εξυπνάδα. Ιδίως τον θαυμάζω επειδή δεν έχασε τη ρωμαϊκή του ευθυμία παρότι η διαδικασία ήταν εν μέρει πολύ δύσκολη. Ευχαριστώ επίσης θερμά τους συναδέλφους - πιστεύω ότι ήταν μία από τις πιο ενδιαφέρουσες συζητήσεις στην Επιτροπή Νομικών Θεμάτων μέχρι σήμερα.
<P>
Και από τη συζήτηση που έγινε εδώ έγινε φανερό ότι συζητούνται σε όλες τις Ομάδες διάφορες απόψεις για τις τιμές κατωφλίου και τις κοινωνικές προδιαγραφές και μπορούμε να περιμένουμε με ανυπομονησία την αυριανή ψηφοφορία.
<P>
Κατά τη δική μου άποψη, οι νέες οδηγίες πρέπει να είναι προοδευτικές, δίκαιες και λειτουργικές. Υποστηρίζουμε τον εκσυγχρονισμό που προτείνει η Επιτροπή, π.χ. σχετικά με την καθιέρωση ηλεκτρονικών πλειστηριασμών και υποβολών προσφορών. Ανησυχώ όμως πολύ μήπως η οδηγία δεν γίνει πιο δίκαια σε ένα συγκεκριμένο σημείο: αναφέρομαι στο ζήτημα των κοινωνικών και περιβαλλοντικών προδιαγραφών.
<P>
Θέλω να επαναλάβω ρητά και εξ ονόματος των άλλων συναδέλφων της Ομάδας μου ότι για μας το πρόβλημα δεν είναι να μην παίζουν κανένα ρόλο τα κοινωνικά και περιβαλλοντικά κριτήρια. Όχι! Ο συνάδελφος Hager το ανέλυσε αυτό πολύ καθαρά. Τα κριτήρια αυτά πρέπει να ορίζονται κατά την περιγραφή του προϊόντος. Θέλουμε να αποφύγουμε στο τέλος, κατά τη διαδικασία κατακύρωσης, και αφού έχει ήδη γίνει σύγκριση των προσφορών και έχει διαπιστωθεί ότι η προσφορά υπ' αριθ. 1 είναι η οικονομικά πιο συμφέρουσα, η υπ' αριθ. 2 είναι κακή, η υπ' αριθ. 3 χειρότερη και η υπ' αριθ. 4 η χειρότερη από όλες, να ξεκινήσει άλλη μια διαδικασία εκτίμησης προκειμένου να διαπιστωθεί ότι η α επιχείρηση είναι πιο κοινωνική επειδή έχει προσλάβει περισσότερα άτομα με ειδικές ανάγκες, η β είναι πιο οικολογική επειδή έχει σύστημα διαχείρισης αποβλήτων, και τελικά να κατοχυρωθεί η σύμβαση στην ακριβότερη επιχείρηση χωρίς να ληφθεί υπόψη ο εντοπισμός της οικονομικά πιο συμφέρουσας προσφοράς. Αυτή είναι η κατάσταση που θέλουμε να αποφύγουμε, διότι θα ήταν αντίθετη προς την εσωτερική αγορά. Γι' αυτό είναι τόσο σημαντικό για μας το συγκεκριμένο σημείο, ενώ ουσιαστικά η παρούσα οδηγία δεν μας χρειάζεται πλέον καθόλου, αν υπάρχουν τέτοιες προδιαγραφές.

<SPEAKER ID=147 NAME="Κουκιάδης">
Κύριε Πρόεδρε, θέλω να σας εκφράσω τα συγχαρητήριά μου και τις ευχές μου να συνεχίσετε με τον ίδιο αποτελεσματικό τρόπο τα καθήκοντά σας.
<P>
Η μάχη που δόθηκε για τα κοινωνικά και περιβαλλοντικά κριτήρια, και σε μεγάλο βαθμό κερδήθηκε με την πρόταση της Νομισματικής Επιτροπής, δείχνει ότι το Ευρωπαϊκό Κοινοβούλιο παραμένει βασικός υποστηρικτής του ευρωπαϊκού κοινωνικού μοντέλου και της βιώσιμης ανάπτυξης, της μόνης που μπορεί να κάνει ανταγωνιστική την Ευρώπη στο παγκόσμιο περιβάλλον. Με τις τροπολογίες στα κοινωνικά και περιβαλλοντικά κριτήρια, που πρέπει να συνεκτιμώνται, δεν επιβάλλονται νέες υποχρεώσεις, ούτε επιβαρύνεται το κόστος των επιχειρήσεων, αλλά προτείνεται το αυτονόητο, που είναι ο σεβασμός του ευρωπαϊκού κεκτημένου σε θέματα προστασίας της εργασίας και του περιβάλλοντος.
<P>
Επιπλέον, στην ίδια γραμμή πρέπει ομόφωνα να γίνει δεκτή η θέση της Νομικής Επιτροπής ότι οι όροι εκτέλεσης μιας σύμβασης μπορεί να έχουν σαν αντικείμενο την ενθάρρυνση της απασχόλησης των μειονεκτούντων ή αποκλεισμένων προσώπων ή την καταπολέμηση της ανεργίας. Από τη στιγμή που έχει γίνει δεκτό ότι η πολιτική απασχόλησης πρέπει να ενσωματωθεί σε όλες τις επιμέρους πολιτικές, η έγκριση της θέσης αυτής αποτελεί μια βεβαίωση ότι αυτά που υιοθετούμε τα πιστεύουμε και τα εννοούμε.
<P>
Ενθαρρυντικό είναι επίσης ότι η εισαγωγή της νέας παραγράφου στο άρθρο 7 που, πέρα από τον καθορισμό του νομικού πλαισίου της προστασίας της εργασίας, ζητεί την ευθυγράμμιση με την Σύμβαση 94 της Διεθνούς Οργάνωσης Εργασίας και την οδηγία για την απόσπαση των εργαζομένων. Η ευθυγράμμιση με τα ελάχιστα πρότυπα εργασίας των διεθνών συμβάσεων συνιστά στοιχειώδη υποχρέωση των αναπτυγμένων κρατών της Ευρωπαϊκής Ένωσης.
<P>
Ένα άλλο θέμα που μας απασχόλησε ήταν το θέμα των κατωφλίων. Πιστεύω ότι με την άρση των κατωφλίων πράγματι αποτρέπουμε τον κίνδυνο αποκλεισμού των μικρομεσαίων επιχειρήσεων από την αγορά, που θα ήταν βέβαιος εάν καλούνταν να ανταγωνιστούν με τις πολύπλοκες διαδικασίες της οδηγίας τις μεγάλες επιχειρήσεις σε κοινοτικό επίπεδο. Συνεπώς με την τροποποίηση διευκολύνεται και η απασχόληση και η βιωσιμότητα των επιχειρήσεων.
<P>
Τέλος, κάνω έκκληση στην Επιτροπή να συμπεριλάβει στην διεξαγωγή προμηθειών με ηλεκτρονικά μέσα και άλλα μέσα, πέραν των ηλεκτρονικών δημοπρασιών που πραγματοποιούνται στην αγορά. Τέτοια είναι ορισμένα μοντέλα δημοσίων προμηθειών, όπως ηλεκτρονικοί κατάλογοι, ηλεκτρονικοί τρόποι αγορών δημοσίου και μια σειρά από αντίστοιχα ηλεκτρονικά μέσα που χρησιμοποιούν οι επιχειρήσεις.

<SPEAKER ID=148 LANGUAGE="DA" NAME="Thorning-Schmidt">
Κύριε Πρόεδρε, η πολιτική ανάθεσης συμβάσεων του δημοσίου είναι ένα πολύ σημαντικό μέσο ώστε η εξέλιξη της κοινωνίας να πάει προς μια βιώσιμη κατεύθυνση. Για τον λόγο αυτό, οι δήμοι και οι κρατικοί οργανισμοί πρέπει να έχουν δικαίωμα να λαμβάνουν υπόψη το περιβάλλον, το εργασιακό περιβάλλον και τους κοινωνικούς στόχους όταν προβαίνουν σε αναθέσεις συμβάσεων. Χρησιμοποιώ τη λέξη δικαίωμα, κύριε Harbour, όχι τη λέξη υποχρέωση, παρότι προσπαθήσατε επανειλημμένες φορές να το παρουσιάσετε έτσι. Είναι ένα δικαίωμα που πρέπει να έχουν οι δήμοι. Πρέπει φυσικά να χρησιμοποιείται με τον δέοντα τρόπο ώστε να μην προκύψει καμία στρέβλωση του ανταγωνισμού. Η ΕΕ έχει θέσει εκπληκτικούς στόχους τόσο στον περιβαλλοντικό όσο και στον κοινωνικό τομέα, αλλά εάν δεν ενσωματώσουμε τους εν λόγω στόχους στην κοινοτική νομοθεσία δεν πρόκειται να επιτευχθούν πολλά και δεν πρόκειται να φτάσουμε πουθενά. Το δημόσιο πρέπει να είναι σε θέση να θέσει περιβαλλοντικές απαιτήσεις για τα προϊόντα που αγοράζει και επ' αυτού είναι ιδιαίτερα σημαντικό να υπογραμμιστεί ότι πρέπει να τίθενται απαιτήσεις για τα προϊόντα καθόλο τον κύκλο της ζωής τους. Πρέπει να μας εκπλήσσει το γεγονός ότι τα οικολογικά σήματα της ίδιας της ΕΕ έχουν μια πολύ αδύναμη θέση στην πρόταση της Επιτροπής. Επίσης όταν το δημόσιο επεξεργάζεται τεχνικές προδιαγραφές πρέπει φυσικά να μπορεί να παραπέμπει στα οικολογικά σήματα της ίδιας της ΕΕ. Μέσα από μια σειρά τροπολογιών προσπαθήσαμε να συμπεριλάβουμε τις κοινωνικές και τις περιβαλλοντικές πτυχές. Ελπίζω ότι η Επιτροπή θα δει θετικά την προσπάθειά μας σε αυτό τον γύρο.

<SPEAKER ID=149 NAME="Bolkestein">
. (ΕΝ) Κύριε Πρόεδρε, θέλω να ευχαριστήσω τον εισηγητή, κ. Zappalΰ, για το μεγάλο όγκο εργασίας που επιτέλεσε σχετικά με αυτό το πολύ περίπλοκο και σημαντικό ζήτημα, όπως είπαν πολλοί βουλευτές σήμερα το απόγευμα.
<P>
Το Μάιο 2000, η Επιτροπή ενέκρινε δύο προτάσεις οδηγίας με στόχο την απλοποίηση και τον εκσυγχρονισμό των κοινοτικών κανόνων για τις δημόσιες συμβάσεις. Οι προτάσεις αυτές περιλαμβάνουν σημαντικές νέες εξελίξεις για την προσαρμογή των οδηγιών αυτών στις σύγχρονες προδιαγραφές των συμβάσεων. Για το σκοπό της απλοποίησης, η Επιτροπή πρότεινε την αναμόρφωση των τεσσάρων υφιστάμενων οδηγιών που συγχωνεύθηκαν σε δύο νέες.
<P>
Σημειώνω ότι το Κοινοβούλιο εκμεταλλεύθηκε αυτή την αναμόρφωση των τεσσάρων οδηγιών για να αμφισβητήσει το κοινοτικό κεκτημένο σε τομείς όπου η Επιτροπή δεν έχει προτείνει καμία αλλαγή. Αναφέρομαι συγκεκριμένα στις τροπολογίες για την αύξηση των κατωφλίων, που θα συρρικνώσουν σημαντικά το πεδίο εφαρμογής της οδηγίας, πάνω από όλα - θα ήθελα να πω στην κ. McCarthy - όσον αφορά τις μικρές και μεσαίες επιχειρήσεις. Αν οι προτάσεις αυτές πρόκειται να εγκριθούν, η Επιτροπή θα πρέπει να σκεφτεί σοβαρά μήπως η πρόταση πρέπει να εγκαταλειφθεί στο σύνολό της.
<P>
Πολλές από τις τροπολογίες που έχουν κατατεθεί θα αποτελέσουν σημαντική συνεισφορά στη βελτίωση της ανάθεσης συμβάσεων και τις χαιρετίζουμε. Η Επιτροπή υποστηρίζει τις τροπολογίες που ενισχύουν τη διαδικασία απλοποίησης και εκσυγχρονισμού. Είναι οι τροπολογίες αριθ. 1, 3, 167, 141, 4, 13, 16, 17, 24, 28, 34, 36, 174, 40, 50, 128, 53, 79, 80, 85, 88, 97, 109 - στο βαθμό που αφορά τις διαδικασίες παραγωγής - και 112.
<P>
Η Επιτροπή μπορεί επίσης να δεχθεί επί της ουσίας έναν αριθμό τροπολογιών, με την επιφύλαξη ορισμένων αλλαγών στη διατύπωση, δηλαδή τις τροπολογίες αριθ. 10, 42 εν μέρει, 45, 46, 47, 123, 52 εν μέρει, 93 και 95 εν μέρει, 109, 110 και 154 όσον αφορά το βαθμό στον οποίο οι περιβαλλοντικές ανησυχίες μπορούν να ληφθούν υπόψη στα διάφορα στάδια μιας διαδικασίας ανάθεσης. Παρομοίως, οι τροπολογίες αριθ. 11, 15, 48 εν μέρει, 51, 129, 52, 86, 87, 124, 89, 100 εν μέρει, 110 και 164 όσον αφορά την ανάγκη να διασφαλιστεί ότι οι συμβαλλόμενοι συμμορφώνονται με τη νομοθεσία για την απασχόληση, μπορούν να περιληφθούν στην οδηγία σε κατάλληλη μορφή. Το ίδιο ισχύει εν μέρει για την τροπολογία αριθ. 163 που αφορά την πληροφόρηση σχετικά με την υπεργολαβική ανάθεση εργασιών.
<P>
Διάφορες τροπολογίες που πραγματεύονται την αυξανόμενη συγκέντρωση των δημοσίων συμβάσεων είναι επίσης αποδεκτές, με την επιφύλαξη κάποιας αναδιατύπωσης, δηλαδή οι τροπολογίες αριθ. 5, 6, 20 εν μέρει, 126, 21, 41, 168, 172 εν μέρει και 175.
<P>
Στο ίδιο πνεύμα, η τροπολογία αριθ. 38 που αφορά τις κοινοπραξίες που συστήνουν οι αναθέτουσες αρχές και οι τροπολογίες αριθ. 39 και 40 είναι επίσης αποδεκτές.
<P>
Ένας αριθμός τροπολογιών ενισχύουν το ευρύ φάσμα των ηλεκτρονικών μέσων που διαθέτουν οι αναθέτουσες αρχές, δηλαδή τις τροπολογίες αριθ. 23, 54 και 65 όσον αφορά τις αντίστροφες ηλεκτρονικές δημοπρασίες, καθώς και τις τροπολογίες αριθ. 74 και 104, που πραγματεύονται την ακεραιότητα και την εμπιστευτικότητα των δεδομένων που παρέχουν οι φορείς.
<P>
Όσον αφορά την εμπιστευτικότητα των δεδομένων, μέρος της τροπολογίας αριθ. 31 μπορεί να γίνει αποδεκτό, αν και η τροπολογία αριθ. 77 θα ήταν τότε περιττή και θα έπρεπε να απορριφθεί.
<P>
Διάφορες τροπολογίες όσον αφορά τον ανταγωνιστικό διάλογο, ειδικότερα όσον αφορά την πληρωμή των συμμετεχόντων, μπορούν να ληφθούν υπόψη, συγκεκριμένα οι τροπολογίες αριθ. 9, 56, 57 εν μέρει, 58 εν μέρει, 137 εν μέρει, και 138.
<P>
Διάφορες τροπολογίες τις οποίες θα περιέγραφα ως επεξηγηματικές και που πραγματεύονται μια ποικιλία θεμάτων είναι επίσης αποδεκτές, δηλαδή οι τροπολογίες αριθ. 7, 125 εν μέρει, 18, 142, 26, 30, 35, 46 εν μέρει, 70, 113, 114, 121, 132, 153, 169, 170 και 171. Με την επιφύλαξη αλλαγών στη διατύπωση, η ουσία της τροπολογίας αριθ. 147 όσον αφορά την εφαρμογή της Συνθήκης κάτω από τα κατώφλια είναι επίσης αποδεκτή, αν τεθεί σε μια αιτιολογική σκέψη.
<P>
Από την άλλη, η Επιτροπή δεν έχει άλλη εναλλακτική λύση από το να απορρίψει τροπολογίες που θέτουν υπό αμφισβήτηση το κοινοτικό κεκτημένο, εκτρέπονται από τον εκσυγχρονισμό των οδηγιών ή καθιστούν το καθεστώς πιο περίπλοκο. Κατά συνέπεια, η Επιτροπή δεν μπορεί να δεχθεί τις ακόλουθες τροπολογίες:
<P>
Τις τροπολογίες για την αύξηση των κατωφλίων των οδηγιών - όπως είπα νωρίτερα - κατά 50%, αποτέλεσμα των οποίων θα ήταν να εξαιρεθεί από το πεδίο εφαρμογής των οδηγιών ένας μεγάλος αριθμός συμβάσεων που καλύπτονται σήμερα, δηλαδή τις τροπολογίες αριθ. 32, 33, 67, 130, 101, 105 και 106. Οι αρνητικές συνέπειες αυτών των τροπολογιών δεν μετριάζονται από την τροπολογία αριθ. 147, παρά τις καλές προθέσεις της. Πράγματι, ο λόγος ύπαρξης των οδηγιών δεν επαρκεί από μόνος του χωρίς τους λεπτομερείς διαδικαστικούς κανόνες των οδηγιών για να εξασφαλίσει την ομοιόμορφη και νομικά ασφαλή εφαρμογή και να διαφυλάξει τα δικαιώματα των οικονομικών φορέων μέσω αποτελεσματικών διορθωτικών μέτρων.
<P>
Τις τροπολογίες που εισάγουν νέες εξαιρέσεις στο πεδίο εφαρμογής των οδηγιών χωρίς κατάλληλη αιτιολόγηση, αποτέλεσμα των οποίων θα ήταν η απομάκρυνση ενός αριθμού δημοσίων συμβάσεων από τον κοινοτικό ανταγωνισμό, δηλαδή τις τροπολογίες αριθ. 37, 38 εν μέρει, 122, 136, 150 και 157.
<P>
Τις τροπολογίες που υπονομεύουν το βασικό στόχο των κανόνων για τις δημόσιες συμβάσεις, που είναι να διασφαλίσουν ότι οι αναθέτουσες δημόσιες αρχές δεν επιτρέπουν να επηρεάζεται η απόφασή τους από μη οικονομικά μελήματα, δηλαδή οι τροπολογίες αριθ. 12, 14, 98, 134, 140 και 166 όσον αφορά τα κριτήρια ανάθεσης οι οποίες προβλέπουν τη δυνατότητα της χρήσης μη οικονομικών - και συγκεκριμένα κοινωνικών και περιβαλλοντικών - κριτηρίων.
<P>
Τις τροπολογίες που αποδυναμώνουν τις προσπάθειες εκσυγχρονισμού των οδηγιών μειώνοντας το πεδίο εφαρμογής για τη χρήση των ηλεκτρονικών προμηθειών, δηλαδή τις τροπολογίες αριθ. 70 εν μέρει, 73, 75, 102, 103, 115, 117 και 131.
<P>
Τις τροπολογίες που επιβάλλουν δυσανάλογες απαιτήσεις σχετικά με τις ΜΜΕ μέσω της ρύθμισης της υπεργολαβικής ανάθεσης και άλλων απαιτήσεων, δηλαδή τις τροπολογίες αριθ. 42, 48 εν μέρει, 49, 76, 100 εν μέρει, 116, 133, 152 και 159.
<P>
Τις τροπολογίες που μειώνουν τη διαφάνεια του ανταγωνισμού στις προσκλήσεις υποβολής προσφορών, ειδικότερα τις τροπολογίες αριθ. 62, 68 και 78, και διευρύνουν το πεδίο των διαπραγματεύσεων, ήτοι τις τροπολογίες αριθ. 57, μέρος της 61, 66 και 151.
<P>
Τις τροπολογίες που περιορίζουν τη χρήση των συμφωνιών-πλαίσιο χωρίς προφανή αιτιολόγηση, ήτοι τις τροπολογίες αριθ. 25, 27, 135, 139, 63, 64 και 158.
<P>
Τις τροπολογίες που εισάγουν περιβαλλοντικά μελήματα στις διαδικασίες ανάθεσης συμβάσεων κατά τρόπο ασύμβατο με τις οδηγίες, δηλαδή το μέρος της τροπολογίας αριθ. 45 που αφορά τα οικολογικά σήματα, την υπ' αριθ. 92 που αφορά το στάδιο της επιλογής και την υπ' αριθ. 109 όσον αφορά τον καθορισμό των τεχνικών προδιαγραφών και τη συμβατότητά τους με το περιβάλλον.
<P>
Τις τροπολογίες που δεν είναι συμβατές με την ευέλικτη φύση του ανταγωνιστικού διαλόγου και ιδίως τις τροπολογίες αριθ. 55, 58 εν μέρει, 59, 60 και 160.
<P>
Τις τροπολογίες που περιέχουν πρόσθετες περιπτώσεις όπου άτομα που έχουν καταδικαστεί για ορισμένα αδικήματα θα αντιμετωπίσουν υποχρεωτικό αποκλεισμό· στον προτεινόμενο μηχανισμό πρέπει να περιληφθούν μόνον όσες περιπτώσεις υπόκεινται σε ποινικές κυρώσεις σε όλα τα κράτη μέλη. Δεν είναι, ως εκ τούτου, δυνατόν να ληφθούν υπόψη ορισμένες από αυτές τις περιπτώσεις, δηλαδή οι τροπολογίες αριθ. 81, 82 και 83. Αφετέρου, ορισμένες από αυτές τις περιπτώσεις καλύπτονται ήδη από τους προαιρετικούς αποκλεισμούς που περιέχονται στο άρθρο 46, παράγραφος 2. Οι τροπολογίες αριθ. 84 και 90 πρέπει επίσης να απορριφθούν, εφόσον θα μπορούσαν να οδηγήσουν σε μια κατάσταση όπου δεν είναι δυνατόν να συναφθεί σύμβαση με μια εταιρία που προσπαθεί να ανασυγκροτηθεί οικονομικά.
<P>
Τις τροπολογίες που είναι περιττές ή είναι πιθανόν να αλλάξουν σημαντικά το αποτέλεσμα άλλων διατάξεων στις οδηγίες αδικαιολόγητα, δηλαδή τις τροπολογίες αριθ. 8, 19, 20 εν μέρει, 22, 29, 30 εν μέρει, 43, 127, 44, 45 εν μέρει, 55, 59, 60, 69, 70 εν μέρει, 71, 72, 94, 96, 108, 111, 143, 156, 162, 172 εν μέρει και 173.
<P>
Τις τροπολογίες που, αδικαιολόγητα, μειώνουν τις εξουσίες που αναθέτει ο νομοθέτης στην Επιτροπή σύμφωνα με την υφιστάμενη νομοθεσία, δηλαδή την τροπολογία αριθ. 107.
<P>
Η τελευταία κατηγορία τροπολογιών που δεν γίνονται αποδεκτές από την Επιτροπή όσον αφορά την πρώτη πρόταση είναι αυτές που εξαλείφουν διευκρινιστικές αλλαγές οι οποίες αποσκοπούν στη δημιουργία μεγαλύτερης ασφάλειας δικαίου, δηλαδή η τροπολογία αριθ. 99 σχετικά με τη στάθμιση των κριτηρίων ανάθεσης, η τροπολογία αριθ. 100 σχετικά με τις ασυνήθιστα χαμηλές προσφορές ως αποτέλεσμα κρατικής βοήθειας, οι τροπολογίες αριθ. 144, 145, 146, 148 και 149 που τροποποιούν τον ορισμό των συμβάσεων εργασίας, και η τροπολογία αριθ. 161 σχετικά με τις αρχές που διέπουν τα χρονικά όρια.
<P>
Αυτά όσον αφορά την πρώτη οδηγία.
<P>
Όσον αφορά τη δεύτερη οδηγία, την επονομαζόμενη οδηγία για τις υπηρεσίες κοινής ωφελείας, είναι η δεύτερη πρόταση που εγκρίθηκε από την Επιτροπή το Μάιο 2000. Επιπλέον των στόχων της απλοποίησης και του εκσυγχρονισμού, τους οποίους μόλις ανέφερα, αυτή η δεύτερη πρόταση στοχεύει ιδιαίτερα στο να επανεξετάσει το πεδίο εφαρμογής της οδηγίας υπό το φως της συνεχιζόμενης ή μελλοντικής ελευθέρωσης των ενδιαφερόμενων τομέων. Η πρόταση αυτή είναι επίσης μια αναδιατύπωση των υφιστάμενων κειμένων, με τις προτεινόμενες αλλαγές ενσωματωμένες σε ένα μοναδικό κείμενο. Μπορώ μόνο να επαναλάβω τις ανησυχίες που έχουν προκληθεί, συγκεκριμένα, από τις προτεινόμενες τροπολογίες σχετικά με τις τιμές των κατωφλίων.
<P>
Πολλές από τις προτεινόμενες τροπολογίες που κατατέθηκαν θα αποτελέσουν μια σημαντική συνεισφορά στη βελτίωση των συμβάσεων και ως εκ τούτου τις χαιρετίζω. Η Επιτροπή υποστηρίζει τις τροπολογίες που είναι σύμφωνες με τη γραμμή που έχει υιοθετήσει, όπως είναι οι τροπολογίες αριθ. 2, 7, 21, 37, 43, 47, 95, 111 και 116. Η Επιτροπή μπορεί επίσης - αν και κάπως απρόθυμα - να δεχτεί την τροπολογία αριθ. 29, δεδομένης της ευρείας συναίνεσης σχετικά με αυτή την τροπολογία τόσο στο Κοινοβούλιο όσο και στο Συμβούλιο.
<P>
Με την επιφύλαξη ορισμένων αλλαγών στη διατύπωση, η Επιτροπή μπορεί επίσης να δεχτεί επί της ουσίας ένα μεγάλο αριθμό τροπολογιών:
<P>
Τις τροπολογίες αριθ. 3, 18, 34 εν μέρει, 35, 36, 38, 40, 64, 87, 89, 92, 96, 99, 101, 118 και 119 όσον αφορά τις τεχνικές προδιαγραφές, τη δυνατότητα συνεκτίμησης των περιβαλλοντικών ανησυχιών στα διάφορα στάδια της διαδικασίας ανάθεσης και τα μέσα που αποδεικνύουν τη τεχνική και οικονομική ικανότητα.
<P>
Τις τροπολογίες αριθ. 4, 9, 44 εν μέρει, 56, 90 εν μέρει, 93, 97 εν μέρει και 108 όσον αφορά την τήρηση της υπόλοιπης νομοθεσίας, ειδικότερα της κοινωνικής νομοθεσίας, των ρητρών που αφορούν την εκτέλεση των συμβάσεων και των διατάξεων για την υπεργολαβική ανάθεση.
<P>
Οι τροπολογίες αριθ. 57, 59, 60 και 109 σχετικά με τα κριτήρια αποκλεισμού είναι αποδεκτές εν μέρει στο βαθμό που οι υποχρεωτικοί αποκλεισμοί περιορίζονται στις αναθέτουσες οντότητες που είναι δημόσιες αρχές και ο κατάλογος των λόγων του υποχρεωτικού αποκλεισμού αντιστοιχεί με αυτόν που περιλαμβάνεται στην οδηγία για το δημόσιο τομέα.
<P>
Τις τροπολογίες αριθ. 66 εν μέρει, 67, 68, και 69 όσον αφορά την απλοποίηση των διατάξεων σχετικά με την αναφορά της σχετικής στάθμισης των κριτηρίων ανάθεσης.
<P>
Την τροπολογία αριθ. 70, ανάλογα με τη γλωσσική εκδοχή, καθώς δεν απαιτούνται αλλαγές για ορισμένες εξ αυτών, όσον αφορά τις ασυνήθιστα χαμηλές προσφορές.
<P>
Η τροπολογία αριθ. 76 σχετικά με τον τομέα του άνθρακα και των στερεών καυσίμων είναι αποδεκτή στο βαθμό που απαιτεί να ληφθεί υπόψη η προαιρετική εφαρμογή της οδηγίας 94/22 για τους σκοπούς του άρθρου 29, χωρίς ωστόσο η προαιρετική αυτή εφαρμογή να συνδέεται με οποιαδήποτε νομική υπόθεση.
<P>
Τις τροπολογίες αριθ. 78, 79, 80, 81, 82, 83, 85, και 86 όσον αφορά την αυξημένη διαφάνεια των προσφυγών. Με την επιφύλαξη της αποδοχής επί της ουσίας της πρότασης της Επιτροπής για το άρθρο 29, η Επιτροπή μπορεί επίσης να υποστηρίξει τις τροπολογίες αριθ. 13 και 16 όσον αφορά τη μεταφορά των φορέων που προσφέρουν ταχυδρομικές υπηρεσίες από την οδηγία για το δημόσιο τομέα στην οδηγία για τις υπηρεσίες κοινής ωφέλειας. Ο στόχος του να επιτραπεί η οικονομική εκμετάλλευση της παραγωγής θερμότητας από άνθρακα, που βρίσκεται στο επίκεντρο της τροπολογίας αριθ. 15, θα ληφθεί υπόψη μέσω της αποδοχής της τροπολογίας αριθ. 29. Όπως έχει διατυπωθεί η τροπολογία, δεν είναι αποδεκτή καθώς θα είχε εντελώς διαφορετικά αποτελέσματα από αυτά τα οποία επιδιώκει.
<P>
Όσον αφορά το ζήτημα των συμβάσεων που ανατίθενται μεταξύ συναφών φορέων, η τροπολογία αριθ. 27 είναι αποδεκτή εν μέρει, όσον αφορά τις δυνατότητες ανάθεσης συμβάσεων παροχής υπηρεσιών σε νεοϊδρυθείσες συνδεδεμένες επιχειρήσεις και ανάθεσης ορισμένων συμβάσεων παροχής υπηρεσιών σε μια κοινή επιχείρηση. Οι τροπολογίες αριθ. 51 και 75 όσον αφορά τη διατήρηση του απορρήτου των πληροφοριών που αποστέλλονται με ηλεκτρονικά μέσα είναι αποδεκτές. Αποδεκτές είναι επίσης διάφορες τροπολογίες τις οποίες θα περιέγραφα ως διευκρινιστικές και που πραγματεύονται μια ποικιλία θεμάτων, δηλαδή οι τροπολογίες αριθ. 22, 30, 53, 113 εν μέρει, και 117.
<P>
Από την άλλη πλευρά, η Επιτροπή δεν έχει άλλη εναλλακτική δυνατότητα από το να απορρίψει τις τροπολογίες που αμφισβητούν το κοινοτικό κεκτημένο και που απομακρύνονται από τον εκσυγχρονισμό των οδηγιών ή κάνουν πιο περίπλοκο το καθεστώς. Κατά συνέπεια, η Επιτροπή δεν μπορεί να δεχτεί τις ακόλουθες τροπολογίες:
<P>
Τις τροπολογίες για την αύξηση των κατωφλίων της οδηγίας κατά 50%, αποτέλεσμα της οποίας θα ήταν να εξαιρεθεί από το πεδίο εφαρμογής της οδηγίας ένας μεγάλος αριθμός συμβάσεων που καλύπτονται σήμερα, ή με άλλα λόγια θα μείωνε σημαντικά τη διαφάνεια· δηλαδή τις τροπολογίες αριθ. 20, 46, 72, 102, 105 και 107.
<P>
Τις τροπολογίες που εισάγουν νέες εξαιρέσεις στο πεδίο εφαρμογής των οδηγιών χωρίς κατάλληλη αιτιολόγηση, αποτέλεσμα των οποίων θα ήταν η εξαίρεση ενός αριθμού δημοσίων συμβάσεων από τον κοινοτικό ανταγωνισμό, δηλαδή τις τροπολογίες αριθ. 6, 19, 24, 25, 26, μέρη της 27, 28, 45 και 84.
<P>
Τις τροπολογίες που θα μπορούσαν να αλλάξουν σημαντικά τις προϋποθέσεις οι οποίες προβλέπονται στο άρθρο 29 και το Παράρτημα X προκειμένου να χορηγήσει η Επιτροπή νομικά δεσμευτικές εξαιρέσεις στην περίπτωση που η ελευθέρωση καταλήξει σε πραγματικό ανταγωνισμό ή που θα μπορούσαν να δημιουργήσουν ασυνέπειες μεταξύ της παρούσας οδηγίας και της λοιπής κοινοτικής νομοθεσίας: τροπολογίες αριθ. 31, 58, 76 στο βαθμό που η συμπερίληψή της στο Παράρτημα X θα δημιουργούσε μια νομική υπόθεση, και 77.
<P>
Τις τροπολογίες που υπονομεύουν το βασικό στόχο των κανόνων για τις δημόσιες συμβάσεις, ο οποίος είναι να διασφαλιστεί ότι οι αγοραστές του δημοσίου δεν επιτρέπουν να επηρεάζεται η απόφασή τους από μη οικονομικούς παράγοντες, δηλαδή οι τροπολογίες αριθ. 8, 17, 65, 94, 104, 110 και 122, όσον αφορά τα κριτήρια ανάθεσης, οι οποίες προβλέπουν τη δυνατότητα της χρήσης μη οικονομικών - και συγκεκριμένα κοινωνικών και περιβαλλοντικών - κριτηρίων.
<P>
Τις τροπολογίες που αποδυναμώνουν τις προσπάθειες εκσυγχρονισμού των οδηγιών μειώνοντας το πεδίο εφαρμογής για τη χρήση των ηλεκτρονικών προμηθειών, δηλαδή τις τροπολογίες αριθ. 49, 50, 73, 74 και 103.
<P>
Τις τροπολογίες που επιβάλλουν δυσανάλογες απαιτήσεις σχετικά με τις ΜΜΕ μέσω της ρύθμισης της υπεργολαβίας, στις τροπολογίες αριθ. 32, 41, 42 και τις τροπολογίες που ενσωματώνουν τα κοινωνικά κριτήρια στις διαδικασίες ανάθεσης συμβάσεων με τρόπο ασύμβατο με την οδηγία, δηλαδή τις τροπολογίες αριθ. 33, 55, 62, 63, 71 και 88.
<P>
Τις τροπολογίες σχετικά με τις τεχνικές προδιαγραφές οι οποίες είτε ενσωματώνουν περιβαλλοντικά κριτήρια με τρόπο ασύμβατο με τις οδηγίες είτε εισάγουν ακατάλληλες προδιαγραφές που αφορούν την ισοτιμία των τεχνικών λύσεων, δηλαδή τις τροπολογίες αριθ. 34 για το τμήμα που αφορά τα οικολογικά σήματα, 36 για το τμήμα που αφορά τα κόστη, 39, 91, 98 και 100.
<P>
Τις τροπολογίες που δεν είναι συμβατές με την ευέλικτη φύση αυτής της οδηγίας, η οποία εφαρμόζεται τόσο στις δημόσιες όσο και στις ιδιωτικές εμπορικές οντότητες και τις τροπολογίες που μεταφέρουν αναιτιολόγητα διατάξεις από την οδηγία για το δημόσιο τομέα, δηλαδή τις τροπολογίες αριθ. 10, 11, 52, 54, μέρη της 59, μέρη της 60 και την τροπολογία αριθ. 61.
<P>
Τις τροπολογίες που είναι περιττές, που θα δημιουργούσαν νομική αβεβαιότητα ή είναι πιθανόν να αλλάξουν σημαντικά το αποτέλεσμα άλλων διατάξεων στις οδηγίες αδικαιολόγητα, δηλαδή τις τροπολογίες αριθ. 1, 5, 12, 14, 23, 48, αποσπάσματα της τροπολογίας αριθ. 66 σχετικά με τη στάθμιση των κριτηρίων ανάθεσης, 106, 112, 114, 115, 120, 121, 123 και 124.
<P>
Στην απάντησή μου προς το Κοινοβούλιο, και δεδομένου ότι το Κοινοβούλιο αξίζει να έχει τη γνώμη της Επιτροπής για όλες τις τροπολογίες που έχουν κατατεθεί, βλέπω ότι μιλάω 24 ολόκληρα λεπτά. Έχω ορισμένες απαντήσεις σε ερωτήματα που μου τέθηκαν κατά τη διάρκεια της συζήτησης, αλλά φοβούμαι ότι θα ξεπερνούσα κατά πολύ το χρόνο που μου έχει παραχωρηθεί, οπότε πραγματικά εσείς θα αποφασίσετε τι θέλετε να πράξω.

<SPEAKER ID=150 NAME="Bolkestein">
Επιτρέψτε μου να προσπαθήσω να απαντήσω επί τροχάδην στα διάφορα ερωτήματα που τέθηκαν και αν νομίζετε ότι μακρηγορώ, παρακαλώ να με διακόψετε.

<SPEAKER ID=151 NAME="Πρόεδρος">
Ευχαριστούμε για την περιεκτική εξήγηση. Θα μπορούσατε ενδεχομένως να μας δώσετε την απάντηση γραπτώς, μπορείτε ωστόσο να συνοψίσετε τα κύρια σημεία.

<SPEAKER ID=152 NAME="Bolkestein">
. (ΕΝ) Απαντώντας στον κ. Zappalΰ, θα ήθελα να πω ότι ο τρέχων ορισμός των συμβάσεων έργου καθορίζει ρητά ότι οι συμβάσεις αυτές μπορεί να καλύπτουν μόνο την κατασκευή ή την κατασκευή και τη μελέτη. Η αλλαγή αυτής της προσέγγισης θα απέτρεπε ή τουλάχιστον θα παρακώλυε σημαντικά ιδίως τη χρήση των συμβάσεων "με το κλειδί στο χέρι" , των κοινοπραξιών δημοσίου/ιδιωτικού τομέα, των παραχωρήσεων έργων και του ανταγωνιστικού διαλόγου. Η Επιτροπή, συνεπώς, αντιτίθεται στην επιβολή διαχωρισμού μεταξύ μελέτης και εκτέλεσης του έργου.
<P>
Για να απαντήσω στην κ. Schφrling, η Επιτροπή έχει προτείνει να περιληφθούν στα πιθανά κριτήρια ανάθεσης τα περιβαλλοντικά χαρακτηριστικά ενός προϊόντος ή μιας υπηρεσίας, με την προϋπόθεση ότι παρουσιάζουν κάποιο πλεονέκτημα για την αναθέτουσα αρχή. Το κριτήριο αυτό επιτρέπει σε έναν αγοραστή του δημοσίου τομέα να αξιολογήσει τα εγγενή πλεονεκτήματα του προϊόντος ή της υπηρεσίας και να αναθέσει τη σύμβαση στην οικονομικά πιο συμφέρουσα προσφορά. Οι προτεινόμενες τροπολογίες πηγαίνουν ένα βήμα πιο πέρα, επιτρέποντας να λαμβάνονται υπόψη κατά τη διαδικασία ανάθεσης και γενικότερα περιβαλλοντικά μελήματα, όπως είναι οι μακροπρόθεσμες επιπτώσεις στο περιβάλλον των προϊόντων ή των υπηρεσιών που αγοράζονται. Οι παράμετροι αυτές δεν είναι μετρήσιμες. Δεν μας παρέχουν καμία βοήθεια στην αξιολόγηση των εγγενών πλεονεκτημάτων των προϊόντων ή των υπηρεσιών και συνεπώς δεν μπορούν να λαμβάνονται υπόψη στο στάδιο της ανάθεσης.
<P>
Για να απαντήσω στον κ. Rapkay και στον κ. Hughes, σκοπός των οδηγιών περί δημοσίων συμβάσεων είναι ο συντονισμός των διαδικασιών για την ανάθεση μίας σύμβασης και όχι ο καθορισμός των υποχρεώσεων - κοινωνικών ή άλλων - με τις οποίες πρέπει να συμμορφώνονται οι ιδιώτες ανάδοχοι αφ' ης στιγμής ανατεθεί η σύμβαση. Οι ανάδοχοι είναι, ούτως ή άλλως, υποχρεωμένοι να συμμορφώνονται με το σύνολο των εφαρμοστέων νόμων και υποχρεώσεων, είτε κοινωνικής είτε άλλης φύσης.
<P>
Ωστόσο, η Επιτροπή είναι διατεθειμένη να αναφέρει στις αιτιολογικές σκέψεις των οδηγιών ότι οι προσφέροντες πρέπει να συμμορφώνονται με τους εφαρμοστέους κοινωνικούς κανόνες, συμπεριλαμβανομένων των συλλογικών συμβάσεων γενικής εφαρμογής, κατά την εκτέλεση των συμβάσεων προμηθειών του δημοσίου. Η Επιτροπή συμφωνεί επίσης ότι οι αναθέτουσες αρχές θα πρέπει να είναι υποχρεωμένες να αναφέρουν στα συμβατικά τεύχη τον φορέα από τον οποίο μπορούν να λαμβάνονται πληροφορίες για τις εφαρμοστέες κοινωνικές υποχρεώσεις.
<P>
Απαντώντας στην κ. Hautala, θα ήθελα να πω ότι όσον αφορά το προδικαστικό ερώτημα το οποίο έχει παραπεμφθεί στο Δικαστήριο, η Επιτροπή έχει λάβει υπόψη τα συμπεράσματα του Γενικού Εισαγγελέα. Ωστόσο, τα συμπεράσματα αυτά δεν μπορούν να προδικάσουν την απόφαση αυτή καθαυτή. Επίσης, όσον αφορά το περιεχόμενο της ανακοίνωσης για το περιβάλλον και τις δημόσιες συμβάσεις, η Επιτροπή - όπως εξήγησε κατά την ακροαματική διαδικασία - δεν θεωρεί ότι υπάρχει εμπόδιο για τη λήψη υπόψη του κριτηρίου των εκπομπών εάν αυτό συνεπάγεται - όπως είδαμε στην περίπτωση της πόλης του Ελσίνκι - εξωτερικό κόστος για τον ίδιο τον αγοραστή. Η Επιτροπή θα περιμένει, συνεπώς, την απόφαση του Δικαστηρίου και θα επανεξετάσει την άποψή της υπό το φως της απόφασης, εάν δε χρειαστεί, θα εξετάσει το ενδεχόμενο αναθεώρησης της άποψής της σχετικά με τις τροπολογίες του Ευρωπαϊκού Κοινοβουλίου.
<P>
Θα ήθελα να απαντήσω και στον κ. Lehne αλλά, εφόσον έφυγε από την αίθουσα, θα παραλείψω αυτό το κομμάτι της απάντησής μου.

<SPEAKER ID=153 LANGUAGE="IT" NAME="Zappalΰ">
. (IT) Κύριε Επίτροπε, είναι αλήθεια ότι ο κ. Lehne απουσιάζει, αλλά σας παρακαλώ παρόλα αυτά να απαντήσετε. Κάποιος θα μεταφέρει αργότερα στον κ. Lehne τις απαντήσεις σας. Αυτή είναι μια ευρεία συζήτηση που υπερβαίνει τα προσωπικά ζητήματα.

<SPEAKER ID=154 NAME="Bolkestein">
. (ΕΝ) Κύριε Πρόεδρε, η Επιτροπή αισθάνεται πάντοτε χαρά όταν βοηθά τα μέλη του Σώματος να διαμορφώσουν γνώμη. Επιτρέψτε μου λοιπόν να πω πως αν ο κ. Lehne ήταν παρών, θα έλεγα τα εξής - τα οποία βεβαίως είμαι διατεθειμένος να πω και εν τη απουσία του κ. Lehne.
<P>
Ο κ. Lehne δήλωσε ότι οι κοινωνικές και περιβαλλοντικές ρήτρες πρέπει να περιέχονται στα ίδια τα έγγραφα προσφοράς και δεν θα πρέπει να επηρεάζουν την επιλογή στο στάδιο ανάθεσης. Συνεπώς, υποστηρίζω την άποψή του ότι το άρθρο 53 για τα κριτήρια ανάθεσης δεν πρέπει να τροποποιηθεί. Ανάλογα μελήματα μπορούν να λαμβάνονται υπόψη στο κατάλληλο στάδιο, είτε στα έγγραφα προσφοράς είτε στις συμβατικές ρήτρες.
<P>
Δεν μπορώ να υποστηρίξω την τροπολογία αρ. 147 του κ. Zappalΰ, διότι δεν πρόκειται να προσφέρει καμία νομική ασφάλεια στους οικονομικούς φορείς.
<P>
Επιτρέψτε μου να ολοκληρώσω εδώ την απάντησή μου προς το Κοινοβούλιο, λέγοντας πως υπάρχει πλέον πραγματική ανάγκη να διασφαλιστεί ότι οι κανόνες περί δημοσίων συμβάσεων θα εξακολουθήσουν να ανταποκρίνονται στις όλο και πιο περίπλοκες απαιτήσεις σύναψης. Για το λόγο αυτό, το Κοινοβούλιο και το Συμβούλιο πρέπει τώρα να ασκήσουν πιέσεις ώστε να διασφαλιστεί η έγκριση των οδηγιών αυτών το συντομότερο δυνατόν.
<P>
Κύριε Πρόεδρε, ζητώ συγγνώμη που μίλησα επί περισσότερο από μισή ώρα, αλλά θεωρώ πως το Κοινοβούλιο δικαιούται μία ολοκληρωμένη απάντηση για τις πολλές τροπολογίες που κατατέθηκαν. Η Επιτροπή αναμένει την αυριανή ψηφοφορία.

<SPEAKER ID=155 LANGUAGE="IT" NAME="Zappalΰ">
Κύριε Πρόεδρε, λαμβάνοντας υπόψη τη σπουδαιότητα του ζητήματος, θα ήθελα μόνο να ζητήσω μια διευκρίνιση από τον κ. Επίτροπο. Θα ήθελα να τον ευχαριστήσω εν πάση περιπτώσει για όλες τις παρατηρήσεις που διατύπωσε και οι οποίες για μένα ήταν σημαντικές, αν και διεκδικώ - και αύριο θα διεκδικήσω - την αυτονομία του Κοινοβουλίου, το οποίο αποφασίζει με πολιτικά κριτήρια και όχι για άλλους λόγους. Ωστόσο, μου φαίνεται ασυμβίβαστη η απάντηση στην τροπολογία 147: ενώ η Επιτροπή είναι αντίθετη στην αύξηση των κατώτατων ορίων - πράγμα που, όπως αναφέρθηκε κατά τη διάρκεια των ακροάσεων, των συναντήσεων και των συζητήσεων στη Επιτροπή Νομικών Θεμάτων, οφείλεται στο γεγονός ότι επιδιώκεται ευρύτερη χρήση των οδηγιών για τις συμβάσεις εν γένει - σύμφωνα με όσα δήλωσε ο εκπρόσωπος της Επιτροπής, η αύξηση των κατώτατων ορίων θα οδηγούσε ακριβώς σε μείωση των συμβάσεων.
<P>
Τώρα, η τροπολογία 147 αποσκοπεί ακριβώς στη διεύρυνση της βάσης των συμβάσεων και δεν κατανοώ λοιπόν γιατί η Επιτροπή είναι αντίθετη. Θα ήμουν ευγνώμων στον κ. Επίτροπο αν τώρα, αργότερα, προσωπικά, με κάποιο τρόπο, θελήσει να μου εξηγήσει ποια περιεχόμενα της τροπολογίας 147 δεν είναι εντάξει. Είναι σημαντικό, κύριε Πρόεδρε, γιατί δεν εξετάζουμε ένα θέμα μικρής εμβέλειας. Επαναλαμβάνω, εάν δεν το επιτρέπει η περίσταση να το πράξει τώρα γιατί πρέπει να διακόψουμε τις εργασίες ή να περάσουμε σε άλλα θέματα, είμαι διατεθειμένος, αν θέλει ο Επίτροπος, να τον συναντήσω έστω και αργότερα, για να μου εξηγήσει ποιο είναι το πρόβλημα με την τροπολογία 147, η οποία, κατά την άποψή μου, θέτει όλες τις συμβάσεις, παντός τύπου και κατά 100%, σε συνθήκες που μπορούν να χρησιμοποιήσουν τους ευρωπαϊκούς κανόνες.

<SPEAKER ID=156 NAME="Bolkestein">
. (ΕΝ) Κύριε Πρόεδρε, θα προσπαθήσω να είμαι σύντομος. Μέχρι το 1971, οι μόνοι κανόνες και αρχές που εφαρμόζονταν στις δημόσιες συμβάσεις ήταν εκείνοι που περιλαμβάνονταν στην ίδια τη Συνθήκη, και πιο συγκεκριμένα στις διατάξεις των άρθρων 28 και 49. Ωστόσο, η εμπειρία έχει δείξει πως το πραγματικό άνοιγμα των αγορών και η δημιουργία μίας πραγματικής και αποτελεσματικής αγοράς απαιτεί τη αποσαφήνιση των κανόνων και των αρχών αυτών με λεπτομερείς διατάξεις για το συντονισμό των εθνικών διαδικασιών.
<P>
Η επιστροφή στο νομικό καθεστώς της δεκαετίας του 1970 - γιατί αυτό θα ήταν αποτέλεσμα της πρότασης που μόλις έγινε και η οποία περιλαμβάνεται στην τροπολογία 147 - δεν είναι αποδεκτή, ειδικά εφόσον πρόκειται για πρόταση που στοχεύει στον εκσυγχρονισμό της νομοθεσίας. Επιπλέον, κάτι τέτοιο θα στερούσε από τους οικονομικούς φορείς ένα από τα σημαντικότερα επιτεύγματα στον τομέα των δημοσίων συμβάσεων, δηλαδή τη δυνατότητα κατοχύρωσης των δικαιωμάτων τους μέσω αποτελεσματικών ένδικων βοηθημάτων, τα οποία θα είναι εγγυημένα από τις δύο συγκεκριμένες οδηγίες, οι οποίες διέπουν τα ένδικα βοηθήματα όσον αφορά συμβάσεις που εμπίπτουν στην αρμοδιότητα των οδηγιών περί δημοσίων συμβάσεων. Κατά συνέπεια, η εισαγωγή της τροπολογίας 147 καθιστά μη αποδεκτές όλες τις τροπολογίες της οδηγίας που αποσκοπούν στην αύξηση των κατώτατων ορίων.

<SPEAKER ID=157 NAME="Πρόεδρος">
Εξακολουθεί να υπάρχει κάποια παρανόηση. Πιστεύω πως μπορούμε να βρούμε κάποιο αμοιβαίο τρόπο συνεννόησης.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=12>
Όζον στον ατμοσφαιρικό αέρα
<SPEAKER ID=158 NAME="Πρόεδρος">
- Η ημερήσια διάταξη προβλέπει τη συζήτηση της έκθεσης (A4-0454/2001) του κ. Davies, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου σχετικά με το όζον στον ατμοσφαιρικό αέρα (PE-CONS 3658/2001 - C5-0524/2001 - 1999/0068(COD))

<SPEAKER ID=159 NAME="Davies">
. (ΕΝ) Κύριε Πρόεδρε, δεν παρακολούθησα λεπτομερώς την τελευταία έκθεση, αλλά αν η Επίτροπος Wallstrφm έχει την ίδια διάθεση με τον Επίτροπο Bolkestein, χαίρομαι που δεν καταθέτω καμία τροπολογία σήμερα.
<P>
Για να αλλάξουμε τελείως κλίμα, πριν από μερικές εβδομάδες διάβαζα στην κόρη μου, Κέιτ, αποσπάσματα από τη Χριστουγεννιάτικη Ιστορία του βρετανού συγγραφέα του 19ου αιώνα, Κάρολου Ντίκενς. Ο Σκρουτζ καθόταν στο λογιστήριό του, γράφει. "Τα ρολόγια της πόλης είχαν μόλις δείξει τρεις, αλλά είχε ήδη σκοτεινιάσει αρκετά και κεριά έλαμπαν στα παράθυρα των γειτονικών γραφείων σαν κοκκινωπές κηλίδες πάνω στον καφετή βαρύ αέρα."
<P>
Ένας σημαντικός λόγος ευφορίας για τις ευρωπαϊκές πόλεις σήμερα πρέπει να είναι το γεγονός ότι δεν αναπνέουμε τον ίδιο "καφετί βαρύ αέρα" . Είναι ένα δείγμα περιβαλλοντικής προόδου και επιτεύγματος ότι η ποιότητα του αέρα σήμερα είναι καλύτερη απ' ό,τι υπήρξε για αιώνες.
<P>
Χρειάζεται όμως να γίνουν και άλλα, και η Επιτροπή, στο πρόγραμμα "Καθαρός Αέρας για την Ευρώπη" , επεσήμανε ως δύο προτεραιότητες για δράση τα σωματίδια και το όζον.
<P>
Η ρύπανση λόγω του όζοντος συμβάλλει στον πρόωρο θάνατο δεκάδων χιλιάδων ανθρώπων κάθε χρόνο. Προκαλεί αναπνευστικά προβλήματα, βήχα, πονοκεφάλους και ερεθισμούς στα μάτια. Η Παγκόσμια Οργάνωση Υγείας δεν έχει καταφέρει να προσδιορίσει ένα όριο κάτω από το οποίο δεν υπάρχουν συνέπειες.
<P>
Μπορεί επίσης να προκαλέσει ζημιές στη βλάστηση, να μειώσει την απόδοση των καλλιεργειών και να εμποδίσει την ανάπτυξη των δασών ενώ, όπως η όξινη βροχή, μπορεί να διαβρώσει και να καταστρέψει τη μορφή κτιρίων και έργων τέχνης.
<P>
Έχουμε λοιπόν στη διάθεσή μας αυτό το σχέδιο οδηγίας για την αντιμετώπιση του προβλήματος. Ξεκίνησε ως ιδιαίτερα αδύναμη πρόταση, με βασικό άξονα να θέσει στόχους για το 2010 όσον αφορά τον μέγιστο αριθμό των υπερβάσεων των κατευθυντηρίων γραμμών της ΠΟΥ, χωρίς ωστόσο οι στόχοι αυτοί να είναι δεσμευτικοί για τα κράτη μέλη. Ζητούσε επίσης την προετοιμασία βραχυπρόθεσμων σχεδίων δράσης για την αντιμετώπιση σοβαρών προβλημάτων, καθώς και την καλύτερη ενημέρωση του κοινού και την έκδοση προειδοποιήσεων για θέματα υγείας.
<P>
Τα δύο τελευταία χρόνια, το Κοινοβούλιο κατάφερε να χρησιμοποιήσει τις εξουσίες συναπόφασης που διαθέτει για να ισχυροποιήσει κάπως αυτή τη νομοθεσία. Ενισχύσαμε το δικαίωμα του κοινού στην ενημέρωση. Διευκολύναμε τη διαδικασία επίπληξης των χωρών που δεν έχουν συμμορφωθεί ως τώρα, ώστε να δεσμευτούν και να φιλοτιμηθούν για να βελτιώσουν την απόδοσή τους στον τομέα αυτό. Φροντίσαμε η φθορά των υλικών να συμπεριληφθεί στα προς εξέταση κριτήρια. Υπογραμμίσαμε εκ νέου την επιθυμία μας για μακροπρόθεσμη μείωση των επιπέδων του όζοντος μέχρι το 2020, σύμφωνα με τις προτάσεις της οδηγίας για τα ανώτατα όρια εκπομπών.
<P>
Αλλά πάνω από όλα αντιμετωπίσαμε το θέμα των μη δεσμευτικών βραχυπρόθεσμων στόχων. Αντί να πρέπει τα κράτη μέλη να προσπαθήσουν να επιτύχουν αυτούς τους στόχους "στο μέτρο του δυνατού" , όπως ήταν η αρχική πρόταση, επιμείναμε ότι η λήψη δραστικών μέτρων πρέπει να είναι υποχρεωτική, εκτός εάν οι στόχοι δεν μπορούν να επιτευχθούν με "ανάλογα μέτρα" . Θέλω να τονίσω ότι συμφωνήσαμε σε αυτή τη διατύπωση διότι τόσο η Επιτροπή όσο και οι νομικές υπηρεσίες του Κοινοβουλίου μας συμβούλεψαν ότι αυτό θα καταστήσει τις διατάξεις της οδηγίας υποχρεωτικές και ότι τα κράτη μέλη θα μπορούν να παραπεμφθούν στο Ευρωπαϊκό Δικαστήριο αν δεν λάβουν τα εν λόγω μέτρα. Με άλλα λόγια, χρησιμοποιήσαμε τη διαδικασία της συναπόφασης για να μετατρέψουμε μία διατύπωση καλής πρόθεσης σε νομικά δεσμευτική υποχρέωση.
<P>
Παρ' όλα αυτά, το Ευρωπαϊκό Γραφείο Περιβάλλοντος μας κατέκρινε, διερωτώμενο: "Για ποιο λόγο χρειαζόμαστε μία οδηγία, εάν οι στόχοι για το 2010 δεν είναι απόλυτα δεσμευτικοί;" Η άποψη αυτή, ωστόσο, παρερμηνεύει τη φύση της ρύπανσης του όζοντος. Η ρύπανση αυτή δεν έχει σύνορα. Την ίδια στιγμή που οι μέγιστες υπερβάσεις των επιτρεπόμενων συγκεντρώσεων μειώνονται σε όλη την Ευρώπη, ο μέσος όρος εξακολουθεί να αυξάνεται και είναι σχεδόν βέβαιο ότι αυτό οφείλεται στη ρύπανση που προκαλείται μακριά από τη δική μας επικράτεια.
<P>
Δεν πιστεύω πως η Ισπανία, η Ιταλία ή η Γερμανία, ή οποιαδήποτε από τις χώρες μας, θα πρέπει να αντιμετωπίσει το ενδεχόμενο νομικών κυρώσεων επειδή δέχεται ρύπους από την Κίνα. Κάτι τέτοιο δεν θα ήταν δίκαιο, ούτε και ρεαλιστικό. Θέλω τα κράτη μέλη να είναι υποχρεωμένα να κάνουν ό,τι είναι ρεαλιστικά δυνατό για να επιτύχουν τους στόχους, τίποτα περισσότερο ή λιγότερο.
<P>
Πιστεύω πως "ο καφετής βαρύς αέρας" έδωσε ατμόσφαιρα στην ιστορία του Σκρουτζ. Σήμερα όμως δεν μας χρειάζεται. Ίσως ζητήσω από την κόρη μου, την Κέιτ, να γράψει μία νέα εκδοχή της ιστορίας για τον 21ο αιώνα, στην οποία ο αέρας θα είναι καθαρός.
<P>
Ωστόσο, με τη βοήθεια της Επιτροπής και της τελευταίας βελγικής Προεδρίας, το Κοινοβούλιο κατάφερε στο μεταξύ να χρησιμοποιήσει τις διαπραγματευτικές του εξουσίες για να μετατρέψει έναν απλό κατάλογο επιθυμιών σε απαίτηση από τις διάφορες κυβερνήσεις να αναλάβουν δράση, γεγονός που θα βελτιώσει σημαντικά την ποιότητα του αέρα στην Ευρώπη.
<P>
Εξασφαλίσαμε μεγαλύτερες αλλαγές και μία πιο φιλόδοξη οδηγία απ' όσο θα μπορούσαμε λογικά να περιμένουμε όταν προτάθηκε αρχικά το σχέδιο οδηγίας.
<P>
Μπορούμε να είμαστε περήφανοι για όσα επιτύχαμε.

<SPEAKER ID=160 NAME="Garcνa-Orcoyen Tormo">
Κύριε Πρόεδρε, η οδηγία σχετικά με το όζον στον ατμοσφαιρικό αέρα προσπαθεί να δώσει απάντηση στο πρόβλημα του όζοντος της τροπόσφαιρας που παράγεται και δεσμεύεται στην ατμόσφαιρα κοντά στην επιφάνεια της γης και που, όπως όλοι γνωρίζουμε, έχει βλαβερές συνέπειες τόσο για την ανθρώπινη υγεία όσο και για τη βλάστηση, τα οικοσυστήματα και για το περιβάλλον συνολικά. Η συγκέντρωση του όζοντος - όπως ξέρουμε - οφείλεται στη συγκέντρωση στην ατμόσφαιρα ορισμένων πρόδρομων παραγόντων, όμως η εξάλειψή του δεν έχει, φυσικά, εύκολη λύση αφού αυτοί οι πρόδρομοι παράγοντες συντελούν, σε ορισμένες περιπτώσεις, στη μείωση του όζοντος της ατμόσφαιρας.
<P>
Από διάφορες μετρήσεις σε εθνικό επίπεδο έχει διαπιστωθεί ότι, σε κλιματικές συνθήκες όπως η υψηλή φωτεινότητα και η σταθερή ατμόσφαιρα, η μείωση των πρόδρομων παραγόντων δεν προκαλεί το επιθυμητό αποτέλεσμα μείωσης της συγκέντρωσης όζοντος, αλλά εντελώς το αντίθετο. Συνεπώς, η λύση του προβλήματος της συγκέντρωσης όζοντος είναι όντως περίπλοκη. Δεν αποδεικνύεται κατάλληλο μέτρο η απλή κατάργηση των πηγών παραγωγής των πρόδρομων παραγόντων, όπως π.χ. η απόφραξη της καπνοδόχου ενός εργοστασίου που εκλύει στην ατμόσφαιρα καπνό, ο οποίος είναι πρόδρομος του όζοντος.
<P>
Η εισηγήτρια και διάφορα μέλη της Επιτροπής Περιβάλλοντος - μεταξύ των οποίων και εγώ - εργαστήκαμε εντατικά για δύο περίπου χρόνια, αφενός για να βελτιώσουμε την πρόταση της Ευρωπαϊκής Επιτροπής - πράγμα αναμφίβολα απαραίτητο - αλλά και για να επιτύχουμε μια ισορροπημένη πρόταση, που θα καταστήσει δυνατό τον μέγιστο βαθμό συμμόρφωσης εκ μέρους των κρατών μελών. Και, τελικά, τον περασμένο Οκτώβριο επετεύχθη το κείμενο του κοινού σχεδίου που εγκρίθηκε από την Επιτροπή Συνδιαλλαγής.
<P>
Θα ήθελα να υπογραμμίσω, ως κάτι πολύ θετικό σε σχέση με την εγκριθείσα πρόταση, τον συνδυασμό μακροπρόθεσμων στόχων με τη βραχυπρόθεσμη αντιμετώπιση των καταστάσεων κινδύνου, καθώς και με όλα τα μέτρα που αποσκοπούν στον αυστηρό έλεγχο και την παρακολούθηση των τιμών του ατμοσφαιρικού όζοντος σε όλα τα κράτη μέλη.
<P>
Μου φαίνεται επίσης σημαντική η εφαρμογή της αρχής της διαφάνειας στην ενημέρωση, αφού ο πληθυσμός πρέπει να είναι περισσότερο και καλύτερα ενημερωμένος για τις επιπτώσεις των τιμών του όζοντος στην ατμόσφαιρα.
<P>
Αλλη σημαντική πτυχή είναι η εξέταση των μετεωρολογικών συνθηκών και η σύγκριση μεταξύ των διάφορων κρατών μελών, που αναμένεται να μας παράσχει πράγματι στοιχεία για να δούμε πώς εξελίσσεται αυτό το πρόβλημα στα διάφορα κράτη μέλη.
<P>
Η οδηγία αυτή αποτελεί σημαντική πρόοδο προς την ορθή κατεύθυνση για μια ολοκληρωμένη προσέγγιση της ατμοσφαιρικής ρύπανσης και, μαζί με την οδηγία για τα εθνικά ανώτατα όρια εκπομπών, πιστεύουμε ότι θα αποτελέσουν όντως πολύ σημαντικά εργαλεία για μια οριζόντια αντιμετώπιση των περιβαλλοντικών προβλημάτων και, ιδιαίτερα, του προβλήματος της ατμοσφαιρικής ρύπανσης.

<SPEAKER ID=161 LANGUAGE="DA" NAME="Lund">
Κύριε Πρόεδρε, καταρχάς ευχαριστώ την κ. Επίτροπο Wallstrφm και τον κ. Chris Davies για το σπουδαίο έργο που επιτέλεσαν στη συγκεκριμένη υπόθεση. Βρισκόμαστε πράγματι σε μια ιδιαίτερη κατάσταση όσον αφορά το όζον. Ψηλά στην ατμόσφαιρα το στρώμα όζοντος είναι υπερβολικά λεπτό, γεγονός που προκαλεί προβλήματα, κυρίως υγείας, ενώ εδώ κάτω στην επιφάνεια της γης οι συγκεντρώσεις όζοντος είναι αντιθέτως υπερβολικά υψηλές. Ωστόσο, θεωρώ ότι μέσα από τις διαπραγματεύσεις συνδιαλλαγής πετύχαμε ένα καλό αποτέλεσμα και εν πάση περιπτώσει ένα καλύτερο αποτέλεσμα από αυτό που πολλοί από εμάς τολμούσαμε να ελπίζουμε όταν ακούγαμε ορισμένες από τις αρνητικές θέσεις των κρατών μελών όσον αφορά την επίλυση του προβλήματος της ποιότητας της ατμόσφαιρας στην οποία αναφερόμαστε. Με την οδηγία για τα εθνικά ανώτατα όρια εκπομπών, της οποίας εισηγήτρια είναι η κ. Riita Myller που κάθεται δίπλα μου, η παρούσα οδηγία συμβάλλει σε σημαντικό βαθμό στην εξασφάλιση χαμηλότερης συγκέντρωσης όζοντος στην Ευρώπη, ειδικά δε στις μεγάλες πόλεις της ηπείρου μας.
<P>
Πιστεύω ότι είναι καλό που για αφετηρία χρησιμοποιήσαμε τις εκτιμήσεις της ΠΟΥ για τους υπάρχοντες κινδύνους για τη δημόσια υγεία και το περιβάλλον. Καθορίσαμε ορισμένους επιμέρους στόχους, ορισμένες τιμές στόχους για το έτος 2010, τις οποίες πρέπει να σεβαστούμε. Φυσικά δεν μπορεί παρά να μας βάλει σε σκέψεις ότι εδώ και πολλά χρόνια αναγκαζόμαστε να παραδεχτούμε ότι λειτουργούμε παραβιάζοντας ως ένα βαθμό τα όρια που θέτει η ΠΟΥ για ορισμένες μέρες ετησίως. Ως εκ τούτου βρίσκω θετικό το ότι ψηφίσαμε ότι χρειάζεται να υπάρχουν πιο μακρόπνοοι στόχοι, με τους οποίους θα γίνονται σεβαστές οι τιμές στόχοι της ΠΟΥ. Δεν κατέστη εφικτό να είναι τόσο επακριβείς όσο επιθυμούσαμε ως Κοινοβούλιο, ενώ ως έτος αναφοράς καθορίστηκε το 2020. Ήμασταν πολλοί αυτοί που θα προτιμούσαν το 2020 να είναι ένας πιο σταθερός τελικός στόχος για την εκπλήρωση των συστάσεων της ΠΟΥ. Πιστεύω επίσης ότι είναι καλό που τα κράτη μέλη δεν θα υποχρεωθούν απλώς να επεξεργαστούν συγκεκριμένα προγράμματα για την επίτευξη των στόχων αλλά ότι θα αναλάβουν επίσης την υποχρέωση να ενημερώνουν τους πολίτες για τα προγράμματα που υλοποιούνται και για τα αποτελέσματα που θα επιτευχθούν - τόσο τα θετικά όσο και τα αρνητικά αποτελέσματα, όπως άλλωστε ότι θα υπάρχουν πλέον κανόνες για το πότε θα πρέπει να προειδοποιούνται οι πολίτες ότι η υπερβολική συγκέντρωση όζοντος έχει πλέον καταστεί προβληματική. Θα γίνεται ενημέρωση των πολιτών γενικά αλλά και των πολιτών που ανήκουν σε ομάδες που είναι ιδιαίτερα ευαίσθητες όσον αφορά τα προβλήματα που προκαλούνται από αυτά τα αίτια.
<P>
Τέλος θα ήθελα να πω ότι κατά τη γνώμη μου είναι επίσης καλό ότι συμμετέχουν και οι υποψήφιες χώρες ώστε να λάβουν μέρος από τα αρχικά στάδια. Μπορούμε δε να προσδοκούμε ότι η οδηγία θα τεθεί σε ισχύ πριν από την ένταξη των πρώτων υποψήφιων χωρών στην Ένωση, ούτως ώστε και εκείνες τη στιγμή της προσχώρησής τους να είναι σε θέση να πληρούν τις υποχρεώσεις που επιβάλλονται με την παρούσα οδηγία. Ελπίζω ότι με την παρούσα οδηγία θα προλάβουμε και θα μειώσουμε τις επιβλαβείς επιπτώσεις της υψηλής συγκέντρωσης όζοντος στην υγεία των ανθρώπων και στην ανάπτυξη της χλωρίδας και ότι η σημερινή μέρα θα αποτελέσει ορόσημο για τη μελλοντική ποιότητα της ατμόσφαιρας στην Ευρώπη.

<SPEAKER ID=162 LANGUAGE="FI" NAME="Korhola">
Κύριε Πρόεδρε, πιστεύω ότι η οδηγία που υπόκειται τώρα στη διαδικασία της τρίτης και τελευταίας ανάγνωσης βελτιώνει την ποιότητα του ατμοσφαιρικού αέρα στην Ευρώπη· τροποποιεί την οδηγία του 1996, ούτως ώστε να ανταποκρίνεται στα εθνικά ανώτατα όρια εκπομπών για ορισμένους ατμοσφαιρικούς ρύπους και στις συστάσεις της Παγκόσμιας Οργάνωσης Υγείας. Η προσπάθεια του Κοινοβουλίου στην εκπόνηση της οδηγίας ήταν σημαντική και για το λόγο αυτό εκφράζω ακόμη μια φορά τα θερμά μου συγχαρητήρια προς τον κ. Davies και όσους συναδέλφους συνέβαλαν σε αυτή τη διαδικασία που υπερέβη τα δύο χρόνια. Επιπλέον, θα πρέπει ακόμη μια φορά να ευχαριστήσω ιδιαίτερα το Βέλγιο για την δραστηριότητα που ανέλαβε ως χώρα ασκούσα την Προεδρία του Συμβουλίου της Ευρωπαϊκής Ένωσης.
<P>
Η εγκεκριμένη οδηγία υποχρεώνει τώρα τα κράτη μέλη να παρουσιάσουν σχέδια, με τη βοήθεια των οποίων θα μειωθούν οι υποχρεωτικές οριακές τιμές του όζοντος έως το έτος 2010, για λόγους προστασίας των ανθρώπων και της βλάστησης. Το έτος 2020 ορίζεται ως έτος αναφοράς για τους μακροπρόθεσμους στόχους και την αποτίμηση της οδηγίας αργότερα. Για ορισμένες επικίνδυνες περιοχές καθίσταται υποχρεωτική η κατάρτιση βραχυπρόθεσμων σχεδίων δράσης καθώς και η ενεργητική και ανοικτή πληροφόρηση.
<P>
Είναι ιδιαίτερα σημαντικό ότι η συγκεκριμένη οδηγία επιδιώκει επίσης να ενσωματώσει όσο το δυνατόν νωρίτερα όλες τις υποψήφιες χώρες, καθώς οι μακροπρόθεσμες επιπτώσεις των οξειδίων του αζώτου και των πτητικών οργανικών ρύπων επηρεάζουν σημαντικά τις συγκεντρώσεις του όζοντος στην επιφάνεια του εδάφους. Για παράδειγμα στη Φινλανδία το μεγαλύτερο μέρος του όζοντος στην επιφάνεια του εδάφους προέρχεται από διασκορπισμό με τον άνεμο, δηλαδή από εκπομπές τις οποίες η χώρα μας δίχως την υποστήριξη της Ευρωπαϊκής Ένωσης δεν μπόρεσε κατ' ουσίαν να επηρεάσει στο παραμικρό.
<P>
Κύριε Πρόεδρε, όπως έχετε παρατηρήσει και προσωπικά, έχουμε φτάσει στα μέσα της πέμπτης κοινοβουλευτικής περιόδου. Το Σώμα έχει ήδη κατορθώσει σε αυτή τη φάση της κοινοβουλευτικής περιόδου να προωθήσει σημαντικά τη βελτίωση της ποιότητας του αέρα στην Ένωση και τις υποψήφιες χώρες. Σε περιβαλλοντικό επίπεδο το Κοινοβούλιο έχει λοιπόν χρησιμοποιήσει ορθά και υπεύθυνα τη νέα, αυξημένη εξουσία του. Η προσπάθεια αυτή πρέπει να συνεχιστεί, η Επιτροπή πρέπει να ενθαρρυνθεί να προετοιμάσει πιο φιλόδοξα σχέδια, και η καλή συνεργασία που έχει αναπτυχθεί με το Συμβούλιο για θέματα περιβάλλοντος πρέπει να παραμείνει στενή και αποτελεσματική.

<SPEAKER ID=163 LANGUAGE="SV" NAME="Wallstrφm">
. (SV) Κύριε Πρόεδρε, χαίρομαι φυσικά που πλησιάζει η στιγμή κατά την οποία θα υιοθετήσουμε την οδηγία για το όζον στον ατμοσφαιρικό αέρα. Χάρη σε αυτήν την οδηγία, θα μπορούμε να προστατεύουμε τα φυτά και την υγεία των ανθρώπων από τις επιβλαβείς συνέπειες των υψηλών συγκεντρώσεων όζοντος, εκτός από τις περιπτώσεις κατά τις οποίες αυτό δεν μπορεί να γίνει με αναλογικά μέτρα. Για τον λόγο αυτό καλωσορίζω θερμά το κοινό σχέδιο στο οποίο κατέληξε η επιτροπή συνδιαλλαγής την 11η Νοεμβρίου 2001.
<P>
Όπως αναφέρθηκε ήδη, η οδηγία βελτιώθηκε σε ουσιαστικά σημεία κατά τη διαδικασία που ακολουθήθηκε από την κοινή θέση μέχρι το τελικό κείμενο. Το κείμενο αυτό είναι σαφέστερο και περισσότερο συνεπές πλέον χάρη στο υψηλό επίπεδο της προτάσεως του Κοινοβουλίου και στις επιτυχείς διαπραγματεύσεις κατά τη διαδικασία συνδιαλλαγής. Θα ήθελα με την ευκαιρία αυτή να ευχαριστήσω ιδιαίτερα τον εισηγητή κ. Chris Davies, καθώς και όλα τα μέλη της επιτροπής συνδιαλλαγής.

<SPEAKER ID=164 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
6ο κοινοτικό πρόγραμμα δράσης για το περιβάλλον
<SPEAKER ID=165 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (A5-0456/2001) της κ. Myller, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με τη θέσπιση του έκτου κοινοτικού προγράμματος δράσης για το περιβάλλον (11076/1/2001 - C5-0434/2001 - 2001/0029(COD)).

<SPEAKER ID=166 LANGUAGE="FI" NAME="Myller">
. (FI) Κύριε Πρόεδρε, θα ήθελα καταρχάς να ευχαριστήσω τους "σκιώδεις εισηγητές" των διαφορετικών ομάδων του Κοινοβουλίου για την αγαστή συνεργασία σχετικά με το έκτο πρόγραμμα δράσης για το περιβάλλον. Η συνεργασία των "σκιωδών εισηγητών" σήμανε ότι τουλάχιστον ο κατάλογος ψηφοφορίας είναι πολύ διαφορετικός συγκριτικά με την πρώτη ανάγνωση, διότι έχει επικεντρωθεί μόνο στις σημαντικότερες τροπολογίες. Εύχομαι η καλή αυτή συνεργασία να συνεχιστεί και αύριο στις ψηφοφορίες. Επίσης η Επιτροπή αποτέλεσε καλό συνεργάτη: πραγματοποιήσαμε πολλές συζητήσεις. Ιδιαίτερα ευχαριστώ τη Σουηδία, ασκούσα την Προεδρία κατά την πρώτη ανάγνωση.
<P>
Κεντρικός στόχος του προγράμματος είναι η ενσωμάτωση της πολιτικής για το περιβάλλον στους υπόλοιπους υποτομείς της πολιτικής. Από αυτή την άποψη το πρόγραμμα αποτελεί συνέχεια του πέμπτου προγράμματος δράσης, όμως εδώ η ενσωμάτωση πρέπει να άπτεται συγκεκριμένων στόχων και πραγματικών αποτελεσμάτων και συνεπώς απαιτούνται επίσης διαρθρωτικές αλλαγές, όπως για παράδειγμα στην ίδια τη λειτουργία της Επιτροπής. Στόχος της ενσωμάτωσης είναι κυρίως να λαμβάνεται υπόψη το περιβάλλον στους διαφορετικούς τομείς. Ιδιαίτερη βαρύτητα θα πρέπει να δοθεί στην πολιτική ενέργειας, μεταφορών, γεωργίας και αλιείας, καθώς συνιστούν τους σημαντικότερους τομείς από πλευράς περιβάλλοντος.
<P>
Η προσεχής μεταρρύθμιση της γεωργίας πρέπει να προσανατολίζεται προς περισσότερο βιώσιμες μεθόδους, και η σαφής στροφή της πολιτικής στήριξης της ΕΕ πρέπει να υλοποιηθεί με νέα μέσα που θα αποσκοπούν στη βελτίωση της κατάστασης του περιβάλλοντος. Η διαφωνία που έχει ξεσπάσει αυτή τη στιγμή για την ενίσχυση του περιβάλλοντος πρέπει να αρθεί. Θα πρέπει να δημιουργηθεί μητρώο απογραφής για τις περιβαλλοντικά αρνητικές επιδοτήσεις, οι οποίες θα πρέπει να αποσυρθούν το αργότερο ως το 2010. Τα χρήματα είναι κατά τα άλλα καλός σύμβουλος και υπ' αυτήν την έννοια πρέπει επίσης να τύχουν επεξεργασίας τόσο ο περιβαλλοντικός φόρος όσο και ο φόρος ενέργειας. Επιπλέον, είμαι ικανοποιημένη επειδή στο Κοινοβούλιο κατορθώσαμε να εγκρίνουμε ευρέως την ανάγκη θέσπισης ενός περιβαλλοντικού φόρου και σε επίπεδο ΕΕ.
<P>
Στο κέντρο των περιβαλλοντικών προβλημάτων πρέπει να τεθούν ποιοτικοί και ποσοτικοί στόχοι και προθεσμίες. Το θέμα ήταν ιδιαίτερα επίμαχο, η Επιτροπή δεν το υποστήριξε και το Συμβούλιο διατηρεί επίσης τις επιφυλάξεις του. Προσωπικά θεωρώ ότι σε ένα πρόγραμμα τέτοιου είδους είναι εξαιρετικά σημαντικό να γίνουν κατανοητές οι προϋποθέσεις που διέπουν τη διαδικασία λήψης αποφάσεων για το περιβάλλον. Η καθιέρωση των στόχων και ο ορθολογιστικός καταμερισμός τους δημιουργούν στον πολιτικό φορέα λήψης αποφάσεων τις δυνατότητες να καταλάβει ποια ώρα έχει σημάνει, δηλαδή τι αποφάσεις πρέπει να ληφθούν στην συγκεκριμένη περίπτωση. Είμαι της άποψης ότι οι στόχοι αυτοί είναι εκ των ουκ άνευ ως μέσα πολιτικής καθοδήγησης.
<P>
Η Επιτροπή παρουσιάζει θεματικές στρατηγικές, οι οποίες θα καθορίσουν τη μελλοντική περιβαλλοντική πολιτική. Η Επιτροπή προτείνει έξι, το Κοινοβούλιο έχει προσθέσει την πρωτοβουλία για τις πόλεις, που ουσιαστικά σε γενικές γραμμές έχει εγκριθεί. Οι θεματικές στρατηγικές πρέπει να αποφασίζονται με τη διαδικασία της συναπόφασης. Θεωρώ ότι αυτό είναι αυτονόητο διότι αυτές θα αποτελέσουν τις κατευθυντήριες γραμμές για τα βασικά μέρη της περιβαλλοντικής πολιτικής.
<P>
Όπως προανέφερα, οι τροπολογίες είναι πολύ λίγες, όμως θα ήθελα να αναφερθώ επιγραμματικά σε μία από αυτές. Πρόκειται για την τροπολογία της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών σχετικά με την απόρριψη της κοινής θέσης. Προσωπικά θεωρώ ότι δεν προσφέρει τίποτε θετικό στο συγκεκριμένο θέμα, ούτε καταλαβαίνω το περιεχόμενό της· μόνο με τη βελτίωση της κοινής θέσης μπορούμε να επιφέρουμε βελτιώσεις στην ευρωπαϊκή περιβαλλοντική πολιτική.

<SPEAKER ID=167 LANGUAGE="ES" NAME="Gonzαlez Αlvarez">
Κύριε Πρόεδρε, καταρχάς θα ήθελα να ευχαριστήσω την εισηγήτρια της έκθεσης, που σε πρώτη ανάγνωση συγκέντρωσε όλες τις ανησυχίες της Επιτροπής Αναφορών του Ευρωπαϊκού Κοινοβουλίου. Δεν θα μπορούσαν να ήταν άλλες, δεδομένης της καθημερινής πρακτικής αυτής της Επιτροπής Αναφορών, από εκείνες που αφορούν την τήρηση της νομοθεσίας, όπως συμπεριλήφθησαν σε ορισμένες από τις τροπολογίες της εισηγήτριας και τις τροπολογίες συμβιβαστικές. Όλες οι πολιτικές πρέπει να συνδεθούν με την πολιτική περιβάλλοντος (όπως αναφέρεται σε ορισμένες τροπολογίες) και είναι απαραίτητη η συμμετοχή και η ενημέρωση του κοινού (όπως επίσης αναφέρεται σε ορισμένες τροπολογίες).
<P>
Ως πολίτης μιας μικρής περιοχής ανθρακωρύχων των Αστουρίων, δεν κρύβω ότι εγώ προσωπικά και όχι η πολιτική μου ομάδα, έχω κάποιες δυσκολίες με την τροπολογία που μιλά για τις επιδοτήσεις που υπόκεινται σε συγκεκριμένη προθεσμία για εκείνα τα έργα που ενδέχεται να βλάψουν το περιβάλλον. Και δεν μιλώ γενικά, αλλά συγκεκριμένα για την περιφέρεια όπου ζω, η οποία με τις αναδιαρθρώσεις της έχασε πάνω από 30.000 θέσεις εργασίας. Γι' αυτό έχω κάποιες δυσκολίες με αυτές τις τροπολογίες. Κατά τα άλλα, είμαστε απολύτως σύμφωνοι.
<P>
Συμφωνούμε, επίσης, με ορισμένους συναδέλφους - ο συνάδελφός μου Jonas Sjφstedt ασφαλώς θα το αναφέρει - ότι δεν είναι αυτή η τελευταία πρόταση η οποία παρουσιάστηκε από το Ευρωπαϊκό Κοινοβούλιο. Είναι μια πρόταση που συζητήθηκε και για την οποία επιτεύχθηκε συμφωνία μεταξύ όλων των πολιτικών ομάδων και της εισηγήτριας με την Ευρωπαϊκή Επιτροπή και το Συμβούλιο, για να καταλήξουμε στην τελευταία αυτή πρόταση που φέρνουμε εδώ. Γι' αυτό συμφωνώ και εγώ με την εισηγήτρια ότι δεν μπορούμε να δεχθούμε, και θα καταψηφίσουμε, την τροπολογία της Ομάδας των Φιλελεύθερων που θέτει θέμα αναπομπής της πρότασης.
<P>
Η πρόταση αυτή είναι άκρως απαραίτητη, κύριε Πρόεδρε. Το πέμπτο κοινοτικό πρόγραμμα δράσης για το περιβάλλον έχει ήδη ολοκληρωθεί. Η Ευρωπαϊκή Ένωση χρειάζεται για τα επόμενα χρόνια μια σαφή στρατηγική με συγκεκριμένες δεσμεύσεις και χρονοδιαγράμματα και μου φαίνεται ότι αυτή μπορεί να αποτελέσει μια σαφή πρόταση με δεσμεύσεις και συγκεκριμένα χρονοδιαγράμματα και ότι απαιτείται η εφαρμογή της.

<SPEAKER ID=168 LANGUAGE="ES" NAME="Gutiιrrez-Cortines">
Κύριε Πρόεδρε, βρίσκομαι στην ευχάριστη θέση να πω ότι κατά τη δεύτερη ανάγνωση τα διάφορα μέρη εργάστηκαν για την προσέγγιση των θέσεών τους. Και ενώ το Συμβούλιο και η Ευρωπαϊκή Επιτροπή είχαν ήδη καταβάλει προσπάθειες για να δεχθούν τις πολυάριθμες τροπολογίες της πρώτης μας ανάγνωσης, νομίζω ότι τώρα μπορούμε να πούμε ότι η προσπάθεια για ταύτιση των θέσεων και σύγκλιση των απόψεων καταβλήθηκε από το Κοινοβούλιο. Πρέπει να υπογραμμίσω επ' αυτού τον ρόλο της κ. Myller.
<P>
Εμείς πιστεύουμε ότι αυτό είναι ένα λογικό πρόγραμμα που επιτρέπει στην Ευρωπαϊκή Επιτροπή να εργαστεί και να νομοθετήσει και που επιτρέπει στα κράτη να κινηθούν στο πλαίσιο βιώσιμων προγραμμάτων και, συνεπώς, θεωρούμε ότι οφείλουμε να το υποστηρίξουμε. Είναι το καταλληλότερο πλαίσιο για τον συνδυασμό της ανάπτυξης των ευρωπαϊκών λαών σε μία γενική πολιτική βιώσιμης ανάπτυξης και αυτό νομίζω ότι είναι αρκετό. Αν συμβεί αυτό, θα πρέπει να διευκρινιστεί στη συνδιαλλαγή ότι ορισμένοι τομείς του περιβάλλοντος υπόκεινται στην αρχή της επικουρικότητας.
<P>
Θα μιλήσω επίσης για τις αρχές. Η προσπάθεια γενίκευσης όλων των μέτρων και επιβολής μιας ομοιόμορφης πολιτικής σε όλες τις χώρες αντιβαίνει στη βιωσιμότητα και συνιστά μια αρχή που χαρακτηρίζει νοοτροπίες παγκοσμιοποίησης. Είναι πολύ εύκολο να καταφέρεται κανείς εναντίον της παγκοσμιοποίησης όταν γίνεται λόγος για την οικονομία και να μην παραδέχεται ότι παγκοσμιοποίηση σημαίνει, επίσης, να επιβάλλονται σε όλους τα ίδια ρούχα. Η βιωσιμότητα αποδίδει μεγάλη σημασία στις κοινωνικές αρχές, στην τεχνολογική βιωσιμότητα και στο συγκεκριμένο πλαίσιο εφαρμογής των μέτρων. Η πρώτη αρχή της βιωσιμότητας είναι η δυνατότητα συνδυασμού των γενικών αρχών με ένα κοστούμι "στα μέτρα" των αναγκών του κάθε λαού, του κάθε τόπου, του κάθε κλίματος και του κάθε πλαισίου.
<P>
Πρέπει να έχουμε τη μεγαλοψυχία να δεχτούμε την ελευθερία των κυβερνώντων να φτιάχνουν αυτά τα κοστούμια στα μέτρα του κάθε λαού και να προσαρμόζουν το μοντέλο του κοστουμιού - πράγμα που δεν αρνούμαστε - σ' αυτά τα μέτρα.
<P>
Από την άλλη πλευρά, υποστηρίζουμε μια επιστημονική πολιτική και πιστεύουμε ότι στην περίπτωση αυτή ο ρόλος του Λαϊκού Κόμματος και του Κοινοβουλίου είναι να υποστηρίξουν το Συμβούλιο και την Ευρωπαϊκή Επιτροπή, γιατί η συναπόφαση δεν συνιστά απλώς δικαίωμα του Κοινοβουλίου, αλλά και μια ευθύνη που το ίδιο ανέλαβε για να συνδράμει τους κυβερνώντες. Γι' αυτό π.χ. σεβόμεθα τις προθεσμίες όλων εκείνων των συμφωνιών που πρέπει να τηρήσουν η Ευρωπαϊκή Επιτροπή και το Συμβούλιο έναντι άλλων ευρωπαϊκών χωρών. Πρέπει να επιδείξουμε σοβαρότητα και να υποστηρίξουμε την πολιτική αυτή που τόσο τους κόστισε.
<P>
Υποστηρίζουμε τις θεματικές στρατηγικές και μία πιο επιστημονική πολιτική, επειδή αυτό σημαίνει προσαρμογή στην κατάσταση του θέματος, στην κατάσταση των χωρών, του τομέα και του προβλήματος. Πρέπει να αξιολογηθεί αν υπάρχουν ή όχι προσαρμοσμένες τεχνολογίες, αν υπάρχουν ή όχι εφαρμόσιμες τεχνολογίες, γιατί πολλές φορές, λόγω του κλίματος, των συνθηκών, του μεγέθους της επιχείρησης κλπ., οι τεχνολογίες ενδέχεται να διαφέρουν. Τα αποτελέσματα όμως πρέπει να είναι τα ίδια.
<P>
Υποστηρίζουμε, ως εκ τούτου, τον επιστημονικό χαρακτήρα και την μελέτη των οικονομικών και κοινωνικών επιπτώσεων αυτού του προγράμματος, γιατί αν δεν υπάρχουν κοινωνικές αρχές, δεν υπάρχει και βιωσιμότητα. Γι' αυτό ακριβώς δεν είμαστε υπέρ της απλής αναθεώρησης των επιδοτήσεων, με τον καθορισμό δηλαδή μιας οριακής ημερομηνίας όποια και αν είναι η επιδότηση και προπαντός για ορισμένους τομείς που αναγκάστηκαν να κλείσουν λόγω μέτρων υπαγορευμένων από την Ευρωπαϊκή Επιτροπή, η οποία τους επέβαλε νόμους - όπως στον τομέα του άνθρακα - και τώρα αντιμετωπίζουν το πρόβλημα ότι τους επιβάλλονται πιο αυστηρά κριτήρια από ό,τι σε άλλους.
<P>
Ας προσδιορίσουμε πρώτα τα κριτήρια, σύμφωνα με τα οποία θα είναι αρνητικές οι επιδοτήσεις, και ας συνειδητοποιήσουμε ότι μία πενταετία δεν είναι επαρκής χρόνος για την ανάκαμψη μιας ολόκληρης γενιάς, ούτε για την αναζωογόνηση ορισμένων ζωνών που παρακμάζουν.
<P>
Από την άλλη πλευρά, ας απορρίψουμε την αρχή της υποκατάστασης, εφόσον δεν παρέχει εγγυήσεις ούτε για τη βιομηχανία ούτε για τους πολίτες ούτε για την κοινωνία και προσφέρεται για μια πολύ ελεύθερη ερμηνεία σε ορισμένους τομείς, ορισμένες χώρες ή ορισμένους υπαλλήλους ή εμπειρογνώμονες, για να θεσπιστούν μέτρα που ζημιώνουν την κοινωνία και δεν έχουν νομική εγγύηση. Και η αρχή της νομικής εγγύησης χαρακτηρίζει κάθε κράτος δικαίου.
<P>
Ελπίζω ότι η διαχείριση αυτή θα μπορέσει να ολοκληρωθεί επιτυχώς.

<SPEAKER ID=169 LANGUAGE="SV" NAME="Hulthιn">
Κύριε Πρόεδρε, θα ήθελα να ευχαριστήσω την κ. Myller η οποία εργάστηκε επί μακρόν σχετικά με αυτό το πρόγραμμα δράσης και αγωνίστηκε αποφασιστικά για τη βελτίωσή του. Με χαρά μου διαπιστώνω ότι επιτέλους βρισκόμαστε στη φάση κατά την οποία θα λάβουμε θέση για το έκτο πρόγραμμα δράσης για το περιβάλλον.
<P>
Όσον αφορά το πρόγραμμα αυτό, δεν είναι ίσως να απορεί κανείς για το γεγονός ότι πολλοί από εμάς επιθυμούσαμε, και επιθυμούμε, να ήταν ακόμα καλύτερο το πρόγραμμα αυτό και αισθανόμαστε απογοητευμένοι από το γεγονός ότι δεν είναι τόσο καλό όσο επιθυμούσαμε. Αισθανόμαστε όμως ίσως και κάποια απογοήτευση για την άδικη κατανομή αρμοδιοτήτων μεταξύ των οργάνων της Ένωσης, την οποία διαπιστώνουμε κάποτε και θα θέλαμε κατά κάποιον τρόπο να εκφράσουμε αυτή μας την απογοήτευση με την ευκαιρία του έκτου προγράμματος δράσης για το περιβάλλον.
<P>
Θα επιθυμούσα όμως πολύ να δείξουν θάρρος οι Φιλελεύθεροι, καθώς και άλλοι οι οποίοι σκέφτονται στο ίδιο μήκος κύματος, να επιδείξουν αποφασιστικότητα και να κάνουν κάτι για να αντιμετωπίσουν την απογοήτευσή τους. Ας διαφέρουμε σχετικά με την πολιτική και τις διαδικασίες, το ζητούμενο είναι να πράξουμε αυτό για το οποίο έχουμε εκλεγεί, να το πράξουμε σωστά και να τσακωνόμαστε για θεσμικά και συνταγματικά ζητήματα κάπου αλλού και όχι εδώ, τη στιγμή που συζητούμε το έκτο πρόγραμμα δράσης για το περιβάλλον.
<P>
Ας δούμε τι ακριβώς είναι αυτό το έκτο πρόγραμμα δράσης για το περιβάλλον, ας δούμε πώς μπορούμε να το αξιοποιήσουμε ως οδηγό για ολόκληρη την πολιτική της Ένωσης, όχι μόνο για την περιβαλλοντική πολιτική αλλά και για άλλους τομείς, ή ως άξονα ολόκληρης της στρατηγικής για την αειφόρο ανάπτυξη, υπέρ της οποίας θα αγωνιστούμε όλοι από κοινού στο Γιοχάνεσμπουργκ αργότερα εφέτος, τον Σεπτέμβριο. Δεν υπάρχει λόγος να απορρίψουμε το έγγραφο αυτό. Οφείλουμε να το υιοθετήσουμε σήμερα.
<P>
Σχετικά με αυτά που ανέφερε η κ. Myller για τον κοινό περιβαλλοντικό χώρο, θα ήθελα να αναφέρω πρόσφατες μελέτες από τη Σουηδία, σύμφωνα με τις οποίες η σημαντική μείωση των εκπομπών αερίων που προκαλούν το φαινόμενο του θερμοκηπίου οφείλονται ακριβώς στη φορολόγηση του διοξειδίου του άνθρακα. Οι πληροφορίες αυτές αποτελούν ακόμη ένα επιχείρημα προκειμένου να συνεχίσουμε τον αγώνα μας, από κοινού με την Επιτροπή, προκειμένου να πείσουμε το Συμβούλιο ότι είναι πλέον καιρός να υιοθετήσουμε ένα κοινό περιβαλλοντικό φόρο, και μάλιστα για το διοξείδιο του άνθρακα.

<SPEAKER ID=170 LANGUAGE="NL" NAME="Maaten">
Κύριε Πρόεδρε, πέρυσι τον Μάιο συζητήσαμε για πρώτη φορά το 6ο πρόγραμμα δράσης της Επιτροπής για το περιβάλλον. Κατά την συζήτηση εκείνη η Ομάδα των Φιλελευθέρων είχε ασκήσει έντονη κριτική στην πρόταση της Επιτροπής. Την χαρακτηρίσαμε υπερβολικά γενικόλογη και αναφέραμε ότι έπασχε από έντονη απουσία προτεραιοτήτων. Συγχρόνως εκφράσαμε αμφιβολίες για την ανάγκη ύπαρξης ενός δεκαετούς προγράμματος τη στιγμή αυτήν.
<P>
Έχουν περάσει πλέον οκτώ μήνες και η Επιτροπή, το Συμβούλιο, καθώς και η Επιτροπή Περιβάλλοντος του Κοινοβουλίου έδωσαν τα φώτα τους για την πρόταση αυτή. Μήπως μας ικανοποίησαν, μήπως σημειώθηκε πρόοδος; Όχι, με κανέναν τρόπο δυστυχώς. Η πρόταση, η οποία είχε τότε υποβληθεί, έχει πλέον απογυμνωθεί πλήρως. Οι θέσεις του Συμβουλίου Υπουργών, κύριε Πρόεδρε, είναι έντονα απογοητευτικές από κάθε άποψη. Την προηγούμενη φορά μάλιστα είχα κάνει λόγο για ένα χριστουγεννιάτικο δέντρο φορτωμένο με μία πληθώρα προτάσεων, η οποία απέβαινε εις βάρος του κειμένου στο σύνολό του.
<P>
Το σημερινό σχέδιο μοιάζει ωστόσο περισσότερο με ένα άδειο κουτί παρά με χριστουγεννιάτικο δέντρο: η μορφή του είναι πολύ πιο ευπαρουσίαστη, το περιεχόμενό του όμως είναι έντονα ελλειμματικό. Μπορώ να σας πως τώρα κιόλας ποιο είναι το πρόβλημα. Η εισηγήτριά μας, η κ. Myller, πραγματοποίησε ένα πολύ καλό έργο και η Επίτροπος κατέβαλε κάθε δυνατή προσπάθεια για τη βελτίωση του σχεδίου αυτού και για να λάβει περισσότερο υπόψη τις προτάσεις του Κοινοβουλίου. Ωστόσο, το Συμβούλιο απέρριψε κάθε ουσιαστική πρόταση για τη βελτίωση του κειμένου. Μένει άφωνος κανείς βλέποντας ότι το Κοινοβούλιο καλείται να ψηφίσει σήμερα για τη συγκεκριμένη εκδοχή του σχεδίου, με την οποία ξαναγυρνάμε από εκεί που ξεκινήσαμε και μάλιστα μετά από δύο ολόκληρα χρόνια σκληρής εργασίας της Επιτροπής και του Κοινοβουλίου. Πώς να εξηγήσουμε κάτι τέτοιο στον ευρωπαίο πολίτη; Αυτός θεωρεί το περιβάλλον σημαντικό ζήτημα. Να όμως που το Συμβούλιο κατέστρεψε το καλό έργο που είχε πραγματοποιηθεί.
<P>
Τι θα πρέπει να γίνει τώρα; Η Ομάδα μου δεν βλέπει να ορίζονται στο κείμενο αυτό προτεραιότητες, όπως οι κλιματικές αλλαγές, η ενέργεια, τα απόβλητα και η βιοποικιλότητα. Εξάλλου, θεωρούμε ότι θα έπρεπε να υπήρχε περισσότερη συνοχή και περισσότερες προοπτικές σε ένα πολύ πιο σύντομο σχέδιο. Όσον αφορά το Συμβούλιο, πιστεύουμε ότι δεν μπορούμε να πούμε τίποτε άλλο παρά: "ο βασιλιάς είναι γυμνός!" . Το Συμβούλιο φαίνεται ίσως εκ πρώτης όψεως σωστό, όμως η εικόνα αυτή δεν αντέχει σε λεπτομερέστερη εξέταση.
<P>
Συνάδελφοι, δεν προτείνεται καμία στρατηγική, το κείμενο περιλαμβάνει ακόμα λιγότερα από την ισχύουσα πολιτική με λίγα καλλωπιστικά στοιχεία για γαρνιτούρα. Αποτελεί ένα βήμα προς τα πίσω. Για τον λόγο αυτόν προτείνουμε την απόρριψη της παρούσας προτάσεως στο σύνολό της.

<SPEAKER ID=171 LANGUAGE="SV" NAME="Schφrling">
Κύριε Πρόεδρε, όταν εργάζεται κανείς με περιβαλλοντικά ζητήματα και διάφορα μέτρα, προγράμματα, νομοθετήματα, συμβάσεις και λοιπά, μένει συχνά άφωνος και χάνει την υπομονή του εξαιτίας της βραδύτητας με την οποία προχωρούν τα πράγματα και της δυσκολίας να ληφθούν συγκεκριμένες αποφάσεις για τη διατύπωση και την εφαρμογή στην πράξη των στόχων για την προστασία του περιβάλλοντος και της δημόσιας υγείας. Αυτό ακριβώς συνέβη και με το έκτο πρόγραμμα δράσης για το περιβάλλον. Στην αρχή δεν ήταν καν σίγουρο εάν θα καταλήγαμε σε ένα πρόγραμμα δράσης ενώ, αργότερα, όταν λάβαμε την πρόταση της Επιτροπής, τη θεωρήσαμε πολύ ασαφή και στερούμενη τόσο ποσοτικών όσο και ποιοτικών στόχων και χρονοδιαγραμμάτων. Όμως ένα πρόγραμμα δράσης για το περιβάλλον θα πρέπει φυσικά να καθορίζει περιβαλλοντικούς στόχους γιατί ακριβώς αυτός είναι ο στόχος ενός τέτοιου προγράμματος. Η εισηγήτρια, η κ. Myller, και η Επιτροπή Περιβάλλοντος προσπάθησαν πραγματικά να βελτιώσουν το έκτο πρόγραμμα δράσης για το περιβάλλον. Θα ήθελα να ευχαριστήσω την εισηγήτρια για τις προσπάθειές της και να ευχαριστήσω και τους άλλους συναδέλφους για την καλή συνεργασία.
<P>
Κατά την συζήτηση της θέσης του Συμβουλίου στη δεύτερη ανάγνωση θα πρέπει να διαπιστώσουμε ότι το Συμβούλιο έκανε δεκτές πάρα πολλές από τις τροπολογίες του Κοινοβουλίου, όμως παραμένει πολύ αργό όσον αφορά τη συγκεκριμενοποίηση των χρονοδιαγραμμάτων κλπ. Θα πρέπει τώρα να αδράξουμε την ευκαιρία προκειμένου να αλλάξουμε αυτήν την κατάσταση υπερψηφίζοντας τις τροπολογίες της επιτροπής, καθώς και τις συμβιβαστικές τροπολογίες που υπέβαλαν αρκετές πολιτικές ομάδες.
<P>
Ένας από τους γενικούς στόχους του προγράμματος είναι να διακόψει τη σχέση μεταξύ της επιβάρυνσης του περιβάλλοντος και της οικονομικής ανάπτυξης. Μέχρι τώρα οι βελτιώσεις που πραγματοποιούνταν στο περιβάλλον χάνονταν από την αύξηση της παραγωγής και της κατανάλωσης. Μία άλλη γενική αρχή είναι η ενίσχυση και η προτεραιότητα στην αειφόρο ανάπτυξη και η εφαρμογή των αρχών της προφύλαξης και της αντικατάστασης. Προκειμένου να εφαρμοστούν αυτές οι αρχές, θα συνιστούσα σε όλους τους συναδέλφους να υπερψηφίσουν την τροπολογία 44, η οποία αναφέρει ότι μέχρι το 2003 το αργότερο θα πρέπει να έχουμε διαπιστώσει ποιες ενισχύσεις της ΕΕ βαδίζουν προς την ακριβώς αντίθετη κατεύθυνση, έχουν δηλαδή αρνητικές επιπτώσεις στο περιβάλλον και να καθοριστεί συγκεκριμένη ημερομηνία για την κατάργηση αυτών των ενισχύσεων.
<P>
Όσον αφορά τις χημικές ουσίες και τα ζιζανιοκτόνα, θεωρώ σωστές όλες τις σχετικές τροπολογίες. Η ομοσπονδία των οργανώσεων των παραγωγών χημικών ουσιών, Cefic, υπέβαλε τις απόψεις της, σύμφωνα με τις οποίες οι τροπολογίες δεν είναι σύμφωνες με την έκθεση σχετικά με τη στρατηγική για τις χημικές ουσίες. Οι απόψεις αυτές, θα ήθελα να υπογραμμίσω, είναι απολύτως αβάσιμες και θεωρώ λυπηρό το γεγονός ότι χρησιμοποιήθηκε μία τέτοια ελλιπής και μονομερής μελέτη. Ως εισηγητής για τη Λευκή Βίβλο, μπορώ να σας διαβεβαιώσω ότι οι τροπολογίες αυτές και καλές είναι και ενισχύουν το έκτο πρόγραμμα δράσης για περιβάλλον.
<P>
Όσον αφορά την τροπολογία των Φιλελευθέρων, θεωρώ, όπως ακριβώς ανέφερε και η κ. Hulthιn, ότι φυσικά θα θέλαμε το πρόγραμμα αυτό να ήταν περισσότερο αποφασιστικό, θα θέλαμε να είχαν γίνει δεκτές περισσότερες από τις προτάσεις μας, όμως τώρα έχουμε πλέον αυτή την πρόταση. Είναι τόσα πολλά αυτά που θα πρέπει να κάνουμε και για τα οποία θα πρέπει να συμφωνήσουμε με τα άλλα όργανα της Ένωσης, ώστε θα ήθελα να απορρίψω κατηγορηματικά την τροπολογία των Φιλελευθέρων και να καλέσω όλους τους συναδέλφους να υπερψηφίσουν την τροπολογία της Επιτροπής Περιβάλλοντος και τις συμβιβαστικές τροπολογίες που έχουν υποβληθεί.

<SPEAKER ID=172 LANGUAGE="SV" NAME="Sjφstedt">
Κύριε Πρόεδρε, θα ήθελα καταρχάς να αναφερθώ στην πρόταση των Φιλελευθέρων, οι οποίοι ζητούν να απορριφθεί η κοινή θέση. Δεν μπορούμε να υποστηρίξουμε την πρόταση αυτή. Θεωρούμε ανευθυνότητα τη μη λήψη απόφασης για το έκτο πρόγραμμα δράσης για το περιβάλλον.
<P>
Συμφωνώ ότι η πρόταση θα μπορούσε να πήγαινε πολύ μακρύτερα και ότι η αρχική πρόταση ήταν πολύ ασθενής και ασαφής. Το γεγονός όμως είναι ότι έχει περιληφθεί ένα μέρος των προτάσεων του Κοινοβουλίου σε αυτήν την κοινή πρόταση και ότι έχουμε τη δυνατότητα να περιλάβουμε αύριο ένα μεγάλο μέρος από τους ποσοτικούς στόχους και τα χρονοδιαγράμματα που ζητούμε. Δεν θα πρέπει να χάσουμε αυτήν την ευκαιρία.
<P>
Θα πρέπει να εξετάσουμε την πρόταση σε αυτό το πλαίσιο. Κατά τη διάρκεια ισχύος του έκτου προγράμματος δράσης για το περιβάλλον, η Ευρωπαϊκή Ένωση θα διευρυνθεί και θα περιλάβει πολλά νέα κράτη μέλη. Η διεύρυνση ενέχει τον κίνδυνο να προκαλέσει αρκετά προβλήματα και στον τομέα του περιβάλλοντος. Οι προσπάθειες για την αντιμετώπιση των περιβαλλοντικών προβλημάτων διατρέχουν τον κίνδυνο να επιβραδυνθούν και μπορεί να καταστεί δυσκολότερη η υιοθέτηση νέας περιβαλλοντικής νομοθεσίας. Δεν θα ήταν ιδιαίτερα χρήσιμο να μείνουμε χωρίς πρόγραμμα δράσης για το περιβάλλον σε αυτή τη κρίσιμη περίοδο. Είναι βέβαια χρήσιμο να διαθέτουμε ένα πρόγραμμα με χρονοδιαγράμματα και με συγκεκριμένους στόχους οι οποίοι θα πρέπει να επιτευχθούν όταν πραγματοποιηθεί η διεύρυνση, έτσι ώστε οι εργασίες για το περιβάλλον να μην επιβραδυνθούν.
<P>
Η Ομάδα μου θα υπερψηφίσει τόσο την πρόταση της επιτροπής, όσο και όλες τις συμβιβαστικές τροπολογίες οι οποίες υποβλήθηκαν σε αυτές τις διαπραγματεύσεις. Δεν τις θεωρούμε τέλειες, πιστεύουμε όμως ότι είναι ικανοποιητικές.
<P>
Θα ήθελα ιδιαίτερα να αναφερθώ στην τροπολογία 10, την οποία θεωρώ σημαντική. Αφορά την Ευρωπαϊκή Τράπεζα Επενδύσεων. Πάρα πολλοί καταψήφισαν την τροπολογία αυτή στην επιτροπή. Δεν καταλαβαίνω την στάση τους, καθώς η τροπολογία αυτή αφορά την ουσία του προβλήματος, δηλαδή την ενσωμάτωση της περιβαλλοντικής προβληματικής σε όλους τους πολιτικούς τομείς, κάτι που δεν έχει επιτύχει η Ευρωπαϊκή Τράπεζα Επενδύσεων. Αυτό που ζητάει η τροπολογία, δηλαδή να λαμβάνεται υπόψη το περιβάλλον, θα έπρεπε να είναι προφανές και για αυτό ακριβώς είναι τόσο σημαντικό να στείλουμε ένα σαφές μήνυμα ότι όλα αυτά ισχύουν και για την Ευρωπαϊκή Τράπεζα Επενδύσεων. Το ίδιο ισχύει και για την πολιτική περί χημικών ουσιών, για την οποία ζητούμε να υπάρχουν αυστηρές διατάξεις.

<SPEAKER ID=173 NAME="Hyland">
Κύριε Πρόεδρε, δεν είναι η πρώτη φορά που έχω την ευκαιρία να εκφράσω στο Κοινοβούλιο την ανησυχία μου σχετικά με την ασφάλεια πυρηνικών εγκαταστάσεων και ιδιαίτερα εγκαταστάσεων με εξακριβωμένη προϊστορία κακοδιαχείρισης, εφόσον θέτουν σε κίνδυνο τις ζωές και την υγεία εκατομμυρίων πολιτών. Αυτό ακριβώς συμβαίνει και με τις πυρηνικές εγκαταστάσεις της βρετανικής κυβέρνησης στο Sellafield. Και δεν πρόκειται απλώς για προσωπική μου άποψη: η ατελείωτη σειρά διαχειριστικών σφαλμάτων και σοβαρών τεχνικών ελλείψεων έχει ήδη δημοσιοποιηθεί, παρά τις προσπάθειες να κρατηθεί κρυφή.
<P>
Είναι αδιανόητο το γεγονός ότι η βρετανική κυβέρνηση προσπαθεί να δικαιολογήσει όχι μόνο τη συνέχιση της λειτουργίας των εγκαταστάσεων του Sellafield στην παρούσα επικίνδυνη κατάστασή τους, αλλά επιθυμεί να επεκτείνει περαιτέρω τις δραστηριότητές τους με την κατασκευή της μονάδας επεξεργασίας μικτού οξειδίου πλουτωνίου-ουρανίου. Επειδή οι εγκαταστάσεις βρίσκονται πιο κοντά στην Ιρλανδία απ' ό,τι στις περισσότερες περιοχές της βρετανικής ενδοχώρας, η ιρλανδική κυβέρνηση εξέφρασε και πάλι σοβαρές αντιρρήσεις για τη συνέχιση της λειτουργίας του επικίνδυνου αυτού εργοστασίου.
<P>
Στα πρακτικά του Κοινοβουλίου φαίνεται ότι και παλαιότερα είχα ζητήσει από την Επιτροπή να ασκήσει τις εξουσίες που της αποδίδει το άρθρο 35 της Συνθήκης ΕΚΑΕ σχετικά με την επιθεώρηση των πυρηνικών εγκαταστάσεων του Sellafield. Απαντώντας σε ερωτήσεις της πολιτικής μου ομάδας, η Επιτροπή επιβεβαίωσε πρόσφατα πως η τελευταία φορά που διεξήγαγε σχετικό έλεγχο ήταν το 1993, σχεδόν πριν από μία δεκαετία. Λαμβάνοντας υπόψη πόσες φορές έχει τεθεί αυτό το θέμα στο Κοινοβούλιο από όλες τις πολιτικές ομάδες, πώς μπορεί η Επιτροπή να δικαιολογήσει τη σιωπή και την αδράνεια της για ένα θέμα που προκαλεί τόσο σοβαρή δημόσια ανησυχία; Καλώ την Επιτροπή να προβεί σε άμεση εξέταση όλων των δραστηριοτήτων του εργοστασίου παραγωγής στην Cumbria και ζητώ από την Επίτροπο να μας διαβεβαιώσει για αυτό στην απάντησή της.

<SPEAKER ID=174 LANGUAGE="FR" NAME="Berniι">
Κύριε Πρόεδρε, συγκεντρώνοντας πολλές τομεακές οδηγίες, όπως τις οδηγίες που αφορούν τις κλιματικές μεταβολές και τη διαχείριση των αποβλήτων, η Επιτροπή επιθυμεί να διαμορφώσει ένα καινοτόμο πρόγραμμα για τη βελτίωση του περιβάλλοντος. Το αποτέλεσμα είναι ιδιαίτερα πολύπλοκο, ακατανόητο για τον πολίτη. Ωστόσο, το Συμβούλιο κατέληξε σε μια λογικότερη θέση αποφασίζοντας να μην ορίσει ούτε χρονοδιάγραμμα ούτε συγκεκριμένο δεσμευτικό στόχο. Ποια είναι λοιπόν η επιθυμία του εισηγητή; Τι νόημα έχει η εισαγωγή, για παράδειγμα, της αρχής της αντικατάστασης που δεν αποτελεί επί του παρόντος αντικείμενο κανενός πολιτικού και νομικού ορισμού;
<P>
Θίγονται επίσης θέματα όπως τα περιβαλλοντικά εγκλήματα, ο περιβαλλοντικός φόρος και η νομοθεσία περί περιβαλλοντικής ευθύνης. Επιπλέον, όσον αφορά τις χημικές ουσίες, θα έπρεπε να υπάρχει συμφωνία με το ψήφισμα που ψηφίσθηκε τον περασμένο Νοέμβριο. Τα κρίσιμα αυτά για τον οικονομικό ιστό ζητήματα δεν μπορούν να εξετασθούν τροχάδην στο πλαίσιο αυτής της έκθεσης. Ανησυχώ επίσης για τη σημασία που δίδεται στη βιοποικιλότητα, με τον γρίφο της διαμόρφωσης του δικτύου Natura 2000 τον οποίο καλούμαστε να λύσουμε στη Γαλλία και σε άλλες χώρες.
<P>
Ούτε και στο θέμα αυτό είναι σωστή η προσέγγιση που επιλέχθηκε ενώ υπάρχουν εναλλακτικές λύσεις. Θα ψηφίσουμε λοιπόν την τροπολογία που συνηγορεί υπέρ της συνολικής απόρριψης. Ας είμαστε ρεαλιστές και πρακτικοί. Ας επιστρέψουμε στους πρώτους στόχους του έκτου προγράμματος δράσης για το περιβάλλον: την επίτευξη υψηλού επιπέδου προστασίας λαμβάνοντας υπόψη την αρχή της επικουρικότητας και την ποικιλομορφία της κατάστασης σε διάφορες περιοχές της Κοινότητας. Κατά τη γνώμη μου, αυτό από μόνο του συνιστά σοβαρή πρόκληση.

<SPEAKER ID=175 NAME="Jackson">
Κύριε Πρόεδρε, ελπίζω πως θα μπορέσουμε να συμφωνήσουμε σχετικά με το έκτο πρόγραμμα περιβαλλοντικής δράσης, κατά προτίμηση χωρίς να φτάσουμε στη διαδικασία συνδιαλλαγής. Θα ήθελα, εκ μέρους της επιτροπής, να ευχαριστήσω την κ. Mόller για τον τεράστιο όγκο δουλειάς που αφιέρωσε στην έκθεση αυτή. Θέλω να τονίσω πόσο εκτιμώ την προσπάθεια που κατέβαλε, γιατί στην πραγματικότητα διαφωνώ με πολλά από τα συμπεράσματα στα οποία έχει καταλήξει. Παρά ταύτα, έχουμε ασχοληθεί με αυτό το θέμα τόσο εκτενώς, ώστε δεν θα κερδίσουμε τίποτα περισσότερο παρατείνοντας τη διαδικασία και οδηγούμενοι σε μία μεταμεσονύκτια διαδικασία συνδιαλλαγής στις Βρυξέλλες.
<P>
Οι τροπολογίες που κατατέθηκαν από την επιτροπή και την εισηγήτρια δεν προσθέτουν τίποτα το ουσιαστικό αλλά και όπου το κάνουν το πιθανότερο αποτέλεσμα θα είναι να βλάψουν τις πιθανότητες επιτυχίας του προγράμματος δράσης για το περιβάλλον. Εφιστώ την προσοχή σας στην τροπολογία αρ. 11, η οποία είναι ήδη παρωχημένη.
<P>
Θα ήθελα να επικρίνω, όπως έκανε ο κ. Berniι, το γεγονός ότι η εισηγήτρια βασίστηκε σε μεγάλο βαθμό σε εξειδικευμένη φρασεολογία. Τα γέρικα άλογα του πολέμου βγήκαν ξανά για έναν ακόμα εξαντλητικό γύρο. Η χημική βιομηχανία συγκεντρώνει τα περισσότερα πυρά ως ο κακός της υπόθεσης και η αρχή της υποκατάστασης κάνει την πανηγυρική επανεμφάνισή της στις τροπολογίες τις οποίες η επιτροπή υπέβαλε προς εξέταση από το Κοινοβούλιο. Η υπόθεση πάνω στην οποία βασίζεται τουλάχιστον η τροπολογία αριθ. 1 - και ως ένα βαθμό η τροπολογία αριθ. 30 - είναι ότι η αρχή της υποκατάστασης υφίσταται ως πλήρως επεξεργασμένη έννοια. Αυτό δεν ισχύει. Είναι ένα αμάλγαμα υποθέσεων και υποψιών, το οποίο δημιούργησε το κίνημα των Πρασίνων ως καθολική πανάκεια. Οι τροπολογίες αναφέρονται σε αυτήν ως πλήρως επεξεργασμένη πολιτική, αλλά θα πρέπει τουλάχιστον να είμαστε συνεπείς στις απόψεις μας. Η έκθεση Schφrling, την οποία ψηφίσαμε πριν από μερικούς μήνες, ζητούσε από την Επιτροπή να διατυπώσει έναν ορισμό της αρχής της υποκατάστασης, οπότε δεν μπορούμε να την αντιμετωπίζουμε σήμερα ως να υφίσταται ήδη πραγματικά.
<P>
Χρειαζόμαστε άραγε πράγματι ένα έκτο πρόγραμμα δράσης για το περιβάλλον; Δεν συμμερίζομαι τον κυνισμό και την απόγνωση ορισμένων μελών της Ομάδας ΦΙΛ. Ένας χάρτης προσανατολισμού ή ένας κατάλογος απαιτούμενων ενεργειών είναι και χρήσιμος και επιθυμητός. Η Επιτροπή πιθανότητα βασίστηκε σε προηγούμενα λάθη όταν έδωσε τόση βαρύτητα στην ιδέα ενός προγράμματος. Η δύστυχη Επίτροπος ήθελε ένα πρόγραμμα κατηγορίας φτερού και κατέληξε με ένα πρόγραμμα βαρέων βαρών!
<P>
Λυπάμαι επίσης - και ίσως λυπάται και εκείνη - για την υποβολή του προγράμματος σε πλήρη διαδικασία συναπόφασης, διότι αυτό παρέτεινε σαφώς τη διαδικασία χωρίς κανένα όφελος ως προς την ουσία. Το καλύτερο σημείο του προγράμματος δράσης για το περιβάλλον είναι, κατά τη γνώμη μου, η έμφαση στην καλύτερη υλοποίηση. Τον παλιό καιρό, ζητούσαμε προγράμματα δράσης για να ασκήσουμε πίεση στο Συμβούλιο ώστε να συμφωνήσει στην θέσπιση νομοθεσίας. Τώρα το πρόβλημα είναι ότι το Συμβούλιο συμφωνεί στη θέσπιση νομοθεσίας και μετά δεν κάνει τίποτα.
<P>
Χωρίς καλύτερη υλοποίηση, παραπλανούμε τους λαούς της Ευρώπης ώστε να νομίζουν ότι όλα πάνε από το καλό στο καλύτερο, για να παραφράσω τη διαφήμιση του παλιού Εργατικού Κόμματος. Όπως και στο Ηνωμένο Βασίλειο, τα πράγματα δεν πάνε από το καλό στο καλύτερο, τα λόγια είναι εύκολα, αλλά συχνά δεν ακολουθούνται από πράξεις και αποτελεί ευθύνη δική μας να φροντίσουμε για την υλοποίησή τους.

<SPEAKER ID=176 NAME="Bowe">
Κύριε Πρόεδρε, έχω μπροστά μου τον λόγο μου, αλλά οφείλω να ομολογήσω ότι η κ. Jackson απέσπασε την προσοχή μου και με έκανε να σκεφτώ πόσο τα πράγματα γίνονται όλο και καλύτερα από μία ορισμένη ηλικία και μετά. Είναι σαφές πως η κ. Jackson έχει φτάσει σε αυτή την ηλικία και πιστεύει πως όλα στο παρελθόν ήταν καλύτερα από ό,τι είναι τώρα.
<P>
Όπως και η κ. Jackson, θα ήθελα και εγώ με τη σειρά μου να ευχαριστήσω την εισηγήτρια για την καλή δουλειά που έκανε. Το έγγραφο αυτό αξίζει την ψήφο μας, και θα άξιζε ακόμη περισσότερο αν περιείχε μερικές ακόμη τροπολογίες του Κοινοβουλίου.
<P>
Στον τομέα της πολιτικής για τις χημικές ουσίες, στον τομέα της διαφύλαξης της βιοποικιλότητας, της αλλαγής των κλιματικών συνθηκών, των μεταφορών και της προστασίας της ποιότητας του αέρα και του νερού, υπάρχουν σαφείς και αξιόλογες προτάσεις, στις οποίες θα μπορούσε να βασιστεί η διαδικασία συνδιαλλαγής.
<P>
Στον τομέα της φορολογικής πολιτικής, υπάρχουν ορισμένες σοβαρές και λογικές προτάσεις στις τροπολογίες του Κοινοβουλίου. Ωστόσο, η καθιέρωση αυτή τη στιγμή οποιουδήποτε είδους περιβαλλοντικής φορολογίας σε ευρωπαϊκό επίπεδο πρέπει να μελετηθεί πιο προσεκτικά. Αυτή τη στιγμή, είναι σαν να χρησιμοποιούμε μία βαριά για να σπάσουμε μία ολόκληρη σειρά από εντελώς διαφορετικά μεταξύ τους κελύφη, με ελάχιστες πιθανότητες επιτυχίας κατά τη γνώμη μου.
<P>
Οφείλουμε τώρα ως Σώμα να ενωθούμε και να κάνουμε αύριο το πρωί το επόμενο βήμα προς τη διαδικασία συνδιαλλαγής, όπου θα πρέπει να δουλέψουμε μαζί για να καταλήξουμε σε μία κοινή θέση για τον τρόπο με τον οποίο θα προστατεύσουμε το περιβάλλον του κοινού ευρωπαϊκού μας σπιτιού και θα το διαφυλάξουμε για τις επόμενες γενιές. Με χαρά αναμένω το βήμα αυτό αύριο το πρωί, καθώς και τη βοήθεια από την Ομάδα των Χριστιανοδημοκρατών.

<SPEAKER ID=177 LANGUAGE="NL" NAME="de Roo">
Κύριε Πρόεδρε, θα ήθελα να ευχαριστήσω την κ. Myller. Εκπόνησε μία εξαιρετική έκθεση με τη βοήθεια της Επιτροπής Περιβάλλοντος. Δεν μπορώ να μην αναφέρω ότι η πρόταση του Συμβουλίου είναι ασθενής, στερείται φαντασίας, δεν περιλαμβάνει κανένα συγκεκριμένο στόχο και αποτελεί απλώς φληναφήματα. Θα ήθελα ωστόσο να επικρίνω και τους τέσσερις πράσινους υπουργούς οι οποίοι είχαν υποσχεθεί πρόοδο, για να αθετήσουν κατόπιν την υπόσχεσή τους.
<P>
Η πρόταση την οποία συζητούμε τώρα δεν προσφέρεται ούτε καν για προπαγανδιστικό υλικό της Ένωσης για τη νεολαία, όπως πρότεινε η Επίτροπος Wallstrφm. Για αυτό οφείλει να καταλήξει στον κάλαθο των αχρήστων και η συντριπτική πλειοψηφία της Ομάδας μου θα υποστηρίξει την τροπολογία των Φιλελευθέρων η οποία προτείνει την απόρριψη της κοινής θέσης.
<P>
Η πρόταση αποτελεί πολιτική επιλογή των δύο μεγάλων πολιτικών ομάδων, των Χριστιανοδημοκρατών και των Σοσιαλιστών. Εάν αυτές καταψηφίσουν την τροπολογία, με αποτέλεσμα αυτή να απορριφθεί, τότε θα φέρουν την ευθύνη για αυτά τα ανούσια και άνευ περιεχομένου φληναφήματα.
<P>
Φυσικά η Ομάδα των Πρασίνων θα υποστηρίξει όλες τις τροπολογίες για τη βελτίωση της πρότασης. 1% λιγότερα αέρια του θερμοκηπίου ετησίως, πιστοποίηση της ξυλείας, διαχωρισμός σε καλή και κακή ξυλεία, η τροπολογία στην οποία αναφέρθηκε η Ομάδα της ΕΕΑ, η Ευρωπαϊκή Τράπεζα Επενδύσεων, η πολιτική περί χημικών ουσιών με την αρχή της αντικατάστασης. Δεν μπορώ να μην αναφέρω, κυρία Jackson, ότι όλα αυτά δεν αποτελούν αποκύημα της φαντασίας των Πρασίνων, αποτελούν την ισχύουσα πολιτική στη Δανία και τη Σουηδία, πολιτική την οποία δεν προτίθεται να τροποποιήσει ούτε η νέα, δεξιά κυβέρνηση της Δανίας.
<P>
Οι τροπολογίες που προτείνουν ένα νομικό πλαίσιο για εθελοντικές συμφωνίες μεταξύ της βιομηχανίας και της Ευρωπαϊκής Επιτροπής είναι όλες θετικές, όμως είναι αμυδρές οι ελπίδες ότι αυτές οι τροπολογίες θα λάβουν τις 314 ψήφους που απαιτούνται. Αυτό σημαίνει ότι τελικά θα επιβληθεί η άποψη των υπαλλήλων της Επιτροπής, των ίδιων καλοπληρωμένων υπαλλήλων οι οποίοι πρότειναν να μην υποβληθεί καν πρόταση για έκτο πρόγραμμα δράσης. Πρόκειται επομένως για ήττα της πολιτικής και ιδιαίτερα της ευρωπαϊκής περιβαλλοντικής πολιτικής. Την κύρια ευθύνη για την ήττα αυτή φέρει η Ομάδα των Χριστιανοδημοκρατών με την υποστήριξη ορισμένων υπαλλήλων της Επιτροπής.
<P>
Όμως δεν είναι ακόμα πολύ αργά. Αύριο θα γίνει η ψηφοφορία και ελπίζω να συνειδητοποιήσει την κατάσταση ένα μέρος τουλάχιστον των Χριστιανοδημοκρατών και να υπερψηφίσει κάποιες από τις λογικές τροπολογίες που έχουν υποβληθεί, έτσι ώστε να πραγματοποιηθεί ενδεχομένως μία διαδικασία διαμεσολάβησης, η οποία να δώσει κάποιο περιεχόμενο στην πρόταση και να μην της επιτρέψει να παραμείνει απλά φληναφήματα.

<SPEAKER ID=178 LANGUAGE="NL" NAME="Blokland">
Κύριε Πρόεδρε, από τη δεκαετία του ' 70 κιόλας, το Ευρωπαϊκό Κοινοβούλιο συνηθίζει να δίνει κατευθύνσεις στην περιβαλλοντική πολιτική μέσω προγραμμάτων δράσης για το περιβάλλον. Την περίοδο εκείνη ήταν πολύ σημαντικό κάτι τέτοιο, διότι έπρεπε να αρχίσουμε περίπου από το μηδέν. Από τότε μέχρι σήμερα έχουν επιτευχθεί πολλά, όμως μου δημιουργείται όλο και περισσότερο μία δυσάρεστη εντύπωση. Από την αξιολόγηση του 5ου προγράμματος δράσης για το περιβάλλον κατέστη σαφές ότι βρισκόμαστε σε αδιέξοδο εξαιτίας και του γεγονότος ότι πολλά κράτη μέλη δεν εφαρμόζουν την πολιτική για το περιβάλλον, με αποτέλεσμα να μην επιτευχθούν οι στόχοι του 5ου προγράμματος δράσης για το περιβάλλον. Καθώς δεν κατορθώνουμε να εκπονήσουμε ένα πρόγραμμα το οποίο να έχει προστιθέμενη αξία σε σχέση με την ισχύουσα περιβαλλοντική πολιτική, διερωτώμαι εάν θα πρέπει να συνεχίσουμε να υιοθετούμε περιβαλλοντικά προγράμματα δράσης. Για τον λόγο αυτόν θα υποστηρίξω την τροπολογία του κ. Maaten η οποία προτείνει την απόρριψη της κοινής θέσης του Συμβουλίου. Αυτό δεν αποτελεί κριτική για την εισηγήτρια, κ. Myller, ή για την Επίτροπο Wallstrφm, αλλά αφορά το ρόλο του Συμβουλίου.
<P>
Κύριε Πρόεδρε, συνεχίζουμε την εφαρμογή στην πράξη του 5ου προγράμματος δράσης για το περιβάλλον. Το ζητούμενο είναι ακριβώς η εφαρμογή και η τήρηση της ισχύουσας περιβαλλοντικής νομοθεσίας και μάλιστα ενόψει της διεύρυνσης.

<SPEAKER ID=179 LANGUAGE="IT" NAME="Santini">
Κύριε Πρόεδρε, μια κοινή θέση η οποία προτείνεται για δεύτερη ανάγνωση μπορεί να δημιουργήσει την εντύπωση μιας καθαρά λειτουργικής και οργανικής διεκπεραίωσης για να ανοίξει ο δρόμος στην εφαρμογή των αποφάσεων. Όπως αναφέρθηκε ωστόσο από πολλούς άλλους συναδέλφους, η συζήτηση αυτή περιέχει ακόμα ορισμένα ουσιαστικά σημεία τα οποία πρέπει να οριστούν. Πράγματι, αν και το Συμβούλιο δέχτηκε την πλειοψηφία των τροπολογιών που εγκρίθηκαν από το Ευρωπαϊκό Κοινοβούλιο σε πρώτη ανάγνωση, από το έκτο πρόγραμμα πλαίσιο απουσιάζουν συγκεκριμένες λειτουργικές προθεσμίες, όπως απουσιάζει και ένας πιο συγκεκριμένος προσδιορισμός των στρατηγικών στόχων. Ας μην ξεχνάμε ότι η χρονική περίοδος στην οποία πρέπει να εφαρμοστεί αυτό το πρόγραμμα έχει διάρκεια περίπου δέκα ετών. κατά συνέπεια δεν είναι δυνατόν να υπάρχει ένας χάρτης πορείας ανακριβής και πρόχειρος στο περιεχόμενο.
<P>
Ειδικότερα, οι νέες τροπολογίες του Ευρωπαϊκού Κοινοβουλίου ζητούν πιο αποφασιστικές, πιο αυστηρές ενέργειες κατά του κινδύνου των φυτοφαρμάκων - αυτό ισχύει τόσο για τα σημερινά κράτη μέλη όσο και για εκείνα εν αναμονή ένταξης - αλλά και για μια πιο ουσιαστική δράση κατά του φαινομένου του θερμοκηπίου, της καλπάζουσας ηχορύπανσης που μας ταλανίζει σε κάθε τόπο και ανά πάσα στιγμή, των πολύ συχνών οικολογικών καταστροφών που προκαλούνται από την αμέλεια του ανθρώπου και για τις οποίες είναι ολοένα και πιο συχνά δύσκολο να αναζητηθούν και να αποδοθούν ευθύνες.
<P>
Τέλος, οι τροπολογίες του Ευρωπαϊκού Κοινοβουλίου αποσκοπούν στη συγκεκριμενοποίηση ορισμένων προτάσεων οι οποίες ήδη αναφέρθηκαν και τις οποίες θέλω μόνο να ανακεφαλαιώσω μέσω τεσσάρων τουλάχιστον θεμελιωδών σημείων, τεσσάρων τομέων προτεραιότητας: της αλλαγής του κλίματος, της βιοποικιλότητας, της σχέση μεταξύ περιβάλλοντος και ανθρώπινης υγείας, της διάθεσης των απορριμμάτων. Σε τόσο ζωτικά θέματα δεν μπορούμε ασφαλώς να μην είμαστε κάτι παραπάνω από ακριβείς, κάτι παραπάνω από υπεύθυνοι, ούτε μπορούμε να τα παραπέμψουμε σε απώτερους χρόνους, όπως φαίνεται ότι θέλει να κάνει το Συμβούλιο.

<SPEAKER ID=180 LANGUAGE="DE" NAME="Liese">
Κύριε Πρόεδρε, αγαπητοί συνάδελφοι, αξιότιμη κυρία Επίτροπε, θα ήθελα να ευχαριστήσω την εισηγήτρια κ. Myller, καθώς και τους σκιώδεις εισηγητές, ειδικά δε την σκιώδη εισηγήτρια της Ομάδας μας, για την εργασία τους για την παρούσα έκθεση. Πιστεύω ότι τόσο η πρόταση της Επιτροπής όσο και η έκθεση της Επιτροπής Περιβάλλοντος, Δημόσιας Υγείας και Πολιτικής των Καταναλωτών έχουν αξία. Για τον λόγο αυτόν δεν κατανοώ απόλυτα την πρόταση των Φιλελευθέρων και των Πρασίνων να απορρίψουμε στο σύνολό της την πρόταση, την κοινή θέση. Ένας ακόμη λόγος που δεν κατανοώ τη συγκεκριμένη πρόταση είναι ότι, αν βλέπω σωστά το ζήτημα, ως Υπουργοί Περιβάλλοντος των κρατών μελών της ΕΕ δεν διορίζονται μόνο Χριστιανοδημοκράτες, αλλά κυρίως Πράσινοι, αλλά και φιλελεύθεροι σοσιαλδημοκράτες και μέλη της δικής μας κομματικής οικογένειας. Όταν υποβάλλει προτάσεις το Συμβούλιο, ασφαλώς πολλές φορές υπάρχουν σημεία στα οποία πρέπει να ασκήσουμε κριτική και να επιφέρουμε βελτιώσεις. Όμως το να ισχυρίζεται κανείς ότι είναι όλα ανοησίες είναι κάπως δύσκολο, ενόψει μάλιστα της συγκεκριμένης πολιτικής κατάστασης. Παρόλ' αυτά, πρέπει να βελτιώσουμε την πρόταση του Συμβουλίου, όχι όμως να την απορρίψουμε ολοκληρωτικά.
<P>
Τάσσομαι ιδιαίτερα υπέρ του να βρούμε μια αυστηρή διατύπωση σχετικά με τις επιδοτήσεις που έχουν αρνητικές επιπτώσεις στο περιβάλλον. Βρίσκω τη διατύπωση του Συμβουλίου πολύ υποτονική. Θεωρώ ότι εφόσον λέγεται διαρκώς πως η προστασία του περιβάλλοντος είναι δαπανηρή, πρέπει πρώτα να συνειδητοποιήσουμε ότι φυσικά και η καταστροφή του περιβάλλοντος κι οι συνέπειές της κοστίζουν, είναι όμως πολύ χειρότερο να δίνει κανείς επιδοτήσεις, δηλαδή χρήματα, για την καταστροφή του περιβάλλοντος. Έχουμε εδώ μία δυνατότητα πολύ αποτελεσματικής εξοικονόμησης. Για τον λόγο αυτόν υποστηρίζω απερίφραστα την ιδέα της κατάργησης των επιδοτήσεων.
<P>
Τώρα η επιτροπή τάχθηκε υπέρ του 2005. Με την απόφαση αυτήν έχουν πολλοί πρόβλημα - και όχι μόνο στη δική μας Ομάδα. Γι' αυτό υπάρχουν διάφορες συμβιβαστικές προτάσεις. Πιστεύω όμως ότι πρέπει οπωσδήποτε να ψηφίσουμε μία τροπολογία αυστηρότερη από όσα αποφάσισε το Συμβούλιο. Επίσης, θα έπρεπε να μην αχρηστεύσουμε άλλα οικονομικά μέσα όπως για παράδειγμα την οικολογική φορολογική μεταρρύθμιση, αλλά να τα διατηρήσουμε, και μάλιστα σε ευρωπαϊκό επίπεδο.

<SPEAKER ID=181 LANGUAGE="SV" NAME="Wallstrφm">
. (SV) Κύριε Πρόεδρε, κύριοι βουλευτές, είναι ενδιαφέρουσα η πορεία που πραγματοποιεί μία πρόταση μέχρις ότου αποτελέσει ένα νέο πρόγραμμα δράσης για το περιβάλλον. Η πορεία αυτή υπήρξε πολύ διδακτική. Σίγουρα μας ενθάρρυνε συχνά το γεγονός ότι είχατε πάντοτε να κάνετε φιλικά και ευγενικά σχόλια τόσο για εμένα όσο και για την ικανή εισηγήτρια.
<P>
Θα έπρεπε ενδεχομένως να είχαμε συζητήσει λίγο διεξοδικότερα σχετικά με τις προσδοκίες που υπήρχαν για το έκτο πρόγραμμα δράσης για το περιβάλλον ήδη κατά την στιγμή της υποβολής ερωτήσεων προς εμένα. Ίσως θα έπρεπε να είχαμε διευκρινίσει αυτά τα ζητήματα σε περισσότερο πρώιμη βάση. Το λέω αυτό διότι διαπιστώνω ότι η παρούσα συζήτηση περιλαμβάνει πολλές αντιφατικές και αντικρουόμενες προτάσεις.
<P>
Καταλαβαίνουμε ότι ίσως χρειάζεται ένα περισσότερο μακρόπνοο πρόγραμμα, καθώς τα περιβαλλοντικά προβλήματα αναφαίνονται μετά την πάροδο ορισμένων ετών. Χρειαζόμαστε επίσης μακρότερο χρόνο σχεδιασμού για την υιοθέτηση των κατάλληλων μέτρων. Αφετέρου δε, επιθυμούμε φυσικά την υιοθέτηση συγκεκριμένων στόχων και μέτρων, διότι έτσι μπορούμε να ασκήσουμε πιέσεις στα κράτη μέλη. Ωστόσο δεν μπορούμε απλώς να καθορίσουμε αξιόπιστους στόχους για μία δεκαετή περίοδο. Οι γενικοί στόχοι υπάρχουν ήδη και φυσικά είναι εξαιρετικά σημαντικό να γνωρίζουμε ότι οφείλουμε να κινηθούμε προς την κατεύθυνση των στόχων αυτών. Συγχρόνως απαιτείται ένα πρόγραμμα μέτρων, ένα πρόγραμμα δράσης και προς αυτή την κατεύθυνση προσανατολίσαμε τις εργασίες μας. Χρειάζεται να αναφέρουμε πώς προτιθέμεθα να επιτύχουμε τους στόχους μας, ενώ οι συγκεκριμένοι στόχοι και οι προθεσμίες θα πρέπει να περιληφθούν στην αντίστοιχη θεματική στρατηγική και στις διάφορες νομοθετικές και άλλες προτάσεις τις οποίες θα υποβάλουμε κατά την διάρκεια αυτής της δεκαετίας. Στόχος λοιπόν του προγράμματος δεν ήταν να συνεχίσουμε απλώς τα ίδια ζητήματα, ούτε να προσθέσουμε απλώς ένα μακρύ κατάλογο με νομοθετικές προτάσεις σε αυτές οι οποίες είχαν περιληφθεί ήδη στο πέμπτο πρόγραμμα δράσης, η εφαρμογή του οποίου εξάλλου, όπως ανέφερε πολύ σωστά η κ. Jackson, επανειλημμένως παρουσίασε ελλείψεις, τις οποίες οφείλουμε να αντιμετωπίσουμε.
<P>
Είναι επίσης σημαντικό να υπογραμμίσουμε τα ζητήματα επί των οποίων συμφωνούμε. Πρόκειται για τη γενική διάρθρωση και τον καθορισμό των προτεραιοτήτων. Χρειάζεται επίσης να τολμήσουμε να αναφέρουμε ότι αυτά τα τέσσερα ζητήματα είναι τα σημαντικότερα. Πρόκειται επίσης και για τις θεμελιώδεις αρχές της περιβαλλοντική πολιτικής κατά την διάρκεια αυτής της δεκαετίας, καθώς επίσης και για την ανάγκη να πραγματοποιούνται διαβουλεύσεις σε ευρεία βάση και να υπάρχει ευρεία συμμετοχή στη διαδικασία λήψης αποφάσεων για τα περιβαλλοντικά ζητήματα. Συμφωνούμε σχετικά με τα ερωτήματα που θα πρέπει να υπογραμμιστούν, όπως τις κλιματικές αλλαγές, τη φύση, την βιοποικιλότητα, τα μέτρα για το περιβάλλον και την υγεία, τον τρόπο με τον οποίο εκμεταλλευόμαστε τους φυσικούς πόρους, καθώς και το ζήτημα των αποβλήτων. Συμφωνούμε επίσης για την ανάγκη να εφαρμόζεται πλήρως η ισχύουσα νομοθεσία, να περιληφθεί η περιβαλλοντική πτυχή σε όλους τους υπόλοιπους πολιτικούς τομείς και να διαθέτουν πρόσβαση στις αναγκαίες πληροφορίες οι νομοθέτες, οι πολιτικοί και το κοινό.
<P>
Η στρατηγική για τα επόμενα δέκα έτη εδράζεται στην ουσία στο πέμπτο πρόγραμμα δράσης για το περιβάλλον, το οποίο ξεκινά από μία περιγραφή των αλλαγών που πραγματοποιήθηκαν στην περιβαλλοντική πολιτική, καθώς και των προκλήσεων που αυτή αντιμετωπίζει. Ο σύγχρονος τρόπος ζωής, οι καταναλωτικές συνήθειες, ο τρόπος παραγωγής των προϊόντων και ο τρόπος με τον οποίο ζούμε και εργαζόμαστε εμείς οι πολίτες έχουν επιπτώσεις στο περιβάλλον.
<P>
Το πρόγραμμα δράσης για το περιβάλλον αποτελεί μία πρόκληση. Έχω συνείδηση της πρόκλησης αυτής και αναλαμβάνω τις ευθύνες μου. Παρόλο που διατυπώθηκαν έντονες κριτικές, θεωρώ σωστό το γεγονός ότι τολμούμε να επιχειρούμε κάτι καινούργιο και να αναζητούμε μία νέα διάρθρωση. Θεώρησα σημαντική τη διατύπωση ενός προγράμματος δράσης για το περιβάλλον το οποίο να είναι καταληπτό από όλους, και όχι μόνο από τους εμπειρογνώμονες, έτσι ώστε όλοι να μπορούν να το αξιολογούν όποτε υποβάλλονται νέες προτάσεις και πρωτοβουλίες, όπως π.χ. συνέβη πρόσφατα με τη δέσμη μέτρων για το κλίμα. Για τον λόγο αυτόν δεν συμφωνώ φυσικά με την πρόταση να απορριφθεί η κοινή θέση του Συμβουλίου. Αφού πραγματοποιήσαμε ένα τόσο σημαντικό έργο, οφείλουμε να προσπαθήσουμε να το ολοκληρώσουμε και να καταλήξουμε σε ένα όσο το δυνατόν καλύτερο αποτέλεσμα.
<P>
Η Επιτροπή Περιβάλλοντος υποστηρίζει καταρχήν ανεπιφύλακτα τη γενική μέθοδο που ακολουθήσαμε για να αναπτύξουμε τη μελλοντική περιβαλλοντική πολιτική η οποία περιλαμβάνεται στην κοινή θέση του Συμβουλίου. Αυτή περιλαμβάνει και την απαίτηση να στηρίζεται η πολιτική στη συμμετοχή και τον διάλογο και στις καλύτερες δυνατές, προσβάσιμες, επιστημονικές έρευνες. Αυτό σημαίνει ότι θα πρέπει να αναλύουμε σε βάθος τα προβλήματα που αντιμετωπίζουμε και τις ενδεχόμενες λύσεις, ενώ συγχρόνως να ενημερωνόμαστε για τις πλέον πρόσφατες έρευνες, να χρησιμοποιούμε δείκτες κλπ. Με τον τρόπο αυτό δημιουργούμε μία πολιτική στη βάση ενός ενδελεχούς έργου, όπως προβλέπουν και οι στρατηγικές κατευθύνσεις που περιλαμβάνει αυτό το πρόγραμμα.
<P>
Αυτό σημαίνει επίσης, όπως ανέφερα ήδη, ότι δεν έχει νόημα να περιλαμβάνουμε, λίγο πολύ αυθαίρετα, στόχους και χρονοδιαγράμματα στο πρόγραμμα. Συγχρόνως, για να μην δημιουργηθούν παρανοήσεις, θα ήθελα να διευκρινίσω ότι είμαι βεβαίως υπέρ της χρήσης σαφών στόχων και χρονοδιαγραμμάτων. Η πρότασή μας θα περιλαμβάνει τέτοιους στόχους και χρονοδιαγράμματα και θα συζητηθεί τόσο στο Κοινοβούλιο όσο και στο Συμβούλιο. Οι λίγοι γενικοί στόχοι που περιλαμβάνει την στιγμή αυτή το πρόγραμμα είναι καθολικά αποδεκτοί, όπως ακριβώς απαιτείται.
<P>
Μπορώ να δεχθώ φυσικά και τους επιπλέον στόχους που πρότεινε η Ευρωπαϊκή Επιτροπή στην ανακοίνωσή της για την αειφόρο ανάπτυξη την οποία δημοσίευσε πριν από τη Σύνοδο Κορυφής του Γκέτεμποργκ, δηλαδή τις τροπολογίες 11, 15, 16 και 27. Αυτό όμως υπό την προϋπόθεση ότι οι τροπολογίες αυτές θα απηχούν πιστά την ανακοίνωσή μας. Δεν μπορώ να δεχθώ τις τροπολογίες 17, 24, 25, 26, 34 και 42, οι οποίες ζητούν την προσθήκη και άλλων στόχων στο πρόγραμμα.
<P>
Χαίρομαι εξάλλου για το γεγονός ότι η επιτροπή υποστηρίζει την ιδέα και την πρόταση περί θεματικών στρατηγικών, καθώς και το προτεινόμενο περιεχόμενό τους. Η επιτροπή υπέβαλε πρόταση για το αστικό περιβάλλον η οποία περιλαμβάνεται στις τροπολογίες 32 και 33, τροπολογίες που μπορώ σε μεγάλο βαθμό να δεχθώ. Διαθέτουμε έτσι μία σταθερή βάση για τη μελλοντική εργασία και τη συνεργασία μας.
<P>
Το πρόβλημα είναι ότι η πρόταση να είναι έτοιμες προς εφαρμογή οι στρατηγικές εντός τριών ετών βρίσκεται σε σύγκρουση με την απαίτηση να διαθέτουμε τις καλύτερες δυνατές επιστημονικές μελέτες, διαβουλεύσεις και συμμετοχή σε ευρεία βάση. Ας μην λησμονούμε επίσης ότι διαθέτουμε επτά θεματικές στρατηγικές ήδη. Από κοινού με την τροπολογία 12, η οποία ζητά να ακολουθείται η διαδικασία της συναπόφασης για όλες τις θεματικές στρατηγικές, αυτό θα σήμαινε ότι η Επιτροπή οφείλει να παρουσιάσει όλες τις θεματικές στρατηγικές το αργότερο στα τέλη του έτους προκειμένου να υπάρξει χρόνος για την διαδικασία της συναπόφασης. Μπορούμε ίσως να τηρήσουμε τις προθεσμίες για ορισμένες θεματικές στρατηγικές, όχι όμως για όλες. Για τον λόγο αυτόν θα ήθελα να καλέσω το Κοινοβούλιο να μην επιμείνει στο ζήτημα αυτό. Δώστε μας τη δυνατότητα να αναπτύξουμε τις στρατηγικές και να υποβάλουμε πρόταση για μία δέσμη μέτρων τα οποία να λαμβάνουν υπόψη με το βέλτιστο δυνατό τρόπο τα προβλήματα που αντιμετωπίζουμε σήμερα. Για τον λόγο αυτόν δεν μπορούμε να δεχθούμε τις τροπολογίες 12, 13 και 41, όμως θα ενημερώνω διαρκώς το Κοινοβούλιο σχετικά με την πρόοδο των εργασιών μας για τις θεματικές στρατηγικές. Θα σας ενημερώνουμε προφορικά κάθε χρόνο, όπως προτείνει η τροπολογία 14.
<P>
Θα ήθελα να σας αναφέρω ότι είμαι αντίθετη προς τις περισσότερες τροπολογίες σχετικά με τις χημικές ουσίες. Το πρόβλημα στο σημείο αυτό είναι ότι δεν υπάρχει κοινά αποδεκτός ορισμός της αρχής της αντικατάστασης. Θα πρέπει να μελετήσουμε επομένως λεπτομερέστερα το ζήτημα αυτό πριν καταλήξουμε σε νομικά δεσμευτικές αποφάσεις. Φυσικά θεωρώ ότι είναι χρήσιμο να λάβουμε απόφαση σχετικά, όμως πριν καταλήξουμε σε νομικά δεσμευτική απόφαση οφείλουμε να υιοθετήσουμε ένα βιώσιμο ορισμό. Όσον αφορά την πρόταση να περιλαμβάνει το αρχείο Reach όλες τις υφιστάμενες ουσίες και να υπάρχει σήμανση σε όλα τα προϊόντα, αντίθετα από τις ουσίες και τα παρασκευάσματα, θα ήθελα απλώς να πω ότι κάτι τέτοιο είναι πρακτικά ανέφικτο. Παρόλα αυτά μπορούμε να δεχθούμε καταρχήν την τροπολογία 31 σχετικά με τον συντονισμό του έργου για τις χημικές ουσίες και τα ζιζανιοκτόνα, παρά το γεγονός ότι ήδη γίνεται τέτοιος συντονισμός.
<P>
Όσον αφορά το ζήτημα των εθελοντικών μέτρων και συμφωνιών, θεωρούμε ότι ανήκουν σε ένα χρήσιμο μίγμα διαφόρων πολιτικών μέσων, τα οποία μεταξύ άλλων περιλαμβάνουν νομικά και οικονομικά μέσα. Σύμφωνα με τον ΟΟΣΑ, υπάρχουν περισσότερες από 300 συμφωνίες στα κράτη μέλη της κοινότητας. Αυτές διαφέρουν έντονα μεταξύ τους στο βαθμό που λαμβάνουν υπόψη με ευελιξία διαφορετικές καταστάσεις και στόχους. Η Επιτροπή προτίθεται να δημοσιεύσει ανακοίνωση η οποία διερευνά τις δυνατότητες για ένα τέτοιο όργανο. Είναι πρώιμο ακόμα να ορίσουμε τι μορφή θα έχουν οι συμφωνίες αυτές εντός τους προγράμματος και για το λόγο αυτό δεν μπορούμε να κάνουμε δεκτές τις τροπολογίες 9 και 40.
<P>
Όσον αφορά πολλά άλλα ζητήματα, για παράδειγμα την αειφόρο ανάπτυξη και την ολοκλήρωση, μέτρα που αφορούν το επίπεδο φορολογίας εντός της Κοινότητας, περιβαλλοντικά αδικήματα κλπ., η Επιτροπή βλέπει γενικά θετικά τις προτάσεις αυτές. Εκτός από τις τροπολογίες που ανέφερα πριν, η Επιτροπή μπορεί να υποστηρίξει τις τροπολογίες 2, 3, 4, 5, 6, 8, 18, 19, 21, 39 και 45, καθώς και μέρη των τροπολογιών 43, 46 και 47. Δεν μπορώ, ωστόσο, να κάνω δεκτές τις υπόλοιπες τροπολογίες που έχουν υποβληθεί.
<P>
Κύριε Πρόεδρε, πλησιάζουμε τη σύναψη συμφωνίας για το πρόγραμμα δράσης για το περιβάλλον για τα επόμενα δέκα έτη. Εκτιμούμε ιδιαίτερα τις προσπάθειες της κ. Myller ως εισηγήτριας κατά την δεύτερη ανάγνωση. Δεν χρειάζεται να επαναλάβουμε τη συζήτηση, καθώς οι τροπολογίες της έχουν επιλεγεί με προσοχή, γεγονός θετικό για την επόμενη φάση της διαδικασίας.
<P>
Ελπίζω ότι το Συμβούλιο, στη βάση των τροπολογιών που υποστηρίζει η Επιτροπή, θα λάβει θετική στάση απέναντι στη γνωμοδότηση του Κοινοβουλίου, έτσι ώστε να μπορέσουμε από κοινού, η Επιτροπή, το Συμβούλιο, το Κοινοβούλιο και οι άλλοι φορείς, να συνεχίσουμε το έργο της διατήρησης και της βελτίωσης του περιβάλλοντός μας. Σας ευχαριστώ για την ενδιαφέρουσα συζήτηση!

<SPEAKER ID=182 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(H συνεδρίαση διακόπτεται στις 19.10 και συνεχίζεται στις 21.00)

<CHAPTER ID=14>
Ολοκληρωμένη πολιτική προϊόντων
<SPEAKER ID=183 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0419/2001) της κ. Garcνa-Orcoyen Tormo εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με την Πράσινη Βίβλο της Επιτροπής για την ολοκληρωμένη πολιτική προϊόντων (COM(2001)68 - C5-0259/2001/2117(COS)).

<SPEAKER ID=184 LANGUAGE="ES" NAME="Garcνa-Orcoyen Tormo">
. (ES) Κύριε Πρόεδρε, σας ομολογώ ότι αισθάνθηκα ικανοποίηση βλέποντάς σας να μπαίνετε, διότι κόντευα να πιστέψω ότι θα βρισκόμουν μόνη στο ημικύκλιο. Επίσης ευχαριστώ πολύ την κυρία Επίτροπο που, έπειτα από μία σκληρή ημέρα, βρίσκεται απόψε ανάμεσά μας.
<P>
Η Πράσινη Βίβλος για μία ολοκληρωμένη πολιτική προϊόντων πρέπει να αποτελέσει το πλαίσιο - κατά την άποψή μου - για τη διατύπωση ενός συνόλου οδηγιών και προτάσεων που θα παρέχουν τόσο στους παραγωγούς όσο και στους καταναλωτές την πλήρη δυνατότητα χρήσης των μέσων και ευκαιριών που προσφέρει η αγορά για να επιτευχθεί μια λειτουργία της περισσότερο προσαρμοσμένη προς την πρακτική της αειφόρου ανάπτυξης.
<P>
Αυτή η νέα προσέγγιση πρέπει να υπερβεί την παραδοσιακή προσέγγιση - την οποία ακολουθούσε έως τώρα η Ευρωπαϊκή Ένωση - βασιζόμενη κυρίως στην προώθηση της περιβαλλοντικής βελτίωσης στον παραγωγικό τομέα μέσω κανόνων που καθιερώνουν όρια για τη ρύπανση και επίσης μέσω εθελοντικών μέσων που προάγουν τη διαφοροποίηση των επιχειρήσεων και των προϊόντων που ενσωματώνουν περιβαλλοντικές βελτιώσεις.
<P>
Όσον αφορά αυτά τα μέτρα εθελοντικού χαρακτήρα που έχουν δρομολογηθεί από τις αρχές της δεκαετίας του ' 90, όπως ο ευρωπαϊκός κανονισμός οικολογικής διαχείρισης και οικολογικών ελέγχων και το οικολογικό σήμα, πρέπει να αναγνωρίσουμε ότι δεν είχαν την αναμενόμενη επιτυχία και, προπαντός, ότι δεν την είχαν με ομοιογενή τρόπο σε όλα τα κράτη μέλη. Μόνο 3 200 επιχειρήσεις σε όλη την Ευρώπη απέκτησαν την πιστοποίηση EMAS και 350 προϊόντα, που ανήκουν σε 70 επιχειρήσεις, το αποκαλούμενο ευρωπαϊκό οικολογικό σήμα.
<P>
Κατά την άποψή μου, η κύρια αιτία αυτής της κατάστασης έγκειται στη δυσκαμψία του συστήματος και στη μικρή ακόμη ζήτηση περιβαλλοντικώς σωστών προϊόντων από πλευράς των καταναλωτών. Έχοντας επίγνωση αυτού του προβλήματος, η Επιτροπή παρουσίασε την Πράσινη Βίβλο για την ολοκληρωμένη πολιτική προϊόντων, με μεγαλύτερη ή μικρότερη ευστοχία και ισορροπία. Στην Επιτροπή Περιβάλλοντος συζητήθηκε πολύ αυτή η τελευταία - αλλά εγώ, βεβαίως, υποστηρίζω ότι υπήρξε απόλυτο ενδιαφέρον εκ μέρους της Επιτροπής για αυτό το θέμα.
<P>
Δημιουργήθηκαν διάφοροι μηχανισμοί με σκοπό να ενθαρρύνουν αυτή την απαραίτητη περιβαλλοντική βελτίωση των προϊόντων και της κατανάλωσής τους. Η πρόταση περιέχει μία σειρά ενδείξεις που επιτρέπουν την είσοδο στο πεδίο του παιχνιδιού διάφορων πολιτικών και εργαλείων αγοράς, που εκτείνονται πέραν των αποκλειστικά περιβαλλοντολογικών και που, πιστεύω, πρόκειται να ανοίξουν το δρόμο για να μπουν λεπτομερέστερα και διεξοδικότερα σε μία επόμενη Πράσινη Βίβλο.
<P>
Βρισκόμαστε ενώπιον μιας αποφασιστικής προσέγγισης για τη διευκόλυνση της προώθησης της περιβαλλοντικής βελτίωσης μέσω της αγοράς της Ευρωπαϊκής Ένωσης, πράγμα το οποίο θα επιτρέψει τον καθορισμό δικαιότερων από περιβαλλοντικής απόψεως τιμών για τα προϊόντα, την τόνωση της ζήτησης με ορθότερο τρόπο και τη γενίκευση της χρήσης μέσων καθαρής παραγωγής. Επιπλέον, πιστεύω ότι αυτή η προσέγγιση θα προσδώσει μεγαλύτερη δύναμη στην ολοκλήρωση της περιβαλλοντικής πολιτικής σε άλλα πεδία, όπως το οικονομικό και το κοινωνικό, και κατ' αυτόν τον τρόπο θα εκπληρώσουμε καλύτερα την εντολή του Κάρντιφ και του Γκέτεμποργκ.
<P>
Πιστεύω ότι το Ευρωπαϊκό Κοινοβούλιο, μέσω των τροπολογιών του, προσέδωσε στην πρόταση της Επιτροπής μεγαλύτερη ακρίβεια και σαφήνεια σε ό,τι αφορά τον προσανατολισμό της ΟΠΠ και επίσης όσον αφορά το ρόλο καθενός από τους παράγοντες (επιχειρήσεις, διοίκηση και καταναλωτές) και ότι εξετάζει με τρόπο σαφή το θέμα της συνυπευθυνότητας χωρίς τούτο να συνεπάγεται μείωση της ευθύνης του παραγωγού, λαμβάνοντας όμως επίσης υπόψη και δίδοντας έμφαση στην ευθύνη της διοίκησης και του καταναλωτή.
<P>
Η διοίκηση, παραδείγματος χάριν, μπορεί να είναι ένας πολύ σημαντικός προωθητικός παράγων μιας περιβαλλοντικά ορθότερης αγοράς μέσω των δημοσίων συμβάσεων. Επίσης υποδεικνύει μέσα αγοράς χρήσιμα για τη θέση σε εφαρμογή της ΟΠΠ: οικονομικά μέσα, όπως μπορεί να είναι το θέμα των φορολογικών κινήτρων κλπ.
<P>
Επίσης, το κείμενο του Ευρωπαϊκού Κοινοβουλίου τονίζει τη σημασία ενός καλύτερου και πιο εκτεταμένου οικολογικού σήματος, την ανάγκη να βελτιωθούν οι ευρωπαϊκές διαδικασίες τυποποίησης, την ανάγκη να καθοριστούν παράμετροι και δείκτες απλοί στην εφαρμογή και ομοιογενείς σε όλα τα κράτη μέλη για τον κύκλο ζωής των προϊόντων, χωρίς να λησμονεί τη φροντίδα να μην ζημιωθεί ο ελεύθερος ανταγωνισμός ούτε της αγοράς ούτε των ευρωπαϊκών επιχειρήσεων. Τέλος, επισημαίνει επίσης τον αποφασιστικό ρόλο της πληροφόρησης, η οποία πρέπει να είναι διαυγέστερη, αληθής και ρέουσα.
<P>
Πιστεύω ότι έλαβα υπόψη το μεγαλύτερο μέρος των τροπολογιών που κατατέθηκαν στην Ολομέλεια. Τις δέχθηκα και απέρριψα μόνον εκείνες που θεωρώ ότι δεν ταιριάζουν στο πλαίσιο και το περιβάλλον μιας Πράσινης Βίβλου. Κατά τη γνώμη μου, είναι μία καλή πρόταση που αξίζει να υποστηριχθεί από το σύνολο του Ευρωπαϊκού Κοινοβουλίου.

<SPEAKER ID=185 NAME="Lucas">
. (ΕΝ) Κύριε Πρόεδρε, παρά το γεγονός ότι η Πράσινη Βίβλος περιέχει σαφώς κάποια αξιόλογα στοιχεία, συνολικά μένουμε με την εντύπωση μιας χαμένης πολιτικής ευκαιρίας. Η Επιτροπή έχει ισχυρές θεσμικές εξουσίες, τις οποίες θα μπορούσε να χρησιμοποιήσει για να καθοδηγήσει ενεργά τη διαδικασία διαμόρφωσης της ΟΠΠ. Πολύ συχνά, μας δίνεται η εντύπωση ότι η Επιτροπή είναι απλά ένας παρατηρητής και όχι ένας ισχυρός πρωταγωνιστής των εξελίξεων.
<P>
Χρειαζόμαστε επίσης μεγαλύτερη συνεργασία και σαφέστερη σύνδεση ανάμεσα στη στρατηγική της ΟΠΠ, το έκτο περιβαλλοντικό πρόγραμμα δράσης και τη στρατηγική αειφόρου ανάπτυξης. Θα θέλαμε η σύνδεση μεταξύ αυτών των πρωτοβουλιών να γίνει σαφέστερη.
<P>
Για να συνοψίσουμε και κάποιους άλλους προβληματισμούς που τέθηκαν από την Επιτροπή Βιομηχανίας, Εξωτερικού Εμπορίου, Έρευνας και Ενέργειας, πιστεύουμε ότι η στρατηγική βασίζεται υπερβολικά στις συμφωνίες εθελοντικού χαρακτήρα. Ο ρόλος των συμφωνιών αυτών είναι σαφώς σημαντικός, αλλά δεν μπορούν να υποκαταστήσουν τις κανονιστικές ρυθμίσεις, τις οποίες πρέπει να θεωρείται ότι απλώς συμπληρώνουν. Αυτό που χρειαζόμαστε οπωσδήποτε είναι σαφή εργαλεία συγκριτικών δοκιμών, στόχους και χρονοδιαγράμματα, ώστε να εξασφαλιστεί η λειτουργία τους.
<P>
Επίσης, η Πράσινη Βίβλος εστιάζεται αποκλειστικά σχεδόν στα προϊόντα και όχι στις υπηρεσίες, χάνοντας έτσι άλλη μία σειρά δυνητικών ευκαιριών να γίνει φιλικός προς το περιβάλλον ένας ολοένα και μεγαλύτερος τομέας των οικονομιών μας.
<P>
Μία από τις βασικές ίσως αδυναμίες της Πράσινης Βίβλου είναι ότι δεν λαμβάνει επαρκώς υπόψη το ευρύτερο διεθνές εμπορικό περιβάλλον, στο πλαίσιο του οποίου, δυστυχώς, ορισμένες από τις προτάσεις της έχουν αμφίβολη νομιμότητα. Η αποτελεσματικότητα της στρατηγικής ΟΠΠ θα περισταλεί σημαντικά, εάν η Επιτροπή δεν αναγνωρίσει σαφώς τις μεταρρυθμίσεις που είναι απαραίτητες, για τον Παγκόσμιο Οργανισμό Εμπορίου ιδιαίτερα, ώστε να μπορούν να εφαρμοστούν τα προβλεπόμενα μέτρα.
<P>
Παρομοίως, στον τομέα των δημόσιων προμηθειών, η προσπάθεια να υιοθετηθούν οικολογικότερα κριτήρια είναι ζωτικής σημασίας, ωστόσο υπάρχουν ακόμα εμπόδια για την επίτευξη αυτού του στόχου, ο οποίος θα έπρεπε να είχε αναγνωριστεί με μεγαλύτερη σαφήνεια από την Πράσινη Βίβλο και να συνοδεύεται από στρατηγικές για την αντιμετώπιση του προβλήματος.
<P>
Είναι πολύ σημαντικό ότι, στη γνωμοδότησή της, η Επιτροπή των Περιφερειών αναφέρεται συγκεκριμένα στις περιορισμένες αρμοδιότητες δράσης των τοπικών και περιφερειακών αρχών όσον αφορά τη σύναψη δημοσίων συμβάσεων φιλικότερων προς το περιβάλλον και επισημαίνει ότι έχουν ήδη ασκηθεί προσφυγές εναντίον διαφόρων πόλεων που προσπάθησαν να εφαρμόσουν "πράσινη" πολιτική για τις δημόσιες προμήθειες. Αυτοί είναι οι τομείς που χρειάζονται μεταρρυθμίσεις. Αναμένουμε με ανυπομονησία μία πιο φιλόδοξη νέα Λευκή Βίβλο στο εγγύς μέλλον.

<SPEAKER ID=186 LANGUAGE="IT" NAME="Santini">
Κύριε Πρόεδρε, η έκθεση αυτή διανύει τις δύσκολες ατραπούς που πρέπει να θέσουν σε επικοινωνία την αναγκαία αύξηση της παραγωγής καταναλωτικών αγαθών και υπηρεσιών με τις ανάγκες προστασίας του περιβάλλοντος. Εκτίμησα στην πρόταση της Επιτροπής τη σαφήνεια της εισηγήτριας, την αυστηρότητα και τη διαύγεια με την οποία επεξεργάστηκε το θέμα.
<P>
Κάθε προϊόν έχει τον δικό του κύκλο ζωής, ο οποίος αρχίζει τη στιγμή κατά την οποία τίθεται στη διάθεση του καταναλωτή, ο οποίος, χρησιμοποιώντας το, το θέτει αμέσως σε αντιπαράθεση με την περιβαλλοντική του αειφορία, ένας όρος αρκετά δύσκολος που σήμερα όμως κατανοούν όλοι. Είναι μια λεπτή σχέση, η οποία δεν εξαντλείται με τη χρήση και με την ολοκλήρωση, ούτως ειπείν, της ζωής του αγαθού. Αντιθέτως, συχνά τα σοβαρότερα προβλήματα παρουσιάζονται τη στιγμή κατά την οποία το προϊόν, μετά το τέλος της χρησιμότητάς του, πρέπει να διατεθεί, να αποσυρθεί, δηλαδή να εξαλειφθεί από τον κόσμο στον οποίο άσκησε τη λειτουργία του.
<P>
Στο σημείο αυτό παρουσιάζονται οι πιο σημαντικές επιπτώσεις από περιβαλλοντική άποψη, γιατί δεν μπορούν να εξαλειφθούν όλα τα προϊόντα με την ίδια τεχνολογία, ούτε έχουν τον ίδιο βαθμό επικινδυνότητας και βιοδιασπασιμότητας. Να λοιπόν που η Επιτροπή προτείνει μια πρωτοβουλία η οποία, όπως λέμε, αντιμετωπίζει το πρόβλημα στη ρίζα του: για να επιτρέπει ένα αντικείμενο την εξάλειψη στο τέλος του κύκλου ζωής του, πρέπει να είναι προγραμματισμένο για το σκοπό αυτό ήδη από τη μελέτη του και αυτό αποτελεί την πολυτιμότερη πλευρά αυτής της έκθεσης. Να λοιπόν η πρόταση δημιουργίας κινήτρων για να ευνοηθούν οι προκαταρκτικές μελέτες σχετικά με την καλύτερη ενημέρωση των παραγωγών για τις νέες τεχνολογίες και τις επιλογές πρώτων υλών που είναι κατάλληλες για το σκοπό αυτό.
<P>
Η πρόταση δεν παραβλέπει μία πλευρά, η οποία θα μπορούσε να αποτελέσει εμπόδιο στην προσέγγιση με τον κόσμο της παραγωγής: το κόστος. Στο κείμενο αναφέρεται με αρκετά σαφείς όρους ότι εκτός από την παροχή κινήτρων βοήθειας στους παραγωγούς που επωμίζονται μεγαλύτερο κόστος για να προσφέρουν αυτά τα βιοδιασπώμενα αγαθά, απαιτείται και η θέσπιση μιας πολιτικής τιμών που θα τους επιτρέπει να διαφοροποιούν τις τιμές στην αγορά και, γιατί όχι, να διαφοροποιούν ακόμη μία φορά τη φορολογική τους επιβάρυνση.
<P>
Εν ολίγοις, λίγα προνόμια για όσους προσπαθούν να βοηθήσουν το περιβάλλον και εμάς.

<SPEAKER ID=187 LANGUAGE="DE" NAME="Mόller, Rosemarie">
Κύριε Πρόεδρε, κυρία Επίτροπε, παράγουμε προϊόντα - και τι τα κάνουμε στο τέλος του κύκλου ζωής τους; Το περιεχόμενο της Πράσινης Βίβλου δίνει την απάντηση αυτού του ερωτήματος από οικολογική σκοπιά. Κατά τη γνώμη μου, η απάντηση που δίναμε μέχρι σήμερα στο συγκεκριμένο ερώτημα ήταν ανεπαρκής. Οι συνέπειες είναι γνωστές: σημαντική επιβάρυνση του περιβάλλοντος κατά την παραγωγή και τη χρησιμοποίηση των προϊόντων, που συνδέονται επίσης με επιβαρύνσεις της υγείας των εργαζομένων και των καταναλωτών.
<P>
Καλό θα ήταν να μην συνεχίσουμε αυτήν την πολιτική παρά να ασχοληθούμε σοβαρά με μία ολοκληρωμένη πολιτική προϊόντων. Με τον τρόπο αυτόν μπορούμε να επιτύχουμε εξοικονόμηση χρημάτων και δεν θα είμαστε αναγκασμένοι να αντιμετωπίζουμε οικολογικής φύσεως ζημιές. Αυτά συνιστούν επίσης λόγους, για τους οποίους χρειαζόμαστε μια στρατηγική προκειμένου να αναπτύξουμε προϊόντα και υπηρεσίες φιλικότερα προς το περιβάλλον. Η παρούσα έκθεση συμπληρωμένη με τις τροπολογίες που ενέκρινε η επιτροπή παρέχει ένα καλό πλαίσιο για μία πολιτική προϊόντων με οικολογικό προσανατολισμό. Βέβαια, η πρόταση της Επιτροπής δεν αποτέλεσε μεγάλη βοήθεια για τη συζήτηση στην επιτροπή. Οι θέσεις που περιείχε το έγγραφο αυτό ήταν ασαφώς διατυπωμένες, δεν διακρίνονταν σε αυτές κάποιες δομές για την περαιτέρω δράση, εγώ μάλιστα δεν μπόρεσα να διαπιστώσω ούτε μία συντονισμένη διαδικασία συζήτησης. Θεωρώ ότι δεν μπορούμε να κερδίσουμε ούτε τους επιχειρηματίες ούτε τους καταναλωτές με ένα σύμφυρμα προτάσεων για προϊόντα φιλικότερα προς το περιβάλλον.
<P>
Η Επιτροπή πρέπει στη συνέχεια των εργασιών της να μεριμνήσει για περισσότερη σαφήνεια των θέσεων. Για την Ομάδα μου είναι σημαντικό να περιληφθεί το συνολικό οικολογικό κόστος στην τιμή του προϊόντος. Πρέπει όμως να δοθούν και φορολογικά κίνητρα ώστε να μπορούν και οι οικονομικά ασθενέστεροι καταναλωτές να αποκτήσουν προϊόντα φιλικά προς το περιβάλλον.
<P>
Η ευρωπαϊκή τυποποίηση των προϊόντων πρέπει να ενισχυθεί, αλλά και στην παροχή υπηρεσιών πρέπει να λαμβάνονται περισσότερο υπόψη οι περιβαλλοντικές πτυχές. Μία άλλη δυνατότητα δημιουργίας μιας αγοράς προϊόντων φιλικών προς το περιβάλλον είναι για παράδειγμα η χρησιμοποίηση οικονομικών μέσων για την καθοδήγησή της. Θα πρέπει να εξετάσουμε τη χρησιμοποίηση και την αποτελεσματικότητά τους και, πράγμα εξαιρετικά σημαντικό, να διασφαλίσουμε ότι δεν αποδυναμώνεται η κοινοτική νομοθεσία για το περιβάλλον.
<P>
Η εισηγήτρια εργάσθηκε καλά αν λάβει κανείς υπόψη πόσο λίγο ικανοποιητικές ήταν οι προτάσεις της Επιτροπής. Όμως η περαιτέρω δράση δεν πρέπει να εξαντληθεί σε συζητήσεις. Χρειαζόμαστε επειγόντως συγκεκριμένες προτάσεις για την προώθηση προϊόντων πιο φιλικών προς το περιβάλλον. Οι παραγωγοί και οι καταναλωτές πρέπει να ευαισθητοποιηθούν σε σχέση με τις περιβαλλοντικές πτυχές. Η παρούσα έκθεση είναι μια αρχή, ενώ απομένει να γίνει η συγκεκριμένη εργασία ως προς το περιεχόμενο.

<SPEAKER ID=188 LANGUAGE="SV" NAME="Paulsen">
Κύριε Πρόεδρε, δεν θα είμαι ιδιαίτερα επικριτική, αλλά θα περιμένω να υπάρξει στο μέλλον μία Λευκή Βίβλος αντί να συζητούμε διάφορες περίεργες προτάσεις για την Πράσινη Βίβλο.
<P>
Στον τομέα της ασφάλειας των τροφίμων, με τον οποίο έχω ασχοληθεί περισσότερο, υιοθετήθηκε σχεδόν, επιτέλους, μετά από σωρεία σκανδάλων και καταστροφών, η αρχή "από το αγρόκτημα στο πιάτο" , αρχή ιδιαίτερα αποτελεσματική προκειμένου να υιοθετείται νομοθεσία η οποία να λαμβάνει υπόψη τη συνολική κατάσταση. Θα ήθελα να έχει ως αφετηρία η Λευκή Βίβλος περίπου την ίδια αρχή, έτσι ώστε να μπορεί να παρακολουθείται κάθε προϊόν και να εξετάζεται αυτό στο ευρύτερο πλαίσιό του: πρώτες ύλες, ανανεώσιμες ή μη πηγές ενέργειας, μορφές ενέργειας που χρησιμοποιούνται, χημικές ουσίες, διάγραμμα ροής του προϊόντος, τρόπος παραγωγής του κλπ. Είναι κυρίως σημαντικό να γίνεται κάτι τέτοιο για τους τεράστιους όγκους προϊόντων, όπως τρόφιμα, νερό και χημικές ουσίες για οικιακή χρήση, προϊόντα τα οποία αντιστοιχούν σε περισσότερο από το ήμισυ των οδικών μεταφορών και για την παραγωγή των οποίων απαιτούνται τεράστιες ποσότητες πρώτων υλών, παρόλο που ίσως ούτε καν θα τα χαρακτηρίζαμε ως προϊόντα. Ζητώ για το λόγο αυτό να υιοθετηθεί μία στρατηγική πλήρους ανιχνευσιμότητας, με την οποία να μπορούμε να παρακολουθούμε ολόκληρη την αλυσίδα από την παραγωγή ως την κατανάλωση και αντίστροφα, καθώς και τις αρχές που ακολουθεί αυτή η παραγωγή, είτε πρόκειται για ένα αυτοκίνητο είτε για ένα πακέτο λουκάνικα για το γεύμα μας.

<SPEAKER ID=189 NAME="Wallstrφm">
. (ΕΝ) Κύριε Πρόεδρε, θα ήθελα να ευχαριστήσω το Κοινοβούλιο για το ψήφισμά του σχετικά με την Πράσινη Βίβλο της Επιτροπής και να υπενθυμίσω απλώς ότι πρόκειται για Πράσινη Βίβλο, δηλαδή για την αρχή της συζήτησης για μία ολοκληρωμένη πολιτική προϊόντων. Θα ήθελα να ευχαριστήσω ιδίως την κ. Garcνa-Orcoyen Tormo, η οποία επέδειξε εξαιρετική αφοσίωση ως εισηγήτρια ενός θέματος δύσκολου και με πολλές προκλήσεις. Θα ήθελα επίσης να σας ευχαριστήσω όλους για τις παρεμβάσεις σας. Συμφωνώ με πολλά από όσα ειπώθηκαν κατά τη διάρκεια της σύντομης αυτής συζήτησης.
<P>
Ο στόχος της ΟΠΠ για μείωση των περιβαλλοντικών επιπτώσεων των προϊόντων καθ' όλη τη διάρκεια ζωής τους είναι θεμελιώδης για την αντιμετώπιση των περιβαλλοντικών μας προβλημάτων. Για το λόγο αυτό, η ΟΠΠ είναι ένα από τα βασικά μέτρα του έκτου περιβαλλοντικού προγράμματος δράσης ενώ η σημασία της τονίζεται επίσης και στη στρατηγική αειφόρου ανάπτυξης. Η δυσκολία που έχουμε να αντιμετωπίσουμε σήμερα είναι ότι πλέον κυκλοφορούν τόσα πολλά προϊόντα στην αγορά, προϊόντα που συχνά προϋποθέτουν μακρές αλυσίδες εφοδιασμού, στις οποίες εμπλέκονται πολλοί διαφορετικοί παράγοντες. Για το λόγο αυτό, είναι αδύνατον να δημιουργήσουμε ένα ενιαίο μέσο για όλες τις περιπτώσεις. Αντίθετα, χρειαζόμαστε μία σειρά διαφορετικών μέσων, τα οποία θα επιλεχθούν ανάλογα με την αποτελεσματικότητά τους σε κάθε στάδιο της αλυσίδας εφοδιασμού. Τα μέσα αυτά μπορούν να είναι και εθελοντικά και υποχρεωτικά. Συμφωνώ ότι τα εθελοντικά μέτρα πρέπει να είναι συμπληρωματικά και θα πρέπει να διασφαλίσουμε ότι δεν θα είναι τα μόνα μέσα που θα χρησιμοποιηθούν.
<P>
Κατά τη διαμόρφωση μιας ΟΠΠ σε ευρωπαϊκό επίπεδο, θα πρέπει επίσης να λάβουμε υπόψη την εμπειρία διαφόρων κρατών μελών - της Δανίας, της Γερμανίας, της Σουηδίας και της Ιταλίας, για να αναφέρω μερικά μόνο από αυτά - τα τελευταία χρόνια. Υπάρχει, συνεπώς, ευρεία αποδοχή και ενδιαφέρον για την ιδέα αυτή. Το 1999, το άτυπο Συμβούλιο Περιβάλλοντος ζήτησε από την Επιτροπή να συντάξει μία Πράσινη Βίβλο για το θέμα αυτό. Κατέθεσα λοιπόν την έκθεση αυτή ώστε να ξεκινήσει η συζήτηση για τη μορφή που θα πρέπει να λάβει η ευρωπαϊκή ΟΠΠ. Οι αντιδράσεις από τα 130 ενδιαφερόμενα μέρη που υπέβαλαν σχόλια ήταν γενικά θετικές, η εικόνα όμως που δόθηκε στο τέλος ήταν αυτή που κυριάρχησε και κατά τη σημερινή συζήτηση, ότι δηλαδή θεωρείται από μερικούς ως υπερβολικά επιτηδευμένη και όχι ιδιαίτερα κατανοητή έννοια. Ακούγεται όμως ωραία, όπως λένε, και γενικά η γνώμη του Συμβουλίου, της Οικονομικής και Κοινωνικής Επιτροπής και της Επιτροπής των Περιφερειών ήταν επίσης θετική.
<P>
Η Πράσινη Βίβλος πρότεινε μία στρατηγική και τα εργαλεία για να γίνει η ευρωπαϊκή ΟΠΠ πραγματικότητα. Πολλά από αυτά τα εργαλεία υπάρχουν ήδη - νομοθεσία για τις δημόσιες προμήθειες, ευρωπαϊκή οικολογική σήμανση και το EMAS, για να αναφέρουμε μερικά μόνο από αυτά. Σε άλλους τομείς, θα χρειαστεί να είμαστε καινοτόμοι και να δημιουργήσουμε νέα μέσα. Η Πράσινη Βίβλος επεδίωξε να συνδυάσει τις απόψεις των ενδιαφερομένων μερών για το πώς θα πρέπει να προχωρήσουμε.
<P>
Η Επιτροπή το έκανε αυτό όχι μόνο επειδή ήθελε να διαμορφώσει την καλύτερη δυνατή πολιτική, αλλά και γιατί η ΟΠΠ απαιτεί την ενεργό συμμετοχή όλων των ενδιαφερομένων μερών για να επιτύχει. Με το ψήφισμά σας ολοκληρώνεται ο διάλογος με τα ενδιαφερόμενα μέρη και μπορούμε να προχωρήσουμε στη σύνταξη της Λευκής Βίβλου. Από το ψήφισμά σας και από τις παρατηρήσεις των ενδιαφερομένων μερών είναι σαφές ότι η Λευκή Βίβλος πρέπει να ξεκινήσει από συγκεκριμένα περιβαλλοντικά προβλήματα. Αυτό αποκομίσαμε από τη συζήτηση αυτή. Προβλήματα όπως η αλλαγή του κλίματος, οι επικίνδυνες χημικές ουσίες και η βιοποικιλότητα είναι θέματα που επηρεάζουν όλους μας. Εάν θέσουμε ως σημείο αναφοράς τα περιβαλλοντικά προβλήματα και όχι τα μέσα επίλυσής τους, μπορούμε καλύτερα να μεταφέρουμε την ιδέα ότι η ΟΠΠ είναι κάτι περισσότερο από ένα σύνολο μέσων, κάτι το οποίο ίσως δεν τονίστηκε επαρκώς στην Πράσινη Βίβλο. Πρέπει να τη συνδέσουμε με συγκεκριμένα περιβαλλοντικά προβλήματα για να μπορέσουμε να περιγράψουμε πώς θα χρησιμοποιηθούν τα μέσα αυτά. Σε αυτό αναφέρθηκε και η κ. Paulsen.
<P>
Τα εργαλεία αυτά θα εξακολουθήσουν να είναι σημαντικά. Η ανάπτυξή τους θα πρέπει να συνεχιστεί, γιατί δεν μπορούμε να αντιμετωπίσουμε εκατομμύρια προϊόντα μεμονωμένα. Ωστόσο, και εγώ καταλήγω στο συμπέρασμα ότι θα πρέπει να εστιάσουμε τη δράση μας σε συγκεκριμένα προϊόντα και τομείς. Ορθώς προτείνατε κάτι τέτοιο στις παραγράφους 24 και 25 του ψηφίσματός σας.
<P>
Θα πρέπει επίσης να καταρτίσουμε τη στρατηγική για την υλοποίηση της ΟΠΠ και των πλεονεκτημάτων της και η Επιτροπή θα πρέπει να εξετάσει προσεκτικά τα μέτρα που θα αναληφθούν στο πλαίσιο της ΟΠΠ, καθώς και τον τρόπο σύνδεσής της με άλλες πολιτικές. Σκοπεύω να ζητήσω από την Επιτροπή να εγκρίνει την έκθεση αυτή κατά το δεύτερο τρίμηνο του τρέχοντος έτους.

<SPEAKER ID=190 NAME="Πρόεδρος">
Ευχαριστώ πολύ, κυρία Επίτροπε Wallstrφm.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=15>
Ευρώπη και Διάστημα
<SPEAKER ID=191 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0451/2001) του κ. Αλυσανδράκη εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο με τίτλο "Η Ευρώπη και το διάστημα: ένα νέο κεφάλαιο" (COM(2000)597 - C5-0146/2001/2072(COS)).

<SPEAKER ID=192 NAME="Αλυσανδράκης">
. Κύριε Πρόεδρε, κυρία Επίτροπε, κυρίες και κύριοι συνάδελφοι, η πρόταση της Ευρωπαϊκής Επιτροπής που εξετάζουμε αφορά την ανάπτυξη πολιτικής στο διάστημα, όχι πια στο επίπεδο των μεμονωμένων κρατών μελών, αλλά στο επίπεδο της Ευρωπαϊκής Ένωσης. Συντάχθηκε από κοινού με την Ευρωπαϊκή Υπηρεσία Διαστήματος και προτείνει τρεις άξονες δράσης: ενίσχυση της βάσης των διαστημικών δραστηριοτήτων, βελτίωση των επιστημονικών γνώσεων και αποκόμιση οφελών για τις αγορές και την κοινωνία.
<P>
Η έκθεση της Επιτροπής Βιομηχανίας, Εξωτερικού Εμπορίου, Έρευνας και Ενέργειας επικροτεί αυτούς τους άξονες δράσης και αναγνωρίζει το συνολικό όφελος που θα επιφέρει η ανάπτυξη διαστημικών δραστηριοτήτων. Πράγματι, η ανάπτυξη των συστημάτων εκτόξευσης είναι απαραίτητη προϋπόθεση για οποιαδήποτε άλλη διαστημική δραστηριότητα. Στον τομέα αυτό μπορούμε να κτίσουμε πάνω στην παράδοση και την τεχνογνωσία των ευρωπαϊκών χωρών, που έχει αναπτυχθεί εδώ και κάποιες δεκαετίες ιδίως με το σύστημα εκτόξευσης Αριάν.
<P>
Ο δεύτερος άξονας δράσης έρχεται εντελώς φυσιολογικά, αφού το διάστημα είναι ιδανικός τόπος για διεξαγωγή έρευνας που δεν μπορεί να γίνει στη γη. Παραδείγματος χάρη, αστρονομική έρευνα σε ακτινοβολίες που δεν διαπερνούν την ατμόσφαιρα της γης, έρευνα κάτω από συνθήκες έλλειψης βαρύτητας κλπ.
<P>
Ο τρίτος άξονας είναι ιδιαίτερα ευρύς και περιλαμβάνει όλα αυτά που ονομάζουμε διαστημικές εφαρμογές. Εκτείνονται από τις δορυφορικές τηλεπικοινωνίες μέχρι την πλοήγηση και την επισκόπηση της γης και έχουν γίνει αναπόσπαστο στοιχείο της καθημερινής μας ζωής. Θα ήθελα στο σημείο αυτό να τονίσω ότι απαραίτητη προϋπόθεση ώστε να επωφεληθεί η ανθρώπινη κοινωνία από τις διαστημικές δραστηριότητες είναι το να μη γίνει το διάστημα πεδίο στρατιωτικού ανταγωνισμού. Είναι ιδιαίτερα σημαντικό, κατά τη γνώμη μου, το ότι η έκθεση της Επιτροπής τονίζει στην πρώτη-πρώτη παράγραφο πως οι διαστημικές δραστηριότητες πρέπει να εξυπηρετούν αποκλειστικά ειρηνικούς σκοπούς.
<P>
Με ιδιαίτερη ανησυχία, κύριε Πρόεδρε, διαπίστωσα ότι έχει κατατεθεί τροπολογία η οποία προτείνει να προστεθεί η φράση "οι οποίοι σκοποί ενδέχεται να περιλαμβάνουν στρατιωτικές εφαρμογές στο πλαίσιο ειρηνευτικών επιχειρήσεων" . Ενδεχόμενη υιοθέτηση της τροπολογίας αυτής ανοίγει τον δρόμο για οποιαδήποτε στρατιωτική δραστηριότητα στο διάστημα, αρκεί αυτή να καλυφθεί υπό τον μανδύα "ειρηνευτικής επιχείρησης" , και έχουμε δει όχι λίγα τέτοια φαινόμενα στη γη τα τελευταία χρόνια. Εν ολίγοις, πρόκειται για δούρειο ίππο που θα αλλοιώσει το χαρακτήρα της έκθεσης και θα ανοίξει τους ασκούς του Αιόλου.
<P>
Κάνω έκκληση σε όλους τους συναδέλφους να διατηρήσουν το κείμενο της Επιτροπής. Ακόμη, τους προτείνω να υιοθετήσουν τις τροπολογίες 2, 3 και 4, οι οποίες προέρχονται από τη γνωμοδότηση του κ. Σουλαδάκη. Τονίζω, κύριε Πρόεδρε, ότι μια τοποθέτηση κατά της στρατιωτικοποίησης του διαστήματος έχει τεράστια σημασία, ιδίως μετά την πρόσφατη απόφαση της κυβέρνησης των Ηνωμένων Πολιτειών της Αμερικής να αποσυρθεί από τη Συνθήκη κατά των Αντιβαλλιστικών Πυραύλων και την επιμονή της να αναπτύξει τη λεγόμενη αντιπυραυλική ασπίδα. Θέλοντας να καταγράψω τις συνέπειες αυτής της ενέργειας, έχω καταθέσει την τροπολογία 5. Επιτρέψτε μου επίσης να επισημάνω ότι κατά την προσωπική μου γνώμη ορισμένες πλευρές του προτεινόμενου προγράμματος GMES εμπεριέχουν στρατιωτικές δραστηριότητες.
<P>
Η υλοποίηση της διαστημικής πολιτικής είναι επίσης αντικείμενο της συζήτησής μας. Στην ήπειρό μας λειτουργεί σε διακρατική βάση εδώ και αρκετά χρόνια η Ευρωπαϊκή Υπηρεσία Διαστήματος, η οποία έχει παίξει καθοριστικό ρόλο στην ανάπτυξη διαστημικών δραστηριοτήτων των ευρωπαϊκών χωρών. Είναι, κατά συνέπεια, εντελώς φυσιολογικό να υπάρξει στενή συνεργασία μεταξύ Ευρωπαϊκής Ένωσης και Ευρωπαϊκής Υπηρεσίας Διαστήματος, μια συνεργασία η οποία ήδη έχει δώσει καρπούς. Η έκθεση της Επιτροπής σημειώνει τον ρόλο της Ευρωπαϊκής Υπηρεσίας Διαστήματος και προτείνει μακροπρόθεσμα να ενταχθεί στην Ευρωπαϊκή Ένωση, διατηρώντας παράλληλα την αυτοτέλειά της. Επιτρέψτε μου να τονίσω ότι αυτό, προσωπικά, δεν με βρίσκει σύμφωνο. Φοβάμαι ότι, αν συμβεί, η Ευρωπαϊκή Υπηρεσία Διαστήματος θα χάσει την αυτοτέλειά της, που την έχει βοηθήσει να αναδυθεί σε παγκόσμιο πρωταγωνιστή. Η διεθνής συνεργασία είναι εκ των ων ουκ άνευ στον τομέα του διαστήματος και δικαίως η έκθεση της Επιτροπής αναφέρεται ευνοϊκά σε αυτήν, τονίζοντας την ανάγκη ανάπτυξής της όχι μόνο με τη Ρωσική Ομοσπονδία, τις Ηνωμένες Πολιτείες, την Κίνα και την Ιαπωνία, αλλά και με λιγότερο αναπτυγμένες χώρες, στις οποίες η Ευρωπαϊκή Ένωση θα μπορούσε να προσφέρει πρόσβαση στο διάστημα.
<P>
Τέλος, κύριε Πρόεδρε, θέλω να αναφερθώ στο θέμα της χρηματοδότησης. Είναι σε όλους γνωστό ότι η πρόσβαση στο διάστημα αποδίδει καρπούς αλλά και κοστίζει ακριβά. Το έκτο πρόγραμμα-πλαίσιο ερευνητικής χρηματοδότησης ξεχωρίζει το διάστημα και την αεροναυτική σαν έναν από τους τομείς προτεραιότητας. Αυτό δείχνει μεν καλές προθέσεις, δεν είναι όμως αρκετό. Μια γενικότερη δέσμευση θα ήταν και επιθυμητή αλλά και αναγκαία.
<P>
Κύριε Πρόεδρε, κυρία Επίτροπε, κυρίες και κύριοι συνάδελφοι, η σημερινή συζήτηση είναι σημαντική για το μέλλον της διαστημικής πολιτικής της Ευρωπαϊκής Ένωσης. Ελπίζω ότι οι κατευθύνσεις που θα δώσει το ψήφισμα στο οποίο θα καταλήξουμε θα είναι σε όφελος των λαών μας και όλης της ανθρωπότητας.

<SPEAKER ID=193 NAME="Σουλαδάκης">
. Κύριε Πρόεδρε, κύριε Επίτροπε, η Επιτροπή Εξωτερικών Υποθέσεων, που εξέτασε αυτή την πρόταση της Επιτροπής, καταρχήν βρίσκεται γενικά σύμφωνη με τις κατευθύνσεις που δίνει. Όμως έχει να παρατηρήσει ότι περισσότερο αντιμετωπίζεται η ΚΕΠΠΑ ως οικονομικό και αναπτυξιακό θέμα και λιγότερο ως θέμα άμυνας και ασφάλειας, με ό,τι μπορεί να σημαίνει αυτό για την Ευρώπη. Πιθανώς αυτό να οφείλεται στο ότι η ΚΕΠΠΑ βρίσκεται ακόμη σε εξέλιξη. Υπό την έννοια αυτή, πιστεύω ότι στην επόμενη φάση αυτή η πρόταση θα έχει την εξελικτική της κατάληξη όσον αφορά τα συστήματα εξωτερικής πολιτικής και άμυνας.
<P>
Τώρα όσον αφορά το περιεχόμενο, υπάρχουν ορισμένες παρατηρήσεις: καταρχάς η πανσπερμία των πολιτικών που υπάρχουν στις ευρωπαϊκές χώρες, οι οποίες κατά το μάλλον ή ήττον πρέπει να ενοποιηθούν. Δεύτερον, σε σχέση με τα ζητήματα της στρατιωτικής χρήσης του διαστήματος, εκ των πραγμάτων η στρατιωτική χρήση του διαστήματος είναι αναπόφευκτη, για ειρηνικούς όμως σκοπούς. Τέτοιοι είναι παραδείγματος χάριν, οι επιχειρήσεις τύπου Πέτερσμπεργκ. Σε κάθε περίπτωση, η επιτροπή μας δεν συμφωνεί με την στρατιωτική χρήση όπως αναφέρεται στην περίφημη πολιτική του "πολέμου των άστρων" . Τουτέστιν, να υπάρχει η χρήση για αντιπυραυλική άμυνα μέσω εγκαταστάσεων στο διάστημα, όπως επίσης και για τους πολέμους καταστροφής των δορυφόρων.
<P>
Κάτω λοιπόν από αυτές τις συνθήκες πιστεύει ότι πρέπει να προχωρήσει αυτή η πολιτική, στην οποία συμφωνούμε με κριτήρια την ειρηνική εφαρμογή όλων αυτών των μεθόδων, την ενοποίηση των πολιτικών, την ένταξη όλων των κινήσεων σε μια ενιαία ευρωπαϊκή πολιτική, διότι σε τελική ανάλυση δεν πρέπει και οι ευρωπαϊκές χώρες να εξαρτούν την ασφάλεια των επικοινωνιών τους και την δική τους την ασφάλεια από δορυφορικά συστήματα, είτε των Ηνωμένων Πολιτειών της Αμερικής είτε της Ρωσίας. Υπό την έννοια αυτή, εκτός του ότι αυτή η πρωτοβουλία θα δώσει αναπτυξιακό ενδιαφέρον, θα έχει και πολιτικό ενδιαφέρον και θεωρείται επομένως καίριας σημασίας για την κοινή εξωτερική πολιτική άμυνας και ασφάλειας της Ευρώπης.

<SPEAKER ID=194 LANGUAGE="DE" NAME="Radwan">
Κύριε Πρόεδρε, κυρία Επίτροπε, αγαπητοί συνάδελφοι, αρχικά θα ήθελα να ευχαριστήσω τον συνάδελφο Αλυσανδράκη για την καλή συνεργασία. Από τη σύνοδο της Λισαβόνας έχουμε θέσει στην Ευρώπη τον φιλόδοξο στόχο να γίνουμε πρώτοι στον κόσμο και σε αυτό συμπεριλαμβάνονται φυσικά επίσης η τεχνολογία και η επιστήμη. Εδώ βέβαια εγώ δεν σκέφτομαι πρωτίστως την ηλεκτρονική εγκατάσταση για τις ψηφοφορίες που ελέγξαμε χθες παρά ευρύτερες τεχνολογίες όπως για παράδειγμα οι τηλεπικοινωνίες, η παρατήρηση της Γης και η προστασία του περιβάλλοντος. Όπως αποδεικνύει το παρελθόν, η Ευρώπη πρέπει να συνενώσει τις δυνάμεις της στους εν λόγω τομείς. Τα προγράμματα Airbus και Ariane με έδρα την Τουλούζη είναι πρότυπα προγράμματα που αποδεικνύουν ότι η Ευρώπη μπορεί με ενωμένες τις δυνάμεις της να αντέξει στον παγκόσμιο ανταγωνισμό. Η βιομηχανία συγκεντρώνεται όλο και πιο πολύ και εδώ πρέπει να δημιουργηθούν ευρωπαϊκές δομές μεταξύ της Ευρωπαϊκής Ένωσης, της ΕΥΔ (Ευρωπαϊκή Υπηρεσία Διαστήματος) και των κρατών μελών, που θα καθιστούν δυνατή μία ενιαία και πιο αποτελεσματική συνεργασία.
<P>
Πρέπει όμως να εξετάσουμε και μία διεθνή συνεργασία πέρα από τα όρια της Ευρώπης. Σχετικά με αυτό δεν έχω στον νου μου μόνο τις ΗΠΑ, αλλά και τη Ρωσία και την Κίνα. Μία ευρωπαϊκή πολιτική έρευνας θα πρέπει φυσικά να έχει τέτοια μορφή ώστε να είναι ελκυστική και για τη νέα γενιά του συγκεκριμένου τομέα. Εγώ προέρχομαι από τον χώρο της αεροδιαστημικής βιομηχανίας και διαπίστωσα ότι τα τελευταία χρόνια μειώνεται διαρκώς ο αριθμός των νέων ανθρώπων που κάνουν σπουδές στους συγκεκριμένους τομείς. Θα πρέπει να αντιμετωπίσουμε οι ίδιοι το θέμα και όχι να υπολογίζουμε στην εισροή επιστημόνων από το εξωτερικό όπως κάνουμε σε άλλους τομείς.
<P>
Εδώ όμως χρειαζόμαστε επίσης σαφείς στόχους. Γι' αυτό απευθύνω έντονη έκκληση στα κράτη μέλη να δώσουν σαφή ψήφο υπέρ του Galileo. Επίσης, η βιομηχανία θα πρέπει να παίξει εδώ ρόλο προπομπού. Στο μέλλον θα είναι σημαντικό να μην αναλαμβάνουν ευθύνη μόνο κρατικές μονάδες αλλά να συμβάλει και η βιομηχανία στην ανάπτυξη παροχής υπηρεσιών που θα μπορεί να χρησιμοποιήσει ο πολίτης και που θα είναι δυνατή η διάθεσή τους στην αγορά.
<P>
Τελειώνοντας θέλω να αναφερθώ σε ένα σημαντικό ζήτημα, που έχει ήδη θιγεί, και συγκεκριμένα την επονομαζόμενη στρατιωτικοποίηση του διαστήματος. Δεν πιστεύω ότι η Ευρώπη θα έπρεπε να διεξαγάγει έναν SDI, έναν πόλεμο των άστρων. Όμως θεωρώ πολύ αμφισβητήσιμο το εάν η στρατιωτική χρήση εξισώνεται άμεσα με έναν πόλεμο τον άστρων. Αλλωστε, και ο ομοσπονδιακός στρατός χρησιμοποιεί τηλέφωνα αλλά δεν κάνουμε λόγο για στρατιωτικοποίηση των τηλεπικοινωνιών. Θέλουμε μία ευρωπαϊκή εξωτερική πολιτική και πολιτική ασφαλείας, θέλουμε να έχουμε δυνάμεις ταχείας επέμβασης. Στέλνουμε στρατιώτες σε άλλες χώρες και αυτές οι δυνάμεις πρέπει να λαμβάνουν τις ανάλογες πληροφορίες. Για τον λόγο αυτόν θα πρέπει να εξετάσουμε καλά σε ευρωπαϊκό επίπεδο το ενδεχόμενο της ανεξαρτητοποίησής μας, τη δυνατότητα να χρησιμοποιήσουμε μελλοντικά δική μας υποδομή προκειμένου να μπορέσουμε να ανταποκριθούμε στην ευθύνη μας για τους δικούς μας στρατιώτες και στην πολιτική μας ευθύνη στον συγκεκριμένο τομέα. Για τον λόγο αυτόν παρακαλώ να εγκρίνετε την τροπολογία που υποβάλαμε εγώ και ο Giles Chichester. Εδώ πραγματικά δεν μπορεί να γίνει λόγος για SDI. Αντίθετα πρόκειται για μία εύλογη χρησιμοποίηση της υποδομής προς χάριν των ευρωπαϊκών συμφερόντων.

<SPEAKER ID=195 NAME="Ford">
Κύριε Πρόεδρε, θα ήθελα και εγώ με τη σειρά μου να συγχαρώ τον κ. Αλυσανδράκη για την έκθεσή του σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο με τίτλο "Η Ευρώπη και το διάστημα: ένα νέο κεφάλαιο" . Δεν πρόκειται για την πρώτη έκθεση του κ. Αλυσανδράκη με θέμα το διάστημα και υποψιάζομαι ότι δεν θα είναι η τελευταία.
<P>
Η Ομάδα των Σοσιαλιστών θα υποστηρίξει την έκθεση. Πιστεύουμε ότι το διάστημα έχει σημαντικές πολιτικές και βιομηχανικές εφαρμογές. Η Ευρώπη δεν μπορεί να επιτρέψει να παραγκωνιστεί. Η Ευρώπη δεν μπορεί να επιτρέψει στις Ηνωμένες Πολιτείες και στις άλλες διαστημικές δυνάμεις - Ρωσία, Κίνα και Ιαπωνία - να μας αφήσουν πίσω. Πρέπει να αναπτύξουμε περισσότερο την τεχνολογική βάση των διαστημικών δραστηριοτήτων μας, ιδιαίτερα τα συστήματα εκτόξευσης, για να μπορέσει επιτέλους η Ευρώπη να αποκτήσει ανεξαρτησία στον τομέα αυτό.
<P>
Στην πορεία για ευρωπαϊκή ανεξαρτησία στον τομέα αυτό, ίσως χρειαστεί να συνεργαστούμε με εκείνους που προσπαθούν να προλάβουν το τεράστιο προβάδισμα των ΗΠΑ. Για αυτό και θεωρούμε σημαντική τη δήλωση που περιλαμβάνεται στην έκθεση, ότι η διαστημική έρευνα είναι ένας από τους τομείς προτεραιότητας του έκτου προγράμματος πλαίσιο για την έρευνα και την ανάπτυξη. Εάν η Ευρώπη δεν επιτύχει ξεκάθαρη συμφωνία με τις ΗΠΑ για διαρκή πρόσβαση στο παγκόσμιο σύστημα προσδιορισμού στίγματος, θα πρέπει να συνεργαστεί με άλλους, μέσα και έξω από την Ευρωπαϊκή Ένωση, σε επιχειρηματικό και κυβερνητικό επίπεδο, για να αναπτύξει το δικό της ανεξάρτητο σύστημα.
<P>
Μπορούμε να υποστηρίξουμε την τροπολογία του κ. Chichester με την οποία ζητείται να περιλαμβάνονται οι στρατιωτικές εφαρμογές για ειρηνευτικούς σκοπούς. Ταυτόχρονα, υποστηρίζουμε την τροπολογία αριθ. 5 του εισηγητή, που καταδικάζει την αποχώρηση των ΗΠΑ από τη συνθήκη κατά των αντιβαλλιστικών πυραύλων, καθώς και την ανάπτυξη συστημάτων εθνικής αντιπυραυλικής άμυνας, η οποία πιστεύουμε ότι θα δώσει το έναυσμα για έναν νέο ανταγωνισμό των εξοπλισμών στην Ανατολική Ασία.
<P>
Για να καταστήσουμε τη θέση μας απολύτως σαφή, είμαστε επίσης διατεθειμένοι, εάν εγκριθεί η τροπολογία αριθ. 1, να υποστηρίξουμε την τροπολογία αριθ. 2 του εισηγητή η οποία αναφέρει ότι, κατά τη γνώμη μας, το διάστημα πρέπει να χρησιμοποιηθεί για την προαγωγή της ειρήνης και όχι των συγκρούσεων.
<P>
Δεν θεωρούμε ότι οι θέσεις μας αυτές είναι αντιφατικές, αλλά μάλλον ότι θέτουν ένα όριο πέραν του οποίου δεν είμαστε διατεθειμένοι να υποχωρήσουμε.
<P>
Ελπίζω ότι κατά την αυριανή ψηφοφορία θα επιτύχουμε τους στόχους μας, όπως σας τους παρουσίασα απόψε.

<SPEAKER ID=196 NAME="Lucas">
Θα ήθελα και εγώ να συγχαρώ τον εισηγητή και να επικεντρωθώ σε ένα μόνο βασικό σημείο στο σύντομο χρόνο που έχω στη διάθεσή μου, και συγκεκριμένα στους κινδύνους που συνεπάγεται η στρατιωτικοποίηση του διαστήματος.
<P>
Πολλοί ευρωπαίοι πολίτες ανησυχούν βαθύτατα για το προτεινόμενο αμερικανικό σύστημα εθνικής αντιπυραυλικής άμυνας, το οποίο δικαίως θεωρούν ως επιθετικό σύστημα, και το οποίο είναι βέβαιο ότι θα δώσει το έναυσμα για έναν νέο και δαπανηρό ανταγωνισμό στον τομέα των εξοπλισμών. Πόσο πιο ανήσυχοι θα ήταν εάν συνειδητοποιούσαν τους στόχους ορισμένων από τους πολιτικούς και τους νομοθέτες τους; Δεν αναφέρομαι στους παριστάμενους, υπάρχουν όμως άλλοι που επιδιώκουν να αναπτύξουν το δικό τους ευρωπαϊκό πρόγραμμα για τη στρατιωτικοποίηση του διαστήματος. Εκεί θέλουν να οδηγήσουν ορισμένοι το ευρωπαϊκό διαστημικό πρόγραμμα. Με την έκθεση αυτή πρέπει να στείλουμε ένα ξεκάθαρο μήνυμα και να καταστήσουμε απολύτως σαφές ότι οποιαδήποτε δράση στο διάστημα θα πρέπει να εξυπηρετεί αποκλειστικά ειρηνικούς σκοπούς και να είναι σύμφωνη με το διεθνές δίκαιο. Συνεπώς, συμφωνώ ιδιαίτερα με την έμφαση που έδωσε στο θέμα αυτό ο κ. Αλυσανδράκης στην έκθεσή του και χαίρομαι για τις τροπολογίες που κατέθεσε ώστε να ενισχύσει τις πτυχές αυτές ακόμα περισσότερο.
<P>
Είναι αυτονόητο ότι δεν συμφωνώ καθόλου με τις τροπολογίες της Ομάδας ΕΛΚ, η οποία εισάγει ξανά την ιδέα της χρήσης του διαστήματος για στρατιωτικές εφαρμογές. Αν και δέχομαι ότι η πρότασή της αναφέρεται αποκλειστικά στις λεγόμενες ειρηνευτικές επιχειρήσεις, φοβάμαι πολύ ότι μπαίνουμε σε επικίνδυνα εδάφη. Χαίρομαι ιδιαίτερα που ο κ. Radwan δεν θέλει να δει έναν ευρωπαϊκό Πόλεμο των Αστρων, αλλά πολύ φοβάμαι ότι οι προθέσεις του μπορούν να παρερμηνευθούν: ότι κάποιοι μπορεί να αντιλαμβάνονται τις ειρηνευτικές επιχειρήσεις εντελώς διαφορετικά από τον τρόπο που τις αντιλαμβάνεται εκείνος.
<P>
Δεν πρέπει επίσης να ξεχνάμε τα συμπεράσματα της έκθεσης της Ευρωπαϊκής Υπηρεσίας Διαστήματος το Δεκέμβριο του 2000, στην οποία οι επονομαζόμενοι "Τρεις Σοφοί" εξέτασαν το μέλλον της ΕΥΔ και κατέληξαν στο συμπέρασμα ότι (παραθέτω): "Η ανάπτυξη ενός ευρωπαϊκού αμυντικού συστήματος, που θα περιλαμβάνει μία διαστημική συνιστώσα, θα προσφέρει ένα σημαντικό μέρος των ευρωπαϊκών δημόσιων επενδύσεων." Και η έκθεση συνεχίζει: "Θεωρούμε λογικό να χρησιμοποιηθούν οι πόροι της ΕΥΔ και για την ανάπτυξη των πτυχών εκείνων της ευρωπαϊκής διαστημικής πολιτικής που είναι περισσότερο προσανατολισμένες στην ασφάλεια." Όλα αυτά καθιστούν πολύ πραγματική την πιθανότητα η ευρωπαϊκή διαστημική πολιτική να υιοθετήσει μία πολύ συγκεκριμένη στρατιωτική διάσταση και συνεπώς είναι άμεση η ανάγκη να στείλουμε με αυτή την έκθεση το μήνυμα ότι θέλουμε να διατηρήσουμε το διάστημα προσανατολισμένο αποκλειστικά στην ειρήνη.

<SPEAKER ID=197 NAME="Chichester">
Κύριε Πρόεδρε, θα ήθελα να συγχαρώ και εγώ με τη σειρά μου τον κ. Αλυσανδράκη για την έκθεση και για το έργο του στον συγκεκριμένο τομέα των δραστηριοτήτων της επιτροπής μας.
<P>
Η πρώτη μου παρατήρηση είναι ότι η χρήση του διαστήματος για έρευνα και για εμπορικές εφαρμογές συχνά παραγνωρίζεται από το ευρύ κοινό, γιατί δεν είναι τόσο συναρπαστική όσο άλλα προγράμματα, όπως οι προσεδαφίσεις του διαστημοπλοίου Απόλλων στο φεγγάρι. Οι εφαρμογές αυτές, ωστόσο, είναι εξαιρετικά σημαντικές, όπως τονίζεται στην έκθεση αυτή. Συμφωνώ με τους στόχους που διατυπώνονται στην ανακοίνωση για τη διαμόρφωση μιας ευρωπαϊκής πολιτικής.
<P>
Ομολογώ ότι είμαι ιδιαίτερα ικανοποιημένος για την παράγραφο 10, η οποία καλεί τον κλάδο να κάνει περισσότερα για την εμπορική εκμετάλλευση του διαστήματος. Αυτό είναι ένα σημαντικό βήμα μπροστά. Επιθυμία μας είναι να συμμετάσχει ενεργά ο κλάδος στην εκμετάλλευση του διαστήματος.
<P>
Η έκθεση αυτή μοιάζει, κατά τη γνώμη μου, σαν ένα ορεκτικό πριν από την έκθεση για το GALILEO, την οποία θα εξετάσουμε τον επόμενο μήνα κατά την περίοδο συνόδου του Στρασβούργου. Η παράγραφος 12 ιδίως, αναφέρεται στο πρόγραμμα GALILEO ως τμήμα της ευρωπαϊκής στρατηγικής και στη σημασία του για τον τομέα των μεταφορών. Πρέπει να προσέξουμε πολύ το σημείο αυτό.
<P>
Οφείλουμε να αναγνωρίσουμε τις δυσκολίες στην εξεύρεση χρηματοδότησης για την εκμετάλλευση, την έρευνα και τη χρησιμοποίηση του διαστήματος. Θεωρώ επίσης ιδιαίτερα θετική την αναφορά στην ανάγκη διεθνούς συνεργασίας και στην ανάγκη να απευθυνθούμε και σε άλλες δυνάμεις και εταίρους. Επανέρχομαι στο ερώτημα της χρήσης στρατιωτικών εφαρμογών για ειρηνευτικές επιχειρήσεις. Για να είμαστε ρεαλιστές, χρειαζόμαστε χρηματοδότηση από αμυντικούς προϋπολογισμούς για διαστημικά προγράμματα σε διάφορους τομείς. Δεν πρέπει να φοβόμαστε να αντλήσουμε πόρους από παρόμοιες πηγές χρηματοδότησης για ειρηνευτικές εφαρμογές. Είναι πολύ σημαντικό να το τονίσουμε αυτό. Λυπάμαι που η αναφορά μου σε στρατιωτικές εφαρμογές τρόμαξε τον κ. Αλυσανδράκη. Θα έπρεπε να δώσει μεγαλύτερη σημασία στη φράση "ειρηνευτικές επιχειρήσεις" .

<SPEAKER ID=198 LANGUAGE="DE" NAME="Langenhagen">
Κύριε Πρόεδρε, κυρία Επίτροπε, κι όμως, η Γη κινείται! Αυτή η φράση του GALILEO Galilei μπορεί να χρησιμοποιηθεί και για την σημερινή κατάσταση της ευρωπαϊκής διαστημικής πολιτικής. Είχα βέβαια αμφιβολίες καθώς παρατηρούσα την φαινομενικά ατελείωτη διελκυστίνδα για τη δημιουργία του ευρωπαϊκού δορυφορικού συστήματος πλοήγησης Galileo. Χαίρομαι επομένως ακόμη περισσότερο για το γεγονός ότι υπάρχουν κάποιες θετικές προσπάθειες να δοθεί μεγαλύτερη ώθηση στη διαστημική δραστηριότητα στην Ευρώπη. Τούτο είναι επειγόντως αναγκαίο γιατί διαφορετικά η Ευρώπη θα χάσει την επαφή με αυτόν τον σημαντικό και μελλοντοστραφή τομέα της υψηλής τεχνολογίας. Οι δορυφόροι παίζουν αποφασιστικό ρόλο όταν εργαζόμαστε με συστήματα επικοινωνίας, πλοήγησης ή παρατήρησης.
<P>
Δεν θα πρέπει να κάνουμε το λάθος να χρησιμοποιούμε τα συστήματα που διαθέτουν άλλα κράτη, ακόμη κι αν έχουμε φιλικές σχέσεις με αυτά. Αντίθετα, πρέπει να αποδείξουμε ότι έχουμε ικανότητες στον συγκεκριμένο τομέα, γιατί μόνο έτσι θα έχουμε αξιόπιστη ελευθερία δράσης και η ευρωπαϊκή βιομηχανία θα έχει ελπίδα για ένα υγιές μέλλον.
<P>
Μιλάω εκ πείρας, επειδή υπήρξα επανειλημμένα εισηγήτρια του Κοινοβουλίου σχετικά με το ευρωπαϊκό δορυφορικό σύστημα πλοήγησης. Διαθέτουμε στην Ευρώπη τόσο πολύτιμο δυναμικό στον εν λόγω τομέα, ώστε δεν πρέπει να το εγκαταλείπουμε έτσι απλά. Το σύνθημά μας πρέπει να είναι η δραστηριοποίηση και γι' αυτό είναι απαραίτητο να δοθεί ένα πολιτικό μήνυμα.
<P>
Το πρώτο βήμα προς την κατεύθυνση αυτή είναι η επεξεργασία μίας συνεκτικής στρατηγικής για μια πολιτική για το διάστημα. Στο σημείο αυτό η Επιτροπή έκανε πολύ καλή δουλειά. Υποστηρίζω απερίφραστα τις γραμμές δράσης που προτάθηκαν. Η Ευρώπη πρέπει να δώσει μελλοντικά περισσότερη σημασία στη διαστημική της δραστηριότητα.
<P>
Επιτρέψτε μου να διατυπώσω περιληπτικά την προτεραιότητα που δίνω στην ευρωπαϊκή διαστημική δραστηριότητα με έναν συνδυασμό εννοιών που ίσως φαίνεται παράδοξος: ανεξαρτησία και συνεργασία. Η ανεξαρτησία σημαίνει να έχουμε δική μας ισχύ, αυτόνομες δομές και μελλοντοστραφείς θέσεις εργασίας. Η συνεργασία αντίθετα σημαίνει τη συμβατότητα και την ανταλλαγή προκειμένου να ενισχυθούν οι σχέσεις της ΕΕ. Οι διαστημικές δραστηριότητες πρέπει να λάβουν νέα ώθηση.

<SPEAKER ID=199 LANGUAGE="FR" NAME="Savary">
Κύριε Πρόεδρε, θα ήθελα να συγχαρώ τον συνάδελφο Αλυσανδράκη για την εξαίρετη αυτή έκθεση που μας ενθαρρύνει να εφαρμόσουμε μια συναφή με το διάστημα κοινοτική πολιτική. Ωστόσο, παρατηρώντας την πορεία υλοποίησης του προγράμματος GALILEO, εκτιμώ ότι έχουμε παρεκκλίνει πολύ από τον στόχο μας και ότι πρέπει να περιορίσουμε τις φιλοδοξίες μας και να σταματήσουμε να κυνηγούμε χίμαιρες. Με άλλα λόγια, το διακυβερνητικό σύστημα αποδεικνύει σήμερα ότι λειτουργεί καλύτερα από το κοινοτικό. Διότι σε ολόκληρο τον κόσμο, η ανάπτυξη της συναφούς με το διάστημα έρευνας είναι δυνατή μόνο εάν πληρούνται ορισμένες προϋποθέσεις. Πρώτον, δεν πρέπει να φοβόμαστε τη συμβολή του δημόσιου τομέα μέσω χρηματοδοτήσεων από δημόσιες πιστώσεις. Η αγορά δεν μπορεί να επιτύχει τα πάντα μόνη της, ούτε τους αμερικανικούς πυραύλους, ούτε τους ρωσικούς, ούτε τους γαλλικούς. Δεύτερον, ο στρατός χρηματοδοτεί μεγάλο ποσοστό των πολιτικών δραστηριοτήτων, ας μην κρυβόμαστε πίσω από το δάχτυλό μας. Αν αρνηθούμε τον συνδυασμό στρατιωτικών και πολιτικών μέσων, θα συναντήσουμε πολλές δυσκολίες στην προσπάθειά μας να αναπτύξουμε την κοινοτική έρευνα για το διάστημα, καθώς, όπως διαπιστώσατε σχετικά με το πρόγραμμα GALILEO, η ειρηνική φύση του Σώματός μας είναι τελικά δώρο για την αμερικανική στρατοκρατία. Νομίζω επίσης ότι πρέπει να το λάβουμε σοβαρά υπόψη μας. Οι Αμερικανοί δήλωσαν ότι δεν θέλουν το πρόγραμμα GALILEO διότι επηρεάζει τη στρατηγική και στρατιωτική συνοχή τους στο σύστημα δορυφορικού προσδιορισμού στίγματος (GPS). Τέλος, πρέπει να διαθέτουμε επίσης ουσιαστική βιομηχανική πολιτική. Κατά τη γνώμη μου, δεν πληρούμε επί του παρόντος αυτές τις προϋποθέσεις. Λυπούμαι, όμως εκτιμώ ότι πρέπει να κινηθούμε προς αυτή την κατεύθυνση εάν επιθυμούμε να καταστεί η Ένωση κάποτε η διαστημική δύναμη που όφειλε και που οφείλει να είναι εάν επιθυμεί να διατηρήσει υψηλό επίπεδο τεχνολογίας.
<P>
Τελειώνοντας, θα ήθελα να πω ότι, όσον αφορά το διάστημα, εάν επιθυμούμε να σημειώσουμε πρόοδο, πρέπει να ενισχύσουμε τη συνεργασία μας με εκείνους που επιθυμούν να ταξιδέψουν στο διάστημα και να παραμερίσουμε εκείνους που δεν το επιθυμούν. Και τούτο όχι μόνο για το GALILEO, αλλά επίσης για το μέλλον της ευρωπαϊκής πολιτικής για το διάστημα.

<SPEAKER ID=200 LANGUAGE="FR" NAME="De Veyrac">
Κύριε Πρόεδρε, κυρία Επίτροπε, αγαπητοί συνάδελφοι, θα ήθελα καταρχάς να ευχαριστήσω τον εισηγητή για την έκθεση αυτή η οποία παρέχει κατευθυντήριες γραμμές σχετικά με την έναρξη ενός νέου σταδίου όσον αφορά την ευρωπαϊκή πολιτική για το διάστημα. Ζήτησα να παρέμβω στη σημερινή συζήτηση για το διάστημα διότι πρόκειται για ένα θέμα που με ενδιαφέρει πολύ και διότι έχω την τύχη να κατοικώ στην Τουλούζη, όπου κυριολεκτικά μεγαλώνουμε μαζί, όπως είπε και ο κ. Radwan, με την αεροναυπηγική και το διάστημα. Ουσιαστικά, δύο από τους μεγαλύτερους παγκοσμίως υπεργολάβους σε συναφή με το διάστημα θέματα είναι εγκατεστημένοι στην πόλη αυτή και πολλές δραστηριότητες της Ευρωπαϊκής Υπηρεσίας Διαστήματος στη Γαλλία πραγματοποιούνται στους κόλπους του Εθνικού Κέντρου Διαστημικών Σπουδών.
<P>
Όλοι γνωρίζουμε ότι ο σεβασμός και η προστασία του περιβάλλοντος, η πρόληψη των κινδύνων, η υπεράσπιση του εδάφους των κρατών μας είναι δυνατές χάρη στους δορυφόρους οι οποίοι διαδραματίζουν όλο και πιο σημαντικό ρόλο στην καθημερινή μας ζωή. Μάλιστα, έχουμε διαπιστώσει τα πλεονεκτήματα μιας συντονισμένης πολιτικής για το διάστημά μας, τα οποία καθιστούν ήδη δυνατή την πρόοδο της συνεργασίας. Όπως ήδη είπαν πολλοί από εσάς, οφείλουμε επί του παρόντος να περάσουμε στο επόμενο στάδιο και να εφαρμόσουμε μια πραγματική ευρωπαϊκή πολιτική. Μάλιστα, στον τομέα αυτόν στον οποίο διαθέτει τεράστιο δυναμικό, όπως είπε η κ. Langenhagen, η Ευρωπαϊκή Ένωση οφείλει να επιτύχει.
<P>
Όμως, η αδυναμία λήψης αποφάσεων όσον αφορά την προώθηση του ευρωπαϊκού σχεδίου πλοήγησης μέσω δορυφόρου, του GALILEO, είναι ένα λυπηρό παράδειγμα του τι πρέπει να αποφύγουμε. Οι επενδύσεις που έχουν ήδη πραγματοποιηθεί είναι σημαντικές και δεν είναι δυνατόν να ορίζουμε τέτοιες προθεσμίες για την επίτευξη συμφωνίας διότι, κάθε φορά, χάνουμε μέρος της αξιοπιστίας μας. Γνωρίζω, όμως, όπως το γνωρίζουμε όλοι στην αίθουσα αυτή, κυρία Επίτροπε, ότι καταβάλλετε κάθε δυνατή προσπάθεια για την επιτυχή ολοκλήρωση του σχεδίου.
<P>
Το Συμβούλιο "Μεταφορές" του προσεχούς Μαρτίου οφείλει να λάβει μια απόφαση όσον αφορά τη συνέχιση του προγράμματος GALILEO και το Σώμα μας οφείλει να ασκήσει κάθε δυνατή πίεση προς αυτή την κατεύθυνση.
<P>
Στο Ευρωπαϊκό Συμβούλιο του Λάκεν, οι εκπρόσωποι των κρατών μας δεσμεύθηκαν να καταστήσουν πιο λειτουργική την κοινή πολιτική ασφάλειας και άμυνας. Εάν, όπως επισημαίνει η έκθεση, οι διαστημικές δραστηριότητες πρέπει να εξυπηρετούν ειρηνικούς αποκλειστικά σκοπούς, αυτό μπορεί να περιλαμβάνει, όπως ζητά η τροπολογία των κκ. Chichester και Radwan εξ ονόματος της Ομάδας ΕΛΚ-ΕΔ, και στρατιωτικές χρήσεις με σκοπό τη διαφύλαξη της ειρήνης.
<P>
Είναι δυνατό να φαντάζεται κανείς ότι η Ευρωπαϊκή Ένωση μπορεί να αναπτύξει κοινή πολιτική άμυνας, εάν δεν μεριμνήσει για τα συναφή, αναγκαία σε επίπεδο διαστήματος, τεχνικά μέσα;
<P>
Αγαπητοί συνάδελφοι, οφείλουμε να καθορίσουμε ένα ρεαλιστικό και συνεκτικό πλαίσιο για τη συναφή με το διάστημα πολιτική μας. Το ίδιο ισχύει για την προστασία του περιβάλλοντος, την ασφάλεια των πολιτών και τη διαφύλαξη της ειρήνης.

<SPEAKER ID=201 LANGUAGE="DE" NAME="Martin, Hans-Peter">
Κύριε Πρόεδρε, θα ήθελα αρχικά να σας εκφράσω τις καλύτερες ευχές μου για τη διατήρηση του αξιώματός σας. Σας ευχαριστούμε για το γεγονός ότι στη συνέλευση για τα θεμελιώδη δικαιώματα διαρκώς παραπέμπατε σε θρησκευτικές αξίες και στην ανάγκη ύπαρξής τους. Οι ευρωπαϊκές αυτές αξίες πολλές φορές είναι κενές φράσεις. Με την παρούσα έκθεση όμως τα πράγματα θα μπορούσαν να είναι εντελώς διαφορετικά, διότι υπάρχει η δυνατότητα να δείξει η Ευρώπη σε έναν πολύ σημαντικό τομέα ότι εμείς ενεργούμε διαφορετικά από τους άλλους. Μπορούμε να κάνουμε το διάστημα έναν χώρο ειρήνης και τούτο έχει πολύ μεγάλη σχέση με το ζήτημα των αρχών.
<P>
Ύστερα έχουμε την τροπολογία αριθ. 1 που αναφέρει: "που μπορεί επίσης να περιλαμβάνει στρατιωτική χρήση για μέτρα διατήρησης της ειρήνης" . Ως προς τη χρησιμοποίηση του διαστήματος για μέτρα διατήρησης της ειρήνης θα μπορούσε κανείς να ρωτήσει με διάθεση άσκησης πολεμικής: ενάντια σε ποιόν λοιπόν; Ενάντια στα ανθρωπάκια από τον Αρη που θα κάνουν εισβολή ή αντίθετα - όπως υπονόησε ο κ. Chichester - για ένα στρατιωτικό-βιομηχανικό σύμπλεγμα που πρόκειται να δημιουργηθεί στην Ευρώπη; Το τελευταίο θα ήταν καταστροφικό. Έτσι θα φέρναμε σιγά-σιγά μέσα από την πίσω πόρτα ακριβώς αυτή την εξάρτηση από ένα στρατιωτικό-βιομηχανικό σύμπλεγμα, η οποία αποτελεί χαρακτηριστικό της μοναδικής εναπομείνασας υπερδύναμης, ενώ παράλληλα θα εξακολουθούσαμε να μιλάμε για ευρωπαϊκές αξίες. Κάτι τέτοιο θυμίζει συμπεριφορά Φαρισαίων! Συνιστώ θερμά να απορριφθεί η τροπολογία αριθ. 1 και να γίνουν δεκτές οι επόμενες, ειδικά μάλιστα αν το ζητούμενο είναι οι χριστιανικές και θρησκευτικές αξίες, όπως πάντα επισημαίνατε δικαιολογημένα, κύριε Πρόεδρε!

<SPEAKER ID=202 LANGUAGE="FI" NAME="Paasilinna">
Κύριε Πρόεδρε, οι ΗΠΑ αποσύρθηκαν μονομερώς από τη συμφωνία αντιβαλλιστικών πυραύλων. Αυτό συνέβη, αφότου, σύμφωνα με την υπηρεσία πληροφοριών της ίδιας της χώρας, δεν υφίσταται καμία απειλή πυραύλων από τις "χώρες ταραξίες" και ούτε πρόκειται να υπάρξει για την επόμενη δεκαετία. Σύμφωνα με τον αμερικανικό Τύπο οι ρεπουμπλικάνοι του Κογκρέσου πίεσαν τα όργανα πληροφόρησης να αλλάξουν τη θέση τους και να δημιουργήσουν μια αβάσιμη εικόνα απειλής. Σε αυτήν τη φανταστική εικόνα απαντούν λοιπόν σήμερα με τη δημιουργία μιας μεγάλης αντιπυραυλικής ασπίδας.
<P>
Κανείς δεν βρίσκεται τελικά στο απυρόβλητο της αδικίας και της τρομοκρατίας, η οποία αντλεί τη δύναμή της από αυτήν. Τα φοβερά τρομοκρατικά χτυπήματα του Σεπτεμβρίου μας κάνουν να δούμε πού βρίσκονται οι πραγματικές απειλές για την ασφάλεια. Η αντιπυραυλική ασπίδα θα στρατιωτικοποιήσει το διάστημα, οι πύραυλοι αναχαίτισης θα λειτουργούν στο διάστημα. Αυτό θα έχει ως αποτέλεσμα την επανέναρξη του ανταγωνισμού των εξοπλισμών, όμως κι εμείς ακολουθώντας το παράδειγμα των ΗΠΑ προβαίνουμε εδώ σε μια μικρή λύση αρχής: πιστεύουμε ότι, στην προσπάθειά μας να προστατεύσουμε την ειρήνη, μπορούμε να χρησιμοποιήσουμε το GALILEO για στρατιωτικούς σκοπούς.
<P>
Σε όλον τον κόσμο οι άνθρωποι χρειάζονται ασφάλεια και δικαιοσύνη για όλους. Και αυτό ακριβώς πρέπει να είναι ο κύριος σκοπός της Ένωσης. Το ανθρωποκυνηγητό κατά των τρομοκρατών δεν πρόκειται να σταματήσει ποτέ, εάν εμείς δεν άρουμε τις αιτίες των εξεγέρσεων και των αγώνων για δικαιοσύνη. Η ειρήνη του διαστήματος που επετεύχθη με μεγάλο κόπο στη διάρκεια του ψυχρού πολέμου, η αποστρατιωτικοποίηση, πρόκειται να πάψει χωρίς λογική εξήγηση. Πάντοτε υπάρχουν άτομα έτοιμα να προβούν σε παραλογισμούς. Μήπως όμως τελικά, όταν ο παραλογισμός δεν πλήττει μεμονωμένες δομές αλλά ολόκληρο τον κόσμο, γίνεται περισσότερο αποδεκτός; Όταν ο καθένας μεριμνά μόνο για τη δική του ασφάλεια, τότε σπείρει το σπόρο του πολέμου.

<SPEAKER ID=203 LANGUAGE="FR" NAME="Caudron">
Κύριε Πρόεδρε, κυρία Επίτροπε, αγαπητοί συνάδελφοι, κατόπιν αιτήματος του Συμβουλίου, ουσιαστικά, η Ευρωπαϊκή Επιτροπή συνέταξε ανακοίνωση σχετικά με την ανάγκη ταχείας ανάπτυξης μιας συνεκτικής στρατηγικής για το διάστημα σε συνεργασία με την Ευρωπαϊκή Υπηρεσία Διαστήματος. Όπως και ο εισηγητής, ο κ. Αλυσανδράκης, χαίρομαι για τούτο. Επίσης, θα ήθελα να συγχαρώ τον εισηγητή για την ποιότητα του έργου του.
<P>
Η Επιτροπή προτείνει την ενίσχυση των θεμελίων των διαστημικών δραστηριοτήτων με αξιοποίηση των επιστημονικών γνώσεων. Ο εισηγητής επιμένει στην ανάπτυξη του τεχνολογικού υπόβαθρου. Όλα αυτά συνεπάγονται, κατά τη γνώμη μου, ουσιαστική δημόσια στήριξη, οικονομική στήριξη, έστω και μόνο οικονομική.
<P>
Μάλιστα, το έκτο πρόγραμμα πλαίσιο έρευνας, του οποίου είμαι ο γενικός εισηγητής, ανταποκρίνεται εν μέρει στην απαίτηση αυτή καθιστώντας το διάστημα και την αεροναυπηγική μία από τις επτά προτεραιότητές του με προϋπολογισμό λίγο υψηλότερο από ένα δισεκατομμύριο ευρώ. Πρότεινα επίσης στην έκθεσή μου μέτρα για την κατάρτιση των ερευνητών και των μηχανικών σε συναφή με το διάστημα θέματα καθώς και μέτρα για την επίλυση των σχετικών με την κινητικότητά τους προβλημάτων, τα οποία έχουν οξυνθεί λόγω του γεωγραφικού κατακερματισμού των συναφών εργοστασίων.
<P>
Τελειώνοντας θα ήθελα να αναφερθώ στους κινδύνους που εγκυμονεί η στρατιωτικοποίηση του διαστήματος. Ασφαλώς, υπάρχουν κίνδυνοι, νομίζω όμως ότι δεν μπορούμε να προβαίνουμε σε δραστηριότητες στρατιωτικής φύσεως τη στιγμή που έχουμε τη φιλοδοξία να προλαμβάνουμε ή να διαχειριζόμαστε κρίσεις με στόχο τη διαφύλαξη ή την αποκατάσταση της ειρήνης. Πρώτη προτεραιότητά μας πρέπει να είναι η ανάπτυξη της χρήσης του διαστήματος για λόγους γενικού συμφέροντος και παροχής δημοσίων υπηρεσιών.

<SPEAKER ID=204 LANGUAGE="ES" NAME="De Palacio">
. (ES) Κύριε Πρόεδρε, καταρχάς θα ήθελα να σας συγχαρώ για την ανανέωση της θητείας σας.
<P>
Αξιότιμοι συνάδελφοι, θα ήθελα, πρώτα απ' όλα, να συγχαρώ τον κ. Αλυσανδράκη και να τον ευχαριστήσω για τη σαφή και εποικοδομητική έκθεσή του και να ευχαριστήσω επίσης όλα τα μέλη της Επιτροπής Βιομηχανίας, Εξωτερικού Εμπορίου, Έρευνας και Ενέργειας, όπως και όλα τα μέλη των διαφόρων επιτροπών που παρενέβησαν σε αυτή τη συζήτηση και που σχετίστηκαν με την έκθεση.
<P>
Είναι μία ικανοποίηση σήμερα για μένα το ότι μπορώ να παρέμβω σε αυτή τη συζήτηση και να το πράξω εν ονόματι της Επιτροπής, αντί του συναδέλφου μου Busquin, με τον οποίο συνεργαστήκαμε στενά σε όλο το ζήτημα του διαστήματος, ιδίως δεδομένων των ευθυνών που έχω σε αυτό το πεδίο μέσω του σχεδίου GALILEO.
<P>
Η έκθεση για την οποία συζητάτε σήμερα συνιστά σημαντικό ορόσημο στον δρόμο της ευρωπαϊκής διαστημικής πολιτικής, η οικοδόμηση της οποίας αναλήφθηκε τον τελευταίο καιρό από τα κοινοτικά όργανα. Έρχεται να στηρίξει πολιτικά το έργο που επιτελούν η Επιτροπή και η Ευρωπαϊκή Υπηρεσία Διαστήματος στο πλαίσιο της κοινής ομάδας εργασίας τους, έργο το οποίο εγγράφεται πλήρως στις συστάσεις της πρότασης ψηφίσματος. Στο έργο αυτό ο συνάδελφός μου, κ. Busquin, αφιερώνει μια πολύ σημαντική προσπάθεια, που πιστεύω ότι βαίνει προς την κατεύθυνση των όσων χρειάζεται η Ευρώπη για να είναι, το 2010, η πλέον ανταγωνιστική κοινωνία της γνώσης σε διεθνές επίπεδο.
<P>
Η παρέμβασή μου θα αναφερθεί σε τρία σημεία. Το πρώτο είναι το πνεύμα της ευρωπαϊκής διαστημικής πολιτικής, που εγγράφεται στο πλαίσιο του οράματος μιας Ευρώπης, η οποία εκμεταλλεύεται πλήρως το δυναμικό της οικονομίας της γνώσης, ιδίως μέσω της δημιουργίας ενός πραγματικού ευρωπαϊκού χώρου της έρευνας, σύμφωνα με το πνεύμα των συμπερασμάτων της Λισαβόνας, που θα πρέπει να είναι επίσης το πνεύμα της Βαρκελώνης. Μιας Ευρώπης αποφασισμένης, επιπλέον, να ενθαρρύνει την αειφόρο ανάπτυξη που, μετά το Γκέτεμποργκ, αποτελεί μία από τις προτεραιότητες της Ένωσης. Μιας Ευρώπης που μεριμνά για την εξασφάλιση μεγαλύτερης συμμετοχής των πολιτών στη διαδικασία λήψης αποφάσεων, δίνοντας έτσι ένα πρακτικό παράδειγμα διακυβέρνησης. Εδώ ακριβώς ο ρόλος του Ευρωπαϊκού Κοινοβουλίου είναι απολύτως κομβικός, κυρίως για να εξηγήσει τεχνικά ζητήματα, όπως είναι το ζήτημα του διαστήματος.
<P>
Εκτός από αυτές τις γενικές αρχές, πρέπει να αναφερθούν δύο ιδιαίτερες πτυχές: πρώτον, η βούληση να αναλάβουμε τη διεθνή κατάσταση του διαστήματος και την ευθύνη μας στην παγκόσμια σκηνή, εφοδιάζοντας την Ευρώπη με τα απαραίτητα μέσα για μια καλώς εννοούμενη ανεξαρτησία δεύτερον, η φροντίδα να εργαστούμε για τη διατήρηση της ειρήνης και να εξασφαλίσουμε την ασφάλεια των ευρωπαίων πολιτών.
<P>
Θέλω να υπογραμμίσω εδώ - απαντώντας σε ορισμένες ανησυχίες που εξέφρασε ο εισηγητής - τον αποφασιστικό χαρακτήρα του ειρηνευτικού μέσου της πρωτοβουλίας GMES (Global Monitoring for Environment and Security) στο πεδίο της εποπτείας του περιβάλλοντος και της ασφάλειας.
<P>
Η δεύτερη πτυχή είναι ο δρόμος που διανύθηκε πρόσφατα σε αυτό το πεδίο, αφού κατά τη διάρκεια του περασμένου έτους επιτεύχθηκαν σημαντικές πρόοδοι στο πεδίο της διαστημικής πολιτικής μέσω της ανακοίνωσης την οποία εξετάζετε σήμερα και έπειτα μέσω της συνημμένης απόφασης του Συμβουλίου. Η πολιτική της Ευρωπαϊκής Ένωσης πήρε τα μέτρα της στρατηγικής διάστασης των διαστημικών δραστηριοτήτων για την Ευρώπη.
<P>
Όσον αφορά συγκεκριμένες προόδους, θα αναφέρω δύο θεμελιώδη στάδια: πρώτον, τη δημιουργία της κοινής ομάδας εργασίας της Επιτροπής και της Υπηρεσίας Διαστήματος, που κατέληξε σε μια δεύτερη ανακοίνωση. Η ανακοίνωση αυτή παρουσιάστηκε στα τέλη του 2001 στο Συμβούλιο της Ένωσης και της Υπηρεσίας Διαστήματος και στο Ευρωπαϊκό Κοινοβούλιο. Δεύτερον, η κοινή προετοιμασία μιας στρατηγικής εφαρμογής της πρωτοβουλίας GMES. Σε αυτό το πλαίσιο ετοιμάστηκε ένα σχέδιο δράσης σε επίπεδο Ένωσης, κατά πρώτον, και έπειτα σε επίπεδο Ευρωπαϊκής Υπηρεσίας Διαστήματος, με έγκριση ενός συμπληρωματικού μέρους κατά τη διάρκεια του Συμβουλίου Υπουργών της Υπηρεσίας.
<P>
Αλλά το 2001 μας έδειξε και ορισμένα όρια, επί παραδείγματι την έλλειψη αποτελεσμάτων κατά το τελευταίο Συμβούλιο των Υπουργών Μεταφορών όσον αφορά το σχέδιο GALILEO.
<P>
Λυπούμαι βαθύτατα που παρουσιάζονται αυτές οι καθυστερήσεις και θέλω να πω για μιαν ακόμη φορά, πολύ καθαρά, ότι, κατά τη γνώμη μου, δεν υπάρχουν οικονομικές δικαιολογίες που μπορούν να θέσουν εν αμφιβόλω τη βιωσιμότητα του σχεδίου, αλλά ότι αυτό που υπάρχει, εντέλει, είναι αμφιβολίες όσον αφορά την πολιτική βούληση να προωθηθεί ένα σχέδιο τόσο φιλόδοξο όσο το σχέδιο GALILEO. Ελπίζω αυτές οι αμφιβολίες να μπορέσουν να διαλυθούν εντός των προσεχών εβδομάδων και τον Μάρτιο να έχουμε στη διάθεσή μας μια θετική απόφαση, άπαξ δια παντός, εκ μέρους της Ένωσης.
<P>
Η τρίτη πτυχή είναι το ζήτημα του μέλλοντος: τι μας μένει ακόμη να κάνουμε; Πολλά. Για να μπορέσει η Ευρώπη να διαδραματίσει τον ρόλο που της αναλογεί, πρέπει να καθιερωθεί μία στενή συνεννόηση μεταξύ όλων των ενδιαφερομένων μερών, ιδίως μία λειτουργικότερη συνεργασία μεταξύ της Επιτροπής και της Ευρωπαϊκής Υπηρεσίας Διαστήματος. Βραχυπρόθεσμα, πρόκειται για τη διαπραγμάτευση μιας συμφωνίας πλαισίου μεταξύ αυτών των δύο οργάνων, η οποία να επισημοποιεί τη μεταξύ τους συνεργασία και να αναθέτει στην Υπηρεσία τον ρόλο του οργανισμού εκτέλεσης των διαστημικών προγραμμάτων της Ένωσης. Αργότερα θα πρέπει να οργανωθεί ένα άτυπο Συμβούλιο για το διάστημα, που να ομαδοποιεί το Συμβούλιο Έρευνας και το Συμβούλιο της Ευρωπαϊκής Υπηρεσίας Διαστήματος.
<P>
Μεσοπρόθεσμα, προτείνεται τη διαστημική πολιτική να την αποφασίζουν τα Συμβούλια της Ένωσης και της Ευρωπαϊκής Υπηρεσίας Διαστήματος, όπως επίσης το Ευρωπαϊκό Κοινοβούλιο, βασιζόμενα στις κατευθυντήριες γραμμές που έχουν δοθεί από τους αρχηγούς κρατών και κυβερνήσεων. Αλλά, πιο μακροπρόθεσμα και ιδιαίτερα στο πλαίσιο της συζήτησης που θα ξεκινήσει συντόμως σχετικά με το μέλλον της Ένωσης, η Ευρωπαϊκή Υπηρεσία Διαστήματος και, συγκεκριμένα, η διαστημική πολιτική θα πρέπει να αντικατοπτριστούν εμφανώς ακόμη και στην ίδια τη Συνθήκη.
<P>
Προτού ολοκληρώσω, θέλω να κάνω μερικές παρατηρήσεις σχετικά με ορισμένες συστάσεις της έκθεσης του κ. Αλυσανδράκη. Συγκεκριμένα, το ζήτημα των συχνοτήτων. Σε αυτό το πεδίο δημιουργείται τώρα ένας ευρωπαϊκός μηχανισμός συντονισμού υπό μορφήν ομάδας εργασίας, στην οποία συμμετέχουν εθνικοί αρμόδιοι στο ρυθμιστικό πεδίο. Ένα άλλο ζήτημα είναι η πλήρης σύγκλιση μεταξύ της έκθεσης της task force της ομάδας προβληματισμού και της οπτικής του Ευρωπαϊκού Κοινοβουλίου όσον αφορά την αναγκαιότητα να μελετηθεί προσεκτικά η κατάσταση του ανταγωνισμού σε παγκόσμια κλίμακα και να ληφθούν κατάλληλα μέτρα, ιδίως για τους πυραύλους εκτόξευσης διαστημικών οχημάτων. Βλέπουμε επίσης με μεγάλο ενδιαφέρον την ιδέα της διοργάνωσης μιας διεθνούς διάσκεψης, προκειμένου να διερευνήσουμε τις δυνατότητες συνεργασίας. Όπως γνωρίζει ο κ. Αλυσανδράκης, διατηρείται ήδη μια στενή συνεργασία με τη Ρωσία.
<P>
Τέλος, γενικά, το έκτο πρόγραμμα πλαίσιο θα πρέπει να κάνει πιθανές προόδους προς την κατεύθυνση που υποδεικνύεται σε διάφορες συστάσεις, επειδή το θέμα του διαστήματος εμφανίζεται για πρώτη φορά ως μία από τις προτεραιότητες του εν λόγω προγράμματος πλαισίου, αλλά και επειδή η Ευρωπαϊκή Υπηρεσία Διαστήματος θα έχει για πρώτη φορά τη δυνατότητα να συμμετέχει με πλήρη δικαιώματα ως εταίρος σε αυτό.
<P>
Αξιότιμοι συνάδελφοι, η έκθεση την οποία πρόκειται να εγκρίνετε αντιπροσωπεύει μια ουσιώδη και ισχυρή ενθάρρυνση των προσπαθειών που έχουν αναληφθεί για την εφαρμογή μιας πραγματικής ευρωπαϊκής διαστημικής πολιτικής. Η επιτυχία ενός τέτοιου εγχειρήματος απαιτεί κινητοποίηση όλων των ενδιαφερομένων και την αποφασιστική στήριξη όλων σας.
<P>
Θέλω να πω - συμφωνώντας με αυτά που επισήμαναν ορισμένοι ομιλητές, όπως οι κκ. Savary και Caudron - ότι δεν μπορούμε να παραλύσουμε την απαραίτητη ικανότητα και παρουσία της Ευρωπαϊκής Ένωσης σε ό,τι αφορά τις τεχνολογίες του διαστήματος με το πρόσχημα ότι ορισμένου τύπου σχέδια ενδέχεται να είναι διπλής χρήσης. Έχει εκφραστεί σαφώς ότι το GMES έχει ειρηνικό σκοπό, ότι δεν είναι μία πρωτοβουλία που εκκινεί από προϋπολογισμούς ούτε από ταμεία χρηματοδότησης και σκοπούς στρατιωτικού χαρακτήρα, αλλά το αντίθετο. Το ίδιο μπορούμε να πούμε και για το σχέδιο GALILEO.
<P>
Αποφεύγοντας, απλώς, να παρουσιαστούμε στον διαστημικό αγώνα δρόμου για την ειρήνη, δεν θα αποτρέψουμε - εάν όντως αυτό το διάστημα είναι μερικώς στρατιωτικοποιημένο - αυτό το ενδεχόμενο. Πρέπει να έχουμε τη σταθερή βούληση να συμμετάσχουμε σε αυτό το διάστημα με βάση τα κριτήρια της Ευρωπαϊκής Ένωσης: να είναι ένα διάστημα για την ειρήνη σε παγκόσμιο επίπεδο.

<SPEAKER ID=205 NAME="Πρόεδρος">
Ευχαριστώ πολύ, κυρία Επίτροπε de Palacio.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=16>
Οδικές μεταφορές
<SPEAKER ID=206 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
(A5-0437/2001) του κ. Χατζηδάκη εξ ονόματος της Επιτροπής Περιφερειακής Πολιτικής, Μεταφορών και Τουρισμού σχετικά με την κοινή θέση του Συμβουλίου για την έκδοση της οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 96/53/ΕΚ του Συμβουλίου σχετικά με τον καθορισμό, για ορισμένα οδικά οχήματα που κυκλοφορούν στην Κοινότητα, των μέγιστων επιτρεπόμενων διαστάσεων στις εθνικές και διεθνείς μεταφορές και των μέγιστων επιτρεπόμενων βαρών στις διεθνείς μεταφορές (9068/1/2001 - C5-0433/2001 - 2000/0060(COD))
<P>
(A5-0469/2001) του κ. van Dam εξ ονόματος της Επιτροπής Περιφερειακής Πολιτικής, Μεταφορών και Τουρισμού σχετικά με την κοινή θέση του Συμβουλίου ενόψει της έγκρισης του κανονισμού του Ευρωπαϊκού Κοινοβουλίου και του Συμβουλίου με στόχο την τροποποίηση των Κανονισμών (ΕΟΚ) αριθ. 881/92 και (ΕΟΚ) αριθ. 3118/93 του Συμβουλίου που αφορά την ενιαία βεβαίωση οδηγού (10353/1/2001 - C5-0473/2001 - 2000/0297(COD)) και
<P>
(A5-0430/2001) του κ. Grosch εξ ονόματος της Επιτροπής Περιφερειακής Πολιτικής, Μεταφορών και Τουρισμού σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την κατάρτιση των επαγγελματιών οδηγών οδικών εμπορευματικών ή επιβατικών μεταφορών (COM(2001) 56 - C5-0037/2001 - 2001/0033(COD))

<SPEAKER ID=207 NAME="Χατζηδάκης">
. Κύριε Πρόεδρε, κυρία Αντιπρόεδρε της Επιτροπής, όταν ξεκίνησα να ασχολούμαι με αυτήν την έκθεση φαντάστηκα ότι θα με απασχολούσε λιγότερο χρόνο. Τελικώς, είχε κάπως μεγαλύτερες περιπλοκές από αυτές που φανταζόμουν. Εν πάση περιπτώσει, σήμερα οδηγούμαστε σε αίσιο τέλος και αυτό έχει σημασία.
<P>
Στόχος της πρότασης οδηγίας είναι να εναρμονισθεί το μέγιστο μήκος, τόσο των άκαμπτων όσο και των αρθρωτών λεωφορείων, για την εκτέλεση μεταφορών σε ολόκληρη την Ευρωπαϊκή Ένωση. Μέχρι τούδε δεν υπήρχε σαφές ρυθμιστικό πλαίσιο για το θέμα αυτό. Υπήρχε απλώς η εγγύηση ότι θα μπορούν να κυκλοφορούν ελεύθερα στην Ευρωπαϊκή Ένωση τα άκαμπτα λεωφορεία μήκους μέχρι 12 μέτρων και τα αρθρωτά λεωφορεία μήκους έως 18 μέτρων. Για παράδειγμα, για τα άκαμπτα λεωφορεία έχουμε σε εθνικό επίπεδο 4 διαφορετικά μέγιστα μήκη, με αποτέλεσμα ορισμένα λεωφορεία να είναι ακατάλληλα για χρήση σε ολόκληρη την Ευρωπαϊκή Ένωση και με αυτόν τον τρόπο να στρεβλώνεται ο ανταγωνισμός. Τα κράτη μέλη επιθυμούσαν να εναρμονισθούν αυτά τα μέγιστα μήκη, τουλάχιστον για τα λεωφορεία που χρησιμοποιούνται σε ολόκληρη την Ευρωπαϊκή Ένωση, και ζήτησαν από την Επιτροπή να εκπονήσει πρόταση.
<P>
Όσον αφορά την πρώτη ανάγνωση, θέλω να υπενθυμίσω στους συναδέλφους ότι το Κοινοβούλιο ενέκρινε τρεις τροπολογίες. Με την πρώτη τροπολογία, προτείναμε να παραταθεί η λήξη της περιόδου εντός της οποίας τα κράτη μέλη μπορούν να επιτρέπουν στο έδαφός τους την κυκλοφορία λεωφορείων με διαστάσεις μη συμμορφούμενες προς τις απαιτήσεις της νέας οδηγίας, από τον Δεκέμβριο του 2009, όπως είχε προτείνει η Επιτροπή, στο 2015, ώστε να καταστεί δυνατός ένα ομαλός οικονομικός κύκλος ζωής, θα λέγαμε, των λεωφορείων αυτών. Το Συμβούλιο παρέτεινε περαιτέρω την προθεσμία αυτή έως τον Δεκέμβριο του 2020, τροποποίηση με την οποία συμφώνησε πλήρως η Επιτροπή Περιφερειακής Πολιτικής, Μεταφορών και Τουρισμού. Με τη δεύτερη τροπολογία του Ευρωπαϊκού Κοινοβουλίου προτείναμε για τα αρθρωτά λεωφορεία το ίδιο μήκος, 18,75 μέτρων, όπως και για τα λεωφορεία με ρυμουλκούμενα. Η κοινή θέση αποδέχθηκε και αυτήν την τροπολογία και, βεβαίως, δεν υπάρχει πρόβλημα και ως προς αυτό. Η τελευταία τροπολογία επέτρεπε στα άκαμπτα λεωφορεία μήκους έως 13,5 μέτρων να έχουν δύο άξονες. Τα λεωφορεία μήκους μεταξύ 13,5 μέτρων και 15 μέτρων θα έπρεπε να έχουν τρεις άξονες, ώστε να αποφεύγεται η υπέρβαση του μέγιστου βάρους ανά άξονα. Και αυτή η τροπολογία έγινε δεκτή. Μόνο το μέρος της που αφορούσε την έννοια του άκαμπτου λεωφορείου δεν έγινε δεκτό, αλλά πρόκειται απλώς για ζήτημα ορολογίας. Ας σημειωθεί ότι η κοινή θέση υιοθετεί την πρόταση της Επιτροπής για χρησιμοποίηση των νέων κριτηρίων ευχέρειας ελιγμών, τα οποία τελούν υπό έγκριση στο πλαίσιο της Οικονομικής Επιτροπής του Οργανισμού Ηνωμένων Εθνών, που εδρεύει στη Γενεύη.
<P>
Η Πορτογαλία και το Ηνωμένο Βασίλειο μπορούν, θέλω να υπενθυμίσω, για περίοδο έως τριών ετών από την έναρξη ισχύος της οδηγίας, να απαγορεύουν στο έδαφός τους τα λεωφορεία που δεν ανταποκρίνονται στα παλαιά και αυστηρότερα κριτήρια ευχέρειας ελιγμών. Επίσης, τα κράτη μέλη μπορούν να περιορίζουν σε τοπική βάση, για λόγους ασφαλείας ή άλλους, τη χρησιμοποίηση λεωφορείων μεγάλου μήκους. Είναι το αρκετά συζητημένο στην επιτροπή μας άρθρο 7 της κοινής θέσης. Αυτό εκτιμάται ότι καλύπτει σε μεγάλο βαθμό τον προβληματισμό ο οποίος εκφράστηκε σε ορισμένες τροπολογίες που απορρίφθηκαν κατά τη δεύτερη ανάγνωση στο πλαίσιο της Επιτροπής Περιφερειακής Πολιτικής, Μεταφορών και Τουρισμού.
<P>
Επομένως, είναι ολοφάνερο μετά από όλα αυτά ότι δεν μπορώ να κάνω τίποτε άλλο παρά να προτείνω αυτό που πρότεινα και στην Επιτροπή, η Ολομέλεια δηλαδή να εγκρίνει την εν λόγω κοινή θέση χωρίς τροποποιήσεις, δεδομένου ότι επιτυγχάνει εύλογη εξισορρόπηση ανάμεσα στις πτυχές που αφορούν την εσωτερική αγορά, το ρυθμιστικό πλαίσιο, την ασφάλεια, τα τεχνικά και εμπορικά θέματα.

<SPEAKER ID=208 LANGUAGE="NL" NAME="van Dam">
. (NL) Κύριε Πρόεδρε, η πρόταση κανονισμού σχετικά με τη θέσπιση βεβαίωσης οδηγού προβλέπει να φέρουν όλοι οι οδηγοί που εργάζονται σε επιχειρήσεις μεταφορών εντός της Ευρωπαϊκής Ένωσης ένα ενιαίο έγγραφο. Με τον τρόπο αυτό μπορούν εύκολα οι υπηρεσίες επιθεωρήσεων στο σύνολο της ΕΕ να διαπιστώνουν εάν ο εν λόγω οδηγός έχει προσληφθεί σωστά, δηλαδή σύμφωνα με τους ισχύοντες εθνικούς κανόνες που αφορούν την κοινωνική νομοθεσία. Την στιγμή αυτήν είναι δύσκολη η πραγματοποίηση ελέγχων στο εξωτερικό μίας χώρας, εξαιτίας των διαφορετικών διατάξεων και εγγράφων που ισχύουν.
<P>
Το Κοινοβούλιο υποστήριξε την πρωτοβουλία αυτή κατά την πρώτη ανάγνωση, αν και παρατήρησε ότι δεν θα πρέπει να περιμένουμε από την πρόταση αυτή να επιλύσει όλα τα προβλήματα που παρατηρούνται σήμερα. Ως γνωστόν υπάρχουν και διμερείς και διεθνείς άδειες, καθώς και άδειες της CEMT (Επιτροπής Απασχόλησης και Αγοράς Εργασίας), με τις οποίες μπορούν να εργαστούν νομίμως εντός της Ένωσης με συγκεκριμένο τρόπο οδηγοί από τρίτες χώρες. Φαίνεται ότι δεν είναι σαφής η διάκριση για διάφορες επιχειρήσεις μεταξύ νόμιμης και παράνομης απασχόλησης τέτοιων οδηγών. Επομένως, η πρόταση αυτή αφορά αποκλειστικά τους οδηγούς οι οποίοι απασχολούνται σε επιχειρήσεις της ΕΕ και οδηγούν φορτηγά οχήματα αυτών των επιχειρήσεων.
<P>
Το Κοινοβούλιο θεώρησε κατά την πρώτη ανάγνωση ότι η εφαρμογή του κανονισμού σε οδηγούς από χώρες εκτός ΕΕ αφενός και σε οδηγούς από κράτη μέλη της ΕΕ αφετέρου θα πρέπει να γίνει σταδιακά, δεδομένων των διοικητικών μέτρων τα οποία θα πρέπει να υιοθετήσουν τα κράτη μέλη. Το Κοινοβούλιο απέδειξε έτσι ότι γνωρίζει την κατάσταση στον τομέα, στον οποίο αποτελούν το σημαντικότερο πρόβλημα οι οδηγοί από χώρες εκτός της ΕΕ, εάν λάβουμε υπόψη τουλάχιστον τον αριθμό των παραπόνων που έχουν εκφραστεί για τέτοιες πρακτικές. Για τον λόγο αυτόν το Κοινοβούλιο προτείνει διετή αναβολή για την εφαρμογή του κανονισμού σε οδηγούς από χώρες μέλη. Εξάλλου, το Κοινοβούλιο θεώρησε ότι στα στοιχεία που θα πρέπει να περιληφθούν στη βεβαίωση θα πρέπει να προστεθεί και ο αριθμός της άδειας οδήγησης καθώς και ο αριθμός κοινωνικής ασφάλισης. Στην κοινή θέση του, το Συμβούλιο έδειξε ότι συμφωνεί σε μεγάλο βαθμό με τις θέσεις του Κοινοβουλίου. Αναγνωρίζει την προβληματική που περιγράφει το Κοινοβούλιο και θεωρεί τη βεβαίωση ως ένα εποικοδομητικό στοιχείο για την αντιμετώπιση της παρατηρούμενης στρέβλωσης ανταγωνισμού στις διεθνείς οδικές μεταφορές. Από τις τροπολογίες του Κοινοβουλίου, το Συμβούλιο έκανε άμεσα δεκτή μόνο την τροπολογία η οποία ζητά να περιληφθεί ο αριθμός της άδειας οδήγησης και της κοινωνικής ασφάλισης. Οι τροπολογίες σχετικά με την σταδιακή εφαρμογή του κανονισμού για οδηγούς από χώρες εκτός Ένωσης και για οδηγούς από χώρες μέλη δεν έγιναν άμεσα δεκτές από το Συμβούλιο. Το Συμβούλιο δέχεται μεν την σταδιακή εφαρμογή, όμως δεν θέλει να καθορίσει ακόμα την καταληκτική ημερομηνία για την εφαρμογή του κανονισμού σε οδηγούς από την Ευρωπαϊκή Ένωση - στη βάση των δεδομένων που διαθέτει σήμερα. Η εφαρμογή σε οδηγούς από την ΕΕ θα πρέπει να πραγματοποιηθεί μόνο εφόσον η αξιολόγηση του ισχύοντος κανονισμού δείξει ότι αυτή θα είχε πραγματικά προστιθέμενη αξία. Εξάλλου, το Συμβούλιο πρότεινε μία ερμηνεία του ποσοστού αξιολογήσεων (20%) των εκδοθεισών βεβαιώσεων.
<P>
Ως εισηγητής καταλήγω στο συμπέρασμα ότι οι θέσεις του Συμβουλίου και του Κοινοβουλίου δεν διίστανται υπερβολικά. Και τα δύο όργανα αναγνωρίζουν τον επείγοντα χαρακτήρα και την ουσία του προβλήματος: τους οδηγούς από χώρες εκτός ΕΕ. Ο κανονισμός οφείλει να καλύψει το ταχύτερο δυνατό αυτή την ομάδα. Επ' αυτού δεν διίστανται οι απόψεις του Συμβουλίου και του Κοινοβουλίου. Όσον αφορά τους οδηγούς από την ΕΕ, θα ήθελα να παρατηρήσω ότι - στη βάση των διαθέσιμων στοιχείων - το ζήτημα δεν είναι τόσο επείγον. Η αξιολόγηση την οποία ζήτησε το Συμβούλιο πιστεύω ότι θα είναι χρήσιμη προκειμένου να σχηματίσουμε μία σαφέστερη εικόνα της κατάστασης. Πιστεύω ωστόσο ότι είναι απόλυτα αναγκαίο να καθορισθεί καταληκτική ημερομηνία για την αξιολόγηση αυτή. Για τον λόγο αυτόν χαίρομαι ιδιαίτερα για τη γραπτή δέσμευση της Επιτρόπου de Palacio προς την Επιτροπή Μεταφορών ότι θα ζητήσει την πραγματοποίηση αυτής της αξιολόγησης εντός τριών ετών. Υποθέτω ότι θα επιβεβαιώσει προφορικά αυτή τη δέσμευση όταν λάβει τον λόγο στη σημερινή συνεδρίαση.
<P>
Πιστεύω, κύριε Πρόεδρε, ότι το Κοινοβούλιο μπορεί να θεωρήσει γενικά ικανοποιητικό το παρόν κείμενο. Δεδομένης και της δέσμευσης της Επιτρόπου, θα πρότεινα να το κάνουμε δεκτό χωρίς τροποποιήσεις.
<P>
Τέλος, κύριε Πρόεδρε, θα ήθελα να κάνω μία παρατήρηση για την έκθεση του κ. Grosch. Συμφωνώ με αυτήν, όμως θεωρώ εξαιρετικά σημαντικό να εξετάζονται οι υποψήφιοι μετά από την εκπαίδευσή τους με τον κατάλληλο τρόπο και να λαμβάνεται υπόψη η καθημερινή πρακτική κατά την περαιτέρω μετεκπαίδευσή τους. Εάν αποφασίσουμε ότι ναι μεν θα πρέπει να εκπαιδεύεται κάθε οδηγός, όμως αυτό θα πρέπει να γίνεται σύμφωνα με τις εθνικές προδιαγραφές, θα ενισχύσουμε τον λεγόμενο "εκπαιδευτικό τουρισμό" , ακριβώς αυτό που δεν θέλουμε να συμβεί.

<SPEAKER ID=209 LANGUAGE="DE" NAME="Grosch">
Αξιότιμε κύριε Πρόεδρε, κυρία Επίτροπε, αξιότιμοι συνάδελφοι, η ελευθέρωση των οδικών μεταφορών αναμφίβολα οδήγησε στο να έχουμε στην Ευρώπη καλύτερη προσφορά και καλύτερες τιμές. Ανάλογα αυξήθηκε και ο ανταγωνισμός, πράγμα που αναγκαστικά είχε επίσης ως αποτέλεσμα να υπάρχει σε πολλές επιχειρήσεις η τάση τούτο να αποβεί μερικώς σε βάρος της ασφάλειας, καθώς και των συνθηκών εργασίας.
<P>
Η παρούσα οδηγία για την επαγγελματική κατάρτιση των επαγγελματιών οδηγών οδικών εμπορευματικών ή επιβατικών μεταφορών ουσιαστικά σκοπό έχει να αποτελέσει ένα συνοδευτικό μέτρο και να βελτιώσει την κατάσταση των συγκεκριμένων επαγγελματιών. Οι τεχνολογικές εξελίξεις, αλλά και οι αυστηρότερες απαιτήσεις ως προς το περιβάλλον και την ασφάλεια, συνιστούν κατά τη γνώμη μας επαρκή επιχειρήματα για να προβληθεί το αίτημα όχι μόνο να βελτιωθεί η κατάρτιση των οδηγών αλλά και να συνεχίζεται με τακτική συνεχή κατάρτιση.
<P>
Από πολλές συνομιλίες με εκπροσώπους του κλάδου διαπιστώσαμε όμως επίσης ότι η έλλειψη εργατικού δυναμικού δεν πρέπει να έχει ως αποτέλεσμα να λειτουργήσει εδώ ανασταλτικά η παρούσα οδηγία. Γι' αυτό προσπαθήσαμε στην επιτροπή - και θέλω να ευχαριστήσω όλες τις Ομάδες που συμμετείχαν εποικοδομητικά στη σχετική συζήτηση - να παρουσιάσουμε τροπολογίες που δεν ανατρέπουν το περιεχόμενο της οδηγίας, αλλά του προσδίδουν κάπως μεγαλύτερη ευελιξία. Από τη μία δημιουργήσαμε ένα είδος γέφυρας προς την άδεια οδήγησης, διότι γνωρίζουμε ότι σε πολλά κράτη μέλη υπάρχουν ήδη συγκεκριμένες προϋποθέσεις για τη χορήγηση άδειας οδήγησης που ταυτίζονται με τα προτεινόμενα εδώ για την κατάρτιση. Για τον λόγο αυτόν θεωρούμε σημαντικό να γίνεται μεν η σχετική εκπαίδευση, όχι όμως δύο φορές, μία για την απόκτηση της άδειας οδήγησης και μία στο πλαίσιο της κατάρτισης.
<P>
Η ίδια ήταν και η φιλοσοφία μας ως προς τους μαθησιακούς στόχους. Το κύριο μέλημά μας δεν ήταν ο καθορισμός όλων των λεπτομερειών αλλά η γενική μορφή τους, γι' αυτό και τους αφήσαμε στο παράρτημα, επειδή έτσι καθίσταται δυνατή η ευέλικτη αντιμετώπισή τους και μένει ανοιχτή η δυνατότητα προσαρμογής τους στις εξελίξεις.
<P>
Η κατάρτιση διαφέρει σήμερα στα διάφορα κράτη και ως εκ τούτου ορίσαμε να έχουν τα κράτη τη δυνατότητα να εξετάσουν το ζήτημα αναλυτικά μαζί με την Επιτροπή. Σκοπός μας είναι η κατάρτιση να είναι παντού η ίδια. Εάν μία χώρα παρέχει ήδη κατάρτιση, δεν θα πρέπει να την τροποποιήσει τώρα εξαιτίας αυτής της οδηγίας.
<P>
Θεωρούμε τη συνεχή κατάρτιση σημαντική για την περαιτέρω εξέλιξη και ελπίζουμε ότι εδώ θα δημιουργηθεί και η γέφυρα προς την άδεια οδήγησης, επειδή κατά τη γνώμη μας αργότερα η συνεχής κατάρτιση θα αποτελέσει ένα σημαντικό στοιχείο για την άδεια οδήγησης.
<P>
Επίσης, ταχθήκαμε υπέρ της ευελιξίας, δηλαδή για κατάρτιση επτά ωρών, ήτοι μίας ημέρας, και όχι για μεγάλα διαστήματα, προκειμένου να μην επιβαρύνουμε υπερβολικά τις επιχειρήσεις. Η μία ημέρα, που αντιστοιχεί σε 0,05% εργάσιμου χρόνου για έναν εργαζόμενο, πιστεύουμε ότι δεν είναι υπερβολική.
<P>
Προσωπικά επιμένω επίσης να υπάρχει ευελιξία ως προς τον τόπο της κατάρτισης. Εφόσον μιλάμε σήμερα για κινητικότητα στην Ευρώπη, ο τόπος της κατάρτισης δεν είναι υποχρεωτικό να καθορίζεται από την επιχείρηση ή τον τόπο κατοικίας του οδηγού. Για να έχει ισχύ σε πανευρωπαϊκό επίπεδο αυτό το πιστοποιητικό, πρέπει και η σχετική κατάρτιση να μπορεί να γίνει οπουδήποτε στην Ευρώπη. Ωστόσο, έχουμε παράλληλα επίγνωση του γεγονότος ότι η παρούσα οδηγία είναι μεν σημαντική και ενδιαφέρουσα, αλλά δεν λύνει δυστυχώς ακόμα όλα τα προβλήματα. Προ ολίγου ο συνάδελφος van Dam αναφέρθηκε στις διμερείς άδειες που εξακολουθούν να ισχύουν στην Ευρώπη με αποτέλεσμα να είναι δυνατόν να γίνουν καταχρήσεις στον συγκεκριμένο τομέα. Γνωρίζουμε επίσης ότι ορισμένες επιχειρήσεις εξακολουθούν να επωφελούνται από τη δυνατότητα περιορισμού του ενιαίου πιστοποιητικού επαγγελματικής ικανότητας οδηγού στις χώρες που δεν είναι μέλη της Ένωσης - και λυπάμαι κάπως γι' αυτό το στοιχείο της έκθεσης van Dam. Διότι ακόμη και εντός των 15 κρατών μελών γίνονται υπερβολές ως προς αυτά. Δεν θέλω να κατονομάσω εδώ επιχειρήσεις, ωστόσο ορισμένα ονόματα του συγκεκριμένου τομέα μας είναι γνωστά.
<P>
Τελειώνοντας θα ήθελα να πω ότι το όλο ζήτημα θα μπορούσε να αποτελέσει μία ενότητα εάν αύριο αποκτούσαμε ένα ενιαίο πιστοποιητικό επαγγελματικής ικανότητας οδηγού, μία οδηγία για τους χρόνους οδήγησης και ανάπαυσης, μία ανάλογη κάρτα που θα το αποδεικνύει, καθώς και αυτήν την οδηγία για την άδεια οδήγησης και την κατάρτιση που συζητούμε σήμερα. Τούτο θα καθιστούσε εύκολο τον έλεγχο και για τον λόγο αυτόν απευθύνουμε έκκληση όχι μόνο στην Επιτροπή, αλλά ιδίως στα κράτη μέλη επισημαίνοντας ότι πρέπει να βελτιωθούν οι έλεγχοι. Κάθε οδηγία, όσο καλή κι αν είναι, έχει αξία μόνο εάν ελέγχεται σε τακτά διαστήματα η εφαρμογή της, και μάλιστα με τον ίδιο τρόπο σε όλα τα κράτη μέλη.

<SPEAKER ID=210 NAME="Simpson">
Κύριε Πρόεδρε, καταρχάς θα ήθελα να συγχαρώ τους τρεις εισηγητές - τον κ. Χατζηδάκη, τον κ. van Dam και τον κ. Grosch - για το έργο τους. Το επίπεδο γνώσεων των μελών της Επιτροπής Περιφερειακής Πολιτικής, Μεταφορών και Τουρισμού δεν παύει ποτέ να με εκπλήσσει, ιδιαίτερα όσον αφορά τις τεχνικές λεπτομέρειες, όπως είναι ο αριθμός των αξόνων στα λεωφορεία, η ακτίνα στροφής των λεωφορείων, και τα λοιπά και τα λοιπά. Τους ευχαριστώ για το έργο τους. Από την πλευρά της Ομάδας των Σοσιαλιστών, όσον αφορά την έκθεση του κ. Χατζηδάκη, είμαστε ικανοποιημένοι από την κοινή θέση που επιτεύχθηκε και το ίδιο ισχύει και για την έκθεση του κ. van Dam. Θα ψηφίσουμε ανάλογα.
<P>
Όσον αφορά την έκθεση του κ. Grosch, θεωρώ θετική την οδηγία, γιατί αναγνωρίζει ότι μας δίνεται τώρα η δυνατότητα να βελτιώσουμε την οδική ασφάλεια. Οι συνθήκες εργασίας των οδηγών έχουν άμεσες επιπτώσεις τόσο για την οικονομία όσο και για την ασφάλεια. Η πρόταση για ένα καθεστώς κατάρτισης των επαγγελματιών οδηγών θα οδηγήσει σε ισχυροποίηση του καθεστώτος των οδηγών αυτών. Είναι επίσης πολύ σημαντικό να αναγνωρίσουμε ότι, ενόψει της διεύρυνσης, οι διατάξεις αυτές θα πρέπει να ενσωματωθούν στη νομοθεσία των υποψήφιων χωρών. Γνωρίζω ότι πολλά κράτη μέλη έχουν εντάξει την εκπαίδευση των οδηγών στο σύστημα βασικής εκπαίδευσης, αλλά για τις χώρες εκείνες στις οποίες δεν ισχύει αυτό, η οδηγία θα δώσει τη δυνατότητα σωστής κατάρτισης όλων των οδηγών.
<P>
Το θέμα της επικουρικότητας τέθηκε στο πλαίσιο της επιτροπής και τίθεται σήμερα εκ νέου στην Ολομέλεια μέσα από ορισμένες τροπολογίες. Η Ομάδα μου πιστεύει ότι η συμβιβαστική θέση που επιτεύχθηκε στην επιτροπή, με τη βοήθεια του εισηγητή μας, κ. Grosch, επιτρέπει στην οδηγία να προσφέρει απλές κατευθυντήριες γραμμές και συνεπώς ακυρώνει την ανάγκη για επικουρικότητα. Κατά συνέπεια, η Ομάδα μου θα καταψηφίσει τις περισσότερες τροπολογίες που υποστηρίζουν την αρχή αυτή και θα υποστηρίξει τη θέση του εισηγητή. Θα ψηφίσουμε επίσης υπέρ της τροπολογίας αρ. 43 που προτείνει την αξιολόγηση της αποτελεσματικότητας αυτής της οδηγίας και θα καταψηφίσουμε τις υπόλοιπες τροπολογίες που επιχειρούν να είναι ιδιαίτερα περιοριστικές. Με λίγα λόγια, είμαστε σύμφωνοι με τη γνώμη του εισηγητή.
<P>
Ευχαριστώ όλους τους εισηγητές για το έργο τους και τους συγχαίρω διότι συνέταξαν τρεις εξαιρετικά ισόρροπες εκθέσεις.

<SPEAKER ID=211 LANGUAGE="NL" NAME="Sanders-ten Holte">
Θα ήθελα καταρχάς να ευχαριστήσω τους τρεις εισηγητές για το σημαντικό έργο που πραγματοποίησαν. Θα ήθελα ιδιαίτερα να συγχαρώ τον κ. Van Dam για το σημαντικό έργο που πραγματοποίησε. Το ατύχημα στη σήραγγα του Gothard κατέστησε σαφή την αναγκαιότητα να υιοθετηθεί ευρωπαϊκή νομοθεσία, έτσι ώστε να αντιμετωπίζονται με αυστηρότητα παράνομα απασχολούμενοι οδηγοί, οι οποίοι δεν διαθέτουν τα αναγκαία έγγραφα. Όμως η αξιολόγηση που θα πραγματοποιηθεί θα δείξει εάν αρκούν οι βεβαιώσεις. Θα ήθελα να συγχαρώ και τον κ. Grosch για την έκθεσή του. Και αυτή η έκθεση αναφέρει ότι οι οδηγοί θα πρέπει να πληρούν κοινούς όρους, καθώς πρόκειται για ένα κατεξοχήν διεθνές επάγγελμα. Το τελικό ζητούμενο είναι η ασφάλεια και ο θεμιτός ανταγωνισμός στο οδικό δίκτυο και για τον λόγο αυτόν είναι πολύ σημαντικό να εκπαιδεύονται σωστά οι οδηγοί πριν καθίσουν στο τιμόνι, να μπορούν να εξειδικεύονται και να μετεκπαιδεύονται και να ισχύουν παρεμφερείς όροι σε όλα τα κράτη μέλη καθώς και στις υποψήφιες χώρες. Έτσι θα αυξηθεί και το κύρος του επαγγέλματος, γεγονός ιδιαίτερα σημαντικό, και θα καταστεί περισσότερο ελκυστικό. Η Ομάδα των Φιλελευθέρων θεωρεί εξαιρετικά σημαντικό να εξετάζονται σωστά οι οδηγοί από ανεξάρτητο όργανο. Ωστόσο θα πρέπει να επιδειχθεί κάποια ευελιξία και ρεαλισμός. Η διάρκεια της εκπαίδευσης, όπως την πρότεινε η Επιτροπή, είναι υπερβολικά μακρά και αποτελεί εμπόδιο. Επιπλέον, η κατάλληλη εξέταση θα αποτελέσει εγγύηση ότι ο οδηγός έχει μάθει αυτά που όφειλε να μάθει. Ωστόσο θεωρούμε υπερβολική την ευελιξία που ζήτησαν ο κ. Bradbourn και άλλοι. Δεν θα υποστηρίξουμε τις περισσότερες τροπολογίες διότι καθιστούν στην πράξη περιττό τον κανονισμό, καθιστούν λιγότερο αποτελεσματική την εξέταση των οδηγών και δεν συμβάλλουν επομένως στην επίτευξη του στόχου μας.

<SPEAKER ID=212 LANGUAGE="NL" NAME="Bouwman">
Κύριε Πρόεδρε, κυρία Επίτροπε, κύριοι εισηγητές, κύριοι συνάδελφοι, θα ήθελα με την ευκαιρία αυτή να υπογραμμίσω ότι εγκρίναμε σε πολύ σύντομο διάστημα πάρα πολλές εκθέσεις - όχι μόνο αυτές που συζητούμε σήμερα, αλλά ακόμα και αυτή για την οργάνωση του χρόνου εργασίας, με την οποία ο χρόνος εργασίας μειώνεται από 60 σε 48 κατά μέσον όρο ώρες, όχι μόνο για τους εργαζόμενους σε επιχειρήσεις αλλά και για τους ανεξάρτητους οδηγούς - έτσι ώστε αργά αλλά σταθερά δημιουργήσαμε μία δέσμη μέτρων, με τα οποία προσπαθούμε να εκφράσουμε το ενδιαφέρον μας για το περιβάλλον και για την αποτελεσματικότητα υποβάλλοντας διάφορες προτάσεις με στόχο τη βελτίωση της συνολικής νομοθεσίας για τις μεταφορές φορτίων μέσω του οδικού δικτύου καθώς και του ρόλου των οδηγών. Έγινε ήδη αναφορά στα ατυχήματα τα οποία συμβαίνουν τακτικά και στα οποία εμπλέκονται συχνά άτομα από τρίτες χώρες τα οποία δεν διαθέτουν τα αναγκαία έγγραφα.
<P>
Όσον αφορά την έκθεση του κ. Van Dam, θα ήθελα να υπογραμμίσω ότι μπορέσαμε να ολοκληρώσουμε τη συζήτησή της σε αρκετά σύντομο διάστημα και για τον λόγο αυτόν θα ήθελα να υποστηρίξω τις προσπάθειές του και θα συμφωνούσα να μην υποβάλουμε μία σωρεία τροπολογιών, αλλά να υιοθετήσουμε την έκθεση το ταχύτερο δυνατόν, γνωρίζοντας ότι μπορεί να υπάρχουν διάφορες ελλείψεις οι οποίες θα φανούν κατά την αξιολόγηση που θα πραγματοποιηθεί εντός τριών ετών - όπως υποθέτω τουλάχιστον από την υπόσχεση της Επιτροπής, η οποία ελπίζω να επιβεβαιωθεί σε λίγο. Συμφωνώ επίσης με τις παρατηρήσεις του κ. Brian Simpson, ο οποίος ανέφερε ότι διαφωνεί με τον τρόπο που χρησιμοποιεί την έννοια της επικουρικότητας ο κ. Bradbourn στις τροπολογίες του. Η Ομάδα των Πρασίνων θα καταψηφίσει οπωσδήποτε αυτήν την προσέγγιση. Τέλος, θα ήθελα να ευχαριστήσω τους εισηγητές κ. Χατζηδάκη και κ. Grosch. Κύριε Χατζηδάκη, πρόκειται για μία τεχνική τροπολογία. Αυτό είναι το είδος των εκθέσεων τις οποίες στο παρελθόν αναθέταμε με απόλυτη ευχαρίστηση στον Πρόεδρο και σας εύχομαι κάθε επιτυχία για την επόμενη εργασία σας στον τομέα των μεταφορών.

<SPEAKER ID=213 LANGUAGE="FI" NAME="Vatanen">
Κύριε Πρόεδρε, κυρία Επίτροπε, συζητάμε τώρα για τρεις προτάσεις σχετικά με τις οδικές μεταφορές· οι προτάσεις αυτές δεν είναι ό,τι πιο ενδιαφέρον για το ευρύ κοινό, έτσι τα πολιτικά σημεία παραμένουν πολύ περιορισμένα. Όμως και τα μικρά βήματα είναι αναγκαία προκειμένου να διασφαλιστεί η ευελιξία των μεταφορών. Ευχαριστώ τους συντάκτες της έκθεσης για την εξαίρετη προσπάθειά τους και για παράδειγμα τον κ. Grosch για την ιδιαίτερα εποικοδομητική συμπεριφορά του απέναντι στις προτάσεις τροποποίησης των συναδέλφων του. Όσον αφορά την έκθεση του κ. Χατζηδάκη θα πρέπει να είμαστε ιδιαίτερα ικανοποιημένοι, επειδή το Συμβούλιο επιτρέπει πλέον την κυκλοφορία των παλαιών λεωφορείων για όλη τη διάρκεια του οικονομικού κύκλου ζωής τους. Διαφορετικά θα επρόκειτο για διασπάθιση πόρων.
<P>
Όσον αφορά τις διαστάσεις, θα ήθελα να αναφερθώ στην κατάσταση των φορτηγών. Στη Φινλανδία και τη Σουηδία επιτρέπεται η κυκλοφορία φορτηγών με διαστάσεις μεγαλύτερες από τις συνηθισμένες. Σε εμάς μπορούν να είναι 6,5 μέτρα μακρύτερα σε σύγκριση με την υπόλοιπη ΕΕ. Αυτές οι διαστάσεις θα πρέπει απαραιτήτως να εφαρμοστούν σε ολόκληρη την ΕΕ. Εάν αυτό συμβεί, τότε το συνολικό φορτίο των φορτηγών θα αυξηθεί από 40 σε 60 τόνους. Τα πλεονεκτήματα είναι οφθαλμοφανή ακόμη και στους αδαείς. Οι κορεσμένοι δρόμοι μας θα αποκτούσαν χώρο, καθώς δύο φινλανδικά φορτηγά αντιστοιχούν σε τρία φορτηγά της υπόλοιπης ΕΕ. Η Κεντρική Ευρώπη θα μπορούσε περιστασιακά να αντλήσει παραδείγματα από το πρακτικό πνεύμα των σκανδιναβικών χωρών. Η ομαλότερη κυκλοφορία αλλά και η οικονομία στο μέγεθος θα οδηγήσουν λογικά σε καθαρότερο περιβάλλον. Αυτό ακριβώς προβάλλεται στη Λευκή Βίβλο για τις μεταφορές· merci, madame Palacio Vallelersundi. Για το λόγο αυτό, ζητώ επίσης από την Επιτροπή να αντιδράσει στο θέμα και να εξετάσει αυτήν την παράλληλη πρόταση.
<P>
Αξίζει να υπενθυμίσουμε ότι οι οδικές μεταφορές είναι καθαρά ο σημαντικότερος τρόπος μεταφοράς, ο οποίος επιπλέον παρέχει δυνατότητες μεταφοράς από πόρτα σε πόρτα. Οι σιδηρόδρομοι δυστυχώς λειτουργούν άσχημα και βεβαίως πρέπει να βελτιωθούν. Είναι παράλογο τα παγοθραυστικά να κινούνται γρηγορότερα από τις εμπορευματικές αμαξοστοιχίες. Από την άλλη βέβαια, τα φινλανδικά παγοθραυστικά δεν είναι ιδιαίτερα αργά. Εντούτοις, δεν πρέπει να θέτουμε τροχοπέδη στις οδικές μεταφορές, αντιθέτως. Ο δυναμισμός της Ευρώπης εξαρτάται από την οικονομική ευρωστία, της οποίας ζωτικός τομέας είναι οι λειτουργικές οδικές μεταφορές. Με ενιαίους κανόνες διασφαλίζουμε ίσους όρους ανταγωνισμού τόσο μεταξύ των τρόπων μεταφοράς όσο μεταξύ των κρατών μελών. Πιστεύω ότι οι προτάσεις αυτές συνιστούν ένα βήμα προς τη σωστή κατεύθυνση.

<SPEAKER ID=214 LANGUAGE="FI" NAME="Pohjamo">
Κύριε Πρόεδρε, θα ήθελα κι εγώ να ευχαριστήσω τους συναδέλφους για την εκπόνηση των επιτυχημένων εκθέσεων σχετικά με τις οδικές μεταφορές. Με τα μέτρα αυτά θα βελτιωθεί η ασφάλεια των μεταφορών, πράγμα σημαντικό.
<P>
Όσον αφορά τις μέγιστες επιτρεπόμενες διαστάσεις των οχημάτων, επετεύχθη μια σχετικά ισόρροπη κοινή θέση, όπως δήλωσε και ο εισηγητής κ. Χατζηδάκης. Η παράταση της μεταβατικής περιόδου επιτρέπει την ορθολογική χρήση των υφισταμένων λεωφορείων έως το τέλος του οικονομικού κύκλου ζωής τους. Τώρα πια ο χρόνος είναι απολύτως επαρκής. Η τεχνολογική ανάπτυξη δίνει τη δυνατότητα να χρησιμοποιούμε ακόμη μακρύτερα οχήματα λαμβάνοντας παράλληλα υπόψη και τους παράγοντες της ασφάλειας. Με την εναρμόνιση του μέγιστου μήκους των λεωφορείων μειώνονται επίσης και οι στρεβλώσεις του ανταγωνισμού.
<P>
Η καθιέρωση του ενιαίου πιστοποιητικού επαγγελματικής επάρκειας του οδηγού συμβάλλει στο δίκαιο ανταγωνισμό και βελτιώνει επίσης την ασφάλεια των μεταφορών. Η εφαρμογή του κανονισμού μόνο για τους οδηγούς τρίτων χωρών είναι σε πρώτη φάση τουλάχιστον δικαιολογημένη.
<P>
Αυτή η τρίτη έκθεση σχετικά με την ενιαία κατάρτιση των επαγγελματιών οδηγών οδικών εμπορευματικών ή επιβατικών μεταφορών μπορεί αφενός να ενισχύσει την ασφάλεια των μεταφορών και αφετέρου να βελτιώσει την κατάσταση των οδηγών. Παράλληλα μπορούμε να ενισχύσουμε το σεβασμό για τον κλάδο και να τον καταστήσουμε δελεαστικότερο για τους νέους. Και αυτό αποτελεί σημαντική λεπτομέρεια. Αξίζει επίσης να παρατηρήσουμε ότι οδηγώντας καλύτερα προστατεύουμε και το περιβάλλον. Ωστόσο, η αξίωση της βασικής κατάρτισης των επαγγελματιών οδηγών δεν πρέπει να εμποδίζει όσους έχουν ήδη εργαστεί ως επαγγελματίες οδηγοί να επιστρέψουν και πάλι στον κλάδο. Το σημείο αυτό επισημαίνεται στην εν λόγω έκθεση. Η συμμετοχή στην κατάρτιση πρέπει να χαρακτηρίζεται όσο το δυνατόν από ευελιξία. Το πρόγραμμα διδασκαλίας πρέπει να καθορίζεται έτσι ώστε η διάρκεια μιας ομαδοποιημένης περιόδου να διαρκεί τουλάχιστον επτά ώρες. Ωστόσο, είναι σημαντικότερο να διασφαλιστεί ότι με την κατάρτιση γίνεται πράγματι εφικτή η βελτίωση της επαγγελματικής ικανότητας των οδηγών, όπως τόνισε μόλις επί του προκειμένου η κ. Sanders-ten Holte.

<SPEAKER ID=215 LANGUAGE="DE" NAME="Langenhagen">
Κύριε Πρόεδρε, κυρία Επίτροπε, καθημερινά διαβάζουμε στις εφημερίδες για σοβαρά ατυχήματα στους δρόμους της Ευρώπης, για τα οποία υπεύθυνοι είναι υπερβολικά κουρασμένοι και άπειροι οδηγοί φορτηγών. Ποιος δεν αναρωτιέται τότε κουνώντας αποδοκιμαστικά το κεφάλι πώς είναι δυνατόν να συμβαίνουν παρόμοια πράγματα στους δρόμους μας στην αρχή του 21ου αιώνα; Χωρίς αμφιβολία τα πρότυπα ποιότητας των οδικών μεταφορών στην ΕΕ πρέπει και μπορούν να βελτιωθούν. Το επάγγελμα του οδηγού φορτηγού έχει όλο και περισσότερες απαιτήσεις και πρέπει να στηριχθεί και να γίνει πιο ελκυστικό. Η ασφάλεια στους δρόμους πρέπει επίσης να αυξηθεί. Θα πρέπει να δούμε αν η λύση που προτείνει εδώ η Επιτροπή μπορεί πραγματικά να βελτιώσει την κατάσταση. Κατά τη δική μου άποψη, με την παρούσα οδηγία δεν θα επιτευχθεί πραγματικά σημαντική προστιθέμενη αξία.
<P>
Καταρχήν πρέπει να επικροτηθεί η κατάρτιση που θα βοηθήσει αυτήν την επαγγελματική τάξη. Όμως κατά την εξέταση για τη χορήγηση άδειας οδήγησης, κάθε επαγγελματίας οδηγός είναι σήμερα υποχρεωμένος να αποδείξει ότι διαθέτει πολύ ευρείες γνώσεις του κώδικα οδικής κυκλοφορίας. Στην πατρίδα μου λένε ότι όταν κάνεις κάτι διπλά, κρατάει καλύτερα. Ωστόσο δεν διαφαίνεται υποχρεωτικά να υπάρχει κάποια λογική στο να ζητούνται στην οδηγία πολλά περιεχόμενα δύο φορές χωρίς αυτό - έτσι το βλέπω εγώ - να είναι αναγκαίο. Ένα χαρακτηριστικό παράδειγμα είναι το εξής: στη Γερμανία υπάρχει ήδη ουσιαστική κατάρτιση των επαγγελματιών οδηγών φορτηγών που διαρκεί τρία χρόνια. Σε σύγκριση με αυτήν μπορεί να χαρακτηρίσει κανείς, αν θέλει να είναι αντικειμενικός, τις χρονικές απαιτήσεις που αναφέρονται στον τίτλο της οδηγίας, τις οποίες το Συμβούλιο τις μείωσε κι άλλο, μόνο ως βασική επαγγελματική εκπαίδευση. Δεν μπορούν να επιτευχθούν περισσότερα σε χρονικό διάστημα 140 ωρών.
<P>
Μίλησα για προστιθέμενη αξία. Εξετάζοντας όμως τις λεπτομέρειες των προβλεπομένων ρυθμίσεων, διαπιστώνω ότι σε ορισμένα σημεία έχουν γίνει μάλλον χειρότερες. Διότι ένας 18χρονος θα μπορεί τώρα να περάσει ένα φορτηγό 40 τόνων με επικίνδυνο φορτίο από τις Αλπεις και μάλιστα μετά από λίγες μόνο ώρες βασικής εκπαίδευσης! Τούτο δεν μπορεί να είναι το ζητούμενο. Το επάγγελμα του οδηγού φορτηγού πρέπει να στηριχθεί και η οδηγία είναι κατάλληλη γι' αυτό. Όμως ως προς την ασφάλεια των οδικών μεταφορών απαιτούνται βελτιώσεις. Ίσως βέβαια όλα να γίνουν πολύ καλύτερα όταν θα έχουμε επιτέλους έναν νέο ταχογράφο.

<SPEAKER ID=216 LANGUAGE="DE" NAME="Rόbig">
Αξιότιμε κύριε Πρόεδρε, αξιότιμη κυρία Επίτροπε Palacio, αξιότιμοι κυρίες και κύριοι, σήμερα έχουμε μπροστά μας μία οδηγία για τα μέγιστα επιτρεπόμενα βάρη στις διεθνείς μεταφορές. Φυσικά, εδώ δεν πρόκειται μόνο για βάρη, αλλά και για διαστάσεις. Είναι χαρακτηριστική τακτική να γνωστοποιείται κατά βάσιν πολύ εντυπωσιακά στον τίτλο το θέμα και κατόπιν φυσικά να ακολουθεί στην εκάστοτε οδηγία η αντίστοιχη επέκταση.
<P>
Παρακολουθώ εδώ και καιρό με πολύ κριτικό πνεύμα τις εξελίξεις σχετικά με τα ευρωπαϊκά λεωφορεία, επειδή βασικά η τόσο αναλυτική προσέγγιση σε ευρωπαϊκό επίπεδο δεν είναι καθόλου απαραίτητη.
<P>
Εμείς - στο Ευρωπαϊκό Κοινοβούλιο υπάρχει απόλυτη ομοφωνία ως προς αυτό - τελικά αγωνιζόμαστε για την αρχή της αμοιβαίας αναγνώρισης. Θα έπρεπε λοιπόν να επιβάλουμε την αρχή αυτή ουσιαστικά όπου αυτό είναι δυνατόν. Εναρμόνιση πρέπει να γίνεται μόνον όταν είναι απολύτως αναγκαίο. Στο σημείο αυτό θέλω να επαινέσω την οδηγία. Αποτελεί πρότυπο για το πόσο σύντομη και ακριβής θα πρέπει να είναι μία γενική διάταξη για τα ευρωπαϊκά λεωφορεία.
<P>
Βασικά, επιθυμία μου θα ήταν να αντικαταστήσει αυτή η οδηγία όλες τις άλλες οδηγίες για τα ευρωπαϊκά λεωφορεία δίνοντας έτσι τη δυνατότητα στις χώρες και τα έθνη να διαμορφώσουν τα λεωφορεία τους σύμφωνα με τις ανάγκες τους, διότι φυσικά ένα λεωφορείο της Σικελίας όπου η θερμοκρασία είναι υψηλή ή ένα λεωφορείο σε ένα μικρό χωριό πρέπει να είναι διαφορετικό από ένα λεωφορείο που κινείται κατά τις ώρες αιχμής στο Λονδίνο ή ένα λεωφορείο της Βόρειας Φινλανδίας που πρέπει να διανύει μεγάλες αποστάσεις. Εδώ, η εναρμόνιση είναι λάθος. Κοστίζει πολλά και δημιουργεί φασαρίες που δεν είναι απαραίτητες. Η Επιτροπή καλό θα ήταν να σκεφτεί επειγόντως σε ποιους τομείς πρέπει να υπάρχει εκούσια αυτοδέσμευση και σε ποιους πρέπει να οριστούν πρότυπα. Διαθέτουμε εξαίρετες επιτροπές τυποποίησης. Οδηγίες πλαίσιο θέλουμε μόνον όπου είναι οπωσδήποτε απαραίτητο.

<SPEAKER ID=217 NAME="Helmer">
Κύριε Πρόεδρε, οι προτάσεις αυτές για την κατάρτιση των οδηγών βαρέων οχημάτων μεταφοράς αγαθών είναι, όπως και μεγάλο μέρος της νομοθεσίας που ψηφίζεται από το Κοινοβούλιο, εντελώς άχρηστες. Το μόνο που χρειαζόμαστε είναι η αμοιβαία αναγνώριση των εθνικών προσόντων, ίσως συνοδευόμενη από μία χαλαρή οδηγία-πλαίσιο για την κατοχύρωση κάποιων ελάχιστων προδιαγραφών, ιδιαίτερα όσον αφορά τους πολίτες τρίτων χωρών. Αυτό που έχουμε, ωστόσο, είναι μία χαρακτηριστική κοινοτική νομοθεσία: παρεμβατική, περιοριστική, και εξαιρετικά δαπανηρή. Είναι ένα χριστουγεννιάτικο δέντρο φορτωμένο με ακριβά, φανταχτερά και άχρηστα στολίδια. Τα περιβαλλοντικά θέματα είναι σημαντικά, αλλά δεν έχουν καμία σχέση με την ικανότητα οδήγησης ενός φορτηγού.
<P>
Οι προτάσεις για μαθήματα υγιεινότερης διατροφής έχουν ήδη προσελκύσει τα κοροϊδευτικά σχόλια του βρετανικού Τύπου. Το να ζητάς από έναν βρετανό οδηγό φορτηγού να ξεχάσει τα τηγανητά αυγά με τα λουκάνικα είναι σαν να προσκαλείς τον Πάπα σε ντισκοτέκ - απλά μας κάνει να φαινόμαστε γελοίοι. Αυτό, ωστόσο, είναι το λιγότερο. Μόνο στο Ηνωμένο Βασίλειο, υπολογίζεται από τη βιομηχανία ότι οι προτάσεις αυτές θα κοστίσουν περισσότερο από 200 εκατομμύρια ευρώ το χρόνο σε έναν κλάδο που υφίσταται ήδη μεγάλη πίεση. Ο χρόνος που πρέπει να αφιερώσει ο μεμονωμένος ιδιοκτήτης-οδηγός για κατάρτιση είναι μη ρεαλιστικός και θα κάνει εκατοντάδες επαγγελματίες να χάσουν τη δουλειά τους.
<P>
Στο Κοινοβούλιο συζητάμε συνέχεια για τις ανάγκες των ΜΜΕ, ωστόσο επανειλημμένα αγνοούμε τις ανησυχίες τους. Συζητάμε για το πρόβλημα της ανεργίας, και στη συνέχεια ψηφίζουμε οδηγίες που καταργούν θέσεις εργασίας. Οι προτάσεις αυτές εντάσσονται στο πλαίσιο μιας συντονισμένης επίθεσης της Επιτροπής εναντίον της βιομηχανίας οδικών εμπορευματικών μεταφορών.
<P>
Θα πρέπει να αναφέρω το προσωπικό μου ενδιαφέρον για αυτή την υπόθεση: ο θετός γιος μου είναι οδηγός φορτηγού και τόσο ο ίδιος όσο και οι συνάδελφοί του έχουν μείνει εμβρόντητοι από τις προτάσεις αυτές. Μάταια τις μελέτησα προσπαθώντας να βρω μια ρεαλιστική εκτίμηση του επιχειρηματικού αντίκτυπου. Μας περιμένουν τεράστιες δαπάνες, τεράστιες ζημιές στη βιομηχανία - ιδιαίτερα στις μικρές επιχειρήσεις - και τεράστιες ζημιές στην ανταγωνιστικότητα της ευρωπαϊκής αγοράς. Ένα ακόμα εμπόδιο στην επίτευξη των στόχων της Λισαβόνας, και όλα αυτά γιατί; Για οφέλη που στην καλύτερη περίπτωση είναι ασαφή και υποθετικά. Ζητώ από τους συναδέλφους να απορρίψουν την έκθεση Grosch. Ας σταθούμε για λίγο και ας αναλογιστούμε την τεράστια ζημιά που προκαλούμε δημιουργώντας ένα χείμαρρο δυσβάστακτης και περιττής νομοθεσίας.

<SPEAKER ID=218 LANGUAGE="ES" NAME="De Palacio">
. (ES) Κύριε Πρόεδρε, αξιότιμοι συνάδελφοι, συζητούμε τρεις εκθέσεις ή, πιο συγκεκριμένα, τρεις νομοθετικές προτάσεις, που επιδιώκουν να βελτιώσουν την οδική ασφάλεια και να εγγυηθούν μία καλύτερη λειτουργία της εσωτερικής αγοράς.
<P>
Όσον αφορά τις μέγιστες επιτρεπόμενες διαστάσεις στις εθνικές και διεθνείς μεταφορές και τα μέγιστα επιτρεπόμενα βάρη στις διεθνείς μεταφορές, θέλω να συγχαρώ τον κ. Χατζηδάκη για το εξαίρετο έργο του ως εισηγητή και για την προσπάθεια που κατέβαλε για να επιτύχει εντέλει μία συμφωνία κατά τη διάρκεια όλης αυτής της διαδικασίας. Θέλω να εκφράσω την ικανοποίησή μου, διότι το συμπέρασμα της έκθεσης κατορθώνει να καθιερώσει μια λογική ισορροπία μεταξύ εσωτερικής αγοράς, ρύθμισης και ασφάλειας, χωρίς να λησμονεί τα τεχνικά και εμπορικά μελήματα. Πράγματι, αυτή ήταν η πρόθεση της Επιτροπής όταν παρουσίασε την πρωτοβουλία και, επομένως, ευχαριστώ το Ευρωπαϊκό Κοινοβούλιο που ενέκρινε την κοινή θέση, την οποία υποστηρίζει πλήρως η Επιτροπή, χωρίς τροπολογίες, αφού πρακτικά ενσωματώνει όλες τις τροπολογίες που ενέκρινε το Ευρωπαϊκό Κοινοβούλιο στην πρώτη ανάγνωση και εισάγει άλλες, ελαφρές τροποποιήσεις στην αρχική πρόταση της Επιτροπής.
<P>
Αφού ευχαριστήσω τον κ. Χατζηδάκη για το έργο του, θέλω να ευχαριστήσω τον κ. van Dam για το έργο που επιτέλεσε και να τον διαβεβαιώσω απευθείας ότι η Επιτροπή προτίθεται να παρουσιάσει μία έκθεση αξιολόγησης εντός τριών ετών από τη θέση του κανονισμού σε ισχύ. Ελπίζω ότι κατ' αυτόν τον τρόπο το Ευρωπαϊκό Κοινοβούλιο θα μπορέσει να ψηφίσει επί τη βάσει της κοινής θέσης του Συμβουλίου και να ολοκληρώσει την υπόθεση, πράγμα που θα μας επιτρέψει να αναλάβουμε μια αποτελεσματική μάχη υπέρ της απασχόλησης και να ρυθμίσουμε το καθεστώς της απασχόλησης των εθνικών οδηγών τρίτων κρατών εκ μέρους κοινοτικών επιχειρήσεων μεταφορών.
<P>
Τέλος, θα ήθελα να αναφερθώ στην κατάρτιση των επαγγελματιών οδηγών οδικών εμπορευματικών ή επιβατικών μεταφορών. Θέλω να ευχαριστήσω τον κ. Grosch, ο οποίος συνέταξε την τελευταία έκθεση για τις οδικές μεταφορές με την οποία ασχολούμαστε σήμερα και να επιβεβαιώσω ότι η έκθεση και το αιτιολογικό μέρος της καταδεικνύουν πως το Ευρωπαϊκό Κοινοβούλιο συμμερίζεται την οπτική της Ευρωπαϊκής Επιτροπής όσον αφορά τη σημασία αυτής της πρότασης, έστω και αν είναι μια πρόταση τεχνική. Τα προτεινόμενα μέτρα επιτρέπουν την καθιέρωση μιας πλήρους δέσμης σε θέματα κατάρτισης και τυπικών προσόντων των οδηγών λεωφορείων και φορτηγών με τη θέσπιση ελαχίστων προϋποθέσεων.
<P>
Κύριε Langenhagen, δεν είναι υποχρεωτικό να μειωθούν οι επαγγελματικές καταρτίσεις που εφαρμόζονται σε ορισμένες χώρες, καθιερώνονται όμως ορισμένες ελάχιστες προϋποθέσεις που πρέπει να γίνονται σεβαστές σε όλες τις χώρες.
<P>
Επομένως, δεν χρειάζεται να αλλάξει η απαίτηση των τριών ετών που ισχύει σήμερα στη Γερμανία. Κάθε άλλο, αφού υπερβαίνουν το ελάχιστο όριο που απαιτεί αυτή η οδηγία. Αυτό που χρειάζεται είναι, σίγουρα, όλοι οι γερμανοί οδηγοί, και όχι ένα ελάχιστο ποσοστό - όπως συμβαίνει σήμερα - να συνεχίσουν και να αποκτήσουν αυτή την κατάρτιση. Οι στόχοι είναι η βελτίωση της ποιότητας των επαγγελματιών οδηγών, των προτύπων της οδικής μεταφοράς γενικώς και η εγγύηση θετικών αποτελεσμάτων σε θέματα οδικής ασφάλειας.
<P>
Εν γένει, μπορούμε να δεχθούμε το μεγαλύτερο μέρος των τροπολογιών, με μερικές τροποποιήσεις σε κάποιες περιπτώσεις, υπάρχουν όμως ορισμένες, τις οποίες, παρ' όλα αυτά, πρέπει να απορρίψουμε. Επί παραδείγματι, από την 25 έως την 41, αφού τούτο θα σήμαινε ότι αφήνουμε αυτή την πρωτοβουλία εξολοκλήρου στα χέρια των κρατών. Σήμερα, πρέπει να υπενθυμίσουμε ότι διαθέτει επαγγελματική κατάρτιση μόνο το 5% των κοινοτικών οδηγών λεωφορείων και φορτηγών. Μόνο το 5%.
<P>
Αυτή η πρόταση είναι, συνεπώς, ουσιώδης για τη βελτίωση αυτής της κατάστασης και μόνο μία κοινοτική νομοθεσία που θα την καταστήσει υποχρεωτική μπορεί να επιτύχει αυτόν το στόχο, ο οποίος, εκτός του ότι μειώνει την ασφάλεια, συνεπάγεται μία σαφή στρέβλωση του ανταγωνισμού. Ειδικότερα, όσον αφορά την τροπολογία 37, στην τροποποιημένη πρόταση της Επιτροπής θα ενσωματώσουμε ορισμένες από τις ανησυχίες του κ. Bradbourn, για να αφήσουμε έτσι ευρύτερο περιθώριο στην αρχή της επικουρικότητας. εφόσον θεωρούμε ότι έχει δίκιο σε ορισμένες από τις πτυχές που θίγει.
<P>
Ακόμη και στην περίπτωση κατά την οποία η Επιτροπή μπορεί να δεχθεί την αρχή της παράλληλης κατάρτισης με σκοπό την απόκτηση αδείας οδηγήσεως και επαγγελματικής επάρκειας, θα προτιμούσα να αποφευχθεί οποιαδήποτε επικάλυψη και αυτός είναι ο λόγος για τον οποίο δεν μπορούν να γίνουν δεκτές οι τροπολογίες 6, 16, 17 και 18. Ούτε η 5, αφού η εν λόγω τροπολογία μπορεί να προκαλέσει δυσκολίες στον τομέα, που σήμερα πάσχει από σοβαρά προβλήματα έλλειψης οδηγών, επιβάλλοντας την αρχική κατάρτιση στους οδηγούς που ασκούν ήδη το επάγγελμα και δεν διαθέτουν τριετή εμπειρία. Ωστόσο, με συμβιβαστικό πνεύμα, θα μπορούσαμε να δεχθούμε την τροπολογία αριθ. 27. Όσον αφορά την τροπολογία αριθ. 10, που αναφέρεται στην συμπερίληψη ορισμένων ωρών κατάρτισης στην εργάσιμη ημέρα, η Επιτροπή θεωρεί ότι είναι ένα ζήτημα επί του οποίου πρέπει να τοποθετηθούν οι κοινωνικοί συνομιλητές και, ως εκ τούτου, δεν μπορεί να γίνει δεκτή.
<P>
Η Επιτροπή αντιμετωπίζει προβλήματα με την τροπολογία αριθ. 13, που αναφέρεται στον τόπο όπου πρέπει να παρέχεται η κατάρτιση. Κατανοούμε ότι θα μπορούσε να εισαχθεί κάποιος βαθμός ευελιξίας στη συνεχή κατάρτιση, που είναι μικρής διάρκειας, και ότι θα πρέπει να μπορεί να πραγματοποιείται τόσο στο κράτος συνήθους διαμονής όσο και στο κράτος όπου έχει προσληφθεί ο οδηγός, όχι όμως σε άλλα πλαίσια, αφού υπάρχουν παρόμοιες διατάξεις που έχουν γίνει δεκτές όσον αφορά τις άδειες οδήγησης και την κάρτα οδηγού.
<P>
Όσον αφορά την τροπολογία 19, εισάγει μία επιλογή διεθνούς μεταφοράς που επικεντρώνεται βασικά στη γνώση γλωσσών. Δεν είναι αυτός ο σκοπός της παρούσας πρότασης και, επομένως, δεν μπορούμε να την δεχθούμε και την απορρίπτουμε. Η Επιτροπή δεν υποστηρίζει ούτε τις τροπολογίες 2, 22 και 23, εφόσον υπερβαίνουν το πεδίο της παρούσας οδηγίας. Τέλος, θεωρούμε ότι οι τροπολογίες 42, 44 και 45, που ρυθμίζουν τη διάρκεια της κατάρτισης στα άρθρα, αντί του Παραρτήματος, επίσης δεν μπορούν να γίνουν δεκτές.
<P>
Ολοκληρώνω, κύριε Πρόεδρε, ευχαριστώντας τους τρεις εισηγητές για το έργο που επιτέλεσαν. Ευχαριστώ επίσης το Ευρωπαϊκό Κοινοβούλιο, επειδή, όπως αναμένεται, δύο από τις προτάσεις, συγκεκριμένα αυτή για τις μέγιστες επιτρεπόμενες διαστάσεις στις εθνικές και διεθνείς μεταφορές και τα μέγιστα επιτρεπόμενα βάρη, όπως και η ενιαία βεβαίωση οδηγού, θα εγκριθούν και θα μπορέσουν να τελειώσουν σύντομα την προώθησή τους, ούτως ώστε να ξεκινήσει η εφαρμογή τους το συντομότερο δυνατόν. Ελπίζω στις μεταγενέστερες προωθήσεις να μπορέσουμε να καταλήξουμε σε μία συμφωνία σχετικά με την κατάρτιση των επαγγελματιών οδηγών εμπορευματικών ή επιβατικών μεταφορών, που θεωρούμε ότι είναι μία πτυχή επίσης σημαντικότατη για τη βελτίωση της οδικής ασφάλειας και την αποτροπή στρεβλώσεων στις αγορές και ειδικότερα στην αγορά μεταφορών στο εσωτερικό της Ευρωπαϊκής Ένωσης, αφού, όπως είπα, πολλές από τις κατατεθείσες τροπολογίες πρόκειται να γίνουν δεκτές και ορισμένες από αυτές που αναφέρουν τη σκοπιμότητα να αφεθούν μεγαλύτερα περιθώρια στην επικουρικότητα θα ενσωματωθούν στην τροποποιημένη πρόταση που θα παρουσιάσουμε στο μέλλον.

<SPEAKER ID=219 NAME="Πρόεδρος">
Ευχαριστώ πολύ, κυρία Επίτροπε de Palacio!
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=17>
Συμφωνία εταιρικής σχέσης ΑΚΕ/ΕΚ
<SPEAKER ID=220 NAME="Πρόεδρος">
Η ημερήσια διάταξη προβλέπει τη σύσταση (A5-0412/2001) του κ. Rod εξ ονόματος της Επιτροπής Ανάπτυξης και Συνεργασίας σχετικά με την πρόταση απόφασης του Συμβουλίου για τη σύναψη συμφωνίας εταιρικής σχέσης μεταξύ των κρατών της Αφρικής, Καραϊβικής και Ειρηνικού αφενός, και της Ευρωπαϊκής Κοινότητας και των κρατών μελών αυτής αφετέρου (2117/2000 - COM(2000) 324 - C5-0417/2000 - 2000/0124(AVC))

<SPEAKER ID=221 LANGUAGE="FR" NAME="Rod">
. (FR) Κύριε Πρόεδρε, αγαπητοί συνάδελφοι, αν και υιοθέτησα αρκετά επικριτικό ύφος στην αιτιολογική έκθεση, η προσέγγισή μας πρέπει να είναι εποικοδομητική και, παρά την προχωρημένη ώρα, θα συνιστούσα στο Ευρωπαϊκό Κοινοβούλιο να γνωμοδοτήσει υπέρ της επικύρωσης της υπό συζήτηση συμφωνίας ΑΚΕ/ΕΕ.
<P>
Η υπογραφή της συμφωνίας του Κοτονού δεν ήταν εξασφαλισμένη εξαρχής. Αν και οι χώρες ΑΚΕ διακήρυτταν πάντοτε τη βούλησή τους να συνεχίσουν να συνεργάζονται με την Ευρωπαϊκή Ένωση, η τελευταία εξέταζε άλλα σενάρια. Τα ευρωπαϊκά συμφέροντα στη διεθνή σκηνή άλλαξαν. Η Αφρική είναι πια μια περιθωριακή ήπειρος. Καμία χώρα ΑΚΕ δεν συγκαταλέγεται μεταξύ των δέκα πρώτων δικαιούχων ευρωπαϊκής βοήθειας. Δεν προβήκαμε ποτέ σε ουσιαστικό πολιτικό απολογισμό του Λομέ, ξεκινούμε όμως από τις ίδιες βάσεις για το Κοτονού. Όμως, αμφιβάλλουμε για την ικανότητα της συμφωνίας του Κοτονού να δημιουργήσει μια δυναμική αειφόρου ανάπτυξης χωρίς επαναπροσδιορισμό μιας πιο ισορροπημένης διεθνούς οικονομικής τάξης, στο πλαίσιο της οποίας οι αναπτυσσόμενες χώρες θα έχουν επιτέλους δικαιώματα. Ουσιαστικά, οι διαρθρωτικές αιτίες που παρεμπόδισαν την επιτυχία των συμβάσεων του Λομέ δεν έχουν εξαλειφθεί: το βάρος της εξόφλησης του χρέους κάτω από το οποίο ασφυκτιούν οι προϋπολογισμοί των χωρών ΑΚΕ και οι επενδυτικές τους δυνατότητες όσον αφορά την αειφόρο ανάπτυξη, η συνεχής επιδείνωση των όρων των συναλλαγών εις βάρος των χωρών ΑΚΕ, τη στιγμή μάλιστα που δεν υπάρχει ένα διεθνές σύστημα ρύθμισης της εμπορίας βασικών προϊόντων, η πολιτική διαρθρωτικών προσαρμογών που επιβάλλει δημοσιονομικούς περιορισμούς στις χώρες ΑΚΕ και, τέλος, η μη συνεκτική ευρωπαϊκή πολιτική η οποία, παράλληλα με την αναπτυξιακή ευρωπαϊκή πολιτική, όχι μόνο επιχορηγεί τη γεωργική της παραγωγή και εξάγει τα πλεονάσματά της στις αναπτυσσόμενες χώρες, καταστρέφοντας έτσι τη διάρθρωση των τοπικών αγορών, αλλά επιτρέπει κιόλας στα ευρωπαϊκά αλιευτικά σκάφη να αλιεύουν στα χωρικά ύδατα των χωρών ΑΚΕ, γεγονός που δυσχεραίνει την επιβίωση των πληθυσμών και διαταράσσει τη βιοποικιλότητα. Ας μην υποτιμούμε επίσης τα εσωτερικά προβλήματα λειτουργίας που αντιμετωπίζει η ομάδα ΑΚΕ, το έλλειμμα δημοκρατίας σε ορισμένες χώρες και τη διασπάθιση κεφαλαίων από διεφθαρμένα καθεστώτα.
<P>
Η συμφωνία του Κοτονού δεν είναι καινοτόμα. Αναπαράγει και επαναλαμβάνει τη στροφή προς την ελευθέρωση η οποία πρωτοεμφανίστηκε με τη σύμβαση Λομέ IV και υποστηρίχθηκε στη συνέχεια από τους διεθνείς οργανισμούς: εμπορική ελευθέρωση, με κατάργηση του συστήματος μη αμοιβαίων συναλλαγών, καθώς και του STABEX και του SYSMIN, προς όφελος ενός μελλοντικού εμπορικού καθεστώτος που θα λάβει ενδεχομένως τη μορφή συμφωνιών περιφερειακών οικονομικών εταιρικών σχέσεων (APER) συμβατών με τους κανόνες του ΠΟΕ. Μπορούν, όμως, οι χώρες ΑΚΕ να ανταποκριθούν στον διεθνή ανταγωνισμό; Η διαφοροποίηση από τις ΛΑΧ οι οποίες ευνοούνται από την πρωτοβουλία "Όλα εκτός από όπλα" δεν κινδυνεύει άραγε να κλονίσει τη συνοχή της ομάδας ΑΚΕ; Οικονομική ελευθέρωση επίσης στο πλαίσιο της γενικής συμφωνίας περί εμπορίας των υπηρεσιών. Η ιδιωτικοποίηση αυτού του οικονομικού τομέα συνιστά πολύ επικίνδυνη διαδικασία στις χώρες ΑΚΕ όπου οι βασικές δημόσιες υπηρεσίες - παιδεία, υγεία, δικαιοσύνη - είναι ήδη εύθραυστες, αν όχι ανύπαρκτες. Ομοίως, η αναφορά στις συμφωνίες TRIPS συνιστά απειλή για τους πληθυσμούς του Νότου που κινδυνεύουν να στερηθούν την πρόσβαση στους δικούς τους φυσικούς πόρους. Η βιοποικιλότητα διατρέχει σοβαρούς κινδύνους. Εξάλλου, στη συμφωνία του Κοτονού, το περιβάλλον έχει περιέλθει σε δεύτερη μοίρα. Στόχος είναι μόνο ο περιορισμός των περιβαλλοντικών επιπτώσεων των αναπτυξιακών πολιτικών, σε αντίθεση με τη στρατηγική της αειφόρου ανάπτυξης.
<P>
Η συμφωνία του Κοτονού περιλαμβάνει ωστόσο ενδιαφέροντα στοιχεία τα οποία πρέπει να αξιοποιήσουμε σωστά. Η αναγνώριση της κοινωνίας των πολιτών ως παράγοντα της εταιρικής σχέσης συνιστά σημαντική καινοτομία. Οι εκπρόσωποί της οφείλουν να συμβάλλουν ουσιαστικά στον διάλογο για τις αναπτυξιακές στρατηγικές και πολιτικές, να συμμετέχουν στην υλοποίηση των προγραμμάτων και να ωφελούνται άμεσα από κεφάλαια. Πρέπει να προσδιορισθεί αυτή η κοινωνία των πολιτών και να διασφαλισθεί ότι δεν θα καταστεί υποχείριο της μιας ή της άλλης πλευράς. Η κοινωνία των πολιτών κάθε χώρας ΑΚΕ ξεχωριστά οφείλει λοιπόν να οργανωθεί σε εθνικό, αλλά και περιφερειακό, επίπεδο προκειμένου να συμμετάσχει ενεργά στην ανάπτυξη της χώρας της. Η διαδικασία αυτή είναι επί του παρόντος υπό εξέλιξη με τη σύσταση του φόρουμ της κοινωνίας των πολιτών ΑΚΕ. Η Ευρωπαϊκή Ένωση οφείλει να υποστηρίξει αυτή τη διαδικασία, όπως έπραξε η βελγική Προεδρία.
<P>
Η Κοινοβουλευτική Συνέλευση Ίσης Εκπροσώπησης έχει αποκτήσει ενισχυμένο ρόλο στο επίπεδο αυτό καθώς είναι υπεύθυνη για την παρακολούθηση της συμμετοχής της κοινωνίας των πολιτών καθώς και για την εφαρμογή δημοκρατικών ως επί το πλείστον διαδικασιών. Δεν διαθέτει όμως δεσμευτικά εργαλεία για τον σκοπό αυτό. Ο πολιτικός διάλογος συνιστά ένα ακόμη σημαντικό στοιχείο. Πρέπει, όμως, να είναι αμοιβαίος και ουσιαστικός. Η πρωτοβουλία "Όλα εκτός από όπλα" αναλήφθηκε χωρίς να έχει προηγηθεί διαβούλευση με τις χώρες ΑΚΕ και οι συνέπειες εξακολουθούν να είναι διαφορετικών ταχυτήτων. Τέλος, καθώς η Ευρωπαϊκή Κοινότητα επιθυμεί να προβεί σε σημαντικές επενδύσεις σε ορισμένους κρίσιμους τομείς, τα εθνικά ενδεικτικά προγράμματα οφείλουν να δώσουν προτεραιότητα στην ενίσχυση των δημόσιων υπηρεσιών και των θεσμικών και διοικητικών ικανοτήτων. Στην πραγματικότητα, όλα θα κριθούν κατά την εφαρμογή της συμφωνίας του Κοτονού. Για παράδειγμα, η νέα συμφωνία του Κοτονού προβλέπει έναν εξελικτικό προγραμματισμό της βοήθειας βάσει κυρίως των επιδόσεων των χωρών. Ποιος, όμως, θα καθορίσει τα κριτήρια αυτά των επιδόσεων; Θα αξιολογήσουμε την ικανότητα των χωρών να εδραιώσουν εκ νέου την ισορροπία των μεγάλων μακροοικονομικών μεγεθών τους ή τις επιπτώσεις της βοήθειας στη μείωση της φτώχιας; Η νέα κατανομή των αρμοδιοτήτων μεταξύ των υπηρεσιών της Επιτροπής δεν φαίνεται να ενισχύει τη συνοχή της αναπτυξιακής πολιτικής. Σε ποιο βαθμό η Γενική Διεύθυνση Εμπορίου θα μπορέσει να προωθήσει ένα ευνοϊκότερο εμπορικό πρότυπο στις χώρες ΑΚΕ προασπίζοντας ταυτόχρονα τα ευρωπαϊκά εμπορικά συμφέροντα; Τέλος, δεν είναι καλός οιωνός το γεγονός ότι η Γενική Διεύθυνση Ανάπτυξης απογυμνώνεται σιγά-σιγά από τα προνόμιά της στον τομέα αυτό.
<P>
Όσο για εμάς, τους ευρωπαίους βουλευτές, και τελειώνω με αυτό, κύριε Πρόεδρε, η αποστολή μας θεωρητικά τελειώνει με την αυριανή ψηφοφορία. Καθώς το ΕΤΑ δεν συμπεριλαμβάνεται στον προϋπολογισμό, δεν είμαστε πλέον υπεύθυνοι για την παρακολούθηση και την επίτευξη των στόχων της συνεργασίας ΑΚΕ/ΕΕ. Είναι απαράδεκτο· οφείλουμε να εργαστούμε όλοι μαζί για την υλοποίηση αυτής της συμφωνίας ώστε η βοήθεια να συμβάλει πραγματικά στη βελτίωση των συνθηκών διαβίωσης των πληθυσμών των χωρών ΑΚΕ ανάλογα με τις ανάγκες τους στους τομείς της διατροφής, της υγείας και της παιδείας.

<SPEAKER ID=222 LANGUAGE="DA" NAME="Dybkjζr">
Κύριε Πρόεδρε, έχει περάσει ενάμισης χρόνος από τότε που είπαμε συγχαρητήρια στην Επιτροπή για τη συμφωνία Κοτονού και είναι κάπως επονείδιστο ότι ακόμη μόνο τρία από τα κράτη μέλη της ΕΕ έχουν επικυρώσει τη συμφωνία. Έχω πλήρη συναίσθηση ότι από ό,τι φαίνεται ορισμένα κράτη πρόκειται να την επικυρώσουν την άνοιξη αλλά παρ' όλα αυτά η κατάσταση απέχει πολύ από το να είναι ικανοποιητική. Αν μη τι άλλο είναι θετικό ότι η δική μας έγκριση θα γίνει αύριο, παρότι συμφωνώ με τον εισηγητή ότι είναι μόνο η αρχή, αλλά θα ήθελα πάντως να τον συγχαρώ για την έκθεσή του.
<P>
Χωρίς καμία αμφιβολία συνέβησαν πολλά στον κόσμο από τότε που υπογράφηκε η συμφωνία τον Ιούνιο 2000, αλλά αυτά δεν την καθιστούν διόλου λιγότερο σημαντική. Θεωρώ ότι μπορούμε να πούμε πως από τότε υπογραμμίστηκε με μεγάλη έμφαση το γεγονός ότι η εξωτερική πολιτική είναι συνάρτηση της αναπτυξιακής πολιτικής και εκφράζω την ικανοποίησή μου που σήμερα μιλώ εξ ονόματος της Επιτροπής Εξωτερικών Υποθέσεων, διότι αυτό δείχνει τη συνάρτηση ανάμεσα στην εξωτερική πολιτική και την αναπτυξιακή πολιτική. Ο Επίτροπος κ. Nielson σε μια ομιλία τον Δεκέμβριο 2001 στο Βερολίνο με τον τίτλο "Από το Αφγανιστάν στη Ζιμπάμπουε" μίλησε με ακριβώς τα ίδια λόγια. Δεν έχει σημασία ποια από τις δύο προπορεύεται. Η 11η Σεπτεμβρίου έδειξε ωστόσο με δραματική σαφήνεια ότι η συνάρτηση αυτή ισχύει, ειδικά δε τη σημασία της εξωτερικής πολιτικής. Η 11η Σεπτεμβρίου έδειξε τι μπορεί να συμβεί εάν δεν εξασφαλίσουμε ανάπτυξη σε όλα τα μέρη του κόσμου. Είναι τώρα καθήκον μας να σταθούμε στο ύψος αυτών των εξελίξεων. Το ίδιο ισχύει και με την παρακολούθηση των εξελίξεων στο Κοσσυφοπέδιο. Αλλά και στην περίπτωση της Ζιμπάμπουε είναι σαφές ότι η εξωτερική και η αναπτυξιακή πολιτική έχουν άμεση συνάρτηση, αλλά και ότι παρά τα προβλήματα η ΕΕ πέτυχε μια συμφωνία με την οποία θα μπορέσουμε καλώς εχόντων των πραγμάτων να συνεργαστούμε με θετικά αποτελέσματα με τη Ζιμπάμπουε. Συμφωνώ με τον Επίτροπο, που στις καταληκτικές παρατηρήσεις του - τις οποίες θα επαναλάβω - της ομιλίας του είπε ότι το C στο CFP (Κοινή Αλιευτική Πολιτική) "·stands for common, not convenient and colonial" . Κατά συνέπεια συμφωνώ και εγώ ότι έχουμε πολλή δουλειά μπροστά μας, όπως επίσης έχουμε πολλή δουλειά και στο Κοινοβούλιο.

<SPEAKER ID=223 NAME="Corrie">
Κύριε Πρόεδρε, θα ήθελα καταρχάς να ευχαριστήσω τον εισηγητή για τον τεράστιο όγκο δουλειάς που αφιέρωσε στην έκθεση αυτή και για τις πληροφορίες που αυτή περιέχει. Ωστόσο, διαπιστώνω με απογοήτευση ότι είναι απαισιόδοξος, τόσο όταν κοιτάζει προς το παρελθόν όσο και όταν αναλογίζεται το μέλλον. Φυσικά, συμφωνώ με ορισμένες από τις επικρίσεις του: υπερβολική γραφειοκρατία, αδυναμία λήψης αποφάσεων, αργοί χρόνοι παράδοσης και ελλιπείς δυνατότητες των αναπτυσσόμενων χωρών. Όλα αυτά έχουν προκαλέσει προβληματισμό, ωστόσο ο Επίτροπος Nielson αντιμετωπίζει τα προβλήματα αυτά αρκετά δυναμικά.
<P>
Προσωπικά, είμαι πολύ πιο αισιόδοξος από τον εισηγητή. Πιστεύω ότι η Συμφωνία του Κοτονού χαράσσει το σωστό δρόμο. Η Σύμβαση Λομέ είχε τα προβλήματά της. Ήταν ωστόσο μία μοναδική ιδέα και οδήγησε σε αξιόλογο έργο. Η νέα Συμφωνία Εταιρικής Σχέσης βασίζεται στις σωστές αρχές, ενισχύοντας την παλιά Σύμβαση Λομέ. Η προσπάθεια ανακούφισης της φτώχειας δεν μπορεί παρά να είναι σωστή. Το μόνο ερώτημα είναι πώς θα την υλοποιήσουμε καλύτερα. Γίνεται μεγάλη συζήτηση σχετικά με τη χρηματοδότηση σχεδίων αντί της στήριξης του προϋπολογισμού. Θα πρέπει να χρησιμοποιήσουμε πολυμερή βοήθεια ή διμερή βοήθεια; Υποστηρίζω σθεναρά την πολυμερή βοήθεια σε συνδυασμό με διμερή βοήθεια για τη συμπληρωματική υποστήριξη των σχεδίων.
<P>
Δεν πιστεύω ότι η ενίσχυση σχεδίων και προγραμμάτων έχει αποτύχει. Το πρόβλημα ήταν η περιορισμένη ικανότητα των χωρών να συνεχίσουν τα έργα αφού αυτά είχαν ολοκληρωθεί από την Ευρωπαϊκή Ένωση. Παρομοίως, δεν είμαι ακόμα πεπεισμένος ότι μπορεί να υπάρξει αυστηρός έλεγχος της δημοσιονομικής στήριξης σε πολλές αναπτυσσόμενες χώρες και φοβάμαι ότι κάτι τέτοιο θα ανοίξει την πόρτα στη διαφθορά.
<P>
Πιστεύω ότι τη μεγαλύτερη επίδραση θα έχουν οι νέες συνιστώσες που εισάγει η Συμφωνία του Κοτονού: η πολιτική διάσταση, η έμφαση στην χρηστή διακυβέρνηση, η πρόληψη και η επίλυση των συγκρούσεων, η επικοινωνία με την κοινωνία των πολιτών, η περιφερειακή προσέγγιση για την ενίσχυση του εμπορίου και το κοινοβουλευτικό στοιχείο της Συνέλευσης Ίσης Εκπροσώπησης. Όλα αυτά τα στοιχεία θα πρέπει να ισχυροποιήσουν την εταιρική σχέση.
<P>
Όλα αυτά μετέβαλαν το ρόλο μου ως συμπρόεδρος τον τελευταίο χρόνο. Οι δραστηριότητές μου τον περασμένο χρόνο ήταν περισσότερο πολιτικές, καθώς συμμετείχα, για παράδειγμα, σε συζητήσεις για το θέμα της επίλυσης των συγκρούσεων και της χρηστής διακυβέρνησης με τον Πρόεδρο Taylor στη Λιβερία, ή σε συζητήσεις για την κατάσταση στην Ζιμπάμπουε με τους Προέδρους της Μποτσουάνα, του Μαλάουι και της Μοζαμβίκης, και άκουσα και είδα τα αποτελέσματα αυτής της κατάστασης στις χώρες αυτές.
<P>
Όλα αυτά εξαρτώνται από μία αποτελεσματική Επιτροπή, με κατάλληλα χρηματοδοτούμενες και στελεχωμένες αντιπροσωπείες. Οι περισσότερες από τις αντιπροσωπείες που έχω συναντήσει μέχρι σήμερα λειτουργούν πολύ άσχημα λόγω έλλειψης πόρων και λόγω της τεράστιας και περιττής γραφειοκρατίας που έχουν να αντιμετωπίσουν. Υπαίτιο για αυτό είναι το Κοινοβούλιο. Πρέπει να παροτρύνουμε όλες τις χώρες να επικυρώσουν τη συμφωνία, όπως είπε η κ. Dybkjζr, ώστε να μπορέσει το ένατο ΕΤΑ να τεθεί σε ισχύ.
<P>
Η εταιρική αυτή σχέση πρέπει να λειτουργήσει. Εάν θέλουμε πραγματικά να δώσουμε ένα τέλος στην οικονομική μετανάστευση και στην παγκόσμια τρομοκρατία, θα πρέπει να προσφέρουμε ένα επίπεδο διαβίωσης στις αναπτυσσόμενες χώρες που θα πείσει τους ανθρώπους να παραμείνουν και να εργαστούν εκεί.

<SPEAKER ID=224 LANGUAGE="DE" NAME="Junker">
Κύριε Πρόεδρε, κυρίες και κύριοι, για να φθάσω κατευθείαν στο συμπέρασμα: η Ομάδα του Ευρωπαϊκού Σοσιαλδημοκρατικού Κόμματος είναι σε θέση να ψηφίσει εκ πεποιθήσεως τη συμφωνία του Κοτονού, ακόμη κι αν τίποτα δεν είναι τόσο καλό ώστε να μην μπορεί να γίνει καλύτερο. Δυστυχώς ο περιορισμένος χρόνος ομιλίας δεν επιτρέπει την εκτενή αναφορά στην αξία της σύμβασης και γι' αυτό πρέπει να περιοριστώ σε λίγες μόνο πτυχές.
<P>
Η συμφωνία του Κοτονού αποτελεί μέρος της αδιάλειπτης συνέχισης της ευρωπαϊκής συνεργασίας με τις αναπτυσσόμενες χώρες της Αφρικής, την Καραϊβική και τον χώρο του Ειρηνικού. Αρχισε με τη σύμβαση του Γιαουντέ και επεκτάθηκε από το 1975 με τέσσερις συνολικά συμφωνίες του Λομέ. Στην πρώτη σύμβαση του Λομέ συμμετείχαν αρχικά 46 χώρες ΑΚΕ και 9 κράτη μέλη της τότε Ευρωπαϊκής Κοινότητας. Η συμφωνία του Κοτονού συνδέει στο μεταξύ 77 χώρες ΑΚΕ και 15 κράτη μέλη της ΕΕ. Ωστόσο, ουσιαστικά η διεύρυνση της βάσης από άποψη περιεχομένου είναι σημαντικότερη από τη γεωγραφική διεύρυνση. Με την κατάρρευση των μπλοκ και τις συνακόλουθες πολιτικές μεταβολές σε ολόκληρο τον κόσμο, άρα και στις χώρες ΑΚΕ, η πολιτική διάσταση και η διάσταση της εμπορικής πολιτικής απέκτησαν μεγαλύτερη σημασία. Ο σεβασμός των ανθρωπίνων δικαιωμάτων και η εφαρμογή αρχών δημοκρατίας και κράτους δικαίου, η υπεύθυνη διακυβέρνηση και η ενίσχυση της κοινωνίας των πολιτών συνιστούν σημαντικά περιεχόμενα της συμφωνίας που η ενδεχόμενη μη τήρησή τους μπορεί να επιφέρει κυρώσεις.
<P>
Ο πολιτικός διάλογος που θεσπίζεται στη συμφωνία του Κοτονού, καθώς και η δέσμευση που περιλαμβάνει να ληφθεί μέριμνα για παγίωση της ειρήνης και πρόληψη ή λύση των συγκρούσεων, επίσης δε ο σαφής ορισμός της καταπολέμησης της φτώχειας ως στόχου, αποτελούν σημαντικά μέσα της συνεργασίας ΑΚΕ, μολονότι δυστυχώς δεν αποτελούν εγγύηση επιτυχίας. Αρκεί να αναφέρουμε εδώ ενδεικτικά το Σουδάν, το Κέρας της Αφρικής, το Κονγκό, τη Ζιμπάμπουε, τον Ισλαμισμό και το HIV ή το AIDS. Η κοινοβουλευτική παρακολούθηση της συνεργασίας ΑΚΕ αποτελεί πρότυπο σε παγκόσμιο επίπεδο και η αξία της αναβαθμίστηκε με τη συμφωνία του Κοτονού. Τούτο μαζί με τον κοινοβουλευτικό της χαρακτήρα ενισχύει τον ρόλο της συνεργασίας ΑΚΕ ως ανοιχτού φόρουμ διαλόγου και ως οργάνου ελέγχου. Αυτό αποτελεί επίσης μέρος της νέας ποιότητας της συμφωνίας του Κοτονού και είναι ένας από τους λόγους που κάνει την Ομάδα μας να εγκρίνει με ευκολία την συμφωνία αυτή.
<P>
(Χειροκροτήματα)

<SPEAKER ID=225 LANGUAGE="NL" NAME="van den Bos">
Θα δώσει περισσότερους καρπούς η συμφωνία του Κοτονού από ό,τι έδωσαν οι συμφωνίες του Λομέ Η νέα συμφωνία συνεργασίας με τις χώρες ΑΚΕ αξιοποιεί τις εμπειρίες που συγκεντρώθηκαν μέχρι τώρα και ακολουθεί νέες προσεγγίσεις στον τομέα του εμπορίου, της καλής διακυβέρνησης, της βοήθειας, αλλά και όσον αφορά τον ρόλο της κοινωνίας των πολιτών. Φυσικά μπορούμε να ασκήσουμε κριτική, όμως θεωρώ υπερβολικές τις θέσεις που περιέχει η συνολική έκθεση του κ. Rod. Στην έκθεσή του η Ευρώπη παρουσιάζεται ως ενσάρκωση του Σατανά, ενώ οι χώρες ΑΚΕ κηρύσσονται άγιες. Οι καταστρεπτικές βίαιες συγκρούσεις προκαλούνται από την φτώχεια για την οποία ευθύνεται η πλούσια Δύση. Δυστυχώς η κατάσταση δεν είναι τόσο απλή. Είναι άδικο να υποθέτει κανείς ότι η συμφωνία του Κοτονού θα καταλήξει αποκλειστικά σε αχαλίνωτη φιλελευθεροποίηση. Βέβαια η συμφωνία αυτή θέτει, και πολύ σωστά, έμφαση στη συμμετοχή και άλλων φορέων πέρα από τις τοπικές αρχές, όπως οι ΜΚΟ και ο ιδιωτικός τομέας. Δεν θα πρέπει να βγάλουν διδάγματα μόνο οι δωρητές, αλλά και οι ίδιες οι αναπτυσσόμενες χώρες. Για το λόγο αυτό θεωρώ θετικό το γεγονός ότι η συμφωνία του Κοτονού υπενθυμίζει στις χώρες ΑΚΕ τις ευθύνες που φέρουν. Σωστά ενισχύεται η παρεχόμενη βοήθεια, λαμβάνοντας υπόψη τις επιδόσεις των χωρών που τη λαμβάνουν. Μακροπρόθεσμα η επιτυχία δεν εξαρτάται αποκλειστικά από εμάς, αλλά κυρίως από τις διαρκείς προσπάθειες των ίδιων των εταίρων μας. Συμφωνείτε μαζί μου Επίτροπε Nielsοn
<P>
Αποφασιστικής σημασίας για την επίτευξη θετικών αποτελεσμάτων είναι η ύπαρξη διοικητικού δυναμικού. Τουλάχιστον το ίδιο σημαντική είναι η αποφυγή της κατάχρησης εξουσίας και των παραβιάσεων των ανθρωπίνων δικαιωμάτων. Για το λόγο αυτό θεωρώ τον προτεινόμενο ευρύ διάλογο πυρήνα της Συνθήκης του Κοτονού. Είναι θεμελιώδους σημασίας να μην παραμείνουν η ΕΕ και οι χώρες ΑΚΕ στις καλές προθέσεις. Η Ευρώπη οφείλει να μεταρρυθμίσει σε βάθος τη δική της πολιτική για την ανάπτυξη, το εμπόριο και τη γεωργία, ενώ οι χώρες ΑΚΕ οφείλουν να καταβάλουν κάθε προσπάθεια για την επίτευξη του εκδημοκρατισμού και της πολιτικής σταθερότητας, καθώς και για την πρόληψη των συγκρούσεων, έτσι ώστε να αναπτυχθούν κοινωνικά οι χώρες αυτές και να καταστούν ισότιμοι εμπορικοί εταίροι.

<SPEAKER ID=226 NAME="Miranda">
Κύριε Πρόεδρε, θέλω να ευχαριστήσω και να συγχαρώ τον συνάδελφο Didier Rod για την εξαίρετη εργασία που πραγματοποίησε σχετικά με αυτό το θέμα και να υπογραμμίσω ότι, επί της ουσίας, συμμερίζομαι τις εκτιμήσεις που εμπεριέχονται στην αιτιολογική έκθεσή του καθώς και τα συμπεράσματα που μας πρότεινε και τα οποία εγκρίναμε στην Επιτροπή Ανάπτυξης και Συνεργασίας.
<P>
Θα περιοριστώ, λοιπόν, σε μερικές σύντομες απόψεις. Πιστεύω, πρώτον, ότι η μεγαλύτερη επιτυχία αυτής της νέας σύμβασης βρίσκεται στο ίδιο το γεγονός ότι επιτεύχθηκε, διότι ήταν πολλά και μακροχρόνια και δύσκολα τα εμπόδια που έπρεπε να υπερπηδηθούν για την επίτευξή της. Δυσκολίες και εμπόδια που άρχισαν με την υποστήριξη του τερματισμού της συνεργασίας με τις χώρες ΑΚΕ και που κορυφώθηκαν με τα καθυστερημένα και ελάχιστα προσήκοντα προβλήματα των μεταναστεύσεων, στην τελική πλέον φάση των διαπραγματεύσεων. Επομένως, η οριστική κατάληξή τους και μάλιστα με τη θέσπιση μίας νέας σύμβασης για μία εικοσαετή περίοδο αποτελεί, κατά τη γνώμη μου, ένα από τα πιο θετικά στοιχεία που πρέπει να ληφθούν υπόψη.
<P>
Αλλά υπάρχουν και άλλοι λόγοι πιο ουσιαστικοί. Όπως η πρόσκληση για μεγαλύτερη συμμετοχή της κοινωνίας των πολιτών, ιδίως εάν αυτή εννοηθεί με την ευρεία έννοια και εάν δεν έρχεται σε αντίθεση με τη συνεργασία και τη στήριξη που χρειάζονται οι κεντρικές διοικήσεις των κρατών ΑΚΕ, που κατά κανόνα υποφέρουν από μεγάλη διαρθρωτική αδυναμία. Επίσης η προβλεπόμενη περιφερειακή διάρθρωση, εάν υλοποιηθεί κατά τρόπο προσεκτικό, εάν δεν επιβληθεί και δεν αποτελέσει έναν ανεπιθύμητο κατακερματισμό των χωρών ΑΚΕ.
<P>
Πρέπει όμως να αναφέρουμε ότι υπάρχουν επίσης στοιχεία σε αυτή τη νέα σύμβαση που μας προκαλούν ορισμένες ανησυχίες. Πρώτο, η συστηματική πρόσκληση για καθορισμό προϋποθέσεων και για μονομερείς στόχους που, εκτός από το γεγονός ότι μπορούν να προκαλέσουν υποβάθμιση μίας εταιρικής σχέσης που αναπτύσσεται μεταξύ ίσων, μπορούν επίσης να διακυβεύσουν την επιλογή των αντίστοιχων αναπτυξιακών πολιτικών εκ μέρους των ίδιων των χωρών ΑΚΕ. Και, δεύτερο, η ταχεία πορεία προς την καθιέρωση της φιλελεύθερης λογικής του ΠΟΕ η οποία, όπως γνωρίζουμε, αποδείχθηκε ιδιαίτερα αρνητική για τις λιγότερο αναπτυγμένες χώρες. Πρόκειται για πτυχές που δεν μπορούμε να αποκρύψουμε και που, μαζί με την καθαρή στροφή της Ευρωπαϊκής Ένωσης προς ανατολάς - υπενθυμίζω ότι καμία από τις χώρες ΑΚΕ δεν συμπεριλαμβάνεται στον κατάλογο των δέκα χωρών που επωφελούνται περισσότερο από την ευρωπαϊκή συνεργασία - μπορούν να διακυβεύσουν αυτή τη συνεργασία που επιθυμούμε να είναι ωφέλιμη, με αμοιβαία πλεονεκτήματα και ικανή να σπάσει τον κύκλο της εύθραυστης ανάπτυξης και της τεράστιας φτώχειας που πλήττει τις χώρες αυτές.

<SPEAKER ID=227 LANGUAGE="NL" NAME="Belder">
Κύριε Πρόεδρε, όλο τα ίδια και τα ίδια λέμε για το ζήτημα αυτό. Οι διαπραγματεύσεις για τη Συνθήκη του Κοτονού ολοκληρώθηκαν πριν από δύο σχεδόν χρόνια. Παρόλα αυτά ελπίζω ότι το Συμβούλιο θα κάνει δεκτή θερμά την έκθεση του κ. Rod. Θα ήθελα να συγχαρώ τον εισηγητή για τη λεπτομερή ανάλυση που κάνει στην έκθεσή του. Η διατήρηση διαφόρων ασυνεπειών στην Συνθήκη του Κοτονού και η απουσία βούλησης για την αντιμετώπιση της υπανάπτυξης, καθώς και η εγκατάλειψη των ιδίων συμφερόντων δεν επιτρέπουν στον εισηγητή να είναι αισιόδοξος για την επιτυχία αυτού του αναπτυξιακού σχεδίου. Συμφωνώ μαζί του. Η παρατήρηση σχετικά με την εξέλιξη εντός του παγκόσμιου εμπορικού συστήματος προς την κατεύθυνση της ολοκλήρωσης αντί για αλλαγή αυτού του συστήματος υπέρ των φτωχότερων με βρίσκει απολύτως σύμφωνο. Η βοήθεια χωρίς το εμπόριο μπορεί βέβαια να μην είναι πολύ αποτελεσματική, όμως το εμπόριο δεν αποτελεί πανάκεια για την ανάπτυξη.
<P>
Τέλος, να πω κάτι σχετικά με τις μελλοντικές περιφερειακές εμπορικές συμφωνίες. Όσον αφορά τον ΠΟΕ, σχεδόν το μόνο που μπορεί να κάνει είναι να συνεχίσει με τον τρόπο αυτό τις συμφωνίες του Λομέ. Θα ήθελα ωστόσο να αναφερθώ σε μία άλλη προοπτική, την προοπτική της ανάπτυξης. Δεν είμαι τόσο σίγουρος εάν όλες αυτές οι περιφερειακές οικονομικές συμφωνίες και εταιρική σχέση θα αποβούν προς όφελος όλων των εταίρων μας. Ιδιαίτερα οι λιγότερο αναπτυγμένες χώρες ελάχιστα έχουν να κερδίσουν. Επιπλέον, μπορεί να δημιουργηθούν συγκρούσεις συμφερόντων μεταξύ των διαφόρων χωρών σε αυτές τις λίγο πολύ τεχνητά διαιρεμένες περιοχές. Κάτι τέτοιο δεν συνάδει με κανένα τρόπο με την πολιτική για την πρόληψη των συγκρούσεων, η οποία αποτελεί προτεραιότητα για την Ευρωπαϊκή Ένωση.

<SPEAKER ID=228 LANGUAGE="DE" NAME="Schwaiger">
Κύριε Πρόεδρε, κύριε Επίτροπε Nielson, αγαπητοί συνάδελφοι, η νέα συμφωνία συνεργασίας και ανάπτυξης του Κοτονού συνιστά ένα ουσιαστικά βελτιωμένο πλαίσιο συνεργασίας με τις χώρες ΑΚΕ. Υποστηρίζουμε σαφώς τη συγκεκριμένη συμφωνία. Ουσιαστικές βελτιώσεις ως προς το περιεχόμενο και την πολιτική οφείλονται σε προτάσεις του Ευρωπαϊκού Κοινοβουλίου. Ως εκ τούτου δεν συμμεριζόμαστε το πολύ επικριτικό πνεύμα της αξιολόγησης και της αιτιολογικής έκθεσης του εισηγητή. Θεωρούμε μάλιστα ότι η εικόνα αυτή είναι αρκετά παραμορφωμένη.
<P>
Επιτρέψτε μου να αντιπαραθέσω στην ανάλυση του εισηγητή τρία πολύ θετικά σημεία. Πρώτον, η καθιέρωση μίας κοινοβουλευτικής συνέλευσης αποτελεί γνήσια πρόοδο. Έτσι από την πλευρά ΑΚΕ μετά από ένα κατάλληλο διάστημα προετοιμασίας θα παίζουν πλέον ρόλο μόνο ελεύθερα εκλεγμένοι κοινοβουλευτικοί εκπρόσωποι και όχι πρέσβεις όπως συμβαίνει μερικώς ακόμα και σήμερα. Η αρχή αυτή δεν πρέπει μόνο να καθορίζεται στον νέο κανονισμό της συνέλευσης ίσης εκπροσώπησης, αλλά και να εφαρμόζεται στην πράξη. Θα ψηφίσουμε κατά κάθε πρέσβεως χώρας ΑΚΕ εάν π.χ. εκτοπίσει ελεύθερα εκλεγμένους αφρικανούς βουλευτές.
<P>
Το δεύτερο σημείο είναι ο περιφερειακός προσανατολισμός της συνεργασίας, που βάζει τέλος στον προσανατολισμό στις μεμονωμένες οικονομίες των μικρών κρατών στην Αφρική. Και αυτός ξεκίνησε επίσης από προτάσεις του Ευρωπαϊκού Κοινοβουλίου. Οι περιφερειακές συμφωνίες ελευθέρου εμπορίου και συνεργασίας πρέπει να αποτελέσουν μελλοντικά το επίκεντρο της συνεργασίας μας. Θα επιμείνουμε να αρχίσει εφέτος κιόλας η επί τόπου περιφερειακή κοινοβουλευτική συνεργασία, για παράδειγμα με την Νότια Αφρική μετά τη συνάντησή μας στο Κέιπ Τάουν τον Μάρτιο ή στη διάρκεια του έτους με την οικονομική κοινότητα της Δυτικής Αφρικής.
<P>
Τρίτον, υποστηρίζουμε την ενίσχυση της ρήτρας για τη δημοκρατία και τα ανθρώπινα δικαιώματα. Θεωρούμε ότι είναι πολύ σημαντικό να εφαρμοσθεί και αυτή σύντομα. Ως παράδειγμα αναφέρω τη Νιγηρία, το Τόγκο και τη Ζιμπάμπουε. Ελπίζουμε ότι με τον τρόπο αυτόν θα καταλήξουμε τελικά σε μία γνήσια κοινοβουλευτική εταιρική σχέση με τους αφρικανούς βουλευτές και με βουλευτές από άλλες χώρες ΑΚΕ.

<SPEAKER ID=229 LANGUAGE="ES" NAME="Martνnez Martνnez">
Κύριε Πρόεδρε, η σύσταση που μας κάνει ο φίλος μας ο Rod υπέρ της επικύρωσης από το Κοινοβούλιό μας της Συμφωνίας του Κοτονού συνοδεύεται από μία εξαντλητική ανάλυση της συμφωνίας, της σημασίας της και των καινοτομιών της, και το κάνει από μία επικριτική οπτική, την οποία συμμεριζόμαστε για τους ίδιους λόγους με τον εισηγητή: λόγω των κενών που περιέχει η Συνθήκη και των ελλείψεων που έχουν παρατηρηθεί ήδη κατά τη διάρκεια του προσωρινού σύντομου βίου της. Τούτο δεν εμποδίζει να την υποστηρίξουμε και να προωθήσουμε την επικύρωσή της.
<P>
Αυτή η συμφωνία πραγματοποιήθηκε σε έναν κόσμο σημαντικά διαφορετικό από εκείνον της πρώτης Σύμβασης Λομέ όμως στις υφιστάμενες παγκόσμιες συνθήκες τα οικονομικά μέσα δεν επαρκούν πλέον για να καθοδηγήσουν την παγκοσμιοποίηση προς στόχους δικαιοσύνης. Πρέπει να εφοδιαστούν επίσης με μέσα πολιτικής συνεργασίας. Για τούτο, έστω και με ανεπάρκειες, αυτή η συμφωνία πρέπει να είναι ευπρόσδεκτη για να πάρουμε από αυτήν ό,τι καλύτερο μπορεί να μας δώσει.
<P>
Ο ρόλος του Ευρωπαϊκού Κοινοβουλίου σε σχέση με τη συμφωνία δεν μπορεί να παραμείνει περιορισμένος στον έλεγχο του Ευρωπαϊκού Ταμείου Ανάπτυξης. Πιστεύω ότι μπορούμε να κάνουμε σημαντικά πράγματα με αυτή τη συμφωνία. Προς το παρόν, να διαδώσουμε τα θετικά στοιχεία της και να επιδιώξουμε την επικύρωσή της από τα εθνικά μας κοινοβούλια. Είναι σκανδαλώδες, ενάμιση χρόνο μετά την υπογραφή της, να την έχουν επικυρώσει, όπως φαίνεται, μόνον τρεις από τους δεκαπέντε.
<P>
Αλλη σημαντική ενέργεια που μπορούμε να προωθήσουμε είναι η εδραίωση και η αποτελεσματική λειτουργία των εθνικών κοινοβουλίων των κρατών ΑΚΕ. Ο Rod τονίζει ως καινοτομία στη συμφωνία τη συμμετοχή της κοινωνίας των πολιτών και αναγνωρίζει τον πάντοτε ουσιώδη ρόλο του κράτους, αλλά, στο εσωτερικό του κράτους, τα αποτελεσματικά κοινοβούλια είναι η καλύτερη εγγύηση για την αποτροπή της εξαθλίωσης, την καταπολέμηση της διαφθοράς και την αποτελεσματικότητα της συνεργασίας μας, που είναι ο υποκείμενος στόχος της Συμφωνίας του Κοτονού. Ας στηρίξουμε τα κοινοβούλια των εταίρων μας και έτσι η Συνέλευση Ίσης Εκπροσώπησης ΑΚΕ-ΕΕ θα μπορέσει να εκπληρώσει τη λειτουργία του δημοκρατικού ελέγχου που της αναθέτει η συμφωνία.
<P>
Ο Rod μας κάνει την εξής καίρια ερώτηση: η συνεργασία μας στο πλαίσιο της Συμφωνίας του Κοτονού χρησιμεύει άραγε στην ανάπτυξη των εταίρων μας ΑΚΕ ή επιζητά απλώς την εφαρμογή του φιλελεύθερου μοντέλου σε αυτές τις χώρες; Και χρησιμεύει άραγε το φιλελεύθερο μοντέλο για να εγγυηθεί εκεί μια δίκαιη ανάπτυξη; Πιστεύω ότι αυτό μόνο του δεν χρησιμεύει. Προς τούτο, θα πρέπει να καταβάλουμε προσπάθεια ώστε αυτή η Συμφωνία του Κοτονού να είναι, πέρα από ένα πλαίσιο εμπορικών σχέσεων, ένα μέσο αξιοπρεπών και ισότιμων πολιτικών και οικονομικών σχέσεων με τα κράτη ΑΚΕ και ώστε η συνεργασία μας με αυτούς να είναι ένας από τους στυλοβάτες της αλληλέγγυας και δημοκρατικής παγκόσμιας τάξης που χρειαζόμαστε και υπέρ της οποίας είμαστε δεσμευμένοι, τουλάχιστον στην Ομάδα μου.

<SPEAKER ID=230 NAME="Howitt">
Κύριε Πρόεδρε, θεωρώ θετική την έκθεση του κ. Rod και συμφωνώ μαζί του ότι η ανανέωση της συμφωνίας πλαίσιο που διέπει τη συνεργασία μεταξύ ΕΕ και χωρών ΑΚΕ πρέπει να εξεταστεί υπό το φως των προκλήσεων που θέτει η παγκοσμιοποίηση, η απελευθέρωση της οικονομίας και η μεταρρύθμιση της Ευρωπαϊκής Επιτροπής στον τομέα της εξωτερικής βοήθειας. Πράγματι, περισσότερο από 18 μήνες μετά την υπογραφή της Συμφωνίας του Κοτονού, μπορούμε τώρα να προχωρήσουμε σε εκτίμηση, εξετάζοντας την πρόοδο που πραγματοποιήθηκε για τη σύναψή της.
<P>
Καταρχάς, η προηγούμενη Σύμβαση Λομέ, παρά τα θετικά της σημεία, υπήρξε ελλιπής σε έναν τουλάχιστον συγκεκριμένο τομέα και αυτός είναι η καταπολέμηση της φτώχειας. Με χαροποιεί ιδιαίτερα η ανάδειξη της εξάλειψης της φτώχειας σε έναν από τους βασικούς στόχους της νέας συμφωνίας εταιρικής σχέσης, ωστόσο θα πρέπει να διασφαλίσουμε ότι θα ενταχθεί και στον προγραμματισμό της Επιτροπής μέσω των εγγράφων στρατηγικής κάθε χώρας.
<P>
Με λύπη πρέπει να παρατηρήσω ότι τα έγγραφα στρατηγικής που έχουν εξεταστεί μέχρι στιγμής δείχνουν ότι ο τομέας των μεταφορών λαμβάνει το 35% και ο τομέας της μακροοικονομικής στήριξης το 25% όλων των προγραμματιζόμενων πόρων. Στην Επιτροπή Ανάπτυξης και Συνεργασίας έχουμε τονίσει με αναρίθμητες ευκαιρίες την ανάγκη διάθεσης πόρων στους τομείς της βασικής υγείας και της βασικής εκπαίδευσης εάν θέλουμε πραγματικά να μειώσουμε τη φτώχεια. Το σημείο αυτό θα πρέπει να τονιστεί ξανά απόψε.
<P>
Η δεύτερη σημαντική αλλαγή ως προς τη Σύμβαση Λομέ αφορά τη συμμετοχή της κοινωνίας των πολιτών. Τι αποτελέσματα μπορούμε να περιμένουμε όταν μαθαίνουμε πως η συμμετοχή της κοινωνίας των πολιτών εξακολουθεί να μην είναι πραγματική και ουσιαστική; Με απογοήτευση διαπιστώνω από έγγραφα στρατηγικής χώρας που έχουν συνταχθεί μέχρι στιγμής ότι από το 15% των διαθέσιμων πόρων έχει διατεθεί μόνο το 2% για την οικοδόμηση δυναμικού. Αυτό άραγε συνέβη επειδή δεν ζητήθηκε η συμμετοχή των οργανώσεων της κοινωνίας των πολιτών ή επειδή η κοινωνία των πολιτών έχει τόσο χαμηλό ρυθμό απορρόφησης;
<P>
Η Σύμβαση του Κοτονού τάσσει ότι η συμμετοχή της κοινωνίας των πολιτών πρέπει να ξεκινήσει από τη βάση προς τα πάνω, ωστόσο χωρίς δυναμικό, κάτι τέτοιο είναι αδύνατον.
<P>
Τέλος, θέλοντας να επισημάνω ορισμένες από τις πρακτικές προκλήσεις που μας επιφυλάσσει το μέλλον, δεν θα ήθελα και ούτε και πρόκειται να αρνηθώ καταρχήν το τεράστιο επίτευγμα της διαδικασίας των διαπραγματεύσεων και της υπογραφής της συμφωνίας. Η εταιρική σχέση ΕΕ-ΑΚΕ παραμένει πρότυπο συνεργασίας Βορρά-Νότου παγκοσμίως, το οποίο και θα τιμήσουμε κατάλληλα με την ψήφο μας για επικύρωση της συμφωνίας στο Ευρωπαϊκό Κοινοβούλιο αυτή την εβδομάδα.

<SPEAKER ID=231 NAME="Nielson">
. (ΕΝ) Κύριε Πρόεδρε, θα ήθελα καταρχάς να συγχαρώ τα μέλη του Σώματος για τη σημαντική πρόοδο που επετεύχθη κατά τη διαδικασία έγκρισης της Συμφωνίας του Κοτονού.
<P>
Όλοι γνωρίζετε πόσο σημαντική είναι η ολοκλήρωση της διαδικασίας επικύρωσης, ώστε να μπορέσουμε να εφαρμόσουμε τη συμφωνία πλήρως, συμπεριλαμβανομένης και της χρηματοδοτικής συνιστώσας. Γνωρίζετε επίσης πόσο σημαντική είναι η σχέση ΕΚ-ΑΚΕ στο πλαίσιο της κοινοτικής αναπτυξιακής πολιτικής.
<P>
Ένα πολύ σημαντικό στοιχείο είναι ότι το κείμενο της Συμφωνίας του Κοτονού προέκυψε μετά από διαπραγματεύσεις. Το γεγονός αυτό αντικατοπτρίζεται εμμέσως και στις παρατηρήσεις πολλών από τους σημερινούς ομιλητές, οι οποίοι αναγνωρίζουν ότι η συμφωνία αυτή αποτελεί πραγματικό επίτευγμα. Επιτεύχθηκε μέσω πραγματικών διαπραγματεύσεων. Αυτό εννοούσε ο κ. Howitt όταν χαρακτήρισε τη συμφωνία ως πρότυπο για μια πιο περιεκτική σχέση Βορρά-Νότου. Το κείμενο έχει πολλές ελλείψεις και το μεγαλύτερο μέρος της κριτικής πηγάζει από το γεγονός ότι παραμένει πολύ φιλόδοξο και δύσκολο να εφαρμοστεί. Αυτό έχει να κάνει με τις προσδοκίες μας ως προς τη συμμετοχή των χωρών εταίρων στη διαδικασία προγραμματισμού. Δεν είναι κάτι που μπορούμε να αποφασίσουμε μόνοι μας, και αυτή είναι εν μέρει η απάντησή μου στις παρατηρήσεις του κ. Howitt.
<P>
Θα ήθελα τώρα να κάνω ορισμένες σύντομες παρατηρήσεις για την ίδια την έκθεση. Θεωρώ την προσέγγιση της έκθεσης όσον αφορά την εμπορική διάσταση της συμφωνίας του Κοτονού ενδιαφέρουσα, αν και δεν μπορώ να συμφωνήσω με το σύνολό της. Είναι βέβαιο ότι η εκτίμηση της έκθεσης όσον αφορά το οικονομικό και εμπορικό καθεστώς που προβλέπεται από τη Συμφωνία του Κοτονού βασίζεται σε μία πολιτική θεώρηση της ανάπτυξης και των σχέσεων Βορρά-Νότου. Για παράδειγμα, δεν συμφωνούμε με το συμπέρασμα της έκθεσης ότι η Συμφωνία του Κοτονού είναι υπέρ της "ανάπτυξης μόνο μέσω των νόμων της αγοράς" . Κατά την άποψή μας, η Συμφωνία του Κοτονού παρέχει ένα ολοκληρωμένο πλαίσιο, ενσωματώνοντας το εμπόριο ως ένα μέσο μεταξύ άλλων για την προώθηση της αειφόρου ανάπτυξης. Το βασικό στοιχείο των μελλοντικών εμπορικών σχέσεων θα είναι οι συμφωνίες οικονομικής εταιρικής σχέσης, οι οποίες αποσκοπούν στη διαμόρφωση ευνοϊκών συνθηκών ώστε να ενισχυθεί τόσο ο όγκος όσο και τα οφέλη του εμπορίου.
<P>
Είναι αλήθεια ότι οι διαπραγματεύσεις για τη σύναψη περιφερειακών συμφωνιών οικονομικής εταιρικής σχέσης θα έχουν ως στόχο την προοδευτική και ευέλικτη απελευθέρωση της ροής συναλλαγών και την ένταξη των χωρών ΑΚΕ στην παγκόσμια οικονομία. Η πορεία όμως αυτή θα συμβαδίζει με το επίπεδο οικονομικής ανάπτυξης και θα λαμβάνει υπόψη τον κοινωνικο-οικονομικό αντίκτυπο των εμπορικών μέτρων. Οι περιφερειακές συμφωνίες οικονομικής εταιρικής σχέσης θα βασίζονται στην περιφερειακή ενοποίηση, στην ενίσχυση και την εμβάθυνση των υφιστάμενων πρωτοβουλιών περιφερειακής ολοκλήρωσης. Αυτός είναι και ο λόγος που δεν συμμερίζομαι τις απόψεις του κ. Belder, δηλ. ότι αυτές οι πρωτοβουλίες μπορεί να είναι κατά κάποιο τρόπο επικίνδυνες ως προς την πρόληψη των συγκρούσεων. Είναι σαφές ότι αναμένουμε από αυτή την περιφερειακή συνεργασία να αποτελέσει τμήμα της στρατηγικής για την πρόληψη της συγκρούσεων και να την ενισχύσει. Σε αυτό το συμπέρασμα καταλήγουμε από την εμπειρία μας.
<P>
Οι περιφερειακές συμφωνίες οικονομικής εταιρικής σχέσης θα συνδεθούν επίσης με ολοκληρωμένα οικονομικά και κοινωνικά μέτρα, τα οποία μπορούν να χρηματοδοτηθούν μέσω του ΕΤΑ. Το γεγονός αυτό δεν τονίζεται αρκετά μέσα στην έκθεση.
<P>
Ορισμένες παρατηρήσεις της έκθεσης θα μπορούσαν, κατά τη γνώμη μας, να είναι σαφέστερες. Για παράδειγμα, στο σημείο όπου γίνεται αναφορά στις κοινοτικές εξαγωγές βοείου κρέατος στη Δυτική Αφρική ασκείται έντονη κριτική κατά της αντικατάστασης του τοπικού βοείου κρέατος από επιδοτούμενο βόειο κρέας προελεύσεως ΕΕ. Ωστόσο, το επιχείρημα αυτό βασίζεται στις κοινοτικές εξαγωγές της περιόδου 1981-1991. Βρισκόμαστε πλέον στο 2002 και η πολιτική εξαγωγών της Κοινότητας προς τις αναπτυσσόμενες χώρες έχει αλλάξει τα τελευταία χρόνια. Συγκεκριμένα, από τις αρχές της δεκαετίας του 1990, έχουμε μειώσει σημαντικά τις επιστροφές κατά την εξαγωγή βοείου κρέατος στη Δυτική Αφρική, ακριβώς για να αποφύγουμε τυχόν αντικατάσταση του τοπικού βοείου κρέατος από επιδοτούμενο βόειο κρέας προελεύσεως ΕΕ. Το αποτέλεσμα ήταν η προοδευτική μείωση των κοινοτικών εξαγωγών βοείου κρέατος στις χώρες της Οικονομικής Κοινότητας των Δυτικοαφρικανικών χωρών, από 54 000 τόνους το 1991 σε 1 600 μόνο τόνους το 2000. Πρόκειται για κλασική περίπτωση. Υπήρξαν αρκετές τέτοιες περιπτώσεις στη συζήτηση για τη συνοχή. Οι περισσότερες από αυτές τις περιπτώσεις έχουν απλώς ιστορική αξία και έχουν επιλυθεί. Υπάρχουν, ωστόσο, άλλα πολύ πραγματικά και σοβαρά προβλήματα που θα πρέπει να συζητηθούν στο πλαίσιο της συζήτησης για τη συνοχή, γι' αυτό και θα συνιστούσα σε όλους όσους συμμετέχουν σε αυτή τη συζήτηση να ασχοληθούν με τα πραγματικά προβλήματα αντί να παρέχουν μόνο υλικό ιστορικής αξίας.
<P>
Σύγχυση υπάρχει επίσης στο περιεχόμενο της έκθεσης σχετικά με τις εμπορικές σχέσεις με τις λιγότερο ανεπτυγμένες χώρες. Αναφέρεται ότι οι λιγότερο ανεπτυγμένες χώρες θα εντάσσονται αυτόματα στο καθεστώς "Όλα εκτός από Όπλα" , ενώ οι χώρες που δεν συγκαταλέγονται στις λιγότερο ανεπτυγμένες μπορούν να επιλέξουν είτε τις Συμφωνίες Οικονομικής Εταιρικής Σχέσης είτε το Σύστημα Γενικευμένων Προτιμήσεων (ΣΓΠ). Αυτό δεν είναι σωστό. Αντίθετα, πρέπει να τονίσουμε ότι οι λιγότερο ανεπτυγμένες χώρες θα συμμετάσχουν στη διαδικασία σύναψης συμφωνιών περιφερειακής οικονομικής εταιρικής σχέσης. Οι συμφωνίες εταιρικής σχέσης θα συμπεριλάβουν όλους τους φραγμούς του εμπορίου, καθώς και θέματα όπως είναι τα υγειονομικά και φυτοϋγειονομικά μέτρα ή τα τεχνικά εμπόδια στις εμπορικές συναλλαγές και θα βασιστούν στις ήδη υπάρχουσες πρωτοβουλίες περιφερειακής ολοκλήρωσης. Και τα δύο έχουν μεγάλη σημασία για τις λιγότερο ανεπτυγμένες χώρες.
<P>
Τέλος, θα ήθελα να τονίσω ότι οι περιφερειακές συμφωνίες οικονομικής εταιρικής σχέσης θα πρέπει να ενσωματωθούν στις αναπτυξιακές πολιτικές τόσο των χωρών ΑΚΕ όσο και της ΕΕ. Εξαιρετικά σημαντική είναι, συνεπώς, η αμοιβαία υποστήριξη ανάμεσα στις διαπραγματεύσεις για τη σύναψη και την υλοποίηση των συμφωνιών από τη μία πλευρά, και στις αναπτυξιακές πολιτικές από την άλλη, καθώς και η ενσωμάτωση των κατάλληλων κοινοτικών μέτρων υποστήριξης στην τακτική χρηματοδότηση μέσω του ΕΤΑ. Οι περιφερειακές συμφωνίες οικονομικής εταιρικής σχέσης θα διαμορφώσουν ένα πλαίσιο εμπορικής πολιτικής που θα πρέπει να είναι πλήρως συμβατό με τις αναπτυξιακές πολιτικές.
<P>
Είναι αλήθεια ότι οι στόχοι εμπορικής πολιτικής της Συμφωνίας του Κοτονού είναι φιλόδοξοι, αλλά το να μην κάνουμε τίποτα και να συνεχίσουμε την παλαιότερη προσέγγιση συνεπάγεται σοβαρούς κινδύνους και πιθανότατα δεν θα αναστρέψει την οικονομική περιθωριοποίηση των χωρών ΑΚΕ. Εάν αναλογιστούμε τι έχει γίνει μέχρι σήμερα με τα μέσα που διαθέσαμε στο παρελθόν, το γεγονός αυτό γίνεται ολοφάνερο. Η Συμφωνία του Κοτονού μας δίνει τα μέσα για να βοηθήσουμε τις χώρες ΑΚΕ να ενταχθούν στην παγκόσμια οικονομία και να καταπολεμήσουν τη φτώχεια. Πρέπει να τα χρησιμοποιήσουμε με τον καλύτερο τρόπο. Θα ήταν μεγάλο ολίσθημα να πιστέψουμε ότι η συμφωνία μας εδώ σήμερα και τα μέσα που έχουμε στη διάθεσή μας μπορούν να λύσουν το πρόβλημα. Υπάρχουν πολλοί βασικοί λόγοι που οι φτωχές αυτές χώρες δεν έχουν ενταχθεί σωστά στην παγκόσμια οικονομία. Έχουν να αντιμετωπίσουν πραγματικά προβλήματα.
<P>
Η έκθεση κάνει τη φαινομενικά ρεαλιστική υπόθεση ότι στο πλαίσιο της προετοιμασίας και των διαπραγματεύσεων που οδήγησαν στη Συμφωνία του Κοτονού θα μπορούσαμε εύκολα να αντιμετωπίσουμε και να διορθώσουμε πολλά από τα παγκόσμια αυτά προβλήματα. Ελπίζω ότι δεν θα σοκάρω κανέναν λέγοντας ότι δεν είναι τόσο εύκολο. Δεν υπήρξε ποτέ η δυνατότητα να προσφέρουμε στις χώρες ΑΚΕ ένα πλαίσιο οικονομικής ανάπτυξης που δεν θα βασιζόταν στην επικράτηση της οικονομίας της αγοράς. Αυτό όμως δεν είναι το ίδιο με το να λέμε ότι οι νόμοι της αγοράς είναι ο μόνος τρόπος. Η Επιτροπή διαφωνεί με αυτή την άποψη. Αντιθέτως, η όλη προσπάθεια συνεργασίας μεταξύ των χωρών ΑΚΕ και ΕΕ, καθώς και οι υπόλοιπες προσπάθειές μας για παγκόσμια αναπτυξιακή συνεργασία αποτελούν απόδειξη ότι προσπαθούμε να επιτύχουμε κάτι που δεν θα μπορούσε ποτέ να γίνει εάν η ανάπτυξη είχε αφεθεί αποκλειστικά στην αγορά. Γι' αυτό το λόγο το κάνουμε. Θα ήθελα να τελειώσω σε ένα πιο συμφιλιωτικό πνεύμα, παραπέμποντάς σας σε ένα από τα συμπεράσματα της έκθεσης, το οποίο με βρίσκει απολύτως σύμφωνο. «Πράγματι, μια νέα συμφωνία συνεργασίας ΑΚΕ-ΕΕ αποτελεί από μόνη της μια νίκη. Επιπλέον, εμπεριέχει καινοτόμα στοιχεία που θα πρέπει να ερμηνευθούν και να αξιοποιηθούν με εποικοδομητικό τρόπο. Δεδομένου ότι το Ευρωπαϊκό Κοινοβούλιο δεν έχει τη δυνατότητα να τροποποιήσει το κείμενο, πρέπει να προσπαθήσει για την όσο το δυνατό μεγαλύτερη αξιοποίηση της συμφωνίας, ώστε η βοήθεια να συμβάλει στη βελτίωση της κατάστασης των πληθυσμών των χωρών ΑΚΕ ανάλογα με τις διατροφικές, υγειονομικές, εκπαιδευτικές ανάγκες τους κλπ." Η παρατήρηση αυτή με βρίσκει απολύτως σύμφωνο. Συμμερίζομαι το συμπέρασμα αυτό.
<P>
Θα ήθελα να κλείσω εκφράζοντας τη βαθύτατη ικανοποίησή μου εκ μέρους της Επιτροπής για το γεγονός η διαδικασία επικύρωσης της συμφωνίας από το Ευρωπαϊκό Κοινοβούλιο ολοκληρώθηκε και ελπίζω ότι θα ολοκληρωθεί και γενικότερα το συντομότερο δυνατόν.

<SPEAKER ID=232 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση λήγει στις 23.30)

