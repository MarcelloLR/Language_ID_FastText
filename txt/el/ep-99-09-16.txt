<CHAPTER ID=0>

<SPEAKER ID=1 LANGUAGE="NL" NAME="Maes">
Verts/ALE). (NL) Κύριε Πρόεδρε, θα ήθελα να σας κάνω μια ερώτηση σχετικά με μια οργάνωση μη κερδοσκοπικού χαρακτήρα που ονομάζεται "Συνταξιοδοτικά Ταμεία";. Κυρίες και κύριοι βουλευτές, πιστεύω πως το θέμα των συνταξιοδοτικών ταμείων έχε ήδη συζητηθεί επανειλημμένα από το Ευρωπαϊκό Κοινοβούλιο και πως σήμερα βρισκόμαστε σε μεταβατική φάση. Με εκπλήσσει επομένως στο έπακρο το γεγονός ότι βρίσκω εδώ μια πρόσκληση από τον κύριο Balfe για μια συνάντηση με την οργάνωση "Συνταξιοδοτικά Ταμεία";. Θα ήθελα να ρωτήσω αν το Ευρωπαϊκό Κοινοβούλιο αναλαμβάνει την κάλυψη των δαπανών οργάνωσης και διερμηνείας αυτού του είδους των συναντήσεων και αν η εν λόγω μη κερδοσκοπική οργάνωση υποστηρίζεται κατά οιονδήποτε τρόπο από το Ευρωπαϊκό Κοινοβούλιο.

<SPEAKER ID=2 NAME="Πρόεδρος">
Ευχαριστώ πολύ, κυρία Maes. Το Προεδρείο καταγράφει την παρατήρησή σας. Όπως θα αντιλαμβάνεσθε, την παρούσα στιγμή και υπό αυτές τις συνθήκες το Προεδρείο δεν είναι σε θέση να σας απαντήσει. Δεν πρόκειται για προσωπική απόφαση του Προέδρου της συνεδρίασης αλλά για συλλογική απόφαση του Προεδρείου. Η κυρία βουλευτής θα λάβει εν ευθέτω χρόνω απάντηση σχετικά με την κατάσταση που εξέθεσε.

<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=3 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=4 LANGUAGE="ES" NAME="Galeote Quecedo">
Κύριε Πρόεδρε, εξετάζοντας τα συνοπτικά πρακτικά της χθεσινής συνεδρίασης διαπιστώνω πως ο κύριος Barφn Crespo ανταπάντησε σε μία δική μου παρέμβαση της προηγούμενης ημέρας.
<P>
Μην ανησυχείτε, κύριε Πρόεδρε, δεν πρόκειται να επικαλεστώ το δικαίωμά μου να μιλήσω επί προσωπικού ζητήματος. Αλλωστε, οφείλω να ομολογήσω πως δεν διαθέτω την κοινοβουλευτική σβελτάδα του κυρίου Barφn ώστε να μπορώ να ανταπαντήσω σε νύξη επί προσωπικού μόλις εικοσιτέσσερις ώρες μετά. Θα ήθελα απλώς να σας εκφράσω, μέσω των συναδέλφων σας, την πρόθεσή μου να συνεργαστώ.

<SPEAKER ID=5 NAME="Πρόεδρος">
Ευχαριστώ πολύ, κύριε Galeote. Θέσατε το ζήτημα, όπως βεβαίως έχετε το δικαίωμα, αλλά αντιλαμβάνεσθε ότι πράγματι δεν είμαι εγώ το κατάλληλο πρόσωπο για να σας δώσω την απάντηση που αναμένετε. Πιστεύω πως θα πρέπει να θέσετε το ζήτημα την επόμενη φορά που θα προεδρεύει ο κύριος Barφn Crespo.
<P>
(Εγκρίνονται τα συνοπτικά πρακτικά)

<CHAPTER ID=2>
Ευρωπαϊκός Οργανισμός Ανασυγκρότησης - Κατάσταση στο Κοσσυφοπέδιο
<SPEAKER ID=6 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εγγράφων:
<P>
έκθεση (Α5-0013/99) της κυρίας Pack, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση κανονισμού του Συμβουλίου για την τροποποίηση του Κανονισμού (ΕΚ) αριθ. 1628/1996 του Συμβουλίου σχετικά με τη βοήθεια για τη Βοσνία και Ερζεγοβίνη, την Κροατία, την Ομοσπονδιακή Δημοκρατία της Γιουγκοσλαβίας και την πρώην Γιουγκοσλαβική Δημοκρατία της Μακεδονίας, ιδίως όσον αφορά τη δημιουργία της Ευρωπαϊκής Υπηρεσίας για την Ανασυγκρότηση (COM(1999)0312 - C5-0062/1999 - 1999/0132(CNS))·
<P>
και δήλωση της Επιτροπής σχετικά με την κατάσταση στο Κοσσυφοπέδιο.

<SPEAKER ID=7 NAME="Pack">
Κύριε Πρόεδρε, αγαπητοί συνάδελφοι, σήμερα συζητάμε για μια Υπηρεσία Ανασυγκρότησης για την Νοτιοανατολική Ευρώπη το πρώτο επιχειρησιακό κέντρο της οποίας θα εγκατασταθεί στο Κοσσυφοπέδιο, στην Πρίστινα. Σε αντίθεση με τα άλλα ευρωπαϊκά θεσμικά όργανα, εμείς μάθαμε το μάθημά μας από την εμπειρία της Βοσνίας-Ερζεγοβίνης. Θέλουμε εξ αρχής αποτελεσματικότητα, η οποία δεν πρέπει να εμποδίζεται από την αρχή επειδή οι αποφάσεις λαμβάνονται σε ένα πολύ απομακρυσμένο σημείο. Αυτό μας δίδαξε η περίπτωση της Βοσνίας και μας έγινε μάθημα. Κύριε Schwaiger, αυτό καθορίστηκε στο παρελθόν για τη Βοσνία από τον τελευταίο εισηγητή για την οδηγία OBNOVA.
<P>
Για τον λόγο αυτόν θεωρούμε πολύ σημαντικό η Υπηρεσία που θα εκτελέσει το πρόγραμμα για την ανασυγκρότηση του Κοσσυφοπεδίου να εδρεύει στην Πρίστινα. Παραδέχομαι όμως ότι η Υπηρεσία αυτή αποτελεί μέρος της μεγάλης Υπηρεσίας για την Ανασυγκρότηση ολόκληρου του δυτικού τμήματος των Βαλκανίων, δηλαδή της Νοτιοανατολικής Ευρώπης, ο οποίος θα έχει την έδρα του στη Θεσσαλονίκη. Θα επανέλθω στο ζήτημα της έδρας και σε όλα όσα σχετίζονται με αυτό καθώς και στο ζήτημα της αποτελεσματικότητας.
<P>
Ποιά είναι λοιπόν η αποστολή της Υπηρεσίας αυτής στο Κοσσυφοπέδιο; Αποστολή της είναι η επιτόπου υλοποίηση της ανασυγκρότησης χωρίς όμως η αρμοδιότητά της να περιορίζεται μόνο στα κεραμίδια και στο τσιμέντο. Είναι επίσης αρμόδια για την ανασυγκρότηση συνθηκών κράτους δικαίου, για την ανασυγκρότηση της υποδομής και για την εγκατάσταση επιχειρήσεων, διότι όλα αυτά είναι αναγκαία για να δοθεί στους πρόσφυγες μια κατάλληλη εστία και μια ευκαιρία να ζήσουν ξανά στο Κοσσυφοπέδιο.
<P>
Στην περίπτωση του Κοσσυφοπεδίου δεν πρόκειται μόνο για μια μεταπολεμική κατάσταση, η οποία από την άποψη των ζημιών δεν είναι τόσο κακή όσο είχαμε αρχικά υποθέσει. Εκτός αυτού, γνωρίζουμε πως οι Αλβανοί είναι σε θέση να κάνουν πάρα πολλά μόνοι τους. Δεν περιμένουν να τους φέρουν οι άλλοι το μυστρί και τον σοβά, τα παίρνουν μόνοι τους. Είναι άλλωστε ικανοποιημένοι να ξαναχτίσουν ένα μέρος του σπιτιού τους και κατόπιν συνεχίζουν σιγά σιγά την ανοικοδόμησή του.
<P>
Η Υπηρεσία αυτή έχει και μια εντελώς διαφορετική αποστολή. Πρέπει δηλαδή να καλύψει το κενό που δημιουργήθηκε τα τελευταία εννέα χρόνια. Δεν υπάρχουν αρχές. Δεν υπάρχει διοικητική δομή. Γι' αυτό άλλωστε είναι και τόσο δύσκολο να επιτύχει κανείς την ανασυγκρότηση και την εγκατάσταση επιχειρήσεων. Τα θέματα ιδιοκτησίας δεν έχουν αποσαφηνισθεί. Δεν μπορεί κανείς να πει σε μια δυτικοευρωπαϊκή επιχείρηση πως μπορεί να εγκατασταθεί εκεί και να αναλάβει μια επιχείρηση που ήδη υπάρχει εκεί. Κάτι τέτοιο είναι εντελώς αδύνατο επειδή κανείς δεν ξέρει σε ποιόν ανήκει η εν λόγω επιχείρηση. Το μεγαλύτερο μέρος τους των επιχειρήσεων είναι ως γνωστόν ιδιοκτησία του κράτους. Δεν έχει επίσης αποσαφηνισθεί το ζήτημα της ιδιοκτησίας της γης. Όλα αυτά αποτελούν επιτόπια πρωταρχικά καθήκοντα της Υπηρεσίας αυτής και μπορούν να διεκπεραιωθούν μόνο επί τόπου!
<P>
Χρειαζόμαστε εκεί ανθρώπους που να μπορούν πραγματικά να διεκπεραιώσουν σημαντικά καθήκοντα. Χρειαζόμαστε μηχανικούς, χρειαζόμαστε ειδικούς ναρκοσυλλέκτες, χρειαζόμαστε όλες τις κατηγορίες τεχνογνωσίας. Η Υπηρεσία αυτή είναι η κατάλληλη για όλα αυτά.
<P>
Στη συγκεκριμένη περίπτωση έχουμε ήδη επιτύχει ορισμένα πράγματα ή καλύτερα μας έχουν παραχωρηθεί - ίσως ως προκαταβολική υπακοή στο Κοινοβούλιο - π.χ. ο διευθυντής της Υπηρεσίας υποβάλλει ανά τρίμηνο έκθεση δραστηριότητας, το Ευρωπαϊκό Κοινοβούλιο χορηγεί στον διευθυντή απαλλαγή για την εκτέλεση του προϋπολογισμού και η Επιτροπή υποβάλλει στο Κοινοβούλιο ετήσια έκθεση που έχει εγκριθεί προηγουμένως από το Διοικητικό Συμβούλιο της Υπηρεσίας.
<P>
Επιπλέον, ζητούμε φυσικά να γνωμοδοτεί και το Κοινοβούλιο σε περιπτώσεις επέκτασης των εργασιών της Υπηρεσίας αυτής σε άλλους σχετικούς τομείς. Κάτι τέτοιο δεν μπορεί να γίνεται μόνο με απόφαση του Συμβουλίου. Δεν δεχόμαστε πλέον τετελεσμένα γεγονότα για τα οποία δεν έχουμε ερωτηθεί!
<P>
(Χειροκροτήματα) Η υπό συζήτηση έκθεση έφθασε σε εμάς τον Ιούλιο. Πέρασα την άδειά μου με την παρακολούθηση και την τελική υποβολή της.
<P>
Το Συμβούλιο διατύπωσε ήδη μια κοινή θέση, η οποία έμαθα χθες ότι δεν μπορεί πλέον να αλλάξει. Αυτό φυσικά είναι απαράδεκτο! Αν προχωρούσαμε σήμερα σε τελική ψηφοφορία, τότε στο τέλος το Συμβούλιο θα έλεγε πως ωραία εργαστήκατε, ωραία τα γράψατε αλλά δεν μας ενδιαφέρει. Αυτό αποκλείεται να συμβεί σήμερα! Θα παρακαλέσουμε την Επιτροπή να σταθεί στο πλευρό μας, σύμφωνα με τα πέντε σημεία που εγκρίθηκαν χθες, και τις ερχόμενες εβδομάδες θα καταφέρουμε να υποχρεώσουμε το Συμβούλιο να αποδεχθεί τα περισσότερα από όσα είπαμε εδώ. Καλύτερα θα ήταν μάλιστα να τα αποδεχθεί όλα γιατί εργασθήκαμε πολύ αποτελεσματικά.
<P>
(Χειροκροτήματα)Έρχομαι τώρα σε ένα σημείο που με εκνευρίζει ιδιαίτερα. Υπάρχει η Υπηρεσία Ανασυγκρότησης, η οργάνωση-ομπρέλα στη Θεσσαλονίκη. Το σύμφωνο σταθερότητας έχει την έδρα του στις Βρυξέλλες. Μήπως θα μπορούσε κάποιος να μου εξηγήσει πώς θα οργανωθεί η σταθερότητα στα Δυτικά Βαλκάνια από τις Βρυξέλλες; Προσωπικά δεν θα μπορούσα να το επιτύχω, και είμαι βέβαιη πως ο κύριος που το έχει αναλάβει είναι ακόμη λιγότερο σε θέση να το καταφέρει!
<P>
(Χειροκροτήματα)Γι' αυτό σας παρακαλώ θερμά να με βοηθήσετε να κάνω το Συμβούλιο να καταλάβει, να αναγνωρίσει ότι η Υπηρεσία Ανασυγκρότησης της Νοτιοανατολικής Ευρώπης με έδρα τη Θεσσαλονίκη πρέπει να συνδέεται στενά με την έδρα του συμφώνου σταθερότητας, η οποία πρέπει επίσης να βρίσκεται στη Θεσσαλονίκη! Σχετικά με αυτό θέλω να πω κάτι ακόμα. Το σύμφωνο σταθερότητας σκοπεύει να οργανώσει στρογγυλές τράπεζες, το πράττει ήδη άλλωστε. Ξέρετε τί είναι οι στρογγυλές τράπεζες; Όλοι στη Νοτιοανατολική Ευρώπη τις έχουν ήδη βαρεθεί γιατί δεν έχουν τελικά κανένα πρακτικό αποτέλεσμα. Ας διοργανωθούν ωραιότατες συναντήσεις εργασίας για τον εκδημοκρατισμό και τα ανθρώπινα δικαιώματα! Όμως για τον συγκεκριμένο τομέα φροντίζει ήδη η πρωτοβουλία Royaumont. Το ίδιο ισχύει για τη διοργάνωση στρογγυλών τραπεζών για τον τομέα της οικονομικής ανασυγκρότησης, ανάπτυξης και συνεργασίας, μια και αυτό το κάνει ήδη η SECI (Πρωτοβουλία για τη Συνεργασία στη Νοτιοανατολική Ευρώπη). Έπειτα υπάρχουν ακόμη τα θέματα ασφαλείας, τα οποία έχει ήδη αναλάβει η Ομάδα Υπουργών Αμύνης Νοτιοανατολικής Ευρώπης. Συνεπώς, υπάρχουν και λειτουργούν εκεί κάτω τουλάχιστον τέσσερεις διαφορετικές οργανώσεις και ομάδες με στρογγυλές και τετράγωνες τράπεζες, στο τέλος όμως δεν βγαίνει τίποτε από αυτά!
<P>
Γι' αυτό παρακαλώ θερμά το Συμβούλιο να μεριμνήσει ώστε το σύμφωνο σταθερότητας και η Υπηρεσία Ανασυγκρότησης να έχουν την ίδια έδρα και να είναι στενά συνδεδεμένα, προκειμένου να υλοποιήσουν επιτέλους αποτελεσματικά τις πρωτοβουλίες που ανέφερα - δεν θέλω να τις απαριθμήσω ξανά αλλά μπορείτε να τις αναζητήσετε στα συνοπτικά πρακτικά. Δεν είναι ανάγκη να ξαναρχίσουμε από την αρχή αφού υπάρχουν άνθρωποι που εργάζονται εδώ και χρόνια για τα ζητήματα αυτά. Ως εκ τούτου, σας παρακαλώ θερμά να με υποστηρίξετε ώστε να διασφαλιστεί πραγματικά η αποτελεσματικότητα της εν λόγω Υπηρεσίας.
<P>
(Χειροκροτήματα)

<SPEAKER ID=8 NAME="Kinnock Neil">
Κύριε Πρόεδρε, με την άδειά σας, και μάλιστα έπειτα από πρόταση του Κοινοβουλίου, θα ήθελα να κάνω μια δήλωση εκ μέρους της Επιτροπής για το Κοσσυφοπέδιο. Φυσικά εκτιμώ την εργασία και τα λόγια της κυρίας Pack, και ειδικά το σθένος και τη σαφήνεια με την οποία παρουσίασε ένα πολύ πειστικό επιχείρημα. Θα απαντήσω δεόντως στην έκθεσή της στο τέλος της σημερινής πρωινής συζήτησης.
<P>
Η Επιτροπή χαιρετίζει το γεγονός ότι διεθνείς πολιτικές και στρατιωτικές διοικήσεις έχουν ήδη εγκατασταθεί και έχουν ξεκινήσει το πολύ δύσκολο έργο της ανοικοδόμησης του Κοσσυφοπεδίου. Καλεί όλα τα μέρη να τηρήσουν στο ακέραιο το ψήφισμα 1244 του Συμβουλίου Ασφαλείας, καθώς και τις στρατιωτικές συμφωνίες και δεσμεύσεις και ελπίζει η ανάπτυξη της KFOR και της UNMIK να ολοκληρωθεί χωρίς μεγάλη καθυστέρηση.
<P>
Η Επιτροπή υποστηρίζει τη δημιουργία ενός δημοκρατικού και πολυεθνοτικού Κοσσυφοπεδίου και λυπάται βαθιά για τη συνεχιζόμενη βία μεταξύ εθνοτικών ομάδων. Καταδικάζει, με την ισχυρότερη έννοια της λέξης, τις πράξεις βίας που διαπράττουν όλες οι εθνοτικές ομάδες και τονίζει την ανάγκη να καταβληθούν οι μεγαλύτερες δυνατές προσπάθειες για την εξασφάλιση της συμφιλίωσης και της συνεργασίας που είναι απαραίτητες για τη σταθερότητα και την ασφάλεια όλων στην περιοχή. Οι ρόλοι που θα διαδραματίσει η Επιτροπή στην τεράστια προσπάθεια αποκατάστασης των υποδομών και της κοινωνίας των πολιτών στο Κοσσυφοπέδιο θα είναι προς το συμφέρον του Σώματος. Σε γενικές γραμμές υπάρχουν δύο τέτοιοι ρόλοι: συμμετοχή στο κύριο πρόγραμμα ανασυγκρότησης και συνεργασία στο πλαίσιο των συντονιστικών πρωτοβουλιών της UNMIK με άλλους διεθνείς χορηγούς. Σαφώς το πρώτο στοιχείο θα εξεταστεί, ιδίως κατά τη συζήτηση στο Σώμα της έκθεσης της κυρίας Pack, και συνεπώς εγώ επισημαίνω απλώς σε αυτή τη φάση μερικά από τα σχετικά στοιχεία.
<P>
Πρώτον, για το 1999 προβλέπεται συνολικός προϋπολογισμός 137 εκατομμυρίων ευρώ για το πρόγραμμα Obnova, από τα οποία έχουν ήδη πραγματοποιηθεί αναλήψεις υποχρεώσεων για ποσό 46 εκατομμυρίων ευρώ, ενώ έχει δρομολογηθεί η σχετική εκτέλεση. Εντούτοις, η Επιτροπή βασίζεται στην ενεργό υποστήριξη του Κοινοβουλίου, η οποία είμαι βέβαιος ότι θα της δοθεί προσεχώς, για την απόκτηση των υπόλοιπων 92 εκατομμυρίων ευρώ για το 1999, καθώς και των επιπρόσθετων κονδυλίων που θα απαιτηθούν τα προσεχή έτη. Προς το παρόν υπολογίζουμε ότι περίπου 500 εκατομμύρια ευρώ θα χρειαστούν το 2000 και 500 - 700 εκατομμύρια ευρώ το 2001 και το 2002.
<P>
Δεύτερον, η αποτελεσματική εκτέλεση θα είναι προφανώς αποφασιστικής σημασίας. Η Επιτροπή προτείνει συνεπώς να συστηθεί μιας Υπηρεσία Ανασυγκρότησης που θα εδρεύει στην περιοχή αυτή, προκειμένου να εξασφαλίσει την αποτελεσματική εκτέλεση του κοινοτικού προγράμματος ανασυγκρότησης του Κοσσυφοπεδίου.
<P>
Τρίτον, η ίδρυση αυτής της Υπηρεσίας πρέπει σαφώς να προετοιμαστεί καλά και γι' αυτόν ακριβώς τον σκοπό έχει συγκροτηθεί μια επιχειρησιακή μονάδα η οποία έχει προγραμματίσει και χορηγεί την πρώτη δόση βοήθειας ύψους 46 εκατομμυρίων ευρώ για την ανασυγκρότηση. Η ναρκαλιεία, τα τελωνεία και η εξασφάλιση του αναγκαίου εξοπλισμού για την αποκατάσταση κατοικιών, δημόσιων κτηρίων και ειδικά του Νοσοκομείου της Mitrovica αποτελούν το κύριο μέλημα. Οι επόμενες δόσεις θα επικεντρωθούν στην προετοιμασία των δρόμων για τον χειμώνα, στην αδελφοποίηση δήμων, για την οποία ζητείται η συνδρομή των κρατών μελών, και αργότερα στις δημόσιες επιχειρήσεις κοινής ωφελείας, τα δημόσια κτίρια, την οικονομική ανασυγκρότηση και τη θεσμική ανάπτυξη.
<P>
Το δεύτερο στοιχείο της συμμετοχής της Επιτροπής υπερβαίνει την εκτέλεση των προγραμμάτων κοινοτικής βοήθειας και εκτείνεται στην ευρύτερη διεθνή προσπάθεια στο Κοσσυφοπέδιο. Περιλαμβάνει ασφαλώς ποικιλία δραστηριοτήτων. Αναφέρομαι σε μερικές από αυτές ενδεικτικά. Πρώτον, μαζί με τους υπόλοιπους συμμετέχοντες στην ανασυγκρότηση και τα σημαντικότερα διεθνή χρηματοπιστωτικά ιδρύματα, η Επιτροπή συμμετέχει στην αξιολόγηση των ζημιών και των αναγκών. Πράγματι, η Επιτροπή διενεργεί τη μόνη μεθοδική αξιολόγηση των υλικών ζημιών σε ολόκληρη την περιφέρεια. Τα αρχικά αποτελέσματα αυτής της αξιολόγησης σχετικά με τις ζημιές που αφορούν τη στέγαση και την τοπική υποδομή ανακοινώθηκαν στη διάσκεψη που διοργανώθηκε από την Επιτροπή και τους χορηγούς της Παγκόσμιας Τράπεζας τον Ιούλιο. Μια πιο εκτενής έκθεση, επικεντρωμένη στην υποδομή μεγάλης κλίμακας, θα ολοκληρωθεί στο τέλος του έτους.
<P>
Δεύτερον, η Επιτροπή μοιράζεται την ευθύνη για την κινητοποίηση των χορηγών με την Παγκόσμια Τράπεζα και στην προαναφερθείσα διάσκεψη του Ιουλίου οι χορηγοί δεσμεύθηκαν να χορηγήσουν πάνω από 2 δισεκατομμύρια ευρώ. Μια δεύτερη διάσκεψη έχει προγραμματιστεί για τον επόμενο μήνα.
<P>
Τρίτον, όπως γνωρίζει το Σώμα, η Ευρωπαϊκή Ένωση φέρει ειδική ευθύνη για την ανασυγκρότηση στο πλαίσιο της Πολιτικής Διοικητικής Αρχής των Ηνωμένων Εθνών, της UNMIK. Αυτές οι δραστηριότητες οργανώνονται στο πλαίσιο του αποκαλούμενου τέταρτου πυλώνα, με επικεφαλής έναν υπάλληλο της Επιτροπής, τον κύριο Dixon. Χάρη στις επίπονες προσπάθειες του κυρίου Dixon και των συναδέλφων του ο τέταρτος πυλώνας λειτουργεί καλά, αν και βρίσκεται αντιμέτωπος με τεράστια προβλήματα που οφείλονται στο νομικό και θεσμικό κενό που υφίσταται στην περίπτωση του Κοσσυφοπεδίου. Οι τρέχουσες προτεραιότητες αφορούν την αποκατάσταση του τραπεζικού συστήματος, τη στενή συνεργασία με άλλους πυλώνες και την KFOR για την παροχή των απαραίτητων εφοδίων, στέγης και συγκοινωνιών πριν από τον χειμώνα, την προετοιμασία μαζί με την Παγκόσμια Τράπεζα και το ΔΝΤ ενός απλοποιημένου προϋπολογισμού, καθώς και την αντιμετώπιση δημοσιονομικών ζητημάτων και τον σχεδιασμό από κοινού με την Παγκόσμια Τράπεζα ενός μεσοπρόθεσμου επενδυτικού πλαισίου που θα παρουσιαστεί στην επόμενη διάσκεψη ανάληψης δεσμεύσεων για χρηματοδότηση.
<P>
Τέταρτον, η Ευρωπαϊκή Ένωση, και προφανώς η Επιτροπή, θα συνεισφέρει επίσης στις εργασίες στους άλλους πυλώνες: στον πρώτο πυλώνα με την Ύπατη Αρμοστεία των Ηνωμένων Εθνών για τους Πρόσφυγες (UNHCR) για ανθρωπιστικά ζητήματα, στον δεύτερο πυλώνα με τα Ηνωμένα Έθνη και στον τρίτο πυλώνα με τον ΟΑΣΕ για τη θεσμική ανάπτυξη και τον εκδημοκρατισμό.
<P>
Θα επιδιώξουμε να εξασφαλίσουμε πλήρη συνεργασία μεταξύ των διαφόρων συμμετεχόντων εκεί όπου υπάρχουν σαφείς επικαλύψεις των ενεργειών της πολιτικής διοικητικής αρχής και των δράσεων ανασυγκρότησης.
<P>
Κύριε Πρόεδρε, μετά από την πρόσφατη απόφαση του Συμβουλίου για τη χαλάρωση των κυρώσεων που σχετίζονται με την κρίση στο Κοσσυφοπέδιο η Επιτροπή υποβάλλει πρόταση για την απαλλαγή του Κοσσυφοπεδίου και του Μαυροβουνίου από ειδικές κυρώσεις της Ευρωπαϊκής Κοινότητας εις βάρος της Πρώην Γιουγκοσλαβικής Δημοκρατίας. Αίρεται επομένως το εμπάργκο για το πετρέλαιο και η απαγόρευση των πτήσεων.
<P>
Η συνεργασία όλων των αρμόδιων αρχών στο Κοσσυφοπέδιο θα είναι προφανώς ζωτικής σημασίας για την καθιέρωση αποτελεσματικών ελέγχων όσον αφορά την τελική χρήση της χορηγούμενης βοήθειας και για την αποφυγή παρατυπιών.
<P>
Κύριε Πρόεδρε, τα τελευταία χρόνια οι Ευρωπαίοι συνάνθρωποί μας έχουν κατά καιρούς υπάρξει δράστες και θύματα αποτρόπαιης βίας και προσπαθειών εθνοτικής εξολόθρευσης, που μερικές φορές περιγράφεται ως "εκκαθάριση";, ένας ευφημισμός που με μπερδεύει. Όπως πάντα, τα χειρότερα αποτελέσματα αυτών των φρικαλεοτήτων βαρύνουν αθώους, ενώ οι συνέπειές τους σημαδεύουν τις ζωές τους για πολλά χρόνια. Γνωρίζω πως το Ευρωπαϊκό Κοινοβούλιο δεν χρειάζεται να πεισθεί αλλά ως άμεσος και κύριος παράγοντας που συμβάλλει στην ανακούφιση της δυστυχίας και στην αποκατάσταση της ομαλότητας και ως συντονιστής των προσπαθειών των υπολοίπων η Ευρωπαϊκή Ένωση οφείλει να αναλάβει τη μεγαλύτερη δυνατή δέσμευση. Σε αυτές και σε άλλες προσπάθειες, συνεργαζόμενοι με ανθρώπους κάθε εθνοτικής προέλευσης, τους βοηθάμε και συγχρόνως εργαζόμαστε για τους σκοπούς και τις αξίες που μας συνδέουν. Προσφέροντας βοήθεια ως ανθρωπιστές ελπίζουμε πως δίνουμε το παράδειγμα και ως Ευρωπαίοι.

<SPEAKER ID=9 NAME="Bourlanges">
Κύριε Πρόεδρε, υποδεχόμαστε με μεγάλο ενδιαφέρον αλλά και με κάποιους προβληματισμούς το σχέδιο που μας υποβλήθηκε και εγκρίνουμε βεβαίως τους προσανατολισμούς που καθορίζει η εισηγήτρια, η κυρία Pack.
<P>
Όσον αφορά την Επιτροπή Προϋπολογισμών και τον κ. Tillich - τον οποίο εκπροσωπώ εδώ απροσδόκητα και παρακαλώ να με συγχωρήσετε, κύριε Επίτροπε, που δεν μπορώ να μείνω για να ακούσω τις απαντήσεις σας, τις οποίες όμως θα πληροφορηθώ με μεγάλο ενδιαφέρον - οι προβληματισμοί είναι θετικοί αλλά ταυτόχρονα εκφράζουμε και κάποιες ανησυχίες.
<P>
Χαιρετίζουμε τρία πράγματα: χαιρετίζουμε κατ' αρχάς την ιδέα της επιτόπου δραστηριοποίησης αυτής της Υπηρεσίας. Τα προβλήματα δεν λύνονται στις Βρυξέλλες αλλά επιτόπου. Είναι προτιμότερο να γίνονται ενέργειες στην Πρίστινα παρά να περιμένουμε μάταια να γίνουν στις Βρυξέλλες.
<P>
Δεύτερον, χαιρετίζουμε επίσης την τήρηση στη διάρθρωση της υπηρεσίας ενός συστήματος ιεραρχίας και ευθύνης, με αποτέλεσμα η Υπηρεσία αυτή να στελεχώνεται από διευθυντικό προσωπικό της Επιτροπής. Πιστεύουμε ωστόσο πως ο τρόπος κατανομής του προσωπικού δεν είναι και τόσο ικανοποιητικός, με πολύ μικρή, πολύ περιορισμένη συμμετοχή του προσωπικού που προέρχεται από την Επιτροπή σε σχέση με τους υπαλλήλους οι οποίοι προσλαμβάνονται επιτόπου.
<P>
Χαιρετίζουμε επίσης τη διοικητική ευελιξία που ανέφερα πριν από λίγο και χάρη στην οποία θα μπορούμε να αντιμετωπίζουμε τις τοπικές ανάγκες με προσωπικό σε μεγάλο ποσοστό ντόπιο, το οποίο επομένως θα γνωρίζει καλά την περιοχή. Από αυτή την άποψη θα παρουσιάσω κατά κάποιον τρόπο αυτή την υπηρεσία, κύριε Επίτροπε, ως το αντίθετο των Γραφείων Τεχνικής Υποστήριξης, εφόσον συνδυάζουμε την ευελιξία που είναι απαραίτητη στα ΓΤΥ με τη διατήρηση της ιεραρχίας και τη διατήρηση της ευθύνης, για την απουσία των οποίων υπήρξαν κάποιες καταγγελίες.
<P>
Οι προβληματισμοί μας λοιπόν αφορούν πέντε ζητήματα, και κατ' αρχάς την έδρα. Δεν είναι ανάγκη να φύγουμε από τις Βρυξέλλες και να πάμε στη Θεσσαλονίκη. Ή είμαστε στην περιοχή ή δεν είμαστε. Η Υπηρεσία αυτή ασχολείται με τα προβλήματα του Κοσσυφοπεδίου και πρέπει να βρίσκεται στο Κοσσυφοπέδιο. Το δεύτερον αφορά τη διάρκεια. Είμαστε υποστηρικτές μιας Υπηρεσίας που θα δραστηριοποιείται όσο υπάρχουν ανάγκες. Είμαστε αντίθετοι σε μια Υπηρεσία που θα διαιωνίζεται διοικητικά. Από αυτή την άποψη, η διάρκεια των 30 μηνών είναι κατά τη γνώμη μας ικανοποιητική, τουλάχιστον σε πρώτη φάση.
<P>
Οι κυριότεροι προβληματισμοί μας έχουν να κάνουν με την εξισορρόπηση των εξουσιών ανάμεσα στην Επιτροπή, το Συμβούλιο και τα κράτη μέλη. Και ως προς αυτό το σημείο εκφράζουμε την ανησυχία μας. Στη δομή που μας προτείνεται διαβλέπουμε - και το Ελεγκτικό Συνέδριο συμμερίζεται τους προβληματισμούς μας - έναν σοβαρό κίνδυνο κατακερματισμού της διοικητικής εξουσίας της Επιτροπής προς όφελος ενός διακυβερνητικού πλαισίου, κάτι που δεν μπορούμε να εγκρίνουμε. Είμαστε επίσης υπέρ ενός διοικητικού συμβουλίου το οποίο δεν θα παραδώσει τη διεύθυνση της Υπηρεσίας στα κράτη μέλη παρά θα διατηρήσει τον έλεγχο από την Επιτροπή. Υπερασπιζόμαστε τον εαυτό μας, κύριε Επίτροπε, και σας ζητούμε να υπερασπιστείτε και εσείς τον εαυτό σας. Υποστηρίζουμε επίσης την ιδέα να μην υπάρχει επιτροπή διαχείρισης, αλλά μια συμβουλευτική επιτροπή στην οποία θα συμμετέχουν και τα κράτη, θα μπορεί να ακούγεται η φωνή τους χωρίς όμως να αποτελούν τους πραγματικούς φορείς λήψεις των αποφάσεων.
<P>
Τελευταίος προβληματισμός: θέλουμε να υπάρχει σαφής οικονομική ευθύνη. Πρέπει τα ποσά που πληρώνει η Ευρωπαϊκή Ένωση να τα διαχειρίζεται η ίδια η Ένωση και αυτά που καταβάλλονται από τα κράτη μέλη να τα διαχειρίζονται τα κράτη μέλη.
<P>
(Χειροκροτήματα)

<SPEAKER ID=10 NAME="Van der Laan">
Κύριε Πρόεδρε, μετά από πολύμηνες κακουχίες φαίνεται πως θα μπορέσει να λάμψει μια μικρή ακτίνα φωτός στο Κοσσυφοπέδιο. Η Ευρωπαϊκή Ένωση διέθεσε γενναιόδωρα 500 εκατομμύρια ευρώ για να βοηθήσει τους Κοσσυφοπεδίτες στην ανασυγκρότηση της χώρας τους. Η Επιτροπή έκανε επίσης το καλύτερο δυνατόν. Αντί για τις συνήθεις γραφειοκρατικές μετακινήσεις μεταξύ των Βρυξελλών και του τόπου των εργασιών επέλεξε μια αποκεντρωμένη υπηρεσία που θα μπορεί να δράσει αυτόνομα. Οι καλές προθέσεις της Επιτροπής δεν είχαν όμως κανένα όφελος καθώς τορπιλίστηκαν για άλλη μια φορά από πολιτικά παιχνίδια στο Συμβούλιο. Μετά από ένα παζάρι, γιατί δεν μπορεί να ονομαστεί αλλιώς, μεταξύ Γερμανών και Ελλήνων, ελήφθη η ατυχής απόφαση να εγκατασταθεί η Υπηρεσία Ανασυγκρότησης στη Θεσσαλονίκη.
<P>
Η απόφαση αυτή οδηγεί σε σπατάλη, σπατάλη χρημάτων, σπατάλη εργατικού δυναμικού, σπατάλη αποτελεσματικότητας. Οδηγεί επίσης σε απορία στο Κοσσυφοπέδιο, αφού αυτό που πρέπει τελικά να ανασυγκροτηθεί είναι ακριβώς το Κοσσυφοπέδιο και όχι η Ελλάδα. Το πιο σοβαρό όμως είναι αυτό που θα πω τώρα. Το ξέρετε ότι ένας Κοσσυφοπεδίτης χρειάζεται βίζα για να ταξιδέψει στην Ελλάδα και ότι αυτή τη βίζα μπορεί να την παραλάβει μόνο από το ελληνικό προξενείο στο Βελιγράδι; Αυτή η περιοχή όμως είναι για τους περισσότερους Κοσσυφοπεδίτες εχθρική. Η απόφαση των Υπουργών να εγκαταστήσουν αυτή την Υπηρεσία στη Θεσσαλονίκη σημαίνει λοιπόν ότι αποκλείουν από την ανασυγκρότηση τους ανθρώπους τους οποίους προσπαθούν να βοηθήσουν. Τα μέλη της Επιτροπής Ελέγχου του Προϋπολογισμού αποφάσισαν ομόφωνα, δηλαδή διακομματικά, να απορρίψουν αυτή την εξέλιξη των πραγμάτων.
<P>
Ζητούμε επίσης να ασκείται λεπτομερής έλεγχος στην Υπηρεσία. Ορισμένα σημεία αναφέρθηκαν ήδη από τον συνάδελφο της Επιτροπής Προϋπολογισμών. Πέραν αυτών, θεωρούμε φυσικά πολύ σημαντική την εξασφάλιση της δυνατότητας του OLAF (Γραφείου για την Καταπολέμηση της Απάτης) να επεμβαίνει όταν παρεκτρέπονται τα πράγματα.
<P>
Επανέρχομαι για λίγο στο ζήτημα της έδρας και μιλώ και εξ ονόματος της Ομάδας μου. Η κυρία Pack προσφέρθηκε πολύ γενναιόψυχα να τακτοποιήσει την ακαταστασία που δημιούργησε το Συμβούλιο και προτείνει μια πολύ λογική λύση: να συνδυαστεί η εγκατάσταση της Υπηρεσίας στην Πρίστινα με την εγκατάσταση του συμφώνου σταθερότητας στη Θεσσαλονίκη. Αυτό θα έδινε συν τοις άλλοις κάποιο νόημα στο ετερόκλητο συνονθύλευμα των φόρουμ συζήτησης που υπάρχουν.
<P>
Επικροτώ τις προθέσεις της, αλλά το ερώτημα είναι φυσικά κατά πόσο θα τις λάβει υπόψη το Συμβούλιο. Πιστεύω πως χθες κατέστη σαφές ότι το Συμβούλιο δεν είναι διατεθειμένο να ακούσει κατά κανέναν τρόπο τα αιτήματά μας. Γι' αυτό υποστηρίζω θερμά την πρότασή της για αναβολή. Πρέπει να δώσουμε κανονική μάχη με το Συμβούλιο σε σχέση με ό,τι είναι ορθό και αποτελεσματικό.

<SPEAKER ID=11 LANGUAGE="NL" NAME="Oostlander">
Κύριε Πρόεδρε, η ανασυγκρότηση του Κοσσυφοπεδίου δεν έχει ακόμη αρχίσει και τα κράτη μέλη διερωτώνται με τρόπο αδηφάγο τί μπορεί να κερδίσει η χώρα τους από αυτή. Οι θέσεις μοιράζονται μεταξύ των μεγάλων χωρών, ανεξαρτήτως αν αυτές αποτελούν και μεγάλους χορηγούς ή όχι, και η εφαρμογή ενός κάπως μεγαλύτερου οράματος παρακωλύεται επιδέξια μέσω του περιορισμού του ρόλου της Επιτροπής. Διότι αυτό συμβαίνει με τη σύσταση ενός διοικητικού συμβουλίου με αντιπροσώπους των 15 κρατών μελών. Έτσι ο καθένας μπορεί να βλέπει αν λαμβάνονται επαρκώς υπόψη τα συμφέροντα της χώρας του. Πιστεύω άλλωστε πως αυτοί οι 15 αντιπρόσωποι των κρατών μελών στο διοικητικό συμβούλιο θα πρέπει να εργάζονται βάσει μιας εντολής που θα τους ζητά να συμβάλλουν στην υποστήριξη και στην προαγωγή των συμφερόντων της χώρας τους και όχι μιας ευρωπαϊκής εντολής που ενδέχεται να τους κάνει να θεωρούν τα ευρωπαϊκά συμφέροντα ύστατους και αυτοδύναμους στόχους, πέραν των εθνικών.
<P>
Αν στο επίκεντρο της προσοχής βρίσκονταν πράγματι οι ανάγκες του Κοσσυφοπεδίου, δεν θα προβλεπόταν ποτέ η σύσταση τέτοιου είδους διοικητικού συμβουλίου. Θα αρκούσε μια συμβουλευτική επιτροπή με συγκεκριμένο αριθμό ειδικών συμβούλων βασισμένη σε ευρωπαϊκή εντολή. Τα μέλη αυτής της επιτροπής θα μπορούσαν να επιβλέπουν την αποτελεσματικότητα της εφαρμογής. Το βασικό κριτήριο στην επιτροπή αυτή δεν θα ήταν το ιδιαίτερο συμφέρον του καθενός αλλά το ερώτημα αν η ανασυγκρότηση του Κοσσυφοπεδίου θα μπορούσε να αποτελέσει καλό κίνητρο για τον ιδιωτικό τομέα και στο Κοσσυφοπέδιο και στις φτωχές γειτονικές του χώρες, τις οποίες ελάχιστα αποζημιώνουμε για την πιστή εφαρμογή του μποϋκοτάζ εναντίον της Σερβίας.
<P>
Πρέπει να εφαρμόσουμε και γι' αυτές ένα σύμφωνο σταθερότητας. Λέγοντας μάλιστα σταθερότητα δεν εννοούμε πάγωμα της προόδου. Με την προθυμία του Συμβουλίου να τροποποιήσει τις προτάσεις του σχετικά με αυτό το διοικητικό συμβούλιο μπορούμε να δείξουμε στους πολίτες ποια είναι τα πραγματικά κίνητρα του Συμβουλίου και πόσο απεχθάνεται τη σπατάλη. Διότι η παραγωγή για την ανασυγκρότηση του Κοσσυφοπεδίου θα είναι τελικά σε πολλές περιπτώσεις φθηνότερη στην περιοχή από ό,τι στα κράτη μέλη.
<P>
Θα ήθελα να επιστήσω την προσοχή σας σε άλλη μία συγκεκριμένη πτυχή. Είναι γνωστό ότι η οικοδόμηση της δημόσιας διοίκησης θα συμβάλει σημαντικά στις αναπτυξιακές δυνατότητες του Κοσσυφοπεδίου. Όσον αφορά τη χώρα μου, η ένωση ολλανδικών δήμων ασχολείται έντονα με αυτόν τον στόχο σε τοπικό επίπεδο. Προσκρούει όμως στην παρουσία δημάρχων του UCK (Απελευθερωτικού Στρατού του Κοσσυφοπεδίου) παντού όπου o UCK κατάφερε να καταλάβει αυτό το αξίωμα. Οι δήμαρχοι αυτοί αυθαιρετούν έναντι του πληθυσμού με αποτέλεσμα να παρεμποδίζεται η άμεση οικοδόμηση ενός εύρυθμου και αξιόπιστου δημοσιοϋπαλληλικού μηχανισμού. Διερωτώμαι λοιπόν κατά πόσον είναι διατεθειμένο το Συμβούλιο να εξετάσει βάσει προτάσεως της Επιτροπής ποιες δημαρχίες θα ήταν ίσως προτιμότερο να καλυφθούν με έμπειρα άτομα εξωτερικής προέλευσης.
<P>
Γνωρίζουμε τις περιπτώσεις στη Βοσνία όπου το αξίωμα του δημάρχου καταλαμβάνεται συχνά από σεσημασμένους εγκληματίες και από σεσημασμένα μέλη του υποκόσμου, με αποτέλεσμα να μην μπορεί να αναπτυχθεί σωστά μια τοπική κοινότητα. Κύριε Πρόεδρε, με την προθυμία του Συμβουλίου να προβεί κατόπιν αιτήσεώς μας στην τροποποίηση του εγγράφου του, μια τροποποίηση που θα διασφαλίζει ότι στο κέντρο του ενδιαφέροντος βρίσκεται πράγματι το Κοσσυφοπέδιο, μπορούμε να εξετάσουμε κατά πόσον μπορεί να τύχει υποστήριξης και αυτό το πρόγραμμα. Θα χαιρόμουν επομένως βλέποντας και την Επιτροπή να κάνει ό,τι είναι αναγκαίο ώστε το Συμβούλιο να προβεί σε τροποποιήσεις.

<SPEAKER ID=12 LANGUAGE="DE" NAME="Swoboda">
Κύριε Πρόεδρε, κύριε Επίτροπε, κυρία Επίτροπε, αγαπητοί συνάδελφοι, θα ήθελα κατ' αρχάς να ευχαριστήσω θερμά τη συνάδελφο Doris Pack για τον ζήλο της, τη σταθερή θέση της αλλά και τη συμβιβαστικότητά της σε διάφορα ζητήματα. Για τον λόγο αυτόν άλλωστε υποστηρίξαμε πλήρως τις τροπολογίες της. Το Σώμα έχει βασικά σύσσωμο τη βούληση να αντιμετωπίσει την ισχυρογνωμοσύνη του Συμβουλίου στα συγκεκριμένα ζητήματα. Θα παρατηρήσω επιπλέον ότι δεν μπορούμε καν να συμβουλεύσουμε το Συμβούλιο σχετικά με αυτή την ισχυρογνωμοσύνη, αφού το ίδιο απουσιάζει! Ελπίζω πως έχουμε στο πλευρό μας την Επιτροπή, ακόμη κι αν ο Επίτροπος Kinnock δεν μπορούσε να πει κάτι τέτοιο εντελώς ξεκάθαρα. Διότι το ζητούμενο εδώ δεν είναι ποιός έχει δίκιο, εμείς ή το Συμβούλιο, αλλά να διδαχθούμε όλοι μαζί από τα λάθη που έγιναν. Οι πολίτες των κρατών μελών δεν μπορούν να δεχθούν να υπάρχει πάλι έστω και το ενδεχόμενο σπατάλης χρημάτων. Είμαστε διατεθειμένοι, όπως και οι πολίτες μας, να δαπανήσουμε χρήματα, πρέπει όμως να διατεθούν αποτελεσματικά.
<P>
Θέλω να αναφερθώ σε τέσσερα σημεία. Πρώτον, συμφωνήσαμε - και χαίρομαι πολύ γι' αυτό - να εδρεύει η Υπηρεσία στην Πρίστινα θεωρώντας όμως πως η Θεσσαλονίκη - και εδώ η θέση μου διαφοροποιείται κάπως από της κυρίας van der Laan - είναι σαφώς η κατάλληλη έδρα για την ευρύτερη περιφερειακή συνεργασία και για την ανασυγκρότηση ολόκληρης της περιοχής. Το ζητούμενο είναι να συνεργασθούν όλοι οι λαοί και όλες οι χώρες της περιοχής, και αυτό μπορεί να οργανωθεί ασφαλώς πολύ καλύτερα από τη Θεσσαλονίκη παρά από τις Βρυξέλλες. Συνεπώς, αυτή η διπλή έδρα έχει ασφαλώς την πλήρη υποστήριξή μας.
<P>
Δεύτερον, για μία Υπηρεσία προβλέπονται δύο διοικητικά συμβούλια, στο καθένα από τα οποία θα εκπροσωπούνται 15 κράτη μέλη. Τί άλλο σημαίνει η ύπαρξη δύο διοικητικών συμβουλίων για μία Υπηρεσία των 15 κρατών μελών εκτός από το γεγονός πως είναι πολλοί εκείνοι που θέλουν να φάνε από την πίτα της ανάθεσης δημοσίων συμβάσεων; Το θέμα όμως δεν είναι να μοιράσουμε δημόσιες συμβάσεις για την ανασυγκρότηση στην Ευρώπη αλλά να οργανωθεί η ανασυγκρότηση αποτελεσματικά, γρήγορα και σωστά, και ελπίζω, κυρία Επίτροπε Schreyer, να δώσετε ιδιαίτερη προσοχή στην αποτελεσματική διάθεση των χρημάτων αντί να επωφεληθούν πάλι από τα χρήματα τα επιμέρους κράτη μέλη και οι επιχειρήσεις τους. Ελπίζω επίσης ότι σχεδιάζετε φυσικά τη διενέργεια ελέγχων από το OLAF.
<P>
Τρίτον, η κ. Pack προτείνει να μπορούν όλα τα κράτη μέλη της Νοτιοανατολικής Ευρώπης, δηλαδή οι επιχειρήσεις τους, να συμμετέχουν στην ανασυγκρότηση. Παραδέχομαι ότι και στην Ομάδα μας έγιναν συζητήσεις για τη δυνατότητα συμμετοχής στην ανασυγκρότηση και επιχειρήσεων από χώρες που δεν έχουν και μεγάλη διάθεση, ή από τις οποίες λείπει εντελώς η διάθεση, να συνεργασθούν. Πρόκειται αφενός για την Κροατία και αφετέρου για μια χώρα που προς το παρόν δεν είναι ακόμη καθόλου διατεθειμένη να συμμετάσχει, και συγκεκριμένα τη Γιουγκοσλαβία. Θέλουμε να στρέψουμε το βλέμμα στο μέλλον και να δώσουμε και σε αυτές τις χώρες την ευκαιρία να συμμετάσχουν μέσω των επιχειρήσεών τους. Προσφέροντας αυτή την ευκαιρία ελπίζουμε πως και οι χώρες αυτές και οι κυβερνήσεις τους θα θελήσουν να συμμετάσχουν στην ανασυγκρότηση. Ως προς την Κροατία αυτό είναι ένα επίπονο εγχείρημα και ελπίζουμε ότι παρά τις δυσκολίες θα υπάρξουν θεμελιώδεις αλλαγές και στη Σερβία και στη Γιουγκοσλαβία. Γι' αυτό θα δώσουμε τη συναίνεσή μας.
<P>
Τελειώνοντας θέλω να επανέλθω σε αυτό που είπε ο Επίτροπος Kinnock. Δεν προθυμοποιηθήκαμε να επέμβουμε στη Γιουγκοσλαβία, και δη στο Κοσσυφοπέδιο, για να αντικαταστήσουμε μια εθνοτική ομάδα με μια άλλη. Καταλαβαίνω απόλυτα τη δυσαρέσκεια, την οργή, ακόμη και το μίσος ορισμένων Αλβανών του Κοσσυφοπεδίου για τον σερβικό πληθυσμό. Όμως δεν μπορούμε να δεχθούμε ούτε να ανεχθούμε μια νέα εθνική κάθαρση με διώξεις και φόνους.
<P>
(Χειροκροτήματα) Η Ευρωπαϊκή Ένωση πρέπει να φροντίσει να υπάρξει συνεργασία μεταξύ όλων των εθνοτικών ομάδων της περιοχής. Αυτή είναι ο ευρωπαϊκός στόχος και πρέπει να τον επιτύχουμε με μεγάλη αποτελεσματικότητα. Γι' αυτό θα συμφωνήσει και η Ομάδα μου με την αναβολή της τελικής ψηφοφορίας επί της έκθεσης, επειδή πρέπει πρώτα να εκτελέσει την εργασία του το Συμβούλιο.
<P>
(Χειροκροτήματα)

<SPEAKER ID=13 LANGUAGE="DA" NAME="Haarder">
Κύριε Πρόεδρε, ήμουν στο Κοσσυφοπέδιο πέρυσι τον χειμώνα και συνέταξα μια δήλωση για την κοινοβουλευτική Επιτροπή Δικαιωμάτων του Ανθρώπου. Επισκέφθηκα μια σειρά ιδιωτικών οργανώσεων παροχής βοήθειας. Το μεγαλύτερο πρόβλημά τους ήταν η συγκεντρωτική μέθοδος εργασίας της Επιτροπής και η επακόλουθη υπερβολικά χρονοβόρα διευθέτηση κάθε ζητήματος. Ο τοπικός εκπρόσωπος της Επιτροπής έπρεπε να ρωτά τις Βρυξέλλες για τα πάντα, διότι στις Βρυξέλλες όλοι έτρεμαν μήπως κάνουν κάποιο λάθος. Ωστόσο, κύριε Επίτροπε, η απάτη και τα λάθη δεν καταπολεμούνται με αυτόν τον τρόπο. Αν θέλουμε να γίνουμε αποτελεσματικοί πρέπει να μεταβιβάσουμε αρμοδιότητες. Πρέπει να παραχωρήσουμε αρμοδιότητες σε τοπικό επίπεδο ώστε να μπορούν οι τοπικοί αρμόδιοι να διευθετούν τις υποθέσεις γρήγορα και αποτελεσματικά. Εάν υπάρξουν σε τέτοια περίπτωση απάτες ή παρατυπίες, τότε πρέπει να πέφτει η δαμόκλειος σπάθη πάνω στους τοπικούς υπευθύνους. Γι' αυτό, κύριε Επίτροπε, είναι φυσικά εντελώς απαράδεκτο να επιμηκυνθεί ακόμα περισσότερο η αλυσίδα διοίκησης, αφού η Υπηρεσία στο Κοσσυφοπέδιο δεν θα πρέπει να περιμένει διαταγές μόνο από τις Βρυξέλλες αλλά και από τη Θεσσαλονίκη. Αυτό πρέπει να αποφευχθεί. Η Ομάδα των Φιλελευθέρων είναι έξω φρενών με τη συμφωνία που συνάφθηκε κατά τα φαινόμενα με τον διορισμό του κ. Hombach και την εγκατάσταση του γραφείου στη Θεσσαλονίκη. Ελπίζουμε όλα αυτά να μην προκαλέσουν μεγάλη ζημιά. Δεν θέλουμε οι άνθρωποι της Πρίστινα που ήδη περνούν δύσκολες ώρες με τη διοίκηση της ανασυγκρότησης να έχουν και άλλες φασαρίες εξαιτίας επιπρόσθετης γραφειοκρατίας από τη Θεσσαλονίκη.
<P>
Τέλος, κύριε Πρόεδρε, σας προτρέπω να βασιστούμε όσο το δυνατόν περισσότερο στους τοπικούς πολιτικούς εκπροσώπους του αλβανικού πληθυσμού, να χρησιμοποιήσουμε τις δυνάμεις των ίδιων των Αλβανών και να πάψουμε να τους βοηθάμε σε πράγματα που μπορούν να καταφέρουν και μόνοι τους. Το σπουδαιότερο όπλο ενάντια στις συμμορίες του UCK, τις οποίες πρέπει να σταματήσουμε και να καταπολεμήσουμε όταν δολοφονούν Σέρβους, είναι να κινητοποιήσουμε τους πολιτικούς ηγέτες που υπάρχουν στο Κοσσυφοπέδιο. Αν μη τι άλλο, υπάρχουν κόμματα που άγγιξαν το 80% των ψήφων στις εκλογές, και είναι ακόμα εκεί. Και οι ηγέτες είναι ακόμα εκεί και είναι έτοιμοι να αναλάβουν τα ηνία. Αλλά και σε τοπικό επίπεδο υπάρχουν ηγέτες που μπορούν να αναλάβουν τα ηνία. Αυτοί είναι το καλύτερο όπλο ενάντια στον UCK, για τον οποίο δεν τρέφω και μεγάλη συμπάθεια.

<SPEAKER ID=14 LANGUAGE="FR" NAME="Cohn-Bendit">
Κύριε Πρόεδρε, αγαπητοί συνάδελφοι, νομίζω πως πρέπει να είμαστε πολύ προσεκτικοί για να μην εμπλέκουμε προβλήματα ουσίας με προβλήματα οργάνωσης. Συμφωνούμε πως η Υπηρεσία για την ανασυγκρότηση του Κοσσυφοπεδίου θα πρέπει να εγκατασταθεί στην Πρίστινα, αλλά η υπηρεσία ή το γραφείο για την ανασυγκρότηση της Βοσνίας ήταν στο Σεράγεβο και τα προβλήματα ήταν τεράστια. Λέγοντας λοιπόν Πρίστινα δεν λέμε τίποτα προς το παρόν παρά μόνον ότι μια υπηρεσία για την ανασυγκρότηση του Κοσσυφοπεδίου πρέπει πολύ λογικά να συγκροτηθεί πράγματι με τους κατοίκους του Κοσσυφοπεδίου.
<P>
Προτείνω ωστόσο να συζητήσουμε και τον τρόπο με τον οποίο θα πραγματοποιηθεί η ανασυγκρότηση. Ως προς αυτό όμως αυτό που γνωρίζουμε από την Ευρωπαϊκή Ένωση στη Βοσνία είναι το πελώριο γραφειοκρατικό βάρος της λειτουργίας μας ως Ευρωπαϊκή Ένωση. Με άλλα λόγια, αντί να εστιάζουμε την προσοχή μας απλά στο ερώτημα Θεσσαλονίκη ή Πρίστινα, θα έπρεπε να διδαχθούμε κάτι από τη Βοσνία και να προσπαθήσουμε να εγκαθιδρύσουμε αυτόνομες δομές οι οποίες θα μπορούν να λαμβάνουν αποφάσεις στην Πρίστινα για τον τρόπο και τις λεπτομέρειες της βαρείας ανασυγκρότησης, δηλαδή των γεφυρών, των σπιτιών, των δρόμων, κ.λπ., και παράλληλα για τον τρόπο και τις λεπτομέρειες της ανασυγκρότησης του ιστού της κοινωνίας των πολιτών. Ποιο πρόγραμμα χρειάζεται επομένως για να μπορέσει αυτή η κοινωνία - όπως είπε ο κ. Haarder - να αναλάβει την ανασυγκρότηση; Ας μην την αφήσουμε, δεν θα έλεγα στα στρατεύματα του UCK, αλλά θα έλεγα απλά στον μιλιταριστικό πειρασμό, που οφείλουμε ίσως να καταδικάζουμε ως πολιτικοί αλλά που είμαστε σε θέση να κατανοήσουμε μετά από όλα όσα έζησαν αυτοί οι άνθρωποι και από τον φόβο μήπως ξαναζήσουν κάτι παρόμοιο. Είναι αλήθεια ότι μόνον ο εκδημοκρατισμός θα αποφέρει πρόοδο.
<P>
Θα μπορούσαμε να αναφέρουμε το παράδειγμα στη Βοσνία του προγράμματος "3000 στέγες για τη Βοσνία";. Ήταν ένα πολύ απλό πρόγραμμα στο πλαίσιο του οποίου λέγαμε στον πληθυσμό "αν ξαναχτίσετε τους τοίχους των σπιτιών σας, θα σας πληρώσουμε τις στέγες και, αν έχετε φτιάξει τις στέγες, θα σας πληρώσουμε τη θέρμανση";. Ήταν ένα πρόγραμμα το οποίο παρακινούσε τον πληθυσμό να δραστηριοποιηθεί σε όλα τα επίπεδα. Θα ήθελα επομένως πολύ απλά να εξετάσουμε το ενδεχόμενο ύπαρξης στην Πρίστινα αυτόνομων δομών λήψης αποφάσεων, οι οποίες θα δίνουν στον πληθυσμό τη δυνατότητα να αποφασίζει μαζί μας τι πρέπει να γίνεται, και θα ήθελα επίσης να μην υπάρχει υπερβολικά μεγάλη γραφειοκρατία στις Βρυξέλλες, φαινόμενο που συνδέεται με τη λογική που διέπει τη λειτουργία της Ευρωπαϊκής Ένωσης.
<P>
(Χειροκροτήματα)

<SPEAKER ID=15 NAME="Θεωνάς">
Κύριε Πρόεδρε, η κατάσταση στο Κοσσυφοπέδιο χαρακτηρίζεται από την επίμονη προσπάθεια του UCK να εκμεταλλευτεί την παρουσία των δυνάμεων του ΝΑΤΟ και της KFOR, προκειμένου να επιβάλει πλήρη εθνοκάθαρση σε βάρος των Σέρβων, των Τσιγγάνων και των άλλων, πλην Αλβανών, εθνοτήτων που ζουν στο Κοσσυφοπέδιο και να οικοδομήσει το δικό του κράτος, αποσπώντας την περιοχή από την επικράτεια της Σερβίας.
<P>
Οι ευθύνες της Ευρωπαϊκής Ένωσης και της λεγόμενης "διεθνούς κοινότητας"; είναι τεράστιες. Ήδη η έκθεση της κ. Pack που συζητάμε σήμερα, με την τροπολογία αριθμός 2, κάνει λόγο για συνεργασία με τους αλβανούς Κοσοβάρους που ενδιαφέρονται για την ανοικοδόμηση του κράτους τους, και πρέπει να βοηθηθούν να συμμετάσχουν και να συνεισφέρουν στα σχέδια της Ευρωπαϊκής Ένωσης. Ποιά είναι αυτά τα σχέδια;
<P>
Πρώτον, ομολογείται ανοικτά ότι επιδιώκεται η δημιουργία κράτους στο Κοσσυφοπέδιο. Δεύτερον, επιχειρείται ο ανοικτός εκβιασμός του κατεστραμμένου από τους εγκληματικούς βομβαρδισμούς του ΝΑΤΟ λαού της Γιουγκοσλαβίας, ο οποίος καλείται να υποταχθεί εθνικά, κοινωνικά και πολιτικά και να αποκτήσει ηγεσία αρεστή στους Αμερικανούς και το ΝΑΤΟ προκειμένου να υπάρξει προοπτική ανοικοδόμησης της ρημαγμένης χώρας. Η πολιτική αυτή είναι καταστροφική. Συνεχίζει την προσπάθεια διάλυσης της Γιουγκοσλαβίας με άλλα μέσα. Στηρίζει την εγκληματική δράση του UCK και εγκυμονεί τεράστιους κινδύνους για τη σταθερότητα των γειτονικών χωρών και ολόκληρης της Βαλκανικής.
<P>
Η ανεξέλεγκτη δράση του UCK κάτω από τις φτερούγες του ΝΑΤΟ θα δημιουργήσει αργά ή γρήγορα μεγάλα προβλήματα ακόμη και στην Αλβανία και την πρώην Γιουγκοσλαβική Δημοκρατία της Μακεδονίας αλλά, δείχνει και το είδος της ειρήνης που θέλετε να επιβάλετε στα Βαλκάνια. Αλήθεια, πιστεύει κανείς ότι στις 19 του μήνα ο UCK θα έχει αφοπλιστεί;
<P>
Είναι βέβαια κατανοητό ότι σήμερα συζητάμε την οικονομική ανασυγκρότηση του Κοσσυφοπεδίου, η οποία όμως συνδέεται άμεσα με πολιτικές σκοπιμότητες των κρατών μελών, αλλά και με την προσπάθειά τους να διανεμηθούν τα κονδύλια που προορίζονται για την ανοικοδόμηση του Κοσσυφοπεδίου ανάμεσα στις εταιρείες των κρατών μελών. Εδώ και ο καυγάς για τη διανομή της λείας!

<SPEAKER ID=16 LANGUAGE="IT" NAME="Nobilia">
Κύριε Πρόεδρε, θα ήθελα πρώτα από όλα να πω ότι συμμερίζομαι και εγώ τη λύπη που εξέφρασε η κ. Pack στην πρόταση έκθεσής της για τη στάση που τήρησε το Συμβούλιο με την πρόωρη έγκριση της θέσης του επί του εν λόγω κανονισμού. Από τη στάση του φαίνεται πράγματι πως δεν θέλει να λάβει υπόψη του το πνεύμα και τον προσανατολισμό που υιοθέτησε το Κοινοβούλιο, τόσο στην πρώτη τροποποίηση της οδηγίας του 1998, όσο και στο ψήφισμά του τον Ιούλιο του τρέχοντος έτους.
<P>
Συμμερίζομαι τις αντιρρήσεις για την επιλογή της έδρας της εν λόγω Υπηρεσίας - που κατά τη γνώμη μας πρέπει να είναι η Πρίστινα και όχι Θεσσαλονίκη - καθώς και τις αντιρρήσεις για τη μονομερή, όπως φαίνεται - κατά τη γνώμη του Συμβουλίου - δυνατότητα επέκτασης της δραστηριότητας αυτής της υπηρεσίας και σε άλλες περιοχές της Ομοσπονδιακής Δημοκρατίας της Γιουγκοσλαβίας χωρίς ούτε μια προληπτική διαβούλευση με το Κοινοβούλιο, τη στιγμή ακριβώς που ανατίθενται στο Κοινοβούλιο καθήκοντα, τριμηνιαίου μάλιστα, ελέγχου των διεξαγόμενων δραστηριοτήτων και διοικητικού ελέγχου, έστω και εκ των υστέρων.
<P>
Δεν καταλαβαίνω ωστόσο τους λόγους που οδήγησαν το Κοινοβούλιο να προβλέψει, στο πλαίσιο της σύνθεσης του διοικητικού συμβουλίου της Υπηρεσίας, τον διορισμό επτά ανεξάρτητων εμπειρογνωμόνων αποκλειστικά εκ μέρους της Επιτροπής. Κάτι τέτοιο είναι αντίθετο με τις προτάσεις της ίδιας της Επιτροπής η οποία, σε συμφωνία με την επιτροπή που την επικουρεί, προέβλεψε αντίθετα την παρουσία ενός εκπροσώπου από κάθε κράτος μέλος.
<P>
Προσωπικά πιστεύω πως δεν ενδείκνυται να αποκλείει το Κοινοβούλιο κατά παράδοξο τρόπο από το πλαίσιο λήψης αποφάσεων τα κράτη μέλη που συνθέτουν την Ένωση, ένα πλαίσιο που είναι πρώτιστα πολιτικό και μετά επιχειρησιακό. Αυτό σημαίνει πως δεν τίθεται θέμα προληπτικού ελέγχου του προορισμού της προτεινόμενης συνολικής βοήθειας, ακόμη κι αν το μέγεθός της, 1.900 εκατομμύρια ευρώ για τα επόμενα πέντε χρόνια, θα συνιστούσε κάτι τέτοιο.

<SPEAKER ID=17 LANGUAGE="NL" NAME="Belder">
Κύριε Πρόεδρε, θέλω κατ' αρχάς να εκφράσω την ειλικρινή εκτίμησή μου για το έργο της εισηγήτριας κ. Doris Pack. Χαίρει φήμης στρατευμένης πολιτικού μεταξύ των βαλκανιολόγων διότι η κ. Pack ήταν και είναι am Ort.
<P>
Μπορούμε να αναφερθούμε εν συντομία στη σύσταση μιας Ευρωπαϊκής Υπηρεσίας Ανασυγκρότησης. Είναι μια αξιόλογη πρωτοβουλία και υποστηρίζουμε τις δύο βασικές στρατηγικές που προτείνει η εισηγήτρια.
<P>
Μετά από μια σκοτεινή δεκαετία καταπίεσης λάμπει και πάλι μια κοινωνική προοπτική για τους Κοσσυφοπεδίτες. Η δυσκολία που εξακολουθεί να υφίσταται είναι αν αυτό ισχύει εξίσου και για το τμήμα της σερβικής μειονότητας που έμεινε πίσω, καθώς και για την αλβανική μειονότητα που επέστρεψε στο μεταξύ. Η βοήθεια της ΕΕ οφείλει σε κάθε περίπτωση να ωφελήσει αναλογικά και τις δύο πληθυσμιακές ομάδες και να αποτελέσει μιαν απαραίτητη εξωτερική ώθηση για αμοιβαία ανοχή.
<P>
Θα ήθελα να κάνω μια γενική παρατήρηση σχετικά με την αποτελεσματική παροχή βοήθειας στους τόσο σοβαρά πληγέντες Κοσσυφοπεδίτες. Η βοήθεια μπορεί είτε να διανεμηθεί ομοιόμορφα σε όλο το θρυλικό Πεδίο των Κοσσύφων (Κόσοβο Πόλιε) είτε να εφαρμοσθεί μέσω πρότυπων σχεδίων. Υπέρ αυτής της τελευταίας προσέγγισης συνηγορεί το λυπηρό γεγονός ότι ορισμένες περιφέρειες και πόλεις στη νομικώς αναγνωρισμένη σερβική επαρχία αναγκάστηκαν να πληρώσουν υψηλό ανθρώπινο και υλικό φόρο στη μανία των ειδικών αστυνομικών μονάδων του Milosevic και στον τακτικό γιουγκοσλαβικό στρατό. Η επιλογή ακριβώς ενός αριθμού πρότυπων σχεδίων και η επιτυχής εξέλιξη τους θα παράσχει στους Κοσσυφοπεδίτες απτή υποστήριξη, διότι η εξέλιξη απαιτεί από αυτούς να επιδείξουν πρόσθετο θάρρος.
<P>
Ωστόσο, θεμελιώδης προϋπόθεση για την επιτυχία κάθε βοήθειας για ανασυγκρότηση, επομένως και της ευρωπαϊκής, είναι φυσικά η αποκατάσταση της δημόσιας τάξης στο Κοσσυφοπέδιο. Οι προκλήσεις και από τις δύο πλευρές συνεχίζονται αδιάκοπα. Η διεθνής κοινότητα δεν πρέπει να τις ανεχθεί σε καμία περίπτωση, αλλά να λάβει επιτόπου συντονισμένη και αποφασιστική θέση εναντίον τους υπό την καθοδήγηση του πρώτου υπεύθυνου οργάνου για τη δημόσια ασφάλεια, της KFOR.
<P>
Για την ήδη αναφερθείσα εμπιστοσύνη των Δυτικών στους παράλληλους κοινωνικούς θεσμούς του Κοσσυφοπεδίου, π.χ. στο σκιώδες αλβανικό κράτος κατά τα τελευταία δέκα χρόνια, ως ιδεώδες σημείο αναφοράς για μια νέα αρχή γι' αυτό το εδαφικό μήλο της έριδος, χωρά εν πάση περιπτώσει μια κρίσιμη παρατήρηση. Για ορισμένους ουσιώδεις κοινωνικούς τομείς οπωσδήποτε ισχύει αυτό το θετικό σημείο. Αναφέρομαι στη βασική εκπαίδευση, στη συνεχή ιατρική περίθαλψη και στην εξειδίκευση. Η υπάρχουσα γραμμή δεν μπορεί όμως να προεκταθεί τόσο "απλά"; και στο πολιτικό πεδίο. Γι' αυτό και ασφαλώς δεν έχουν αυτή τη στιγμή καμία προτεραιότητα οι εκλογές. Είναι επιτακτική ανάγκη να υπάρξει πολιτική ηρεμία και αποκρυστάλλωση του πολιτικού τοπίου στο Κοσσυφοπέδιο.
<P>
Ας τελειώσω με μια μικρή ακτίνα ελπίδας. Μια θετική εξέλιξη είναι η αποκατάσταση στο Κοσσυφοπέδιο ενός κριτικού Τύπου που καλύπτει ευρύ πολιτικό φάσμα και δεν διστάζει να χτυπήσει ανοιχτά και στα ίσια τις βιαιοπραγίες των ίδιων των Αλβανών. Αναφέρω ενδεικτικά την κατακραυγή της Ρώμης και των Σέρβων. Αυτή η εγχώρια επίδειξη ηθικού θάρρους δικαιολογεί ακριβώς την παρουσία μιας Ευρωπαϊκής Υπηρεσίας Ανοικοδόμησης στην Πρίστινα!

<SPEAKER ID=18 LANGUAGE="DE" NAME="Sichrovsky">
Κύριε Πρόεδρε, η ανασυγκρότηση του Κοσσυφοπεδίου συνιστά αναμφισβήτητα ένα από τα πιο επείγοντα καθήκοντα αλλά και υποχρέωση της Ευρωπαϊκής Ένωσης. Σύμφωνα με τις τελευταίες εκθέσεις του ΟΗΕ το Κοσσυφοπέδιο είναι σήμερα μια εντελώς κατεστραμμένη χώρα στην οποία ούτε η ασφάλεια των ανθρώπων διασφαλίζεται, ούτε καλύπτονται οι διατροφικές ανάγκες του πληθυσμού. Όμως αυτή τη φορά η ευθύνη της Ευρωπαϊκής Ένωσης πρέπει να περιλαμβάνει περισσότερα από μια απλή χρηματοδότηση της ανασυγκρότησης. Η αποκατάσταση ενός δημοκρατικού και δικαίου συστήματος αποτελεί προϋπόθεση για ένα πρόγραμμα ανασυγκρότησης και η πολιτική καθώς και η κοινωνική και οικονομική ευθύνη βρίσκονται στα χέρια της ΕΕ.
<P>
Όπως έδειξαν τα αρνητικά παραδείγματα από τη Ρωσία τις τελευταίες εβδομάδες, οι ενισχύσεις ύψους πολλών εκατομμυρίων συχνά δεν φθάνουν παρά μόνο σε λίγους από εκείνους που πραγματικά τα δικαιούνται. Γι' αυτό πρέπει η ροή των χρημάτων να χαρακτηρίζεται από διαφάνεια. Πρέπει όλοι μας να έχουμε εγγυήσεις ότι τα χρήματα των Ευρωπαίων φορολογουμένων δεν θα καταλήξουν στους τραπεζικούς λογαριασμούς κάποιων εγκληματιών της πολιτικής και της οικονομίας. Η Ευρωπαϊκή Ένωση φέρει αποκλειστικά την ευθύνη για την αποφυγή της κατάχρησης αυτών των χρημάτων. Ως βουλευτές φέρουμε ευθύνη απέναντι στους ψηφοφόρους μας που χρηματοδοτούν την ανασυγκρότηση αυτή με τους φόρους που καταβάλλουν. Εξαρτόμαστε από μια θετική διάθεση του πληθυσμού και συνεπώς αποτελεί θεμελιώδη ευθύνη της Ένωσης να μπορεί να εξηγήσει σε όσους συμμετέχουν στη χρηματοδότηση της ανασυγκρότησης πώς χρησιμοποιούνται τα χρήματά τους.
<P>
Για την επίτευξη του στόχου αυτού η Ευρωπαϊκή Ένωση χρειάζεται μια σύγχρονη, αποτελεσματική, λειτουργική και διαφανή διαχείριση των συγκρούσεων. Μόνο υπό αυτές τις συνθήκες μπορούμε να υπολογίζουμε σε ευρεία υποστήριξη του ευρωπαϊκού πληθυσμού για το σχέδιο αυτό.

<SPEAKER ID=19 LANGUAGE="IT" NAME="Fitto">
Κύριε Πρόεδρε, η έκθεση της Επιτροπής για την έδρα της Υπηρεσίας Ανασυγκρότησης του Κοσσυφοπεδίου σίγουρα ξεκινά θετικά, αφού επιδιώκει να εξετάσει τις εμπειρίες από τις προηγούμενες δράσεις ανασυγκρότησης σε άλλες περιοχές της Ευρώπης.
<P>
Αφενός πιστεύω πως μας δίνεται η ευκαιρία να εστιάσουμε την προσοχή μας στα κυριότερα ζητήματα, πώς δηλαδή θα μπορέσει να λειτουργήσει αυτή η Υπηρεσία βάσει των αρχών της διαφάνειας και της αποτελεσματικότητας που αποτελούν τον θεμελιώδη παράγοντα δεδομένης της παρούσας κατάστασης στα Βαλκάνια, και αφετέρου πιστεύω επίσης ότι, είναι σημαντικό και πρέπει να υπογραμμιστεί το γεγονός ότι σήμερα πρέπει να θέσουμε το πρόβλημα της ανασυγκρότησης ενός κοινωνικού, οικονομικού και ηθικού ιστού σε ένα πλαίσιο, όπου μια ευρύτερη θεώρηση της Νοτιοανατολικής Ευρώπης δεν μπορεί να αποτελεί διασπαστικό στοιχείο, όσον αφορά τις επιλογές της Υπηρεσίας με έδρα κάποιο μέρος αντί κάποιου άλλου.
<P>
Έχοντας ακούσει τις παρεμβάσεις άλλων συναδέλφων πιστεύω πως, αφού τίθεται ένα ορθό και θεμιτό ζήτημα και το ερώτημα ποιο είναι το συμφέρον του κράτους μέλους, στο οποίο δεν μπορεί βεβαίως να αποδίδεται προτεραιότητα, πρέπει επίσης να τεθεί και ένα άλλο ζήτημα, το ζήτημα των ζημιών που προκάλεσαν οι ενέργειες και τα γεγονότα στο Κοσσυφοπέδιο σε άλλες χώρες, οι οποίες ένιωσαν στο πλαίσιο της Ευρωπαϊκής Ένωσης τη γειτνίαση στο πετσί τους. Ολόκληρες περιφερειακές οικονομίες κατέρρευσαν τους τελευταίους μήνες από το κλείσιμο των αεροδρομίων και από τα γεγονότα που συνδέονται με τον πόλεμο στο Κοσσυφοπέδιο σε διάφορες περιοχές των κρατών μελών: αναφέρομαι ιδιαίτερα στις περιοχές της Νότιας Ιταλίας.
<P>
Από αυτή την άποψη πιστεύω πως είναι σημαντικό να προβούμε σε μια συνολικότερη αξιολόγηση, υπό το φως μάλιστα μιας πολιτικής παρεμβάσεων η οποία, όπως διάβασα και στην έκθεση για τον προϋπολογισμό της Ένωσης για το επόμενο έτος, προβλέπει σοβαρή επανεκτίμηση της πολιτικής που επικεντρώνεται στις μικρομεσαίες επιχειρήσεις οι οποίες δραστηριοποιούνται στις διασυνοριακές περιοχές.
<P>
Πιστεύω πως αυτό αποτελεί πραγματικό πρόβλημα αν θέλουμε να δημιουργήσουμε τις συνθήκες που θα μας επιτρέψουν να υιοθετήσουμε μια πιο ολοκληρωμένη αξιολόγηση για τη Μεσόγειο και οι οποίες θα ανοίγουν κυρίως μεγάλες προοπτικές στην κατεύθυνση αυτή. Το ζήτημα δεν είναι να δεχτούμε για τοπικιστικούς λόγους μια λύση αντί μιας άλλης, όσον αφορά την έδρα της Υπηρεσίας, αλλά να έχουμε υπόψη μας, σαφώς σκιαγραφημένες, τις ουσιαστικές επιλογές.
<P>
Όσον αφορά την ταχύτητα, την αποτελεσματικότητα και τη διαφάνεια της δράσης αυτής της Υπηρεσίας, είναι σημαντικό να προσπαθήσουμε να δούμε αυτό το ραντεβού σαν μια καλή ευκαιρία όχι μόνο για να καταστεί δυνατή η ανασυγκρότηση κατά προτεραιότητα και γρήγορα, λαμβανομένης υπόψη της παρούσας κατάστασης στο Κοσσυφοπέδιο, αλλά και για να δημιουργηθούν οι συνθήκες ώστε να εξεταστεί με ιδιαίτερη προσοχή το πρόβλημα των μεταναστευτικών ροών της Μεσογείου.
<P>
Χιλιάδες πρόσφυγες αποβιβάζονται σήμερα στις ακτές χωρίς κανέναν σκοπό ενώ τα κράτη μέλη και η Ευρωπαϊκή Ένωση βρίσκονται σε πλήρη αδυναμία να μιλήσουν για προοπτική και να δώσουν συγκεκριμένη απάντηση στο πρόβλημα αυτό. Πρόκειται κατά τη γνώμη μου για το κυριότερο ζήτημα στο οποίο πρέπει να εστιάσουμε την προσοχή μας για να μην αναγκαστούμε να αντιμετωπίσουμε τα επόμενα χρόνια καταστάσεις παρόμοιες με εκείνες του Κοσσυφοπεδίου.

<SPEAKER ID=20 LANGUAGE="NL" NAME="Wiersma">
Kύριε Πρόεδρε, θεωρώ σημαντικό να συζητήσουμε σήμερα για κάτι που πρέπει να ρυθμιστεί σύντομα, και συγκεκριμένα πώς θα δώσουμε επίσημη μορφή στο πρόγραμμα ανασυγκρότησης του Κοσσυφοπεδίου. Ο ρόλος της Ευρωπαϊκής Ένωσης σε αυτή την ανασυγκρότηση είναι ουσιώδης, κάτι που θεωρούμε σωστό. Δεν θέλουμε να επαναληφθούν τα λάθη που έγιναν στο παρελθόν σε μεγάλα προγράμματα, όπως στη Βοσνία και σε άλλα μέρη. Γι' αυτό επιθυμούμε μεγαλύτερη επίβλεψη, μεταξύ άλλων και από το Ευρωπαϊκό Κοινοβούλιο. Το OLAF πρέπει να μπορεί να διενεργεί τους ελέγχους του και οι έλεγχοι αυτοί θα συμβάλουν στην ταχεία και καλή εφαρμογή του προγράμματος, γιατί ήδη πληροφορούμαστε πως σημειώνονται καθυστερήσεις στην παράδοση των πραγμάτων που είναι αναγκαία για την ταχεία ανασυγκρότηση του Κοσσυφοπεδίου.
<P>
Επίσης, και αυτό περιλαμβάνεται και στην έκθεση της κ. Pack, πρέπει να αποτραπεί η άμεση συμμετοχή των κρατών μελών της ΕΕ. Γι' αυτό και προτείνουμε να μη συσταθεί επιτροπή διαχείρισης, η περίφημη management committee, αλλά να εργασθούμε με μια συμβουλευτική επιτροπή. Πιστεύω πως αυτή είναι σημαντική απαίτηση του Ευρωπαϊκού Κοινοβουλίου. Έχουμε δει πολλές φορές στο παρελθόν ότι τα πράγματα πήγαν στραβά επειδή τα κράτη μέλη ανακατεύτηκαν υπερβολικά στα προγράμματα ή ήθελαν να εφαρμόσουν μόνα τους πολλά τμήματα αυτών των προγραμμάτων.
<P>
Η εφαρμογή ενός προγράμματος πρέπει να κατευθύνεται κατά το δυνατόν επιτόπου, και μάλιστα από την Πρίστινα. Αυτό είναι το επιχειρησιακό κέντρο. Εκεί πρέπει να κάνουν σωστή δουλειά οι άνθρωποι, και εννοώ προπαντός τους ίδιους τους Κοσσυφοπεδίτες. Διότι ένα άλλο δίδαγμα που μπορούμε να αντλήσουμε από τη Βοσνία είναι ότι γίνονται πάρα πολλά από τη διεθνή κοινότητα και πολύ λίγα από τους ίδιους τους κατοίκους, γεγονός που μου δημιουργεί ενίοτε την εντύπωση ότι αυτές οι χώρες διοικούνται έξωθεν και όχι εκ των ένδον. Πρέπει τελικά να καταφέρουν να αποκτήσουν αυτοδιοίκηση.
<P>
Το Κοσσυφοπέδιο αποτελεί τμήμα του συμφώνου σταθερότητας και εδώ εμπλέκεται η πρόταση για εγκατάσταση του κεντρικού γραφείου του συμφώνου σταθερότητας στη Θεσσαλονίκη. Όσον αφορά αυτό το θέμα συμφωνώ απόλυτα με την πρόταση της κ. Pack. Είναι λογικό να πραγματοποιηθεί και αυτό επιτόπου. Σε μια τροπολογία προτείνεται να έχουν και οι χώρες της Νότιας και της Ανατολικής Ευρώπης τη δυνατότητα συμμετοχής στα σχέδια ανασυγκρότησης, κάτι που είναι επίσης καλό. Πιστεύω πως στην περιοχή υπάρχει μεγάλη εμπειρογνωμοσύνη και πείρα την οποία μπορούμε να χρησιμοποιήσουμε. Το κόμμα μου προβαίνει ωστόσο επ' αυτού σε μια διευκρίνιση. Συμπεραίνουμε ότι μιλώντας για συμμετοχή των χωρών της Νότιας Ευρώπης στα σχέδια ανασυγκρότησης δεν εννοούμε τις κυβερνήσεις και τις αρχές της Σερβίας και της Κροατίας. Πιστεύουμε ότι είναι ακόμη πολύ νωρίς για ένα άνοιγμα σε αυτές τις δύο χώρες. Γνωρίζουμε την κατάσταση στη Σερβία, τα προβλήματα με τον Tudjman και το θέμα των προσφύγων της Κράινα και τις σχέσεις μεταξύ του Tudjman και της κροατικής κυβέρνησης και του Δικαστηρίου της Χάγης. Γι' αυτό και διατυπώνουμε μιαν επιφύλαξη όσον αφορά την άμεση συμμετοχή αυτών των χωρών.

<SPEAKER ID=21 NAME="Παπαγιαννάκης">
Κύριε Πρόεδρε, είναι αλήθεια ότι το κύριο πρόβλημα είναι κυρίως το πώς θα ανασυγκροτηθεί η περιοχή και σε ποια προοπτική. Το είπαν και άλλοι συνάδελφοι.
<P>
Κύριε Πρόεδρε, ακούσαμε σήμερα πολλά μισόλογα και ασαφείς υπαινιγμούς. Μας είπε ο κ. Επίτροπος ότι έχουν προβλήματα στο Κοσσυφοπέδιο από ένα θεσμικό και νομικό κενό - institutional and legal vacuum, είπε. Πώς προέκυψε αυτό το κενό; Τί κάνει η εκεί διοίκηση της Ένωσης και όλοι οι υπόλοιποι; Τί κενό είναι αυτό; Και πώς σκοπεύετε να το συμπληρώσετε; Μας είπατε ότι θα κάνετε αξιολόγηση των καταστροφών. Μόνο στο Κοσσυφοπέδιο; Όχι στη γύρω περιοχή; Μόνο για τα φυσικά προβλήματα; Όχι, π.χ. για το περιβάλλον; Δηλαδή μας λέτε ότι θέλετε να ανασυγκροτήσετε το Κοσσυφοπέδιο σε ένα κενό θεσμικό, νομικό, γεωγραφικό, γεωπολιτικό και πολιτικό. Εγώ σας θαυμάζω";!
<P>
Και ενώ μας λέτε όλα αυτά -και τα λένε και άλλοι συνάδελφοι- καταδικάζετε παράλληλα τις εθνικές διώξεις των πάντων και ανασυγκροτείτε τη δημοκρατία. Ξέρετε πολύ καλά ότι τίποτε από όλα αυτά δεν γίνεται. Δεν είναι με τα τανκς που ο UCK θα σας εμποδίσει να κάνετε δουλειά. Είναι με την παρουσία του και με την ανοχή που του δείχνετε. Και δεν είναι καν ο UCK ο μεγαλύτερος κίνδυνος. Έχουμε μεγάλες εμπειρίες, κύριε Επίτροπε, από παλιότερα. Θυμάμαι, μάλιστα, ακόμα και την κατεστραμμένη Ελλάδα από τη ναζιστική κατοχή και τον εμφύλιο πόλεμο, τον οποίο βοήθησαν κάποιοι να κερδηθεί και, βεβαίως, νεότερες περιπτώσεις, τη Βοσνία, τη Ρωσία, την Αλβανία. Ο μεγαλύτερος κίνδυνός σας είναι η κερδοσκοπία, είναι οι καταπατήσεις, η παραοικονομία, η μαύρη οικονομία και η μαφία που θα προσπαθήσουν να ανοικοδομήσουν πραγματικά ένα Κοσσυφοπέδιο με πραγματικές δομές και συμφέροντα όπως εκείνοι τα καταλαβαίνουν. Και απέναντι σ' αυτά δεν έχετε την παραμικρή δυνατότητα αντίδρασης. Δεν άκουσα τίποτε γι' αυτά τα ζητήματα σε όλη αυτή τη συζήτηση.
<P>
Η κουβέντα τώρα περί Πρίστινας και Θεσσαλονίκης είναι εντελώς άσχετη με αυτό το μέγα πρόβλημα. Για να μην πω ότι θα ήταν καλύτερα να μην είναι και πολύ κοντά εκείνοι που παίρνουν τις αποφάσεις με εκείνους που θα τους τις υπαγορεύουν. Με αυτήν την έννοια λοιπόν, σας εκφράζω την απαισιοδοξία μου και θα περίμενα, βεβαίως, κάποιες πιο ενθαρρυντικές παρατηρήσεις και απαντήσεις.

<SPEAKER ID=22 LANGUAGE="FR" NAME="Gollnisch">
Κύριε Πρόεδρε, σας ζητώ συγγνώμη αλλά υπάρχει ένα πρόβλημα. Δεν παρεμβαίνω ως μη εγγεγραμμένος βουλευτής. Παρεμβαίνω ως μέλος της Ομάδας Τεχνικού Συντονισμού των Ανεξάρτητων Βουλευτών.

<SPEAKER ID=23 NAME="Πρόεδρος">
Να με συγχωρήσετε, κύριε Gollnisch, αλλά η συγκεκριμένη πολιτική ομάδα, όπως γνωρίζετε ή θα έπρεπε να γνωρίζετε, δεν υπάρχει. Επομένως δεν μπορείτε να παρέμβετε εξ ονόματος μίας Ομάδας που δεν υπάρχει.

<SPEAKER ID=24 LANGUAGE="FR" NAME="Gollnisch">
Κύριε Πρόεδρε, δεν έλαβα την κοινοποίηση και στα συνοπτικά πρακτικά δεν αναφέρεται τίποτα σχετικό. Η ψηφοφορία που έλαβε χώρα προχθές αφορά μια ερμηνεία του Κανονισμού αλλά δεν περιλαμβάνει καμία διάταξη σχετικά με την Ομάδα στην οποία ανήκω.

<SPEAKER ID=25 NAME="Πρόεδρος">
Λυπούμαι που διαφωνώ με την ερμηνεία σας αλλά, εάν πράγματι αυτή είναι η δική σας ερμηνεία, δεν έχετε παρά να τη διαβιβάσετε γραπτώς στο Προεδρείο, το οποίο θα σας απαντήσει. Σύμφωνα με την ερμηνεία του Προεδρείου η έγκριση των συνοπτικών πρακτικών επαρκεί για την εφαρμογή της ερμηνείας που δίδεται από τη μεγάλη πλειοψηφία των βουλευτών αυτού του Σώματος. Συνεπώς, για τον σκοπό αυτό και μέχρι νεωτέρας ανήκετε στην Ομάδα των Μη Εγγεγραμμένων. Εάν δεν θέλετε να παρέμβετε, μπορείτε να παραιτηθείτε από τη χρήση του λόγου, αλλά ας μη χάνουμε άλλο χρόνο.

<SPEAKER ID=26 LANGUAGE="FR" NAME="Gollnisch">
Κύριε Πρόεδρε, αγαπητοί συνάδελφοι, η συνάδελφός μας, η εισηγήτρια κ. Pack, περιέγραψε καλά την ολέθρια κατάσταση στο Κοσσυφοπέδιο: αποδιοργάνωση των δημόσιων υπηρεσιών, διοικητικό και δικαστικό χάος. Οφείλουμε να αναγνωρίσουμε ότι αυτή η κατάσταση δεν είναι παρά μία από τις συνέπειες της τερατώδους επίθεσης που διέπραξε η κυβέρνηση των Ηνωμένων Πολιτειών της Αμερικής και οι Ευρωπαίοι υποτελείς της κατά παράβαση όλων των κανόνων του διεθνούς δικαίου αλλά και κάθε πολιτικής διδασκαλίας.
<P>
Πολλοί συνάδελφοι επεσήμαναν σαφώς σήμερα πως, όσον αφορά την καταπολέμηση της εθνικής εκκαθάρισης στην πραγματικότητα βλέπουμε προφανώς να ολοκληρώνεται η εξόντωση των τελευταίων Σέρβων του Κοσσυφοπεδίου. Αυτή είναι η πραγματικότητα. Καταστράφηκαν συστηματικά οι μη στρατιωτικές υποδομές όχι μόνο στο Κοσσυφοπέδιο αλλά και στη Σερβία, και τις περισσότερες φορές χωρίς αυτό να δικαιολογείται από στρατηγική άποψη. Γέφυρες, δρόμοι, φράγματα, σιδηρόδρομοι, ηλεκτρικά εργοστάσια, κτήρια διοικητικών υπηρεσιών, ακόμα και νοσοκομεία καταστράφηκαν, και δεν μιλώ για τους νεκρούς, που τους αποκαλούν κατ' ευφημισμόν έμμεσες ζημιές, ούτε για τις οικογένειές τους. Όλο αυτά μάλιστα είναι εξίσου αδικαιολόγητα σαν να βομβάρδιζε το ΝΑΤΟ τις γέφυρες του Λίγηρα για να εμποδίσει τη γαλλική αστυνομία ή τη χωροφυλακή να επέμβουν στα προάστια του Στρασβούργου, θέαμα που ίσως είναι γραφτό να δούμε πολύ πιο σύντομα από όσο πιστεύουμε.
<P>
Οι πολίτες της Ευρώπης πλήρωσαν για την καταστροφή. Τώρα θα πληρώσουν για την ανασυγκρότηση. Αναμένουμε με ενδιαφέρον να δούμε τη συνεισφορά των Ηνωμένων Πολιτειών της Αμερικής. Στο σημείο που έχουν φθάσει τα πράγματα εγκρίνουμε τον περιορισμό των προσκλήσεων υποβολής προσφορών και της ανάθεσης συμβάσεων στα φυσικά και νομικά πρόσωπα των κρατών μελών ή των δικαιούχων κρατών. Το ζήτημα της έδρας της Υπηρεσίας είναι σημαντικό όχι όμως τόσο σημαντικό όσο ο καθορισμός των επιλέξιμων χωρών. Οι Ηνωμένες Πολιτείες της Αμερικής και οι ευρωπαϊκές χώρες είναι δυστυχώς υπεύθυνες όχι μόνον για τις καταστροφές στο Κοσσυφοπέδιο αλλά και για τις καταστροφές που προκάλεσαν στη Σερβία, στην Πρώην Γιουγκοσλαβική Δημοκρατία της Μακεδονίας και στο Μαυροβούνιο.
<P>
Αυτές οι λίγες σκέψεις δεν μπορούν να αποτελέσουν με κανέναν τρόπο, όπως καταλαβαίνουμε, επιδοκιμασία μιας εγκληματικής πολιτικής η οποία θα μείνει στην ιστορία ως ένα επίφοβο προηγούμενο που θα πλήξει ίσως στο μέλλον και εμάς.

<SPEAKER ID=27 LANGUAGE="DE" NAME="Bφge">
Κύριε Πρόεδρε, ο κύριος Kinnock στην αρχή της ομιλίας του αναφέρθηκε στις χρηματοδοτικές ανάγκες. Σήμερα το μεσημέρι κατά την ψηφοφορία για τον διορθωτικό και συμπληρωματικό προϋπολογισμό αριθ. 4/99 θα διαθέσουμε στον Οργανισμό Ανασυγκρότησης 92 εκατομμύρια. Παράλληλα όμως επισημαίνω, και αυτό αποτελεί πρόσκληση προς την Επιτροπή, πως η τακτική της σαλαμοποίησης με τους διορθωτικούς και συμπληρωματικούς προϋπολογισμούς πρέπει να πάρει τέλος γιατί δεν έχει μεγάλη σχέση με δημιουργική δημοσιονομική πολιτική παρά, αντίθετα, αρχίζει να θυμίζει δημιουργική τήρηση λογιστικών βιβλίων.
<P>
Για τον λόγο αυτόν, κυρία Schreyer, θα ήταν καλό και εν όψει του προσεχούς ζητήματος των συμπληρωματικών προϋπολογισμών για το έτος 2000 να επιλυθεί ικανοποιητικά το θέμα αυτό μέχρι τη δεύτερη ανάγνωση του προϋπολογισμού του 2000, τον Δεκέμβριο. Το Συμβούλιο, ως γνωστόν, δεν εκπροσωπείται πλέον ούτε καν από διοικητική άποψη και αφού έχει ήδη καταλήξει σε κοινή θέση χωρίς να περιμένει τη θέση του Κοινοβουλίου πρέπει και εδώ να τεθεί πολύ περισσότερο στο προσκήνιο της δημόσιας συζήτησης στην Ευρώπη το ζήτημα της καλλιέργειας μιας νέας υπευθυνότητας και ενός καλύτερου τρόπου συνύπαρξης.
<P>
(Χειροκροτήματα) Έχουμε όμως καιρό. Τυπικά το Συμβούλιο δεν θα ασχοληθεί με αυτό και δεν θα λάβει τελική απόφαση πριν από τις 11 Οκτωβρίου. Η συνάδελφος Pack κατέστησε σαφέστατο πως η τροποποίηση του κανονισμού περιλαμβάνει αρκετές θετικές προσεγγίσεις, και συγκεκριμένα το ζήτημα της αποκέντρωσης, την ανοικτή συμμετοχή στις προσκλήσεις υποβολής προσφορών και πολλά άλλα. Αν όμως τελικά ο συμβιβασμός σχετικά με το ζήτημα της έδρας λάβει τη μορφή που παρουσίασε η κ. Pack - από τη μία η Πρίστινα και από την άλλη ο γενικός συντονισμός στη Θεσσαλονίκη - τότε είναι ακόμη σημαντικότερο να διασαφηνισθούν θεμελιώδη ζητήματα, να γίνει το όλο εγχείρημα με ευθύνη της Επιτροπής, να μην αποκτήσει η δομή περισσότερο διακρατικό χαρακτήρα από εκείνον των ήδη υφισταμένων υπηρεσιών, να μπορεί να παρεμβαίνει το OLAF, να εγκριθεί ξεχωριστά το οργανόγραμμα, να διατηρηθεί η αρμοδιότητα του Ευρωπαϊκού Κοινοβουλίου για θέματα προϋπολογισμού και να γνωμοδοτεί το Ευρωπαϊκό Κοινοβούλιο σε περίπτωση επέκτασης των δραστηριοτήτων της υπηρεσίας. Γι' αυτό, κυρία Schreyer, κύριε Kinnock, καλό θα ήταν, σύμφωνα με το πνεύμα της νέας συνεργασίας βάσει του προγράμματος των πέντε σημείων, η Επιτροπή να υποβάλει βάσει των τροπολογιών μας νέα πρόταση προκειμένου να επιτύχουμε μια ικανοποιητική λύση, σύμφωνη με το πνεύμα του κανονισμού, και η διένεξη αυτή να μη μεταφερθεί στην κανονική διαδικασία εκτέλεσης του προϋπολογισμού. Δεν θα ήθελα κάτι τέτοιο, επιφυλάσσομαι όμως για την περίπτωση που το Συμβούλιο δεν θα κάνει τις ανάλογες κινήσεις.

<SPEAKER ID=28 NAME="Ευθυμίου">
Κύριε Πρόεδρε, θα ήθελα καταρχάς να προσθέσω τα συγχαρητήριά μου στην κ. Pack, η οποία έκανε μια εξαιρετική δουλειά ώστε να γίνει από όλους μας κατανοητό γιατί χρειάζεται μια ολοκληρωμένη, και όχι αποσπασματική, πολιτική της Ένωσης στα Βαλκάνια. Τα Βαλκάνια οφείλουν να είναι μια μεγάλη προτεραιότητα της εξωτερικής πολιτικής της Ένωσης, γιατί τα σταθεροποιημένα, τα ανεπτυγμένα και δημοκρατικά Βαλκάνια είναι ο βασικός κρίκος για να ασκήσουμε θετική επιρροή προς μια σταθερότερη και δημοκρατικότερη Ρωσία. Γιατί τα σταθερά, δημοκρατικά και ανεπτυγμένα Βαλκάνια είναι προϋπόθεση ώστε η Ένωση να έχει μια αποτελεσματική και θετική πολιτική στις ταραγμένες χώρες του Καυκάσου και των πετρελαίων, που απειλούν την ειρήνη και τη σταθερότητα στην περιοχή. Γιατί τα σταθερά, δημοκρατικά και ανεπτυγμένα Βαλκάνια διευκολύνουν την Ένωση να έχει έναν ασφαλή κρίκο μιας θετικής επιρροής στη Μέση Ανατολή και στις χώρες της Ανατολικής Μεσογείου.
<P>
Αλλά σταθερά Βαλκάνια σημαίνει ότι εμείς οφείλουμε να έχουμε μια επίσης σταθερή και μακροπρόθεσμη στρατηγική ειρήνης, δημοκρατίας και ανάπτυξης, γιατί δεν πρέπει να έχει κανείς μας αμφιβολία ότι ως σήμερα η Ένωση δεν είναι ισχυρός παίκτης στα Βαλκάνια. Θα έλεγα επιγραμματικά ότι εμείς βάζουμε τα λεφτά και το κόστος, οι Αμερικανοί κάνουν την πολιτική και έχουν το κέρδος. Χρειάζεται λοιπόν μια ολοκληρωμένη πολιτική, μια κοινή στρατηγική ανάπτυξης, ειρήνης, σταθερότητας και συνεργασίας στην περιοχή, όπως αυτή αρχίζει να περιγράφεται από το σύμφωνο σταθερότητας και τον Οργανισμό Ανασυγκρότησης, που θα είναι αποτελεσματικός όταν θα έχει ακριβώς αυτή την ολοκληρωμένη πορεία, με έδρα την Θεσσαλονίκη. Είναι μια αρχή, αλλά μια καλή αρχή. Πρέπει να ασκήσουμε μια πολιτική που για να αποδώσει δεν πρέπει να έχει ούτε αποκλεισμούς, ούτε προτιμήσεις στους λαούς της περιοχής, προωθώντας ενιαία τον εκδημοκρατισμό και την ανάπτυξη
<P>
Κύριοι συνάδελφοι, αυτός ήταν ο αγώνας και του Γιάννου Κρανιδιώτη, του συναδέλφου που εμείς οι Έλληνες θέλουμε να τιμήσουμε με το έργο μας σήμερα εδώ, συνεχίζοντας αυτόν τον αγώνα.

<SPEAKER ID=29 NAME="Γιαννάκου-Κουτσίκου">
Κύριε Πρόεδρε, η ανασυγκρότηση, όχι μόνο στο Κοσσυφοπέδιο αλλά και στο σύνολο της περιοχής που εξακολουθεί να πλήττεται από τις συνέπειες των συγκρούσεων, έχει εξαιρετική σημασία.
<P>
Η Ευρωπαϊκή Ένωση, που χωρίς αμφιβολία έχει κεντρικό ρόλο στην αντιμετώπιση των προβλημάτων, ορθώς αποφάσισε την επέκταση του κανονισμού, ιδιαίτερα με την υπηρεσία ανασυγκρότησης της περιοχής. Διότι πρόκειται γι' αυτό, κύριε Πρόεδρε, και γι' αυτό εμφιλοχώρησαν παρεξηγήσεις. Πρόκειται για ανασυγκρότηση της περιοχής και όχι του Κοσσυφοπεδίου. Και γι' αυτό εκπλησσόμεθα με την μέχρι σήμερα στάση της Επιτροπής. Δεν πιστεύω να φαντάζεται κανείς ότι μπορεί να σχεδιασθεί από την Πρίστινα ανασυγκρότηση της περιοχής της πρώην Γιουγκοσλαβικής Δημοκρατίας της Μακεδονίας ή αύριο της Γιουγκοσλαβίας. Είναι ανάγκη να δούμε μακροπρόθεσμα τα προβλήματα και να τα αντιμετωπίσουμε. Η υπηρεσία αυτή, που πρέπει να εγκατασταθεί μαζί με το σύμφωνο σταθερότητας στη Θεσσαλονίκη, αφού όπως είπα πρόκειται για ανασυγκρότηση όλης της περιοχής, είναι ανάγκη να είναι ισχυρή. Να υπάρχει επιχειρησιακή αυτονομία στην Πρίστινα, αλλά η υπηρεσία αυτή πρέπει να είναι αρκετά ισχυρή ώστε να έχει τη δυνατότητα να ξεπεράσει τα εμπόδια. Διότι αυτό δεν αφορά μόνο στην αποκατάσταση των ζημιών. Δεν αφορά μόνο στους θεσμούς που πρέπει να αποκατασταθούν, στο νόμο και στην τάξη, αλλά πρέπει να δοθούν ελπίδες στο λαό αυτό για ουσιαστική συμμετοχή στην οικονομική και κοινωνική ζωή της χώρας.
<P>
Η εισηγήτρια έχει δίκιο. Πρέπει να είμαστε πάρα πολύ προσεκτικοί. Η μέχρι σήμερα εμπειρία στη Βοσνία-Ερζεγοβίνη δείχνει ότι οι προσπάθειες ανασυγκρότησης κόστισαν αρκετά χωρίς σπουδαίο αποτέλεσμα. Πρέπει, λοιπόν, η υπηρεσία αυτή να είναι ικανή να εκτελέσει το πρόγραμμα για την ανασυγκρότηση του Κοσσυφοπεδίου αυτή τη στιγμή, να επαναφέρει τους πρόσφυγες και να λειτουργήσει συμπληρωματικά με βάση τα ανθρωπιστικά μέτρα που μέχρι στιγμής λαμβάνονται. Τα χρήματα που διατίθενται, φυσικά, μέχρι στιγμής δεν είναι επαρκή και πρέπει να είναι περισσότερα, αλλά πιστεύω ότι το Κοινοβούλιο θα συμφωνήσει ότι θα είναι περισσότερα όσο η υπηρεσία αυτή είναι αποτελεσματικότερη. Είναι πάρα πολύ θετικό το γεγονός, κύριε Πρόεδρε, ότι για πρώτη φορά το Κοινοβούλιο αναμιγνύεται σ' αυτήν την υπόθεση, έχει δικαιοδοσίες και, κυρίως μέσω της διακοινοβουλευτικής αντιπροσωπείας, μπορεί να παρακολουθήσει τη λειτουργία αυτής της υπηρεσίας, η οποία πρέπει φυσικά να οργανώσει την εκτέλεση και συνοδευτικών μέτρων για να επανεγκατασταθούν οι πρόσφυγες. Πρέπει να αναζωογονήσει την οικονομία σε τοπικό επίπεδο και πρέπει να δημιουργήσει ελεύθερη επικοινωνία μεταξύ των χωρών και των περιφερειών της περιοχής.
<P>
Δεν είναι, λοιπόν, μόνον οι πολεμικές ζημιές που πρέπει να αποκατασταθούν. Δεν είναι μόνο η ανοικοδόμηση και η αποκατάσταση των τηλεπικοινωνιών. Είναι το σύνολο της ζωής της περιοχής. Για να μπορούμε να δούμε με πιο καθαρό μάτι τί συμβαίνει και στη Γιουγκοσλαβία. Αν η Γιουγκοσλαβία εγκαταλειφθεί στο έλεος του σημερινού καθεστώτος, τότε οι ελπίδες μειώνονται για αποκατάσταση και των ψυχικών ζημιών που έχουν επέλθει από τις συγκρούσεις αυτές. Ίσως δεν είναι του παρόντος να αναλύσουμε γιατί υπήρξαν οι συγκρούσεις και ποιος έκανε τα πιο πολλά λάθη. Ένα είναι σίγουρο, ότι δεν έχουμε δικαίωμα σε άλλα λάθη. Η Ευρωπαϊκή Ένωση έχει ρόλο, πρέπει να τον παίξει με σοβαρότητα και αποτελεσματικότητα.

<SPEAKER ID=30 LANGUAGE="IT" NAME="Pittella">
Κύριε Πρόεδρε, εκτίμησα ιδιαίτερα το λιτό και δυναμικό ύφος της εισηγήτριας καθώς και την ακρίβεια της απάντησης του Επιτρόπου Kinnock. Πράγματι, δεν ωφελούν σε τίποτα τα πομπώδη λόγια, και η απάντηση της Ευρώπης στην κρίση του Κοσσυφοπεδίου με την ίδρυση της Υπηρεσίας Ανασυγκρότησης είναι μια απάντηση συγκεκριμένη και λειτουργική. Θα χαρακτήριζα την Υπηρεσία, έτσι όπως σκιαγραφείται, με τέσσερα επίθετα: ευέλικτη, αποτελεσματική, διαφανή και αυτόνομη. Δεν θα έχει απεριόριστο χρόνο ζωής και θα πρέπει να διασφαλίζει τη συμμετοχή των τοπικών κοινοτήτων. Θα πρέπει να εξασφαλίζει τη μέγιστη δυνατή πληροφόρηση της κοινής γνώμης, μεταξύ άλλων και με τη συστηματική μετάδοση πληροφοριών μέσω του Internet.
<P>
Όσον αφορά την έδρα συμφωνώ με τη χρυσή τομή που πρότεινε ο συνάδελφος Swoboda. Μου άρεσε τέλος η εικόνα της αχτίδας φωτός που έδωσε ο κ. Van der Waal, εγώ όμως θα έβλεπα τα πράγματα πιο ρεαλιστικά: μπορεί όντως να διαφαίνεται μια σημαντική ελπίδα αλλά το πολιτικό πρόβλημα παραμένει άλυτο. Πώς θα μπορέσουμε πραγματικά να εξηγήσουμε τον ρόλο μας στα διάφορα σημεία κρίσης, όχι μόνο στο Κοσσυφοπέδιο, χωρίς αναθεώρηση των δημοσιονομικών προοπτικών παρά μαζεύοντας κονδύλια ανοργάνωτα και απρογραμμάτιστα; Θα ήταν ίσως σκόπιμο να εξετάσουμε το θέμα αυτό την κατάλληλη στιγμή. Πιστεύω πως ειδικά η Μεσόγειος αξίζει τη χρηματοδοτική μας προσοχή γιατί στη Μεσόγειο παίζεται το μέλλον μιας νέας εποχής βασισμένης στην ομόνοια, την ειρήνη και τη διεθνή συνεργασία.
<P>
(Χειροκροτήματα)

<SPEAKER ID=31 LANGUAGE="FI" NAME="Paasilinna">
Αξιότιμε κύριε Πρόεδρε, υποστηρίζω το καινούριο πρότυπο λειτουργίας της Επιτροπής, το οποίο βρίσκεται στη φάση αυτή υπό έλεγχο. Το πρόβλημά μας λοιπόν είναι πως οι καλές μας αποφάσεις μπάζουν νερά στην πορεία και τα πορτοφόλια τρέχουν. Πρέπει να καταργηθεί η συνήθεια να τρώμε από το φορτίο πριν φτάσει σπίτι. Για τον λόγο αυτό τονίζω τρία σημεία. Πρώτον, δεν χρειάζονται δύο διοικητικά όργανα για κάθε υπηρεσία. Δεύτερον, οι αποφάσεις πρέπει να λαμβάνονται εκεί που γίνεται το έργο, δηλαδή στην περίπτωση του Οργανισμού Ανασυγκρότησης του Κοσσυφοπεδίου στο Κοσσυφοπέδιο, και τρίτον, η συνεργασία με τον τοπικό πληθυσμό είναι σημαντική, και συγκεκριμένα η πολυεθνοτική συνεργασία, όπως έχει τονισθεί εδώ. Θα το εξέφραζα στην κυριολεξία ως εξής: η ανασυγκρότηση δεν είναι τα τούβλα, απεναντίας η ανασυγκρότηση είναι η συνεργασία. Τώρα λοιπόν έχει σημάνει μια νέα εποχή τόσο για την Επιτροπή όσο και για εμάς. Τα τρία κριτήρια - ευθύτητα, σαφήνεια και διαφάνεια - είναι δύναμη, και με αυτά θα τα καταφέρουμε.

<SPEAKER ID=32 LANGUAGE="DE" NAME="Sakellariou">
Κύριε Πρόεδρε, κύριε Αντιπρόεδρε της Επιτροπής, πολλά ελέχθηκαν για την ανασυγκρότηση του Κοσσυφοπεδίου. Γνωρίζετε ότι το Κοινοβούλιο κατέβαλε τις μεγαλύτερες δυνατές προσπάθειες να βρει μια συμβιβαστική γραμμή. Εμείς θα τηρήσουμε τη γραμμή αυτή και είμαστε διατεθειμένοι να συμβάλουμε σε αυτό.
<P>
Θα αναφερθώ σε δύο ζητήματα που, αν και δεν έχουν άμεση σχέση με την ανασυγκρότηση, είναι ιδιαίτερα σημαντικά για το μέλλον όχι μόνο του Κοσσυφοπεδίου αλλά και ολόκληρης της περιοχής. Πριν από 15 περίπου ημέρες ο ειδικός απεσταλμένος του ΟΗΕ, ο κ. Kouchner, εισήγαγε στο Κοσσυφοπέδιο ένα νέο νόμισμα. Κατανοώ βέβαια την ανάγκη ύπαρξης σταθερού νομίσματος και για τις εργασίες που γίνονται εκεί όμως δεν καταλαβαίνω την "τιμωρία"; του δηναρίου, του επίσημου νομίσματος του κράτους στο οποίο ανήκει ακόμη το Κοσσυφοπέδιο. Η δεύτερη απόφαση είναι αντίθετη με τις πεποιθήσεις όλων μας και με τις συμφωνίες που έχουν συναφθεί μεταξύ του ΟΗΕ, του ΝΑΤΟ και του UCK (Απελευθερωτικού Στρατού του Κοσσυφοπεδίου). Ο UCK δεν αφοπλίζεται, τουλάχιστον όχι εντελώς, αλλά παραμένουν ομάδες του που τώρα απλώς θα φορέσουν διαφορετική στολή και θα εξακολουθήσουν να κρατούν όπλα. Εμείς ως Ευρωπαϊκή Ένωση έχουμε άραγε γνώμη ως προς τις αποφάσεις αυτές, κύριε Αντιπρόεδρε της Επιτροπής, και αν ναι, ποιά είναι αυτή;

<SPEAKER ID=33 NAME="Πρόεδρος">
Ευχαριστώ, κύριε Sakellariou.
<P>
Στη συνέχεια τον λόγο έχει ο Αντιπρόεδρος Kinnock εξ ονόματος της Επιτροπής. Νομίζω μάλιστα πως είναι η πρώτη συζήτηση στην οποία ο κύριος Kinnock παρεμβαίνει ως Αντιπρόεδρος.

<SPEAKER ID=34 NAME="Kinnock">
Κύριε Πρόεδρε, είναι φυσικά γεγονός πως η πολιτική είναι το μόνο επάγγελμα στο οποίο μπορεί κανείς να χάσει την παρθενιά του πάνω από μία φορά! Εκφωνώντας τον παρθενικό μου λόγο ως Αντιπρόεδρος βρίσκομαι σε αυτή τη θέση για άλλη μια φορά στη ζωή μου.
<P>
Ύστερα από μια πολύ υψηλού επιπέδου συζήτηση είμαι στην εξαιρετικά ευχάριστη θέση να καλωσορίσω τη νέα μου συνάδελφο, την αρμόδια επί του προϋπολογισμού Επίτροπο κυρία Michaele Schreyer, η παρουσία της οποίας αποδεικνύει το έντονο ενδιαφέρον γι' αυτό το ζήτημα καθώς και τις οικονομικές και δημοσιονομικές του συνέπειες. Είναι εξαιρετικά χρήσιμη η σημερινή παρουσία της κυρίας Schreyer εδώ.
<P>
Θα ήθελα να ευχαριστήσω θερμά τους εισηγητές και τα μέλη των διαφόρων επιτροπών για την τόσο επιμελή και επείγουσα προσοχή που έδωσαν στο καίριο ζήτημα που τίθεται σήμερα ενώπιον του Σώματος. Θα ήθελα επίσης να τους ευχαριστήσω για την ποιότητα των συνεισφορών τους και για την αφοσίωση που επέδειξαν στην κατάθεση των απόψεών τους και στην υποβολή της έκθεσης της κυρίας Pack.
<P>
Όπως θα γνωρίζει το Σώμα, η πρόταση της Επιτροπής αφορά κυρίως τη σύσταση μιας υπηρεσίας για την εφαρμογή των κοινοτικών προγραμμάτων ανασυγκρότησης, αρχικά στο Κοσσυφοπέδιο αλλά αργότερα, όταν οι περιστάσεις το επιτρέψουν, και σε άλλες περιοχές της Ομοσπονδιακής Δημοκρατίας της Γιουγκοσλαβίας, όπως στη Σερβία και στο Μαυροβούνιο. Σαφώς η εντολή της εν λόγω υπηρεσίας δεν καλύπτει τη χορήγηση βοήθειας σε άλλες χώρες της πρώην Γιουγκοσλαβίας ή σε άλλα βαλκανικά κράτη γιατί ο φορέας αυτός αποτελεί το ειδικό όργανο της Ευρωπαϊκής Ένωσης για την ανασυγκρότηση του Κοσσυφοπεδίου. Έχει ως στόχο τη διατήρηση του απαραίτητου ελέγχου της Ευρωπαϊκής Ένωσης επί του προγράμματος ανασυγκρότησης και την εξασφάλιση της ανεξαρτησίας του καθώς και του δικαιώματος ανάληψης πρωτοβουλιών κατά τη διαδικασία. Η εργασία της Υπηρεσίας πρέπει να συνδέεται σαφώς με την Ευρωπαϊκή Ένωση και να μην εμπλέκεται στις ευρύτερες δραστηριότητες των πολυάριθμων φορέων που ασχολούνται με το Κοσσυφοπέδιο και την περιοχή. Αυτό δεν γίνεται για λόγους απομονωτισμού. Η σαφής διάκριση των καθηκόντων είναι απαραίτητη για την εξασφάλιση της δέουσας απόδοσης ευθυνών.
<P>
Η πρόταση της Επιτροπής αντικατοπτρίζει την ανάγκη σύστασης ενός οργάνου για την ταχεία, αποκεντρωμένη και αποτελεσματική διαχείριση της βοήθειας για την ανασυγκρότηση με τρόπο ανάλογο του επείγοντος της κατάστασης και των εξαιρετικών προσπαθειών που απαιτούνται. Ορισμένοι αξιότιμοι βουλευτές επέστησαν επανειλημμένα την προσοχή σε αυτά τα γεγονότα κατά τη διάρκεια της σημερινής συζήτησης αλλά και σε πολλές άλλες περιστάσεις. Η πρωτοβουλία της Επιτροπής λαμβάνει υπόψη την προηγούμενη εμπειρία, και συγκεκριμένα τις δυσκολίες που αντιμετωπίσθηκαν στην πρώτη φάση ανασυγκρότησης στη Βοσνία, οι οποίες, όπως σωστά υπενθύμισε το Σώμα σήμερα το πρωί, οδήγησαν σε καθυστερήσεις στην εφαρμογή των σχετικών προγραμμάτων. Η πρόταση της Επιτροπής για τη σύσταση μιας Ευρωπαϊκής Υπηρεσίας Ανασυγκρότησης βασίζεται ως επί το πλείστον στις συστάσεις του Κοινοβουλίου για την ανασυγκρότηση της Βοσνίας - συστάσεις που σωστά υπογραμμίζουν την ανάγκη για αποκέντρωση της διαχείρισης της βοήθειας με την αύξηση του αριθμού του τοπικού προσωπικού και για πρόβλεψη μηχανισμών που ανταποκρίνονται καλύτερα στον επείγοντα χαρακτήρα των απαιτήσεων της ανασυγκρότησης.
<P>
Θα ήθελα να αναφερθώ ειδικά σε ορισμένες πτυχές της πρότασης της Επιτροπής που αφορούν τη δομή της Υπηρεσίας. Κατόπιν αιτήματος που διατυπώθηκε στο Ευρωπαϊκό Συμβούλιο της Κολωνίας για τη συγκρότηση μιας υπηρεσίας η πρόταση της Επιτροπής βασίζεται σε μεγάλο βαθμό στο πρότυπο όλων των άλλων υφιστάμενων ευρωπαϊκών υπηρεσιών: μια δομή με δική της νομική οντότητα και εξουσίες λήψης αποφάσεων στο πλαίσιο της οποίας τα κράτη μέλη εκπροσωπούνται σε ένα διοικητικό συμβούλιο. Μια τέτοια δομή θα καταστήσει δυνατή τη διαχείριση της ανασυγκρότησης μέσω ειδικά προσαρμοσμένων διαδικασιών οι οποίες δεν μοιάζουν με αυτές που χρησιμοποιούνται στις υπηρεσίες της Επιτροπής. Θα καταστήσει επίσης δυνατή την πρόσληψη προσωπικού ειδικά για τις απαιτήσεις της ανασυγκρότησης και, όπως υπέδειξε ο κύριος Bourlanges, για χρονικό διάστημα περιοριζόμενο στην εκτέλεση των ανειλημμένων εργασιών. Η Υπηρεσία θα προσλαμβάνει προσωπικό με τρόπους σύμφωνους με τις κανονιστικές διατάξεις για τη διεκπεραίωση καθηκόντων δημόσιων υπηρεσιών τα οποία το γραφείο τεχνικής βοηθείας δεν πρέπει και δεν μπορεί να αναλαμβάνει.
<P>
Όπως συμβαίνει με όλες τις άλλες υφιστάμενες κοινοτικές υπηρεσίες, η Επιτροπή προτείνει την εκπροσώπηση των κρατών μελών στο διοικητικό συμβούλιο προκειμένου να εξασφαλίσουν με την παρουσία τους τον πλήρη συντονισμό των ενεργειών της Ευρωπαϊκής Ένωσης με εκείνες που πραγματοποιούνται στο ίδιο πεδίο από τα κράτη μέλη. Θα μπορούσε να ενθαρρύνει τη χρήση από τα κράτη μέλη της Υπηρεσίας για την εφαρμογή των δικών τους προγραμμάτων. Επιπλέον, η συμμετοχή των κρατών μελών στο διοικητικό συμβούλιο θα μπορέσει να εξασφαλίσει ότι, μόλις αποφασισθεί το ετήσιο πρόγραμμα από την Επιτροπή, όλες οι υπόλοιπες αποφάσεις που αφορούν διάφορα σχέδια θα λαμβάνονται επιτόπου χωρίς αναπομπές στην απαρτιζόμενη από κράτη μέλη επιτροπή διαχείρισης στις Βρυξέλλες. Ανεξάρτητα από τις προτεινόμενες αρμοδιότητες της Υπηρεσίας, θα ήθελα να καταστήσω σαφέστατο πως η Επιτροπή θα συνεχίσει να ασκεί τις εξουσίες της και να αναλαμβάνει πλήρως τις ευθύνες της. Η Υπηρεσία δεν θα είναι εξουσιοδοτημένη να καθορίζει πολιτικές κατευθυντήριες γραμμές ή να εγκρίνει τα προγράμματα ανασυγκρότησης. Οι αποφάσεις για τα προγράμματα που θα εκτελεί η Υπηρεσία θα λαμβάνονται αποκλειστικά από την Επιτροπή, η οποία θα έχει και την αποκλειστική υποχρέωση λογοδοσίας.
<P>
Κύριε Πρόεδρε, η τοποθεσία της έδρας της Υπηρεσίας, όπως κατέστη σαφές στις πρωινές συζητήσεις, έχει προκαλέσει κάποια αντιδικία τόσο στο Συμβούλιο όσο και στους κόλπους του παρόντος Σώματος. Η λειτουργία της Υπηρεσίας συνίσταται στην εξασφάλιση αποτελεσματικής και ταχείας διαχείρισης της βοήθειας. Αυτό περιλαμβάνει την αποκέντρωση της διαχείρισης και την καθιέρωση αποτελεσματικής συνεργασίας με άλλους παράγοντες της διεθνούς κοινότητας στο Κοσσυφοπέδιο. Κατά συνέπεια, η Επιτροπή επέλεξε την Πρίστινα ως έδρα του οργανισμού. Εκεί εδρεύει η προσωρινή διοικητική αρχή του Κοσσυφοπεδίου και εκεί βρίσκονται όλες οι υπηρεσίες και οι οργανισμοί που είναι υπεύθυνοι για την ανασυγκρότηση της περιοχής. Πρόκειται άλλωστε για την ανασυγκρότηση του Κοσσυφοπεδίου.
<P>
Λογικά επομένως η Υπηρεσία πρέπει να έχει εκεί το επιχειρησιακό της κέντρο, αν και στο πλαίσιο της υποστήριξης αυτής της άποψης, είμαι σίγουρος πως όλοι θα λάβουν υπόψη τους τις πολύ πειστικές παρατηρήσεις που διατύπωσε ο κύριος Cohn - Bendit στη σημερινή συζήτηση για την προηγούμενη εμπειρία.
<P>
Όπως γνωρίζει το Σώμα, τα κράτη μέλη συμφώνησαν να εγκατασταθεί η έδρα και οι γενικές υπηρεσίες του Οργανισμού Ανασυγκρότησης στη Θεσσαλονίκη. Η Επιτροπή διατύπωσε μια επιφύλαξη γι' αυτήν την απόφαση. Όσον αφορά την Επιτροπή, η εγκατάσταση της Υπηρεσίας στην Πρίστινα δεν αποτελεί απλή λεπτομέρεια της πρότασής της παρά κύρια προϋπόθεση για την αποτελεσματική διαχείριση των προγραμμάτων και για την επίτευξη των στόχων της Υπηρεσίας.
<P>
Κάθε διαφωνία που προκαλεί καθυστέρηση είναι προφανώς απαράδεκτη ενόψει της ανάγκης εύρεσης μιας άμεσης λύσης του προβλήματος και κατά συνέπεια η Επιτροπή είναι ανοιχτή σε έναν συμβιβασμό που θα διασφαλίσει τους στόχους της ταχύτητας και της αποτελεσματικότητας. Η Επιτροπή έχει ήδη αποστείλει ένα έγγραφο στην Προεδρία του Συμβουλίου και στο Κοινοβούλιο, στο οποίο προτείνει μια σαφή λειτουργική διάκριση των υπηρεσιών και του προσωπικού του Οργανισμού Ανασυγκρότησης ανάμεσα στην Πρίστινα και τη Θεσσαλονίκη, με συγκέντρωση όλων των επιχειρησιακών υπηρεσιών στην Πρίστινα, που θα αποτελεί και το επιχειρησιακό κέντρο για τον διευθυντή του εν λόγω Οργανισμού.
<P>
Τέλος, θα ήθελα εκ μέρους της Επιτροπής να ευχαριστήσω το Κοινοβούλιο για τις τροπολογίες του. Η νέα Επιτροπή ασφαλώς θα τις μελετήσει με προσοχή. Τονίζω εντούτοις πως η Επιτροπή και το Κοινοβούλιο έχουν τον ίδιο στόχο, τη μεγιστοποίηση δηλαδή της ταχύτητας και της αποτελεσματικότητας των επιτόπιων προσπαθειών της Επιτροπής στο Κοσσυφοπέδιο για τους ανθρώπους της περιοχής.
<P>
Ως νέα Επιτροπή θα επιθυμούσαμε να μας δοθεί ένα μικρό χρονικό διάστημα για να μελετήσουμε την κατάσταση και τις τροπολογίες σας, ώστε να είμαστε όσο το δυνατόν πιο σίγουροι πως αντιλαμβανόμαστε σωστά τα γεγονότα. Είμαι βέβαιος ότι και το Συμβούλιο θα έχει ανάλογη επιθυμία.
<P>
Η συμμετοχή του λαού του Κοσσυφοπεδίου στη διαδικασία ανασυγκρότησης και η εξασφάλιση αποτελεσματικού συντονισμού με τις μη κυβερνητικές οργανώσεις είναι απαραίτητες. Η διαφάνεια του προϋπολογισμού είναι σαφώς αναγκαία, καθώς το Κοινοβούλιο προτείνει την πρόβλεψη σαφούς διάκρισης ανάμεσα στη συνεισφορά από τον κοινοτικό προϋπολογισμό και στις συνεισφορές που προέρχονται από άλλες πηγές, καθώς και τη διάκριση των δαπανών για την υλική ανασυγκρότηση από τις δαπάνες για τη θεσμική ανάπτυξη.
<P>
Τέλος, κύριε Πρόεδρε, η Επιτροπή τίθεται υπέρ της διαβούλευσης με το Κοινοβούλιο πριν από τη λήψη κάθε απόφασης του Συμβουλίου για επέκταση των δραστηριοτήτων της Υπηρεσίας σε άλλες περιοχές της Ομοσπονδιακής Δημοκρατίας της Γιουγκοσλαβίας. Αυτό θα ενισχύσει τον ρόλο του Κοινοβουλίου, το οποίο ήδη λαμβάνει μια τριμηνιαία έκθεση για τις δραστηριότητες της Υπηρεσίας και έχει αναλάβει το σημαντικό καθήκον της χορήγησης απαλλαγής στον διευθυντή της Υπηρεσίας για την εκτέλεση του προϋπολογισμού.
<P>
Είμαι βέβαιος ότι θα εκμεταλλευτούμε στο έπακρο τη μικρή παύση που είναι κατά κοινή παραδοχή αναγκαία, προκειμένου να πραγματοποιήσουμε τον αντικειμενικό μας στόχο της ταχείας και αποτελεσματικής προσπάθειας βοήθειας προς το συμφέρον και με τη συνδρομή του λαού του Κοσσυφοπεδίου.
<P>
(Χειροκροτήματα)

<SPEAKER ID=35 NAME="Πρόεδρος">
Ευχαριστώ πολύ, κύριε Kinnock.
<P>
Πριν κηρύξω τη λήξη της συζήτησης, τον λόγο έχει ο κ. Staes επί διαδικαστικού θέματος.

<SPEAKER ID=36 LANGUAGE="NL" NAME="Staes">
LE). (NL) Κύριε Πρόεδρε, είμαι νέος βουλευτής του Ευρωπαϊκού Κοινοβουλίου. Παρακολούθησα αυτή τη συζήτηση με μεγάλη προσοχή και πιστεύω πως ήταν καλή συζήτηση. Έχω όμως την αίσθηση πως κάτι λείπει από την οργάνωση των εργασιών του Κοινοβουλίου. Τί απόφαση λαμβάνουμε; Η Επιτροπή έκανε μια πρόταση να είναι η έδρα στην Πρίστινα. Το Κοινοβούλιο υποστηρίζει την Επιτροπή και έρχεται σε σύγκρουση με το Συμβούλιο. Τί βλέπουμε; Τα έδρανα του Συμβουλίου είναι άδεια. Το Συμβούλιο δεν αντιδρά, το Συμβούλιο προφανώς δεν είναι προσκεκλημένο να έρθει εδώ να μας πει τί σκοπεύει να κάνει. Θα ήθελα επομένως να σας ρωτήσω εάν μπορείτε να διαβιβάσετε στη Διάσκεψη των Προέδρων την επιθυμία, όταν στο μέλλον πραγματοποιούνται τέτοιες συζητήσει όπου υπάρχει σύγκρουση με το Συμβούλιο, να οργανώνεται η συζήτηση κατά τέτοιο τρόπο ώστε το Συμβούλιο να είναι παρόν και να μπορούμε να έλθουμε σε άμεση αντιπαράθεση μαζί του. Πιστεύω πως αυτό θα ωφελήσει τη δημοκρατία.

<SPEAKER ID=37 NAME="Πρόεδρος">
Καταγράφουμε την παρατήρησή σας, κύριε Staes, αλλά οφείλω να επισημάνω πως το Συμβούλιο εκπροσωπείται και δεν εκδήλωσε την επιθυμία να συμμετάσχει στη συζήτηση. Σε επίπεδο Υπουργών το Συμβούλιο δεν εκπροσωπείται στην Ολομέλεια παρά μόνο την Τρίτη και την Τετάρτη. Παρ' όλα αυτά σημειώνουμε την παρατήρησή σας, με την οποία πιστεύω πως αρκετοί συνάδελφοι συμφωνούν.

<SPEAKER ID=38 LANGUAGE="DE" NAME="Sakellariou">
Κύριε Πρόεδρε, αφού ο Αντιπρόεδρος της Επιτροπής θεώρησε περιττό να πει κάτι για τα ζητήματα του νομίσματος και του UCK, μπορώ να θεωρήσω δεδομένο πως δεν υφίσταται άποψη της Ευρωπαϊκής Ένωσης για τα ζητήματα αυτά;

<SPEAKER ID=39 NAME="Kinnock, Neil">
Κύριε Πρόεδρε, αντιλαμβάνομαι τη σημασία της έρευνας του κυρίου Sakellariou και υπό φυσιολογικές συνθήκες θα ήταν μεγάλη μου χαρά να του παράσχω σαφείς απαντήσεις στις δύο ιδιαίτερα σημαντικές ερωτήσεις του. Είμαι βέβαιος ότι είναι αρκετά παλιός στο Ευρωπαϊκό Κοινοβούλιο - αναφέρομαι βέβαια στην εμπειρία του και όχι στην ηλικία του - και κατανοεί γιατί δεν μπορώ να το πράξω στην παρούσα φάση. Είμαι βέβαιος πως οι συνάδελφοί μου οι οποίοι είναι ειδικοί στον τομέα αυτόν θα του παράσχουν στο μέλλον ευχαρίστως τις πληροφορίες που ζητά.

<SPEAKER ID=40 NAME="Πρόεδρος">
Ευχαριστώ πολύ, κύριε Kinnock.
<P>
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=3>
Δέκατη σύμβαση ΕΚ-UNRWA (1999-2001)
<SPEAKER ID=41 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0010/99) της κυρίας Morgantini, εξ ονόματος της Επιτροπής Ανάπτυξης και Συνεργασίας, σχετικά με την πρόταση απόφασης του Συμβουλίου που αφορά το κείμενο της Δέκατης Σύμβασης ΕΚ-UNRWA, η οποία καλύπτει τα έτη 1999-2001, πριν από την υπογραφή της Σύμβασης από την Επιτροπή και την Υπηρεσία Αρωγής και Έργων των Ηνωμένων Εθνών για τους πρόσφυγες της Παλαιστίνης στη Μέση Ανατολή (COM(1999)0334 - C5-0059/1999 - 1999/0143 (CNS)).

<SPEAKER ID=42 NAME="Morgantini">
Κύριε Πρόεδρε, η εποχή της ειρήνης και της ευημερίας στην οποία ο Arafat και άλλοι Ισραηλινοί ηγέτες αναφέρονται από το 1993, μετά από τη συμφωνία του Όσλο, δεν έφτασε ακόμη. Η επανέναρξη της ειρηνευτικής διαδικασίας μετά το τέλος της κυβέρνησης Netanyahu, η εκλογή του Barak και η νέα συμφωνία που υπεγράφη στο Sharm-el-Sheikh σηματοδοτούν αναμφίβολα ένα θετικό βήμα σε σχέση με το σκοτάδι που επικράτησε μετά από τη δολοφονία του Πρωθυπουργού Rabin, ο δρόμος όμως είναι ακόμη δύσκολος μέχρι να επιτευχθεί σταθερή και διαρκής ειρήνη και να μπορέσουν να ζήσουν οι Παλαιστίνιοι, όπως ορίζεται και στα ψηφίσματα του ΟΗΕ, σε ένα παλαιστινιακό κράτος που εύχομαι να είναι δημοκρατικό και να μπορεί να συνυπάρχει ειρηνικά με το ισραηλινό κράτος.
<P>
Τα προβλήματα που παραμένουν ανοιχτά είναι ακόμη πολλά: το 70% των εδαφών στη Δυτική Όχθη και στη Λωρίδα της Γάζας που βρίσκεται ακόμη υπό στρατιωτική κατοχή, το καθεστώς της Ιερουσαλήμ που δεν έχει καθοριστεί, οι ισραηλινοί εποικισμοί, η κατάσχεση της γης, το νερό, οι πολιτικοί κρατούμενοι στις φυλακές, οι οποίοι εξακολουθούν να υπερβαίνουν τους 2.200, το ζήτημα των Παλαιστινίων προσφύγων της πρώτης εξόδου του 1948 και του 1967, ο αριθμός των οποίων ανέρχεται σε περίπου 4 εκατομμύρια. Χωρίς θετική απάντηση στα προβλήματα αυτά η ειρήνη θα κινδυνεύει μονίμως.
<P>
Η Ευρωπαϊκή Ένωση και ιδίως το Ευρωπαϊκό Κοινοβούλιο έχουν ανέκαθεν εκφράσει την ανεπιφύλακτη υποστήριξή τους στις προσπάθειες για την ενθάρρυνση της ειρηνευτικής διαδικασίας στη Μέση Ανατολή και την παροχή συνδρομής στην περιοχή της Μέσης Ανατολής. Στο ψήφισμά του τον Μάρτιο του 1999 σχετικά με την ειρηνευτική διαδικασία και τη μελλοντική συνδρομή στη Μέση Ανατολή το Ευρωπαϊκό Κοινοβούλιο επεσήμανε σωστά ότι, ακόμη κι αν επιβεβαιωθούν - όπως επιβεβαιώθηκαν - οι συμφωνίες του Wye Plantation, απομένει να επιλυθούν τα πλέον σημαντικά ζητήματα, και ιδίως το καθεστώς των προσφύγων. Στο πλαίσιο αυτό η επιτροπή τάχθηκε υπέρ της ανάγκης συνεχούς και ισχυρής στήριξης των προσφύγων και αποδέχτηκε τη Δέκατη Σύμβαση ΕΚ-UNRWA - που καλύπτει την περίοδο 1999-2001 - η οποία υπεβλήθη προς έγκριση στο Ευρωπαϊκό Κοινοβούλιο και η οποία αποτελεί πράγματι πολύ σημαντική συμβολή. Η προτεινόμενη Σύμβαση, όπως και οι εννέα προηγούμενες που υπογράφηκαν μετά το 1972, καθορίζει τη συνεισφορά της ΕΚ στον προϋπολογισμό των τακτικών προγραμμάτων του Οργανισμού για την προσεχή τριετία 1999-2001 και προβλέπει επίσης ετήσιες διαπραγματεύσεις για τη συνεισφορά της ΕΚ στον προϋπολογισμό της επισιτιστικής βοήθειας. Φυσικά το μέγεθος της επισιτιστικής βοήθειας θα αποτελέσει αντικείμενο ξεχωριστών διαπραγματεύσεων.
<P>
Η UNRWA ζητεί συνολική συνεισφορά ύψους 120,82 εκατομμυρίων ευρώ για τη χρονική περίοδο έως το 2001. Τμήμα αυτής της συνεισφοράς προορίζεται για τη στήριξη των εκπαιδευτικών προγραμμάτων της UNRWA. Στο υγειονομικό πρόγραμμα το μεγαλύτερο μέρος θα διατεθεί για το πρόγραμμα εκπαίδευσης. Το τακτικό πρόγραμμα της UNRWA απευθύνεται σε 3.500.000 περίπου Παλαιστίνιους στην Ιορδανία, τη Συρία, τον Λίβανο, τη Δυτική Όχθη και τη Λωρίδα της Γάζας και, όπως προείπα, παρέχει βοήθεια σε βασικούς κοινωνικούς τομείς.
<P>
Προκειμένου να ληφθούν υπόψη οι πολιτικές εξελίξεις στην περιοχή, το άρθρο 6 της Σύμβασης προβλέπει ότι θα αναθεωρηθούν έως το τέλος του 2000 οι εξελίξεις όσον αφορά τους πρόσφυγες και θα αξιολογηθούν επίσης ενδεχόμενα προγράμματα της UNRWA για τη μεταβίβαση των αρμοδιοτήτων της στις παλαιστινιακές αρχές. Εντούτοις, δεδομένου πως η Παλαιστινιακή Αρχή ελέγχει μόνο τα δικά της εδάφη στη Δυτική Όχθη και τη Γάζα, θα πρέπει να δοθεί ιδιαίτερη προσοχή στο θέμα τι θα γίνει με την UNRWA όσον αφορά τους πρόσφυγες που βρίσκονται ακόμη στη Συρία, στον Λίβανο και στην Ιορδανία καθώς και σε όλες τις χώρες όπου βρίσκονται Παλαιστίνιοι πρόσφυγες.
<P>
Υπό τις παρούσες συνθήκες θα ήθελα να υπογραμμίσω για άλλη μια φορά ότι το πρόβλημα των προσφύγων όχι μόνο δεν λύθηκε αλλά και επιδεινώνεται καθημερινά, όπως μπόρεσα να δω στα πρόσφατα ταξίδια μου στα παλαιστινιακά προσφυγικά στρατόπεδα στον Λίβανο, στην Ιορδανία και στη Συρία και από τις διάφορες εκθέσεις της UNRWA καθώς και από τον συνάδελφό μας Menιndez del Valle, εκπρόσωπο της Ευρωπαϊκής Ένωσης στην Ιορδανία όσον αφορά την επισιτιστική βοήθεια.
<P>
Είναι συνεπώς βασικό να εγκριθεί αυτή η Σύμβαση ΕΚ-UNRWA και να τεθεί σε εφαρμογή το συντομότερο δυνατόν. Τούτο είναι ιδιαίτερα σημαντικό, δεδομένης μάλιστα της σημερινής κρίσης στο πλαίσιο της οποίας συζητείται ο προϋπολογισμός της UNRWA. Έχουν ληφθεί μέτρα λιτότητας που καταργούν διάφορες πιστώσεις για το διδακτικό προσωπικό, για τα νοσοκομεία και για το ιατροφαρμακευτικό υλικό, γεγονός που προκάλεσε, μεταξύ άλλων, έντονες διαμαρτυρίες στα παλαιστινιακά προσφυγικά στρατόπεδα.
<P>
Ένα τελευταίο θέμα: αν και επιμένω στην ανάγκη να συνεχισθεί η χορήγηση ανθρωπιστικής βοήθειας μέσω της UNRWA, πιστεύω πως το Ευρωπαϊκό Κοινοβούλιο ενδιαφέρεται ιδιαίτερα για την εξεύρεση δίκαιης και αμερόληπτης πολιτικής λύσης στο πρόβλημα των Παλαιστινίων προσφύγων, λύσης που θα είναι σύμφωνη με το ψήφισμα 194 του ΟΗΕ. Εν προκειμένω πιστεύω πως η μεγαλύτερη προσπάθεια πρέπει να καταβληθεί για να κληθούν οι ενδιαφερόμενες δυνάμεις της περιοχής, και ιδίως οι ισραηλινές και οι παλαιστινιακές αρχές, να συμβάλουν στη λύση αυτή.
<P>
Δύο ακόμη σημεία: η Επιτροπή Προϋπολογισμών πρότεινε δύο τροπολογίες για μεγαλύτερη διαφάνεια, τις οποίες εμείς προσυπογράφουμε. Τέλος, παραμένει το νομικό πρόβλημα του τρόπου με τον οποίον η Επιτροπή ζήτησε την ψήφο μας, θέμα που νομίζω πως πρέπει να εξετάσουμε.

<SPEAKER ID=43 LANGUAGE="EN" NAME="Khanbhai">
Κύριε Πρόεδρε, με μεγάλη μου χαρά θα μιλήσω για την Παλαιστίνη. Πρόκειται για ένα εξαιρετικά σημαντικό θέμα το οποίο με απασχολεί πολύ εδώ και πολλά χρόνια. Η κυρία Morgantini συνέταξε μια εξαιρετική έκθεση την οποία εγώ προσωπικά και η Ομάδα μου υποστηρίζουμε, και οι δύο τροπολογίες είναι πολύ σημαντικές δεδομένου ότι ζητούν τη σύνταξη ετήσιων εκθέσεων και πρόσβαση στους τόπους δράσης καθώς και πληροφόρηση σχετικά με τις δημοσιονομικές πτυχές.
<P>
Θα ήθελα να θίξω ορισμένα σημεία. Το πρώτο είναι ότι βοηθάμε 3,5 εκατ. πρόσφυγες. Αναγνωρίζω πως πρόκειται για άτομα τα οποία ζουν σήμερα σε στρατόπεδα προσφύγων και ελπίζω η Ευρωπαϊκή Ένωση να διαδραματίσει ιδιαίτερα θετικό ρόλο βοηθώντας στην αποκατάστασή τους όταν παλιννοστήσουν στην Παλαιστίνη από τις γειτονικές χώρες. Ελπίζω η Ευρωπαϊκή Επιτροπή να αναλάβει την πρωτοβουλία, σε στενή συνεργασία με το Κοινοβούλιο, προκειμένου να διαδραματίσει ενεργότερο ρόλο στη Μέση Ανατολή και να μην καταλάβει δευτερεύουσα θέση αφήνοντας την πρωτοβουλία στους Αμερικανούς.
<P>
Εάν συλλογιστούμε τη χρηματοδοτική ενίσχυση που παρέχουμε, ύψους 40 εκατ. ευρώ, βλέπουμε πως δεν πρόκειται για μεγάλο ποσό. Ομολογώ πως αποτελεί ένα πολύ μεγάλο μέρος των 120 εκατ. ευρώ τα οποία χορηγούνται και πως το 85% του προϋπολογισμού μας, ο οποίος ανέρχεται σε 40 περίπου εκατ. ευρώ ετησίως, διατίθεται για την εκπαίδευση, γεγονός το οποίο θεωρώ ένα βήμα στη σωστή κατεύθυνση. Συμβάλλουμε στην εκπαίδευση 500.000 παιδιών.
<P>
Ελπίζω ότι η πρόταση αυτή θα υλοποιηθεί το συντομότερο δυνατόν γιατί, όπως τόνισε η κυρία Morgantini, υπάρχει επιτακτική ανάγκη, το διδακτικό προσωπικό απολύεται ή δεν απασχολείται και η εκπαίδευση και η ιατρική βοήθεια είναι ουσιαστικές. Ελπίζω ότι η Επιτροπή θα καταβάλει κάθε προσπάθεια προκειμένου να επισπευσθεί η υλοποίηση του προγράμματος.
<P>
Η κυρία Morgantini κάλυψε όντως το θέμα αυτό εκτενώς. Δεν θέλω να σπαταλήσω τον χρόνο του Κοινοβουλίου και ευχαριστώ τον Πρόεδρο για την ευκαιρία που μου έδωσε να μιλήσω για το θέμα αυτό.

<SPEAKER ID=44 LANGUAGE="ES" NAME="Sauquillo Pιrez del Arco">
Κύριε Πρόεδρε, η παρούσα έκθεση ενεκρίθη ομόφωνα στους κόλπους της Επιτροπής Ανάπτυξης και Συνεργασίας, με την ενσωμάτωση, πολύ ορθώς, των δύο τροπολογιών που υπέβαλε η Επιτροπή Προϋπολογισμών, ώστε η υπόθεση αυτή να μη μένει μονάχα στα λόγια αλλά να αποκτήσει μια βάσιμη οικονομική και δημοσιονομική προοπτική.
<P>
Η έκθεση, η οποία συντάχθηκε από την κ. Morgantini, αφορά την υπογραφή μιας Σύμβασης μεταξύ της Επιτροπής και της Υπηρεσίας Αρωγής και Έργων των Ηνωμένων Εθνών για τους πρόσφυγες της Παλαιστίνης.
<P>
Η επίτευξη μιας δίκαιης ειρήνης στη Μέση Ανατολή, της οποίας υπεραμυνόμαστε στην Ομάδα του Κόμματος των Ευρωπαίων Σοσιαλιστών, είναι δυνατή μόνον εάν, εκ παραλλήλου με τις διαπραγματεύσεις για τα θέματα που περιλαμβάνονται στην ημερήσια διάταξη της ειρηνικής επίλυσης αυτής της περίπλοκης διένεξης, διευθετηθεί και το πρόβλημα των προσφύγων.
<P>
Ένας από τους τρόπους διαχείρισης του συγκεκριμένου προβλήματος, αναγκαίος μεν αλλά όχι μοναδικός, συνίσταται στην παροχή βοήθειας στους πρόσφυγες με την επιφύλαξη να επιτευχθεί στο πλαίσιο των ειρηνευτικών διαπραγματεύσεων μια μονιμότερη λύση για το πρόβλημα, λύση που θα υπερβαίνει την απλή θεραπευτική της χορήγησης βοήθειας.
<P>
Ο ρόλος που διαδραματίζει η Ευρωπαϊκή Ένωση στην παροχή βοήθειας στην Παλαιστίνη είναι αδιαμφισβήτητος. Υπό αυτή την έννοια, η ανακοίνωση της Επιτροπής επί της οποίας διεξάγεται η παρούσα συζήτηση εντάσσεται πλήρως και με συνέπεια στην κατεύθυνση της συμβολής στην ειρήνη μέσω της χορήγησης της εν λόγω βοήθειας.
<P>
Αυτό όμως δεν θα πρέπει να εμποδίζει την Ευρωπαϊκή Ένωση, και ειδικότερα το Ευρωπαϊκό Κοινοβούλιο, να επιδιώξουν μια πιο άμεση συμμετοχή στην ειρηνευτική διαδικασία.
<P>
Μαζί με το ζήτημα του καθεστώτος της Ιερουσαλήμ και το πρόβλημα του νερού και των εποίκων, το θέμα των προσφύγων συνιστά έναν από τους καθοριστικούς παράγοντες για την επίτευξη ειρήνης στη Μέση Ανατολή. Πρέπει να καταβληθεί κάθε δυνατή προσπάθεια ώστε να καταλήξουμε σε μια ικανοποιητική συμφωνία για τους πρόσφυγες, κάτι που θα μας οδηγήσει πιο κοντά στην επίτευξη της ειρήνης.
<P>
Ανάμεσα στις μαξιμαλιστικές θέσεις που απαιτούν την αναγνώριση του δικαιώματος παλιννόστησης, παρακάμπτοντας τα υπαρκτά προβλήματα που θα προέκυπταν από μια μαζική επιστροφή των προσφύγων στις εστίες τους, αφενός, και τις αδιάλλακτες θέσεις που δεν παραδέχονται καν την ύπαρξη του προβλήματος, αφετέρου, υπάρχουν και ενδιάμεσες λύσεις τις οποίες καλό θα ήταν να εξετάσουμε, να προωθήσουμε και να εφαρμόσουμε εμπράκτως. Μία από αυτές τις ενδιάμεσες λύσεις παρουσιάζει συγκεκριμένα η παρούσα έκθεση.
<P>
Παρ' όλο που γνωρίζουμε ότι δεν γίνεται λόγος για οριστική διευθέτηση του προβλήματος, οφείλουμε ωστόσο να εγκρίνουμε αυτή την έκθεση ως μία ακόμη συμβολή της Ευρωπαϊκής Ένωσης στη δύσκολη αυτή ειρηνευτική διαδικασία στη Μέση Ανατολή.

<SPEAKER ID=45 LANGUAGE="NL" NAME="Van den Bos">
Κύριε Πρόεδρε, η UNRWA θα έπρεπε να γιορτάσει τα πενήντα χρόνια ύπαρξής της ακριβώς με τη διάλυσή της. Πριν από πέντε δεκαετίες ο δρόμος της επιστροφής για τους Παλαιστινίους ήταν κλειστός και ο δρόμος προς το μέλλον φραγμένος. Όλον αυτόν τον καιρό η UNRWA επιτέλεσε ιδιαίτερα ωφέλιμο έργο υπό εξαιρετικά δύσκολες συνθήκες. Ωστόσο, καμία προσπάθεια για βελτίωση του επιπέδου εκπαίδευσης και υγειονομικής περίθαλψης, όσο αξιόλογη κι αν είναι αυτή καθαυτή, δεν μπορεί να λύσει τα πολιτικά προβλήματα των προσφύγων.
<P>
Τα τελευταία χρόνια η UNRWA πλήττεται επίσης σοβαρά από οικονομικά προβλήματα. Οι πρόσθετες δαπάνες δεν καλύπτονται από επιπλέον έσοδα. Γι' αυτό έχει υποχρεωθεί να προβεί σε αδικαιολόγητες περικοπές, οι οποίες δεν έγιναν δεκτές με ευγνωμοσύνη από τους Παλαιστινίους. Δυστυχώς στη συμφωνία του Wye δεν υπάρχει καμία αναφορά στους πρόσφυγες. Οι Παλαιστίνιοι αισθάνονται τώρα απελπισμένοι, ξεχασμένοι και εγκαταλειμμένοι στη μοίρα τους. Η ανασφάλεια για το μέλλον, η υψηλή ανεργία και η περιορισμένη κινητικότητα δημιουργούν ένα αίσθημα άγχους και φόβου, αίσθημα που αποτελεί τροφή για τον φονταμενταλισμό.
<P>
Η υποστήριξη της UNRWA, όπως προτείνεται, δεν έχει λοιπόν μόνον ανθρωπιστικό σκοπό αλλά και πολιτική σημασία, και συγκεκριμένα τη σταθερότητα στην περιοχή. Το Ισραήλ πρέπει να επιδείξει μεγαλύτερη ευελιξία όσον αφορά την ειρηνευτική διαδικασία. Οι αραβικές χώρες υποδοχής από την πλευρά τους πρέπει να αναλάβουν τις ευθύνες τους και να πάψουν να εκμεταλλεύονται το παλαιστινιακό ζήτημα για πολιτικές σκοπιμότητες. Πρέπει να συνεργαστούν για την ένταξη των Παλαιστινίων στη χώρα τους. Η Ευρωπαϊκή Ένωση από τη δική της πλευρά πρέπει να τις βοηθήσει σε αυτό από οικονομική άποψη.
<P>
Η Ευρώπη δεν ήξερε μέχρι σήμερα πώς να χρησιμοποιήσει την οικονομική της υποστήριξη για να ασκήσει πολιτική επιρροή. Εδώ και 25 χρόνια προσφέρει την οικονομική συμβολή της στους πρόσφυγες. Είναι πια καιρός να αξιοποιήσει επιτέλους η Ευρώπη την πολιτική της επιρροή για να καταστήσει την UNRWA οριστικά περιττή.

<SPEAKER ID=46 LANGUAGE="DE" NAME="Schrφder, Ilka">
erts/ALE). (DE) Αξιότιμε κύριε Πρόεδρε, κυρίες και κύριοι, από το 1972 η ΕΕ και η UNRWA έχουν συνάψει εννέα συμβάσεις για τη συμβολή της ΕΕ στην UNRWA. Η ΕΕ είναι ο κύριος χορηγός της οικονομικής και χρηματοδοτικής βοήθειας στην περιοχή. Έτσι, θα έχουμε και στο μέλλον μεγάλη ευθύνη για τους Παλαιστινίους πρόσφυγες. Η UNRWA ζήτησε 120 εκατ. ευρώ για το διάστημα 1999-2001. Το μεγαλύτερο μέρος του ποσού αυτού - 102 εκατ. ευρώ - προορίζεται για το εκπαιδευτικό πρόγραμμα και 18 εκατ. ευρώ για το πρόγραμμα υγείας.
<P>
Εμείς οι Πράσινοι επικροτούμε την ταχεία διαβούλευση της Επιτροπής και των επιτροπών του Κοινοβουλίου για το νέο πρόγραμμα. Θα πρέπει να ψηφίσουμε εξίσου γρήγορα το σχέδιο στην Ολομέλεια. Το βασικό είναι να μην υπάρξουν περικοπές στον προϋπολογισμό ούτε περαιτέρω προσκόμματα στο σχέδιο με συζητήσεις για τη νομική βάση. Τα προβλήματα αυτά όμως φαίνεται πλέον ότι έχουν λυθεί, όπως έχει πάψει επίσης η δικαιολογημένη κριτική του Ελεγκτικού Συνεδρίου για ελλιπή έλεγχο της εκτέλεσης των παλαιών συμβάσεων. Η δημοσιονομική μας διαχείριση στηρίζεται στη διαφάνεια, η οποία πρέπει να διασφαλίζεται και σε επείγουσες περιπτώσεις παροχής ανθρωπιστικής βοήθειας, διότι τελικά δεν μεταβιβάζουμε παρά τα χρήματα των φορολογουμένων.
<P>
Το πρόγραμμα αποτελεί επιτακτική ανάγκη, εφόσον το εκπαιδευτικό πρόγραμμα και η μέριμνα για την υγεία αποτελούν βασικές υπηρεσίες. Το εκπαιδευτικό πρόγραμμα έχει καταστεί ο μεγαλύτερος τομέας δραστηριοτήτων της UNRWA. 445 μαθητές και μαθήτριες εκπαιδεύονται στα σχολεία και καταρτίζονται 6000 ασκούμενοι. Επικροτούμε επίσης τη μέριμνα για την υγεία που προσανατολίζεται στις υφιστάμενες ανάγκες και παρέχεται σε επίπεδο κοινοτήτων, άμεσα στους ανθρώπους μέσω ενός δικτύου 123 κέντρων υγείας. Οι Παλαιστίνιοι πρόσφυγες έχουν ανάγκη από τη βοήθεια αυτή διότι η μακρόχρονη προσφυγική ζωή έχει για πολλούς από αυτούς σοβαρές ψυχολογικές επιπτώσεις, στις οποίες προστίθεται και μια πολλαπλή κοινωνική και οικονομική διάκριση εις βάρος τους. Η πολιτική λύση του προβλήματος των Παλαιστινίων προσφύγων εξακολουθεί να αποτελεί επείγουσα ανάγκη. Οι ειρηνευτικές διαπραγματεύσεις ξεκίνησαν επιτέλους και πάλι αλλά η παύση των εχθροπραξιών και οι διαπραγματεύσεις για το καθεστώς των προσφύγων δεν αρκούν, επειδή οι πρόσφυγες εξακολουθούν να αποκλείονται από αυτές. Πρέπει να τους προσφέρουμε μια προοπτική για τη συνέχεια της ζωής τους, και η ΕΕ μπορεί να συμβάλει σημαντικά σε αυτό.
<P>
Σήμερα όμως με το συγκεκριμένο πρόγραμμα πρέπει να απαλυνθεί τουλάχιστον εν μέρει η καθημερινή δυστυχία των ανθρώπων αυτών. Γι' αυτόν τον λόγο η Ομάδα μας θα υπερψηφίσει πλήρως την έκθεση της κυρίας Morgantini. Οι Παλαιστίνιοι πρόσφυγες μπορούν να υπολογίζουν στην αλληλεγγύη και στην υποστήριξή μας.

<SPEAKER ID=47 LANGUAGE="EN" NAME="Kinnock, Neil">
Κύριε Πρόεδρε, σχολιάζω με χαρά το γεγονός ότι στη σύντομη αυτή συζήτηση είχαμε τρεις παρθενικούς λόγους, συμπεριλαμβανομένου του λόγου της κυρίας Schrφder, η οποία, σε ηλικία 21 ετών, είναι το νεότερο μέλος του Ευρωπαϊκού Κοινοβουλίου. Αυτό αποδεικνύει πως οι νέοι ενδιαφέρονται πάρα πολύ για την πολιτική. Όταν εισήλθα στη Βουλή των Κοινοτήτων ήμουν επτά χρόνια μεγαλύτερός της. Εύχομαι η κυρία Schrφder να ωριμάσει καλύτερα από εμένα, και είμαι βέβαιος γι' αυτό.
<P>
Θα ήθελα να αρχίσω εκφράζοντας τις ευχαριστίες της Επιτροπής για την εμπεριστατωμένη έκθεση της Επιτροπής Ανάπτυξης και Συνεργασίας και για τη στήριξη που παρείχε καθ' όλη τη διαδικασία διαβούλευσης στις προσπάθειες της Επιτροπής για τη σύναψη της Δέκατης Σύμβασης μεταξύ της Κοινότητας και της Υπηρεσίας Αρωγής και Έργων των Ηνωμένων Εθνών (UNRWA) για τους Παλαιστινίους πρόσφυγες στη Μέση Ανατολή. Ειδικότερα, επιθυμώ να ευχαριστήσω την εισηγήτρια, κυρία Morgantini, για την εργασία της. Αξίζουν επίσης ευχαριστίες προς την Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής και προς την Επιτροπή Προϋπολογισμών του Ευρωπαϊκού Κοινοβουλίου για την εποικοδομητική συμμετοχή τους. Σε λίγο θα σχολιάσω τις τροπολογίες της Επιτροπής Προϋπολογισμών στις οποίες αναφέρθηκε ο κύριος Khanbhai.
<P>
Από το 1972 η Κοινότητα έχει υπογράψει εννέα συμβάσεις με την UNRWA, οι οποίες καθορίζουν τη συνεισφορά της ΕΚ στους τακτικούς προϋπολογισμούς και στους προϋπολογισμούς επισιτιστικής βοήθειας του Οργανισμού. Η δέκατη τριετής σύμβαση καλύπτει τη χρονική περίοδο 1999 έως 2001 και προβλέπει συνεισφορά 120,82 εκατ. ευρώ στα τακτικά προγράμματα της UNRWA για την εκπαίδευση και την υγεία. Προβλέπει επίσης διαπραγματεύσεις σε ετήσια βάση για τη συνεισφορά στον προϋπολογισμό επισιτιστικής βοήθειας. Τα 120 εκατ. ευρώ περιλαμβάνουν ετήσια αύξηση 5% ως έκφραση της ισχύουσας αρχής της τιμαριθμικής αναπροσαρμογής ώστε να ληφθεί υπόψη η αύξηση του πληθυσμού και του πληθωρισμού. Η ρύθμιση αυτή εφαρμοζόταν στις προηγούμενες συνεισφορές της Ευρωπαϊκής Ένωσης στο πλαίσιο των διαδοχικών συμβάσεων και έχει επανειλημμένα επικροτηθεί από τον Οργανισμό των Ηνωμένων Εθνών διότι αποτρέπει τη διάβρωση της αξίας της κοινοτικής συνεισφοράς.
<P>
Η Επιτροπή κατέβαλε προσπάθειες για να βελτιώσει και να αποσαφηνίσει τη Σύμβαση η οποία συζητείται σήμερα ενώπιον του Ευρωπαϊκού Κοινοβουλίου, προκειμένου να καταστήσει διαφανέστερη την εφαρμογή της και προκειμένου να ληφθούν επίσης υπόψη οι συναφείς συμφωνηθείσες διατάξεις της συνολικής ρύθμισης Ευρωπαϊκής Κοινότητας - Ηνωμένων Εθνών. Αλλες καινοτομίες της Σύμβασης, μεταξύ των οποίων το άρθρο 4 σχετικά με τις πληρωμές, το άρθρο 8 σχετικά με την προβολή της κοινοτικής συνεισφοράς, το άρθρο 9 σχετικά με τη διαδικασία διαιτησίας και το άρθρο 12 σχετικά με τη θέση σε ισχύ, αποβλέπουν στο σύνολό τους στην ενίσχυση της διαφάνειας και της ανάληψης ευθυνών.
<P>
Θα ήθελα να ενημερώσω το Ευρωπαϊκό Κοινοβούλιο πως η Επιτροπή δεν μπορεί να αποδεχθεί τις δύο τροπολογίες που κατέθεσε η Επιτροπή Προϋπολογισμών για δύο λόγους. Πρώτον, σκοπός της πρότασης απόφασης του Συμβουλίου δεν είναι η ρύθμιση ενός αιτήματος διοργανικής πληροφόρησης. Σκοπός της είναι η έγκριση του κειμένου της Σύμβασης ΕΚ-UNRWA και η εξουσιοδότηση της Επιτροπής να υπογράψει τη Σύμβαση εξ ονόματος της Κοινότητας. Δεύτερον, η υποχρέωση για πληροφόρηση συνδέεται άρρηκτα με την ευθύνη της Επιτροπής όσον αφορά την εκτέλεση του κοινοτικού προϋπολογισμού. Η ετήσια έκθεση που θα υποβάλλει η UNRWA ασφαλώς θα διαβιβάζεται στο Ευρωπαϊκό Κοινοβούλιο και στο Συμβούλιο.
<P>
Είναι πλέον επιτακτική ανάγκη να σημειωθεί πρόοδος στο θέμα αυτό. Η UNRWA αντιμετωπίζει σοβαρή έλλειψη ρευστού και εμείς ως χορηγοί οφείλουμε να κάνουμε ό,τι μπορούμε για να επισπεύσουμε τη διαδικασία και να συνδράμουμε την UNRWA και, σε τελευταία ανάλυση, τον παλαιστινιακό λαό. Το Ευρωπαϊκό Κοινοβούλιο γνωρίζει πως στο πλαίσιο της ειρηνευτικής διαδικασίας για τη Μέση Ανατολή και στις ειρηνευτικές συμφωνίες του Όσλο το θέμα των προσφύγων συμπεριελήφθη στις διαπραγματεύσεις για το τελικό καθεστώς. Σύμφωνα με τις εν λόγω συμφωνίες υποτίθεται ότι τα μέρη όφειλαν να έχουν διαπραγματευθεί τα θέματα του τελικού καθεστώτος έως τις 4 Μαΐου 1999. Δυστυχώς όμως αυτό δεν συνέβη. Ωστόσο, ας ελπίσουμε η υπογραφή του μνημονίου στο Sharm el-Sheikh να δώσει νέα ώθηση στην ειρηνευτική διαδικασία και να διασφαλίσει ότι τα εκκρεμή θέματα του τελικού καθεστώτος θα αντιμετωπιστούν χωρίς μεγάλη καθυστέρηση.
<P>
Ολοκληρώνω επισημαίνοντας πως, έως ότου βρεθεί δίκαιη και συνολική λύση για το θέμα των προσφύγων, η υποστήριξη που παρέχει η Ένωση στην UNRWA, η οποία αποτελεί φορέα ημικρατικών υπηρεσιών στη Δυτική Όχθη, στη Λωρίδα της Γάζας, στον Λίβανο, στην Ιορδανία και στη Συρία με σκοπό την ελάφρυνση των πολύ δύσκολων συνθηκών διαβίωσης των 3,5 εκατ. Παλαιστινίων που ζουν στα στρατόπεδα προσφύγων, είναι απόλυτα ζωτική. Η Ευρωπαϊκή Ένωση, και κατά συνέπεια η Ευρωπαϊκή Επιτροπή, όχι μόνο δεν διαδραματίζει ήσσονα ρόλο, αλλά και αναλαμβάνει μια ισχυρή δέσμευση προκειμένου να διασφαλιστεί ότι, οι συνθήκες του λαού αυτού θα βελτιωθούν σημαντικά.

<SPEAKER ID=48 NAME="Πρόεδρος">
Ευχαριστώ, Αντιπρόεδρε Kinnock. Πιστεύω άλλωστε ότι όλοι συμμεριζόμαστε τα λόγια που απευθύνατε στη νέα μας συνάδελφο, την κυρία Schrφder.
<P>
Υπάρχουν δύο αιτήσεις για παρέμβαση επί της διαδικασίας, η πρώτη από την εισηγήτρια, την κυρία Morgantini, και η δεύτερη από την κυρία Schrφder.
<P>
Τον λόγο έχει κατ' αρχάς η εισηγήτρια.
<P>
Θα σας παρακαλούσα να είστε σύντομη.

<SPEAKER ID=49 NAME="Morgantini">
Θα ήθελα κατ' αρχάς να ζητήσω συγγνώμη από τον Πρόεδρο που δεν σηκώθηκα πιο πριν αλλά δεν το ήξερα. Δεν θα ξαναγίνει. Ασφαλώς και δεν θέλω να δείξω έλλειψη σεβασμού προς το Σώμα. Φοβάμαι όμως ότι έκανα και ένα άλλο λάθος, μίλησα δηλαδή πολύ γρήγορα. Ζητώ συνεπώς συγγνώμη από όσους δουλεύουν τόσο σκληρά για μας, δηλαδή τους διερμηνείς, καθώς μόλις έμαθα από μία συνάδελφο ότι μιλούσα πάρα πολύ γρήγορα. Οφείλεται σίγουρα στη συγκίνηση αλλά πιστεύω ότι, αφού είμαι γυναίκα οπότε συναίσθημα και λογική πάνε μαζί, την επόμενη φορά θα χρησιμοποιήσω περισσότερο τη λογική.
<P>
Πάντως θα ήθελα απλώς να εκφράσω τη μεγάλη μου ικανοποίηση για τις παρεμβάσεις όλων των άλλων συναδέλφων, γιατί έκανε δυναμικά την εμφάνισή του και ένας άλλος παράγοντας: πέρα από την ταχύτητα με την οποία πρέπει να τεθεί σε εφαρμογή αυτό το πρόγραμμα, το σημαντικό είναι πως η Ευρωπαϊκή Ένωση και το Κοινοβούλιο οφείλουν να διαδραματίσουν πιο ενεργό και ισχυρό ρόλο προκειμένου να εδραιωθεί στη Μέση Ανατολή, κυρίως μεταξύ Ισραήλ και Παλαιστίνης, μια σταθερή και διαρκής ειρήνη για να βρεθεί μια λύση στο πρόβλημα των προσφύγων και για να μπορέσει ένα παλαιστινιακό κράτος να ζήσει ειρηνικά με το ισραηλινό κράτος.

<SPEAKER ID=50 NAME="Πρόεδρος">
Μην ανησυχείτε, όλοι εδώ είμαστε έως έναν βαθμό πρωτάρηδες. Και εγώ ο ίδιος πιστεύω πως θα έπρεπε να σας συγχαρώ για την πρώτη έκθεση που παρουσιάζετε στην Ολομέλεια αλλά μου διέφυγε.
<P>
Η κυρία Ilka Schrφder είχε ζητήσει επίσης τον λόγο.

<SPEAKER ID=51 NAME="Schrφder, Ilka">
Θα ήθελα να ευχαριστήσω τον Αντιπρόεδρο της Επιτροπής για το θερμό καλωσόρισμα και καταλαβαίνω πως είμαστε και οι δύο πολιτικά όντα.

<SPEAKER ID=52 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=4>
Ψηφοφορίες
<SPEAKER ID=53 NAME="Πρόεδρος">
Η ημερήσια διάταξη προβλέπει την ώρα των ψηφοφοριών.
<P>
Έκθεση (Α5-0009/99) - ΔΣΠ 1/99, 3/99 και 4/99 της κ. Dόhrkop Dόhrkop και του κ. Fabra Vallιs, εξ ονόματος της Επιτροπής Προϋπολογισμών, σχετικά με το σχέδιο συμπληρωματικού και διορθωτικού προϋπολογισμού 1, 3 και 4 στον προϋπολογισμό των Ευρωπαϊκών Κοινοτήτων για το οικονομικό έτος 1999 (C5-0021/1999, C5-0074/1999 και C5-0130/1999)
<P>
(Το Σώμα εγκρίνει το ψήφισμα)
<P>
Επιβεβαίωση πρώτης ανάγνωσης:
<P>
Έκθεση (Α5-0012/99) της κ. Frahm, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την ανακοίνωση της Επιτροπής προς το Ευρωπαϊκό Κοινοβούλιο και το Συμβούλιο (COM(98) 0731 - C4-0049/99 - 98/0356 (COD)) που αφορά τις συνέπειες από την έναρξη ισχύος της Συνθήκης του Αμστερνταμ στις τρέχουσες νομοθετικές διαδικασίες την 1η Μαΐου 1999 στον τομέα της απασχόλησης, των βιομηχανικών σχέσεων και των κοινωνικών υποθέσεων (SEC(99) 0581 - C4-0219/99) (Επιβεβαίωση πρώτης ανάγνωσης)
<P>
(Το Σώμα εγκρίνει το ψήφισμα νομοθετικού περιεχομένου)Έκθεση (Α5-0006/1999) του κ. Rocard, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής προς το Ευρωπαϊκό Κοινοβούλιο και το Συμβούλιο που αφορά τις συνέπειες από την έναρξη ισχύος της Συνθήκης του Αμστερνταμ στις νομοθετικές διαδικασίες στον τομέα της απασχόλησης και των κοινωνικών υποθέσεων οι οποίες ευρίσκοντο σε εκκρεμότητα την 1η Μαΐου 1999 (SEC(1999) 0581 - C4-0219/99)
<P>
(Το Σώμα εγκρίνει το ψήφισμα νομοθετικού περιεχομένου)Έκθεση (Α5-0004/1999) της κ. Jackson, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την ανακοίνωση της Επιτροπής προς το Ευρωπαϊκό Κοινοβούλιο και το Συμβούλιο: συνέπειες της έναρξης ισχύος της Συνθήκης του Αμστερνταμ στις τρέχουσες νομοθετικές διαδικασίες την 1η Μαΐου 1999 στον τομέα του περιβάλλοντος, της δημόσιας υγείας και της προστασίας των καταναλωτών (SEC(1999)0581 - C4-0219/99)
<P>
(Το Σώμα εγκρίνει το ψήφισμα νομοθετικού περιεχομένου)Έκθεση (Α5-0011/99) του κ. Graefe zu Baringdorf, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την ανακοίνωση της Επιτροπής προς το Ευρωπαϊκό Κοινοβούλιο και το Συμβούλιο (COM(98) 0601 - C4-0708/98 - 98/0296 COD)) - πρώην 98/0296(SYN) (COM(99) 0078 - C4-0181/99 - 00/0051 (COD)) - πρώην 99/0051(SYN) που αφορά τις συνέπειες από την έναρξη ισχύος της Συνθήκης του Αμστερνταμ στις τρέχουσες νομοθετικές διαδικασίες την 1η Μαΐου 1999 στον τομέα της γεωργίας και της ανάπτυξης της υπαίθρου (SEC(99)0581 - C4-0219/99)
<P>
(Το Σώμα εγκρίνει το ψήφισμα νομοθετικού περιεχομένου)Έκθεση (Α5-0005/1999) του κ. Χατζηδάκη, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την ανακοίνωση της Επιτροπής προς το Ευρωπαϊκό Κοινοβούλιο και το Συμβούλιο που αφορά τις συνέπειες από την έναρξη ισχύος της Συνθήκης του Αμστερνταμ στις τρέχουσες νομοθετικές διαδικασίες την 1η Μαΐου 1999 στον τομέα της περιφερειακής πολιτικής, των μεταφορών και του τουρισμού (SEC(99)0581 - C4-0219/99)
<P>
(Το Σώμα εγκρίνει το ψήφισμα νομοθετικού περιεχομένου)Έκθεση (Α5-0007/99) της κ. Theorin, εξ ονόματος της Επιτροπής για τα Δικαιώματα της Γυναίκας και τις Ίσες Ευκαιρίες, σχετικά με την ανακοίνωση της Επιτροπής προς το Ευρωπαϊκό Κοινοβούλιο και το Συμβούλιο που αφορά τις συνέπειες από την έναρξη ισχύος της Συνθήκης του Αμστερνταμ στις τρέχουσες νομοθετικές διαδικασίες την 1η Μαΐου 1999 στον τομέα των δικαιωμάτων της γυναίκας και των ίσων ευκαιριών(SEC(99)0581 - C4-0219/99)
<P>
(Το Σώμα εγκρίνει το ψήφισμα νομοθετικού περιεχομένου)
<P>
Έκθεση (Α5-0003/99) της κ. McKenna, εξ ονόματος της Επιτροπής Περιβάλλοντος, Δημόσιας Υγείας και Πολιτικής Καταναλωτών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση κοινοτικού πλαισίου συνεργασίας στον τομέα της ακούσιας θαλάσσιας ρύπανσης (COM(1998)0769 - C4-0075/1999 - 1998/0350 (COD) (πρώην 1998/0350 (SYN))
<P>
(Το Σώμα εγκρίνει το ψήφισμα νομοθετικού περιεχομένου)
<P>
Έκθεση (Α5-0002/99) της κ. Jackson, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση σύστασης του Ευρωπαϊκού Κοινοβουλίου και του Συμβουλίου που αφορά τον καθορισμό μίνιμουμ κριτηρίων περιβαλλοντικών επιθεωρήσεων στα κράτη μέλη (COM(1998)0772 - C4-0073/1999 - 1998/0358 (COD) (πρώην 1998/0358 (SYN))
<P>
(Το Σώμα εγκρίνει το ψήφισμα νομοθετικού περιεχομένου)

<CHAPTER ID=5>
Καλωσόρισμα
<SPEAKER ID=54 NAME="Πρόεδρος">
Μόλις με ενημέρωσαν πως ο Δρ Carlos Roberto Reina, Πρόεδρος του Κοινοβουλίου Κεντρικής Αμερικής, και η σύζυγός του έλαβαν θέση στο θεωρείο των επισήμων. Έχω την τιμή να τους καλωσορίσω εξ ονόματος του Ευρωπαϊκού Κοινοβουλίου εκφράζοντας τη χαρά που μας δίνει η σημερινή τους παρουσία.
<P>
(Ζωηρά χειροκροτήματα)

<CHAPTER ID=6>
Ψηφοφορίες (συνέχεια)
<SPEAKER ID=55 LANGUAGE="FI" NAME="Hautala">
Αξιότιμε κύριε Πρόεδρε, η Ομάδα μας αποσύρει την τροπολογία 1, διότι έχει συμφωνηθεί πως σχετικά με την ανάγκη αποστολής μονίμων δυνάμεων υπό τον έλεγχο του ΟΗΕ σε διεθνείς περιοχές κρίσεων συζητούμε γενικά στην Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, και αυτό δεν συνδέεται άμεσα με το Ανατολικό Τιμόρ.

<SPEAKER ID=56 LANGUAGE="PT" NAME="Costa Neves">
Κύριε Πρόεδρε, δεδομένου του χαρακτήρα του θέματος που τίθεται τώρα σε ψηφοφορία και εφόσον δώσετε τη συγκατάθεσή σας, θα σας παρακαλούσα, εάν είναι δυνατόν, να προχωρήσουμε σε ψηφοφορία δι' ονομαστικής κλήσεως.

<SPEAKER ID=57 NAME="Πρόεδρος">
Αντιλαμβάνομαι τους λόγους για τους οποίους υποβάλλετε την αίτηση αυτή, δυστυχώς όμως ο Κανονισμός του Κοινοβουλίου είναι πολύ αυστηρός και δεν μπορώ να την επιτρέψω.
<P>
(Το Σώμα εγκρίνει το ψήφισμα)
<P>
Έκθεση (Α5-0013/99) της κ. Pack, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση κανονισμού του Συμβουλίου (COM(1999)0312 - C5-0062/1999 - 1999/0132 (CNS)) για την τροποποίηση του κανονισμού (ΕΚ) αριθ. 1628/96 του Συμβουλίου σχετικά με τη βοήθεια για τη Βοσνία και Ερζεγοβίνη, την Κροατία, την Ομοσπονδιακή Δημοκρατία της Γιουγκοσλαβίας και την Πρώην Γιουγκοσλαβική Δημοκρατία της Μακεδονίας, ιδίως όσον αφορά τη δημιουργία της Ευρωπαϊκής Υπηρεσίας για την Ανασυγκρότηση.

<SPEAKER ID=58 NAME="Van der Laan">
Κύριε Πρόεδρε, η Ομάδα των Φιλελευθέρων επιθυμεί να αποσύρει την τροπολογία 32 επειδή αντικαταστάθηκε. Θα ήθελα να ζητήσω επιμέρους ψηφοφορία για τις τροπολογίες 8, 10, 14 και 18 γιατί αυτό θα μας επιτρέψει να ψηφίσουμε για περισσότερες από τις τροπολογίες που υπέβαλε η κ. Pack. Λαμβανομένης υπόψη της ιδιαίτερα υψηλού επιπέδου συζήτησης που είχαμε σήμερα το πρωί, τούτο θα ήταν πολύ χρήσιμο, εάν βέβαια το επιτρέψετε.

<SPEAKER ID=59 NAME="Πρόεδρος">
Προσπαθώ πάντοτε να εξυπηρετώ και αντιλαμβάνομαι πως οι νέοι βουλευτές τώρα μόλις αρχίζουν να μαθαίνουν τον Κανονισμό. Ο Κανονισμός του Κοινοβουλίου είναι πολύ σαφής αναφορικά με τις περιπτώσεις στις οποίες επιτρέπεται επιμέρους ψηφοφορία, χωριστή ψηφοφορία ή ονομαστική ψηφοφορία. Υπάρχουν προθεσμίες για όλα αυτά, σχετικά με τις οποίες η γραμματεία της Ομάδας σας θα πρέπει πράγματι να σας ενημερώσει. Μολονότι θα ήθελα να σας εξυπηρετήσω, φοβάμαι πως δεν μπορώ.

<SPEAKER ID=60 NAME="Cohn-Bendit">
Κύριε Πρόεδρε, ίσως η κ. van der Laan εννοούσε χωριστή ψηφοφορία για κάθε παράγραφο και όχι επιμέρους ψηφοφορία. Αυτή η χωριστή ψηφοφορία διαφέρει από την επιμέρους ψηφοφορία.

<SPEAKER ID=61 NAME="Πρόεδρος">
Έχετε απόλυτο δίκιο αλλά υπάρχουν επίσης κανόνες σχετικά με τις χωριστές ψηφοφορίες και ισχύει ο ίδιος κανονισμός.

<SPEAKER ID=62 NAME="Pack">
Κύριε Πρόεδρε, με παρακάλεσαν να πω σύντομα δυο λόγια ακόμη για την ψηφοφορία για να μην αναγκαστούν οι συνάδελφοι να ακούσουν τα εξ αμάξης στις χώρες τους για ένα ζήτημα που στην πραγματικότητα δεν είναι έτσι. Θέλω λοιπόν να σας πω για ποιό πράγμα θα ψηφίσουμε: δεν θέλουμε να καθυστερήσει η βοήθεια προς το Κοσσυφοπέδιο αλλά θέλουμε μεγαλύτερη αποτελεσματικότητα. Το Συμβούλιο πρότεινε μια αναποτελεσματική διαδικασία και γι' αυτό παρακαλώ να γίνει κατανοητό πως δεχόμαστε την έδρα στη Θεσσαλονίκη ως επιχειρησιακό κέντρο, ως ένα τμήμα του Οργανισμού Ανασυγκρότησης ολόκληρης της Νοτιοανατολικής Ευρώπης με έδρα τη Θεσσαλονίκη, το οποίο όμως πρέπει να συνδεθεί στενά με την έδρα του συμφώνου σταθερότητας στη Θεσσαλονίκη. Αυτό είναι ένα σημείο μεγάλης πολιτικής σημασίας και παρακαλώ όλους σας να το έχετε υπ' όψιν σας, καθώς είναι βασικό.
<P>
Υπάρχουν εκτός από αυτό και άλλα δύο πράγματα που πρέπει να παρατηρήσω εδώ. Θέλουμε απλούστευση της διοίκησης, θέλουμε μεγαλύτερη διαφάνεια και περισσότερη ευελιξία, αυτά αναφέρονται στις τροπολογίες μας. Θέλουμε επίσης τη διεξαγωγή διαβούλευσης με το Συμβούλιο, όταν πρόκειται να επεκτείνει τις εργασίες σε άλλες περιοχές. Επιπλέον, θέλουμε η αποστολή της Υπηρεσίας να περιοριστεί αρχικά σε 30 μήνες, διότι όσο την παρατείνουμε τόσο μειώνεται η αποτελεσματικότητα. Θα πρέπει να θέσουμε ένα όριο και να προσπαθήσουμε να τα επιτύχουμε όλα μέχρι τότε.
<P>
Ένα άλλο σημείο αφορά επίσης το OLAF, που πρέπει να ·
<P>
(Ο Πρόεδρος αφαιρεί τον λόγο από την ομιλήτρια.)

<SPEAKER ID=63 NAME="Πρόεδρος">
Είστε παλαιό μέλος του Ευρωπαϊκού Κοινοβουλίου και γνωρίζετε πως μπορούμε να δεχθούμε παρατηρήσεις σχετικά με τη διεξαγωγή της ψηφοφορίας όχι όμως πολιτικές παρατηρήσεις, και βέβαια όχι άλλον έναν γύρο ομιλιών που κινδυνεύετε να ξεκινήσετε.
<P>
Πριν από την ψηφοφορία σχετικά με το σχέδιο ψηφίσματος νομοθετικού περιεχομένου:

<SPEAKER ID=64 LANGUAGE="DE" NAME="Pack">
Μετά από όσα ήδη είπα προηγουμένως και από όσα είπε σήμερα το πρωί ο Επίτροπος κ. Kinnock εξ ονόματος της Επιτροπής και κατόπιν όσων μπορέσαμε να μάθουμε χθες από τη φινλανδική Προεδρία του Συμβουλίου, ότι δηλαδή δεν υπάρχουν αυτή τη στιγμή περιθώρια ελιγμών για να γίνουν δεκτές οι τροπολογίες μας, θα ήθελα να παρακαλέσω τους συναδέλφους να δώσουν την συγκατάθεσή τους. Ζητώ την αναπομπή της τελικής ψηφοφορίας στην Επιτροπή Εξωτερικών Υποθέσεων προκειμένου να δώσουμε και στα δύο όργανα την ευκαιρία να σκεφτούν καλύτερα και εν συνεχεία να φροντίσουμε από κοινού για μεγαλύτερη αποτελεσματικότητα.

<SPEAKER ID=65 NAME="Πρόεδρος">
Κυρία Pack, μήπως μπορείτε να διασαφηνίσετε ένα μόνο σημείο που ούτε εγώ ούτε η Γραμματεία μπορούμε να κατανοήσουμε; Επιθυμείτε να αναβάλετε την τελική ψηφοφορία ή να αναπέμψετε το θέμα στην επιτροπή; Είναι δύο διαφορετικά πράγματα, και πρέπει να γνωρίζουμε ποιο από τα δύο θέλετε.

<SPEAKER ID=66 LANGUAGE="DE" NAME="Pack">
Χθες μου είπαν να ζητήσω αναπομπή στην επιτροπή για να μπορέσουμε να προβούμε αργότερα στην τελική ψηφοφορία. Δεν θέλουμε να γίνει νέα συζήτηση παρά να κερδίσουμε χρόνο. Όπως και να το ονομάσετε, κάντε αυτό που θεωρείτε σωστό.

<SPEAKER ID=67 NAME="Πρόεδρος">
Νομίζω πως αυτό που θέλετε είναι η αναβολή της τελικής ψηφοφορίας.

<SPEAKER ID=68 LANGUAGE="DE" NAME="Swoboda">
Κύριε Πρόεδρε, και εμείς θα συνιστούσαμε να αναβληθεί το ζήτημα για την επόμενη συνεδρίαση της Ολομέλειας. Όχι λοιπόν αναπομπή στην επιτροπή αλλά αναβολή της ψηφοφορίας. Αυτό θα το υποστηρίξουμε.

<SPEAKER ID=69 NAME="Ilgenfritz">
Εμείς οι Φιλελεύθεροι είμαστε υπέρ της διαφάνειας και της αποτελεσματικότητας στον σχεδιασμό και τον έλεγχο του προϋπολογισμού. Αναφορικά με το σχέδιο του διορθωτικού και συμπληρωματικού προϋπολογισμού διαπιστώνουμε ρητά ότι αξιολογούμε θετικά το σχέδιο του διορθωτικού και συμπληρωματικού προϋπολογισμού 1/99 και 3/99 και θα το υποστηρίξουμε.
<P>
Όμως στο σχέδιο του διορθωτικού και συμπληρωματικού προϋπολογισμού 4/99 προβλέπεται μια μεγάλου ύψους περικοπή πιστώσεων για τις γεωργικές δαπάνες. Η μείωση αυτή των πιστώσεων ανάληψης υποχρεώσεων και πληρωμών αποβαίνει σε βάρος των γεωργικών εκμεταλλεύσεων που ούτως ή άλλως αντιμετωπίζουν ήδη σοβαρά προβλήματα. Για τον προαναφερθέντα λόγο δεν μπορούμε να εγκρίνουμε το σχέδιο του διορθωτικού και συμπληρωματικού προϋπολογισμού στο σύνολό του.
<P>
(Το Σώμα αποφασίζει να διεξαχθεί η τελική ψηφοφορία κατά την επόμενη περίοδο συνόδου)
<P>
Πρόεδρος. Προτού περάσουμε στην τελευταία ψηφοφορία θα ήθελα μόνο να εξηγήσω στους συναδέλφους οι οποίοι θεωρούν πως ίσως ήμουν κάπως αυστηρός σχετικά με τις χωριστές ψηφοφορίες, τις ονομαστικές ψηφοφορίες, κ.λπ., ότι ο λόγος για τον οποίο υιοθετούμε αυτή την αυστηρή στάση είναι επειδή οι πολιτικές ομάδες καταρτίζουν τον κατάλογο των μελλοντικών τους παρουσιών με βάση τις πληροφορίες από το Προεδρείο. Εάν προβούμε σε αλλαγές κατά τη διάρκεια της ώρας των ψηφοφοριών θα προκληθεί μεγάλη σύγχυση και πολλές δυσκολίες. Προσπαθούμε λοιπόν να είμαστε όσο το δυνατόν πιο εξυπηρετικοί όμως ορισμένες φορές μπορεί να προκληθούν όντως περισσότερες δυσκολίες, εάν αποδεχόμαστε αιτήσεις από τους βουλευτές.
<P>

<P>
Έκθεση (Α5-0010/1999) της κ. Morgantini, εξ ονόματος της Επιτροπής Ανάπτυξης και Συνεργασίας, σχετικά με την πρόταση απόφασης του Συμβουλίου (COM(1999)0334 - C5-0059/1999 - 1999/0143 (CNS)) που αφορά το κείμενο της 10ης Σύμβασης ΕΚ-URNWA, η οποία καλύπτει τα έτη 1999-2000, πριν από την υπογραφή της Σύμβασης από την Επιτροπή και την Υπηρεσία Αρωγής και Έργων των Ηνωμένων Εθνών για τους πρόσφυγες της Παλαιστίνης στη Μέση Ανατολή
<P>
(Το Σώμα εγκρίνει το ψήφισμα νομοθετικού περιεχομένου)ΑΙΤΙΟΛΟΓΗΣΕΙΣ ΨΗΦΟΥ
<P>
Dόhrkop Dόhrkop/Fabra Vallιs (Α5-0009/99):
<P>
Έκθεση Χατζηδάκη (Α5-0005/99):

<SPEAKER ID=70 NAME="Gallagher">
Οι συζητήσεις σχετικά με την εκταμίευση των κονδυλίων του προϋπολογισμού της ΕΕ για το 2000 έχουν ήδη αρχίσει. Μεταξύ των αρχικών σχεδίων του προϋπολογισμού που έχουν αποσταλεί στο Ευρωπαϊκό Κοινοβούλιο για εξέταση συμπεριλαμβάνεται σύσταση για μείωση κατά 1,5 εκατ. στερλίνες (1,9 εκατ. ευρώ) των κονδυλίων που διατίθενται για τις εκστρατείες οδικής ασφάλειας στην Ευρώπη. Πρακτικά αυτό σημαίνει ετήσια μείωση του συνολικού προϋπολογισμού των εκστρατειών οδικής ασφάλειας από 9,9 εκατ. ευρώ σε 8 εκατ. ευρώ.
<P>
Αυτό είναι πραγματικά απαράδεκτο. Είναι δύσκολο να πιστέψει κανείς ότι στις 15 χώρες της Ευρωπαϊκής Ένωσης χάνονται 7.500 ζωές απλώς και μόνον επειδή τα άτομα δεν χρησιμοποιούν ζώνες ασφαλείας στα εμπρός και στα πίσω καθίσματα. Κάθε χρόνο στην Ευρωπαϊκή Ένωση πεθαίνουν 45.000 περίπου άνθρωποι και τραυματίζονται 1,6 εκατ. λόγω οδικών ατυχημάτων.
<P>
Από την έναρξη ισχύος της Συνθήκης του Αμστερνταμ, την 1η Μαΐου 1999, το Ευρωπαϊκό Κοινοβούλιο έχει εξουσία συναπόφασης ως προς όλα τα θέματα πολιτικής μεταφορών. Στο μέλλον το Ευρωπαϊκό Κοινοβούλιο δεν θα επιτρέψει σε άλλα θεσμικά όργανα της ΕΕ να προτείνουν με κανένα τρόπο μειώσεις των κονδυλίων που διατίθενται για τις εκστρατείες οδικής ασφάλειας.
<P>
Από μια περισσότερο εθνική σκοπιά χαιρετίζω τη στρατηγική της ιρλανδικής κυβέρνησης για τη μείωση κατά 20% πριν από το 2000των θανάτων και τραυματισμών που οφείλονται σε οδικά δυστυχήματα. Η υπό σχεδιασμό εκστρατεία οδικής ασφάλειας περιλαμβάνει τα ακόλουθα: περισσότερες συσκευές ελέγχου ταχύτητας (κάμερες), περισσότερα αλκοτέστ, ένα σύστημα κυρώσεων για οδικές παραβάσεις (point system), αυστηρότερη εφαρμογή της νομοθεσίας για τις ζώνες ασφαλείας.
<P>
Έκθεση McKenna (Α4-0003/99)

<SPEAKER ID=71 LANGUAGE="EN" NAME="MacCormick">
Κύριε Πρόεδρε, δεν χρειάζεται να πω πόσο όμορφη και ευαίσθητη είναι η ακτή της Δυτικής Σκωτίας. Χωρίς αμφιβολία είναι ιδιαίτερα ευαίσθητη, και αυτή την εβδομάδα λάβαμε και άλλες ανησυχητικές αναφορές για διαρροές από το Sellafield, οι οποίες θα προκαλέσουν ζημίες στις ακτές των Galloway, Firth of Clyde, Argyle και πιο πέρα. Είναι ζωτικής σημασίας να αναληφθεί τέτοιου είδους δράση το συντομότερο δυνατόν, και είμαι ευτυχής που είχα τη δυνατότητα να ψηφίσω υπέρ της δράσης αυτής σήμερα.

<SPEAKER ID=72 NAME="Souchet">
Η θαλάσσια ρύπανση, ακούσια ή εκούσια, συνιστά εξαιρετικά σοβαρή απειλή για τις θαλάσσιες και παράκτιες ζώνες των κρατών μελών της Ευρωπαϊκής Ένωσης. Στο πρόσφατο παρελθόν είχαμε πολλά τραγικά παραδείγματα ακούσιας ρύπανσης υπό μορφή έκλυσης υδρογονανθράκων και άλλων επικίνδυνων ουσιών, κυρίως χημικών.
<P>
Οι βουλευτές της Ομάδας Ένωση για την Ευρώπη των Εθνών εκτιμούν ότι στον εν λόγω τομέα της ακούσιας θαλάσσιας ρύπανσης η θέσπιση ενός κοινοτικού πλαισίου συνεργασίας δικαιολογείται από την ύπαρξη ενός πραγματικού κοινού συμφέροντος. Η πρόταση που μας παρουσιάζει η Επιτροπή αποσκοπεί στη συνένωση σε ένα ενιαίο νομικό πλαίσιο των διαφόρων δράσεων που έχουν αναληφθεί μέχρι τώρα στον τομέα αυτό.
<P>
Όσον αφορά τις τροπολογίες που ενέκρινε η Επιτροπή Περιβάλλοντος, καταψηφίσαμε όλες εκείνες που καλούν τις γειτονικές προς την Ευρωπαϊκή Ένωση παράκτιες χώρες να χρησιμοποιήσουν τα προγράμματα PHARE, TACIS και MEDA για να συνεισφέρουν οικονομικά στη θέσπιση αυτού του κοινοτικού πλαισίου συνεργασίας. Πράγματι, τα τρία αυτά προγράμματα δεν προβλέπουν αυτή τη στιγμή καμία δράση στον τομέα αυτόν και νομίζω πως δεν ενδείκνυται να προωθήσουμε μια διασπορά των μέσων εις βάρος των προγραμμάτων που έχουν προτεραιότητα για την οικονομική ανάπτυξη των γειτονικών προς την Ευρωπαϊκή Ένωση χωρών που είναι υποψήφιες για προσχώρηση.
<P>
Αντίθετα, τα μέλη της Ομάδας Ένωση για την Ευρώπη των Εθνών ψήφισαν υπέρ όλων των άλλων τροπολογιών, μεταξύ των οποίων και η τροπολογία 22, η οποία περιορίζει το δικαίωμα πρωτοβουλίας της Επιτροπής και επιτρέπει στην επιτροπή ad hoc να καθορίζει μόνη της την ημερησία διάταξή της, να καταρτίζει η ίδια τα συνοπτικά πρακτικά της καθώς και τις δηλώσεις ενδιαφέροντος των μελών της. Πρέπει οπωσδήποτε να σταματήσει η παρέκκλιση που παρατηρήσαμε σε άλλους τομείς: η Επιτροπή έχει πράγματι την τάση να συστήνει επιτροπές και να προσπαθεί συστηματικά να τις ελέγχει ολοκληρωτικά προκειμένου να τις κάνει να εξαρτώνται πλήρως από τις προθέσεις της. Κάθε επιτροπή που συστήνεται από την Ευρωπαϊκή Επιτροπή πρέπει να παραμένει αυτόνομη και ανεξάρτητη προκειμένου να μπορεί να ανταποκρίνεται πλήρως στον ρόλο πραγματογνωμοσύνης που αναλαμβάνει.
<P>
Έκθεση Jackson (Α5-0002/99):

<SPEAKER ID=73 NAME="Thomas-Mauro">
Οι βουλευτές της Ομάδας Ένωση για την Ευρώπη των Εθνών καταψήφισαν το σύνολο των τροπολογιών που ενέκρινε η Επιτροπή Περιβάλλοντος και οι οποίες αποσκοπούν στη μετατροπή της σύστασης της Επιτροπής σε οδηγία, και αυτό για τρεις σημαντικούς λόγους: λόγω γραφειοκρατίας, λόγω νομικής βάσεως και λόγω διάρθρωσης των αρχών επιθεώρησης στα κράτη μέλη της Ευρωπαϊκής Ένωσης. Πράγματι, όλοι οι βουλευτές της Ομάδας Ένωση για την Ευρώπη των Εθνών είναι υπέρ μιας Ευρώπης που θα προωθεί τον συντονισμό ανάμεσα στα διαφορετικά κράτη μέλη και όχι υπέρ μιας γραφειοκρατικής Ευρώπης, η οποία θα προτείνει μια άκαμπτη νομοθεσία που δεν θα είναι προσαρμοσμένη στις γεωγραφικές και πολιτιστικές διαφορές.
<P>
Από νομική άποψη θα θέλαμε να υπενθυμίσουμε πως ο ρόλος του Ευρωπαϊκού Κοινοβουλίου είναι να συμμορφώνεται προς τις υπάρχουσες νομικές βάσεις και πως δεν πρέπει σε καμία περίπτωση να δημιουργήσει νέα νομική βάση η οποία δεν θα είναι σύμφωνη προς τις Συνθήκες που έχουν υπογράψει οι κυβερνήσεις των διαφόρων κρατών μελών.
<P>
Τέλος, θα θέλαμε να υπενθυμίσουμε ότι οι αρχές επιθεώρησης στα διάφορα κράτη μέλη είναι διαφορετικές για πολιτιστικούς ή ιστορικούς λόγους. Γνωρίζουμε πως οι φεντεραλιστές θα είχαν την τάση να αντικαταστήσουν τις αρχές επιθεώρησης των κρατών μελών με μια ευρωπαϊκή υπεραρχή επιθεώρησης, απομακρυσμένη από τις πραγματικότητες της κάθε περιοχής. Εμείς θεωρούμε πως η ευρωπαϊκή αρχή επιθεώρησης πρέπει να παραμείνει ως έχει, δηλαδή μια υπηρεσία που θα μας επιτρέπει να διαπιστώνουμε αν οι αρχές επιθεώρησης των κρατών μελών εφαρμόζουν την κοινοτική νομοθεσία προκειμένου να αποφεύγουμε βεβαίως στρεβλώσεις του ανταγωνισμού μεταξύ των κρατών μελών. Η κοινοτική νομοθεσία πρέπει να εφαρμόζεται παντού με τρόπο δίκαιο, προκειμένου όλοι οι φορείς να είναι ανταγωνιστικοί στο πλαίσιο της ενιαίας αγοράς.
<P>
Εν κατακλείδι, οι βουλευτές της Ομάδας Ένωση για την Ευρώπη των Εθνών θα επαγρυπνούν καθ' όλη αυτή την κοινοβουλευτική περίοδο ώστε να μην προαχθεί η γραφειοκρατική και τεχνοκρατική Ευρώπη, αλλά να αναπτυχθεί η Ευρώπη σε ένα πλαίσιο αρμονικό και αποδεκτό από όλους τους πολίτες των κρατών μελών της Ευρωπαϊκής Ένωσης.
<P>
Ευρωπαϊκό Συμβούλιο του Tampere (Β5-0110 και 0116/99):

<SPEAKER ID=74 LANGUAGE="FR" NAME="Berthu">
Κύριε Πρόεδρε, το ψήφισμα που εγκρίθηκε πριν από λίγο σχετικά με τις πολιτικές αστυνομικής και δικαστικής συνεργασίας και την κυκλοφορία των προσώπων για την προετοιμασία του προσεχούς Ευρωπαϊκού Συμβουλίου στο Tampere δείχνει πως σημειώνονται κάποιες εξελίξεις, αναμφίβολα θετικές, στη θέση του Κοινοβουλίου. Παρατήρησα π.χ. ότι το Κοινοβούλιο απέρριψε πριν από λίγο την αρχική διατύπωση της παραγράφου 6 του ψηφίσματος, που έλεγε πως είναι αδύνατον να υλοποιήσουμε τον χώρο ελευθερίας, ασφάλειας και δικαιοσύνης εάν διατηρηθεί ο κανόνας της ομοφωνίας στο Συμβούλιο. Η απόρριψη αυτής της διατύπωσης είναι επομένως κάτι θετικό. Πρόκειται όμως άραγε για μια μόνιμη ανατροπή της θέσης του Κοινοβουλίου ή απλώς για μια τυχαία έκβαση της ψηφοφορίας; Το μέλλον θα δείξει.
<P>
Εν πάση περιπτώσει, δεν συμφωνούμε καθόλου με πολλές άλλες διατάξεις αυτού του κειμένου, όπως π.χ. με τη διάταξη που με πρόσχημα την εναρμόνιση και τη θέσπιση μιας ευρωπαϊκής πολιτικής για τη μετανάστευση περιορίζει τις άμυνές μας αντί να τις ενισχύει. Διαβάζουμε π.χ. στην παράγραφο 10 ότι το Ευρωπαϊκό Κοινοβούλιο "θεωρεί επιτακτική ανάγκη να εξετάσει η Ευρωπαϊκή Ένωση τις αρχές που διέπουν το καθεστώς των πολιτών τρίτων χωρών που διαμένουν νόμιμα στην επικράτειά της, προκειμένου να διευκολύνει την ένταξη αυτών των ατόμων";. Είναι πολύ αξιέπαινο να θέλουμε να διευκολύνουμε την ένταξη στην Ευρώπη των υπηκόων τρίτων χωρών αλλά υπάρχει και ένα άλλο πολύ σοβαρό ενδεχόμενο που πρέπει να εξετάσουμε: την εκούσια επιστροφή τους στην χώρα καταγωγής τους.
<P>
Σχετικά με αυτό όμως το ψήφισμα του Ευρωπαϊκού Κοινοβουλίου δεν αναφέρει, εντελώς τυχαία, ούτε μια λέξη. Το παράδοξο είναι ότι δεν χρειαζόμαστε καθόλου την ευρωπαϊκή συνεργασία για να διευκολύνουμε την ενδεχόμενη ένταξη των υπηκόων τρίτων χωρών. Αυτό είναι στην πραγματικότητα έργο του κάθε κράτους, ενώ θα μας χρειαζόταν αυτή η συνεργασία για να διευκολύνουμε την επιστροφή τους στη χώρα τους. Αλλά οι ευρωκράτες που έχουν την εξουσία δεν θέλουν με κανέναν τρόπο μια πολιτική ελέγχου της μετανάστευσης, έστω κι αν η τελευταία θα τους επέτρεπε ενδεχομένως να αποδείξουν πως είναι χρήσιμοι.
<P>
(Χειροκροτήματα)

<SPEAKER ID=75 NAME="Hager">
Εμείς οι Φιλελεύθεροι ανέκαθεν προασπιζόμαστε τα θεμελιώδη δικαιώματα και ως εκ τούτου υποστηρίζουμε τις προσπάθειες δημιουργίας ενός χάρτη θεμελιωδών δικαιωμάτων της Ευρωπαϊκής Ένωσης.
<P>
Δεν αντιλαμβανόμαστε όμως τον χάρτη αυτόν ως ένα βήμα προς την κατεύθυνση ενός ευρωπαϊκού συνταγματικού χάρτη, τον οποίο απορρίπτουμε εξαιτίας των συγκεντρωτικών συνεπειών του.
<P>
Επιπλέον, θα πρέπει ο χάρτης αυτός να διαμορφωθεί έτσι ώστε να αποφευχθούν επικαλύψεις αρμοδιοτήτων μεταξύ του Ευρωπαϊκού Δικαστηρίου για τα Ανθρώπινα Δικαιώματα και του Ευρωπαϊκού Δικαστηρίου.

<SPEAKER ID=76 LANGUAGE="EN" NAME="Corbett">
Κύριε Πρόεδρε, εξ ονόματος των Εργατικών της Ομάδας του Κόμματος των Ευρωπαίων Σοσιαλιστών επιθυμώ να σας πληροφορήσω πως δεν μπορούμε να εγκρίνουμε το ψήφισμα για το Tampere στην τελική του μορφή.
<P>
Αυτό δεν οφείλεται στο γεγονός ότι δεν επικροτούμε πολλά από όσα περιλαμβάνονται στο ψήφισμα, αλλά επειδή κρίνουμε πως υπάρχει κίνδυνος να υπερφορτωθεί η ημερήσια διάταξη αυτής της Διάσκεψης Κορυφής και να καταλήξει ενδεχομένως σε αποτυχία. Υπάρχουν άλλα θέματα τα οποία εξετάζονται στο εν λόγω ψήφισμα και τα οποία θα μπορούσε να πραγματευθεί καλύτερα η προσεχής Διακυβερνητική Διάσκεψη για την αναθεώρηση των Συνθηκών.
<P>
Για τους λόγους αυτούς θεωρούμε πως δεν μπορούμε να υποστηρίξουμε το ψήφισμα στην τελική τροποποιημένη μορφή του.

<SPEAKER ID=77 NAME="Andersson, Fδrm">
Ηedkvist Petersen και Schori (PSE), γραπτώς. (SV) Θεωρούμε πως η δημιουργία ενός ενιαίου χώρου ειρήνης, ασφάλειας και δικαιοσύνης είναι σημαντική για το μέλλον της Ευρωπαϊκής Ένωσης και η πρωτοβουλία του Συμβουλίου να προωθήσει το θέμα στη Διάσκεψη Κορυφής στο Tampere είναι ευπρόσδεκτη.
<P>
Το ψήφισμα που επεξεργάζεται το Ευρωπαϊκό Κοινοβούλιο περιέχει μια σειρά σημαντικών θέσεων τις οποίες πρέπει να λάβει υπόψη της η προεδρεύουσα χώρα, η Φινλανδία, και το Ευρωπαϊκό Συμβούλιο ως ενιαίο σύνολο ενόψει της Διάσκεψης Κορυφής. Ως εκ τούτου υποστηρίζουμε το κύριο μέρος των προτάσεων που περιέχει το ψήφισμα αλλά με κάποιες εξαιρέσεις. Κατά την άποψή μας η παράγραφος 3 εξετάζει πολύ γενικά την ολοκλήρωση της συνεργασίας μεταξύ των αστυνομικών αρχών και της συνεργασίας στον τομέα του ποινικού δικαίου στον πυλώνα της Κοινότητας. Θεωρούμε πως η αστυνομική κυρίως συνεργασία πρέπει να θεωρηθεί διακρατική.
<P>
Όσον αφορά την παράγραφο 19 σχετικά με την παροχή δυνατοτήτων στην Europol σε επιχειρησιακό επίπεδο, θεωρούμε πως η ερμηνεία που θα πρέπει να δοθεί είναι ότι αυτή η μορφή εξέλιξης της συνεργασίας Europol γίνεται για να προωθηθεί η καταπολέμηση της υπερεθνικής εγκληματικότητας, κάτι όμως που πρέπει να γίνει στα πλαίσια του δικαιώματος των κρατών μελών να διατηρούν τον πλήρη έλεγχο των εντός των συνόρων τους αστυνομικών δραστηριοτήτων.

<SPEAKER ID=78 NAME="Berthu">
Το ψήφισμα που ενέκρινε πριν από λίγο το Ευρωπαϊκό Κοινοβούλιο σχετικά με την προετοιμασία ενός χάρτη για τα θεμελιώδη δικαιώματα στην Ένωση δείχνει πολύ καλά τις παρεκκλίσεις, τον κίνδυνο των οποίων επεσήμανα στη χθεσινή μου παρέμβαση, κατά τη διάρκεια της κύριας συζήτησης.
<P>
Σε όλες σχεδόν τις παραγράφους του ψηφίσματος το Ευρωπαϊκό Κοινοβούλιο διευρύνει την ερμηνεία της απόφασης του Συμβουλίου της Κολωνίας, προκειμένου να αποκτήσει το ίδιο πολύ μεγάλη αξία, να θέσει στο περιθώριο τα εθνικά κοινοβούλια και να προετοιμάσει τη μετατροπή του μελλοντικού χάρτη σε ευρωπαϊκό σύνταγμα.
<P>
Στην παράγραφο 2 το Ευρωπαϊκό Κοινοβούλιο διατείνεται πως η προετοιμασία του χάρτη θα εμπίπτει στην κοινή αρμοδιότητα του ιδίου και του Συμβουλίου, τη στιγμή που όλα δείχνουν σήμερα πως τα θεμελιώδη δικαιώματα προστατεύονται από τα εθνικά συντάγματα και πως σε κάθε πράξη σχετικά με αυτά θα πρέπει να συμμετέχουν πρώτα απ' όλα, αν όχι αποκλειστικά, τα εθνικά κοινοβούλια.
<P>
Στην παράγραφο 3 το Κοινοβούλιο ζητεί μια "ανοιχτή και καινοτόμο προσέγγιση σχετικά με τον χαρακτήρα του χάρτη, τη φύση των δικαιωμάτων που θα πρέπει να περιλαμβάνονται σε αυτόν καθώς και τον ρόλο και το καθεστώς του στη συνταγματική εξέλιξη της Ένωσης" , κάτι που δείχνει πολύ καλά τη βούλησή του να μην αρκεστεί απλώς σε μια συλλογή των εν ισχύι δικαιωμάτων, όπως ζήτησε το Συμβούλιο.
<P>
Στην παράγραφο 4, πρώτη και δεύτερη παύλα, το Κοινοβούλιο ζητεί ο αριθμός των εκπροσώπων του στο "σώμα" το οποίο θα αναλάβει την προετοιμασία της σύνταξης του χάρτη να είναι ίσος με τον αριθμό των εκπροσώπων των κρατών μελών, δηλαδή τουλάχιστον δεκαπέντε.·Παράλληλα αφαιρεί την εξουσία από τα εθνικά κοινοβούλια προτείνοντας να διενεργείται μόνο "μια κατάλληλη διαβούλευση με τους προέδρους τους" .
<P>
Στην παράγραφο 4, τρίτη, τέταρτη και έκτη παύλα, το Κοινοβούλιο ζητεί το μελλοντικό σώμα να καθορίζει το ίδιο τις αρμοδιότητες του προεδρείου του καθώς και την οργάνωση των ομάδων εργασίας του και της γραμματείας του, γεγονός που θα του έδινε μια πολύ μεγάλη ανεξαρτησία για να κατευθύνει στη συνέχεια κατά βούληση τη διαδικασία.
<P>
Στην παράγραφο 4, πέμπτη παύλα, το Κοινοβούλιο ζητεί να διασφαλιστεί "συμμετοχή των ΜΚΟ και των πολιτών" . Γνωρίζουμε τι σημαίνει αυτό: σημαίνει παρέμβαση στη συζήτηση ατόμων ή οργανισμών χωρίς δημοκρατική νομιμότητα, που θα επιλέγονται με βάση ασαφή κριτήρια και που πολλές φορές θα επιχορηγούνται με μεγάλα ποσά από την Ευρωπαϊκή Επιτροπή. Έτσι διασφαλίζεται μια σύγχυση από την οποία, αν λάβουμε υπόψη τις πρωτοφανείς ρυθμίσεις που ανέφερα προηγουμένως, μόνον οι φεντεραλιστές θα είναι σε θέση να αποκομίσουν οφέλη.
<P>
Εδώ έχουμε το τέλειο υπόδειγμα έναρξης μιας από εκείνες τις πράξεις χειραγώγησης της κοινής γνώμης που ανέκαθεν λιγουρεύονταν οι φεντεραλιστές. Το πιο εκπληκτικό σε αυτή τη χειραγώγηση είναι η στάση του Συμβουλίου: καθ' όλη τη διάρκεια των διαπραγματεύσεων για τη Συνθήκη του Αμστερνταμ είχε προβάλλει σθεναρή αντίσταση στη συνένωση σε ένα ξεχωριστό κεφάλαιο της Συνθήκης όλων των δικαιωμάτων των πολιτών που ήταν διασκορπισμένα στο κείμενο. Εκείνη τη φορά είχε επικρατήσει η γνώμη του. Ωστόσο, στο Συμβούλιο της Κολωνίας, τον περασμένο Ιούνιο, το Συμβούλιο, με δική του πρωτοβουλία, ξαφνικά και χωρίς να ρωτήσει κανέναν, έκανε δεκτό κάτι πολύ χειρότερο: το πρώτο βήμα μιας πολύ ευρύτερης διαδικασίας η οποία μειώνει τη σημασία των εθνικών συνταγμάτων. Εμείς θα αντιταχθούμε χωρίς καμία παραχώρηση σε αυτόν τον αντιδημοκρατικό ελιγμό.

<SPEAKER ID=79 NAME="Blak, Lund και Thorning-Schmidt">
Οι Δανοί Σοσιαλδημοκράτες του Ευρωπαϊκού Κοινοβουλίου απείχαν από την ψηφοφορία επί της πρότασης ψηφίσματος για μεγαλύτερη ολοκλήρωση στον τομέα ελευθερίας, ασφάλειας και δικαιοσύνης. Είμαστε υπέρ μιας δίκαιης και αποτελεσματικής ευρωπαϊκής συνεργασίας όσον αφορά το άσυλο και τη μετανάστευση. Είμαστε επίσης υπέρ μιας βελτιωμένης συνεργασίας για την πρόληψη της εγκληματικότητας στον τομέα του εμπορίου λευκής σαρκός, των βιαιοπραγιών κατά των παιδιών και του ξεπλύματος χρημάτων.
<P>
Στην πρόταση ψηφίσματος αναφέρεται μεταξύ άλλων η επιθυμία να μεταφερθεί η αστυνομική συνεργασία από τον τρίτο στον πρώτο πυλώνα, μια επιθυμία που παραχωρεί στην Europol επιχειρησιακές εξουσίες, και μια προτροπή να συσταθεί μια κοινή ευρωπαϊκή εισαγγελική αρχή (Corpus Juris).
<P>
Καταψηφίσαμε την παραχώρηση επιχειρησιακών εξουσιών στην Europol, δεδομένου ότι δεν επιθυμούμε να εξελιχθεί η Europol σε μια ευρωπαϊκή απάντηση στο FBI. Ομοίως, ψηφίσαμε κατά της σύστασης μιας κοινής ευρωπαϊκής εισαγγελικής αρχής. Δεν μας αρέσει να έχουμε ούτε κοινό ευρωπαϊκό ποινικό δίκαιο ούτε κοινή ευρωπαϊκή αρχή. Η εγκληματικότητα μπορεί να καταπολεμηθεί εξίσου αποτελεσματικά με τα υπάρχοντα μέσα, συμπεριλαμβανομένης και της Europol και των συμβάσεων για την έκδοση εγκληματιών και την αμοιβαία νομική βοήθεια.
<P>
Απείχαμε από την ψηφοφορία για τη μεταφορά της αστυνομικής συνεργασίας από τον τρίτο πυλώνα στον πρώτο πυλώνα. Όσο καιρό διατηρούνται οι δανικές επιφυλάξεις στον τομέα της δικαιοσύνης βρισκόμαστε σε μια ιδιάζουσα κατάσταση. Σεβόμαστε την επιθυμία άλλων χωρών να μεταφέρουν τη συνεργασία στον πρώτο πυλώνα, αλλά δεν μπορούμε να την υπερψηφίσουμε όσο καιρό η Δανία διατηρεί επιφυλάξεις στον τομέα της δικαιοσύνης.
<P>
Απείχαμε από την ψηφοφορία επί της πρότασης ψηφίσματος εν συνόλω για τους παραπάνω λόγους. Εξάλλου δεν μπορούμε να στηρίξουμε την επιθυμία η Σύνοδος Κορυφής του Tampere να ξεκινήσει με μια νέα Διακυβερνητική Διάσκεψη για μεγαλύτερη ολοκλήρωση στον τομέα της δικαιοσύνης. Στην επόμενη Διακυβερνητική Διάσκεψη οφείλουμε να επικεντρωθούμε στις θεσμικές αλλαγές, ειδάλλως κινδυνεύουμε να καθυστερήσει η διαδικασία διεύρυνσης.

<SPEAKER ID=80 NAME="Laguiller">
Καταψηφίζω τους προσανατολισμούς και τις προτεραιότητες που προτείνει η Ευρωπαϊκή Επιτροπή στο Ευρωπαϊκό Συμβούλιο του Tampere όσον αφορά τα δικαιώματα και τις ελευθερίες.
<P>
Και μόνο το γεγονός ότι δεν εξετάζεται το ενδεχόμενο να νομιμοποιηθούν όλοι οι παράνομοι μετανάστες που ζουν και εργάζονται στο ευρωπαϊκό έδαφος θα ήταν αρκετό για να ερμηνεύσει την ψήφο μου.
<P>
Η παρουσίαση του ευρωπαϊκού χώρου ως "ζώνη ελευθερίας, ασφάλειας και δικαιοσύνης"; εμπεριέχει κάποιον κυνισμό. Δεν εξετάζουμε την προέλευση των κεφαλαίων για να εξασφαλίσουμε την ελεύθερη κυκλοφορίας τους και την ελεύθερη επένδυσή τους παντού στην Ευρωπαϊκή Ένωση. Ρυθμίζουμε όμως, περιορίζουμε ή απαγορεύουμε την ελεύθερη κυκλοφορία των προσώπων ανάλογα με την εθνική, και κυρίως την κοινωνική, καταγωγή τους. Οι συνενώσεις των πολυεθνικών επιχειρήσεων είναι ελεύθερες όχι όμως και η συνένωση των οικογενειών των αλλοδαπών εργαζομένων. Παραχωρούμε απόλυτη ελευθερία εκεί όπου είναι επιβλαβής για την απασχόληση και την κοινωνία και αρνούμαστε, αντίθετα, την ελευθερία αυτή όταν πρόκειται για την πιο στοιχειώδη ανθρωπιά.
<P>
Ο "ευρωπαϊκός χάρτης των θεμελιωδών δικαιωμάτων"; που αναμένεται να καταρτίσει το Ευρωπαϊκό Συμβούλιο στο Tampere δεν θα είναι παρά ένα σύνολο λέξεων κενών νοήματος, αν δεν περιέχεται σε αυτόν τουλάχιστον η καθολική ελευθερία κυκλοφορίας και εγκατάστασης για όλους όσους διαμένουν και εργάζονται στην Ευρωπαϊκή Ένωση, ανεξαρτήτως της χώρας καταγωγής τους,·καθώς και η πλήρης ισότητα των δικαιωμάτων, συμπεριλαμβανομένου και του δικαιώματος ψήφου.

<SPEAKER ID=81 NAME="Θεωνάς">
Η διευρυμένη κοινοτική δράση στα θέματα της δικαιοσύνης και των εσωτερικών υποθέσεων προκαλεί έντονες ανησυχίες στους ευρωπαίους πολίτες. Συνδέεται άμεσα με μια προσπάθεια ενίσχυσης των στεγανών και ενδυνάμωσης των μηχανισμών ελέγχου και καταστολής, όχι φυσικά με σκοπό την ενίσχυση των δικαιωμάτων των πολιτών, αλλά για τη χειραγώγησή τους και τον πιο αποτελεσματικό έλεγχο των δραστηριοτήτων τους.
<P>
Ιδιαίτερη ανησυχία προκαλούν οι προσανατολισμοί στους τομείς της μετανάστευσης και του ασύλου, οι οποίοι κινούνται στην κατεύθυνση της δημιουργίας μιας Ευρώπης-φρούριο. Εντονότερα πρέπει να ανησυχήσει κανείς από τις προσπάθειες παράκαμψης και υποκατάστασης της Σύμβασης της Γενεύης, που αποτελεί την βασική πηγή του διεθνούς δικαίου που διέπει τους πρόσφυγες, και θέσπισης ενός "καθεστώτος προσωρινής προστασίας", καθώς επίσης από τις σκέψεις για τροποποίηση της Σύμβασης του Δουβλίνου για το άσυλο, για αυστηροποίηση της νομοθεσίας σχετικά με τη διαδικασία διεκπεραίωσης των αιτήσεων ασύλου, καθώς και για πιο "αποτελεσματική"εφαρμογή των διαδικασιών απομάκρυνσης των ατόμων των οποίων η αίτηση διαμονής απορρίπτεται.
<P>
Η έξαρση των προσφυγικών κυμάτων δεν αντιμετωπίζεται με ενίσχυση των κατασταλτικών μέτρων, αλλά με την άσκηση μιας διεθνούς πολιτικής που θα μειώνει τις εντάσεις και θα συμβάλλει στην ειρηνική πολιτική διευθέτηση των όποιων διαφορών, και δεν θα προσφεύγει, όπως στην περίπτωση του Κοσσυφοπεδίου, σε εγκληματικά μέτρα στρατιωτικής επέμβασης. Αντιμετωπίζεται επίσης με την άσκηση μιας διεθνούς οικονομικής και εμπορικής πολιτικής που θα στηρίζει την οικονομική ανάπτυξη των τρίτων χωρών και θα συμβάλλει στην ευημερία των πληθυσμών τους.
<P>
Οι προτάσεις σχετικά με την ενίσχυση της αστυνομικής και δικαστικής συνεργασίας στις ποινικές υποθέσεις, αλλά και οι διάφορες προτάσεις αναφορικά με τη δημιουργία του ευρωπαϊκού δικαστικού χώρου, αποτελούν το προκάλυμμα για την παραπέρα ενίσχυση και επέκταση των επιχειρησιακών δυνατοτήτων της Ευρωπόλ και των εθνικών κατασταλτικών αρχών, με σοβαρό κίνδυνο για τα θεμελιώδη δημοκρατικά δικαιώματα και ελευθερίες. Η ενίσχυση των δραστηριοτήτων ανταλλαγής πληροφοριών, αρχειοθέτησης και επεξεργασίας αυτών των πληροφοριών είτε στα πλαίσια της Ευρωπόλ είτε απευθείας μεταξύ των κρατών μελών ενισχύει τους κινδύνους ανεξέλεγκτης χρήσης αυτών των αρχείων, αλλά και νομιμοποιεί τις κάθε είδους δραστηριότητες παρακολούθησης και φακελώματος, με το πρόσχημα της πρόληψης τέλεσης εγκληματικών πράξεων.
<P>
Στα πλαίσια αυτά, η προοπτική δημιουργίας μιας "ευρωπαϊκής δημόσιας τάξης" βασισμένης στις πρακτικές του Σένγκεν δεν μπορεί παρά να αποτελέσει το αντιδημοκρατικό οπλοστάσιο που σε δεδομένη στιγμή μπορεί να χρησιμοποιηθεί κατά της πολιτικής και συνδικαλιστικής δράσης, κατά των αντιδράσεων των εργαζομένων στην αντιλαϊκή πολιτική της ΕΕ και των κρατών μελών. Οταν η φιλοσοφία που διέπει τις σχετικές προτάσεις που υπάρχουν επικεντρώνεται στις έννοιες του "νομοταγούς πολίτη" και της ανάγκης "απόδοσης ευθυνών σε όσους απειλούν την ελευθερία και την ασφάλεια των ατόμων και της κοινωνίας", δεν μπορούμε παρά να διαπιστώνουμε την επανεμφάνιση εκείνων των θεωριών που σε χώρες όπως η δική μας αποτέλεσαν στο παρελθόν τη βάση των αντιδημοκρατικών νόμων και περιορισμών, τη βάση για την ποινικοποίηση της πολιτικής και συνδικαλιστικής δράσης. Είναι φανερό ότι μέσα από το προκάλυμμα της δράσης κατά του οργανωμένου εγκλήματος και ορισμένων μορφών ποινικά κολάσιμης συμπεριφοράς επιχειρείται να ελεγχθούν μακροπρόθεσμα οι εξελίξεις σε πολιτικό επίπεδο, να ενισχυθούν οι μηχανισμοί επιβολής της τάξης και του νόμου και να δημιουργηθούν νέοι. Δεν είναι τυχαίο άλλωστε ότι η έτσι κι αλλιώς περιορισμένη επέκταση της αρμοδιότητας του ΔΕΚ στα θέματα που άπτονται της δικαιοσύνης και των εσωτερικών υποθέσεων εξαιρεί ρητά τα θέματα που αφορούν τη δημόσια τάξη και ασφάλεια. Αντίστοιχες δυσκολίες υπάρχουν και για τον κοινοβουλευτικό έλεγχο, με αποτέλεσμα όλο και περισσότερο η δράση της αστυνομίας και των μυστικών υπηρεσιών και οι σχεδιασμοί στον τομέα της δημόσιας ασφάλειας να παραμένουν ανεξέλεγκτοι. Η ενίσχυση της συνεργασίας σε αστικές και ποινικές υποθέσεις μπορεί κάλλιστα να γίνει όπου χρειάζεται, με πλήρη σεβασμό των παραδόσεων του διεθνούς αστικού και ποινικού δικαίου, με πλήρη σεβασμό των δημοκρατικών δικαιωμάτων, με εξασφάλιση των παραδοσιακών αρχών του ουσιαστικού και δικονομικού δικαίου.
<P>
Είναι φανερό ότι όχι μόνο δεν μπορούμε να συμφωνήσουμε, αλλά καταγγέλλουμε τέτοιου είδους εξελίξεις. Οι εργαζόμενοι έχουν κάθε συμφέρον να ορθώσουν την αντίστασή τους στα σχέδια που προωθούνται, να αποκαλύψουν την υποκρισία της ΕΕ και των κρατών μελών και να αποτρέψουν με την πάλη τους τέτοιες επικίνδυνες για τις ελευθερίες τους εξελίξεις.

<SPEAKER ID=82 NAME="Theorin">
Ο ενιαίος χώρος ειρήνης, ασφάλειας και δικαιοσύνης είναι σημαντικός για το μέλλον της ΕΕ. Το ψήφισμα που επεξεργάζεται το Ευρωπαϊκό Κοινοβούλιο περιέχει σημαντικές θέσεις τις οποίες η προεδρεύουσα χώρα, η Φινλανδία, και το Ευρωπαϊκό Συμβούλιο πρέπει να λάβουν υπόψη τους ενόψει της Διάσκεψης Κορυφής. Στηρίζω κατά βάση την πρόταση ψηφίσματος αλλά με κάποιες σημαντικές εξαιρέσεις. Θεωρώ σημαντική την εκτεταμένη σε ευρωπαϊκό επίπεδο συνεργασία ενάντια στην εγκληματικότητα. Ωστόσο, δεν υποστηρίζω την ιδέα μιας ομόσπονδης Ευρώπης και ως εκ τούτου δεν θέλω να συνεισφέρω σε αλλαγές που τείνουν στη λήψη αποφάσεων ειδικής πλειοψηφίας σε σημαντικούς τομείς.
<P>
Θεωρώ πως η συνεργασία των αστυνομικών αρχών και η συνεργασία στον τομέα του ποινικού δικαίου πρέπει να εξακολουθήσουν να είναι διακρατικές. Η παράγραφος 3 είναι υπερβολικά γενικευμένη και εκτεταμένη, και ως εκ τούτου την καταψηφίζω. Το ίδιο ισχύει και για την παράγραφο 19, που αναφέρεται στην παροχή δυνατοτήτων στην Europol σε επιχειρησιακό επίπεδο. Η παράγραφος 6 αναφέρεται στην ειδική πλειοψηφία αλλά είναι πολύ ασαφής, κυρίως το άρθρο γ, και δεν μπορώ συνεπώς να την υποστηρίξω. Ορισμένα σκέλη της παραγράφου 21 είναι πολύ εκτεταμένα, κυρίως τα άρθρα β και δ.

<SPEAKER ID=83 NAME="Πρόεδρος">
Η ώρα των ψηφοφοριών έληξε.
<P>
(Η συνεδρίαση διακοπείσα στις 12.46 συνεχίζεται στις 15.00)

<CHAPTER ID=7>
Οικονομική κρίση στη Ρωσία
<SPEAKER ID=84 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με την οικονομική κρίση στη Ρωσία.
<P>
Δίδω κατ' αρχάς τον λόγο στον κ. Kinnock, εξ ονόματος της Επιτροπής.

<SPEAKER ID=85 NAME="Kinnock, Neil">
Κύριε Πρόεδρε, με την άδειά σας θα ήθελα να προβώ σε δήλωση της Επιτροπής σχετικά με τις συνέπειες της οικονομικής κρίσης στη Ρωσία και θέματα τα οποία συνδέονται με τη διαφθορά και το ξέπλυμα χρημάτων. Όπως γνωρίζει το Ευρωπαϊκό Κοινοβούλιο, επιτεύχθηκε κάποια σταθερότητα στη γενική οικονομική κατάσταση της Ρωσίας από τη δραματική πτώση της συναλλαγματικής ισοτιμίας του ρουβλίου, τον Αύγουστο του περασμένου έτους. Πράγματι, από τις αρχές του τρέχοντος έτους υπήρξαν ορισμένα ενθαρρυντικά νέα με την ανάκαμψη της βιομηχανικής παραγωγής, κυρίως ως αποτέλεσμα της υποκατάστασης των εισαγωγών, των σχετικά αυστηρών ελέγχων του πληθωρισμού και της ισχυρότερης θέσης του ισοζυγίου πληρωμών, που οφείλονται κυρίως στην απότομη άνοδο της τιμής των ρωσικών εξαγωγών πετρελαϊκών προϊόντων.
<P>
Επιπλέον, κατά τα τέλη του Ιουλίου επιτεύχθηκε συμφωνία με το ΔΝΤ και άλλους χρηματοδοτικούς φορείς σχετικά με τη συνέχιση της βοήθειας άμεσων δανείων και αμέσως μετά συνήφθη συμφωνία με τη Λέσχη των Παρισίων, σχετικά με τον αναπροσδιορισμό της εξυπηρέτησης του εθνικού χρέους της Ρωσίας. Σήμερα διεξάγονται συνομιλίες με τους πιστωτές του ιδιωτικού τομέα στη Λέσχη του Λονδίνου. Η ρωσική οικονομία μπορεί να αναπνεύσει ενόψει των εκλογών της Δούμας, τον Δεκέμβριο, και των προεδρικών εκλογών, το καλοκαίρι του 2000.
<P>
Ωστόσο, τίποτα από αυτά δεν αρκεί από μόνο του για να αναζωογονηθεί η οικονομία, η οποία παραμένει πολύ εύθραυστη, με ανερχόμενα επίπεδα ανεργίας και φτώχειας. Συνεπώς, απαιτείται μεγαλύτερη προσπάθεια από τις υπεύθυνες αρχές προκειμένου να προωθηθεί μεσοπρόθεσμα μια βιώσιμη ανάκαμψη. Η υιοθέτηση από τη Δούμα του προϋπολογισμού που προτείνει η κυβέρνηση για το 2000 θα αποτελέσει σημαντική δοκιμασία. Εκτός από τα σοβαρά διαρθρωτικά προβλήματα, όπως π.χ. η έλλειψη επενδύσεων, το δημόσιο χρέος, ιδιαίτερα το εξωτερικό χρέος, αυξάνεται ταχύτατα και σήμερα δεν είναι σαφές πως προτίθενται οι αρχές να εξυπηρετήσουν αυτό το δανειακό βάρος.
<P>
Αναφορικά με τα ειδικότερα θέματα φυγής των κεφαλαίων και ξεπλύματος του βρώμικου χρήματος, θα ήθελα να πω τα ακόλουθα. Η Επιτροπή γνωρίζει τους τρέχοντες ισχυρισμούς των μέσων μαζικής ενημέρωσης και τις αυξανόμενες ανησυχίες σχετικά με την κατάχρηση των πόρων της διεθνούς βοήθειας που χορηγείται στη Ρωσία. Είναι σαφές πως πρέπει να αναμένουμε τα αποτελέσματα των ερευνών που διεξάγονται στην Ευρώπη και στις Ηνωμένες Πολιτείες της Αμερικής, και φυσικά η Επιτροπή παρακολουθεί το θέμα εκ του σύνεγγυς.
<P>
Εν τω μεταξύ η απόφαση σχετικά με κάποια απάντηση στους ισχυρισμούς και στις κατηγορίες σχετικά με την κατάχρηση των πόρων χρηματοδοτικής βοήθειας εμπίπτει κατά κύριο λόγο στην αρμοδιότητα του ΔΝΤ, της Παγκόσμιας Τράπεζας και των χωρών της Ομάδας των 7, δεδομένου ότι αυτοί είναι οι κύριοι χορηγοί άμεσης χρηματοδοτικής βοήθειας. Βέβαια, κανένας δεν πρέπει να λησμονά το γεγονός ότι οι ρωσικές αρχές είναι υπεύθυνες για την εξόφληση του δανείου και των τόκων της εν λόγω βοήθειας. Εξάλλου, η πρόσφατη βοήθεια του ΔΝΤ θα αντισταθμιστεί από τις πληρωμές εξυπηρέτησης του δανείου τις οποίες οφείλει η Ρωσία στο ΔΝΤ. Συνεπώς, θα αποτελέσει λογιστική εγγραφή χωρίς ουσιαστική μεταφορά χρημάτων.
<P>
Στο μεταξύ η κοινοτική βοήθεια, όπως γνωρίζει το Ευρωπαϊκό Κοινοβούλιο, διοχετεύεται κυρίως διαμέσου του προγράμματος TACIS, το οποίο αποτελεί αντικείμενο κεντρικής διαχείρισης από τις Βρυξέλλες. Τα σχετικά κονδύλια χρησιμοποιούνται κυρίως για την πληρωμή κοινοτικών επιχειρήσεων οι οποίες παρέχουν τεχνική εμπειρογνωμοσύνη και συμβουλές στη Ρωσία. Συνεπώς, ένα πολύ μικρό μόνο ποσό των κονδυλίων πηγαίνει στη Ρωσία. Πράγματι, πρόκειται μόνο για 4 εκατ. ευρώ επί συνόλου 140 εκατ. Βέβαια, αυτά τα 4 εκατ. ευρώ διαχειρίζεται προφανώς άμεσα η αντιπροσωπεία μας στη Μόσχα.
<P>
Επιπλέον, το κοινοτικό επισιτιστικό πρόγραμμα για τη Ρωσία, το οποίο εγκαινιάστηκε στις αρχές του έτους, αποτελεί αντικείμενο πολύ προσεκτικής παρακολούθησης η οποία συνεπάγεται, μεταξύ άλλων, ελέγχους όσον αφορά τη χρήση των κεφαλαίων που προκύπτουν από την πώληση των σχετικών ειδών διατροφής στις τοπικές αγορές. Εξάλλου, σήμερα η Ρωσία δεν λαμβάνει κοινοτικά δάνεια και η δανειοδοτική εντολή της Ευρωπαϊκής Τράπεζας Επενδύσεων για τις χώρες εκτός της Ευρωπαϊκής Ένωσης δεν επεκτείνεται στη Ρωσία.
<P>
Ωστόσο, τα θέματα τα οποία απαιτούν ιδιαίτερη προσοχή δεν περιορίζονται στις κατηγορίες για την κατάχρηση των διεθνών πόρων. Καλύπτουν επίσης, κατά την άποψη της Επιτροπής, τη μαζική φυγή κεφαλαίων από τη Ρωσία, η οποία με τη σειρά της συνέβαλε σαφώς στο χαμηλό επίπεδο εσωτερικών επενδύσεων παρεμποδίζοντας κατά συνέπεια την οικονομική ανάπτυξη. Η Επιτροπή καθιστά πάντα σαφές στη Ρωσία πως η αναστροφή της φυγής κεφαλαίων απαιτεί επειγόντως και ουσιαστικά ένα καλύτερο επενδυτικό περιβάλλον και μεγαλύτερη προστασία των δικαιωμάτων των επενδυτών στη Ρωσία.
<P>
Εδώ και κάποιο καιρό η Επιτροπή αναγνωρίζει τη σχέση μεταξύ της φυγής των κεφαλαίων και της διαφθοράς και της εγκληματικότητας στη Ρωσία και κατανοεί επίσης τη σωρευτική απειλή που δημιουργούν οι συνθήκες αυτές για τη μετάβαση της χώρας σε ένα δημοκρατικό σύστημα και μια οικονομία της αγοράς η οποία διέπεται από το κράτος δικαίου. Το Ευρωπαϊκό Κοινοβούλιο αντιλαμβάνεται πως η εγκληματική δραστηριότητα ευδοκιμεί λόγω της θεσμικής αδυναμίας και των ανεπαρκών προσπαθειών για την εδραίωση του κράτους δικαίου. Αυτός είναι ο λόγος για τον οποίο η Επιτροπή κατέβαλε, και θα συνεχίσει να καταβάλλει, σημαντικές προσπάθειες προκειμένου να βοηθήσει τη Ρωσία στη δύσκολη μετάβασή της με δράσεις, όπως π.χ. εστίαση της τεχνικής βοήθειας στην καταπολέμηση του ξεπλύματος του χρήματος και του οργανωμένου εγκλήματος και στήριξη των προσπαθειών για την προαγωγή του κράτους δικαίου εν γένει Ένα παράδειγμα παρόμοιων δραστηριοτήτων είναι η εκπόνηση μελέτης για τις θεσμικές και ρυθμιστικές ανάγκες της Ρωσίας με στόχο την καταπολέμηση του ξεπλύματος του χρήματος, η οποία θα ξεκινήσει αργότερα κατά το τρέχον έτος.
<P>
Υπάρχει επίσης αύξουσα συνεργασία των αρμοδίων της Επιτροπής και των Ρώσων ομολόγων τους στους τομείς των τελωνείων και της καταπολέμησης της απάτης. Το Ευρωπαϊκό Κοινοβούλιο γνωρίζει πάρα πολύ καλά τις εξαιρετικές ικανότητες που επιδεικνύουν οι διεθνείς εγκληματίες προκειμένου να εκμεταλλευτούν τις διάφορες νομικές και ρυθμιστικές διατάξεις σε όλη την υφήλιο και να διεισδύσουν στα οικονομικά και χρηματοπιστωτικά συστήματα πέρα από εθνικά σύνορα. Βρισκόμαστε κατά συνέπεια αντιμέτωποι με ένα παγκόσμιο πρόβλημα το οποίο δεν περιορίζεται στη Ρωσία. Η καταπολέμησή του απαιτεί προφανώς στενά συντονισμένη διεθνή απόκριση, και η Επιτροπή είναι έτοιμη να διαδραματίσει εις το ακέραιο τον ρόλο της στον τομέα αυτό.
<P>
Ωστόσο, η Ρωσία πρέπει να αναλάβει όποια δράση μπορεί προκειμένου να βάλει σε τάξη τα του οίκου της. Γι' αυτό η Επιτροπή ελπίζει πως οι ρωσικές αρχές θα αποκριθούν στην παρούσα κατάσταση με πειστικό τρόπο, και είναι ζωτικής σημασίας η πλήρης συνεργασία των εν λόγω αρχών με τις διεξαγόμενες έρευνες στην Ευρώπη και τις ΗΠΑ. Η Επιτροπή σημειώνει και επικροτεί την απόφαση των αρχών να στείλουν αποστολή υψηλού επιπέδου στις ΗΠΑ προκειμένου να συνεργαστεί με τους εκεί ανακριτές, και νομίζω πως η εν λόγω συνεργασία βρίσκεται όντως εν εξελίξει αυτή τη στιγμή. Σαφώς και πρέπει να ενθαρρυνθούν ενεργώς οι εσωτερικές ανακρίσεις στη Ρωσία σχετικά με τις κατηγορίες για τις απάτες.
<P>
Εντούτοις, η Επιτροπή ανησυχεί μήπως τα θέματα τα οποία εθίγησαν προκάλεσαν τετριμμένες μόνο διαψεύσεις και δεν αντιμετωπίζονται δεόντως στη Ρωσία. Σε αυτό το πλαίσιο θα ήταν καθησυχαστικό για τη διεθνή κοινότητα εάν ο Πρόεδρος Yeltsin αναλάβει καίρια δράση και υπογράψει το ρωσικό νομοσχέδιο για το ξέπλυμα των χρημάτων. Είναι επίσης απαραίτητη η κύρωση και η εφαρμογή της σχετικής σύμβασης του Συμβουλίου της Ευρώπης.
<P>
Επιπλέον, η Επιτροπή θα επιθυμούσε ταχεία επίλυση των προβλημάτων του ρωσικού τραπεζικού συστήματος, το οποίο βρίσκεται σαφώς στο επίκεντρο των ανησυχιών σχετικά με τη διαφθορά. Η εμπιστοσύνη στο σύστημα αυτό πρέπει να αποκατασταθεί γρήγορα και αποφασιστικά ως μείζονος σημασίας συμβολή στην επίτευξη μιας κάπως φυσιολογικής κατάστασης.

<SPEAKER ID=86 LANGUAGE="DE" NAME="Swoboda">
Κύριε Πρόεδρε, δεν θέλω να διακόψω τη συζήτηση αλλά, επειδή αυτή η συζήτηση και η δήλωση του Επιτρόπου Kinnock οφείλονται στον διακαή πόθο ορισμένων Ομάδων, θα ήθελα να σας παρακαλέσω να διαβιβάσετε στη Διάσκεψη των Προέδρων και το αίτημα να φροντίσουν οι Ομάδες αυτές ώστε να παρευρίσκονται τουλάχιστον κάποιοι από τους βουλευτές. Προσωπικά θεωρώ πως είναι ντροπή να γίνεται εδώ δήλωση για ένα σημαντικό θέμα και να είναι παρόντες μόνο τόσο λίγοι βουλευτές.

<SPEAKER ID=87 NAME="Πρόεδρος">
Οφείλω ειλικρινά να ομολογήσω πως η αίθουσα θα μπορούσε να ήταν πιο γεμάτη. Θα φροντίσω επομένως να διαβιβασθεί το αίτημά σας στη Διάσκεψη των Προέδρων.

<SPEAKER ID=88 NAME="Provan">
EN) Κύριε Πρόεδρε, συνυπογράφω τις παρατηρήσεις του κ. Swoboda. Δεν είχα την πρόθεση να παρέμβω στη συζήτηση αυτή όμως άκουσα μια δήλωση της Επιτροπής η οποία προετοιμάστηκε με μεγάλη προσοχή, και ευχαριστώ γι' αυτό τον κ. Kinnock. Συνοψίζει πολύ ορθά την κατάσταση στη Ρωσία, η οποία πιστεύω πως εξελίσσεται πολύ επικίνδυνα.
<P>
Αυτό που χρειαζόμαστε σήμερα είναι σταθερότητα και περισσότερες επενδύσεις προκειμένου να μπορέσει να αναπτυχθεί η Ρωσία. Αυτό που συμβαίνει είναι το εντελώς αντίθετο. Ήμουν στη Μόσχα πέρυσι τον Νοέμβριο με μια ομάδα του Ευρωπαϊκού Κοινοβουλίου, η οποία είχε μεταβεί για να εκτιμήσει την ανάγκη ανθρωπιστικής βοήθειας, και κατέστη προφανές πως η χώρα απλώς δεν είναι σε θέση να βάλει σε τάξη τα του οίκου της. Εμείς ως Ευρωπαϊκή Ένωση πρέπει πραγματικά να αναλάβουμε μια πολιτική πρωτοβουλία για να προσπαθήσουμε να βοηθήσουμε τους Ρώσους να ανασυγκροτήσουν την οικονομία τους.
<P>
Οι χώρες της Κεντρικής και Ανατολικής Ευρώπης που ήταν στο παρελθόν μέλη του σοβιετικού συνασπισμού μπόρεσαν να ανασυγκροτηθούν, να βελτιώσουν την οικονομία τους και το βιοτικό επίπεδο των λαών τους. Τούτο επιτεύχθηκε επειδή δόθηκε μεγάλη προτεραιότητα στην ιδιοκτησία και τη νομοθεσία σχετικά με την ιδιοκτησία. Αυτό δεν συμβαίνει στη Ρωσία, και πιστεύω πως οι δυσκολίες εκεί οφείλονται στο γεγονός ότι κανείς δεν έχει την ευθύνη να είναι ιδιοκτήτης και συνεπώς να αναλάβει τον έλεγχο της οικονομίας. Συνεπώς, ελπίζω πως μπορούμε να αναλάβουμε μια πολιτική πρωτοβουλία και να προσπαθήσουμε να εξασφαλίσουμε ότι η χώρα θα βάλει τάξη στη βασική της νομοθεσία.

<SPEAKER ID=89 LANGUAGE="FI" NAME="Paasilinna">
Αξιότιμε κύριε Πρόεδρε, αξιότιμοι συνάδελφοι, ίσως είναι σκόπιμο να υπενθυμίσω ότι στη Ρωσία έχουν πράγματι γίνει πολλά: πάνω από 5000 πυρηνικές κεφαλές έχουν αποσυρθεί, έχουν δημιουργηθεί εκεί δημοκρατικοί θεσμοί και υπάρχουν μέσα ενημέρωσης, τα οποία είναι ικανά να επικρίνουν την κυβέρνηση και τολμούν να το κάνουν. Βέβαια, αυτά τα μέσα ενημέρωσης περνούν όλο και περισσότερο στα χέρια των ολίγων, σε εκείνους ακριβώς τους κύκλους που έχουν μεταφέρει την κοινή περιουσία στα δικά τους χέρια με τον τρόπο που μας υπενθύμισε ο προηγούμενος ομιλητής. Συγχρόνως, πρέπει βεβαίως να θυμόμαστε πως η ηγεσία της Ρωσίας είναι κατά κύριο λόγο και άμεσα υπεύθυνη απέναντι στον λαό της, δηλαδή στους ίδιους τους Ρώσους.
<P>
Θα ήθελα να αναφερθώ σε αυτήν την αμείλικτη τρομοκρατική εκστρατεία, τη βομβιστική εκστρατεία της οποίας η τελευταία έκρηξη σημειώθηκε χθες το βράδυ. Αυτές οι ενέργειες έχουν στόχο να προκαλέσουν αστάθεια σε ολόκληρη την περιοχή, σε ολόκληρη την ευρύτερη ζώνη, και αυτό συμβαίνει σε μια ιδιαιτέρως δύσκολη εποχή. Η Ρωσία έχει μπροστά της δύο εκλογές, η κατάσταση είναι υπερβολικά τεταμένη, η χώρα έχει άρρωστο Πρόεδρο και ολόκληρη η οικονομία αντιμετωπίζει δυσκολίες. Εμείς έχουμε λόγο να καταδικάσουμε, όπως ήδη πράξαμε στο Σώμα, όσα κράτη βοηθούν αυτούς τους τρομοκράτες να προκαλούν περαιτέρω αστάθεια στην περιοχή, στην οποία υπάρχει ήδη αρκετή αστάθεια.
<P>
Στη Ρωσία το πρωταρχικό ζήτημα δεν είναι ωστόσο η οικονομική κρίση. Υπάρχει πολιτική κρίση και συνεχίζεται αφότου η χώρα άλλαξε κατεύθυνση. Εμείς αντιλαμβανόμαστε βεβαίως τους λόγους αυτής της πολιτικής κρίσης, όμως η κατάσταση δεν ρυθμίζεται με το χρήμα, ακόμη κι αν κατακλύζαμε με τεράστια οικονομικά ποσά τη Ρωσία. Έχουμε δει πώς καταλήγει το χρήμα, και έχει αρκετά άσχημη κατάληξη.
<P>
Από την πλευρά της Δύσης θέλω πραγματικά να επισημάνω ένα άλλο θέμα. Δεν ακολουθούμε τελικά σαφή πολιτική όσον αφορά τη Ρωσία, μολονότι έχουμε μια πολυσέλιδη συμφωνία εταιρικής σχέσης και συνεργασίας. Έχουμε εφαρμόσει με πολλούς τρόπους τη συνεργασία και υποστηρίζουμε τη δημοκρατία και την κοινωνία των πολιτών στη Ρωσία, όμως πέραν τούτου δεν κατανοούμε τη Ρωσία. Ένας λόγος που συμβαίνει αυτό είναι ότι δεν γνωρίζουμε στην πράξη αρκετά καλά τους Ρώσους πολιτικούς. Έχουμε συγκεντρώσει την προσοχή μας σε έναν άνθρωπο ή σε ένα καλάθι, για την ακρίβεια σε μια ιδιαιτέρως στενή ηγετική ομάδα. Αυτό έχει τελικά ως αποτέλεσμα να εκπλησσόμαστε πάντα με τα γεγονότα που συμβαίνουν εκεί. Θα έπρεπε δηλαδή να διευρύνουμε το επίπεδο των πολιτικών επαφών με τη Ρωσία και μέσω αυτού θα μπορούσαμε να κατανοήσουμε καλύτερα τις ξαφνικές αλλαγές που σημειώνονται εκεί.
<P>
Γνωρίζουμε εξάλλου ότι τόσο η χρηματική όσο και η επισιτιστική βοήθειά μας έχει κατά ένα μεγάλο μέρος διαρρεύσει σε εκείνους ακριβώς για τους οποίους δεν την προορίζαμε. Υπαίτια γι' αυτό είναι η ρωσική ελίτ, την οποία δεν έχουμε αρπάξει από τον σβέρκο. Κατά τη γνώμη μου θα πρέπει να διευκρινίσουμε και εμείς οι ίδιοι πώς διοργανώθηκε π.χ. ο διαγωνισμός για τη μεταφορά της ευρωπαϊκής επισιτιστικής βοήθειας στη Ρωσία. Πρόσεξα ότι υπάρχουν κάποια προβλήματα εκεί, και θα ήθελα να ζητήσω από την Επιτροπή να δώσει εξηγήσεις για το θέμα. Ωστόσο, όπως έχει η κατάσταση πρέπει να εντείνουμε την κοινή δράση με τη Ρωσία και όχι να την διακόψουμε. Σημασία έχει η βόρεια διάσταση, η ιατροφαρμακευτική περίθαλψη, οι βόρειες περιφέρειες και ούτω καθεξής. Τώρα η Ρωσία χρειάζεται από εμάς πολύ συγκεκριμένες εκδηλώσεις συνεργασίας και γι' αυτό θεωρώ και την πλευρά της βόρειας διάστασης σημαντική και προσδοκώ μέτρα από την Επιτροπή.

<SPEAKER ID=90 LANGUAGE="FI" NAME="Vδyrynen">
Αξιότιμε κύριε Πρόεδρε, αυτή τη φορά συζητάμε για τη δημοσιονομική κρίση της Ρωσίας. Αυτή αποτελεί μόνο ένα από τα αλληλοσυσχετιζόμενα σοβαρά προβλήματα, τις κρίσεις με τις οποίες παλεύει ταυτόχρονα η Ρωσία. Αυτά τα προβλήματα έχουν μία κοινή αιτία: την πολιτική κρίση. Στο σημείο αυτό συμφωνώ απόλυτα με την άποψη του κ. Paasilinna. Μετά από την κατάρρευση του σοσιαλιστικού συστήματος δεν έχει δημιουργηθεί στη Ρωσία κάποιο λειτουργικό πολιτικό σύστημα. Οι προγραμματισμένες για το τέλος της χρονιάς εκλογές της Δούμας και οι προεδρικές εκλογές του επόμενου έτους μπορούν να δημιουργήσουν τη βάση για την επίλυση της κρίσης, έτσι τουλάχιστον πρέπει να ελπίζουμε.
<P>
Η διεθνής κοινότητα θα πρέπει να είναι υπομονετική όσον αφορά τη Ρωσία. Εφόσον το πολιτικό σύστημα και οι κύριοι κοινωνικοί θεσμοί δεν λειτουργούν όπως πρέπει, ένα μέρος από τη βοήθεια που κατευθύνεται προς τη χώρα πάει χαμένο. Η βοήθεια και η οικονομική ενίσχυση της Ρωσίας πρέπει εντούτοις να συνεχισθεί όμως πρέπει να μαθαίνουμε από τις εμπειρίες μας, προκειμένου η δράση να είναι όσο το δυνατόν αποτελεσματικότερη. Η Ευρωπαϊκή Ένωση θα πρέπει να επιχειρήσει να ασκήσει επιρροή, ιδιαίτερα για να αποκτήσει η Ρωσία την ικανότητα να αναπτύξει για την ίδια ένα λειτουργικό δημοκρατικό σύστημα και λειτουργικούς κοινωνικούς και οικονομικούς θεσμούς. Στο έργο αυτό είναι ιδιαιτέρως πολύτιμη η επίτευξη επικοινωνίας μεταξύ των περιφερειών και των δήμων και η συνεργασία μεταξύ των κρατών της ΕΕ και της Ρωσίας. Στα πλαίσια αυτής θα μπορέσουμε να μεταβιβάσουμε σε ευρεία κλίμακα εκείνη την κοινωνική και οικονομική τεχνογνωσία την οποία έχουν πολύ μεγάλη ανάγκη στη Ρωσία. Γι' αυτού του είδους τη δραστηριότητα υπάρχουν ιδιαίτερα ευνοϊκές συνθήκες και πολλές δυνατότητες στις συνοριακές περιοχές μεταξύ ΕΕ και Ρωσίας, όπως αποδεικνύει η διμερής συνεργασία γειτονίας που ξεκίνησε η Φινλανδία με τη Ρωσία ήδη από τις αρχές του ' 90.
<P>
Δυστυχώς στις επαφές μεταξύ Ευρωπαϊκού Κοινοβουλίου και Δούμας υπήρξαν προβλήματα. Η συνεδρίαση της κοινοβουλευτικής επιτροπής συνεργασίας που είχε προγραμματισθεί γι' αυτό το φθινόπωρο αναβλήθηκε. Πρέπει να ελπίζουμε ότι θα διοργανωθεί το συντομότερο δυνατόν. Η επιτροπή συνεργασίας έχει διευρυνθεί και από την πλευρά μας συμμετέχει σε αυτή πλήθος νέων μελών. Για τον λόγο αυτόν θα πρέπει να εντείνουμε τις δικές μας ενέργειες ώστε, μεταξύ άλλων, να αυξήσουμε τις γνώσεις των μελών γύρω από τη Ρωσία. Θα ήταν ίσως ενδεδειγμένο να οργανώσουμε ακόμη και αυτό το φθινόπωρο ένα σεμινάριο στο οποίο θα μπορούσαμε να αποκτήσουμε όσο το δυνατόν καλύτερη εξειδικευμένη ενημέρωση για τις οικονομικές και κοινωνικές συνθήκες της Ρωσίας. Επιπλέον, χρειαζόμαστε ένα σύστημα παρακολούθησης με τη βοήθεια του οποίου τα μέλη να μπορούν να ενημερώνονται διαρκώς γύρω από τη Ρωσία.
<P>
Αξιότιμε κύριε Πρόεδρε, κατά τη γνώμη μου η διασάφηση της Επιτροπής ήταν εμπεριστατωμένη και επαρκής, και πιστεύω πως η Επιτροπή θα επιληφθεί αποφασιστικά των θεμάτων που αφορούν την οικονομική κρίση της Ρωσίας, και γενικότερα τις σχέσεις με τη Ρωσία.

<SPEAKER ID=91 LANGUAGE="EN" NAME="Lambert">
Κύριε Πρόεδρε, οι ειδήσεις που λαμβάνουμε σήμερα σύμφωνα με τις οποίες η Ρωσική Κεντρική Τράπεζα κατηγορείται για καταχρήσεις δεν αποτελεί μεγάλη έκπληξη για τους περισσότερους από εμάς. Από καιρό ήταν προφανές ότι τα τεράστια χρηματικά ποσά τα οποία διατέθηκαν για τη στήριξη του εθνικού επιπέδου της ρωσικής οικονομίας δεν εξασφάλισαν τα επιδιωκόμενα αποτελέσματα και ότι η "από την κορυφή προς τη βάση"; προσέγγιση μπορεί να φαίνεται απλοϊκή αλλά μακροπρόθεσμα μπορεί να είναι αποτελεσματική.
<P>
Γνωρίζουμε ότι η απόσταση μεταξύ πλουσίων και φτωχών έχει καταστεί χάσμα, ότι ο πληθυσμός της Ρωσίας δεν πιστεύει πλέον στο ιδεώδες της δημοκρατίας, ότι οι υποδομές καταρρέουν και ότι οι εργάτες δεν αμείβονται. Η Δύση ίσως θα ήταν προτιμότερο να πληρώνει απευθείας το διδακτικό προσωπικό, τους ιατρούς, και τους ανθρακωρύχους. Προκειμένου να αυξήσουμε τις επενδύσεις στη ρωσική οικονομία, πρέπει να εξεύρουμε τους τρόπους για να στηρίξουμε και να αναπτύξουμε την τοπική οικονομική δραστηριότητα - όπως τόνισε προ ολίγου ο συνάδελφός μας - η οποία ανταποκρίνεται στις ανάγκες του πληθυσμού και παρέχει ένα αίσθημα σταθερότητας και συμμετοχής. Σήμερα υπάρχουν πολλά παραδείγματα ανάπτυξης αυτής της δραστηριότητας σε τομείς του κοινωνικού αποκλεισμού στις φτωχότερες χώρες του κόσμου, εμπειρία που μπορεί να μας διδάξει.
<P>
Η έμφαση η οποία δίδεται στο ξέπλυμα του χρήματος και στην εγκληματικότητα είναι ένα τμήμα μόνο του θέματος. Πρέπει να εξετάσουμε πώς μπορούμε να αναπτύξουμε τις εσωτερικές επενδύσεις. Το παράδειγμα από τη Δύση είναι ότι προσκαλείς άλλους να επενδύσουν και αυτοί οικειοποιούνται το χρήμα. Για τον λόγο αυτό ίσως να ήταν σκόπιμο να εξετάσει το Ευρωπαϊκό Κοινοβούλιο πώς μπορούμε να συζητήσουμε θέματα όπως ο επαναπατρισμός των κερδών στις χώρες από τις οποίες προέρχονται, αντί απλώς να απομυζούμε τα χρήματα και τους φυσικούς πόρους.

<SPEAKER ID=92 LANGUAGE="FI" NAME="Seppδnen">
Αξιότιμε κύριε Πρόεδρε, στην Ευρωπαϊκή Επιτροπή έχει γίνει πλέον αντιληπτό ότι γίνεται κατάχρηση της βοήθειας και της υποστήριξης που παρέχεται στη Ρωσία. Εντούτοις, αυτή η κατάχρηση συμβαίνει ήδη εδώ και δέκα χρόνια, και με τον τρόπο αυτόν καταστρέφονται οι βασικές δομές της ρωσικής κοινωνίας. Η βοήθεια αφενός έχει χρησιμοποιηθεί λανθασμένα και αφετέρου έχει χορηγηθεί λανθασμένα. Εμείς στην Ευρωπαϊκή Ένωση την έχουμε χορηγήσει λανθασμένα. Η διαφθορά είναι ωραία λέξη γι' αυτά που συνέβησαν. Στη διαφθορά συμμετέχει ολόκληρη η ανώτερη κοινωνική τάξη. Δεν μπορούμε να εμπιστευθούμε ως προς αυτό το θέμα ούτε τον Πρόεδρο, τα μέλη της οικογενείας του, τους Υπουργούς της κυβέρνησης ούτε καν την κεντρική τράπεζα. Είναι απίστευτο πως η κεντρική τράπεζα ανακύκλωσε τη βοήθεια που της παρείχε το Διεθνές Νομισματικό Ταμείο μέσω εικονικών εταιρειών που βρίσκονταν στο Jersey, νησί της φοροδιαφυγής. Μιλάμε μόνο για διαφθορά και δεν λέμε ευθέως ότι πρόκειται για εγκληματική ενέργεια. Γι' αυτή την εγκληματική ενέργεια υπαίτια ήταν και η βοήθεια που χορήγησε η Δύση. Η Δύση χορήγησε βοήθεια σε λάθος βάση.
<P>
Τυπικό παράδειγμα αποτελεί η βοήθεια εκτάκτου ανάγκης, η επισιτιστική βοήθεια που χορηγήθηκε στη Ρωσία τον περασμένο χειμώνα. Αυτή έπρεπε να βοηθήσει τη Ρωσία να ξεπεράσει ένα χειμώνα πείνας και τις παγωνιές στην αρχή της χρονιάς. Όμως αυτή η βοήθεια δεν έχει ακόμη φτάσει στον προορισμό της. Χορηγήσαμε στη Ρωσία επείγουσα επισιτιστική βοήθεια για το διάστημα του χειμερινού ψύχους και τα τρόφιμα αυτά βρίσκονται ακόμη στον δρόμο προς τη Ρωσία. Τα τρόφιμα αυτά πωλούνται στα ρωσικά καταστήματα με αποτέλεσμα να οδηγείται σε μείωση τόσο η τιμή των ρωσικών γεωργικών προϊόντων και τροφίμων όσο και οι δυνατότητες των Ρώσων γεωργών να απασχολούνται στη δική τους παραγωγή τροφίμων. Πάνω απ' όλα, εμείς οι φορολογούμενοι της ΕΕ πρέπει να πούμε από τη δική μας οπτική γωνία ότι, εάν θέλαμε να υποστηρίξουμε τον κοινωνικό τομέα της Ρωσίας για την καταβολή συντάξεων, θα έπρεπε να του προσφέρουμε χρήματα και όχι τρόφιμα. Η επισιτιστική βοήθεια αποτελούσε μέρος της γεωργικής πολιτικής, η οποία αποδείχθηκε πολύ πιο δαπανηρή για εμάς τους φορολογούμενους από ό,τι αν χορηγούσαμε σε χρήμα την ανάλογη κοινωνική βοήθεια προς τη Ρωσία. Υπό την έννοια αυτή τόσο η Επιτροπή και το Συμβούλιο όσο και το Ευρωπαϊκό Κοινοβούλιο πρέπει να κοιταχθούν στον καθρέφτη και να αναγνωρίσουν τα δικά τους σφάλματα. Η βοήθεια έχει μεν χρησιμοποιηθεί λανθασμένα έχει όμως επίσης χορηγηθεί απολύτως λανθασμένα.

<SPEAKER ID=93 LANGUAGE="IT" NAME="Turchi">
Κύριε Πρόεδρε, κύριοι συνάδελφοι, τη στιγμή που δηλώνουμε με τη νέα Επιτροπή πως το Ευρωπαϊκό Κοινοβούλιο χρειάζεται να διαδραματίσει κεντρικό ρόλο, είναι φυσικό να πρέπει στο μεταξύ να εξετάσουμε το ενδεχόμενο επαναχάραξης της εξωτερικής πολιτικής του ίδιου του Κοινοβουλίου.
<P>
Η κρίση στη Ρωσία μάς δίνει αυτή τη δυνατότητα. Πράγματι, τη στιγμή που η διεθνής κοινότητα και όλος ο διεθνής Τύπος τονίζουν τη σημασία του σκανδάλου που ξέσπασε στη Ρωσία, πρέπει να αναλάβουμε τις αναγκαίες πρωτοβουλίες για να αντιληφθούμε τη σοβαρότητα αυτού του σκανδάλου, να δούμε τι εξηγήσεις δίνει η ρωσική κυβέρνηση σε αυτές τις κατηγορίες και ποιες είναι οι δικές μας αναφορές για την κοινοτική χρηματοδότηση προς τη Ρωσία.
<P>
Είναι βέβαια προφανές πως η δήλωση του Επιτρόπου Kinnock ήταν και εις βάθος σημαντική, πρέπει όμως να εξετάσουμε κυρίως την πολιτική όψη όσων συμβαίνουν αυτή τη στιγμή στη Ρωσία, ότι δηλαδή όλα αυτά μπορούν να αποσταθεροποιήσουν τη διεθνή πολιτική την προσεχή περίοδο, καθώς και τις εμπορικές σχέσεις της Κοινότητας με την ίδια Ρωσία, για να μην αναφερθούμε στις σοβαρές συνέπειές τους για τους κοινοτικούς επιχειρηματίες που έχουν επενδύσει σε αυτή τη χώρα.
<P>
Πρέπει πράγματι να λάβουμε υπόψη ότι τα σημερινά σκάνδαλα κλονίζουν τη ρωσική νομενκλατούρα και τους θεσμικούς παράγοντες. Επιπλέον, το Κογκρέσο των Ηνωμένων Πολιτειών αποφάσισε να διεξαγάγει έρευνα για να εξακριβώσει κατά πόσον τα χρήματα που δόθηκαν υπό μορφή χρηματοδοτικής βοήθειας στη Ρωσία αξιοποιήθηκαν ή μήπως, αντίθετα, υπεξαιρέθηκαν παράνομα.
<P>
Συνεπώς, τα κοινοτικά θεσμικά όργανα πρέπει κατά τη γνώμη μου να ζητήσουν από τις αρμόδιες ρωσικές αρχές διευκρινίσεις ως προς τη χρήση των πιστώσεων που προορίζονταν για την ανάπτυξη της χώρας και για τις άμεσες επισιτιστικές ανάγκες της.
<P>
Εξάλλου οι υπηρεσίες της Επιτροπής, η οποία ήταν υπεύθυνη για τη διαχείριση των ενισχύσεων προς τη Ρωσία, πρέπει να συντάξουν έκθεση σχετικά με τους όρους χρήσης των πιστώσεων. Ζητούμε τέλος τη σύσταση εξεταστικής επιτροπής με μέλη από το Συμβούλιο, την Επιτροπή, το Ευρωπαϊκό Κοινοβούλιο, την ΕΤΕ και την ΕΤΑΑ, για να εξακριβώσει πόσες και ποιές από τις πιστώσεις που χορηγήθηκαν στη Ρωσία χρησιμοποιήθηκαν για τους προβλεπόμενους σκοπούς, όπως π.χ. το πρόγραμμα ΤACIS. Μόλις χθες μάλιστα ο Πρόεδρος Prodi αναφερόταν αφενός στη διαφάνεια της ίδιας Επιτροπής και αφετέρου στη συνεργασία με το Ευρωπαϊκό Κοινοβούλιο.
<P>
Αν αυτό είναι το πρωταρχικό καθήκον, τότε πρέπει να αποσαφηνιστούν αμέσως οι σχέσεις μας με τη Ρωσία και να προσδιοριστούν με σαφήνεια οι διμερείς σχέσεις μεταξύ Κοινότητας και ρωσικής κυβέρνησης. Κάνοντας όλες αυτές τις ενέργειες θα δώσουμε πολιτικό νόημα στο θεσμικό μας όργανο και θα αποκαταστήσουμε την αξιοπιστία μας στα μάτια της παγκόσμιας κοινής γνώμης.

<SPEAKER ID=94 LANGUAGE="NL" NAME="Belder">
Κύριε Πρόεδρε, το ρεύμα των οικονομικών σκανδάλων στη Ρωσία συνεχίζεται. Έτσι, η Frankfurter Allgemeine Zeitung αναφέρει σήμερα ότι η Κεντρική Τράπεζα της Ρωσίας είχε διοχετεύσει πέρυσι το καλοκαίρι 3,9 δισεκατομμύρια δολάρια, το μεγαλύτερο μέρος ενός δανείου του ΔΝΤ προς τη Μόσχα συνολικού ύψους 4,8 δισεκατομμυρίων δολαρίων, απευθείας σε ιδιωτικές ρωσικές τράπεζες. Στέρησε έτσι τεράστια ποσά ρουβλιών από τη δημόσια κυκλοφορία χρήματος. Πιο σοβαρό ακόμη είναι το γεγονός ότι αυτά τα 3,9 δισεκατομμύρια δολάρια του ΔΝΤ δεν έφθασαν ευθύς εξαρχής στη Ρωσία, αλλά αφού πέρασαν πρώτα από λογαριασμούς στις ΗΠΑ.
<P>
Ο πληροφοριοδότης αυτής της αποκάλυψης είναι ο Skoeratov, τον οποίο ο Yeltsin απάλλαξε των καθηκόντων του επειδή διαμαρτυρήθηκε δημόσια. Η κατηγορία αυτή επιδέχεται δύο βασικές παρατηρήσεις. Πρώτον, ο Skoeratov δεν αποκαλύπτει παρά μόνο μία λεπτομέρεια μιας μακροχρόνιας πρακτικής, του συστηματικού χειρισμού των διεθνών δανείων από την Κεντρική Τράπεζα της Ρωσίας, τουλάχιστον από το 1990.
<P>
Δεύτερον, το Διεθνές Νομισματικό Ταμείο και η αμερικανική κυβέρνηση ήταν ήδη από νωρίς γνώστες αυτής της κατάχρησης και όμως δεν έκαναν τίποτα βάσει του εσφαλμένου αλλά πολυαγαπημένου συνθήματος: "η διαφθορά είναι καλύτερη από τον κομμουνισμό";.
<P>
Η καταχρηστική υπεξαίρεση εξωτερικής οικονομικής ενίσχυσης, μια φυγή ρωσικών κεφαλαίων κατά την τελευταία δεκαετία που εκτιμάται σε 150-200 δισεκατομμύρια δολάρια και η επιστροφή μεγάλου μέρους της ρωσικής οικονομίας στο εμπόριο με αντιπραγματισμό μάς εμποδίζουν να σχηματίσουμε μια πραγματική εικόνα της εξέλιξης της οικονομικής κρίσης στη Ρωσική Ομοσπονδία.
<P>
Εν πάση περιπτώσει, η Ευρωπαϊκή Ένωση πρέπει να θεωρεί επιλέξιμα για χρηματοδοτική ενίσχυση μόνο συγκεκριμένα ρωσικά σχέδια, εγκεκριμένα από ανεξάρτητους εμπειρογνώμονες, και αυτό ακόμη μόνο υπό τον όρο του μελλοντικού αναλυτικού ετήσιου ελέγχου.

<SPEAKER ID=95 LANGUAGE="EN" NAME="Titley">
Κύριε Πρόεδρε, θα ήθελα να αρχίσω συγχαίροντας τον Επίτροπο Kinnock για τη δεύτερη θητεία του στο αξίωμα αυτό, η οποία είμαι βέβαιος ότι θα είναι ακόμη πιο λαμπρή και από την πρώτη.
<P>
Σχετικά με το ιδιαίτερο αυτό πρόβλημα, μολονότι δεν πρέπει να υποτιμούμε τη ζημιά που μπορεί να προκαλέσει στη δυτική κοινωνία το έγκλημα και το οργανωμένο έγκλημα, είναι σημαντικό, όσον αφορά τη Ρωσία, να προσπαθήσουμε να πάμε πιο πέρα από τους τίτλους των εφημερίδων. Τελικά, για να μιλήσουμε ξεκάθαρα, το έγκλημα είναι ένα αρκετά συνηθισμένο φαινόμενο καθ' όλη τη διάρκεια της ιστορίας της Ρωσίας. Δεν είναι κάτι καινούριο. Δεν πρέπει να λησμονούμε ότι η Ρωσία είναι δυνητικά μια εξαιρετικά πλούσια χώρα. Έχει τεράστιους φυσικούς πόρους τόσο χρυσού όσο και πετρελαίου και γεωργικής γης και εντούτοις η παραγωγή της μειώθηκε κατά 50% από το 1989. Το βασικό πρόβλημα είναι η φυγή των κεφαλαίων είτε νόμιμα είτε παράνομα. Τελικά τα χρήματα που παραμένουν στη Ρωσία, έστω κι αν είναι στη μαύρη αγορά, παράγουν οικονομικό αποτέλεσμα. Η ροή κεφαλαίων ανέρχεται σήμερα σε 25 δις δολάρια ΗΠΑ ετησίως και όμως οι ξένες επενδύσεις είναι λιγότερες από 3 δις δολάρια ΗΠΑ και παρουσιάζουν πτωτική τάση. Για να είμαστε ειλικρινείς, εάν οι Ρώσοι δεν είναι διατεθειμένοι να επενδύσουν στη Ρωσία, τότε ποιες είναι οι πιθανότητες να θέλουν να επενδύσουν ξένοι; Δεν πρέπει να λησμονούμε το γεγονός ότι οι πόροι που μπορούμε να διαθέσουμε δεν αποτελούν παρά σταγόνα στον ωκεανό. Το κλειδί για τη σωτηρία της Ρωσίας είναι οι ιδιωτικές επενδύσεις. Αυτός είναι ο τομέας στον οποίο πρέπει να εστιάσουμε τις προσπάθειές μας.
<P>
Η απάντηση βρίσκεται στην ίδια τη Ρωσία. Πρέπει να εφαρμόσει σωστές οικονομικές μεταρρυθμίσεις. Πρέπει να φροντίσουμε για τη δημιουργία ενός βιώσιμου και δίκαιου φορολογικού συστήματος. Πρέπει να εξασφαλίσουμε σύγχρονη δημοκρατική νομοθεσία και επιβολή του νόμου.
<P>
Οι βιομήχανοι μας κατέστησαν σαφές - π.χ. στην στρογγυλή τράπεζα βιομηχάνων ΕΕ/Ρωσίας - ότι επιθυμούν να επενδύσουν στη Ρωσία. Τελικά, δεδομένων των δυνατοτήτων, μπορούν να πραγματοποιηθούν τεράστια κέρδη στη Ρωσία με ορθές επενδύσεις τον κατάλληλο χρόνο. Τονίζουν όμως επανειλημμένα το ίδιο πράγμα: αυτό που τους αποθαρρύνει είναι η διαφθορά, οι συνθήκες επενδύσεων είναι πολύ άσχημες γιατί δεν υπάρχει βιώσιμο μακροπρόθεσμο φορολογικό σύστημα, η νομοθεσία αλλάζει συνεχώς, οι υποδομές είναι ανεπαρκείς και, το σημαντικότερο, τα δικαιώματα ιδιοκτησίας, συμπεριλαμβανομένων των δικαιωμάτων πνευματικής ιδιοκτησίας, είναι ασθενή και συγκεχυμένα. Αυτοί είναι οι τομείς στους οποίους πρέπει να εστιάσουμε την προσοχή μας.
<P>
Αναγνωρίζω πως υπό τις παρούσες συνθήκες είναι δύσκολο να δικαιολογηθεί η κοινοτική τεχνική βοήθεια. Πρέπει όμως να συνεχίσουμε τη διαδικασία αυτή λόγω της σημασίας που έχει για εμάς η Ρωσία τόσο για λόγους ασφαλείας όσο και για οικονομικούς λόγους.
<P>
Με ικανοποίηση άκουσα όσα είπε ο Επίτροπος Kinnock, γιατί είναι σημαντικό να εστιάσουμε τη δράση μας σε ορισμένους τομείς. Εκτός από την οικονομική βελτίωση στόχος μας πρέπει σαφώς να είναι και οι βελτιώσεις στην κοινωνία των πολιτών, οι οποίες θα στηρίξουν την οικονομική μεταρρύθμιση και τις κοινωνικές πτυχές.
<P>
Συνεπώς, θα ήθελα η νέα Επιτροπή - αίτημα που απευθύνω τώρα στον Επίτροπο Kinnock - να προβεί σε συνολική αξιολόγηση της αποτελεσματικότητας του προγράμματος TACIS και να υποβάλει στη συνέχεια έκθεση σχετικά με τις βελτιώσεις που μπορούν να γίνουν στο πρόγραμμα για τον προϋπολογισμό του 2000 ώστε να έχουμε μεγαλύτερη εμπιστοσύνη όταν θα εγκρίνουμε το πρόγραμμα TACIS.

<SPEAKER ID=96 LANGUAGE="DE" NAME="Schroedter">
erts/ALE). (DE) Κύριε Πρόεδρε, θέλω να συγχαρώ και εγώ τον κ. Kinnock για το νέο του αξίωμα και εύχομαι να έχω μαζί του έναν ενδιαφέροντα και εποικοδομητικό διάλογο τα επόμενα χρόνια. Σχετικά με όσα είπε ο κ. Titley, τίθενται και για μένα εδώ δύο θεμελιώδη ερωτήματα. Η Ρωσία, όπως ξέρουμε, δεν υποφέρει μόνον από την οικονομική κρίση αλλά κυρίως από την υπονόμευση θεμελιωδών δημοκρατικών μηχανισμών όπως είναι η διαφάνεια, ο δημόσιος έλεγχος της διοίκησης και η ανεξάρτητη δικαιοσύνη.
<P>
Πώς μπορεί μέσα σε μια τέτοια κατάσταση να πραγματοποιηθεί η δύσκολη διαδικασία κοινωνικού μετασχηματισμού; Αυτό ακριβώς έλεγα πάντοτε εδώ. Το πρόβλημά μας είναι ότι θέτουμε εσφαλμένες προτεραιότητες στο πρόγραμμα δράσης μας για τη Ρωσία. Πρώτα πρέπει να λειτουργήσουν οι δημοκρατικές βάσεις για την οικονομία της αγοράς και κατόπιν μπορούμε να δημιουργήσουμε μια ζώνη ελεύθερου εμπορίου. Από την άλλη αποκαλύπτεται η κακοδιαχείριση των διεθνών κονδυλίων ενώ το ξέπλυμα χρήματος αποκαλύπτει και την αδυναμία των τραπεζών της Δύσης. Πώς είναι δυνατόν να μην μπορούμε να παρακολουθήσουμε πού κατέληξαν οι διεθνείς πιστώσεις; Γιατί είναι δυνατό στη Δύση το ξέπλυμα χρήματος σε τόσο μεγάλη κλίμακα; Τα ερωτήματα αυτά πρέπει επίσης να απαντηθούν.

<SPEAKER ID=97 NAME="Πρόεδρος">
Ευχαριστώ τον Επίτροπο.
<P>
Η συζήτηση επομένως γι' αυτό το σημείο της ημερήσιας διάταξης έληξε.

<CHAPTER ID=8>
Συζήτηση επί επικαίρων θεμάτων
<SPEAKER ID=98 NAME="Πρόεδρος">
Η ημερήσια διάταξη προβλέπει συζήτηση επί επικαίρων, επειγόντων και σημαντικών θεμάτων.

<CHAPTER ID=9>
Σεισμοί στην Τουρκία και την Ελλάδα
<SPEAKER ID=99 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων έντεκα προτάσεων ψηφίσματος σχετικά με τους σεισμούς στην Τουρκία και την Ελλάδα.
<P>
Τουρκία - B5-0072/99 του κ. Collins, εξ ονόματος της Ομάδας Ένωση για την Ευρώπη των Εθνών, σχετικά με τον σεισμό της 17ης Αυγούστου 1999 στην Τουρκία,
<P>
B5-0077/99 του κ. Swoboda, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με τον πρόσφατο σεισμό στην Τουρκία,
<P>
B5-0087/99 των βουλευτών Παπαγιαννάκη, Κόρακα, Μπακόπουλου, Vinci, Αλαβάνου, Marset Campos, Miranda και Ainardi, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστερά των Πρασίνων των Βόρειων Χωρών, σχετικά με τον σεισμό στην Τουρκία,
<P>
B5-0088/99 των βουλευτών Van Orden, Wijkman, McCartin, Γιαννάκου-Κουτσίκου, Cushnahan και Grossetκte, εξ ονόματος της Ομάδας του Ευρωπαϊκού Λαϊκού Κόμματος, σχετικά με τον σεισμό στην Τουρκία,
<P>
B5-0104/99 των βουλευτών Cohn-Bendit και Ceyhun, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία, σχετικά με τον σεισμό της 17ης Αυγούστου 1999 στην Τουρκία,
<P>
B5-0109/99 του κ. Duff, εξ ονόματος της Ομάδας του Ευρωπαϊκού Κόμματος των Φιλελεύθερων Δημοκρατών και Μεταρρυθμιστών, σχετικά με την κατάσταση στην Τουρκία.
<P>
Ελλάδα
<P>
B5-0074/99 του κ. Collins,εξ ονόματος της Ομάδας Ένωση για την Ευρώπη των Εθνών, σχετικά με τον σεισμό της 7ης Σεπτεμβρίου 1999 στην Αθήνα,
<P>
B5-0076/99 των βουλευτών Μπαλτά, Ευθυμίου, Καραμάνου, Κατηφόρη, Κουκιάδη, Μαλλιώρη, Μαστοράκη, Σουλαδάκη και Τσάτσου, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με τον σεισμό στην Αθήνα,
<P>
B5-0086/99 των βουλευτών Κόρακα, Παπαγιαννάκη, Μπακόπουλου, Κουλουριάνου, Αλαβάνου, Miranda και Marset Campos, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς/Αριστερά των Πρασίνων των Βόρειων Χωρών, σχετικά με τον σεισμό στην Αθήνα,
<P>
B5-0089/99 των βουλευτών Γιαννάκου-Κουτσίκου, Ζαχαράκη, Τρακατέλλη, Μαρίνου, Δημητρακόπουλου, Χατζιδάκη, Φώλια, Κρατσά, Αβέρωφ και Grossetκte, εξ ονόματος της Ομάδας του Ευρωπαϊκού Λαϊκού Κόμματος, σχετικά με τον καταστροφικό σεισμό της 7ης Σεπτεμβρίου 1999 στην Αθήνα,
<P>
B5-0102/99 των βουλευτών Hautala, Lannoye και Ceyhun, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία, σχετικά με τον σεισμό της 7ης Σεπτεμβρίου 1999 στην Ελλάδα.

<SPEAKER ID=100 LANGUAGE="EN" NAME="Van Orden">
Κύριε Πρόεδρε, ο σεισμός που έπληξε την Τουρκία τις πρώτες πρωινές ώρες της 17ης Αυγούστου ήταν ο χειρότερος τα τελευταία 50 χρόνια στη σεισμογενή αυτή περιοχή, με 40 χιλιάδες θύματα τουλάχιστον. Την τραγική αυτή στιγμή απευθύνουμε τα ειλικρινέστερα συλλυπητήριά μας και τείνουμε χέρι βοήθειας στην Τουρκία.
<P>
Η Ευρωπαϊκή Ένωση αντέδρασε στην καταστροφή με επείγουσα ανθρωπιστική βοήθεια 45 περίπου εκατ. ευρώ επιπλέον της διμερούς βοήθειας ορισμένων από τα κράτη μέλη μας. Πρέπει να εμμείνουμε στην επείγουσα υλοποίηση της κοινοτικής αυτής βοήθειας. Υπάρχει άμεση ανάγκη για πρακτική υλική βοήθεια όπως προκατασκευασμένες κατοικίες, γεννήτριες και ειδικά οχήματα και εξοπλισμό. Για τη διάθεση περαιτέρω κοινοτικής βοήθειας ύψους 150 εκατ. ευρώ θα απαιτηθεί η υποστήριξη του Ευρωπαϊκού Κοινοβουλίου.
<P>
Εν ευθέτω χρόνω, δεδομένου πως η Ευρωπαϊκή Ένωση είναι σημαντικός πάροχος ανθρωπιστικής βοήθειας, θα ήταν ιδιαίτερα χρήσιμο οι υπηρεσίες της Επιτροπής, και ειδικότερα το ECHO (Ευρωπαϊκό Γραφείο Ανθρωπιστικής Βοήθειας Εκτάκτου Ανάγκης), να διερευνήσουν τις δυνατότητες βελτίωσης της αποτελεσματικότητας της οργάνωσης παροχής βοήθειας σε περιπτώσεις καταστροφών. Επιπλέον, το κοινό κέντρο ερευνών της Επιτροπής θα πρέπει να εξετάσει τρόπους με τους οποίους μπορεί να υπάρξει αποτελεσματικότερη προειδοποίηση σχετικά με τη σεισμική δραστηριότητα. Ωστόσο, κρίνουμε ότι στην παρούσα φάση δεν δικαιολογείται η δημιουργία ενός είδους νέου ευρωπαϊκού ερευνητικού ινστιτούτου για τον σκοπό αυτό.
<P>
Κύριε Πρόεδρε, μέσα στην τραγωδίας υπάρχει ένα ενθαρρυντικό σημείο. Στο Izmit θάφτηκε επίσης ένα μέρος της εχθρότητας μεταξύ Ελλάδας και Τουρκίας. Τα ελληνικά συνεργεία διάσωσης ήταν μεταξύ των πρώτων που παρείχαν βοήθεια στην Τουρκία, μια πολύ θετική και ανθρώπινη χειρονομία η οποία ανταποδόθηκε από την Τουρκία λίγο καιρό αργότερα, όταν και η Αθήνα επλήγη από σεισμό. Υπήρξαν πολλές, συχνά χαμηλού επιπέδου, χειρονομίες προσέγγισης μεταξύ του ελληνικού και του τουρκικού λαού τις πρόσφατες εβδομάδες. Πολλοί από εμάς επιθυμούμε να σημειωθεί πρόοδος όσον αφορά την επίλυση των διαφόρων θεμάτων τα οποία εμποδίζουν την υποψηφιότητα της Τουρκίας για την Ευρωπαϊκή Ένωση. Αυτό απαιτεί γενναιοδωρία και ευελιξία από όλες τις πλευρές.
<P>
Από την τραγωδία του Izmit ας ελπίσουμε να προκύψουν θετικές και μόνιμες βελτιώσεις μεταξύ της Ευρωπαϊκής Ένωσης και της Τουρκίας.

<SPEAKER ID=101 LANGUAGE="DE" NAME="Swoboda">
Κύριε Πρόεδρε, θα ήθελα να εκφράσω εδώ τη συμπάθεια και τη θλίψη της Ομάδας μου για τους σεισμούς στην Τουρκία και την Ελλάδα. Αποτελεί ειρωνεία της ιστορίας το γεγονός ότι οι σεισμοί στην Τουρκία και στην Ελλάδα έφεραν τελικά πιο κοντά τις χώρες αυτές. Δεν θέλω να πω ακόμη ότι τις ένωσαν, πάντως τις έφεραν πιο κοντά.
<P>
Αποτελεί παράξενη σύμπτωση ότι μια δίκη για την εντιμότητα και την ορθότητα της οποίας δεν είμαι απόλυτα πεπεισμένος και μια καταδίκη που για λόγους αρχής με πείθει ακόμη λιγότερο, δηλαδή η θανατική καταδίκη του κ. Οcalan, οδήγησαν στην ύπαρξη μιας μεγάλης ευκαιρίας να τερματισθεί ένας τρομερός εμφύλιος πόλεμος στο εσωτερικό της Τουρκίας. Μερικές φορές συμβαίνει στην ιστορία από δυσάρεστα γεγονότα να προκύπτουν θετικές εξελίξεις.
<P>
Γι' αυτό, αντί να επεισέλθω σε λεπτομέρειες, θέλω να επικροτήσω κατ' αρχάς ότι η σχέση Ελλάδας και Τουρκίας βελτιώθηκε και ανεξάρτητα από τα φοβερά αυτά γεγονότα, μια και οι δύο Υπουργοί Εξωτερικών είναι διατεθειμένοι να συζητήσουν. Χαίρομαι πολύ βλέποντας ότι πολλές ευρωπαϊκές χώρες αντέδρασαν πολύ θετικά και διέθεσαν άμεσα βοήθεια όταν συνέβησαν τα τρομερά γεγονότα και ότι η Ευρωπαϊκή Ένωση εξετάζει πέρα από αυτό πώς μπορεί να γίνει μια νέα αρχή στις σχέσεις μεταξύ Ευρωπαϊκής Ένωσης και Τουρκίας.
<P>
Τις τελευταίες μέρες μίλησα με μερικούς Τούρκους βουλευτές, που δήλωσαν επίσης καθαρά πως θέλουν αυτή τη νέα αρχή. Υπήρξε μια σειρά αλλαγών, νέοι νόμοι στην Τουρκία. Έτσι, ίσως είναι δυνατόν εξαιτίας των δυσάρεστων γεγονότων και κάποιας ανασκόπησης και επανεξέτασης στην Τουρκία να μπορέσει τους επόμενους μήνες να γίνει, με τη βοήθεια της Ελλάδας, μια νέα αρχή στις σχέσεις μεταξύ της Τουρκίας και της Ευρωπαϊκής Ένωσης. Είναι σημαντικό ότι όλα αυτά τα βήματα που γίνονται μαζί με την Τουρκία και ως προς αυτή γίνονται μαζί με το κράτος μέλος μας, την Ελλάδα. Ο Υπουργός Εξωτερικών κ. Παπανδρέου δημιούργησε πρόσφατα επίσης τις προϋποθέσεις γι' αυτή τη νέα εταιρική σχέση με την Τουρκία.
<P>
Ο δρόμος θα είναι μακρύς και κοπιαστικός. Ωστόσο, μπορεί κάποτε να αναφέρεται στα βιβλία της ιστορίας ότι αυτές οι τρομερές καταστροφές στις δύο χώρες υπήρξαν η αρχή μιας νέας σχέσης, μιας νέας πολιτικής σχέσης και σε τελευταία ανάλυση μιας νέας οικονομικής σχέσης. Εγώ πάντως, και ως πρώην εισηγητής του Ευρωπαϊκού Κοινοβουλίου για την Τουρκία, θα καταβάλω προσπάθειες ώστε να επιτύχουμε αυτές τις νέες συνθήκες μεταξύ της Τουρκίας και της Ευρωπαϊκής Ένωσης.
<P>
Η Τουρκία είναι εταίρος μεγάλης στρατηγικής σημασίας αλλά πρέπει επίσης να γνωρίζει ότι οφείλει να προβεί στις ανάλογες τροποποιήσεις της νομοθεσίας της προκειμένου να δημιουργήσει τις προϋποθέσεις για να ανοίξει ο δρόμος προς την Ευρώπη. Ο δρόμος αυτός περνάει μόνο μέσα από ένα κράτος δικαίου και τον σεβασμό των ανθρωπίνων δικαιωμάτων. Αυτή είναι η μοναδική δυνατότητα. Με αυτό το πνεύμα η Ομάδα μου θα παρακολουθεί προσεκτικά τις νέες προσπάθειες της Επιτροπής και του Συμβουλίου με θετική αλλά και κριτική διάθεση.

<SPEAKER ID=102 LANGUAGE="DE" NAME="Ceyhun">
erts/ALE). (DE) Κύριε Πρόεδρε, ασφαλώς ο σεισμός στην Τουρκία είναι μία από τις πιο τρομερές καταστροφές αυτού του αιώνα. Δεν είναι ανάγκη να μιλήσουμε και άλλο για τον αριθμό των θυμάτων. Είναι επίσης γνωστό ότι σε λίγο στην Τουρκία θα υπάρχουν δεκάδες χιλιάδες άστεγοι που θα πρέπει να συνεχίσουν να ζουν για πολλά χρόνια χωρίς προοπτικές στη σεισμόπληκτη περιοχή. Υπό τις παρούσες συνθήκες είναι φυσικά πολύ σημαντικό να σκεφθούμε περισσότερο πώς θα μπορούσαμε να φροντίσουμε για την πρόληψη των προβλημάτων που αφορούν τους σεισμούς και την Τουρκία. Πρέπει να αρχίσουμε το συντομότερο δυνατό να κάνουμε βασικές σκέψεις για τις συνέπειες του σεισμού. Είναι απαραίτητος ένας διάλογος σε διεθνές επίπεδο για το πρόβλημα αυτό της Τουρκίας από τον οποίο θα προκύψει εν συνεχεία το καλύτερο δυνατόν για την ανασυγκρότηση της χώρας. Ο διάλογος αυτός θα μπορούσε να αρχίσει με συνομιλητές την Ευρωπαϊκή Ένωση και την Τουρκία.
<P>
Υποστηρίζω όσα είπε προηγουμένως ο κ. Swoboda όμως ενόψει της σημερινής κατάστασης στην Τουρκία, της προθυμίας δηλαδή αξιοποίησης των σχέσεων με τους Ευρωπαίους εταίρους, θα πρέπει αρχικά να μιλήσουμε στη σημερινή πρόταση ψηφίσματος πολύ πιο συγκεκριμένα για τη βοήθεια προς την Τουρκία και να δείξουμε στους Τούρκους φίλους μας ότι είμαστε εδώ όταν χρειάζονται τη βοήθειά μας δίνοντάς τους επίσης την αίσθηση ότι δεν τους αντιμετωπίζουμε συνολικά ως αντιπάλους, αίσθηση που ως γνωστόν κυριαρχούσε πολλές φορές στην Τουρκία πριν γίνει ο σεισμός. Η πρόταση της Ομάδας μου είναι να μην εξετάσουμε μόνο ποιός είναι ο καλύτερος τρόπος για να βοηθήσουμε την Τουρκία στην ανασυγκρότηση, αλλά παράλληλα και πώς μπορούμε να προσφέρουμε μια προοπτική στην Τουρκία. Σκεπτόμενοι τα ζητήματα αυτά πρέπει επίσης να αντιμετωπίζουμε την Τουρκία με πολύ μεγαλύτερη ειλικρίνεια και να δείξουμε καθαρά ότι, αναφορικά με τις προοπτικές ένταξής της στην ΕΕ, θα είμαστε βασικά διατεθειμένοι να την δεχθούμε ως δέκατη τρίτη υποψήφια χώρα, αν εκείνη ανταποκριθεί στις απαιτήσεις μας. Τους επόμενους τρεις μήνες θα έχουμε αρκετές ευκαιρίες να αξιοποιήσουμε τη δυνατότητα αυτή.

<SPEAKER ID=103 LANGUAGE="EN" NAME="Duff">
Κύριε Πρόεδρε, όλοι αισθανόμαστε συμπόνια για την Τουρκία μετά από την τραυματική εμπειρία που έζησε. Ωστόσο, πρέπει να προσπαθήσουμε ώστε τον τραυματισμό αυτό να ακολουθήσει κάτι σαν κάθαρση, προκειμένου να ενισχυθεί η κοινωνία των πολιτών από τις μεγάλες προσπάθειες που καταβάλλει για να αντιμετωπίσει τις συνέπειες της κρίσης του σεισμού. Η τουρκική κυβέρνηση πρέπει να καταστεί περισσότερο υπεύθυνη έναντι των αναγκών των πολιτών και οι δυνάμεις της μεταρρύθμισης, όπως π.χ. ο κ. Selηuk, Πρόεδρος του ανωτάτου δικαστηρίου της χώρας, και οι συνάδελφοί του, πρέπει να τύχουν κάθε ενθάρρυνσης και υποστήριξης. Αυτή η κάθαρση σίγουρα θα επιτρέψει στην Ευρωπαϊκή Ένωση να διαμορφώσει μια νέα προσέγγιση στις σχέσεις της με την Τουρκία και να αναπτύξει μια θετικότερη συνεργασία σε ένα πνεύμα πραγματικής αλληλεγγύης. Η Ελλάδα από την πλευρά της πρέπει να δείξει πως είναι πρόθυμη να συμμετάσχει στο έργο αυτό.

<SPEAKER ID=104 NAME="Καραμάνου">
Κύριε Πρόεδρε, φαίνεται πως ο Εγκέλαδος είναι πολύ θυμωμένος με την Ελλάδα και την Τουρκία και, ανίδεος όπως είναι για διάλογο και συναλλαγή, ξέσπασε την οργή του με ένα πολύ καταστροφικό τρόπο, σπέρνοντας τον θάνατο, τη θλίψη, την οδύνη, την απελπισία και τον θρήνο στις δύο χώρες. Εικόνες βιβλικής καταστροφής παρουσιάζει η Τουρκία σε μια έκταση περίπου 60.000 τ.χλμ., δηλαδή όσο σχεδόν είναι το σύνολο του Βελγίου και της Δανίας μαζί, μια έκταση που επηρεάζει τη ζωή 15 εκατομμυρίων ανθρώπων.
<P>
Από τον σεισμό έχασαν τη ζωή τους περισσότεροι από 15.000 άνθρωποι. Σε μια ακτίνα 80-90 χλμ. από το επίκεντρο του σεισμού, το σύνολο των κτιριακών εγκαταστάσεων έχει αχρηστευθεί. Σύμφωνα με στοιχεία, η περιοχή αυτή παρήγε το 30% με 35% του ΑΕΠ της Τουρκίας και προσέφερε απασχόληση σε χιλιάδες εργαζόμενους. Είναι βέβαιο πως οι καθαρά οικονομικές επιπτώσεις των σεισμών είναι πολύ μεγάλες και φαίνεται πως είναι δύσκολο έως ακατόρθωτο να τις ξεπεράσει μόνη της η Τουρκία χωρίς γενναιόδωρη εξωτερική βοήθεια, χωρίς τη δική μας ενεργό υποστήριξη.
<P>
Στην Ελλάδα, αντίστοιχα, οι καταστροφές είναι μεν μικρότερης έκτασης, αλλά το κόστος σε ανθρώπινες ζωές πολύ οδυνηρό, 138 νεκροί, 3 σοβαρά τραυματισμένοι, περίπου 100.000 άστεγοι. Μεγάλο το υλικό κόστος. Οι σεισμοί κόστισαν πολύ ακριβά και στην Τουρκία και στην Ελλάδα. Η μία όψη του κόστους και η πιο τραγική συνδέεται με τον αριθμό των ανθρώπινων υπάρξεων που χάθηκαν, με τις οικογένειες που καταστράφηκαν, με το ψυχολογικό σοκ που έχει υποστεί το σύνολο του πληθυσμού των περιοχών που επλήγησαν από τον φόβο ενός πιθανού επόμενου σεισμού. Οι άνθρωποι αυτών των περιοχών είναι αναγκασμένοι να βρουν την ψυχική δύναμη να ξεπεράσουν την ατομική, οικογενειακή και οικονομική καταστροφή και να αρχίσουν να δημιουργούν εκ του μηδενός.
<P>
Ωστόσο, επειδή τελικά ουδέν κακόν αμιγές καλού, φαίνεται πως οι σεισμοί από μία μεριά γκρέμισαν σπίτια και από την άλλη έχτισαν γέφυρες ανάμεσα στην Ελλάδα και την Τουρκία. Οι σεισμοί έχουν διαμορφώσει μοναδικούς όρους για τη συνεργασία των δύο χωρών. Ο πόνος και η καταστροφή μας δίδαξαν τελικά πως μόνο με τη συνεργασία και την ειρηνική συνύπαρξη μπορούμε να αντιμετωπίσουμε ακόμη και τις εθνικές καταστροφές. Ο Γιώργος Παπανδρέου, ο Υπουργός Εξωτερικών της Ελλάδας και ο κ. Τζεμ, ο αντίστοιχος της Τουρκίας, αποφάσισαν τελικά να συμπεριληφθεί το ζήτημα της ελληνοτουρκικής συνεργασίας για την αντιμετώπιση των φυσικών καταστροφών στην ατζέντα του διαλόγου Αθήνας και αΑγκυρας. Φαίνεται, όπως είπε και ο συνάδελφος προηγουμένως, ότι μετά την τραγωδία έρχεται η κάθαρση. Ωστόσο, τελειώνοντας, κ. συνάδελφοι, θα ήθελα να επανέλθω σε ένα αίτημα που τέθηκε και από άλλους συναδέλφους, δηλαδή την ανάγκη δημιουργίας ενός ευρωπαϊκού κέντρου έρευνας για τη συστηματική μελέτη, έρευνα και εφαρμογή νέων μεθόδων πρόληψης των σεισμών.

<SPEAKER ID=105 NAME="Παπαγιαννάκης">
Κύριε Πρόεδρε, δεν θα επανέλθω στα τραγικά σημεία των σεισμών που έπληξαν όλη την περιοχή, και τη γειτονική μας Τουρκία και την Ελλάδα, σε διαφορετικούς βαθμούς βεβαίως.
<P>
Αναφέρουμε στα ψηφίσματα που υποβάλαμε ό,τι θεωρούμε αναγκαίο να γίνει και στο πολιτικό και στο ηθικό και στο υλικό επίπεδο. Θάθελα, απλώς, κύριε Πρόεδρε, να επωφεληθώ από τη στιγμή και να σας πω ότι τώρα π.χ. στην Αθήνα επικρατεί μια πολύ μεγάλη σύγχυση και ένα είδος πανικού στον πληθυσμό από ανεύθυνες πληροφορίες που κυκλοφορούν για επερχόμενους νέους σεισμούς. Πληροφορίες που έρχονται είτε από επιστημονικούς κύκλους και μέσα στην Ελλάδα και γενικότερα σε άλλες ευρωπαϊκές χώρες, διότι όλοι, όπως ξέρετε, παρακολουθούν με μεγάλο ενδιαφέρον την εξέλιξη των σεισμών.
<P>
Νομίζω λοιπόν, κύριε Πρόεδρε, ότι αν κάναμε κάτι χρήσιμο μακροχρόνια - και θα ήθελα τη γνώμη και του Επιτρόπου επ' αυτού - θα ήταν αυτός ο περίφημος οργανισμός για τον οποίο μιλάμε, για τη μελέτη των σεισμών κλπ. να είχε κυρίως και ένα είδος, θα έλεγα, κώδικα δεοντολογίας για τη σύσταση, δημοσιοποίηση, πότε, πού, πώς, προς ποιον των πληροφοριών για τους σεισμούς. Είναι άλλο πράγμα να δίνεις πληροφορίες για να βελτιωθεί η αντισεισμική προστασία π.χ. και άλλο να δίνεις έστω και καλόβουλα επιστημονικές πληροφορίες από δω και από κει και να τρομοκρατείς τους πληθυσμούς. Και επειδή αυτό είναι διασυνοριακό, κύριε Πρόεδρε, και κυκλοφορούν οι πληροφορίες από χώρα σε χώρα, νομίζω ότι σε όλο το επίπεδο της Ευρωπαϊκής Ένωσης θα έπρεπε να έχουμε κάποια γενική, σοβαρή, επιστημονική ρύθμιση.

<SPEAKER ID=106 NAME="Κόρακας">
Κύριε Πρόεδρε, θα ήθελα και εγώ να πω ότι επιβάλλεται άμεσα, χωρίς καθυστέρηση, να βρεθούν εκείνα το κονδύλια που πρέπει να δοθούν προς την Τουρκία ως βοήθεια για την αντιμετώπιση των προβλημάτων που δημιούργησε ο τρομερός αυτός σεισμός, φυσικά κάτω από έλεγχο. Θα πρέπει να ελέγξουμε ότι η βοήθεια θα πάει για το σκοπό αυτό και όχι για άλλους σκοπούς. Αυτό, επιτρέψτε μου να πω, είναι και το ομόφωνο αίτημα του ελληνικού λαού, που με χίλιους δυο τρόπους εκδήλωσε ηθικά και υλικά την αλληλεγγύη του. Ακριβώς όμως τα ίδια αυτά αισθήματα αλληλεγγύης προς τον τουρκικό λαό ζητούν να μην θεωρηθεί ως άλλοθι αυτή η καταστροφή των σεισμών και να ξεμπλοκαριστούν τα κονδύλια χρηματοδότησης εάν το καθεστώς της Τουρκίας δεν προχωρήσει στην εκπλήρωση εκείνων των όρων για σεβασμό των δικαιωμάτων του ανθρώπου, όπως επίσης σχετικά με την Κύπρο και το Κουρδικό, ώστε να δείξει ότι έχει, εν πάση περιπτώσει, διάθεση να κάνει ορισμένα βήματα.
<P>
Σε ό,τι αφορά την Ελλάδα, ειπώθηκε ήδη, ήταν επίσης μεγάλη η καταστροφή, έχει ριζώσει στο κόσμο - επισκέφθηκα την περιοχή - η αγωνία για το αύριο, κυρίως από το γεγονός ότι διαπιστώσαμε πως κατά την ανέγερση των κατοικιών, αυτό που πρυτάνευσε ήταν το κέρδος και όχι η φροντίδα για αυτόν που πλήρωνε για να αποκτήσει κατοικία. Έτσι λοιπόν, επιβάλλεται, και από την Ελλάδα αλλά και από τις άλλες σεισμογενείς χώρες, να παρθούν όλα εκείνα τα μέτρα αντισεισμικής θωράκισης, έτσι που να μην επαναληφθούν παρόμοιες τραγωδίες, γιατί είναι γεγονός ότι εάν για το σεισμό δεν μπορεί να ευθύνονται κυβερνήσεις και άνθρωποι, για τις καταστροφές είναι τεράστια η ευθύνη, όπως αποδείχθηκε από τους σεισμούς και στην Τουρκία και στην Ελλάδα.
<P>
Πιστεύουμε λοιπόν ότι θα πρέπει να υπάρξει άμεση παρέμβαση, να διατεθούν από το 2ο και το 3ο ΚΠΣ τα απαιτούμενα κονδύλια και να γίνει και ο συγκεκριμένος μηχανισμός, όπως ζητήθηκε και από άλλους ομιλητές, για την αντισεισμική θωράκιση και την πρόληψη των καταστροφών από τους σεισμούς.

<SPEAKER ID=107 NAME="Μαρίνος">
Κύριε Πρόεδρε, οι ισχυρότατοι σεισμοί που έπληξαν την Τουρκία και την Ελλάδα και οι οποίοι προκάλεσαν χιλιάδες θανάτους και τραυματισμούς, τεράστιες καταστροφές σε σπίτια, εργοστάσια και γενικά επιχειρήσεις, καθώς και στην υποδομή των δύο χωρών, επιβάλλουν να αντιμετωπίσει το θέμα η Ευρωπαϊκή Ένωση και αμέσως και μακροπρόθεσμα. Αμέσως, θα μπορούσε να χορηγηθεί γενναία δωρεάν βοήθεια από κονδύλια που μπορούν να εξευρεθούν από μη απορροφηθείσες πιστώσεις νομοθετημένων δαπανών. Από την ταχεία αυτή χορήγηση της βοηθείας θα σωθούν ζωές, κυρίως παιδιών και ηλικιωμένων, και θα απαλυνθεί η δυστυχία των αστέγων, που ήδη απειλούνται από τον επερχόμενο χειμώνα.
<P>
Οι καταστροφές στην Ελλάδα υπολογίζονται τουλάχιστον σε 600 εκατομμύρια ευρώ τουλάχιστον. Σίγουρα, 100 εκατομμύρια ευρώ μπορούν να εξευρεθούν από μη απορροφηθέντα από την Ελλάδα κονδύλια του δευτέρου κοινοτικού πλαισίου στήριξης. Όμως, υπάρχει πλέον έντονη η ανάγκη και μακροπρόθεσμης αντιμετώπισης του προβλήματος σε ευρωπαϊκό επίπεδο. Οι εγκυρότεροι σεισμολόγοι της Ευρώπης και της Αμερικής βεβαιώνουν ότι η περιοχή της Νοτιοανατολικής Ευρώπης και Μεσογείου, που περιλαμβάνει και ευρωπαϊκές χώρες, εισήλθε σε παρατεταμένη περίοδο υψηλής σεισμικότητας.
<P>
Φρονώ λοιπόν ότι, πρώτον, ορθά προτείνεται η ίδρυση ενός οργανισμού, που όμως δεν θα πρέπει να περιορισθεί στη μελέτη των σεισμικών φαινομένων και στην πρόβλεψη των σεισμών, που μέχρι στιγμής επιστημονικά είναι αδύνατηι, όπως βεβαιώνουν οι σεισμολόγοι και θα πρέπει να το ξέρουν οι συνάδελφοι που προτείνουν ινστιτούτο για την πρόβλεψη των σεισμών, αλλά και να υποδεικνύει κανονισμούς και προδιαγραφές αντισεισμικών κατασκευών, κατάλληλων οικοδομικών υλικών κλπ., και να συμβάλλει στην καλύτερη ενημέρωση των απειλουμένων από τις διάφορες θεομηνίες ευρωπαίων πολιτών καθώς και για την κατάλληλη συμπεριφορά τους σε αυτές. Σημειώνω ότι ανάμεσα στις απειλούμενες χώρες είναι, εκτός της Τουρκίας και της Ελλάδας, και η Αλβανία και εν μέρει η Ιταλία, όπου άλλωστε εξεράγη για μία ακόμη φορά προ ημερών το ηφαίστειο Αίτνα.
<P>
Δεύτερον, φρονώ ότι θα πρέπει να επαναφερθεί στον κοινοτικό προϋπολογισμό η ατυχώς καταργηθείσα θέση Β4-3400 που προέβλεπε επείγουσες ενισχύσεις για τα θύματα καταστροφών. Η γραμμή αυτή θα πρέπει να τροφοδοτηθεί με υψηλό ειδικό αποθεματικό που θα μεταφέρεται από έτος εις έτος, χωρίς δηλαδή να καταργείται με τη λήξη του οικονομικού έτους, και όχι με ευτελή ποσά όπως στο παρελθόν.
<P>
Τέλος, προτείνω τα ποικίλλα κρατικά ή ιδιωτικά εθελοντικά σώματα αμέσου επεμβάσεως σε φυσικές καταστροφές που υπάρχουν σήμερα στην Ευρωπαϊκή Ένωση να αποκτήσουν ομοιόμορφη οργάνωση και να υπαχθούν σε ενιαίο ευρωπαϊκό κανονισμό λειτουργίας τους. Έτσι, θα καλούνται να επεμβαίνουν αμέσως σε όποια χώρα μέλος συμβαίνουν καταστροφικές θεομηνίες, συνεργαζόμενα με τα αντίστοιχα εθνικά όργανα, ώστε η σωτήρια δραστηριότητα όλων μαζί να είναι ευρείας εκτάσεως, ταχύτατη και να καλύπτει αμέσως όλες τις ανάγκες.

<SPEAKER ID=108 LANGUAGE="DE" NAME="Ceyhun">
erts/ALE). (DE) Κύριε Πρόεδρε, δεν είναι αλήθεια πως εμείς οι Πράσινοι δεν έχουμε ομιλητή. Συνέβη όμως ένα ατύχημα, και έτσι αυτή είναι η βασική μου αγόρευση. Ως Ευρωπαίος τουρκικής καταγωγής ήθελα οπωσδήποτε να μιλήσω για τον σεισμό στην Ελλάδα. Πιστεύω ότι οι Έλληνες φίλοι μου μπορούν να με καταλάβουν καλά. Ως Ευρωπαίος από τη Γερμανία, τουρκικής όμως καταγωγής, λέγοντας "συλλυπητήρια" (ελληνικά στο κείμενο), μιλώ εξ ονόματος όλων των ανθρώπων από την Τουρκία. Ειδικά αυτός ο σεισμός στην Ελλάδα - αρκετά είπαμε για την Τουρκία - είχε βέβαια πολλά θύματα όμως πέτυχε επίσης πολύ περισσότερα από όσα θα μπορούσαν να πετύχουν πολλές εκατοντάδες προτάσεις ψηφίσματος. Ειδικά σε καιρό ειρήνης μεταξύ Ελλάδας και Τουρκίας έχουμε μια ευκαιρία να φέρουμε μαζί εδώ στο Κοινοβούλιο τους λαούς των δύο χωρών πιο κοντά και να απαλλαγούμε επιτέλους από την ιδέα που προφανώς προσπάθησαν να εμπνεύσουν τόσο σε εμένα όσο και σε εσάς τα σχολικά βιβλία ιστορίας, ότι τάχα οι Έλληνες και οι Τούρκοι μισούν ο ένας τον άλλον. Αυτό είναι ένα ξεδιάντροπο ψέμα! Ειδικά οι Τούρκοι και οι Έλληνες έχουν πάρα πολλά κοινά και για τον λόγο αυτό μπορείτε ίσως να καταλάβετε γιατί εγώ ως Γερμανός βουλευτής των Πρασίνων μίλησα με τόσο μεγάλη συναισθηματική φόρτιση. Ήθελα να σας ευχαριστήσω και να σας εκφράσω γι' άλλη μια φορά τα "συλλυπητήρια" μου για την καταστροφή από τον σεισμό στην Ελλάδα.
<P>
(Χειροκροτήματα)

<SPEAKER ID=109 LANGUAGE="DE" NAME="Uca">
Κύριε Πρόεδρε, κατά τους σεισμούς στην Τουρκία η τρομερή δόνηση στο εσωτερικό της γης έφερε στο φως την καταστροφική κατάσταση μέσα στην κοινωνία. Πάνω από 15.000 άνθρωποι έχασαν τη ζωή τους επειδή, μεταξύ άλλων, αδίστακτες οικοδομικές επιχειρήσεις πλούτισαν χωρίς να ντρέπονται κατασκευάζοντας φτηνά κτίρια, και μάλιστα με την κάλυψη έως και των ανώτατων κρατικών κλιμακίων της πολιτικής και της διοίκησης. Έτσι, σε πολλές περιπτώσεις ο σεισμός έπληξε τους φτωχότερους των φτωχών. Ενώ απελπισμένοι άνθρωποι έσκαβαν με τα χέρια τους για να βγάλουν τους δικούς τους από τα ερείπια το κράτος έδειξε ότι ενδιαφέρεται κατά κύριο λόγο για τον εαυτό του.
<P>
Στις κουρδικές επαρχίες 500.000 ένοπλοι αστυνομικοί και στρατιώτες συμμετέχουν σε έναν πόλεμο που η αντίπαλη πλευρά έχει από καιρό παύσει. Παρ' όλ' αυτά στις σεισμόπληκτες περιοχές η εικόνα στρατιωτών με φτυάρια στα χέρια παραμένει σπάνια. Η Αγκυρα όχι μόνο άφησε τους ανθρώπους στη μοίρα τους αλλά και κατέσχεσε χρηματικές ενισχύσεις παρεμποδίζοντας την εργασία ΜΚΟ από άλλες χώρες. Αυτό κορυφώθηκε με την αξίωση του Υπουργού Υγείας των Γκρίζων Λύκων, του MHP, να αρνηθεί η Τουρκία το ελληνικό αίμα για τα θύματα του σεισμού. Δεν πρέπει να ανεχθούμε αδιαμαρτύρητα μια τέτοια περιφρόνηση του ανθρώπου. Θετικό είναι όμως το γεγονός ότι τόσο Έλληνες όσο και Τούρκοι αποφάσισαν να αλληλοβοηθηθούν. Έτσι, μετά από τους σεισμούς τόσο ο τουρκικός πληθυσμός βοήθησε τους Έλληνες όσο και ο ελληνικός τους Τούρκους.
<P>
Σας παρακαλώ να μην παρερμηνεύσετε τα λόγια μου όμως οι βιομηχανικές χώρες της Δύσης δεν πρέπει να θεωρούν τους εαυτούς τους ανώτερους από την Τουρκία. Αντίθετα, θα πρέπει επιτέλους να παραδεχθούν ότι είναι συνυπεύθυνες για την πολιτική και οικονομική κατάσταση που επικρατεί στον Βόσπορο. Μόνο τότε θα ανοίξει ο δρόμος για σοβαρές δημοκρατικές αλλαγές στην Τουρκία και για δίκαιη βοήθεια που θα φθάνει πραγματικά στα θύματα. Η Ευρωπαϊκή Ένωση πρόσφερε χιλιάδες ευρώ για τα θύματα στην Τουρκία. Γι' αυτό προτείνω να στείλουμε αντιπροσωπεία στην Τουρκία και στην Ελλάδα για να εξετάσει αν τα χρήματα χρησιμοποιήθηκαν για τα θύματα και αν οι πιο φτωχοί που πραγματικά χρειάζονται τα χρήματα τα έλαβαν πραγματικά.
<P>
(Χειροκροτήματα)

<SPEAKER ID=110 NAME="Kinnock Neil">
Κύριε Πρόεδρε, επιτρέψτε μου να τονίσω την ευγνωμοσύνη μου στους αξιότιμους βουλευτές από όλα τα κόμματα για την κατάθεση προτάσεων ψηφίσματος για τους τραγικούς σεισμούς στην Τουρκία και την Ελλάδα. Μαζί με τους αξιότιμους βουλευτές υποβάλλω τα ειλικρινέστερα συλλυπητήρια της Επιτροπής σε όλους όσους έχασαν φίλους και αγαπητά πρόσωπα και σε όλους όσους τραυματίστηκαν από τις τρομακτικές καταστροφές στις δύο χώρες.
<P>
Είναι βέβαιο πως τίποτα δεν μπορεί να επουλώσει τον πόνο. Ωστόσο, η πρακτική βοήθεια μπορεί να ελαφρύνει λίγο τη δυστυχία. Η Επιτροπή ανέλαβε ταχεία δράση για να προσπαθήσει να βοηθήσει τον τουρκικό λαό και την κυβέρνησή του στις προσπάθειές τους να αντιμετωπίσουν την καταστροφή.
<P>
Η πρώτη προτεραιότητα αμέσως μετά τους σεισμούς ήταν προφανώς οι προσπάθειες διάσωσης και παροχής φροντίδας στους επιζώντες. Για τον σκοπό αυτό και παράλληλα με τα συστήματα που παρασχέθηκαν από τα κράτη μέλη και την ευρύτερη διεθνή κοινότητα, η Επιτροπή χορήγησε σε δύο δόσεις μέσω του ECHO 4 εκατ. ευρώ για υπηρεσίες πρώτων βοηθειών και εξοπλισμό. Εξάλλου, ύστερα από επίσκεψη της φινλανδικής Προεδρίας και του Επίτροπου κ. van den Broek στην Τουρκία, στις 26 Αυγούστου, συγκεντρώνεται τώρα ένα οικονομικό πακέτο 30 εκατ. ευρώ για τη στήριξη των τρεχουσών δράσεων έκτακτης βοήθειας και αποκατάστασης.
<P>
Προκειμένου να επιτραπεί η ταχεία χρήση των πόρων, τα 30 εκατ. ευρώ θα διατεθούν επίσης μέσω του ECHO. Πιθανόν να δοθεί έμφαση σε προσωρινά καταλύματα και εργασίες επισκευής για τα απαραίτητα δημόσια κτήρια όπως σχολεία και νοσοκομεία. Μια ακριβέστερη εικόνα των αναγκών θα προκύψει από την κοινή εργασία αξιολόγησης, που μοιάζει υποθέτω με αυτή που μόλις ζητήθηκε και πραγματοποιείται τώρα στις πληγείσες περιοχές από κοινού από το ECHO, τον εκπρόσωπο τη Επιτροπής στην Αγκυρα, τα Ηνωμένα Έθνη, και την Παγκόσμια Τράπεζα. Μεσοπρόθεσμα έως μακροπρόθεσμα οι ανάγκες ανοικοδόμησης πρέπει σαφώς να αντιμετωπιστούν μετά από συνολική εκτίμηση των ζημιών. Εν τω μεταξύ η Επιτροπή προβλέπει τη χρήση των ακόλουθων μέσων, προκειμένου να στηρίξει τις εργασίες αποκατάστασης και ανοικοδόμησης.
<P>
Πρώτον, από το 2000 και μετά η Τουρκία θα λαμβάνει από τους πόρους του MEDA II ένα μερίδιο το οποίο θα αντικατοπτρίζει τις σημαντικές ανάγκες της σε ανοικοδόμηση. Δεύτερον, όπως γνωρίζετε, το Ευρωπαϊκό Κοινοβούλιο και το Συμβούλιο επεξεργάζεται δύο κανονισμούς οι οποίοι θα στηρίξουν την ευρωπαϊκή στρατηγική για την Τουρκία. Οι κανονισμοί αυτοί προβλέπουν συνολικά 150 εκατ. ευρώ για την Τουρκία για μια τριετή περίοδο, κονδύλιο που η τουρκική κυβέρνηση θεωρεί σημαντική βοήθεια. Το Συμβούλιο Γενικών Υποθέσεων δεσμεύθηκε αυτή την εβδομάδα να εγκρίνει και να εφαρμόσει τους κανονισμούς το συντομότερο δυνατόν και ζητά - αυτό είναι το αίτημα του Συμβουλίου - από το Ευρωπαϊκό Κοινοβούλιο να το λάβει υπόψη του. Ελπίζω το Ευρωπαϊκό Κοινοβούλιο να επιδιώξει να επισπεύσει την εξέταση των νομοθετικών πράξεων οι οποίες, από όσο γνωρίζω, βρίσκονται σε εκκρεμότητα στο Σώμα από πέρυσι την άνοιξη. Συνεπώς, ελπίζω οι αξιότιμοι βουλευτές που συμμετέχουν άμεσα σε αυτή την εξέταση να μην καθυστερήσουν περαιτέρω τις εργασίες τους.
<P>
Τρίτον, ζητείται από την Ευρωπαϊκή Τράπεζα Επενδύσεων να καταβάλει ειδική προσπάθεια - σκεπτόμαστε ένα δάνειο 600 εκατ. ευρώ περίπου - για τη στήριξη των αναγκών ανοικοδόμησης. Σαφώς τούτο θα απαιτήσει πρόσθετους πόρους από το κονδύλιο εγγυήσεων του προϋπολογισμού.
<P>
Εκτός από τις εξελίξεις αυτές η Επιτροπή προβλέπει τη δυνατότητα δράσης σε συνεργασία με το ΔΝΤ για τη χορήγηση στην Τουρκία μακροοικονομικής βοήθειας η οποία προσανατολίζεται στη διατήρηση της διαδικασίας μεταρρύθμισης υπό δύσκολες προφανώς συνθήκες.
<P>
Πιστεύουμε αυτές οι βραχυπρόθεσμες, μεσοπρόθεσμες και πιο μακροπρόθεσμες πρωτοβουλίες στήριξης να βοηθήσουν σε μόνιμη βάση τον λαό της Τουρκίας και είμαστε βέβαιοι πως ο κόσμος σε όλη την Ευρωπαϊκή Ένωση συμμερίζεται τις ελπίδες μας να ευοδωθεί το δύσκολο αυτό έργο της αποκατάστασης των κοινοτήτων και του ηθικού των ανθρώπων.
<P>
Όπως γνωρίζει το Ευρωπαϊκό Κοινοβούλιο, και όπως ακούσαμε από αρκετούς αξιότιμους βουλευτές στις δηλώσεις και στις ομιλίες τους σήμερα το απόγευμα, και ο λαός της Ελλάδας υπέστη τραγικούς θανάτους και ζημίες κατά τους πρόσφατους σεισμούς και τις δονήσεις που ακολούθησαν. Όπως αναγνωρίζει επίσης το Ευρωπαϊκό Κοινοβούλιο, δεν υπάρχουν πόροι στο κονδύλιο του προϋπολογισμού για βοήθεια εκτάκτου ανάγκης εντός της Κοινότητας. Συνεπώς, βραχυπρόθεσμα η Επιτροπή δεν μπορεί να πράξει πολλά προκειμένου να παράσχει υλική βοήθεια στις προσπάθειες του ελληνικού λαού και της ελληνικής κυβέρνησης. Ωστόσο, μαζί με την ελληνική κυβέρνηση η Επιτροπή θα διερευνήσει τις δυνατότητες ανακατανομής ορισμένων μη χρησιμοποιηθέντων πόρων του Στόχου 2 για τη στήριξη της ανοικοδόμησης στην Ελλάδα.
<P>
Οι πρόσφατοι σεισμοί, όπως σχολίασαν αρκετοί αξιότιμοι βουλευτές, ήταν προφανώς τεράστιες τραγωδίες, οι οποίες όμως έδειξαν πως η ανθρώπινη φιλευσπλαχνία μπορεί να υπερισχύει οποιασδήποτε μακρόχρονης διχόνοιας. Στη διεθνή προσπάθεια για τα θύματα της Τουρκίας η ελληνική κυβέρνηση παρείχε άμεση βοήθεια. Όταν η γη σείστηκε στην Αθήνα η τουρκική κυβέρνηση ήταν από τις πρώτες που έστειλε σωστικά συνεργεία και εξοπλισμό. Ας ελπίσουμε οι θερμές και συγκινητικές εκδηλώσεις στο Ευρωπαϊκό Κοινοβούλιο σήμερα το απόγευμα και οι γνήσια ανθρώπινες χειρονομίες τόσο των Ελλήνων όσο και των Τούρκων τις τελευταίες εβδομάδες να οδηγήσουν σε ενίσχυση των σχέσεων μεταξύ των δύο γειτόνων και μεταξύ της Τουρκίας και της Ευρωπαϊκής Ένωσης.
<P>
(Χειροκροτήματα)

<SPEAKER ID=111 NAME="Πρόεδρος">
Σας ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί σήμερα στις 17.30.

<SPEAKER ID=112 NAME="Παπαγιαννάκης">
Κύριε Πρόεδρε, η συζήτηση για τα επείγοντα σύμφωνα με την ημερήσια διάταξη έπρεπε να αρχίσει στις 4 μ.μ. Ήρθα στις 4 παρά 10α και την ώρα που έμπαινα, είδα να ανάβει το όνομά μου. Παρά τρίχα να φανώ ασυνεπής στο Κοινοβούλιο και στην τάξη και στους συναδέλφους που παρακολουθούν. Φαντάζομαι ότι και άλλοι θα δοκίμασαν δυσάρεστες εκπλήξεις. Μπορείτε να μου εξηγήσετε, κύριε Πρόεδρε, πώς έγινε αυτή η αταξία;

<SPEAKER ID=113 NAME="Πρόεδρος">
Οι παρακαθήμενοι έξυπνοι σύμβουλοί μου με ενημερώνουν ότι σύμφωνα με τον Κανονισμό μας ήταν ορθός ο τρόπος που ενήργησε το Κοινοβούλιο και ο προηγούμενος Προεδρεύων, διότι στην ημερήσια διάταξη προβλέπεται η δήλωση της Επιτροπής για την οικονομική κρίση στη Ρωσία να διαρκέσει από τις 15.00 έως τις 16.00 και η συζήτηση επειγόντων θεμάτων να αρχίσει αμέσως μετά από τη δήλωση της Επιτροπής ή το αργότερο στις 16.00. Αυτό συνεπώς σημαίνει ότι στην ημερήσια διάταξη που έχετε μπροστά σας αναφερόταν και μια εναλλακτική εκδοχή. Πρόκειται για την ημερήσια διάταξη της συνεδρίασης της 16ης Σεπτεμβρίου. Λυπάμαι που αναγκαστήκατε να μείνετε περισσότερη ώρα εδώ, αλλά τυπικά ήταν ορθό.

<CHAPTER ID=10>
Νταγκεστάν
<SPEAKER ID=114 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
B5-0071/99 του κ. Muscardini, εξ ονόματος της Ομάδας Ένωση για την Ευρώπη των Εθνών, σχετικά με την κατάσταση στο Νταγκεστάν,
<P>
B5-0078/99 των βουλευτών Σακελλαρίου, Krehl, Wiersma και Jφns, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με την κατάσταση στη Δημοκρατία του Νταγκεστάν (Ρωσική Ομοσπονδία),
<P>
B5-0090/99 των βουλευτών Αλαβάνου, Schleicher, Posselt και Grossetκte, εξ ονόματος της Ομάδας του Ευρωπαϊκού Λαϊκού Κόμματος, σχετικά με τη σύρραξη στην Αυτόνομη Δημοκρατία του Νταγκεστάν,
<P>
B5-0095/99 του κ. Haarder, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με το Νταγκεστάν,
<P>
B5-0103/99 των βουλευτών Schroedter, Lamber, Isler Bιguin και Voggenhuber, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία, σχετικά με την ένοπλη σύρραξη στην Αυτόνομη Δημοκρατία του Νταγκεστάν.

<SPEAKER ID=115 LANGUAGE="NL" NAME="Wiersma">
Κύριε Πρόεδρε, είναι πράγματι κάπως περίεργο το γεγονός ότι πριν από μισή ώρα κλείσαμε μια συζήτηση σχετικά με τις οικονομικές δυσκολίες της Ρωσίας και τώρα προχωρούμε στην εξέταση ενός άλλου προβλήματος που αντιμετωπίζει αυτή η χώρα. Ίσως θα έπρεπε να είχαμε οργανώσει τα πράγματα καλύτερα στο Ευρωπαϊκό Κοινοβούλιο ώστε να διεξαγάγουμε μια ουσιαστική συζήτηση για τη Ρωσία και όλα όσα διαδραματίζονται εκεί, δεδομένης της τεράστιας σημασίας που έχει αυτή η χώρα και για την Ευρωπαϊκή Ένωση και της ανάγκης να προσπαθήσουμε να αποκτήσουμε πλήρη έλεγχο επάνω τους. Θέλω να συμφωνήσω για άλλη μια φορά με όσα είπε επ' αυτού ο κ. Swoboda. Μετά από τις οικονομικές δυσκολίες της Ρωσίας που συζητήθηκαν πριν από λίγο προχωρούμε τώρα στη συζήτηση για την πολιτική σταθερότητα αυτής της χώρας. Οι πρόσφατες εξελίξεις είναι ανησυχητικές, μπορώ μάλιστα να πω πολύ ανησυχητικές. Μια βίαιη σύγκρουση στο Νταγκεστάν, βομβιστικές επιθέσεις στη Μόσχα, και όλα αυτά περιβεβλημένα με φήμες για συνωμοσίες, με κάθε λογής θεωρίες για το τι κρύβεται δήθεν από πίσω και κάθε λογής συσχετίσεις που γίνονται π.χ. με τις επικείμενες κοινοβουλευτικές εκλογές και τις προσπάθειες διάφορων ομάδων να υπονομεύσουν αυτή τη διαδικασία.
<P>
Λυπόμαστε για τη βία και τα θύματα και έχουμε αρχίσει με τις ρωσικές αρχές τις προσπάθειες να θέσουμε την κατάσταση υπό έλεγχο. Απορρίπτουμε στο έπακρο τη βία. Η Ρωσία έχει ήδη αρκετά προβλήματα. Ακόμη και το πολιτικό σύστημα αντιμετωπίζει πίεση και η πολιτική βία το μόνο που κατάφερε ήταν να αυξήσει την αστάθεια σε αυτή τη χώρα. Οι αρνητικές της συνέπειες φθάνουν μέχρι εμάς. Η βία στο Νταγκεστάν, το αντικείμενο ακριβώς της συζήτησής μας, μπορεί να εξαπλωθεί και πέρα από τον Καύκασο με κάθε λογής απρόβλεπτες συνέπειες. Είναι και αυτό κάτι που σήμερα κανείς δεν περιμένει. Τα συμφέροντά μας από μια πολιτική λύση είναι προφανή αλλά η επιρροή μας στις εσωτερικές σχέσεις της Ρωσίας περιορισμένη. Η συζήτηση που είχαμε προ ολίγου αποτελεί άλλο ένα παράδειγμα αυτού του γεγονότος. Μπορούμε μόνο να παροτρύνουμε τις ρωσικές αρχές να αποκαταστήσουν την τάξη με όσο το δυνατόν λιγότερη βία. Οι ρωσικές αρχές πρέπει να επιζητήσουν έναν πολιτικό διάλογο με τις αρχές της Τσετσενίας, οι οποίες πρέπει επίσης να αναλάβουν τις ευθύνες τους και να πάψουν να υποστηρίζουν παράνομες ομάδες στο Νταγκεστάν. Θεωρούμε, όπως αναφέρεται και στο ψήφισμα, πως ο ΟΑΣΕ θα πρέπει να καταστεί ο ενεργός φορέας αυτού του μηνύματος. Η ΕΕ θα πρέπει να ασχοληθεί περισσότερο με την κοινωνικοοικονομική ανάπτυξη της περιοχής, κάτι που επίσης αναφέρεται στο κείμενό μας. Πρόκειται για μικρά βήματα που ίσως να μην έχουν πολύ εμφανή αντίκτυπο στη μεγάλη Ρωσία. Πρόκειται, εν πάση περιπτώσει, για πράγματα τα οποία μπορούμε να κάνουμε και με τα οποία μπορούμε παράλληλα να δείξουμε ότι έχουμε συμφέρον από τη σταθερή ανάπτυξη της Ρωσίας, στις λεπτομέρειες για τις οποίες συζητάμε εδώ, αλλά και στο σύνολό της. Πρέπει να είμαστε έτοιμοι να παράσχουμε ενδεχομένως ανθρωπιστική υποστήριξη. Όπου μπορούμε πρέπει να βοηθάμε, δεν έχουμε όμως σχεδόν κανέναν έλεγχο επί της κατάστασης. Αυτός είναι ένας από τους μεγαλύτερους κινδύνους που θα αντιμετωπίσει η Ευρώπη κατά τα επόμενα χρόνια και θα ήθελα να απευθύνω έκκληση στο Κοινοβούλιο, αλλά και στην Επιτροπή και στο Συμβούλιο, να εγγράψουν και να διατηρήσουν στην ημερήσια διάταξη τη συζήτηση σχετικά με τη Ρωσία και το μέλλον της Ρωσίας στην Ευρώπη.

<SPEAKER ID=116 LANGUAGE="DE" NAME="Schleicher">
Κύριε Πρόεδρε, κυρίες και κύριοι, πρέπει να παραδεχθούμε πως υπάρχει αναταραχή στον Καύκασο. Το σημερινό θέμα μας είναι η τραγική μοίρα των ανθρώπων στο Νταγκεστάν. Οι περισσότερες ειδήσεις μεταδίδουν μόνο αποσπασματικά το δράμα αυτής της περιοχής. Χρειάζεται να χορηγηθεί επειγόντως ανθρωπιστική βοήθεια στην περιοχή. Το πιο σημαντικό θα ήταν να παραχωρηθεί στους ανθρώπους του Νταγκεστάν η αυτονομία που έχουν ήδη τα γειτονικά τους κράτη. Τί γίνεται όμως; Υπάρχει σαφής έλλειψη αντικειμενικής πληροφόρησης για την πολιτική κατάσταση που επικρατεί αλλά και έλλειψη σεβασμού των ανθρωπίνων δικαιωμάτων. Την ενημέρωση του Κοινοβουλίου, της Επιτροπής και του Συμβουλίου πρέπει να αναλάβει ο Οργανισμός για την Ασφάλεια και τη Συνεργασία στην Ευρώπη και στόχος της παρούσας κοινής αίτησης διαφόρων Ομάδων είναι να πραγματοποιηθεί το συντομότερο και με υπευθυνότητα η ενημέρωση αυτή. Όποιος κι αν είναι ο υπεύθυνος για την κατάσταση στο Νταγκεστάν, δεν αλλάζει το γεγονός ότι αυτή είναι συνέπεια των δραματικών εξελίξεων που ακολούθησαν την πτώση του σιδηρού παραπετάσματος και ότι οι χώρες της περιοχής αντιμετωπίζουν τεράστιες δυσκολίες στην απελευθέρωσή τους. Επιπλέον, οι υπεύθυνες πολιτικές δυνάμεις επιχειρούν επανειλημμένα να βολιδοσκοπήσουν και να διαιρέσουν εθνοτικές ομάδες.
<P>
Το ζήσαμε αυτό πολύ κοντά μας στην Ευρώπη, στην πρώην Γιουγκοσλαβία, και παρατηρούμε τώρα παρόμοιες εξελίξεις σε μια πιο απομακρυσμένη χώρα. Πρέπει να κάνουμε τα πάντα για να σβήσουμε τη φωτιά που έχει ανάψει εκεί, ώστε να έχουν και οι άνθρωποι αυτού του τόπου τη δυνατότητα να αναπτυχθούν ειρηνικά, να αναπτύξουν αυτονομία και να έχουν ένα μέλλον σαν αυτό που εμείς ήδη κερδίσαμε με αγώνες στην Ευρώπη. Δεν πρέπει να ξεχνάμε ότι και εμείς είχαμε στην Ευρώπη πριν από δεκαετίες την ίδια μοίρα. Τότε φανήκαμε λογικοί και ήρθαμε σε συνεννόηση και τώρα έχουμε χρέος να βοηθήσουμε και τους ανθρώπους αυτής της περιοχής να επιτύχουν μια ανάπτυξη που μπορεί ενδεχομένως να έχει παρόμοια πορεία αλλά εν πάση περιπτώσει θα τους δώσει τη δυνατότητα να έχουν ένα μέλλον όπου η ύπαρξή τους θα είναι εξασφαλισμένη και θα μπορούν να πάρουν τη μοίρα τους στα δικά τους χέρια.

<SPEAKER ID=117 LANGUAGE="DA" NAME="Haarder">
Κύριε Πρόεδρε, πιστεύω πως είναι καλό να αφιερώσουμε το μεγαλύτερο μέρος του απογεύματος στη συζήτηση για τα καπνίζοντα ερείπια που άφησε πίσω της η πρώην Σοβιετική Ένωση. Η ένοπλη σύγκρουση στο Νταγκεστάν δεν αφορά φυσικά μόνο την αψιμαχία μεταξύ του ρωσικού στρατού και των ισλαμιστών μαχητών από την Τσετσενία. Αφορά επίσης τη γενικότερη αδυναμία της Ρωσίας, τα πετρέλαια της Κασπίας, τη φτώχεια του Βόρειου Καύκασου, η οποία επιδεινώνεται από την ελλιπή οικονομική στήριξη της Μόσχας. Υπάρχουν ίσως έως και 30 διαφορετικοί λαοί στο Νταγκεστάν με εξίσου μεγάλο αριθμό διαφορετικών γλωσσών. Μια μικρή ομάδα είναι οι Τσετσένοι, οι οποίοι στηρίζουν τον ηγέτη των ανταρτών Basayev στην προσπάθειά του να ενσωματώσει το Νταγκεστάν στην Τσετσενία. Από την άλλη μεριά υπάρχει η φονταμενταλιστική σέκτα των Wahhabi που θέλουν να συστήσουν ισλαμικό κράτος με τη στήριξη από τη Σαουδική Αραβία και τον Osama bin Laden. Όλο το παρασκήνιο και όλοι οι πρωταγωνιστές θα συντελέσουν στη δημιουργία μιας αδιανόητης τραγωδίας τα επόμενα χρόνια. Ο ντόπιος πληθυσμός δεν στήριζε μέχρι τώρα την επιθυμία των Wahhabi για σύσταση ισλαμικού κράτους, αλλά αυτό μπορεί να αλλάξει στο μέλλον. Πρόκειται για μία από τις φτωχότερες δημοκρατίες της Ρωσικής Ομοσπονδίας. Το 80% των νέων μεταξύ 18 και 35 είναι άνεργοι και ο μέσος μισθός είναι χαμηλότερος από τον ελάχιστο ρωσικό μισθό. Στη Μόσχα όμως δεν ενδιαφέρονται ιδιαίτερα για όλα τούτα.
<P>
Τώρα ο λαός λαμβάνει χαιρετίσματα από τη Μόσχα υπό μορφή βομβαρδισμών. Η Μόσχα θα έπρεπε κανονικά να προστατεύσει τον λαό, αλλά απεναντίας θεωρείται από πολλούς το αντίθετο ενός προστάτη, τουτέστιν εκείνος που βομβαρδίζει. Το πρόβλημα είναι πως οι δημοσιογράφοι δεν τολμούν να πάνε εκεί. Απάγονται και κρατούνται όμηροι για λύτρα. Γι' αυτόν τον λόγο είμαι της άποψης πως ούτε και το Ευρωπαϊκό Κοινοβούλιο μπορεί να εκφέρει γνώμη πολύ συγκεκριμένα για την εν λόγω τραγωδία που ακόμα βρίσκεται σε εξέλιξη. Ωστόσο, το ψήφισμα λέει αυτά που πρέπει να πει, και το σημαντικότερο είναι πως τώρα υποσχόμαστε ο ένας στον άλλον να έχουμε τα μάτια μας δεκατέσσερα για να βρούμε κάθε δυνατό τρόπο να βοηθήσουμε, κάθε δυνατό τρόπο να συμβάλουμε στη σταθερότητα αυτού του τόσο άτυχου μέρους του κόσμου.

<SPEAKER ID=118 LANGUAGE="DE" NAME="Schroedter">
erts/ALE). (DE) Κύριε Πρόεδρε, αγαπητοί συνάδελφοι, πριν από πέντε χρόνια ανησυχούσαμε εδώ καθημερινά για τον πόλεμο στην Τσετσενία. Τότε εγκαινιάσθηκαν χάρη στην πίεση του Ευρωπαϊκού Κοινοβουλίου αποφασιστικής σημασίας διπλωματικές ενέργειες. Ο κίνδυνος εξάπλωσης του πολέμου ήταν ήδη τεράστιος και τότε κατέστη δυνατόν να αναχαιτιστεί. Όμως έλειπαν τα συνακόλουθα μέτρα. Διότι η συγκεκριμένη περιοχή δεν περιλαμβάνεται στο πρόγραμμα δράσης για τη Ρωσία, που μνημονεύθηκε ήδη σήμερα, και φυσικά οι εξτρεμιστές μπορούν εύκολα να δράσουν τη στιγμή που στην περιοχή η φτώχεια έχει δραματικές διαστάσεις. Αν ενδιαφερόμαστε για ένα ευρύ σχέδιο ασφαλείας που θα περιλαμβάνει ολόκληρη την Ευρώπη, δεν μπορούμε να αδιαφορούμε για τον Καύκασο. Όπως ξέρουν όσοι γνωρίζουν την περιοχή, η λήψη μέτρων είναι τώρα πιο δύσκολη παρά ποτέ και γι' αυτό στο ψήφισμά μας αρχικά περιλάβαμε μόνο μία αποστολή ελέγχου. Όλοι γνωρίζουμε ότι αυτή τη στιγμή κανείς δεν είναι διατεθειμένος να πάει εκεί.
<P>
Παρ' όλ' αυτά οι άνθρωποι εκεί χρειάζονται πραγματικά ανθρωπιστική βοήθεια, που πρέπει να έχει προτεραιότητα. Πρέπει όμως να εξεταστεί σοβαρά και η επέκταση της εντολής εργασιών του ΟΑΣΕ από οικονομική άποψη και από άποψη προσωπικού, και παρακαλώ τον κ. Kinnock να αναθέσει στον κ. Patten να μας ενημερώσει στην Επιτροπή Εξωτερικών Υποθέσεων για τα αποτελέσματα του εν λόγω ελέγχου προκειμένου να μπορέσουμε να λάβουμε περαιτέρω αποφάσεις. Θεωρώ το ζήτημα επείγον καθώς και ότι αποτελεί τη σημαντικότερη συμβολή μας στη σταθεροποίηση των περιοχών αυτών.
<P>
(Χειροκροτήματα)

<SPEAKER ID=119 NAME="Kinnock Neil">
Η Επιτροπή παρακολουθεί με μεγάλη προσοχή την κατάσταση στο Νταγκεστάν και τα συναφή θέματα στη Μόσχα, στα οποία αναφέρθηκε ο κ. Wiersma. Φυσικά μας λυπεί βαθιά η απώλεια τόσων ζωών και ο εκτοπισμός 40.000 ατόμων περίπου από τις κατοικίες τους λόγω των στρατιωτικών δραστηριοτήτων στην περιοχή του Καυκάσου.
<P>
Σύμφωνα με πρόσφατες ειδήσεις τα ρωσικά στρατεύματα φαίνεται ότι ελέγχουν τα περισσότερα χωριά, εάν όχι όλα, που καταλήφθηκαν από τις δυνάμεις εισβολής από την Τσετσενία. Όπως γνωρίζει το Ευρωπαϊκό Κοινοβούλιο, επρόκειτο για τη δεύτερη σημαντική εισβολή από την Τσετσενία από τις αρχές του Αυγούστου. Οι συγκρούσεις συνεχίζονται ακόμα στις παραμεθόριες περιοχές. Σύμφωνα με εκθέσεις που έχει στη διάθεσή της η Επιτροπή, οι εισβολές δεν έτυχαν γενικής υποστήριξης από τον πληθυσμό του Νταγκεστάν. Σήμερα δεν είναι σαφές εάν και σε ποιο βαθμό οι Ισλαμιστές εξτρεμιστές από το εξωτερικό ενθάρρυναν ή χρηματοδότησαν τις εισβολές.
<P>
Προς το παρόν συνεπώς η Επιτροπή, μαζί με άλλα μέλη της διεθνούς κοινότητας, κάλεσε τις ρωσικές αρχές να χρησιμοποιήσουν ανάλογες δυνάμεις τόσο στις συγκρούσεις στην επικράτεια του Νταγκεστάν όσο και στις επιχειρήσεις καταδίωξης των εισβολέων πέρα από τα σύνορα της Τσετσενίας. Καλούμε επίσης τις αρχές τις Τσετσενίας να αποτρέψουν εισβολές από ορμητήρια στο έδαφός τους.
<P>
Συμμεριζόμαστε επίσης τις ανησυχίες των κοινοβουλευτικών και της κοινής γνώμης για τις βομβιστικές επιθέσεις στη Μόσχα και σήμερα το πρωί ακόμη στο Volgadansk, που προφανώς οφείλονται σε τρομοκρατική δράση. Η Επιτροπή συμμερίζεται την έκφραση κατανόησης της φινλανδικής Προεδρίας προς τις ρωσικές αρχές. Αναμένουμε τα αποτελέσματα των επίσημων ρωσικών ανακρίσεων σχετικά με τις εκρήξεις πριν αποδώσουμε ευθύνες γι' αυτές τις φρικαλεότητες σε οποιαδήποτε ομάδα.
<P>
Την Επιτροπή καθησύχασαν επίσημες δηλώσεις από τη Μόσχα ότι ούτε οι κρίσεις στο Νταγκεστάν ούτε οι βομβιστικές ενέργειες στη Μόσχα θα χρησιμοποιηθούν ως αφορμή για την κήρυξη εκτάκτου ανάγκης και συνεπώς για αναβολή των προσεχών εκλογών της Δούμας. Όλα τα κόμματα πρέπει να διασφαλίσουν πάση θυσία πως η παρούσα κατάσταση δεν θα αποσταθεροποιήσει το Νταγκεστάν, προκαλώντας μακροπρόθεσμα αποσταθεροποίηση ή μεγαλύτερη πολιτική αστάθεια σε ολόκληρη τη Ρωσία.
<P>
Η κ. Schroedter έθιξε το θέμα ακρόασης με τον συνάδελφό μου κύριο Patten στην Επιτροπή Εξωτερικών Υποθέσεων. Χωρίς αμφιβολία θα του μεταφέρω τα σχόλιά της. Γνωρίζοντας τον κ. Patten είμαι βέβαιος ότι θα αποκριθεί με μεγάλη προθυμία.

<SPEAKER ID=120 LANGUAGE="DE" NAME="Posselt">
Κύριε Πρόεδρε, δυστυχώς δεν ενημερώθηκα με ακρίβεια και ήθελα να ρωτήσω τώρα μήπως θα μπορούσα να χρησιμοποιήσω τον χρόνο αγόρευσης του ενός λεπτού που είχα για να πω κάτι.

<SPEAKER ID=121 LANGUAGE="DE" NAME="Posselt">
Κύριε Πρόεδρε, ο κ. Kinnock επεσήμανε με σαφήνεια τους κινδύνους που ενέχει το συγκεκριμένο πρόβλημα για τη σταθερότητα στην Ευρώπη και σε ολόκληρο τον κόσμο. Διότι στην πράξη υπάρχει ο κίνδυνος να το χρησιμοποιήσουν οι εξτρεμιστικές δυνάμεις για να δημιουργήσουν μια κατάσταση έκτακτης ανάγκης στη Ρωσία. Κανείς δεν γνωρίζει το ακριβές αίτιο αυτών των επιθέσεων. Αυτό που συμβαίνει σήμερα στη Ρωσία είναι άκρως ανησυχητικό. Φυσικά καταδικάζουμε κάθε μορφή εξτρεμισμού πρέπει όμως να γνωρίζουμε επακριβώς τους λόγους που κρύβονται πίσω από αυτά. Αναφορικά με την Τσετσενία και το Νταγκεστάν, πρόκειται για όψιμα προβλήματα που προέκυψαν από ένα σκληρό αποικιακό καθεστώς και τα οποία μόνο σιγά σιγά μπορούμε να αντιμετωπίσουμε.
<P>
Οφείλουμε συνεπώς να επισημάνουμε με έμφαση πως, πρώτον, η Ρωσία πρέπει να τηρήσει τις δεσμεύσεις που προκύπτουν από την ειρηνευτική συμφωνία με την Τσετσενία και να δώσει ώθηση στην επί τόπου ανασυγκρότηση και, δεύτερον, πως πρέπει να αποφευχθεί η αποσταθεροποίηση της εθνοτικής ισορροπίας στο Νταγκεστάν.

<SPEAKER ID=122 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 17.30.

<CHAPTER ID=11>
Δικαιώματα του Ανθρώπου
<SPEAKER ID=123 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων προτάσεων ψηφίσματος:
<P>
Φυλακισμένοι Κοσοβάροι πολίτες B B5-0080/99 των βουλευτών Schori και Swoboda, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με το Κοσσυφοπέδιο,
<P>
B B5-0092/99 των βουλευτών Pack και Grossetκte, εξ ονόματος της Ομάδας του Ευρωπαϊκού Λαϊκού Κόμματος, σχετικά με τους φυλακισμένους Κοσοβάρους πολίτες,
<P>
B B5-0100/99 του κ. Haarder, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την κατάσταση των κρατουμένων και των αγνοουμένων του Κοσσυφοπεδίου στη Σερβία,
<P>
B B5-0105/99 των βουλευτών Staes, Wuori, Lagendijk και Rόhle, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία, σχετικά με τους φυλακισμένους Κοσοβάρους πολίτες.
<P>
ΒιρμανίαB B5-0073/99 του κ. Collins, εξ ονόματος της Ομάδας Ένωση για την Ευρώπη των Εθνών, σχετικά με την κατάσταση στη Βιρμανία,
<P>
B B5-0081/99 του κ. Veltroni, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με τα ανθρώπινα δικαιώματα και τη δημοκρατία στη Βιρμανία,
<P>
B B5-0091/99 των βουλευτών Maij-Weggen, Van Hecke και Grossetκte, εξ ονόματος της Ομάδας του Ευρωπαϊκού Λαϊκού Κόμματος, σχετικά με τα ανθρώπινα δικαιώματα και τη δημοκρατία στη Βιρμανία,
<P>
B B5-0096/99 των βουλευτών Nicholson of Winterbourne και Van den Bos, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με την κατάσταση στη Βιρμανία,
<P>
B B5-0108/99 των βουλευτών McKenna και De Roo im Namen, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία, σχετικά με την άθλια κατάσταση των ανθρωπίνων δικαιωμάτων και της δημοκρατίας στη Βιρμανία.
<P>
Κατάσταση στο ΙράνB B5-0079/99 του κ. Berθs, εξ ονόματος της Ομάδας του Κόμματος των Ευρωπαίων Σοσιαλιστών, σχετικά με την κατάσταση των φυλακισμένων που κατηγορούνται για κατασκοπεία στο Ιράν,
<P>
B B5-0093/99 των βουλευτών Salafranca Sαnchez-Neyra, Δημητρακόπουλου και Grossetκte, εξ ονόματος της Ομάδας του Ευρωπαϊκού Λαϊκού Κόμματος, σχετικά με την κατάσταση των φυλακισμένων που κατηγορούνται για κατασκοπεία στο Ιράν,
<P>
B B5-0098/99 του κ. Malmstrφm, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τη θανατική καταδίκη τεσσάρων αντιστασιακών στο Ιράν,
<P>
B5-0107/99 των βουλευτών Gahrton, Cohn-Bendit και Wuori, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία, σχετικά με την κατάσταση των φυλακισμένων που κατηγορούνται για κατασκοπεία στο Ιράν.
<P>
Τόγκο- B5-0069/99 των βουλευτών Nicholson of Winterbourne και Watson, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τις παραβιάσεις των ανθρωπίνων δικαιωμάτων στο Τόγκο,
<P>
B5-0083/99 του κ. Schwaiger, εξ ονόματος της Ομάδας του Ευρωπαϊκού Λαϊκού Κόμματος, σχετικά με την κατάσταση των ανθρωπίνων δικαιωμάτων στο Τόγκο,
<P>
B5-0097/99 των βουλευτών Watson και Van den Bos, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τις παραβιάσεις των ανθρωπίνων δικαιωμάτων στο Τόγκο,
<P>
B5-0106/99 των βουλευτών Rod, Maes, Schφrling, Lucas και Boumediene-Thiery, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία, σχετικά με το Τόγκο.
<P>
Φυλακισμένοι Κοσοβάροι πολίτες

<SPEAKER ID=124 LANGUAGE="NL" NAME="Wiersma">
Κύριε Πρόεδρε, δεν θα εξαντλήσω τον χρόνο που μου έχει παραχωρηθεί. Το ψήφισμα που έχουμε μπροστά μας μιλάει από μόνο του. Μιλήσαμε εξάλλου εκτενώς σήμερα για την κατάσταση στο Κοσσυφοπέδιο και για όλα όσα σκοπεύουμε να κάνουμε εκεί για να διασφαλίσουμε την όσο το δυνατόν ταχύτερη ανασυγκρότηση αυτής της χώρας. Στο μεταξύ υπάρχουν φυσικά κάθε λογής προβλήματα που απαιτούν επείγουσα λύση και για τα οποία πρέπει επίσης να αρχίσουν αμέσως οι εργασίες. Το ψήφισμα αναφέρεται και σε αυτά. Στην προκειμένη περίπτωση πρόκειται για μερικές χιλιάδες Κοσοβάρους που είχαν φυλακιστεί από τις σερβικές αρχές. Οι περισσότεροι είχαν συλληφθεί κατά τη διάρκεια της στρατιωτικής σύρραξης στο Κοσσυφοπέδιο, όταν κηρύχθηκε κατάσταση έκτακτης ανάγκης σε όλη τη Γιουγκοσλαβία. Η σύρραξη αυτή έχει τελειώσει εδώ και μήνες αλλά αυτοί οι άνθρωποι εξακολουθούν να κρατούνται φυλακισμένοι. Υπάρχει βέβαια μια συμφωνία, βάσει της οποίας έληξε η σύρραξη, αλλά φαίνεται ότι κατά τη σύναψή της αυτή η ομάδα ανθρώπων που βρίσκονται ακόμη στις φυλακές λησμονήθηκε. Δεν συμφωνήθηκε τίποτα γι' αυτούς. Είμαστε της γνώμης πως όλοι όσοι φυλακίστηκαν μετά τις 24 Μαρτίου, μετά από την έναρξη της κατάστασης έκτακτης ανάγκης, πρέπει να απελευθερωθούν όσο το δυνατόν συντομότερα. Πρέπει να ασκηθεί επειγόντως πίεση στη σερβική κυβέρνηση για να επιτευχθεί αυτός ο στόχος, και στη σημερινή συζήτηση οφείλουμε να αναφερθούμε και σε αυτή την επιτακτική ανάγκη. Ελπίζω το Συμβούλιο και η Επιτροπή να καταβάλουν κάθε δυνατή προσπάθεια για την κατά το δυνατόν συντομότερη απελευθέρωση αυτών των ανθρώπων ώστε να καταφέρουν να επιστρέψουν στα σπίτια τους, όπως μπόρεσαν να επιστρέψουν όλοι οι άλλοι πρόσφυγες από περιοχές εκτός Κοσσυφοπεδίου.

<SPEAKER ID=125 LANGUAGE="DE" NAME="Pack">
Κύριε Πρόεδρε, κυρίες και κύριοι συνάδελφοι, είναι η δεύτερη φορά που μιλάμε σήμερα για το Κοσσυφοπέδιο. Τώρα μιλάμε για μια υπόθεση στην οποία λίγα μόνο μπορούμε να αλλάξουμε, αν δεν υπάρχει λίγη καλή θέληση από την πλευρά της εξουσίας στο Βελιγράδι. Δυστυχώς η κατάσταση των Αλβανών φυλακισμένων στο Βελιγράδι και των αγνοουμένων δεν αναφέρει ούτε μια λέξη για τη συμφωνία του Κουμάνοβο μεταξύ ΝΑΤΟ και γιουγκοσλαβικής κυβέρνησης ούτε για το ψήφισμα του ΟΗΕ που έδωσε την εντολή διεθνούς παρουσίας στο Κοσσυφοπέδιο.
<P>
Βέβαια, και εδώ θα έπρεπε να έχουμε αποκομίσει κάποια διδάγματα από την εμπειρία μας στη Βοσνία και Ερζεγοβίνη. Σήμερα, τρία χρόνια μετά από τη συμφωνία του Dayton, ακόμη δεν έχουμε μάθει πού βρίσκονται πολλοί από τους αγνοούμενους. Κάθε εβδομάδα φθάνουν σε μένα ερωτήσεις οικογενειών που αναζητούν ακόμη και σήμερα αγνοούμενους και δεν τους δίδεται καμία πληροφορία.
<P>
Τί άνθρωποι είναι άραγε αυτοί που κρατούν εδώ και χρόνια χωρίς λόγο φυλακισμένους υπό απάνθρωπες συνθήκες χιλιάδες συνανθρώπων τους αφήνοντας στην αβεβαιότητα σχετικά με τη μοίρα τους τα μέλη των οικογενειών τους, τις συζύγους, τις μητέρες και τα παιδιά τους;
<P>
Ίσως μάλιστα θα έπρεπε να απευθύνουμε έκκληση όχι τόσο στους πολιτικούς και τους φορείς της εξουσίας στην περιοχή παρά στα άτομα αυτά με την ιδιότητά τους ως οικογενειάρχες ή ως γιοι. Δυστυχώς δεν μπορούμε να τους εξαναγκάσουμε σε τίποτα. Το σερβικό καθεστώς δεν μας παραχωρεί κανένα σχετικό μέσο. Όμως η συμπεριφορά αυτή αντιτίθεται σε κάθε έννοια κράτους δικαίου, πολύ περισσότερο δε σε κάθε έννοια ανθρωπιάς.
<P>
Ως εκ τούτου, καλούμε τον διοικητή του ΟΗΕ Kouchner και τον ΟΑΣΕ να αναζητήσουν επιτέλους τρόπους απελευθέρωσης των ανθρώπων αυτών. Ελπίζουμε επίσης πολλά από μια υποεπιτροπή για τα προβλήματα των κρατουμένων και των αγνοουμένων στο πλαίσιο του μεταβατικού συμβουλίου για το Κοσσυφοπέδιο.
<P>
Αναμένουμε όμως από όλα τα κράτη της διεθνούς κοινότητας να μην αρθεί ούτε μία από τις κυρώσεις κατά της Σερβίας πριν ελευθερωθούν, μεταξύ άλλων, αυτοί οι φυλακισμένοι.
<P>
Η ειρηνική συμβίωση μεταξύ Σέρβων και Αλβανών, ακριβώς όπως και μεταξύ Κροατών, Μουσουλμάνων και Σέρβων στη Βοσνία και Ερζεγοβίνη, θα είναι εφικτή μόνο αν, μεταξύ άλλων, διασαφηνιστεί και το ζήτημα των κρατουμένων και των εκτοπισμένων.
<P>
(Χειροκροτήματα)

<SPEAKER ID=126 LANGUAGE="NL" NAME="Staes">
Κύριε Πρόεδρε, αγαπητοί συνάδελφοι, η συζήτηση που έχουμε σήμερα το απόγευμα συνδέεται φυσικά πλήρως με τη συζήτηση που είχαμε σήμερα το πρωί σχετικά με την έκθεση Pack και την ανασυγκρότηση της Κόσοβα. Καλά ακούτε, αναφέρομαι στην Κόσοβα και όχι στο Κόσοβο. Το κάνω από σεβασμό για το 80-90% των Αλβανών που ζουν πράγματι στην Κόσοβα και των οποίων η γλώσσα είναι τα αλβανικά - και στα αλβανικά η Κόσοβα λέγεται, όπως είπα, Κόσοβα.
<P>
Αγαπητοί συνάδελφοι, πήγα στην Κόσοβα. Πέρασα εκεί μέρος των διακοπών μου. Μίλησα με τους περισσότερους Αλβανούς πολιτικούς ηγέτες, τόσο από το LDK (Δημοκρατικός Συνασπισμός του Κοσσυφοπεδίου), τον κ. Rugova, το LBD, τους χριστιανοδημοκράτες, τους σοσιαλδημοκράτες, όσο και με εκπροσώπους του UCK. Πρέπει να πω πως όλοι αισθάνονται τεράστια ευγνωμοσύνη για τη διεθνή παρουσία. Αισθάνονται μεγάλη ευγνωμοσύνη για την UNMIK, αισθάνονται μεγάλη ευγνωμοσύνη για την παρουσία του ΚFOR, αλλά φοβούνται μήπως εμφανισθεί κάποια μορφή υπερβολικής αποικιοκρατίας. Φοβούνται μήπως οι διεθνείς οργανισμοί δεν λάβουν επαρκώς υπόψη τη δύναμη των Κοσοβάρων.
<P>
Ένα μέρος αυτής της απογοήτευσης πρέπει φυσικά να αποδοθεί στη μοίρα των Κοσοβάρων κρατουμένων που βρίσκονται μέχρι ετούτη τη στιγμή στις σερβικές φυλακές. Μετά τη σερβική τρομοκρατία με τους νεκρούς, τους εμπρησμούς, τις εθνικές εκκαθαρίσεις, μένει ακόμα στους ανθρώπους αυτούς η ανησυχία για την τύχη των πολλών πραγματικά χιλιάδων αγνοούμενων και κρατουμένων. Υποστηρίζω πλήρως λοιπόν την έκκληση που έκανε τόσο ο συνάδελφος κ. Wiersma όσο και η κ. Pack στο πλαίσιο του συμβιβαστικού ψηφίσματος που μας προτείνει. Πρέπει να εγκρίνουμε αυτό το ψήφισμα και να προσπαθήσουμε με όλο το σθένος που διαθέτει το Ευρωπαϊκό Κοινοβούλιο να βρούμε λύση για αυτούς τους κρατουμένους.
<P>
Αγαπητοί συνάδελφοι, η εικόνα που έχουμε για τους Κοσοβάρους, επηρεασμένοι ίσως από τον διεθνή Τύπο, είναι ότι οι Κοσοβάροι, οι Αλβανοί, έχουν πάρει τη θέση των Σέρβων και τώρα είναι στην πραγματικότητα οι Σέρβοι και οι τσιγγάνοι αυτοί που καταπιέζονται. Έχω πάει στην Κόσοβα και δεν νομίζω ότι είναι έτσι. Υπάρχουν πράγματι απόπειρες προσωπικής εκδίκησης, και αυτές πρέπει να τις καταδικάσουμε. Δεν πρέπει να επαινούνται από όπου κι αν προέρχονται. Όμως, αγαπητοί συνάδελφοι, ας μην τοποθετούμε αυτού του είδους τις απόπειρες εκδίκησης στο ίδιο επίπεδο με τις εθνικές εκκαθαρίσεις και με τη συστηματική τρομοκρατία που επικρατούσε τα τελευταία δέκα χρόνια. Ας σταθούμε λίγο σε αυτό και ας το σκεφθούμε καλύτερα.
<P>
(Χειροκρότημα)

<SPEAKER ID=127 LANGUAGE="FR" NAME="Dupuis">
Κύριε Πρόεδρε, είμαι πολύ ευτυχής που επιτέλους το Κοινοβούλιό μας ασχολείται με αυτό το ζήτημα. Η διεθνής κοινότητα διέπραξε σαφώς σοβαρό λάθος μη περιλαμβάνοντας το ζήτημα των φυλακισμένων Κοσοβάρων πολιτών στις συμφωνίες που υπεγράφησαν με τις αρχές του Βελιγραδίου. Πρέπει τώρα να διορθώσουμε αυτό το λάθος. Συμφωνώ απολύτως με τη συνάδελφο Doris Pack ότι αυτό πρέπει να αποτελέσει προϋπόθεση για οποιαδήποτε άρση κυρώσεων. Συμφωνώ κάπως λιγότερο με την αρμοδιότητα των διεθνών αρχών και της Ευρωπαϊκής Ένωσης να παρέμβουν. Το ζήτημα των φυλακισμένων Κοσοβάρων πολιτών είναι ένα ανθρωπιστικό ζήτημα. Η Ευρωπαϊκή Ένωση εξακολουθεί να παρέχει κάποια ανθρωπιστική βοήθεια στην Σερβία. Είναι ο μόνος δίαυλος επικοινωνίας που υπάρχει.
<P>
Νομίζω, και η Επιτροπή βρίσκεται στην καλύτερη θέση για να παρέμβει σε αυτό το επίπεδο, ότι, αφού το ζήτημα των φυλακισμένων Κοσοβάρων πολιτών είναι ανθρωπιστικό, η Ευρωπαϊκή Ένωση θα μπορούσε κάλλιστα να μη δείχνει ζήλο στην προώθηση της βοήθειας προς τις σερβικές αρχές όσο δεν απελευθερώνουν όλους τους φυλακισμένους Κοσοβάρους πολίτες. Είναι δυνατόν, κατά τη γνώμη μου, να κάνουμε κάτι αμέσως, να στείλουμε ένα ισχυρό μήνυμα στις αρχές του Βελιγραδίου, και καλώ την Επιτροπή να μας γνωστοποιήσει το συντομότερο δυνατόν τα αποτελέσματα των διαβημάτων της.
<P>
Βιρμανία

<SPEAKER ID=128 LANGUAGE="IT" NAME="Ghilardotti">
Κύριε Πρόεδρε, ξεκινήσαμε αυτή τη νέα συζήτηση του Κοινοβουλίου για τη Βιρμανία επειδή βρισκόμαστε στην παραμονή των αποφάσεων που πρέπει να λάβει το Συμβούλιο της Ένωσης για να ανανεώσει τις κυρώσεις εναντίον του καθεστώτος, που με μια σκληρή δικτατορία καταδυναστεύει αυτή τη χώρα παραβιάζοντας, συνεχώς τα πιο στοιχειώδη ανθρώπινα δικαιώματα και τα δικαιώματα των εθνικών μειονοτήτων.
<P>
Ζητούμε πρώτα απ' όλα από το Συμβούλιο να επιβεβαιώσει και να ενισχύσει την κοινή θέση επί των κυρώσεων: αυτό είναι το αίτημα της Ομάδας μου και των άλλων ομάδων που προσυπέγραψαν την πρόταση ψηφίσματος που συζητούμε σήμερα. Δυστυχώς στη Βιρμανία όχι μόνο δεν υπάρχουν θετικά νέα αλλά και είμαστε μάρτυρες μιας επιδείνωσης της καταστολής. Όπως αναφέρει και το ψήφισμα, μόλις τις προηγούμενες εβδομάδες έγιναν δεκάδες συλλήψεις Βιρμανών και ξένων πολιτών που συνεχίζουν να αγωνίζονται για την εδραίωση της δημοκρατίας και των ανθρωπίνων δικαιωμάτων στη χώρα αυτή. Δεν μπορούμε στην προκειμένη περίπτωση να μην επιβεβαιώσουμε εκ νέου την πλήρη και ολοκληρωτική αλληλεγγύη μας και τη συμπάθειά μας προς την κ. Aung San Suu Kyi, Πρόεδρο του Εθνικού Συνασπισμού για τη Δημοκρατία, η οποία στις εκλογές του 1990 είχε συγκεντρώσει την πλειοψηφία.
<P>
Αυτή η θαρραλέα γυναίκα, παρά τους σοβαρούς περιορισμούς της ελευθερίας κυκλοφορίας και έκφρασής της, συνεχίζει τη σθεναρή αντίστασή της στο καθεστώς, και εμείς δεν μπορούμε να λησμονήσουμε την απάνθρωπη μεταχείρισή της από το καθεστώς τη στιγμή του θανάτου του συζύγου της, μεταχείριση που έχει ήδη καταδικαστεί από το Ευρωπαϊκό Κοινοβούλιο.
<P>
Το ψήφισμα ζητεί επίσης από τη βιρμανική κυβέρνηση να σταματήσει αμέσως την αποτρόπαια πρακτική της καταναγκαστικής εργασίας στην οποία εξαναγκάζεται μεγάλο μέρος των πολιτών και η οποία πλήττει ιδιαίτερα τα παιδιά και τις γυναίκες των εθνικών μειονοτήτων.
<P>
Καταγγέλλουμε και εμείς, όπως και το Διεθνές Γραφείο Εργασίας, αυτές τις πρακτικές ως έγκλημα κατά της ανθρωπότητας.
<P>
Η Ευρωπαϊκή Ένωση πρέπει να αντιμετωπίσει την κατάσταση στη Βιρμανία ως μία από τις προτεραιότητες της διεθνούς δράσης της για την προάσπιση των ανθρώπινων δικαιωμάτων και της δημοκρατίας. Πρέπει να κάνουμε αυτόν τον αγώνα σημαία για όλες τις πραγματικότητες του κόσμου, πρέπει όμως ακόμη να καταφέρουμε να τον μετατρέψουμε σε συνεπή και αποτελεσματική πολιτική πρακτική.
<P>
Πρέπει όμως και τα κράτη μέλη να δεσμευτούν, βάσει της κοινής θέσης του Συμβουλίου, να θέσουν το πρόβλημα της Βιρμανίας το ίδιο δυναμικά σε όλους τους διεθνείς οργανισμούς, από τον ΟΗΕ έως τις περιφερειακές οργανώσεις που ενώνουν τις ασιατικές χώρες. Μόνο η απομόνωση της στρατιωτικής δικτατορίας μέσω των κυρώσεων και ο διάλογος με τις αντιπολιτευτικές δυνάμεις και τις εθνικές μειονότητες μπορεί να συμβάλει στην εδραίωση της δημοκρατίας στη Βιρμανία.
<P>
(Χειροκροτήματα)

<SPEAKER ID=129 LANGUAGE="NL" NAME="Maij-Weggen">
Κύριε Πρόεδρε, κατά τη διάρκεια του περασμένου καλοκαιριού χιλιάδες άνθρωποι έφυγαν πάλι από τη Βιρμανία για να αποφύγουν τις βιαιότητες, τις αναγκαστικές εκτοπίσεις στην ίδια τους τη χώρα, τα καταναγκαστικά έργα και την πολιτική καταπίεση. 150.000 άνθρωποι βρίσκονται σήμερα σε στρατόπεδα, κυρίως στην Ταϊλάνδη, αλλά και στη Μαλαισία και στην Ινδία. Έπειτα υπάρχουν άλλες 100.000 περίπου παράνομοι πρόσφυγες στις γειτονικές χώρες, στην Αυστραλία, την Ευρώπη και τις Ηνωμένες Πολιτείες.
<P>
Φέτος το καλοκαίρι έλαβα μέρος σε μια διάσκεψη στη Μπαγκόκ μιας διεθνούς οργάνωσης που ασχολείται με τη Βιρμανία. Γνωρίστηκα πάλι με πολλούς εκπροσώπους των προσφύγων. Έχουν την αίσθηση πως η Ευρώπη σιγά σιγά θα τους ξεχάσει και πως οι άνθρωποι δεν παίρνουν πια πολύ στα σοβαρά την κατάσταση, που διαρκεί ήδη πάνω από δέκα χρόνια στη Βιρμανία.
<P>
Γνωρίζουμε ότι η κ. Αung San Suu Kyi, που είναι η εκλεγμένη πρόεδρος με πάνω από 80% των ψήφων, τελεί ήδη εδώ και δέκα χρόνια υπό κατ' οίκον περιορισμό. Γνωρίζουμε ότι το Κοινοβούλιο της Βιρμανίας διαλύθηκε με τη βία, ότι δεκάδες βουλευτές έχουν δολοφονηθεί, φυλακιστεί ή περιοριστεί κατ' οίκον ή βρίσκονται μεταξύ των προσφύγων.
<P>
Γνωρίζουμε πως η κατάσταση επιδεινώνεται υπό τη σκιά των γεγονότων στην Ινδονησία, η βιρμανική κυβέρνηση επιτείνει την καταπίεση. Σήμερα δεν συμβαίνει σχεδόν τίποτα. Η κ. Αung San Suu Kyi έκανε έκκληση στις δυτικές δημοκρατίες να τη βοηθήσουν αποτελεσματικότερα. Θέλω να κάνω και εγώ έκκληση στην Ευρωπαϊκή Ένωση για τον ίδιο λόγο. Μια διπλωματική αποστολή πήγε στη Βιρμανία λίγο πριν το καλοκαίρι αλλά και αυτή επέστρεψε άπρακτη.
<P>
Τον Οκτώβριο πρέπει να παραταθούν οι κυρώσεις που ισχύουν ήδη για τη Βιρμανία και, κατά την άποψη της Ομάδας μου, θα ήταν καλύτερα να ενισχυθούν, ει δυνατόν. Οι Ηνωμένες Πολιτείες έχουν ήδη προσθέσει στις κυρώσεις αυτές και το πάγωμα των επενδύσεων. Ας μιλήσει επιτέλους τώρα η Ευρώπη με μια φωνή και ας κάνει το ίδιο. Βλέπω τον Επίτροπο Κinnock να γνέφει με επιδοκιμασία. Ελπίζω ολόψυχα ότι θα μεταφέρει αυτό το μήνυμα και το ψήφισμά μας στο Ευρωπαϊκό Συμβούλιο Υπουργών και ότι θα βρεθούν επιτέλους τα κατάλληλα μέτρα για να καταλυθεί το καθεστώς της Rangoon και να αισθανθεί πραγματικά η κ. Αung San Suu Kyi πως οι πράξεις της, που είναι ειρηνικές, υποστηρίζονται.

<SPEAKER ID=130 LANGUAGE="ES" NAME="Knφrr Borrΰs">
Κύριε Πρόεδρε, μιλώντας για τη Βιρμανία δίχως περιστροφές και μισόλογα, με ευθύτητα και χωρίς να συγκαλύπτουμε τα πράγματα, σημαίνει πως αναφερόμαστε στην καταπάτηση των ανθρωπίνων και συλλογικών δικαιωμάτων, ότι κάνουμε λόγο για τη μη αναγνώριση του αποτελέσματος των ελεύθερων εκλογών που διενεργήθηκαν, καθώς και για την παραμονή του δικτατορικού καθεστώτος και τη συνεχιζόμενη εκμετάλλευση των ανθρώπων, που υποβάλλονται σε καταναγκαστικά έργα προς όφελος μερικών δυτικών πολυεθνικών επιχειρήσεων. Και όλα αυτά συμβαίνουν σε μια χώρα η οποία δυστυχώς υπήρξε η πρώτη που επωφελήθηκε από το σύστημα γενικευμένων προτιμήσεων, σε μια χώρα που θα άξιζε διαφορετική μοίρα.
<P>
Η Ευρωπαϊκή Ένωση θα πρέπει και τώρα, υπό τη φινλανδική Προεδρία, να συνεχίσει να ενεργεί ώστε οι σχέσεις μας με τη Βιρμανία να αποκατασταθούν όσο το δυνατόν συντομότερα. Όμως η αποκατάσταση αυτών των σχέσεων θα πρέπει να θεμελιώνεται στον σεβασμό των ανθρωπίνων δικαιωμάτων και του αποτελέσματος των εκλογών και να λάβει χώρα μετά την απελευθέρωση των Βρετανών κρατουμένων που συνελήφθησαν επειδή υπερασπίστηκαν τη δημοκρατία. Θα πρέπει να ασκήσουμε πιέσεις στη στρατιωτική χούντα και να μη συναινέσουμε στην αναζήτηση έμμεσων τρόπων παραγκωνισμού της δημοκρατικής νομιμότητας. Οφείλουμε να αναζητήσουμε τον βέλτιστο τρόπο εξεύρεσης μίας λύσης.
<P>
Ευελπιστώ, κύριε Πρόεδρε, κυρίες και κύριοι, πως η Ευρωπαϊκή Ένωση δεν θα ανεχθεί παρόμοια κοροϊδία, ούτε σήμερα - με τη Φινλανδία - αλλά ούτε και στο μέλλον. Και επιτρέψτε μου να αναμένω από όλους εσάς - και ειδικότερα από τον κ. Kinnock - να επικρίνετε τη συμπεριφορά των συγκεκριμένων επιχειρήσεων που προβαίνουν σε εκμετάλλευση των ανθρώπων σε μια χώρα η οποία στενάζει κάτω από ένα δικτατορικό καθεστώς.
<P>
(Χειροκροτήματα)
<P>
Ιράν

<SPEAKER ID=131 LANGUAGE="FR" NAME="Zimeray">
Κύριε Πρόεδρε, αγαπητοί συνάδελφοι, πριν από δύο μόλις χρόνια στο Ιράν δύο Εβραίοι είχαν κατηγορηθεί για κατασκοπεία υπέρ του Ισραήλ. Καταδικάστηκαν σε θάνατο και απαγχονίστηκαν.
<P>
Σήμερα, 13 Εβραίοι και πολλοί Μουσουλμάνοι από το Ισπαχάν, το Σιράζ και την Τεχεράνη συνελήφθησαν και διατρέχουν τον ίδιο κίνδυνο. Δεν ξέρουμε πολλά γι' αυτούς. Αυτοί οι κατηγορούμενοι, ο ένας εκ των οποίων είναι 16 ετών, έχουν απ' όσο γνωρίζουμε πολύ ταπεινή καταγωγή: ένας φύλακας νεκροταφείου, ένας τσαγκάρης, ένας περιτμητής, ένας καθηγητής εβραϊκών. Δύσκολα πιστεύει κανείς ότι αυτοί οι φουκαράδες βάζουν σε κίνδυνο την ιρανική δημοκρατία.
<P>
Από τη στιγμή της σύλληψής τους, δεν έχουμε νέα τους. Και όταν ακούμε για σύλληψη Εβραίων και στη συνέχεια για δίκη με την κατηγορία της κατασκοπείας, αυτό για μας είναι ένα εξαιρετικά ανησυχητικό σημάδι. Ανησυχούμε γιατί γνωρίζουμε τις συνθήκες κράτησης στο Ιράν. Ανησυχούμε γιατί μέχρι σήμερα καμία απόδειξη, κανένα ενοχοποιητικό στοιχείο δεν έχει δοθεί στη δημοσιότητα και δεν έχει αποτελέσει αντικείμενο διαλογικής συζήτησης. Ανησυχούμε γιατί δεν έχουν το δικαίωμα να υπερασπιστούν τον εαυτό τους.
<P>
Ανησυχούμε, κύριε Πρόεδρε, αλλά και λυπόμαστε γιατί μας χαροποιούσαν οι προοπτικές προσέγγισης ανάμεσα στο Ιράν και την Ευρωπαϊκή Ένωση. Είναι πλέον σαφές πως η υπόθεση αυτή θέτει σε κίνδυνο αυτή την προσέγγιση και πως όσο δεν μας παρέχονται εγγυήσεις για τον σεβασμό των δικαιωμάτων αυτών των κατηγορουμένων δεν μπορούμε να εξετάσουμε το ενδεχόμενο της προσέγγισης.
<P>
Κύριε Πρόεδρε, αγαπητοί συνάδελφοι, ανάμεσα στο Ιράν και την Ευρωπαϊκή Ένωση βρίσκονται αυτοί οι όμηροι.
<P>
(Χειροκροτήματα)

<SPEAKER ID=132 LANGUAGE="FR" NAME="Morillon">
Κύριε Πρόεδρε, αγαπητοί συνάδελφοι, οι φόβοι που εξέφρασε πριν από λίγο ο συνάδελφός μας κ. Zimeray δικαιολογούνται από την πρόσφατη καταδίκη σε θάνατο τεσσάρων ατόμων μετά από φοιτητικές διαδηλώσεις που έλαβαν χώρα τον Ιούλιο.·Τους φόβους αυτούς ενισχύει ο απαγχονισμός, πέρυσι, ενός άντρα 60 ετών.
<P>
Η πρόταση ψηφίσματος που θα υποβληθεί σε λίγο στο Κοινοβούλιο προς έγκριση απετέλεσε επομένως το αντικείμενο ευρύτατης συναίνεσης. Έχει ως στόχο να επιβεβαιώσει την αγανάκτηση του Κοινοβουλίου μας απέναντι στις διαδικασίες που εφαρμόζονται και να απαιτήσει να γίνουν σεβαστά τα στοιχειώδη δικαιώματα της υπεράσπισης. Ζητεί να επιτραπεί σε διεθνείς παρατηρητές να παρακολουθήσουν το σύνολο της διαδικασίας που λαμβάνει χώρα. Τέλος, επιβεβαιώνει την προσήλωσή μας στη συνέχιση ενός διαλόγου μόνον στον βαθμό που ο διάλογος αυτός θα επιτρέψει την προώθηση των ανθρωπίνων δικαιωμάτων στην εν λόγω χώρα, έτσι ώστε, συγκεκριμένα, να ανασταλεί η εκτέλεση των θανατικών ποινών που έχουν απαγγελθεί.
<P>
Υπό αυτή την έννοια η τροπολογία που κατέθεσαν οι συνάδελφοί μας της Ομάδας των Πρασίνων είναι ακόμα πιο σαφής συγκριτικά με το αρχικό κοινό ψήφισμα, και οφείλω εδώ να επισημάνω πως προσωπικά την εγκρίνω.
<P>
(Χειροκροτήματα)

<SPEAKER ID=133 LANGUAGE="SV" NAME="Malmstrφm">
Κύριε Πρόεδρε, κύριε Επίτροπε, αγαπητοί συνάδελφοι, η είδηση της περασμένης Κυριακής για την επιβολή της θανατικής ποινής στα τέσσερα άτομα που συμμετείχαν στις φοιτητικές ταραχές του καλοκαιριού στο Ιράν γέμισε με αποστροφή και αγανάκτηση τον λαό του Ιράν και τον υπόλοιπο κόσμο. Καθώς ήμασταν πολλοί εμείς που είχαμε χαρεί για την εκλογή του Προέδρου Chatami και για τα μηνύματα περί διαφάνειας, μεταρρυθμίσεων και σεβασμού των ανθρωπίνων δικαιωμάτων που έστειλε, το σοκ ήταν ακόμη μεγαλύτερο. Επιτέλους, ο λαός του Ιράν μπορούσε να αρχίσει να ελπίζει σε ένα καινούριο μέλλον και θα άφηνε πίσω του την περίοδο της βίας και των σκοτωμών.
<P>
Ο Πρόεδρος Chatami υποσχέθηκε μετά από τις φοιτητικές διαδηλώσεις του καλοκαιριού, διαφανείς και δίκαιες δίκες για τους εμπλεκόμενους. Γι' αυτόν τον λόγο είναι ακατανόητο και βαθύτατα ανησυχητικό το γεγονός πως η δίκη κρατήθηκε μυστική και πως η καταδίκη σε θάνατο τεσσάρων ατόμων δημοσιεύθηκε σχεδόν στα ψιλά σε μια συνέντευξη σε εφημερίδα. Υπάρχει πλέον κίνδυνος να σβήσει το φως και η ελπίδα που δημιουργήθηκε στους Ιρανούς μετά τις εκλογές και υπάρχει κίνδυνος να ψυχραθούν οι σχέσεις μεταξύ ΕΕ και Ιράν, οι οποίες είχαν βελτιωθεί. Ελπίζω ωστόσο ο Πρόεδρος να καταφέρει να αντλήσει δύναμη από τη μαζική στήριξη που έλαβε από τους ψηφοφόρους στις εκλογές και να ενεργήσει ώστε το επαναστατικό δικαστήριο να άρει τις θανατικές ποινές, για να μπορέσει το Ιράν να συνεχίσει τον δρόμο των μεταρρυθμίσεων και της δημιουργίας της κοινωνίας των πολιτών.
<P>
Η παρούσα Ολομέλεια καταδικάζει έντονα τη θανατική ποινή οπουδήποτε κι αν εφαρμόζεται και θα συνεχίσει να το πράττει. Οι παραβιάσεις των ανθρωπίνων δικαιωμάτων δεν μπορούν να είναι εσωτερική υπόθεση μιας χώρας. Ελπίζω ότι και η Επιτροπή θα στείλει αυτό το μήνυμα.

<SPEAKER ID=134 LANGUAGE="FI" NAME="Wuori">
Αξιότιμε κύριε Πρόεδρε, η έκτακτη ανάγκη δεν μπορεί να μετρηθεί και να συγκριθεί ποσοτικώς. Είναι τρομακτικό πώς υπό τη σκιά των ολοφάνερων τραγωδιών στο Κοσσυφοπέδιο, το Ανατολικό Τιμόρ, την Τουρκία και εν μέρει και την Ελλάδα η κατάσταση στο Ιράν έχει επιδεινωθεί σημαντικά. Εκτός από τις θανατικές ποινές που επιβλήθηκαν σε μυστικές δίκες πληροφορηθήκαμε επιπλέον σήμερα τις νέες αυστηρές πολιτικές καταδίκες. Η ελευθερία του Τύπου έχει συγχρόνως κατασταλεί και με τον τρόπο αυτόν έχουν περιορισθεί σημαντικά τα ανθρώπινα δικαιώματα σε ένα στάδιο πάρα πολύ κρίσιμο. Η Ευρωπαϊκή Ένωση έχει συνάψει διάλογο με την ισλαμική δημοκρατία του Ιράν όμως αυτός δεν θα πρέπει να αποτελεί απλώς κριτική παρά δυναμική κριτική.

<SPEAKER ID=135 LANGUAGE="NL" NAME="Belder">
Κύριε Πρόεδρε, η αναμέτρηση δυνάμεων στην Ισλαμική Δημοκρατία του Ιράν μεταξύ συντηρητικών και μεταρρυθμιστών συνεχίζεται μέχρι σήμερα αμείωτη με όλες τις συνέπειες που έχει αυτό για το κράτος δικαίου, δηλαδή τη μη εφαρμογή στοιχειωδών αρχών του κράτους δικαίου. Είναι αρκετά ευχάριστο το γεγονός ότι σήμερα ορισμένες ιρανικές εφημερίδες που ασκούν κριτική και ορισμένα στελέχη της ιρανικής κυβέρνησης τολμούν να υποστηρίξουν ανοιχτά αυτές τις στοιχειώδεις αρχές. Τούτο ισχύει τόσο για τους συλληφθέντες φοιτητές όσο και για τους κατηγορηθέντες για κατασκοπεία Ιρανοεβραίους. Πόσο διακινδυνεύουν το κεφάλι τους γι' αυτό φαίνεται από τη ζοφερή και συνάμα απλή διαπίστωση ορισμένων Ιρανών πολιτικών αναλυτών. Παραθέτω: "Όσο στο Ιράν επικρατεί ευρέως η πεποίθηση πως οι έχοντες διαφορετικά φρονήματα ισοδυναμούν με αλλόθρησκους και η θρησκεία παρέχει σε ορισμένους το δικαίωμα να αποφασίζουν επί ζωής και θανάτου ή να παίρνουν τη μοίρα της χώρας στα χέρια τους, το πολιτικό κλίμα της χώρας παραμένει δηλητηριασμένο και η πολιτική πρέπει να λογίζεται ως αιτιολογημένη βία." Τέλος της παράθεσης.
<P>
Αυτός ο τύπος βίας δεν έχει σταματήσει πραγματικά στην Ισλαμική Δημοκρατία του Ιράν από την ίδρυσή της, το 1979. Είναι νωπή ακόμη στη μνήμη η κατηγορία της δολοφονίας εναντίον τεσσάρων ανεξάρτητων πνευμάτων πέρυσι το φθινόπωρο και φυσικά δεν πρέπει να λησμονείται η εξαιρετικά βίαιη συμπεριφορά των τραμπούκων από τη συντηρητική παράταξη του κορυφαίου νομομαθούς Khamenei. Ατομα από το πρόσφατο και άμεσο περιβάλλον του προσπαθούσαν να συγκαλύψουν τη συνενοχή τους στις ζοφερές εκκαθαρίσεις του 1998 με άκρως κακοήθεις ψευτιές για μια εβραιοαμερικανική συνωμοσία εναντίον της πατρίδας. Η διεθνής κοινότητα, άρα και τα ευρωπαϊκά θεσμικά όργανα, πρέπει να συμπαραταχθούν με τις ντόπιες φωνές που ζητούν αμερόληπτες και ανοιχτές διαδικασίες για τους φυλακισμένους φοιτητές και Εβραίους. Η υποστήριξή μας προς την κοινή πρόταση ψηφίσματος είναι επομένως επίσης αυτονόητη.
<P>
Τόγκο

<SPEAKER ID=136 LANGUAGE="EN" NAME="Watson">
Κύριε Πρόεδρε, οι ηλικιωμένοι δικτάτορες οι οποίοι σαν δεινόσαυροι βηματίζουν στην αφρικανική ήπειρο πεθαίνουν και ανατέλλει μια νέα εποχή δημοκρατίας. Όμως, σε μια χώρα ένας δεινόσαυρος είναι επικεφαλής ενός καθεστώτος το οποίο είναι υπεύθυνο για ευρύτατες παραβιάσεις των ανθρωπίνων δικαιωμάτων επί 32 έτη. Ο πρόεδρος Eyadema είναι κατ' εμέ ο πρώτος υποψήφιος για προσαγωγή ενώπιον του νέου Διεθνούς Ποινικού Δικαστηρίου. Η κατάσταση είναι σοβαρή. Ενημερωνόμαστε για θανάτους κατά την περίοδο των εκλογών. Γνωρίζουμε πως οι ακτιβιστές υπέρ των ανθρωπίνων δικαιωμάτων βασανίζονται καθημερινά στις φυλακές. Πρέπει να χρησιμοποιήσουμε τις υπηρεσίες του διαμεσολαβητή της ΕΕ προκειμένου να επιλυθεί το πρόβλημα και να επιτευχθεί συμφωνία μεταξύ του κ. Eyadema και των κομμάτων της αντιπολίτευσης για να διασφαλιστεί η δημοκρατία στο Τόγκο. Απευθύνουμε έκκληση στο Συμβούλιο, το οποίο θα συνεδριάσει για το θέμα αυτό, να φροντίσει ώστε στις υπηρεσίες των διαμεσολαβητών να διατεθούν οι πόροι οι οποίοι απαιτούνται προκειμένου να είναι σε θέση να εκτελέσουν το έργο τους.
<P>
Η συνεργασία της Ευρωπαϊκής Ένωσης με το Τόγκο πρέπει να επαναληφθεί μόνον όταν το Τόγκο συμμορφωθεί πλήρως προς τις διατάξεις του άρθρου 5 της Σύμβασης Λομέ. Εν τω μεταξύ θα πρέπει να στηρίζουμε τα ανεξάρτητα μέσα μαζικής ενημέρωσης και τις ομάδες της κοινωνίας των πολιτών ώστε να συνδράμουμε τον πληθυσμό όσο μπορούμε περισσότερο.

<SPEAKER ID=137 LANGUAGE="DE" NAME="Schwaiger">
Κύριε Πρόεδρε, αγαπητοί συνάδελφοι, η περιφερειακή συνεργασία των κρατών της Δυτικής Αφρικής προχωρεί πολύ καλά τον τελευταίο καιρό. Διαγράφεται η εικόνα μιας δυτικοαφρικανικής οικονομικής κοινότητας κατά το πρότυπο της Ευρωπαϊκής Ένωσης. Όμως, ένα από τα κύρια εμπόδια για μια περαιτέρω περιφερειακή ολοκλήρωση είναι το γεγονός ότι στο Τόγκο δεν λειτουργούν οι δημοκρατικοί θεσμοί, ιδιαίτερα το Κοινοβούλιο. Ως εκ τούτου, η Ομάδα του Ευρωπαϊκού Λαϊκού Κόμματος επικροτεί τις σοβαρές προσπάθειες του συνόλου σχεδόν των πολιτικών δυνάμεων του Τόγκο να καταστήσουν οριστική την εξέλιξη προς τη δημοκρατία και να προετοιμάσουν τους επόμενους μήνες εκλογές για την εθνοσυνέλευση, οι οποίες θα είναι άψογες από άποψη δημοκρατικότητας και θα διεξαχθούν χωρίς καμία πίεση από τις ένοπλες δυνάμεις και τον Πρόεδρο της χώρας ή το περιβάλλον του.
<P>
Είμαστε υπέρμαχοι μιας ειρηνικής μετάβασης στην πλήρη και ουσιαστική δημοκρατία. Προκειμένου να υλοποιηθεί αυτός ο στόχος δεχόμαστε επίσης ο Πρόεδρος της χώρας Eyadema να εξαντλήσει τη θητεία του, που λήγει το 2003, μολονότι η καταμέτρηση ψήφων των τελευταίων προεδρικών εκλογών παρουσίασε σοβαρά προβλήματα. Παράλληλα όμως καλούμε τον Πρόεδρο της χώρας και την κυβέρνησή του να συμφωνήσουν με όλες τις πολιτικές δυνάμεις της χώρας σε μια εκλογική διαδικασία που θα δίνει τις ίδιες ευκαιρίες σε κάθε πολιτική ομάδα που τηρεί τους δημοκρατικούς κανόνες του παιχνιδιού. Χαιρετίζουμε τον εξαιρετικά εποικοδομητικό ρόλο που διαδραματίζουν εδώ ως διαμεσολαβητές, ο πρώην συνάδελφος Γάλλος διαμεσολαβητής Bernard Stasi και οι δύο συνάδελφοί του από τη Γερμανία και την Αυστρία. Είναι σημαντικό να προετοιμαστούν τέλεια οι εκλογές, να διεξαχθούν αμερόληπτα και να καταλήξουν σε μια κυβέρνηση εκλεγμένη ελεύθερα και δημοκρατικά από τον λαό του Τόγκο.

<SPEAKER ID=138 LANGUAGE="FR" NAME="Rod">
Κύριε Πρόεδρε, η κατάσταση στο Τόγκο δεν είναι καινούρια. Πράγματι, μετά την κατάληψη της εξουσίας με τη βία από τον στρατηγό Zyadema οι παραβιάσεις των ανθρωπίνων δικαιωμάτων είναι συνεχείς: εκτελέσεις, βασανιστήρια, συλλήψεις. Μετά τη νοθεία στις περυσινές εκλογές, η οποία επέτρεψε στον στρατηγό Zyadema να παραμείνει στην εξουσία, δικαίως ανησυχούμε σχετικά με τη δημοκρατική βούληση αυτού του καθεστώτος. Η έλλειψη ανεξάρτητης εκλογικής επιτροπής, η έλλειψη δίκαιης πρόσβασης στα μέσα μαζικής επικοινωνίας και η έλλειψη εγγυήσεων για τη δυνατότητα διεξαγωγής προεκλογικής εκστρατείας οδήγησαν την αντιπολίτευση, η οποία έχει την πλειοψηφία, να μποϊκοτάρει τις βουλευτικές εκλογές της άνοιξης.
<P>
Έστω κι αν θεωρήσουμε τη συμφωνία που υπογράφηκε πρόσφατα με την αντιπολίτευση ως ένα βήμα προόδου, αυτό δεν είναι καθόλου αρκετό και κινδυνεύει να παραμείνει ένα απλό χαρτί, αν δεν δοθούν ορισμένες εγγυήσεις. Πράγματι, πρέπει να δοθεί αμέσως τέλος στην ατιμωρησία όσων διαπράττουν καταχρήσεις. Πρέπει επίσης οι αρχές να σέβονται πράγματι τα ανθρώπινα δικαιώματα. Πρέπει όχι μόνον να διαλυθεί το κοινοβούλιο, αλλά και να απαιτήσουμε την παραίτηση του κ. Zyadema πριν από το τέλος της θητείας του, προκειμένου να οργανωθούν πραγματικά ελεύθερες και δίκαιες εκλογές.
<P>
Αυτές είναι στοιχειώδεις προϋποθέσεις για να ξαναρχίσει μια συνεργασία ανάμεσα στην Ευρωπαϊκή Ένωση και το Τόγκο.

<SPEAKER ID=139 NAME="Kinnock Neil">
Κύριε Πρόεδρε, πρέπει να ομολογήσω πως, καθώς άκουγα αυτές τις υψηλής ποιότητας συζητήσεις το απόγευμα, σκέφθηκα άλλη μια φορά αυτό που λέγεται: εάν η κατάσταση των εσωτερικών υποθέσεων σε μελαγχολεί, η κατάσταση διεθνών υποθέσεων σε απελπίζει. Κανείς μας δεν μπορεί να υποκύψει σε αυτή την απαισιοδοξία, και αυτός είναι ο λόγος για τον οποίο στο δημοκρατικό Ευρωπαϊκό Κοινοβούλιο εκφράστηκαν έντονες ανησυχίες και αιτήματα για δράση, κάτι που επικροτώ ιδιαίτερα. Δείχνει ότι υπάρχουν πολύ καλύτερες και ρεαλιστικότερες εναλλακτικές λύσεις από την απλή εγκατάλειψη στην απελπισία, που αποτελεί ορισμένες φορές πειρασμό τόσο για τους πολιτικούς εκπροσώπους και τους ακτιβιστές όσο και, πράγματι, για το ευρύτερο κοινό.
<P>
Επιτρέψτε μου να στραφώ πρώτα στις συζητήσεις για το Κοσσυφοπέδιο και τις διάφορες τραγωδίες οι οποίες πλήττουν τη θλιβερή αυτή περιοχή του κόσμου. Η Επιτροπή συμμερίζεται πλήρως τις ανησυχίες που εκφράζονται στα συζητούμενα σχέδια ψηφίσματος σε σχέση τόσο με τη συνεχιζόμενη εθνοτική βία στο Κοσσυφοπέδιο όσο και με τις παλαιότερες αποκαλούμενες εξαφανίσεις και κρατήσεις. Φυσικά συμφωνούμε επίσης με την έντονη καταδίκη από βουλευτές του Ευρωπαϊκού Κοινοβουλίου της βίας, ανεξάρτητα από την εθνικότητα του δράστη ή του θύματος, και στηρίζουμε ενεργά τις προσπάθειες της UNMIK, της KFOR και του ΟΑΣΕ για την εδραίωση της δημόσιας τάξης στο Κοσσυφοπέδιο. Προφανώς η Επιτροπή συμμερίζεται την έντονη ανησυχία του Ευρωπαϊκού Κοινοβουλίου σχετικά με την τύχη πολλών πολιτών που εξακολουθούν να αγνοούνται. Για τον λόγο αυτό συμμετέχουμε άμεσα σε προσπάθειες, προκειμένου να εξακριβωθεί ποιοι αγνοούμενοι κρατούνται ακόμη σε σερβικές φυλακές και ποιοι θανατώθηκαν κατά τη διάρκεια του πολέμου και υπό ποιες συνθήκες. Η Ένωση στηρίζει συνεπώς τις ιατροδικαστικές έρευνες σχετικά με καταγγελίες εγκλημάτων πολέμου, και ενωρίτερα την εβδομάδα αυτή στα πορίσματα του Συμβουλίου γενικών υποθέσεων εκφράστηκαν σοβαρές ανησυχίες για το γεγονός ότι το θέμα πολλών χιλιάδων ατόμων που εξαφανίστηκαν- κατά μεγάλο μέρος Αλβανών του Κοσσυφοπεδίου - παραμένει ανοικτό.
<P>
Τέλος, επανειλημμένα η Επιτροπή έχει καταδικάσει την κατάφωρη παραβίαση εκ μέρους των αρχών της Ομοσπονδιακής Δημοκρατίας της Γιουγκοσλαβίας και της Σερβίας των αποδεκτών διεθνών κανόνων των ανθρωπίνων δικαιωμάτων και των δικαιωμάτων των μειονοτήτων. Αυτή η καταφανής περιφρόνηση των διεθνών υποχρεώσεων αποτελεί ένα από τα βασικά εμπόδια για τη βελτίωση των σχέσεων μεταξύ των πρώην Δημοκρατίας της Γιουγκοσλαβίας και της Ευρωπαϊκής Ένωσης καθώς και εμπόδιο στην επανένταξη της πρώην Δημοκρατίας στη διεθνή κοινότητα. Τα εμπόδια αυτά πιθανόν να παραμείνουν εφόσον οι σερβικές αρχές συνεχίζουν τη σημερινή πολιτική τους.
<P>
Περνώ τώρα στο ψήφισμα σχετικά με την κατάσταση στη Βιρμανία. Η Επιτροπή, όπως γνωρίζει το Ευρωπαϊκό Κοινοβούλιο, καταδικάζει έντονα τη συνεχή παραβίαση των ανθρωπίνων δικαιωμάτων από τις στρατιωτικές αρχές της Βιρμανίας, και συγκεκριμένα την τυραννική μεταχείριση των εθνικών μειονοτήτων, τον διωγμό της Aung San Suu Kyi και άλλων μελών του NLD (Εθνικού Συνασπισμού για τη Δημοκρατία), την άρνηση των βασικών συνδικαλιστικών δικαιωμάτων και τη χρήση καταναγκαστικής εργασίας, την απαγόρευση της ελεύθερης λειτουργίας των κομμάτων, τις αναρίθμητες αυθαίρετες συλλήψεις και τη συνεχιζόμενη κρατική βία. Συμμεριζόμαστε επίσης τις ανησυχίες σχετικά με τη μεταχείριση πολιτών της Ευρωπαϊκής Ένωσης, οι οποίοι συνελήφθησαν λόγω της δημόσιας εμπλοκής τους σε δραστηριότητες του δημοκρατικού κινήματος στη Βιρμανία. Εφέτος τον Απρίλιο η κοινή θέση της Ευρωπαϊκής Ένωσης ενίσχυσε την πολιτική απόφαση του Οκτωβρίου 1998 καλύπτοντας τις θεωρήσεις διέλευσης και συμπεριλαμβάνοντας μια απαγόρευση τουριστικών θεωρήσεων για άτομα τα οποία συνδέονται με τις αρχές της Βιρμανίας. Η Επιτροπή στήριξε τη δράση αυτή και παρέχει τη συνδρομή της στο δημοκρατικό κίνημα και στους πρόσφυγες στη Βιρμανία, παρέχοντας βέβαια μεταξύ άλλων χρηματοδοτική στήριξη στο γραφείο των Βρυξελλών. Το Συμβούλιο βρίσκεται στη φάση αναθεώρησης της κοινής θέσης και η επέκτασή της, όπως ανέφεραν κάποιοι αξιότιμοι βουλευτές κατά τη συζήτηση, θα πρέπει να αποφασισθεί πριν τις 29 Οκτωβρίου.
<P>
Η Επιτροπή κατέστησε σαφές πως, μολονότι η Βιρμανία είναι μέλος του ASEAN (Συνδέσμου Κρατών Νοτιοανατολικής Ασίας), η Ευρωπαϊκή Ένωση δεν μπορεί να αποδεχθεί τη συμμετοχή της Βιρμανίας στη συμφωνία ΕΚ/ASEAN. Χρησιμοποιούμε κάθε ευκαιρία και πιέζουμε τους εταίρους μας της Ασίας να ωθήσουν την κυβέρνηση της Βιρμανίας να αρχίσει ουσιαστικό διάλογο με την αντιπολίτευση, της οποίας ηγείται η Aung San Suu Kyi, και τις εθνικές μειονότητες και να μεταβάλει ριζικά τις πολιτικές της προκειμένου να σεβαστεί τα ανθρώπινα δικαιώματα.
<P>
Οι βουλευτές γνωρίζουν πως η Aung San Suu Kyi επανέλαβε πρόσφατα την έκκλησή της για πληρέστερες διεθνείς οικονομικές κυρώσεις κατά της Βιρμανίας, συμπεριλαμβανομένων μονομερών κυρώσεων όσο το παρόν καθεστώς ελέγχει την αγαπημένη της χώρα.
<P>
Η Επιτροπή συμμετείχε στην πρόσφατη επίσκεψη της κοινοτικής τρόικας στο Rangoon, η οποία πραγματοποιήθηκε για να προλειάνει το έδαφος για την ανάπτυξη πολιτικού διαλόγου με τη Βιρμανία σύμφωνα με τα πορίσματα του Συμβουλίου της 26ης Απριλίου. Οι στόχοι της ανάπτυξης πολιτικού διαλόγου είναι να επεξηγηθεί η κοινή θέση της Ευρωπαϊκής Ένωσης σχετικά με την κατάσταση των ανθρωπίνων δικαιωμάτων και την έλλειψη κράτους δικαίου και δημοκρατίας στη Βιρμανία και να παρασχεθεί συνδρομή για τη δημιουργία των συνθηκών που θα προωθήσουν τον πολιτικό διάλογο μεταξύ της στρατιωτικής χούντας SPDC, η οποία κυβερνά τη χώρα, και της δημοκρατικής αντιπολίτευσης και των εκπροσώπων των εθνικών μειονοτήτων.
<P>
Η Ευρωπαϊκή Επιτροπή εμμένει στη δέσμευσή της να διατηρήσει την πίεση στο SDPC, γνωστό παλαιότερα ως Slorc. Εν τω μεταξύ η διεθνής κατάσταση συνεχίζει να επιδεινώνεται και δεν εκδηλώθηκε καμία σημαντική αντίδραση στις επανειλημμένες διεθνείς εκκλήσεις προς τις αρχές της Βιρμανίας να λάβουν μέτρα για την προώθηση της δημοκρατίας, των ανθρωπίνων δικαιωμάτων και της εθνικής συμφιλίωσης.
<P>
Συνεπώς, η Επιτροπή συνεχίζει να στηρίζει την ανανέωση της κοινής θέσης τον επόμενο μήνα και την αυστηρή εφαρμογή των επακόλουθων πιέσεων και κυρώσεων.
<P>
Στη συνέχεια θα αναφερθώ στην κατάσταση στο Ιράν, στην οποία εφιστούν και πάλι την προσοχή κάποια ψηφίσματα που υπεβλήθησαν στο Σώμα.
<P>
Όπως γνωρίζει το Ευρωπαϊκό Κοινοβούλιο, η Επιτροπή συμμερίζεται την έντονη ανησυχία του για την κατάσταση των ανθρωπίνων δικαιωμάτων στο Ιράν. Στον εκτενή διάλογο μεταξύ της Ευρωπαϊκής Ένωσης και του Ιράν οι εκπρόσωποι της Ευρωπαϊκής Ένωσης θίγουν πάντοτε θέματα που συνδέονται άμεσα με τα ανθρώπινα δικαιώματα. Μολονότι η Επιτροπή δεν έχει καμία διμερή συμβατική σχέση με το Ιράν ούτε εκπρόσωπο στη χώρα, εντούτοις συμφωνούμε με το διάβημα της τρόικας της Ευρωπαϊκής Ένωσης. Η αντιμετώπιση μελών θρησκευτικών μειονοτήτων στο Ιράν, ιδιαίτερα των Baha'i, εθίγη από την τρόικα της Ένωσης κατά τη διάρκεια συναντήσεων με την ιρανική κυβέρνηση πέρυσι τον Δεκέμβριο και εφέτος τον Μάιο. Η πίεση θα συνεχιστεί.
<P>
Σχετικά με τα ιδιαίτερα σημεία όσον αφορά τις παραβιάσεις των ανθρωπίνων δικαιωμάτων τα οποία έθιξαν οι κ.κ. Zimeray και Morillon και η δις Malmstrφm, θα ήθελα να επισημάνω πως η φιλανδική Προεδρία προετοιμάζει διάβημα της τρόικας της Ένωσης σχετικά με τη θανατική ποινή που επεβλήθη σε τέσσερεις σπουδαστές, όπου περιλαμβάνονται οι απόψεις που εξέφρασε το Ευρωπαϊκό Κοινοβούλιο. Η Επιτροπή ανησυχεί επίσης σχετικά με τη δίκη 13 Εβραίων από το Shiraz οι οποίοι κατηγορούνται για κατασκοπεία. Η Ένωση προέβη σε ορισμένες διαμαρτυρίες σχετικά με το θέμα τόσο διαμέσου της τρόικας όσο και διμερώς.
<P>
Είναι προφανές πως οι πρόσφατες εξελίξεις στο Ιράν αντικατοπτρίζουν τον εσωτερικό αγώνα για την εξουσία μεταξύ των μετριοπαθών μεταρρυθμιστών και των σκληρών συντηρητικών. Οι προσπάθειες των συντηρητικών να αναλάβουν την πρωτοβουλία και να υπονομεύσουν την κυβέρνηση θα πρέπει πραγματιστικά να θεωρηθεί πρόλογος των βουλευτικών εκλογών, οι οποίες αναμένονται για τον επόμενο Φεβρουάριο.
<P>
Εν τω μεταξύ η Επιτροπή θεωρεί πως ειδικότερα κατά την περίοδο έως τις εν λόγω εκλογές η πολιτική του προσεκτικού ανοίγματος των σχέσεων με το Ιράν διαμέσου ενός περιεκτικού διαλόγου θα πρέπει να συνεχιστεί ως μέσο ενθάρρυνσης της κυβέρνησης του κ. Khatami και των υποστηρικτών της μεταρρύθμισης, πολλοί από τους οποίους δείχνουν σημαντικό θάρρος στις προσπάθειες τους για αλλαγή υπό εξαιρετικά δύσκολες και επικίνδυνες συνθήκες.
<P>
Περνώ τώρα στο θέμα το Τόγκο. Όπως γνωρίζει το Ευρωπαϊκό Κοινοβούλιο, η Ευρωπαϊκή Κοινότητα ανέστειλε την αναπτυξιακή συνεργασία με το Τόγκο το 1992. Παρά ορισμένες αλλαγές όσον αφορά την πολιτική κατάσταση από τότε, δυστυχώς οφείλω να ομολογήσω πως οι προϋποθέσεις για την επανεκκίνηση της αναπτυξιακής συνεργασίας και της πλήρους ομαλοποίησης των σχέσεων με το Τόγκο - σεβασμός των δημοκρατικών αρχών, του κράτους δικαίου και των ανθρωπίνων δικαιωμάτων - δεν πληρούνται ακόμη επαρκώς. Ωστόσο, υπήρξε κάποια πολιτική ώθηση προς την πολιτική συμφιλίωση διαμέσου της συμφωνίας-πλαίσιο της Λομέ που επιτεύχθηκε μεταξύ της κυβέρνησης και της αντιπολίτευσης εφέτος τον Ιούλιο.
<P>
Η πρόοδος κατέστη δυνατή χάρη στους διαμεσολαβητές που παρείχε η Ευρωπαϊκή Ένωση, όπως είπε προηγουμένως ο κ. Watson. Κατά συνέπεια, η Ένωση προτίθεται να στηρίξει τη συνεχή δράση των διαμεσολαβητών καθώς και έργα τα οποία συνδέονται με την πλήρη αποκατάσταση του κράτους δικαίου και του σεβασμού των ανθρωπίνων δικαιωμάτων.
<P>
Η Επιτροπή χαιρετίζει τη θετική βούληση για πρόοδο που εκδήλωσε η κυβερνητική αντιπολίτευση στη συμφωνία-πλαίσιο όμως απαιτείται ουσιαστική περαιτέρω πρόοδος - π.χ. αδιάβλητη διενέργεια των βουλευτικών εκλογών οι οποίες αναμένονται το επόμενο έτος - προτού εξεταστεί το ενδεχόμενο επανάληψης της κανονικής συνεργασίας.
<P>
Η Επιτροπή συμμερίζεται την ιδιαίτερη ανησυχία σχετικά με την κατάσταση των ανθρωπίνων δικαιωμάτων στο Τόγκο που εκφράζεται στις προτάσεις ψηφίσματος που υποβλήθηκαν στο Ευρωπαϊκό Κοινοβούλιο. Είναι προφανώς πολύ ανησυχητικό το γεγονός πως οι παραβιάσεις των ανθρωπίνων δικαιωμάτων οι οποίες αναφέρθηκαν πρόσφατα από τη Διεθνή Αμνηστία επιβεβαιώθηκαν σε μεγάλο βαθμό από άλλες πηγές. Ωστόσο, δεν κατέστη δυνατό να επαληθευθούν ορισμένες από τις σοβαρότερες κατηγορίες αναφορικά με εκτελέσεις μεγάλης κλίμακας. Συνεπώς, η Επιτροπή επικροτεί τη διενέργεια περαιτέρω ερευνών.
<P>
Το Ευρωπαϊκό Κοινοβούλιο γνωρίζει ότι όποτε υπάρχουν προβλήματα τα οποία συνδέονται με τα ανθρώπινα δικαιώματα το σύστημα των Ηνωμένων Εθνών προβλέπει ορισμένους μηχανισμούς παρακολούθησης για την περαιτέρω βελτίωση της κατάστασης. Παρόμοια μέτρα θα μπορούσαν, κατά την άποψη της Επιτροπής, να εξετασθούν στην περίπτωση του Τόγκο και φαίνονται αναμφίβολα δικαιολογημένα.
<P>
(Χειροκροτήματα)

<SPEAKER ID=140 NAME="Πρόεδρος">
Ευχαριστώ πολύ, κύριε Επίτροπε!
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 17.30.

<CHAPTER ID=12>
Ειρηνευτικές συμφωνίες της Λουζάκα
<SPEAKER ID=141 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακόλουθων προτάσεων ψηφίσματος:
<P>
B5-0070/99 του κ. Muscardini, εξ ονόματος της Ομάδας Ένωση για την Ευρώπη των Εθνών, σχετικά με τις ειρηνευτικές συμφωνίες της Λουζάκα,
<P>
B5-0082/99 των βουλευτών Van Hecke και Corrie, εξ ονόματος της Ομάδας του Ευρωπαϊκού Λαϊκού Κόμματος, σχετικά με τη συμφωνία κατάπαυσης πυρός της Λουζάκα,
<P>
B5-0084/99 των βουλευτών Miranda και Morgantini, εξ ονόματος της Συνομοσπονδιακής Ομάδας της Ευρωπαϊκής Ενωτικής Αριστεράς-Αριστερά των Πρασίνων των Βορείων Χωρών, σχετικά με τις συμφωνίες της Λουζάκα που αφορούν το μέλλον της περιοχής των Μεγάλων Λιμνών στην Αφρική,
<P>
B5-0094/99 των βουλευτών Van Hecke, Corrie και Grossetκte, εξ ονόματος της Ομάδας του Ευρωπαϊκού Λαϊκού Κόμματος, σχετικά με τη συμφωνία κατάπαυσης πυρός της Λουζάκα,
<P>
B5-0099/99 των βουλευτών Van den Bos και Nicholson of Winterbourne, εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, σχετικά με τη συμφωνία κατάπαυσης πυρός της Λουζάκα,
<P>
B5-0101/99 των βουλευτών Maes, Rod, Schφrling, Lucas και Boumedine-Thiery, εξ ονόματος της Ομάδας των Πρασίνων/Ευρωπαϊκή Ελεύθερη Συμμαχία, σχετικά με την ειρηνευτική συμφωνία της Λουζάκα που αφορά την περιοχή των Μεγάλων Λιμνών

<SPEAKER ID=142 LANGUAGE="NL" NAME="Van Hecke">
Κύριε Πρόεδρε, σε μια μακρά τηλεοπτική ομιλία χθες το βράδυ ο Πρόεδρος Kabila ομολόγησε για άλλη μια φορά την πίστη του στις συμφωνίες της Λουσάκα. Κρίμα που η διάσταση μεταξύ λόγων και έργων παραμένει πολύ μεγάλη. Η πολυπόθητη νομιμοποίηση των πολιτικών κομμάτων είναι μέχρι στιγμής εκτός συζήτησης. Ακόμη χειρότερα, κατά τις προηγούμενες εβδομάδες συνελήφθησαν και άλλες εξέχουσες προσωπικότητες της αντιπολίτευσης και φυλακίστηκαν χωρίς κανενός είδους κατηγορία. Είναι εξαιρετικά σημαντικό να επιτρέψουν οι αρχές του Κονγκό το συντομότερο δυνατόν τις πολιτικές δραστηριότητες και να κάνουν αμέσως μιαν αρχή με την απελευθέρωση των πολιτικών κρατουμένων. Διότι μόνο σε ένα εποικοδομητικό και διαφανές κλίμα που θα χαρακτηρίζεται από την καλή θέληση όλων των ενεχόμενων μερών έχει πιθανότητα να επιτύχει ο εθνικός διάλογος. Είναι αναμφίβολα φανερό πως αυτή τη στιγμή υπάρχουν ακόμη εξαιρετικά αποκλίνουσες ερμηνείες όσον αφορά τις λεπτομέρειες του εθνικού διαλόγου. Η σύγχυση παραμένει μεγάλη. Ο δρόμος προς ένα σταθερό, ειρηνικό και δημοκρατικό Κονγκό εξακολουθεί λοιπόν να είναι μακρύς. Ωστόσο, η συμφωνία της Λουζάκα έδωσε μια σημαντική ώθηση. Η ώθηση αυτή πρέπει τώρα να αξιοποιηθεί στο έπακρο. Παρά τη μεγάλη προτεραιότητα που ευνόητα αποδίδεται στα Βαλκάνια και στο Ανατολικό Τιμόρ, ας μη σβήσει η Αφρική από την πολιτική ημερήσια διάταξή μας. Περιμένουμε λοιπόν από την Ευρωπαϊκή Ένωση να αναπτύξει και εκεί πολύ ενεργό δράση και ελπίζουμε ότι η Επιτροπή θα αναλάβει τις ευθύνες της όσον αφορά την υποστήριξη της ειρηνευτικής διαδικασίας στο Κονγκό.
<P>
(Xειροκρότημα)

<SPEAKER ID=143 LANGUAGE="FR" NAME="Ducarme">
Κύριε Πρόεδρε, η συμφωνία που συνήφθη στη Λουζάκα αποτελεί θετικό γεγονός και είναι σαφές πως η Ομάδα μου υποστηρίζει πλήρως αυτή τη διαδικασία που οδηγεί στην ειρήνη.
<P>
Θα εγκρίνουμε επομένως αυτό το ψήφισμα εκτιμώντας ότι ανταποκρίνεται κατ' αρχάς στο δράμα της Ρουάντα και στην ανάγκη να λάβουμε υπόψη τους προβληματισμούς του Κονγκό. Ωστόσο, θα διατυπώσω δύο παρατηρήσεις. Πρώτον, αυτή η συμφωνία είναι εύθραυστη και κανείς δεν μπορεί να εγγυηθεί σήμερα ότι δεν θα συναντήσουμε κάποιο σημαντικό εμπόδιο, και εννοώ συγκεκριμένα τις πολλές ένοπλες ομάδες που δεν ανήκουν σε κανένα κράτος, που δεν τις ελέγχει κανείς και που θα μπορούσαν στην πραγματικότητα να καταστρέψουν τη διαδικασία. Πρέπει εξάλλου να είμαστε προσεκτικοί ως προς αυτό.
<P>
Δεύτερον, εκτιμούμε πως η Ευρώπη πρέπει να συνεχίσει να ακολουθεί αυτήν την πορεία, να αναγνωρίσει και να αναλάβει τις ευθύνες που προκύπτουν από το παρελθόν της και να μην ξεχνά το καθήκον της. Αν η Επιτροπή πρέπει να διαδραματίσει κάποιον ρόλο, νομίζω πως και το Συμβούλιο θα πρέπει να συνεχίσει να επαγρυπνεί, διότι πιστεύουμε ότι το μέλλον οδηγεί σε ένα σύμφωνο εταιρικής σχέσης ανάμεσα στην Ευρώπη και σε αυτές τις χώρες. Εξάλλου, χώρες όπως η Μεγάλη Βρετανία, η Γαλλία, η Πορτογαλία και το Βέλγιο θα έπρεπε ίσως μέσω του Συμβουλίου να αναλάβουν τις ευθύνες που προκύπτουν από το παρελθόν τους σε μεγαλύτερο βαθμό από ό,τι προηγουμένως.
<P>
(Χειροκροτήματα)

<SPEAKER ID=144 LANGUAGE="NL" NAME="Μaes">
Κύριε Πρόεδρε, κύριε Επίτροπε, από τα λόγια του συναδέλφου φαίνεται πόσο εύθραυστη και ταυτόχρονα πόσο σημαντική είναι η ειρηνευτική διαδικασία. Οι εχθροπραξίες και ο πόλεμος στο Κονγκό αλλά και στην περιοχή των Μεγάλων Λιμνών και στην Αγκόλα, συγκρούσεις που είναι όλες συνδεδεμένες μεταξύ τους, δεν προξενούν μόνο τρομερές ανθρώπινες κακουχίες αλλά και εμποδίζουν κάθε μελλοντική ανασυγκρότηση και ανάπτυξη. Γι' αυτό και δεν επιτρέπεται να κοιτάζουμε απλώς αμέτοχοι αυτή την ειρηνευτική διαδικασία και να κάνουμε συμβολικές χειρονομίες.
<P>
Βλέπουμε εδώ ότι προβλέπονται διάφορες φάσεις, με πρώτη την παύση των εχθροπραξιών. Γνωρίζουμε ήδη πόσο σχετική είναι μέχρι στιγμής η επιτυχία αυτής της φάσης. Η προετοιμασία και η εφαρμογή της έχει αναληφθεί από μια ενιαία στρατιωτική επιτροπή η οποία πρέπει πρώτα να προβεί στη σύσταση μιας ειρηνευτικής δύναμης και έπειτα να μεριμνήσει για τον αφοπλισμό όλων των οπλισμένων στρατιωτικών ομάδων στην περιοχή της και να προετοιμάσει την εθνική συμφιλίωση. Καθένα από αυτά τα βήματα είναι μια γιγάντια πρόκληση. Πιστεύω ότι η Ευρωπαϊκή Κοινότητα και τα διάφορα κράτη μέλη φέρουν εδώ ιστορική ευθύνη. Γι' αυτό και θέλω να υπογραμμίσω προπαντός, κύριε Πρόεδρε, κύριε Επίτροπε, τις τελευταίες παραγράφους του ψηφίσματός μας, όπου δηλώνεται ρητώς ότι πρέπει να παράσχουμε βοήθεια για την εφαρμογή της ειρηνευτικής συμφωνίας. Θέλω όμως να υπογραμμίσω και ότι αυτή η βοήθεια δεν επιτρέπεται να είναι συμβολική: πρέπει να είναι αποτελεσματική και συγκεκριμένη. Το Ευρωπαϊκό Κοινοβούλιο επιθυμεί να τηρείται ενήμερο. Θέλω επίσης να υπογραμμίσω την αναίσχυντη εξαγωγή όπλων και το παράνομο εμπόριο όπλων για το οποίο είναι συχνά ένοχα διάφορα κράτη μέλη μας.

<SPEAKER ID=145 LANGUAGE="FR" NAME="Ries">
Κύριε Πρόεδρε, αγαπητοί συνάδελφοι, φαίνεται πως η σύρραξη που αιματοκυλά την περιοχή των Μεγάλων Λιμνών για περισσότερο από έναν χρόνο οδεύει επιτέλους προς ένα αίσιο τέλος. Χαιρόμαστε γι' αυτό βεβαίως αλλά η δουλειά που μένει ακόμα να γίνει είναι σημαντική.
<P>
Αφενός οι συμφωνίες της Λουζάκα πρέπει να οδηγήσουν βραχυπρόθεσμα στην εδραίωση μιας σταθερής και επαληθεύσιμης εκεχειρίας. Ως προς αυτό η ταχεία ανάπτυξη διεθνών παρατηρητών είναι απαραίτητη, και μάλιστα υψίστης σημασίας. Η Ευρωπαϊκή Ένωση πρέπει να συμμετάσχει σε αυτή τη διαδικασία δίπλα στα Ηνωμένα Έθνη και τον ΟΑΕ για τον έλεγχο, μεταξύ άλλων, της αποχώρησης των ξένων στρατευμάτων από τη χώρα. Το Κονγκό πρέπει να σταματήσει να αποτελεί ένα διεκδικούμενο έδαφος ώστε να γίνει και πάλι ένας πραγματικός παράγοντας στην αναζήτηση μιας δίκαιης και ορθής λύσης για όλα τα εμπλεκόμενα στη σύρραξη μέρη.
<P>
Αφετέρου είναι απαραίτητο, και μάλιστα επιβεβλημένο, να ξαναρχίσει ο διάλογος ανάμεσα στους ίδιους τους Κογκολέζους. Πρέπει να ξεκινήσει μια συζήτηση εθνικής συμφιλίωσης με την κοινωνία των πολιτών, η οποία χαρακτηρίζεται από εξαιρετικά μεγάλη ζωτικότητα σε αυτή τη χώρα.
<P>
Τέλος, και ασφαλώς αυτό είναι ένα πιο πρωτότυπο πεδίο διαλογισμού, η Ευρωπαϊκή Ένωση θα μπορούσε να ξεκινήσει έναν σημαντικό διαλογισμό σχετικά με τη σύναψη ενός συμφώνου σταθερότητας για την Αφρική, το οποίο θα είναι εμπνευσμένο από το παράδειγμα των Βαλκανίων. Τα κράτη μέλη που διατηρούν προνομιακές ιστορικές σχέσεις με αυτή την περιοχή οφείλουν, κατά την άποψή μου, να αναλάβουν τις ευθύνες τους. Ολόκληρη η Αφρική μάς καλεί. Ο πρόσφατος θάνατος δύο νέων από τη Γουινέα σε ένα αεροπλάνο με προορισμό τις Βρυξέλλες, τραγική μοίρα στην οποία αναφέρθηκε η Πρόεδρος τη Δευτέρα, κατά την έναρξη της περιόδου συνόδου, είναι ένα σήμα συναγερμού που μας αγγίζει, εμάς τους Ευρωπαίους βουλευτές, και που πρέπει να μας κάνει να αντιδράσουμε.
<P>
(Χειροκροτήματα)

<SPEAKER ID=146 NAME="Kinnock Neil">
Κύριε Πρόεδρε, επιτρέψτε μου να εκφράσω για άλλη μια φορά τις ευχαριστίες της Επιτροπής για τον τρόπο με τον οποίο τα μέλη επέσυραν το απόγευμα την προσοχή σε αυτό το πολύ σημαντικό θέμα.
<P>
Η Επιτροπή θεωρεί πως η Ευρωπαϊκή Ένωση, μαζί με την υπόλοιπη διεθνή κοινότητα, πρέπει να λάβει αποφασιστικά μέτρα προκειμένου να περιορίσει τις επιπτώσεις της κρίσεως στις χώρες των Μεγάλων Λιμνών, οι οποίες, όπως τόνισαν τα μέλη, απειλούν ποικιλοτρόπως την ασφάλεια και τη σταθερότητα σε όλη την Αφρική. Συνεπώς, η πολιτική της Ευρωπαϊκής Ένωσης στηρίζεται στην άποψη ότι τα αποτελέσματα των συγκρούσεων στις Μεγάλες Λίμνες πρέπει να αντιμετωπιστούν στις τρεις βασικές διαστάσεις τους: περιφερειακές, λαμβάνοντας υπόψη τα συμφέροντα των γειτονικών χωρών, εθνικές, λαμβάνοντας υπόψη τα συμφέροντα της κυβέρνησης, των επαναστατικών ομάδων και της δημοκρατικής αντιπολίτευσης, και τοπικές, σχετικά με συγκρούσεις τοπικών κοινοτήτων λόγω εθνικών αντιζηλιών και έντονων κοινωνικών πιέσεων.
<P>
Στο πλαίσιο αυτό η Ένωση καταβάλλει σημαντικές προσπάθειες διαμεσολάβησης και προώθησης του διαλόγου στα διάφορα επίπεδα της σύγκρουσης και η Επιτροπή είναι έτοιμη να συμβάλει στην επιτυχία της συμφωνίας κατάπαυσης πυρός της Λουζάκα στους ακόλουθους τομείς. Ως προς την πολιτική στήριξη η Ευρωπαϊκή Ένωση προτίθεται να συνεχίσει και να ενθαρρύνει τις προσπάθειες οι οποίες έχουν ήδη αναληφθεί από τον ειδικό εκπρόσωπό μας για τις Μεγάλες Λίμνες, προκειμένου να διευκολυνθεί ο απαραίτητος διάλογος μεταξύ των διαφόρων ομάδων που εμπλέκονται στη σύγκρουση στη Λαϊκή Δημοκρατίας του Κονγκό (ΛΔΚ). Η Ευρωπαϊκή Ένωση προτίθεται να συνεχίσει την προώθηση και τη χρηματοδότηση των προσπαθειών διαμεσολάβησης, ιδιαίτερα των προσπαθειών του Προέδρου της Ζάμπια, ο οποίος κατέστησε κατ' αρχάς δυνατή τη συμφωνία της Λουζάκα. Αυτό είναι απαραίτητο προκειμένου να διατηρηθεί η δέσμευση των συμβαλλομένων να σεβαστούν τις υποχρεώσεις τους. Η συμφωνία της Λουζάκα προβλέπει εθνικό διάλογο στον οποίο θα συμμετάσχουν οι διάφορες παρατάξεις της χώρας προκειμένου να καταστεί δυνατή η συμφιλίωση των αντιμαχόμενων πολιτικών δυνάμεων στη ΛΔΚ και να προλειανθεί το έδαφος για μια νέα πολιτική διευθέτηση στη ΛΔΚ. Η Επιτροπή είναι επίσης έτοιμη να χρηματοδοτήσει τις απαραίτητες προσπάθειες διαμεσολάβησης προκειμένου να αναπτυχθεί ο εθνικός αυτός διάλογος.
<P>
Δεύτερον, μεταξύ των προσπαθειών τις οποίες αναλαμβάνουμε να καταβάλουμε συγκαταλέγονται οι προσπάθειες για τη στήριξη των ειρηνευτικών επιχειρήσεων που θα εκτελεστούν από τα Ηνωμένα Έθνη και τον Οργανισμό Αφρικανικής Ενότητας. Αρκετά κράτη μέλη συμβάλλουν στους 90 στρατιωτικούς παρατηρητές των Ηνωμένων Εθνών οι οποίοι έχουν τοποθετηθεί στις πρωτεύουσες της περιοχής και στα στρατιωτικά επιτελεία των επαναστατικών ομάδων, προκειμένου να επιβλέπουν την εφαρμογή της συμφωνίας της Λουζάκα. Οι δράσεις αυτές θα πρέπει να υποστηρίξουν επίσης τη κοινή στρατιωτική επιτροπή η οποία έχει αναλάβει την οργάνωση της ανάπτυξης μιας ειρηνευτικής δύναμης ή δύναμης επιβολής της ειρήνης. Βέβαια το Συμβούλιο Ασφαλείας των Ηνωμένων Εθνών πρέπει ακόμη να αποφασίσει αναφορικά με τη φύση της εν λόγω δύναμης. Στη συνέχεια η Ευρωπαϊκή Ένωση θα μπορέσει να εξετάσει εάν και πώς θα παράσχει τη σχετική στήριξη.
<P>
Τρίτον, από άποψη οικονομικής και αναπτυξιακής στήριξης η δέσμευση της Επιτροπής στο πλαίσιο της Σύμβασης Λομέ θα μπορούσε και θα πρέπει να ενεργοποιηθεί εκ νέου υπό δύο όρους. Ο πρώτος είναι να βελτιωθεί η κατάσταση ασφαλείας της Λαϊκής Δημοκρατίας του Κονγκό και ο δεύτερος να προκύψει από τον εθνικό διάλογο ένα αποτέλεσμα το οποίο θα εξασφαλίσει μια σταθερή πολιτική διευθέτηση στη ΛΔΚ στην οποία τηρούνται τα βασικά στοιχεία της Σύμβασης Λομέ. Στη συνέχεια η στήριξη για την ανασυγκρότηση και η αναπτυξιακή στήριξη της Επιτροπής θα εστιαστούν στους ακόλουθους τομείς: πρώτον, παγίωση του κράτους δικαίου και εκδημοκρατισμό των εθνικών θεσμών, δεύτερον, αποστράτευση και κοινωνικοοικονομική επανένταξη των εμπολέμων, τρίτον, αποκατάσταση του περιβάλλοντος, ειδικότερα στις επαρχίες Κivu και Οrientale, τέταρτον, αποκατάσταση της υποδομής μεταφορών και, τέλος, βελτίωση των εγκαταστάσεων υγιεινής και εξυγίανσης. Τέλος, συμμερίζομαι την έκκληση που απηύθυνε μεταξύ άλλων η κ. Maes για την αυστηρή διακοπή του λαθρεμπορίου όπλων που εξακολουθεί να τροφοδοτεί τη σύγκρουση στην περιοχή και έχει συχνά ως αφετηρία την Ευρωπαϊκή Ένωση.
<P>
Τέλος, η ανθρωπιστική βοήθεια αποτελεί προφανώς μια συνεχή ανάγκη και το Ευρωπαϊκό Γραφείο Ανθρωπιστικής Βοήθειας Εκτάκτου Ανάγκης (ECHO) έχει διαθέσει εφέτος 55,5 εκατ. ευρώ περίπου.
<P>
Οι προσπάθειές μας να επιτύχουμε στήριξη και διαρκή σταθερότητα θα συνεχιστούν, και φυσικά θα συνεχίσουμε να ενημερώνουμε πλήρως το Ευρωπαϊκό Κοινοβούλιο γιατί εκτιμούμε ιδιαίτερα τη δέσμευση στους κοινούς στόχους μας για τη διασφάλιση της σταθερότητας και της διαρκούς ειρήνης σε αυτή την ιδιαίτερα ταλαιπωρημένη περιοχή.
<P>
(Χειροκροτήματα)

<SPEAKER ID=147 NAME="Πρόεδρος">
Ευχαριστώ πολύ, κύριε Επίτροπε!
<P>
Η συζήτηση έληξε.
<P>
Η ψηφοφορία θα διεξαχθεί στη συνέχεια.
<P>
(Η συνεδρίαση διακόπτεται στις 17.28 και συνεχίζεται στις 17.30.)

