<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου, που είχε διακοπεί στις 24 Οκτωβρίου 1997.
<P>
Όπως ορισμένοι συνάδελφοι γνωρίζουν, ο Πρόεδρος του Ευρωπαϊκού Κοινοβουλίου υπεβλήθη σε καλοήθη εγχείρηση και, συγκεκριμένα, σκωληκοειδίτιδας. Για τον λόγο αυτό τον αντικαθιστώ στην έδρα και κηρύσσω την έναρξη της συνεδρίασης. Εξ ονόματος όλων μας, του απευθύνω ευχές για ταχεία ανάρρωση.
<P>
(Χειροκροτήματα)

<CHAPTER ID=2>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Τα συνοπτικά πρακτικά της συνεδρίασης της Παρασκευής 24 Οκτωβρίου έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="EN" NAME="McIntosh">
Κυρία Πρόεδρε, θέτω διαδικαστικό ζήτημα για να πληροφορηθώ κατά πόσον ο Επίτροπος θα είναι σε θέση να προσέλθει στο Ευρωπαϊκό Κοινοβούλιο σήμερα, προκειμένου να προβεί σε επείγουσα δήλωση σχετικά με τον αποκλεισμό που έχουν επιβάλει οι γάλλοι οδηγοί φορτηγών και το γεγονός ότι η Γαλλία παραβιάζει τις Συνθήκες της Ρώμης. Μπορείτε να επιβεβαιώσετε την πληροφορία ότι ο Επίτροπος θα βρίσκεται μαζί μας σήμερα για να πραγματοποιήσει δηλώσεις;

<SPEAKER ID=4 NAME="Πρόεδρος">
Αγαπητοί συνάδελφοι, ζητώ από όσους επιθυμούν να καταθέσουν προτάσεις επί του κανονισμού για το ίδιο θέμα, να έχουν την καλοσύνη να με ακούσουν, γιατί σε λίγο, θα υποβάλω πρόταση η οποία κινείται στα πλαίσια που επιθυμείτε.

<SPEAKER ID=5 LANGUAGE="FR" NAME="Wijsenbeek">
Κυρία Πρόεδρε, δεν θα πρέπει η πλευρά αυτή του Κοινοβουλίου να θεωρείται παράρτημα, σκωληκοειδή απόφυση του Σώματος. Αν η κ. McIntosh είχε παρακολουθήσει τις συζητήσεις, οι οποίες προηγήθηκαν της ανακοίνωσης σας, θα γνώριζε ότι αυτή η φιλελεύθερη πλευρά του Κοινοβουλίου ζήτησε την συζήτηση αυτή η οποία και θα πραγματοποιηθεί.

<SPEAKER ID=6 NAME="Πρόεδρος">
Κύριε Wijsenbeek, θα απαριθμήσω όλες τις ομάδες οι οποίες υπέβαλαν την πρόταση αυτή προκειμένου να διευκρινισθούν τα πάντα.

<SPEAKER ID=7 LANGUAGE="EN" NAME="Hardstaff">
Κυρία Πρόεδρε, αναφέρομαι σε κάτι που δεν περιλαμβανόταν στα συνοπτικά πρακτικά της προηγούμενης περιόδου συνόδου που διεξήχθη την Παρασκευή, γιατί δεν κατάφερα να τοποθετηθώ σχετικά.
<P>
Την Πέμπτη ζήτησα γραπτώς να γίνει διόρθωση αμέσως μετά την ψηφοφορία σχετικά με την οδηγία για τη σοκολάτα, ώστε να τροποποιήσω την ψήφο μου σε ό, τι αφορά την τροπολογία 25. Όμως, την Παρασκευή δεν είχε διορθωθεί στον κατάλογο των καταγεγραμμένων ψήφων. Επιχείρησα να ανακινήσω το θέμα, αλλά, παρόλο που οι κοινοβουλευτικές υπηρεσίες γνώριζαν ότι προσπαθώ να θέσω διαδικαστικό ζήτημα -κάτι που δεν συνέβη με όλους τους ομιλητές- ο Πρόεδρος αρνήθηκε και αναγκάστηκα εκ νέου να υποβάλω το αίτημά μου γραπτώς. Σας ζητώ να με διαβεβαιώσετε ότι η καταγεγραμμένη ψήφος της Πέμπτης θα διορθωθεί σύμφωνα με τις δύο επιστολές που σας απηύθυνα.

<SPEAKER ID=8 NAME="Πρόεδρος">
Κυρία Hardstaff, στα πρακτικά της σημερινής συνεδρίασης θα συμπεριλαμβάνεται η δήλωση σας σχετικά με την ψηφοφορία στην οποία αναφερθήκατε.

<SPEAKER ID=9 NAME="Van Bladel">
(NL ) Στα πρακτικά της συνεδρίασης που πραγματοποιήθηκε στις 23 Οκτωβρίου υπάρχουν σημαντικά λάθη που πρέπει οπωσδήποτε να διορθώσω, κυρία Πρόεδρε. Αναφέρθηκα τότε στην πρόσληψη μισθοφόρων από την κυβέρνηση της Λουάντα και την αγορά μερικών αεροσκαφών τύπου C-130 με τα οποία στη συνέχεια επανήλθε στο θρόνο ο πρώην δικτάτορας στο Congo-Brazzaville. Στα πρακτικά δεν αναφέρεται η Λουάντα, αλλά η Ρουάντα. Επίσης, γίνεται αναφορά στην παράδοση 130 αμερικανικών αεροσκαφών. Εάν αυτό ήταν αλήθεια, κυρία Πρόεδρε, θα επρόκειτο για την αγορά του αιώνα. Όπως είναι φυσικό, αυτό δεν αληθεύει.

<SPEAKER ID=10 NAME="Πρόεδρος">
Κυρία van Bladel, η παρατήρηση αυτή αφορά τα πλήρη πρακτικά. Μετά από αυτό, μπορώ να σας βεβαιώσω ότι τα λεγόμενα σας θα καταγραφούν στα συνοπτικά πρακτικά της ημέρας εκείνης, προκειμένου να γίνουν οι διορθώσεις όπως επιθυμείτε.
<P>
(Εγκρίνονται τα συνοπτικά πρακτικά)

<SPEAKER ID=11 LANGUAGE="EN" NAME="Macartney">
Κυρία Πρόεδρε, πρόκειται για ένα μείζον διαδικαστικό ζήτημα που αφορά την εφαρμογή του άρθρου 123 παράγραφος 5 του Κανονισμού στο άρθρο 102 σχετικά με τις γλώσσες. Ειδικότερα, αφορά τις πολύ σημαντικές αποκλίσεις που παρουσιάζει η διατύπωση της έκθεσης Fraga στις διάφορες γλώσσες. Οι αποκλίσεις εντοπίζονται όχι μόνο μεταξύ των διαφόρων γλωσσών, αλλά και μεταξύ του κειμένου που ενέκρινε η επιτροπή και του κειμένου που παρουσιάστηκε ενώπιόν μας. Σήμερα, λοιπόν, θα αντιμετωπίζατε δίλημμα, αν προεδρεύατε εκείνη τη φορά.
<P>
Είχα επιστήσει την προσοχή των υπηρεσιών της συνόδου στο εν λόγω πρόβλημα, την προηγούμενη εβδομάδα. Απηύθυνα προσωπικά σχετική επιστολή στον Γενικό Γραμματέα και φοβούμαι ότι δεν έχετε άλλη επιλογή από το να αποφασίσετε ότι η ψηφοφορία για την έκθεση Fraga είναι άκυρη, αν πρόκειται να προβούμε σε ψήφιση της έκθεσης αυτής αύριο. Παρά να σας φέρω σε δύσκολη θέση, προτιμώ να ακούσω τις απόψεις των μεγάλων ομάδων για το αν θα διαβιβάσουν την έκθεση προς επανεξέταση στην επιτροπή, επιλογή που μου φαίνεται εφικτή. Η εναλλακτική λύση συνίσταται στην αναβολή της ψηφοφορίας μέχρι να επιλυθούν τα γλωσσικά προβλήματα. Δεν μπορούμε να προβούμε στη σχετική ψηφοφορία αύριο. θα ήταν εντελώς παράλογο.

<SPEAKER ID=12 LANGUAGE="NL" NAME="Aelvoet">
 Kυρία Πρόεδρε, η έκθεση στην οποία αναφέρθηκε μόλις πριν λίγο ο συνάδελφος Macartney θέτει προβλήματα που αφορούν διάφορους τομείς. Ένα από αυτά είναι το γεγονός ότι πρόκειται για μία έκθεση πρωτοβουλίας της Επιτροπής Αλιείας η οποία καταρτίσθηκε χωρίς να ζητηθεί η γνώμη των επιτροπών που πρέπει πάντοτε να κληθούν να γνωμοδοτήσουν. Αυτό που λείπει περισσότερο απ' όλα είναι η γνωμοδότηση της Επιτροπής Ανάπτυξης και Συνεργασίας. Επίσης, λείπουν οι γνωμοδοτήσεις της Επιτροπής Περιβάλλοντος και της Επιτροπής Νομικών Θεμάτων. Επ' αυτού θα ήθελα να παραπέμψω σε μία πολύ πρόσφατη απόφαση της Διάσκεψης των Προέδρων των Επιτροπών, στην οποία αναφέρεται ότι, ακόμα και στην περίπτωση μίας έκθεσης πρωτοβουλίας, το Κοινοβούλιο θα πρέπει οπωσδήποτε να σέβεται την επιτροπολογία. Διαπιστώνω λοιπόν ότι αυτό δεν συνέβη στην περίπτωση της έκθεσης της κ. Fraga Estιvez.
<P>
Στη συνέχεια θα ήθελα να επιστήσω την προσοχή στο γεγονός ότι την περασμένη εβδομάδα, στη Συνέλευση ?Ισης Εκπροσώπησης ΑΚΕ-ΕΕ διεξήχθη ψηφοφορία η οποία είναι διαμετρικά αντίθετη με ορισμένα σημεία της έκθεσης αυτής. Πιστεύω λοιπόν ότι αυτό δεν θα πρέπει να παραγνωρισθεί. Αυτός είναι και ο λόγος για τον οποίο πιστεύουμε ότι επιβάλλεται η αναπομπή της έκθεσης αυτής στην επιτροπή που την κατάρτισε.

<SPEAKER ID=13 NAME="Πρόεδρος">
Αγαπητοί συνάδελφοι δεν είναι δυνατό να ξεκινήσει συζήτηση για αυτό το θέμα. Πολλοί ομιλητές όμως επιθυμούν να παρέμβουν και θα τους δώσω τον λόγο.

<SPEAKER ID=14 LANGUAGE="EN" NAME="Provan">
Κυρία Πρόεδρε, η έκθεση αυτή της κ. Fraga είναι έκθεση πρωτοβουλίας και έχει πολύ μεγάλη σημασία για το μέλλον της Κοινής Αλιευτικής Πολιτικής. Θα ήθελα να επισημάνω στο Σώμα ότι η κ. Fraga συμπεριφέρθηκε άψογα ως εισηγήτρια. Παρουσίασε έκθεση που δέχθηκε 460 τροπολογίες, και στη συνέχεια, την απέσυρε για να συντάξει άλλη έκθεση, στην οποία θα μπορούσε να συμφωνήσει η πλειονότητα της Επιτροπής Αλιείας. Η κ. Fraga αποτελεί καταπληκτικό παράδειγμα της συμπεριφοράς που θα πρέπει να επιδεικνύει ο εισηγητής κατά την επιτέλεση εργασιών για το Ευρωπαϊκό Κοινοβούλιο και τις επιτροπές.
<P>
Για τον λόγο αυτό, είμαι απολύτως πεπεισμένος ότι το Σώμα θα θελήσει να διατηρήσει την έκθεση γιατί, παρά τα ελάχιστα μικρά γλωσσικά προβλήματα, που μπορούν να διευθετηθούν από τις υπηρεσίες, οι περισσότερες ομάδες θα θελήσουν να μην αλλάξουν την ημερήσια διάταξη και να διασφαλίσουν ότι το Ευρωπαϊκό Κοινοβούλιο προχωρεί κανονικά.

<SPEAKER ID=15 LANGUAGE="EN" NAME="Green">
Κυρία Πρόεδρε, σήμερα το πρωί, στην ομάδα μου, έθεσα το εν λόγω ζήτημα, γιατί είχε ανακινηθεί αρκετές φορές από την Ομάδα ΕΡΣ, η οποία επισήμανε την ύπαρξη σημαντικών τεχνικών και γλωσσικών σφαλμάτων. Η συντριπτική πλειοψηφία της ομάδας μου έκρινε ότι στην έκθεση που εξετάζουμε σήμερα, δεν υπάρχει κάτι που δεν είναι δυνατό να αντιμετωπιστεί. Για το λόγο αυτό, πιστεύουμε ότι πρέπει να παραμείνει στην ημερήσια διάταξη ως έχει.

<SPEAKER ID=16 NAME="Πρόεδρος">
Συνεπώς τα πράγματα είναι τώρα σαφή. Εν πάση περιπτώσει, όπως γνωρίζετε, ψηφίσαμε την ημερήσια διάταξη. Δεν τίθεται λοιπόν θέμα αν θα υπάρχει παραπομπή του θέματος αυτού. Το ζήτημα θα παρουσιασθεί όταν φθάσουμε στο σημείο αυτό της ημερήσιας διάταξης, όμως θεώρησα απαραίτητο να γίνουν οι διευκρινήσεις αυτές.

<SPEAKER ID=17 LANGUAGE="EN" NAME="Gallagher">
Κυρία Πρόεδρε, θέλω να υποστηρίξω το αίτημα του κ. Macartney περί διαβίβασης. Όταν διατυπώθηκαν περισσότερες από 460 τροπολογίες και η έκθεση συμβιβασμού παρουσιάστηκε με πολλές τροπολογίες, δεν είχαμε την ευκαιρία στην επιτροπή να ψηφίσουμε επί των εν λόγω τροπολογιών και πρέπει να μας δοθεί η ευκαιρία αυτή τώρα.
<P>
Το αγγλικό κείμενο διαφοροποιείται σε πολλά σημεία ως προς το ισπανικό και το γαλλικό κείμενο. Επιπλέον, το αγγλικό κείμενο περιλαμβάνει εντελώς νέα διατύπωση, που δεν εμφανίζεται στις άλλες γλώσσες. Είναι απολύτως δίκαιο και λογικό να ζητήσουμε αναβολή μέχρι τα μέλη του Ευρωπαϊκού Κοινοβουλίου και τα μέλη της επιτροπής να έχουν το χρόνο να εξετάσουν -και, ενδεχομένως, να τροποποιήσουν- την έκθεση.
<P>
Εν κατακλείδι, αν και η κ. Fraga έδωσε σε εσάς, ή στη γραμματεία, ενδεικνυόμενο κατάλογο ψηφοφορίας, δεν είχε λάβει σχετική έγκριση από την Επιτροπή Αλιείας και δεν μιλά εξ ονόματός μας.

<SPEAKER ID=18 NAME="Πρόεδρος">
Κύριε Gallagher, όπως και εγώ, γνωρίζετε και εσείς τον Κανονισμό. Κανονικά τα αιτήματα αναπομπής σε επιτροπή δεν γίνονται τώρα, αλλά όταν θα αρχίσει η συζήτηση της έκθεσης της κ. Fraga Estιvez ή στην ψηφοφορία. Πιστεύω ότι είναι καλύτερα να ρυθμισθεί το ζήτημα αυτό όταν οι συνάδελφοι είναι παρόντες. Σας προτείνω να προχωρήσουμε σε ψηφοφορία, αφού ακούσθηκαν όλες οι απόψεις.
<P>
(Το Σώμα αποφασίζει να διατηρήσει την έκθεση στην ημερήσια διάταξη)

<SPEAKER ID=19 LANGUAGE="PT" NAME="Novo">
Κυρία Πρόεδρε, αγαπητοί συνάδελφοι, την περασμένη Παρασκευή μια σφοδρή θύελλα έπληξε την αυτόνομη περιφέρεια των Αζόρων. Δυστυχώς, συνεπεία των πλημμύρων και των κατολισθήσεων που προκάλεσαν οι καταρρακτώδεις βροχές, πρέπει να θρηνήσουμε το θάνατο 29 ατόμων. Εικοσιεννέα άνθρωποι πέθαναν καταπλακωμένοι από τη λάσπη στο μικρό χωριό Ribeira Quente, στην επαρχία Povoaηγo της νήσου Sγo Miguel. Δεν προτίθεμαι, εδώ και τώρα, να μιλήσω για τις υλικές ζημίες και τα πολλά που πρέπει να γίνουν για την αποκατάστασή τους και με στόχο την πρόληψη παρόμοιων καταστροφών στο μέλλον. Είμαι βέβαιος ότι θα επανέλθουμε στο θέμα αυτό κατά την επόμενη περιόδου συνόδου του Στρασβούργου.
<P>
Αυτό που θέλω να σας ζητήσω τη στιγμή αυτή, κυρία Πρόεδρε, είναι απλώς να εκφράσουμε την αλληλεγγύη μας προς τις οικογένειες των 29 ανθρώπων που χάθηκαν. Και σας ζητώ να απευθυνθείτε, εξ ονόματος του Κοινοβουλίου, εξ ονόματος όλων των συναδέλφων που παρίστανται εδώ, στις οικογένειες των θυμάτων, στον πληθυσμό της Ribeira Quente, στις τοπικές, περιφερειακές και εθνικές αρχές, εκφράζοντας σε όλους ανεξαιρέτως τη βαθιά μας θλίψη και το βαρύ μας πένθος. Είμαι βέβαιος, κυρία Πρόεδρε, πως θα συμμεριστείτε αυτό το αίτημα και πως θα ενεργήσετε αμέσως προς αυτή την κατεύθυνση.

<SPEAKER ID=20 NAME="Πρόεδρος">
Κύριε Novo, μπορώ να σας διαβεβαιώσω ότι θα κινηθούμε στην κατεύθυνση αυτή και θα απευθύνουμε μήνυμα αλληλεγγύης και συμπάθειας σε όσους επλήγησαν από το δραματικό αυτό γεγονός και φυσικά, όπως προτείνατε, στο Στρασβούργο, θα αποφασίσουμε σχετικά με μια σειρά από συγκεκριμένες διατάξεις προκειμένου να αντιμετωπισθεί η καταστροφή αυτή.

<SPEAKER ID=21 LANGUAGE="EN" NAME="Macartney">
Κυρία Πρόεδρε, είμαι πράγματι αναγκασμένος να διαμαρτυρηθώ για τον τρόπο με τον οποίο χειρίζεστε την εν λόγω διαβίβαση. Κατ'αρχάς, μας βεβαιώσατε ότι η κανονική διαδικασία θα διεκόπτετο, μέχρι που ανέκυψε το ζήτημα, πριν επανατεθεί σε ψηφοφορία η διαβίβαση. Δεν ανακινούσαμε το ζήτημα, αλλά εσείς, ξαφνικά, προέβητε στην ψηφοφορία. Έτσι, δεν είχαμε την ευκαιρία να πιέσουμε για την πραγματοποίηση ψηφοφορίας δι' ονομαστικής κλήσεως, κάτι που σίγουρα θα είχαμε πράξει ως ομάδα. Το ζήτημα αυτό είναι εξαιρετικά σημαντικό και οφείλω να διαμαρτυρηθώ για την αποχώρησή σας από τη διαδικασία, την οποία εσείς η ίδια περιγράψατε κατά την έναρξη της συνόδου.

<SPEAKER ID=22 NAME="Πρόεδρος">
Κύριε Macartney, πιστεύω ότι έπραξα καθετί δυνατό προκειμένου να σας ικανοποιήσω. Κανονικά, όπως γνωρίζετε πολύ καλά, δεν θα έπρεπε να προχωρήσω στην ψηφοφορία αυτή, καθώς η ψηφοφορία πραγματοποιείται κατά την συζήτηση του θέματος στην ημερήσια διάταξη, δηλαδή όταν ο αριθμός των παρόντων είναι μικρότερος. Πίστευα, και η άποψη μου κινείται στα ίδια πλαίσια με την δική σας, ότι θα έπρεπε το Σώμα να αποφανθεί σαφώς. Ακούσαμε λοιπόν δυο ομιλητές υπέρ της παραπομπής και δύο κατά της παραπομπής, έτσι ώστε να υπάρχει ισορροπία.
<P>
Τώρα, αν επιθυμείτε ψηφοφορία με ονομαστική κλήση, θα έπρεπε να το ζητήσετε. Η ψηφοφορία, όπως διαπιστώσατε ήταν σαφής. Πιστεύω πραγματικά ότι όλα έγιναν σύμφωνα με τους κανόνες, όμως μπορώ να σας διαβεβαιώσω ότι θα φροντίσουμε τα γλωσσικά προβλήματα να ρυθμισθούν λεπτομερώς, όπως έχει γίνει και σε άλλες περιπτώσεις.

<SPEAKER ID=23 LANGUAGE="EN" NAME="McMahon">
Κυρία Πρόεδρε, το διαδικαστικό ζήτημα που θέτω, αφορά το άρθρο 22 του Κανονισμού -τα καθήκοντα του Προεδρείου. Το Σαββατοκύριακο, ο κ. Liikanen προέβη σε δηλώσεις στο ραδιοφωνικό σταθμό BBC σχετικά με τις πρακτικές για την απασχόληση και τις διακρίσεις λόγω ηλικίας που παρατηρούνται στο χώρο αυτό. Επισήμανε ότι από το 1998 η Ευρωπαϊκή Επιτροπή δεν θα επιβάλλει όριο ηλικίας στις προκηρύξεις για την πλήρωση θέσεων εργασίας.
<P>
Γνωρίζω ότι το Προεδρείο του Ευρωπαϊκού Κοινοβουλίου εξετάζει το ανωτέρω ζήτημα και πως ό, τι συμφέρει την Επιτροπή συμφέρει και το Ευρωπαϊκό Κοινοβούλιο. Ως κοινοβούλιο πρέπει επίσης να καταργήσουμε την πολιτική διακρίσεων λόγω ηλικίας στην απασχόληση. κοινώς, στη Συνθήκη του Αμστερνταμ. Θα ήθελα να μάθω ποια μέτρα προτίθεται να λάβει το Προεδρείο, ώστε να εξασφαλίσει ότι συμβαδίζουμε με τα άλλα όργανα που δεν εφαρμόζουν διακρίσεις έναντι των γηραιότερων πολιτών της Ευρωπαϊκής Κοινότητας.

<SPEAKER ID=24 NAME="Πρόεδρος">
Κύριε Mc Mahon, δεν πρόκειται όπως γνωρίζετε για πρόταση επί της διαδικασίας. Αν το επιθυμείτε, μπορείτε να θέσετε το ζήτημα αυτό στο κ.Liikanen.Το ζήτημα αυτό θα ρυθμισθεί από τις αρμόδιες αρχές .

<CHAPTER ID=3>
Επείγοντα πολιτικά θέματα
<SPEAKER ID=25 NAME="Πρόεδρος">
Η ημερήσια διάταξη προβλέπει ανακοίνωση της Επιτροπής για επείγοντα και σημαντικά πολιτικά θέματα.
<P>
Αγαπητοί συνάδελφοι, κανονικά, δεν πρέπει να τροποποιήσουμε την ημερήσια διάταξη, αλλά όπως θα διαπιστώσετε είναι εντελώς εξαιρετική περίπτωση. Όντως, οι τρεις ομάδες μου ζήτησαν να εγγράψω μια ανακοίνωση της Επιτροπής, ακολουθούμενη από ερωτήσεις, σε ένα πολύ λεπτό ζήτημα, όπως το κλείσιμο των δρόμων από τους μεταφορείς στην Γαλλία. Οι τρεις ομάδες οι οποίες έκαναν την αίτηση αυτή είναι η ομάδα του Ευρωπαϊκού Σοσιαλιστικού Κόμματος, το Ευρωπαϊκό Λαϊκό κόμμα και η ομάδα των Φιλελευθέρων Δημοκρατών και Μεταρρυθμιστών.
<P>
Αν το Σώμα δεν διαφωνεί για την εγγραφή αυτή, θα μπορούσαν να ακολουθηθεί η εξής διαδικασία: θα εξετάσουμε, όπως προβλέπεται την ανακοίνωση του Επιτρόπου Van de Broek για το θέμα το οποίο έχει εγγραφεί στην ημερήσια διάταξη, μέχρι τις 16: 00, ύστερα θα έχουμε μισή ώρα στην διάθεση μας για ερωτήσεις -απαντήσεις στον Επίτροπο Kinnock, ο οποίος είναι στην διάθεση μας για να συζητήσουμε την ανακοίνωση αυτή.
<P>
Υπάρχουν αντιρρήσεις για την πρόταση αυτή; Δεν υπάρχουν. Θεωρώ ότι υιοθετείται και θα ακολουθηθεί η διαδικασία αυτή.

<SPEAKER ID=26 NAME="Van den Broek">
Είμαι πολύ ευχαριστημένος για την ανταλλαγή απόψεων που πραγματοποιούμε σήμερα σχετικά με το αποτέλεσμα της άτυπης συνεδρίασης των υπουργών εξωτερικών, η οποία διεξήχθη πριν από δέκα ημέρες στο Μόντορφ. Η συνεδρίαση αυτή εστιαζόταν στα ζητήματα που αφορούν τη διεύρυνση και την Ατζέντα 2000. Αρχικώς, θα ήθελα να επισημάνω ότι δεν υπήρξε συμφωνία σε όλα τα θέματα που άπτονται της διεύρυνσης. Σε τελευταία ανάλυση, διάγουμε περίοδο προετοιμασίας της Συνόδου Κορυφής του Λουξεμβούργου, όπου οι Αρχηγοί Κυβερνήσεων θα πρέπει να αποφασίσουν την ημερομηνία έναρξης των διαπραγματεύσεων και να συμφωνήσουν σε ορισμένες κατευθύνσεις που συνδέονται άμεσα ή έμμεσα με την όλη διαδικασία διεύρυνσης.
<P>
Αξίζει να σημειωθεί ότι τα κράτη μέλη συμφώνησαν, ουσιαστικά, ότι όταν κάνουν λόγο για διεύρυνση είναι υψίστης σημασίας να καθιστούν απολύτως σαφές σε όλες τις υποψήφιες χώρες ανεξαιρέτως ότι η αίτηση υποψηφιότητάς τους γίνεται αποδεκτή. Τούτο συνεπάγεται ότι η διεύρυνση θα συντελεστεί με όλες αυτές τις υποψήφιες χώρες μόλις...
<P>
(Διακοπή από την Πρόεδρο) Τα κράτη μέλη, όταν έκαναν λόγο για διεύρυνση, ομόφωνα επιθυμούσαν να επισημάνουν ότι η διεύρυνση ως τέτοια συνιστά διαδικασία από την οποία καμία από τις υποψήφιες χώρες δεν εξαιρείται. Τούτο σημαίνει ότι, όταν συντρέχουν οι πολιτικές και οικονομικές προϋποθέσεις που έχουν οριστεί επανειλημμένως και ιδίως στη Σύνοδο Κορυφής της Κοπεγχάγης, το 1993, τότε η εν λόγω χώρα θα καταστεί μέλος.
<P>
Συνεπάγεται, λοιπόν, -και στο σημείο αυτό επαναλαμβάνω εκείνο στο οποίο συμφώνησαν όλα τα κράτη μέληότι η διεύρυνση περιλαμβάνει προφανώς διάφορα στοιχεία διαπραγματεύσεων και προετοιμασίας. Αν και δεν υπήρξε κανένα σταθερό και ακριβές συμπέρασμα στις συστάσεις των υπουργών προς τους Αρχηγούς Κρατών και Κυβερνήσεων σχετικά με τον τρόπο έναρξης των διαπραγματεύσεων, είναι απολύτως σαφές ότι πρέπει να αποδοθεί πολύ μεγαλύτερη έμφαση στον σφαιρικό χαρακτήρα της διαδικασίας ως τέτοιας, και όχι στο γεγονός ότι ορισμένες χώρες θα αρχίσουν διαπραγματεύσεις, ενώ άλλες θα εξακολουθήσουν τις προετοιμασίες. Με την έννοια αυτή, εξήχθη ένα σαφές συμπέρασμα: όπου εφαρμόζεται διαφοροποίηση, δεν πρέπει ποτέ να εκλαμβάνεται ως διακριτική μεταχείριση.
<P>
Στις προτάσεις που υπέβαλε η Επιτροπή στην Ατζέντα 2000, το ζήτημα αυτό περιελήφθη στην πρόταση που αναφέρει ότι για όλες τις υποψήφιες χώρες ανεξαιρέτως οι εταιρικές σχέσεις ένταξης πρέπει να αντιπροσωπεύουν το πλαίσιο μέσα στο οποίο θα πρέπει να ακολουθείται συνεχής πορεία προς την ένταξη, με ό, τι αυτή συνεπάγεται. Οι εταιρικές σχέσεις ένταξης πρέπει να συνίστανται σε πολύ σαφείς "οδικούς χάρτες» που να εμφανίζουν -βάσει των γνωμοδοτήσεων που έχουν εκδοθεί- τα αδύναμα σημεία κάθε υποψήφιας χώρας, τα οποία πρέπει να αντιμετωπιστούν, προκειμένου η χώρα να πληροί τις προϋποθέσεις ένταξης.
<P>
Από την άλλη πλευρά, ως τμήμα των εν λόγω εταιρικών σχέσεων ένταξης, πρέπει να υπάρχει εθνική στρατηγική κάθε υποψήφιας χώρας, όπου να εξηγείται και να περιγράφεται πώς αντιλαμβάνεται το μελλοντικό χρονοδιάγραμμα εργασιών της. Κατά τρίτον, υπάρχει το χρηματοοικονομικό ζήτημα, το τμήμα του προγράμματος PHARE των εν λόγω εταιρικών σχέσεων ένταξης, που ορίζει ρητώς ότι τα κονδύλια χορηγούνται για να υποστηριχθεί το κοινό αυτό εγχείρημα για περαιτέρω προετοιμασία. Τούτο αντανακλά σαφώς τον σφαιρικό χαρακτήρα της διαδικασίας, γιατί το πρότυπο αυτό των εταιρικών σχέσεων ένταξης ισχύει για κάθε υποψήφια χώρα.
<P>
Κατά δεύτερο λόγο, αναφέραμε ότι, όπως ισχύει σε κάθε υποψήφια χώρα, θα εκπονείται ετήσια επισκόπηση σχετικά με την πρόοδο που έχει συντελεστεί ως προς την πλήρωση των προϋποθέσεων. Δεν θα υπάρξει καμία εξαίρεση, αλλά, προφανώς, οι χώρες που δεν έχουν ακόμη φθάσει στο κατώφλι των διαπραγματεύσεων, μπορούν επίσης να αναμένουν ότι μόλις ικανοποιήσουν τις προϋποθέσεις αυτές, η Επιτροπή θα συστήσει αμέσως στους Αρχηγούς Κρατών και Κυβερνήσεων να εκκινήσουν τις διαπραγματεύσεις. Θα υπενθυμίσω ότι στις αρχικές προτάσεις μας, προτείναμε ότι η έναρξη των διαπραγματεύσεων θα πρέπει να συνιστάται στις χώρες εκείνες που αναμένεται ενδεχομένως να ικανοποιήσουν τις προϋποθέσεις ένταξης μεσοπρόθεσμα. Όταν επικρατήσει αυτή η κατάσταση και σε άλλες χώρες, πρέπει αμέσως να προταθεί η έναρξη των διαπραγματεύσεων.
<P>
Ένα τρίτο στοιχείο στην όλη ιδέα της Επιτροπής περί συνολικότητας υπήρξε η πρόταση για την θέσπιση της μόνιμης διάσκεψης ή, αλλιώς, της Ευρωπαϊκής Διάσκεψης. Πρόκειται να ιδρυθεί πολυμερές φόρουμ, όπου όλες εκείνες οι χώρες που, σύμφωνα με την Ατζέντα 2000, διαθέτουν ευρωπαϊκή προοπτική, ή προσβλέπουν στην ένταξή τους, μπορούν να καταστούν μέλη. Το εν λόγω πολυμερές φόρουμ θα ασχολείται με τα ζητήματα οριζόντιας φύσης, που αντιπροσωπεύουν κοινό συμφέρον της κάθε αιτούσας χώρας. Θα είναι το μόνο πολυμερές φόρουμ όπου οι άνθρωποι αυτοί θα συνομιλούν με τα κράτη μέλη, δεδομένου ότι οι ενταξιακές διαπραγματεύσεις θα διεξάγονται στο πλαίσιο διμερών σχέσεων. Κάθε υποψήφια χώρα διαπραγματεύεται με την Ευρωπαϊκή Ένωση σε διμερές επίπεδο και όχι σε πολυμερές φόρουμ.
<P>
Συνεπώς, η ουσία της μόνιμης διάσκεψης θα είναι τα οριζόντια ζητήματα. Μπορεί τα ζητήματα αυτά να άπτονται του δεύτερου ή του τρίτου πυλώνα ή ακόμη και του πρώτου πυλώνα -όπως είναι η περιφερειακή συνεργασία, τα διαπεριφερειακά δίκτυα- με την προϋπόθεση ότι η πολυμερής συζήτηση δεν επεμβαίνει με κανένα τρόπο στις διμερείς διαπραγματεύσεις. Αν το αντιλαμβάνομαι ορθά, και νομίζω ότι το δεν κάνω λάθος, τα κράτη μέλη συμφωνούν με αυτήν την προοπτική, αν και υπήρξαν δύο κράτη μέλη που εξέφρασαν τις αμφιβολίες τους σχετικά με το κατά πόσον η ίδρυση τέτοιας Ευρωπαϊκής Διάσκεψης ήταν απαραίτητη και δεν επρόκειτο να αποτελέσει, κατά το μάλλον ή ήττον, υποκατάστατο του Συμβουλίου της Ευρώπης. Αλλά δεν εκτιμώ ότι αυτές οι παρατηρήσεις διατυπώθηκαν με την πρόθεση άσκησης βέτο στην ίδρυση της Ευρωπαϊκής Διάσκεψης. Επομένως, αν αποδεχθούμε ότι πρέπει να καταβληθεί κάθε δυνατή προσπάθεια για να τονιστεί ο σφαιρικός χαρακτήρας της διαδικασίας διεύρυνσης, η εν λόγω Ευρωπαϊκή Διάσκεψη θεωρείται σίγουρο ότι θα εγκριθεί και θα απεικονίζει τη σύσταση της Ατζέντας 2000 της Επιτροπής.
<P>
Εκείνο που εναπόκειται να εξετάσουμε και εξακολουθεί να παραμένει σε εκκρεμότητα είναι το ζήτημα συμμετοχής της Τουρκίας. Πρόκειται για μια χώρα που, σύμφωνα με την έννοια που χρησιμοποιεί η Επιτροπή, μπορεί σίγουρα να θεωρηθεί ότι προσβλέπει στην ένταξή της στην Ευρωπαϊκή Ένωση. Σύμφωνα με την Επιτροπή, βάσει αυτής της έννοιας, η Τουρκία πρέπει να συμμετέχει στην εν λόγω διάσκεψη, αλλά δεν έχει ακόμη ληφθεί καμία απόφαση. Το μόνο που μπορώ να παρατηρήσω είναι ότι, κατά την επίσκεψη που πραγματοποίησα στην Τουρκία την προηγούμενη εβδομάδα, είχα εκτενείς συνομιλίες με τις τοπικές αρχές, καθώς προετοιμάζονταν για την προγραμματισμένη επίσκεψη του Προέδρου του Ευρωπαϊκού Συμβουλίου, του Υπουργού Εξωτερικών του Λουξεμβούργου, στις 27 Νοεμβρίου, και για το Συμβούλιο Σύνδεσης με την Τουρκία, που θα διεξαχθεί στις 24 Νοεμβρίου.
<P>
Εναπομένουν δυσχερείς συνομιλίες για να προσαρμοστούν οι προσδοκίες της Τουρκίας σε σχέση με την Ευρωπαϊκή Διάσκεψη. Τούτο εξαρτάται, ως ένα βαθμό, από ορισμένες χειρονομίες καλής θελήσεως σε ό, τι αφορά το Κυπριακό, τα ανθρώπινα δικαιώματα και τις διμερείς σχέσεις με την Ελλάδα. Δεν θα υπεισέλθω σε λεπτομέρειες, καθώς ο χρόνος μου είναι περιορισμένος.
<P>
Θα κλείσω λέγοντας ότι το Μόντορφ υπήρξε ορόσημο για τη μελλοντική προετοιμασία σοβαρών αποφάσεων σχετικά με τη διεύρυνση, οι οποίες πρέπει να ληφθούν στη Σύνοδο του Λουξεμβούργου το Δεκέμβριο.

<SPEAKER ID=27 LANGUAGE="ES" NAME="Barσn">
Crespo (PSE). (ES) Κυρία Πρόεδρε, ευχαριστώ τον κύριο Επίτροπο που συμπεριέλαβε στοιχεία της ολλανδικής πλευράς στην διακήρυξή του. Η πρώτη ερώτηση που θα θέλω να θέσω στον κύριο Επίτροπο είναι η εξής: θεωρεί πως η παράλληλη έναρξη της διεύρυνσης και της Ευρωπαϊκής Διάσκεψης σημαίνει, κατά τη γνώμη του, προσέγγιση στην λεγόμενη "θεωρία του αγώνα δρόμου»;
<P>
Δεύτερον, θεωρεί πως στη διάσκεψη κορυφής στο Λουξεμβούργο θα πρέπει να εγκριθεί, πέρα από τις αρχές διαπραγμάτευσης, το γενικό πλαίσιο της ίδιας;

<SPEAKER ID=28 LANGUAGE="EN" NAME="Van den Broek">
Αναγνωρίζω τα χαρακτηριστικά ολλανδικών έργων ζωγραφικής που περιέγραψε το εξέχον Μέλος, κ. Barσn Crespo. Η όψη του εν λόγω πίνακα, αυτήν ακριβώς τη στιγμή, δεν είναι ιδιαίτερα ευκρινής. Δεν μπορώ να προδικάσω ή να προβάλω αποφάσεις που δεν έχουν ακόμη ληφθεί από τα κράτη μέλη. Βάσει των όσων πληροφορήθηκα από τα κράτη μέλη, εκτιμώ ότι, εφόσον εξασφαλίσουμε ότι όλες οι υποψήφιες χώρες θέλουν να συμμετάσχουν στη διαδικασία διεύρυνσης, μεγάλο μέρος της ζημίας που προκαλείται από τη χρήση εσφαλμένης ορολογίας μπορεί να αποφευχθεί.
<P>
Κατά δεύτερο λόγο, κανένα κράτος μέλος δεν έχει αμφισβητήσει την ακρίβεια ή την ορθότητα της εκτίμησής μας για την πολιτική και οικονομική κατάσταση προετοιμασίας των υποψηφίων χωρών. Κανένα κράτος μέλος δεν αρνήθηκε ότι υπάρχουν ουσιαστικές διαφορές στο βαθμό προετοιμασίας μεταξύ των διαφόρων υποψηφίων.
<P>
Κατόπιν τούτου, υπογραμμίζοντας και πάλι τον σφαιρικό χαρακτήρα της διαδικασίας, ελπίζω ότι θα σημειωθεί σύμπνοια απόψεων στο Λουξεμβούργο.

<SPEAKER ID=29 LANGUAGE="DE" NAME="Rack">
Κύριε Επίτροπε, με χαρά ακούσαμε ότι στην Διάσκεψη αυτή των Υπουργών Εξωτερικών κατεβλήθη συνειδητά η προσπάθεια να δοθεί το σαφές μήνυμα ότι δεν πρέπει να αποκλεισθεί κανείς. Αναμένεται ο τρόπος που θα αποφασίσουν, σχετικά, οι επιμέρους αρχηγοί κρατών. Μέσα σ' αυτό το πλαίσιο τίθεται ακόμη μία φορά το ερώτημα, σχετικά με το ποια θέματα θα διαπραγματευθεί αυτή η Ευρωπαϊκή Διάσκεψη. Με βάση ποιά συγκεκριμένα παραδείγματα, και ποια αντικείμενα προς διαπραγμάτευση, θα διαγραφεί το πλαίσιο των συζητήσεων και αποφάσεων αυτής της Ευρωπαϊκής Διάσκεψης και πόσο θα διασφαλίζουν αυτά, την αίσθηση ότι συμπεριλαμβάνονται όλοι σ' αυτήν την διεργασία προσέγγισης και μελλοντικής ένταξης στην Ευρωπαϊκή Ένωση;

<SPEAKER ID=30 LANGUAGE="EN" NAME="Van den Broek">
Αν και δεν επιχειρώ να εξάγω τελικά συμπεράσματα από μια συζήτηση που δεν έχει ακόμη ολοκληρωθεί, εκείνο που προκύπτει από τις συνομιλίες είναι ότι το ζήτημα που πρόκειται να εξεταστεί στη διάσκεψη μεταξύ των κρατών μελών και των υποψηφίων χωρών δεν θα συνδέεται άμεσα με την ένταξη. Επαναλαμβάνω, με άλλα λόγια, εκείνο που ανέφερα προηγουμένως, ότι, δηλαδή, το πολυμερές φόρουμ και το αντικείμενό του δεν πρέπει να περιορίσουν τις διμερείς διαπραγματεύσεις που θα διεξαχθούν με τις υποψήφιες χώρες.
<P>
Ειδικότερα, σε ό, τι αφορά τα οριζόντια ζητήματα κοινού συμφέροντος, κάποιος θα μπορούσε προφανώς να θεωρήσει, όπως επισημαίνεται στην Ατζέντα 2000, ζητήματα κοινής εξωτερικής πολιτικής και κοινής ασφάλειας τα ζητήματα εκείνα όπου έχει κοινό συμφέρον, όπως τις σχέσεις με ορισμένες τρίτες χώρες. θα μπορούσε να θεωρήσει ζητήματα περιφερειακής συνεργασίας τα ζητήματα εκείνα που εμπεριέχουν κοινό συμφέρον. Όπως προανέφερα, θα μπορούσε κανείς να μιλήσει για διευρωπαϊκά δίκτυα.
<P>
Θα μπορούσε, επίσης, κάποιος να θεωρήσει οριζόντια ζητήματα εκείνα που αφορούν το περιβάλλον. Θα μπορούσα εύκολα να κατανοήσω ότι, όπου το σημαντικό ζήτημα του περιβάλλοντος απασχολεί σοβαρά τις υποψήφιες χώρες και τα κράτη μέλη, και όπου εγείρονται πιεστικές απαιτήσεις σε όλη τη διαδικασία προσαρμογής, ορισμένα οριζόντια ζητήματα που απασχολούν όλες τις υποψήφιες χώρες θα αποτελούσαν ενδεχομένως το αντικείμενο τέτοιας οριζόντιας συζήτησης, χωρίς να εξαχθούν συμπεράσματα για συγκεκριμένη χώρα και χωρίς να μετατραπούν οι συνομιλίες σε διαπραγματεύσεις, κάτι που σαφώς δεν πρέπει να συμβεί. Θα έδινε, επίσης, τη δυνατότητα να γεννηθεί το συναίσθημα μιας ευρωπαϊκής οικογένειας σε ό, τι αφορά τα ζητήματα κοινού συμφέροντος, χωρίς, βεβαίως, να επιχειρηθεί η επικάλυψη του έργου που ανήκει τυπικώς σε άλλα φόρα, όπως το Συμβούλιο της Ευρώπης ή ο ΟΑΣΕ. Επομένως, με τον όρο "άσχετα προς την ένταξη» εννοώ ότι δεν πρέπει να παρεμβαίνουν στις διμερείς διαπραγματεύσεις, χωρίς τούτο να σημαίνει ότι δεν μπορούν να συζητηθούν θέματα κοινού ενδιαφέροντος με τα οποία πρέπει να εξοικειωθούμε ενόψει της μελλοντικής ένταξης.

<SPEAKER ID=31 LANGUAGE="EN" NAME="Titley">
Όπως γνωρίζετε, είμαι αντιπρόεδρος της Μικτής Κοινοβουλευτικής Επιτροπής με τη Σλοβενία. Προσφάτως, επισκέφθηκα τη Σλοβενία για να διαβεβαιώσω τους Σλοβένους ότι η προσέγγιση της Επιτροπής σε ό, τι αφορά τη διαδικασία διεύρυνσης είναι αντικειμενική, ότι κάθε χώρα θα κριθεί βάσει των επιτευγμάτων της. Φανταστείτε, λοιπόν, τη δυσφορία μου όταν, επιστρέφοντας από τη Σλοβενία, ανακάλυψα ότι υπάλληλος της Επιτροπής, που φέρεται ως κύριος σύμβουλος, ανέφερε σε σύσκεψη για τη Σλοβενία ότι: "Ακόμη και αν η Σλοβενία πληρούσε τα κριτήρια πρόσβασης αύριο, δεν θα καθίστατο αμέσως μέλος. θα έπρεπε να αναμένει την Πολωνία». Θα μπορούσε να μου πει ο Επίτροπος αν η επίσημη πολιτική της Επιτροπής, παρά τις δικές της ακριβείς διαβεβαιώσεις, είναι ότι ενεργούμε σπασμωδικά, ανεξάρτητα από την πρόοδο της κάθε χώρας; Κατά δεύτερο λόγο, το πρόβλημα της Σλοβενίας, όπως πολύ καλά γνωρίζετε, συνίσταται στην έλλειψη διοικητικής ικανότητας. Στην Ατζέντα 2000 προτείνατε ότι το 30 % των κονδυλίων του προγράμματος RHARE πρέπει να χορηγηθεί για τη βελτίωση της διοικητικής ικανότητας, συμπεριλαμβανομένων των ανταλλαγών μεταξύ εθνικών υπαλλήλων. Η εκτίμησή μου είναι ότι τα κράτη μέλη απορρίπτουν την προσέγγιση αυτή. Μπορείτε να σχολιάσετε τη δήλωση των Υπουργών Εξωτερικών σχετικά με την ανταλλαγή εθνικών υπαλλήλων προκειμένου να ενισχύσουν τη διοίκηση;

<SPEAKER ID=32 LANGUAGE="EN" NAME="Van den Broek">
Υπάρχει, βεβαίως, το ενδεχόμενο να υφίστανται προσωπικές απόψεις, υπολογισμοί και εκτιμήσεις. Από την πλευρά της πολιτικής, κατά τη γνώμη μου, η κατάσταση είναι απολύτως σαφής. Αν, μάλιστα, μελετήσει κανείς προσεκτικά την Ατζέντα 2000, προκύπτει ότι οι χώρες που θα πληρούν τις προϋποθέσεις, θα καταστούν μέλη αμέσως μόλις ικανοποιήσουν τα απαιτούμενα κριτήρια. Προφανώς, θα είναι απαραίτητο να κυρωθεί η έκβαση του ζητήματος της ένταξης. Ωστόσο, θα ήθελα να επεκταθώ επί του θέματος. Η άποψη που αναπτύξαμε στην Ατζέντα 2000 είναι ότι πρέπει να εξακολουθεί να παρέχεται η δυνατότητα σε όσες χώρες εισέρχονται αργότερα, αλλά ενδέχεται να επιλύσουν τα προβλήματά τους νωρίτερα, να μπορούν να φθάνουν εκείνες τις χώρες που άρχισαν πρώτες τις διαπραγματεύσεις. Με άλλα λόγια, από κάθε άποψη, πρέπει να επιμείνουμε, ώστε οι χώρες να κρίνονται βάσει των μεμονωμένων επιτευγμάτων τους. Τούτο ισχύει, επίσης, για την πλήρωση των ενταξιακών προϋποθέσεων.
<P>
Κατά δεύτερο λόγο, η ανταλλαγή μεταξύ των εθνικών διοικητικών υπαλλήλων και εκείνων των υποψηφίων χωρών, με σκοπό να ενισχυθεί η διοικητική ικανότητα, αποτελεί αναπόσπαστο τμήμα της προετοιμασίας και της αναπροσαρμογής του προγράμματος PHARE, προκειμένου να χορηγηθεί -μην το πάρετε κατά γράμματο 30 % των κονδυλίων σε ό, τι αφορά την θεσμική οικοδόμηση. Τούτη η διατύπωση είναι αρκετά ασαφής, ώστε να επιτρέπει διάφορες δραστηριότητες, που κυμαίνονται από την ενίσχυση των δημοκρατικών δομών ή την παγίωσή τους έως την εδραίωση του δικαστικού συστήματος, που είναι, επίσης, ιδιαίτερα σημαντικό. Αλλά περιλαμβάνει εξίσου προγράμματα κατάρτισης για εθνικούς διοικητικούς υπαλλήλους. Στο πλαίσιο αυτό, ζητήσαμε επίσης από τα κράτη μέλη να μας παράσχουν σημείο αναφοράς στη διοικητική διάρθρωσή τους, όπου να μπορούμε να αντιμετωπίζουμε τα ζητήματα αυτά που αφορούν την πραγματογνωμοσύνη, την ανταλλαγή ή οτιδήποτε σχετικό με τους εμπειρογνώμονες αμφότερων των διοικήσεων, είτε πρόκειται για κατάρτιση στα κράτη μέλη, είτε για μετάβαση των βοηθών των κρατών μελών στις υποψήφιες χώρες.
<P>
Το θέμα που έθιξε ο κ. Titley εμφανίζεται ως μία από τις βασικότερες προκλήσεις του μέλλοντος. Η έγκριση και η προσέγγιση της νομοθεσίας είναι τελείως διαφορετική από την εφαρμογή της και, αν χρειαστεί, την επιβολή της από πεπειραμένο δικαστικό σώμα. Τούτο απαιτεί, βεβαίως, χρόνο. Για το λόγο αυτό, τα πολυετή προγράμματα κατάρτισης και ανταλλαγών πρέπει να αντιπροσωπεύουν σημαντικό τμήμα της όλης προπαρασκευαστικής διαδικασίας.

<SPEAKER ID=33 LANGUAGE="NL" NAME="Oostlander">
Πρόεδρε, διαπιστώνω με ιδιαίτερη ικανοποίηση τη σύμπτωση απόψεων που υπάρχει μεταξύ Επιτροπής, Συμβουλίου και Κοινοβουλίου. Κατά τη γνώμη μου, αυτό προκύπτει σαφώς από την άποψη του Επιτρόπου ότι θα γίνει κάποιος διαχωρισμός χωρίς να εισάγονται διακρίσεις και ότι, κατά συνέπεια, δεν θα γίνει ούτε καν μια αυστηρή κατάταξη. Το ερώτημα που θα ήθελα να θέσω είναι το εξής: γνωρίζει ο Επίτροπος τι προοπτικές υπάρχουν όσον αφορά την πρόταση της Επιτροπής για τη σύγκληση μια Διακυβερνητικής Διάσκεψης πριν από την επόμενη διεύρυνση; Κατά δεύτερον, όσον αφορά τη Σλοβακία θα ήθελα να ρωτήσω κατά πόσο η Επιτροπή έχει την εντύπωση ότι το Συμβούλιο είναι της άποψης ότι η Σλοβακία θα μπορούσε να λάβει μέρος σε διμερείς ή πολυμερείς διαπραγματεύσεις πριν η χώρα αυτή λάβει σημαντικά μέτρα για να ανταποκριθεί στα κριτήρια της Κοπεγχάγης;

<SPEAKER ID=34 LANGUAGE="EN" NAME="Van den Broek">
Θα ξεκινήσω από την τελευταία ερώτηση. Δεν υπάρχει ακόμη απολύτως σαφής εικόνα σχετικά με τη συμμετοχή στη διάσκεψη. Σε ό, τι αφορά τη Σλοβακία, οι συνομιλίες δεν έχουν ολοκληρωθεί. Επαναλαμβάνω ότι εκτιμούμε ότι η Σλοβακία πρέπει να συμμετάσχει στη διάσκεψη αυτή για τους λόγους που εξέθεσα προηγουμένως. Ούτε μπορεί να ισχυριστεί κανείς ότι έχει ήδη ληφθεί κάποια απόφαση και θα με εξέπληττε αν τούτο συνέβαινε στη Σύνοδο Κορυφής του Λουξεμβούργου σχετικά με τη νέα διακυβερνητική διάσκεψη που θα ασχοληθεί με τα εναπομείναντα θεσμικά ζητήματα που δεν επιλύθηκαν στο Αμστερνταμ.
<P>
Ο αξιότιμος βουλευτής θα γνωρίζει ότι, στο μεσοδιάστημα, τρία κράτη μέλη συνέταξαν κοινή δήλωση, όπου επισήμαιναν την ανάγκη να συντελεστούν θεσμικές προσαρμογές πριν από τη διεύρυνση. Στην Ατζέντα 2000 ορίζεται ρητά ότι θα αναληφθεί η καλύτερη δυνατή δράση για όλα τα θεσμικά ζητήματα που έμειναν σε εκκρεμότητα στο Αμστερνταμ, ώστε να εξεταστούν πριν από την πρώτη διεύρυνση. Αυτός είναι ο λόγος για τον οποίο η Ατζέντα 2000 συνιστά να αρχίσει η διακυβερνητική αυτή διάσκεψη κάποια στιγμή πριν από το 2000 ή λίγο αργότερα.

<SPEAKER ID=35 LANGUAGE="DE" NAME="Schroedter">
Η Διάσκεψη αρχηγών κρατών του Αμστερνταμ, λέτε, κύριε Επίτροπε, ότι δεν κατέληξε σε καμία μεταρρύθμιση. Πρέπει όμως, ακόμη κάτι να γίνει, σχετικά με την ικανότητα διεύρυνσης της Ευρωπαϊκής Ένωσης. Οι μεταρρυθμίσεις όμως συμβαδίζουν πάντα με τις διευρύνσεις. Η Γαλλία πρότεινε να ενισχυθεί η σημασία μιας μόνιμης Ευρωπαϊκής Διάσκεψης και να συμπεριληφθούν στην Διάσκεψη αυτή και θεσμικά ζητήματα. Η Ευρωπαϊκή Επιτροπή υποστηρίζει την πρόταση αυτή; Το Ευρωπαϊκό Συμβούλιο και η Ευρωπαϊκή Επιτροπή ενδιαφέρονται για την συμμετοχή των κρατών μελών στις θεσμικές μεταρρυθμίσεις; Αν ναι, πως πρέπει να συμβεί αυτό; Ποια συγκεκριμένα αντίληψη έχει η Ευρωπαϊκή Επιτροπή προκειμένου να συσχετισθούν μεταξύ τους όλες αυτές οι διεργασίες;

<SPEAKER ID=36 LANGUAGE="EN" NAME="Van den Broek">
Έχω την εντύπωση ότι οι γαλλικές προτάσεις σχετικά με την Ευρωπαϊκή Διάσκεψη είναι πολύ κοντά με την πρόταση της Επιτροπής, ή αντιστρόφως. ότι, δηλαδή, οι δικές μας προτάσεις πλησιάζουν πολύ τις προτάσεις της Γαλλίας. Με την έννοια αυτή, δεν υφίσταται ουσιαστικά καμία βασική διαφορά. Είναι πολύ πιθανό να χρειαστεί κάποιος να διασαφηνίσει πρώτος το είδος συμμετοχής που θα προτιμούσε για την εν λόγω διάσκεψη και τότε τα περισσότερα ζητήματα θα επιλύονταν ενδεχομένως πολύ εύκολα. Αν δεν κάνω λάθος, και εξακολουθούν να υπάρχουν δισταγμοί σχετικά με ορισμένα στοιχεία της διάσκεψης αυτής, τα ανωτέρω ζητήματα αφορούσαν περισσότερο τη συμμετοχή απ' ό, τι την ουσία. Όλα συνδέονται με το ερώτημα κατά πόσον η συμμετοχή ανοίγει, τρόπον τινά αυτομάτως, το δρόμο προς την ένταξη. Εξακολουθεί να απαιτείται μεγαλύτερη σαφήνεια, αλλά απ' ό, τι θυμάμαι από τις εδώ συνομιλίες, που ήταν ιδιαίτερα εποικοδομητικές, είμαι βέβαιος ότι θα καταλήξουμε σε συμφωνία και τελικώς η Ευρωπαϊκή Διάσκεψη θα πραγματοποιηθεί.

<SPEAKER ID=37 NAME="Αλαβάνος">
Κυρία Πρόεδρε, θα ήθελα με την ερώτησή μου να σταθώ στο θέμα της Τουρκίας, με βάση και τις εμπειρίες που είχε ο κ. Επίτροπος σε μία σημαντική επίσκεψή του. Πιστεύει ο κ. Επίτροπος ότι η Τουρκία, η οποία πρέπει να έχει την προοπτική της ένταξης, θα μπορούσε να συμμετάσχει σε αυτήν την Ευρωπαϊκή Συνδιάσκεψη χωρίς καμία προϋπόθεση σε σχέση με τα ζητήματα της δημοκρατίας ή του σεβασμού του διεθνούς δικαίου, όταν μάλιστα βλέπουμε τον τελευταίο καιρό τις ιδιαίτερα προκλητικές εκδηλώσεις της με τις αερομαχίες και τις παραβιάσεις του εναερίου εθνικού χώρου μιας χώρας μέλους;

<SPEAKER ID=38 LANGUAGE="EN" NAME="Van den Broek">
Το μόνο που μπορώ να επαναλάβω είναι ότι στην Ατζέντα 2000 η Επιτροπή αναφέρει τις προϋποθέσεις συμμετοχής που εκτιμούσε ότι έπρεπε να ισχύουν. Αν κατανοήσετε τη διατύπωση, θα διαπιστώσετε ότι αφορούν επίσης την Τουρκία. Τούτο δεν συνεπάγεται σε καμία περίπτωση ότι σε ορισμένα θέματα που έθιξα προηγουμένως, δεν πρέπει να αναμένουμε σαφείς ενδείξεις βελτίωσης από την πλευρά της Τουρκίας.
<P>
Ενθαρρυντική πρόοδο συνιστά το γεγονός ότι σε όλες τις συνομιλίες που είχαμε με τον Πρωθυπουργό, τον Αντιπρόεδρο της Κυβέρνησης, τον Υπουργό Εξωτερικών και τον Κυβερνητικό Εκπρόσωπο, όλοι συμφώνησαν ρητά και απερίφραστα ότι η κατάσταση των ανθρωπίνων δικαιωμάτων στην Τουρκία χρήζει βελτίωσης. Τούτο ήταν απολύτως σαφές. Βεβαίως, δεν συνιστά εγγύηση βελτίωσης, αλλά οποιαδήποτε ελπίδα βελτίωσης ξεκινά με την αναγνώριση, εκ μέρους της Τουρκίας, ότι κάτι πρέπει να γίνει. Είχαμε, εξάλλου, συνομιλίες με τον Υφυπουργό για τα Ανθρώπινα Δικαιώματα, ο οποίος αναφέρθηκε εκτενώς στη νομοθεσία που εκπονείται. Παρουσιάσαμε εκ νέου τις θέσεις μας: ότι, δηλαδή, δεν επιθυμούμε απλώς να εγκριθεί η νομοθεσία από το κοινοβούλιο, αλλά θέλουμε, επίσης, να εφαρμοστεί. Είχαμε μακρά συζήτηση επί του άρθρου 8, που είχε εξεταστεί από το Ευρωπαϊκό Κοινοβούλιο πολλές φορές, και το μήνυμά μας διατυπώθηκε χωρίς περιστροφές.
<P>
Τέλος, εκείνο που είναι ενθαρρυντικό και πρέπει να υποστηριχθεί περαιτέρω από την πλευρά μας, είναι η άρση της κατάστασης έκτακτης ανάγκης σε ορισμένες επαρχίες. Τούτο συνέβη σε τρεις επαρχίες. υπάρχουν, όμως, άλλες έξι που τελούν υπό το καθεστώς αυτό, το οποίο ελπίζουμε ότι, πριν από το τέλος του έτους, θα αρθεί σε άλλες επαρχίες.

<SPEAKER ID=39 LANGUAGE="FR" NAME="Giansily">
Κύριε Επίτροπε, δεν πιστεύετε ότι η διεύρυνση, έτσι όπως παρουσιάζεται θα προκαλέσει μια ανισορροπία προς τις χώρες της Βαλτικής, εις βάρος των χωρών της Μαύρης Θάλασσας; Χωρίς να συζητάμε για την Τουρκία, για την οποία άλλοι λόγοι, πέραν των γεωγραφικών, θα οδηγήσουν σε δύσκολες διαπραγματεύσεις, όπως μόλις επισημάνατε, ανησυχώ για την Ρουμανία στην οποία έγινε πραγματική πολιτική αλλαγή τον προηγούμενο Δεκέμβριο.
<P>
Δεν πιστεύετε ότι για πολιτικούς λόγους, είναι απαραίτητο να υπάρξει μεγαλύτερη και καλύτερη ποιοτικά βοήθεια προς την χώρα αυτή, ιδιαίτερα στα πλαίσια του προγράμματος PHARE, προκειμένου να μπορέσουν οι Ρουμάνοι να εισέλθουν το γρηγορότερο δυνατό στο κοινοτικό σύστημα.

<SPEAKER ID=40 LANGUAGE="EN" NAME="Van den Broek">
Η υπό εξέταση διεύρυνση είναι πολύ αρμονική καθώς περιλαμβάνει μελλοντικά κράτη μέλη στο Βορρά, την Ανατολή και το Νότο. Αυτό δεν είναι σύμπτωση, γιατί καταβάλλεται προσπάθεια προκειμένου να τηρηθούν οι ισορροπίες. Αν προχωρήσουμε ακόμη περισσότερο -αν και δεν έχει συμβεί εξαιτίας γεωγραφικών λόγων, όπως θα καταλάβετε- θα διαπιστώσετε ότι υπάρχουν βόρειες χώρες που έχουν αρχίσει τις διαπραγματεύσεις, και άλλες που εκτιμούμε ότι θα πρέπει να συνεχίσουν τις προετοιμασίες για μικρό χρονικό διάστημα ακόμη. Το ίδιο συμβαίνει ανατολικά. Σε ό, τι αφορά το Νότο, ούτε καν προτείναμε νέα γνωμοδότηση γιατί, αναφορικά με την Κύπρο, η κατάσταση είναι κάπως ιδιαίτερη. Έτσι, με την έννοια αυτή, υπάρχει κάποια ισορροπία.
<P>
Σχετικά με τη Ρουμανία, η Επιτροπή, γενικώς, εξετάζει κατά πόσον και με ποιον τρόπο οι λιγότερο προηγμένες χώρες ως προς τις προετοιμασίες τους μπορούν να λάβουν επιπλέον προσοχή και βοήθεια. Με την έννοια αυτή, διαθέτουμε κάποια ευελιξία σε ό, τι αφορά τα μέσα περαιτέρω προετοιμασίας, συμπεριλαμβανομένου του προγράμματος PHARE, και μπορούμε να αποδώσουμε μεγαλύτερη έμφαση σε διαφορετικά μέρη. Σε γενικές γραμμές, πρέπει να προσπαθήσουμε να βρούμε λογική ισορροπία, χωρίς να τιμωρούνται οι πιο προηγμένες χώρες για το γεγονός ακριβώς ότι είναι πιο προηγμένες. Αντιθέτως, θα πρέπει να επιβραβεύονται γι' αυτό. Αρχισαν τη διαδικασία των μεταρρυθμίσεων σε πρόωρο στάδιο και συχνά πραγματοποιώντας πολλές πολιτικές θυσίες κτλ. Παρόλα αυτά, στο ευρύτερο πλαίσιο του σφαιρικού χαρακτήρα, είναι προς το γενικό συμφέρον οι λιγότερο προηγμένες χώρες να λάβουν επιπλέον προσοχή, ώστε να φθάσουν στο ίδιο επίπεδο με τις άλλες το συντομότερο δυνατό.

<SPEAKER ID=41 LANGUAGE="FR" NAME="Fιret">
Ακουσα με πολύ ενδιαφέρον και προσοχή τα λεγόμενα του κ. Van den Broek, σχετικά με την θέληση του να ενταχθούν οι χώρες της Ευρώπης στην Ευρωπαϊκή Ένωση- και λέω της Ευρώπης, γιατί κατά την γνώμη μου η Τουρκία πρέπει να αποτελέσει εξαίρεση, καθώς δεν είναι ευρωπαϊκή χώρα, αλλά ασιατική. Έχω την εντύπωση ότι είμαστε μια στο καρφί και μια στο πέταλο. Ακουσα τον κ. Jacques Santer, πριν από δυο ημέρες στην Ρήγα, κάνει παρόμοιες με τον κ. Επίτροπο δηλώσεις, και ήμουν αρκετά ικανοποιημένος.
<P>
Όμως ταυτόχρονα διαπιστώνουμε ότι η Σλοβακία, παραδείγματος χάριν, αντιμετωπίζει προβλήματα, γιατί κατά την γνώμη μου η Επιτροπή παρεμβαίνει στις εσωτερικές υποθέσεις. Τι λέμε τελικά; Λέμε: "αλλάξτε Πρόεδρο Δημοκρατίας και μετά βλέπουμε».
<P>
Ένα άλλο πρόβλημα το οποίο με απασχολεί, είναι αυτό των χωρών της Βαλτικής, οι οποίες βρίσκονται στο κατώφλι της αυτοκρατορίας μας και οι οποίες δεν θα εισέλθουν ταυτόχρονα στη Ευρωπαϊκή Ένωση. Όμως, θεωρώ απαραίτητο, για λόγους στοιχειώδους λογικής, να εισέλθούν και οι τρεις χώρες της Βαλτικής ταυτόχρονα στην μεγάλη μας Ευρώπη.

<SPEAKER ID=42 LANGUAGE="EN" NAME="Van den Broek">
Θα ξεκινήσω από την τελευταία ερώτηση σχετικά με τα κράτη της Βαλτικής. Αν κατά τα προσεχή έτη όλα τα κράτη της Βαλτικής διαπιστωθεί ότι, βάσει της μεμονωμένης προόδου που θα έχουν επιτελέσει, βρίσκονται στο ίδιο επίπεδο ετοιμότητας προς ένταξη, δεν βλέπω το λόγο για τον οποίο δεν θα μπορούσαν να καταστούν πλήρη μέλη την ίδια χρονική στιγμή. Όμως ισχύει και το αντίστροφο. Αν δεν είναι όλα έτοιμα ταυτόχρονα, δεν υπάρχει λόγος να αναγκάσουμε τα πιο προηγμένα κράτη να περιμένουν εκείνα που χρειάζονται περισσότερο χρόνο. Όλα αυτά υφίστανται σε θεωρητικό επίπεδο και στην ανάλυση που έχουμε στη διάθεσή μας. Υπάρχουν σήμερα διαφορές που έχουν εκτιμηθεί αντικειμενικά. Το αν θα παραμείνουν αυτές οι διαφορές ή οι αποκλίσεις μεταξύ των διαφόρων υποψηφίων χωρών τα επόμενα χρόνια, εξαρτάται σε πολύ μεγάλο βαθμό από τις ίδιες τις χώρες. Ορισμένες ενδέχεται να προοδεύσουν συντομότερα από άλλες. Ορισμένες ενδέχεται να ξεπεράσουν κάποια προβλήματα ευκολότερα από άλλες.
<P>
Σε ό, τι αφορά τη Σλοβακία, θα ήθελα να επισημάνω στον αξιότιμο βουλευτή ότι δεν επεμβαίνουμε στις εσωτερικές υποθέσεις. Εφαρμόζουμε την προϋπόθεση που θέσαμε για την ένταξη στην Ευρωπαϊκή Ένωση, την οποία θεωρώ απολύτως θεμιτή. Αν οι προϋποθέσεις αυτές δεν πληρωθούν ή πληρωθούν ανεπαρκώς, τούτο θα επιφέρει ορισμένες συνέπειες. Δικαιολογημένα ισχυρίζεστε ότι εφαρμόσαμε τις πολιτικές προϋποθέσεις με μεγαλύτερη αυστηρότητα, δηλαδή, ότι δεν υπολογίσαμε τις μελλοντικές πολιτικές εξελίξεις, αλλά εκτιμήσαμε την ήδη διαμορφωμένη πολιτική κατάσταση, και σε αυτήν ακριβώς τη βάση καταλήξαμε στα συμπεράσματά μας σχετικά με τη σύσταση για την έναρξη των διαπραγματεύσεων.
<P>
Τούτο δεν ήταν απλώς λογικό, αλλά και επιβεβλημένο. Η Ευρωπαϊκή Ένωση, με όλες τις αξίες και τα πρότυπα που έχει και μοιράζεται με τις άλλες ευρωπαϊκές χώρες, δεν πρέπει να ενδώσει και να αφήσει στην τύχη τις πολιτικές εξελίξεις. Ίσως να υποστηριχθεί ότι "η Τουρκία είναι διαφορετική χώρα και δεν ανήκει στην Ευρώπη», αλλά ενδεχομένως θα ήταν καλό να προσεγγίσουμε διαφορετικά τη συμφωνία σύνδεσης που υπογράφηκε το 1963. Δεν πρόκειται να υπεισέλθω τώρα σε συζήτηση. αυτή θα διεξαχθεί μιαν άλλη στιγμή.

<SPEAKER ID=43 LANGUAGE="ES" NAME="Carnero Gonzαlez">
Κύριε Επίτροπε, έπειτα από τις κριτικές και τις αμφιβολίες που προκάλεσαν οι δημοσιονομικοί υπολογισμοί της Επιτροπής, μπορείτε να συνεχίσετε να βεβαιώνετε σοβαρά πως το μέγιστο όριο του 1, 27 % του ΑΕγχ Π της Ευρωπαϊκής Ένωσης ως ίδιοι πόροι θα είναι επαρκές για να αντιμετωπισθούν, ανάμεσα σε άλλες μεγάλες προκλήσεις, η διεύρυνση και η διατήρηση και ανάπτυξη πολιτικών αλληλεγγύης, όπως είναι οι διαρθρωτικές πολιτικές και οι πολιτικές συνοχής;

<SPEAKER ID=44 LANGUAGE="EN" NAME="Van den Broek">
Εκτιμώ το γεγονός ότι ο αξιότιμος βουλευτής, αφού χρησιμοποίησε τον κ. Liikanen ως αντίπαλο σε φιλικό αγώνα κατά τον πρώτο γύρο, τώρα επιχειρεί το ίδιο με τον υποφαινόμενο Επίτροπο. Ωστόσο, τολμώ να αντιταχθώ και να επισημάνω ότι το σημείο 27 πρέπει να μας καλύπτει μέχρι και το έτος 2006. Οι υπολογισμοί που υποβλήθηκαν και τους οποίους γνωρίζει το Ευρωπαϊκό Κοινοβούλιο, αποδεικνύουν σαφώς ότι, σύμφωνα με το σκεπτικό αυτό, κανείς δεν μπορεί να ισχυριστεί ότι η διεύρυνση θα συντελεστεί μόνο εις βάρος μιας ομάδας κρατών μελών ή ενός μόνο κράτους μέλους. Βεβαίως, όταν αναφέρεστε στις διαρθρωτικές και περιφερειακές πολιτικές που, όπως ξέρετε, βρίσκονται υπό εξέταση, το ποσό των 275 δισεκατομμυρίων Ecu για το σκοπό αυτό πρέπει να επαρκεί για να συνεχιστούν ορισμένες περιφερειακές πολιτικές στο εσωτερικό των σημερινών κρατών μελών.

<SPEAKER ID=45 LANGUAGE="FI" NAME="Paasilinna">
Αξιότιμε κύριε Πρόεδρε, κύριε Επίτροπε, ακόμα και στα σημερινά κράτη μέλη, η ικανοποίηση των κριτηρίων της ΟΝΕ έχει προσκρούσει σε κοινωνικές καθώς και σε πολιτικές δυσχέρειες. Τώρα εμφανίζεται η προοπτική ένταξης για αρκετά φτωχές χώρες. Τα κριτήρια της ΕΕ είναι εκτεταμένα και απαιτητικά και η εκπληρωσή τους επιβάλλεται να πραγματοποιηθεί κάτω από τις προϋποθέσεις της ΟΝΕ. Πως πιστεύεται ότι θα μπορεί να αποφευχθεί η δημιουργία κοινωνικών εκρήξεων ή άλλων προβλημάτων σ' αυτές τις χώρες τη στιγμή που θα προετοιμαστούν για την ένταξη με σκληρά μέσα;

<SPEAKER ID=46 LANGUAGE="EN" NAME="Van den Broek">
Θα μπορούσε κανείς να απαντήσει με πολλαπλό τρόπο. Το πρόβλημα αυτό δεν οφείλεται σε ένα παράγοντα. Τα μέτρα που λαμβάνουν οι χώρες για να σταθεροποιήσουν, παραδείγματος χάριν, την οικονομία τους: αφενός, τα μακροοικονομικά μέτρα και, αφετέρου, τις προσπάθειες που καταβάλλουν για να ανασυγκροτήσουν την οικονομία. η όλη διαδικασία ιδιωτικοποίησης και εκσυγχρονισμού των βιομηχανιών τους. οι ενέργειες που πραγματοποιούν, για παράδειγμα, προκειμένου να μεταρρυθμίσουν τα προγράμματα συνταξιοδότησης που, επί του παρόντος, συνιστούν δυσβάσταχτο φορτίο για τους εθνικούς προϋπολογισμούς τους, όλα αυτά αποτελούν μέτρα που συνδέονται με την προσδοκία της ένταξης, αλλά θα ήταν ούτως ή άλλως απαραίτητα, σε γενικές γραμμές, για την οικονομική και την κοινωνική ανάπτυξη της χώρας. Ενδεχομένως να ισχυριστείτε ότι πρέπει να πραγματοποιήσουν ένα ακόμη βήμα προς τα εμπρός, εφόσον πρέπει επίσης να αφομοιώσουν το σύνολο της νομοθεσίας της Ευρωπαϊκής Ένωσης. Έχετε απόλυτο δίκιο. Όταν γίνεται λόγος για σκληρά μέτρα, όπως είναι, για παράδειγμα, η κατάργηση όλων των τύπων επιδομάτων που αυξάνουν το επίπεδο των τιμών για τα πρωτεύοντα αγαθά, αν και πολλά από αυτά απαλλάσσονται προσωρινώς από τη διαδικασία ελευθέρωσης, τότε σημαίνει ότι υπάρχει κακουχία.
<P>
Παράλληλα, σε πολλές από τις εν λόγω χώρες μπορείτε να διαπιστώσετε ότι ακριβώς λόγω των οικονομικών μέτρων που ελήφθησαν, η αγοραστική δύναμη και το βιοτικό επίπεδο αυξάνουν αργά, αλλά σταθερά. Εκεί όπου παρατηρούνται σοβαρά προβλήματα και δυσχέρειες, παραδείγματος χάριν τους έξι τελευταίους μήνες στη Βουλγαρία, η Ευρωπαϊκή Ένωση, αν και αναγνώριζε τις επιπτώσεις που θα είχαν ορισμένα απαραίτητα οικονομικά μέτρα, χορήγησε δύο κοινωνικά προγράμματα, αξίας 20 εκατ. Ecu, στην προσπάθειά της να μειώσει την ταλαιπωρία που υφίστανται οι πλέον ενδεείς. Επομένως, είναι ζήτημα αλληλεγγύης προς τις χώρες αυτές, αφενός, να τις βοηθήσουμε να διατηρήσουν τις πολιτικές μεταρρυθμίσεων που εφαρμόζουν -και το διαπιστώσαμε σε ορισμένες υποψήφιες χώρες- χωρίς τις οποίες το μέλλον φαντάζει ακόμη πιο ζοφερό και, αφετέρου, όπου μπορούμε να προσφέρουμε χείρα βοηθείας για να ελαττώσουμε την προσωρινή δυσχέρεια, θα προσπαθήσουμε να το πράξουμε.

<SPEAKER ID=47 NAME="Πρόεδρος">
Ευχαριστώ τον Επίτροπο Van den Broek για την απάντηση αυτή και για το σύνολο της συζήτησης αυτής, η οποία έληξε.
<P>
Θα ήθελα να καλωσορίζω τον Επίτροπο Kinnock, ο οποίος δέχθηκε, χωρίς προηγούμενη προειδοποίηση, την πρόσκληση του Κοινοβουλίου.
<P>
Αποκλεισμός των δρόμων από μεταφορείς στη Γαλλία
<SPEAKER ID=48 NAME="Kinnock, Neil">
Είμαι ευγνώμων που μου δίνεται η ευκαιρία να μιλήσω στο Ευρωπαϊκό Κοινοβούλιο για την απεργία των γάλλων οδηγών φορτηγών και τα συναφή θέματα. Την προηγούμενη Πέμπτη, πριν ξεσπάσει η σημερινή απεργία, απηύθυνα επιστολή στον κ. Gayssot, τον Υπουργό Μεταφορών, και στον κ. Chevθnement, τον Υπουργό Εσωτερικών, παροτρύνοντάς τους να αναλάβουν όλα τα δυνατά μέσα, ώστε να αποτρέψουν την απεργία, και ζητώντας τους να προβούν σε διευθετήσεις που θα διευκόλυναν τη διεθνή οδική κυκλοφορία στο εσωτερικό της ενιαίας αγοράς, σε περίπτωση απεργίας.
<P>
Επιπροσθέτως, ζήτησα από τον κ. Gayssot να εφαρμόσει πρόταση που διατύπωσε ο ίδιος σε προηγούμενη αλληλογραφία μας, προκειμένου να λειτουργήσει σύστημα πληροφοριών που θα βοηθούσε τους οδηγούς φορτηγών στις διαδρομές τους μέσω γαλλικού εδάφους. Το βράδυ της προηγούμενης Παρασκευής έλαβα απάντηση από τους δύο υπουργούς, όπου μου γνωστοποιούσαν τις διάφορες προσπάθειες που είχαν καταβάλει για να αποτρέψουν την απεργία, και ανέφεραν, επίσης, ότι εξέταζαν τα πλέον ενδεδειγμένα μέτρα για τις παρούσες συνθήκες ώστε να αποτρέψουν, με κάθε δυνατό τρόπο, την ταλαιπωρία που θα προκαλούσε στους διεθνείς οδηγούς φορτηγών μια απεργία.
<P>
Παράλληλα με αυτές και άλλες επαφές, ο συνάδελφος κ. Monti επικοινωνούσε με τον κ. Moscovici, τον γάλλο Υπουργό Ευρωπαϊκών Θεμάτων, για να κοινοποιήσει παρόμοια άποψη για την ουσιαστική ανάγκη να διατηρηθεί η ελεύθερη κυκλοφορία. Όταν άρχισε η απεργία, η γαλλική κυβέρνηση αντέδρασε αποστέλλοντας αστυνομικές δυνάμεις να ανοίξουν ορισμένα σημαντικά συνοριακά περάσματα. Επιπλέον, η κυβέρνηση έθεσε σε λειτουργία σύστημα πληροφοριών σύμφωνα με τις προηγούμενες ενέργειες και κατέβαλε συνεχείς προσπάθειες ώστε να διασφαλίσει ότι οι συνομιλίες μεταξύ των εργοδοτών και των Συνδικάτων θα συνεχιστούν.
<P>
Χθες, δεύτερη ημέρα της απεργίας, έστειλα εκ νέου επιστολή στον κ. Gayssot και στον κ. Chevθnement, καθώς και στους αρμόδιους επικεφαλής των εργατικών συνδικάτων. Στις επιστολές μου προς τους υπουργούς, αναγνώρισα τις προσπάθειες που κατέβαλε η κυβέρνηση για να απομακρύνει τα οδοφράγματα από τα διεθνή περάσματα, αλλά τους παρότρυνα, επίσης, να επιτύχουν την απομάκρυνση των εναπομεινάντων οδοφραγμάτων. Αναμένω απάντηση σε αυτή την πολύ πρόσφατη επιστολή.
<P>
Στην επιστολή μου προς τους επικεφαλής των συνδικάτων, επέστησα την προσοχή τους στις πολύ σοβαρές ανησυχίες των οδηγών και των κρατών μελών για την παρεμπόδιση της ελεύθερης κυκλοφορίας. Τόνισα, επίσης, το γεγονός ότι οι εργαζόμενοι και οι επιχειρηματίες εκτός Γαλλίας πλήττονταν σοβαρά από μία διένεξη στην οποία δεν είχαν καμία ανάμειξη και απολύτως καμία επιρροή. Αναλόγως, παρακίνησα τους συνδικαλιστές να απομακρύνουν τα οδοφράγματα στις διεθνείς μεταφορές χωρίς καθυστέρηση.
<P>
Χθες το απόγευμα, πληροφορήθηκα από τις γαλλικές αρχές ότι, στο στάδιο αυτό, το μόνο διεθνές πέρασμα που είχε αποκλειστεί ήταν στο Καλέ. Πληροφορήθηκα, επίσης, ότι έληξε ο αποκλεισμός της Υπόγειας Σήραγγας, όταν κοινοποιήθηκε στους απεργούς ότι, σε αντίθετη περίπτωση, οι αρχές ήταν προετοιμασμένες να καταφύγουν στη βία. Όπως θα γνωρίζουν τα μέλη του Ευρωπαϊκού Κοινοβουλίου, αποδεικνύεται ότι αρκετά οδοφράγματα εξακολουθούν να υφίστανται σε διάφορα σημεία και ότι ορισμένα οδοφράγματα μεταφέρονται σε διαφορετικές τοποθεσίες κατά διαστήματα. Για το λόγο αυτό, η διατάραξη της κυκλοφορίας συνεχίζεται σε πολύ μεγάλο βαθμό.
<P>
Στο πλαίσιο αυτό, η Επιτροπή επανεξέτασε, όπως ήταν φυσικό, το ζήτημα των έννομων ευθυνών των κρατών μελών για τη διατήρηση της ελεύθερης κυκλοφορίας δυνάμει της Συνθήκης, και το ζήτημα των αρμοδιοτήτων της Επιτροπής να παρεμβαίνει στο ρόλο μας ως θεματοφυλάκων της Συνθήκης. Αναφέρω στο Σώμα ότι, όπως συνέβη και σε προηγούμενες περιπτώσεις, συμπεραίνουμε βάσει νόμιμης συμβουλής ότι τα κράτη μέλη πρέπει να καταβάλλουν κάθε δυνατή προσπάθεια για να διευκολύνουν την απρόσκοπτη πραγματοποίηση της διεθνούς κυκλοφορίας στην ενιαία αγορά και, δεύτερον, ότι οποιαδήποτε αποτελεσματική νομική ισχύς έχει η Επιτροπή για να παρεμβαίνει, πρέπει να ενισχύσει άμεσα τις εν λόγω προσπάθειες που καταβάλλουν οι κυβερνήσεις των κρατών μελών.
<P>
Τώρα που η απεργία στη Γαλλία διάγει ήδη την τρίτη ημέρα της, είναι προφανές ότι οι γαλλικές αρχές έχουν καταβάλει σοβαρές και εντατικές προσπάθειες για να τηρήσουν τις υποχρεώσεις τους που απορρέουν από τη Συνθήκη, με τη χρήση αστυνομικών δυνάμεων, με τις προσπάθειες που σημείωσαν για να συνεχίσουν τις διαπραγματεύσεις, και με τη χορήγηση πληροφοριών στους οδηγούς φορτηγών. Φυσικά, θα μείνουμε σε στενή επαφή με τη γαλλική κυβέρνηση και θα εξακολουθήσουμε να παρακολουθούμε τα γεγονότα. Η κυβέρνηση και η Επιτροπή εργάζονται γνωρίζοντας ότι, αν ένα κράτος μέλος δεν τηρεί την υποχρέωση του να αγωνίζεται για να διατηρεί την ελεύθερη κυκλοφορία, η Επιτροπή θα κάνει σίγουρα χρήση των εξουσιών που έχει, προκειμένου να εκκινήσει τη δικαστική διαδικασία.
<P>
Εν τω μεταξύ, ενώ σεβόμαστε, φυσικά, το ατομικό δικαίωμα των ανθρώπων να απέχουν από την εργασία τους, η παρεμπόδιση της ελεύθερης διεθνούς κυκλοφορίας πρέπει να καταδικαστεί, όπως οποιαδήποτε φυσική βία, είτε ασκείται από τους απεργούς είτε από τους άλλους που πλήττονται από την απεργία. Τις τελευταίες ημέρες, διατυπώθηκαν εκκλήσεις για νομικές αλλαγές που θα δημιουργούσαν κανόνες, οι οποίοι να ορίζουν απαίτηση ελάχιστων υπηρεσιών και τυπικές διευθετήσεις ώστε να καταβάλλονται αποζημιώσεις σε συμφέροντα που επλήγησαν λόγω διενέξεων που απέτρεψαν ή παρακώλυσαν την ελεύθερη κυκλοφορία. Οι συνάδελφοί μου και εγώ, είμαστε προετοιμασμένοι να εξετάσουμε κατά πόσον υπάρχουν πρακτικές δυνατότητες να συνταχθούν εφαρμόσιμες προτάσεις σε τέτοια θέματα, ενώ, την ίδια στιγμή, έχουμε συναίσθηση της πραγματικότητας, ότι, δηλαδή, ενδέχεται να μην υποστηριχθούν αμέσως στην πράξη ανάλογες πρωτοβουλίες σε κανένα Συμβούλιο Υπουργών των κρατών μελών. Όταν παρασχεθούν περαιτέρω στοιχεία για τις νομικές και πρακτικές συνέπειες που θα επιφέρουν αν ακολουθήσουμε την πορεία που πρότειναν ορισμένες πλευρές, ευχαρίστως θα σας το ανακοινώσω.

<SPEAKER ID=49 LANGUAGE="ES" NAME="Camisσn Asensio">
Κύριε Επίτροπε, ίσως αρμόζει να θυμίσω πως πρόσφατα, τον Νοέμβριο του 1996, στη νότια Γαλλία, οι γάλλοι αγρότες επανέλαβαν τις επιθέσεις τους κατά των οδηγών φορτηγών της Ισπανίας και άλλων χώρων που μετέφεραν αγροτικά προϊόντα. Είχε γίνει τότε υπόσχεση παροχής αποζημιώσεων, αλλά το θέμα μάλλον ξεχάστηκε.
<P>
Τώρα ενσκήπτει μια νέα σύγκρουση, και δεδομένης της γεωγραφικής θέσης της Γαλλίας, έχει λάβει πανευρωπαϊκές διαστάσεις. Βρισκόμαστε πραγματικά μπροστά σε μια "ευρωαπεργία», η οποία πλήττει χώρες που, όπως η Ισπανία, δεν έχουν σχέση με τα αίτιά της, και ωστόσο οι ζημιές είναι πάρα πολλές. Έχουν φτάσει να υπολογισθούν ζημίες, όσον αφορά την Ισπανία, ύψους περίπου 3 δις πεσέτες ημερησίως, και το ανατολικό τμήμα της χώρας είναι αυτό που έχει πληγεί περισσότερο.
<P>
Πέρα από την υπενθύμιση ότι εκείνες οι αποζημιώσεις θα έπρεπε να είχαν ήδη γίνει, είναι τώρα η στιγμή να ζητηθεί από την Επιτροπή, έναντι στη νέα αυτή σύγκρουση, να λάβει άμεσα τα απαραίτητα μέτρα ώστε να εξασφαλίσει την ελεύθερη κυκλοφορία των εμπορευμάτων, και να μελετήσει τις δίκαιες αποζημιώσεις προς τους τομείς της παραγωγής οι οποίοι επλήγησαν.
<P>
Ο κ. Επίτροπος μας μιλά για μια σειρά δράσεων. Τα λόγια μου, λοιπόν, έχουν ως σκοπό να τον παροτρύνουν να συνεχίσει να δρα προς την ίδια κατεύθυνση. Είναι επίσης η στιγμή, λοιπόν, να απαιτήσουμε να ληφθούν από τις αρμόδιες αρχές τα κατάλληλα μέτρα, προς την εξασφάλιση, κατά τη διάρκεια της σύγκρουσης, της ελεύθερης κυκλοφορίας των εμπορευμάτων, και να δημιουργηθούν ειδικοί διάδρομοι οι οποίοι να εξασφαλίζουν την διέλευση και να τηρηθεί αυτή η βασική αρχή της Ευρωπαϊκής Ένωσης.
<P>
Τελειώνοντας, κύριε Επίτροπε, θα ήθελα ...
<P>
(Η Πρόεδρος διακόπτει τον ομιλητή)

<SPEAKER ID=50 NAME="Πρόεδρος">
Όχι, κ. Camisσn Asensio, δεν είναι δυνατό, είναι περισσότερο δήλωση παρά ερώτηση, αλλά έχετε ήδη ξεπεράσει κατά ένα λεπτό το χρόνο της ομιλίας σας.

<SPEAKER ID=51 LANGUAGE="EN" NAME="Kinnock, Neil">
Αναγνωρίζω την ανησυχία και το πάθος που εγείρει η ερώτηση του κ. Camisσn. Θα ήθελα να του πω κατ' αρχάς ότι όλα τα μέλη του Ευρωπαϊκού Κοινοβουλίου, όπως άλλωστε και της Επιτροπής, θα καταλάβουν τις ιδιαίτερες επιπτώσεις που θα έχει σε χώρες όπως η Ισπανία και η Πορτογαλία, καθώς και σε χώρες στα νότια της Ευρωπαϊκής Κοινότητας, μια διαμάχη που θα παρεμποδίζει σε σημαντικό βαθμό την ελεύθερη διέλευση των αγαθών μέσω της ενιαίας αγοράς. Κατά δεύτερο λόγο, όπως ενδεχομένως θα γνωρίζει ήδη ο κ. Camisσn, σε προηγούμενα επεισόδια που κατέληξαν σε φυσικές επιθέσεις κατά ισπανών οδηγών φορτηγών, που μετέφεραν φρούτα και παρόμοια προϊόντα, εκκρεμεί υπόθεση ενώπιον του Ευρωπαϊκού Δικαστηρίου και θα έπρεπε από πάρα πολύ καιρό να είχαν εξαχθεί συμπεράσματα με ιδιαίτερη σχέση προς την εν λόγω υπόθεση.
<P>
Είναι, ωστόσο, προφανές ότι οι επιθέσεις αυτές που σημειώθηκαν στις συγκεκριμένες περιστάσεις, διαφέρουν σημαντικά από τις επιθέσεις που σημειώνονται στο πλαίσιο της τρέχουσας διένεξης. Είμαι βέβαιος ότι το Σώμα θα θελήσει να λάβει σαφώς υπόψη τη διαφορά μεταξύ των δύο αυτών περιστάσεων.
<P>
Ο αξιότιμος βουλευτής ζητεί "να λάβει η Επιτροπή τα απαραίτητα μέτρα σε ό, τι αφορά την ελεύθερη διέλευση και τη σχετική αποζημίωση». Πρέπει να επισημάνω ότι η κατάσταση που αφορά τις νόμιμες αρμοδιότητες της Επιτροπής είναι όπως ακριβώς την περιέγραψα στην αρχική δήλωσή μου. Είναι γεγονός ότι μόνο μέχρι ένα κράτος μέλος να αμελήσει το καθήκον του να υποστηρίζει την ελεύθερη διακίνηση, η Επιτροπή δεν διαθέτει καμία αποτελεσματική αρμοδιότητα για να αναλάβει δράση.
<P>
Κατά δεύτερο λόγο, δεν υπάρχει κοινοτικός νόμος και, ως εκ τούτου, δεν υπάρχει καμία εξουσία που να αναγνωρίζει στην Επιτροπή το δικαίωμα να απαιτεί την εφαρμογή ή τη θέσπιση διάταξης περί αποζημίωσης. Ωστόσο, προέβην επί σειρά μηνών σε επανειλημμένες εκκλήσεις τόσο στην προηγούμενη όσο και στη σημερινή κυβέρνηση της Γαλλίας, ώστε να υποστηριχθούν οι προσπάθειες που καταβλήθηκαν προκειμένου να χορηγηθεί αποζημίωση στους οδηγούς φορτηγών από όλα τα μέρη της Ευρωπαϊκής Κοινότητας. Με λύπη μου οφείλω να ομολογήσω ότι, μέχρι σήμερα, ο αριθμός των αιτήσεων αποζημίωσης που ικανοποιήθηκαν, είναι υπερβολικά μικρός και απομένουν περισσότερες από χίλιες αιτήσεις που πρέπει να εξεταστούν και να λάβουν ικανοποιητική αποζημίωση.

<SPEAKER ID=52 LANGUAGE="NL" NAME="Wijsenbeek">
Κυρία Πρόεδρε, επιτρέψτε μου να αρχίσω συγχαίροντας την Επιτροπή η οποία αυτή τη φορά ενέργησε με ταχύτερο και αποτελεσματικότερο τρόπο παρεμβαίνοντας στη δράση της γαλλικής κυβέρνησης. Εάν όμως αναγνωρίσουμε το γεγονός ότι πριν από ένα χρόνο συζητούσαμε ακριβώς για το ίδιο θέμα και ότι ο Επίτροπος είχε τότε δηλώσει ότι ασχολείται με το θέμα των αποζημιώσεων, είναι σαφές ότι έχει γίνει δεκτό λιγότερο από το 1 % των αιτημάτων. Δεν πιστεύει ο Επίτροπος ότι έφθασε η στιγμή να ασχοληθεί το Συμβούλιο των Υπουργών με την υπόθεση αυτή και να θεσπισθεί μια αντισταθμιστική ρύθμιση η εκτέλεση της οποίας θα ανατεθεί στην Επιτροπή παράλληλα με τη διάθεση κονδυλίων για την ταχεία και απευθείας διενέργεια πληρωμών έτσι ώστε να αποφευχθεί το ενδεχόμενο να κηρυχθούν ακόμη περισσότερες πτωχεύσεις σ' αυτό τον κλάδο που αντιμετωπίζει ήδη σοβαρά προβλήματα;
<P>
Κυρία Πρόεδρε, είναι αδύνατο να μιλήσει κανείς τη στιγμή που όλοι οι συνάδελφοι φλυαρούν.

<SPEAKER ID=53 NAME="Πρόεδρος">
Ευχαριστώ κ. Wijsenbeek, όμως δεν είδα συναδέλφους οι οποίοι μίλησαν, κατ' εξαίρεση.

<SPEAKER ID=54 LANGUAGE="EN" NAME="Kinnock, Neil">
Ευχαριστώ τον κ. Wijsenbeek για την ερώτηση που μου έθεσε, αν και θα μπορούσα να επισημάνω ότι, στη συγκεκριμένη περίπτωση, ενεργήσαμε όπως ακριβώς την προηγούμενη φορά. Προσπάθησα να παρέμβω πριν ξεσπάσει η απεργία πέρσι. Ήμασταν συνεχώς σε επαφή με τις γαλλικές αρχές και πιέσαμε όσο μπορούσαμε την κατάσταση. Ακριβώς η ίδια τακτική ακολουθήθηκε φέτος και θα παρακαλούσα τον αξιότιμο βουλευτή να το αναλογιστεί.
<P>
Δεσμεύθηκα πέρσι, τέτοια εποχή, να ασχοληθώ με το θέμα της αποζημίωσης. Τήρησα την υπόσχεσή μου, όπως επισήμανα προηγουμένως, με επανειλημμένες προφορικές και γραπτές εκκλήσεις σε διαδοχικούς γάλλους υπουργούς, ώστε να εξασφαλίσω ότι το σύστημα που εφαρμόστηκε για τις αποζημιώσεις θα λειτουργούσε αποτελεσματικά και γρήγορα. Εκφράζω τη μεγάλη απογοήτευση μου -όπως άλλωστε έπραξα και προς τη γαλλική κυβέρνηση- επειδή δεν πραγματοποιήθηκε κάτι τέτοιο.
<P>
Προς το παρόν, σε ό, τι αφορά τις μελλοντικές εξελίξεις, εκτιμώ ότι υπάρχει κάποιος ενθουσιασμός από ορισμένες πλευρές για τη θέσπιση μιας μορφής κοινοτικού ταμείου και για τη σχετική έγκριση του Συμβουλίου Υπουργών. Δεύτερον, αξίζει, επίσης, να αναλογιστούμε ότι η ύπαρξη ενός ταμείου, περισσότερο από τη μείωση της πιθανότητας απεργιών, θα μπορούσε πράγματι να συμβάλει στην αναθέρμανση των διενέξεων. Τα θέματα αυτά πρέπει να εκτιμηθούν και να αναλυθούν με τον τρόπο που περιέγραψα προηγουμένως. Τίποτα δεν αποκλείεται, αλλά ταυτόχρονα συνιστάται συγκρατημένη προσέγγιση σε όλες τις περιστάσεις.

<SPEAKER ID=55 LANGUAGE="FR" NAME="Beres">
Κύριε Επίτροπε, είχατε την ειλικρίνεια να δηλώσετε ανοικτά, ότι η τωρινή κυβέρνηση της Γαλλίας, αντιμετώπισε με επιδεξιότητα την διαμάχη η οποία προκλήθηκε λόγω προηγουμένων δεσμεύσεων οι οποίες δεν ετηρήθησαν και προσπαθεί να υπάρχει μια πραγματική μακροπρόθεσμη συμφωνία σε κοινωνικό επίπεδο. Το είχατε επαναλάβει, προτού ακόμη ξεσπάσει η σύγκρουση αυτή, η γαλλική κυβέρνηση είχε ήδη έλθει σε επαφή με το γραφείο σας και με τους κυριότερους υπευθύνους των κρατών μελών, για να υπάρξει πληροφόρηση, για να επισημάνει το ζήτημα του κλεισίματος των δρόμων και είναι γνωστά τα ζητήματα σχετικά με το κλείσιμο των δρόμων. Η δράση την οποία ανέλαβε η γαλλική κυβέρνηση επέτρεψε να παραμείνουν ανοικτοί οι κύριοι οδικοί άξονες. Σας ευχαριστώ κύριε Επίτροπε, που μας το υπενθυμίσατε.
<P>
Εν τούτοις, σε αυτή την διαμάχη υπάρχει μια ευρωπαϊκή διάσταση. Η ελεύθερη διακίνηση των εμπορευμάτων συμβαδίζει με την εναρμόνιση των συνθηκών εργασίας. Αν το αρνηθούμε, είναι σαν να κατηγορούμε όλους τους πολίτες της Ευρώπης. Σήμερα, το διαπιστώνουμε με την διαμάχη αυτή. Αύριο, θα το διαπιστώσουμε σε μια άλλη διαμάχη που θα ξεσπάσει σε κάποιο κράτος μέλος.
<P>
Κύριε Επίτροπε, μια τελευταία ερώτηση: πιστεύετε ότι, στην διαμάχη αυτή, σύμφωνα με τις συνθήκες θίγεται η ελεύθερη διακίνηση των εμπορευμάτων, δηλαδή υπάρχει εκούσια στρέβλωση του ανταγωνισμού; Πιστεύω πως όχι. Πρόκειται περισσότερο για μια διαμάχη σχετικά με την έλλειψη κοινωνικής εναρμόνισης.

<SPEAKER ID=56 LANGUAGE="EN" NAME="Kinnock, Neil">
Θα αναγκαστώ να αντισταθώ στον πειρασμό που μου θέτει η αξιότιμος βουλευτής, ζητώντας μου να λάβω θέση ως προς την πολιτική της γαλλικής κυβέρνησης. Αναμφισβήτητα, αυτό δεν είναι θέμα που μπορεί να σχολιάσει η Επιτροπή.
<P>
Σε ό, τι αφορά την εναρμόνιση των συνθηκών εργασίας, ίσως μπορώ να βοηθήσω το Σώμα παραθέτοντας σε εσάς απόσπασμα από την επιστολή που απηύθυνα χθες σε όλους τους επικεφαλής των συνδικάτων, όπου εφιστούσα την προσοχή τους στο γεγονός που ήδη γνωρίζουν: ότι, δηλαδή, με τους συναδέλφους μου στην Επιτροπή συντάσσουμε και προωθούμε πιθανές βελτιώσεις της κοινοτικής νομοθεσίας σχετικά με την οδική μεταφορά, που θα επέλυναν άμεσα αρκετά ζητήματα που προκαλούν δυσφορία σε πολλά μέρη της Ευρωπαϊκής Ένωσης. Εφιστώ, επίσης, την προσοχή τους στο έργο που επιτελείται στο Συμβούλιο Υπουργών της Ευρωπαϊκής Ένωσης, το οποίο θα καταλήξει στην εισαγωγή νέας γενιάς ηλεκτρονικών ταχογράφων, στην ανάπτυξη προτάσεων για αυστηρότερους κανόνες πρόσβασης στο επάγγελμα των οδικών μεταφορέων, και στο Λευκό Βιβλίο για το ωράριο εργασίας, όπου προτείνεται οι σχετικές αρχές της κοινοτικής νομοθεσίας να ισχύσουν σε όλους τους τομείς από τους οποίους είναι σήμερα αποκλεισμένες, συμπεριλαμβανομένων των οδικών μεταφορών. Πιστεύω ότι η εφαρμογή αξιοπρεπών συνθηκών εργασίας μπορεί προφανώς να συμβάλει στη δημιουργία καλών βιομηχανικών σχέσεων.
<P>
Ωστόσο, το ζήτημα αυτό πρέπει να παρακολουθείται συνεχώς, ενώ η Επιτροπή δεν έχει άμεση σχέση με την τροπή ή τις αιτίες της σημερινής διένεξης, που αφορά κυρίως τα μέρη που εμπλέκονται σε αυτή και τη γαλλική κυβέρνηση.

<SPEAKER ID=57 LANGUAGE="EN" NAME="McIntosh">
Θα ήθελα να ζητήσω διευκρινίσεις από τον Επίτροπο σχετικά με ένα σημείο της δήλωσής του, το οποίο πιστεύω ότι αποτελεί ανακριβή περιγραφή του νόμου που ισχύει σήμερα. Η Συνθήκη του Μάαστριχτ αναγνώρισε, για πρώτη φορά, την αρμοδιότητα στην Επιτροπή να επιβάλλει ποινές με τη μορφή προστίμων σε κράτος μέλος που, στην περίπτωση αυτή, παραβιάζει κατάφορα τις διατάξεις περί ελεύθερης διακίνησης. Δεν ξέρω πόσο μεγαλύτερη απόδειξη χρειάζεται η Επιτροπή. Οι διαταραχές αυτές ανάγονται στο 1984 και η περσινή αναστάτωση κόστισε εκατομμύρια πάουντς. Θα μπορούσε, λοιπόν, ο Επίτροπος να εφαρμόσει τους κανόνες όπως ορίζεται στη Συνθήκη του Μάαστριχτ και να παρακρατήσει κονδύλια από τον προϋπολογισμό των φορολογούμενων ευρωπαίων, από τον οποίο, διαφορετικά, οι γάλλοι αγρότες, οι γάλλοι αλιείς και οι γάλλοι εκπαιδευόμενοι θα επωφελούνταν. Θα χρησιμοποιήσει, άραγε, αυτές τις διατάξεις για να επιβεβαιώσει ότι δεν απαιτείται καμία αλλαγή στο νόμο; Πρέπει απλώς να εφαρμόσει τις διατάξεις της Συνθήκης του Μάαστριχτ.

<SPEAKER ID=58 LANGUAGE="EN" NAME="Kinnock, Neil">
Γνωρίζω ότι η αξιότιμος βουλευτής είναι δικηγόρος και αν προέβαινε σε οποιαδήποτε αδικαιολόγητη κριτική και υποστηριζόταν ενώπιόν της ότι υπήρχε αυτόματο μέσο, δυνάμει της Συνθήκης του Μάαστριχτ, για την επιβολή του νόμου με τον τρόπο που εκείνη προτείνει, θα το αντιμετώπιζε εντελώς ειρωνικά. Επομένως, θα της έλεγα ότι, ενώ γνωρίζω τις διατάξεις του άρθρου 30 και του άρθρου 5 της Συνθήκης για την Ευρωπαϊκή Ένωση, γεγονός παραμένει -και είναι αδιαφιλονίκητο νομικό γεγονός- ότι, αν ένα κράτος μέλος αγωνίζεται με όλα τα πρακτικά μέσα για να υποστηρίξει το καθήκον του να διατηρήσει την ελεύθερη διακίνηση στο εσωτερικό της ενιαίας αγοράς, οι αρμοδιότητες της Επιτροπής για να παρέμβει είναι πολύ περιορισμένες.
<P>
Στην περίπτωση αυτή, η γαλλική κυβέρνηση ανέπτυξε αστυνομικές δυνάμεις. Η γαλλική κυβέρνηση παρέχει πληροφορίες και η γαλλική κυβέρνηση κατέβαλε διάφορες προσπάθειες για να εξασφαλίσει ότι οι διαπραγματεύσεις θα συνεχιστούν. Στις συγκεκριμένες συνθήκες, είμαι σίγουρος ότι οποιοσδήποτε δικηγόρος ή βουλευτής θα αναγνώριζε την υπερβολική δυσκολία που προϋποθέτει η απόδειξη ότι η κυβέρνηση κράτους μέλους δεν επιτελούσε το καθήκον της, όπως ορίζει η Συνθήκη.

<SPEAKER ID=59 LANGUAGE="DE" NAME="Wolf">
Κύριε Επίτροπε, η πολιτική ομάδα μας τάχθηκε, επανειλημμένα, υπέρ του μειωμένου χρόνου εργασίας, υπέρ μιας κοινωνικής και οικολογικής αναδιάρθρωση των μεταφορών και υπέρ της διασφάλισης για όλους τυς πολίτες του θεμελιώδους δικαιώματος και της ελευθερίας για διαδηλώσεις. Τακτικά όλο και πιο συχνά - το Κοινοβούλιο αυτό ακολουθεί τη στάση μας. Εμείς, οι Πράσινοι, θέλουμε γι' αυτό, να εκφράσουμε, σήμερα, την αλληλεγγύη μας στους απεργούς, Γάλλους οδηγούς φορτηγών. Συγχαίρουμε τους απεργούς οδηγούς φορτηγών, για το θάρρος και της πρωτοβουλία τους. Η απεργία αυτή γίνεται για την Ευρώπη και όχι εναντίον της! Θα πρέπει να αναλογιστεί κανείς, κ. Επίτροπε, αν βρισκόμαστε ακόμη στην εποχή εκείνη, όπου λειτουργία του κράτους ήταν να συνενώνει μεταξύ τους εργάτες απεργούς. Το κράτος σήμερα είναι μεσολαβητής, και συγχαίρω την γαλλική κυβέρνηση για τις επιτυχείς μέχρι τώρα επεμβάσεις της για την εξεύρεση διεξόδων. Δεν καταλαβαίνω γιατί εσείς εδώ αναφέρεστε μόνο στην ηγεσία των συνδικάτων και όχι στην σκανδαλώδη συμπεριφορά των εργοδοτικών σωματείων, που μόνον μετά από εξαιρετικά επίπονες προσπάθειες κατέστη δυνατόν να επανέλθουν στο τραπέζι των διαπραγματεύσεων! Κύριε Επίτροπε! Από την Οδηγία 104/93, για το χρόνο εργασίας, εξαιρείται ο τομέα των μεταφορών. Είναι ολοφάνερο το κοινωνικό "ντάμπιγκ» που απορρέει από το γεγονός αυτό. Γιατί επιθυμείτε πάλι να υποβάλλετε ένα "χαρτί εν λευκώ» και όχι μια Οδηγία; Αναρωτιέται κανείς, ποιά είναι τελικά η πολιτική βούληση της Ευρωπαϊκής Επιτροπής;

<SPEAKER ID=60 LANGUAGE="EN" NAME="Kinnock, Neil">
Ευχαριστώ τον κ. Wolf για την ερώτησή του. Το Λευκό Βιβλίο για τους αποκλεισμένους τομείς έχει προφανώς δημοσιευθεί και θα κυκλοφορήσει σχέδιο νομοθεσίας στα τέλη του έτους. Συμμερίζομαι την ελπίδα των Μελών που βρίσκονται ακριβώς απέναντι από το Ευρωπαϊκό Κοινοβούλιο μόνο σε ό, τι αφορά κάθε πολιτικό τομέα: μπορούμε να σημειώσουμε πρόοδο στη νομοθεσία αυτή, περιλαμβάνοντας στην υπάρχουσα νομοθεσία της Ευρωπαϊκής Κοινότητας όχι μόνο τις οδικές μεταφορές, αλλά και άλλους τομείς μεταφορών.
<P>
Ο αξιότιμος βουλευτής δικαιούται να διακηρύξει την αλληλεγγύη του προς τους γάλλους οδηγούς. Έμαθα, ωστόσο, να πιστεύω ότι η αλληλεγγύη είναι αδιαίρετη και είμαι σίγουρος ότι θα ήθελε να απευθύνει την αλληλεγγύη του και στους οδηγούς διαφόρων εθνικοτήτων που έχουν τώρα καθηλωθεί στη Γαλλία και αντιμετωπίζουν πολύ δύσκολες συνθήκες.

<SPEAKER ID=61 LANGUAGE="FR" NAME="Bazin">
Κυρία Πρόεδρε, κύριε Επίτροπε, δεν υπερβάλλουμε για ασήμαντα ζητήματα στην υπόθεση αυτή. Πέρα από την νομική άποψη, συμφωνώ απολύτως μαζί σας για το πόσο σημαντικό είναι να υπερασπισθούμε παντού και πάντοτε την ελεύθερη κυκλοφορία και κατανοώ την πιεστική στάση την οποία ακολουθείτε προς στην γαλλική κυβέρνηση για το ζήτημα αυτό. Όμως το πραγματικό πρόβλημα δεν βρίσκεται, κατ' αρχήν, στις αιτίες. Κύριε Επίτροπε, ακούστε την κραυγή αγωνίας των οδηγών φορτηγών, ακούστε την ίδια φωνή αγωνίας των επιχειρηματιών οι οποίοι βρίσκονται σε τεντωμένο σχοινί, προσπαθώντας να επιβιώσουν.
<P>
Η ουσία είναι ότι σε αυτό τον τομέα, όπως και σε πολλούς άλλους, δεν υπάρχει Ευρώπη. Δεν μπορούμε να μιλούμε σοβαρά για εσωτερική αγορά με τέτοιες στρεβλώσεις του ανταγωνισμού. Μην μας κάνετε να χαμογελούμε με τον ταχυγράφο, ο οποίος θα επιτρέπει να διαπιστωθεί ότι δεν υπάρχει απάτη, ενώ σε άλλες χώρες δουλεύουν 45 ώρες και σε άλλες 65.
<P>
Κύριε Επίτροπε, είναι πολύ σημαντικό, σε κοινωνικό επίπεδο, σε επίπεδο φορολογικό να ληφθούν οι απαραίτητες ευρωπαϊκές πρωτοβουλίες.

<SPEAKER ID=62 LANGUAGE="EN" NAME="Kinnock, Neil">
Πρέπει, για πολλοστή φορά, να πω ότι συμφωνώ απόλυτα με τον πρόεδρο της Επιτροπής Μεταφορών και Τουρισμού, ο οποίος αποδίδει ιδιαίτερη έμφαση στη σχέση μεταξύ θεμιτού ανταγωνισμού και αξιοπρεπών συνθηκών εργασίας. Αυτός είναι εν μέρει ο λόγος που εμπνέει τον ενθουσιασμό της Επιτροπής και πολλών μελών του Σώματος αυτού για την τροποποίηση του νόμου, ώστε να καταστεί εφικτό πολλοί τομείς μεταφορών, συμπεριλαμβανομένων των οδικών μεταφορών, να συμπεριληφθούν στις διατάξεις της οδηγίας για το ωράριο εργασίας.
<P>
Επιπροσθέτως, η αντικατάσταση του σημερινού ταχογράφου με ηλεκτρονική συσκευή, που θα είναι πολύ ισχυρότερη προστασία κατά της κατάχρησης ή της απάτης, είμαι σίγουρος ότι θα αποδειχθεί σημαντική πρόοδος τόσο στην εξασφάλιση θεμιτού ανταγωνισμού στο εσωτερικό του τομέα στην Ευρωπαϊκή Ένωση, όσο και στην διασφάλιση ότι οι κοινωνικές συνθήκες των οδηγών προασπίζονται με αποτελεσματικό και ανθρωπιστικό τρόπο, δεδομένου ότι ορισμένοι σήμερα δεν απολαμβάνουν αποτελεσματική προστασία.

<SPEAKER ID=63 LANGUAGE="ES" NAME="Medina Ortega">
Κυρία Πρόεδρε, η συζήτηση για την παράλυση των εθνικών οδών της Γαλλίας είναι μια συζήτηση ρουτίνας που γίνεται κάθε χρόνο. Οι προηγούμενοι ομιλητές αναφέρθηκαν σε κάποιες πτυχές σχετικά με την ελεύθερη κυκλοφορία. Πιστεύω πως αυτή τη στιγμή είναι καλό να κρατήσουμε τον Επίτροπο Kinnock σε αυτή τη θέση. Εγώ, πάντως, δεν θα μπορούσα να φανταστώ τον Επίτροπο Kinnock ως επικεφαλή μιας ίλης του ιππικού της Επιτροπής με σκοπό την απελευθέρωση της εθνικής οδού Lille-Βρυξελών. Δεν πιστεύω πως αυτά είναι τα καθήκοντα του. Δεν μπορώ να τον φανταστώ σαν παράγοντα καταπίεσης των γάλλων εργατών σε ένα νέο Germinal , τον γνωρίζω όμως αρκετά για να αναμένω εκ μέρους του μια φιλόδοξη πρωτοβουλία, ούτως ώστε να φτάσει σε πέρας η κοινωνική πολιτική στον χώρο των μεταφορών και μα σημαντική κοινοτική πολιτική σε κοινωνικά θέματα

<SPEAKER ID=64 LANGUAGE="EN" NAME="Kinnock, Neil">
Ευχαριστώ τον αξιότιμο βουλευτή. Όπως ισχυρίζεται γνωριζόμαστε καλά και ελπίζω ότι τρέφουμε αισθήματα αλληλοσεβασμού. Θα επωφεληθώ απλώς της ευκαιρίας που παρουσιάζει η ερώτησή του για να τονίσω ιδιαίτερα, για μία ακόμη φορά, ότι, εφόσον διαρκώς περισσότεροι άνθρωποι, συμπεριλαμβανομένων των εργοδοτών, αρχίζουν να κατανοούν τον ισχυρό δεσμό μεταξύ θεμιτού ανταγωνισμού και αποτελεσματικής λειτουργίας και αξιοπρεπών κοινωνικών συνθηκών, το περιβάλλον μέσα στο οποίο η Επιτροπή προσπαθεί να εξασφαλίσει υποστήριξη για τις πρωτοβουλίες της στον τομέα αυτό αυξάνει διαρκώς. Ελπίζω, για το λόγο αυτό, ότι μπορούμε να προσμένουμε, στο όχι τόσο απώτερο μέλλον, όχι μόνο την έκδοση του σχεδίου νομοθεσίας, αλλά και την άμεση κύρωσή του από τα κράτη μέλη, καθώς και την εφαρμογή και την αποτελεσματική επιβολή του παντού.

<SPEAKER ID=65 LANGUAGE="DE" NAME="Jarzembowski">
Η συζήτηση, κατά την γνώμη μου, ακολουθεί σιγά - σιγά λανθασμένη κατεύθυνση. Η αλήθεια είναι πως πρέπει να γίνει σαφής διάκριση μεταξύ δύο πραγμάτων: Οι αντιπαραθέσεις μεταξύ εργοδοτών και εργαζομένων στην Γαλλία, για τις συλλογικές συμβάσεις, είναι βέβαια δικαιολογημένες, αυτές οι περιφερειακές απεργιακές ενέργειες δεν επιτρέπεται ωστόσο να καταλήγουν στην "ομηρία» στα πλαίσια αυτής της καθαρά "ενδογαλλικής» σύγκρουσης όλων των οδηγών φορτηγών που διασχίζουν την Ευρώπη. Είναι αποκαρδιωτικό! Αυτό το θέμα έθιξε άμεσα και ο Επίτροπος στον λόγο του.
<P>
Κύριε Επίτροπε, μας είπατε ότι είχατε επαφές με την γαλλική κυβέρνηση. Υποστηρίξατε όμως, επίσης ότι συνεχώς και επανειλημμένως υπάρχουν εναλλαγές σε οδοφράγματα απεργών και ότι συνεχώς συμβαίνει, παρ' όλες τις υποσχέσεις της γαλλικής κυβέρνησης, να παρεμποδίζονται οδηγοί φορτηγών από την Πορτογαλία, την Ισπανία, Γερμανία, ή άλλες χώρες της Ευρωπαϊκής Κοινότητας.
<P>
Για τον λόγο αυτό σας υποβάλλω την πρώτη μου ερώτηση: πότε, κύριε Επίτροπε, θα παραγγείλετε, εν ανάγκη - και μέσα σε λίγες ώρες - στο Ευρωπαϊκό Δικαστήριο την εντολή κατά της γαλλική κυβέρνησης, προκειμένου αυτή να άρει τα μέτρα αποκλεισμού και να επιβάλει την ελεύθερη κυκλοφορία; Δεύτερο ερώτημα: σύμφωνα με το άρθρο 5 του κοινοτικού δικαίου, κάθε χώρα έχει αναλάβει την υποχρέωση να διασφαλίζει την ελεύθερη κυκλοφορία προσώπων - γι' αυτό πρόκειται εδώ - και την διακίνηση εμπορευμάτων, κι αν μια χώρα δεν το πραγματοποιεί, τότε κατά την γνώμη μου αναλαμβάνει και την υποχρέωση των σχετικών αποζημιώσεων. Τι θα πράξετε, προκειμένου να προασπίσετε τα δικαιολογημένα συμφέροντα των εργαζομένων και εργοδοτών;

<SPEAKER ID=66 LANGUAGE="EN" NAME="Kinnock, Neil">
Ευχαριστώ τον αξιότιμο βουλευτή για την ερώτηση που μου έθεσε, χωρίς να τον ευχαριστώ αναγκαστικά και για ορισμένα συμπεράσματά του. Και τούτο για τον απλούστατο λόγο ότι τα αιτήματα που διατυπώνονται από πολλές πλευρές για την ανάληψη άμεσης και σθεναρής δράσης από την Επιτροπή, δεν συνοδεύονται με ανάλογα αιτήματα για αλλαγές στο νόμο, ώστε να αποκτήσει την αρμοδιότητα η Επιτροπή να αναλαμβάνει τέτοια δράση. Θα πρέπει, επίσης, να επισημάνω -χωρίς η επισήμανση αυτή να αφορά αναγκαστικά τον κ. Jarzembowski- ότι μεταξύ εκείνων που διατυπώνουν τις εντονότερες εκκλήσεις για την παρέμβαση της Επιτροπής, υπάρχουν πολλοί που θα επιδείκνυαν πρώτοι την οργή τους αν η Επιτροπή αποκτούσε εξουσίες ώστε να παραγκωνίζει τις αποφάσεις και τη συμπεριφορά εθνικών κυβερνήσεων όταν οι κυβερνήσεις αυτές αγωνίζονται να τηρήσουν το κοινοτικό δίκαιο.
<P>
Πρέπει να ομολογήσω ότι εύχομαι να μη βρεθεί Μέλος του Ευρωπαϊκού Κοινοβουλίου που να επιχειρήσει να δώσει υπερβολική ή ανακριβή άποψη των πραγματικών παραμέτρων που συνδέονται με το νόμο. Ο νόμος, λοιπόν, ορίζει ρητώς ότι τα κράτη μέλη είναι υπεύθυνα για τη διατήρηση της ελεύθερης κυκλοφορίας και μόνο μέχρι να αποδειχθεί ότι υπήρξαν αμελή στο εν λόγω καθήκον τους, η αποτελεσματική ισχύς της Επιτροπής για να παρέμβει ή να εκκινήσει διαδικασίες κατά της κυβέρνησης είναι πολύ μικρή, αν υπάρχει καν. Ελπίζω ότι κατέστη απολύτως σαφές. Αν υπάρξει αίτημα για αλλαγή στο νόμο, τότε, σίγουρα, οι άνθρωποι μπορούν να εγείρουν αυτό το αίτημα. Τους ζητώ να επανεξετάσουν τη θέση τους βάσει της πολιτικής πραγματικότητας και της νοοτροπίας των κυβερνήσεων των κρατών μελών, και όχι απλώς βάσει της ατμόσφαιρας που επικρατεί στο Ευρωπαϊκό Κοινοβούλιο.

<SPEAKER ID=67 LANGUAGE="EN" NAME="Gallagher">
Κατ' αρχάς, όπως οι συνάδελφοι, θα ήθελα να ευχαριστήσω τον Επίτροπο κ. Kinnock για την ενημέρωση. Το εκτιμούμε. Η γενική αντίληψη είναι ότι η Επιτροπή αντέδρασε ταχύτερα αυτή τη φορά απ' ό, τι την προηγούμενη. Αυτή είναι η αντίληψη που επικρατεί, αν και ενδέχεται να μην αντικατοπτρίζει τα γεγονότα. Ευελπιστούμε ότι τούτο θα οδηγήσει σε πρόωρο ψήφισμα σχετικά με το ζήτημα.
<P>
Η διένεξη κοστίζει στην ιρλανδική οικονομία 10 εκατ. £ ημερησίως σε απώλειες από το εμπόριο. Κάθε φορτηγό χάνει 1.000 £ την ημέρα. 400 ιρλανδικά φορτηγά έχουν παγιδευτεί και θα συμφωνήσετε ότι η συντριπτική πλειοψηφία των αγαθών μας εξάγονται στην ηπειρωτική Ευρώπη και το μεγαλύτερο ποσοστό αυτών μέσω Γαλλίας. Θα μπορούσε να παραλύσει -και αν συνεχιστεί για ακόμη μεγαλύτερο διάστημα πράγματι θα παραλύσει- την ιρλανδική οικονομία. Θα θέσει πολλά φορτηγά, καθώς και πολλές εταιρείες, εκτός εργασίας. Δεν μπορούμε να το ανεχθούμε. Είμαστε περήφανοι για τα επιτεύγματά μας και δεν θέλουμε να τα αλλοιώσουμε εξαιτίας αυτού του περιστατικού.
<P>
Η Επιτροπή δεν διαθέτει καμία νομική ισχύ ώστε να παρεμβαίνει σε τέτοιες διενέξεις, εκτός αν υπάρχει αμέλεια. Πιστεύω ότι υπάρχει αμέλεια σε ό, τι αφορά το τελευταίο σημείο, για το οποίο κανένας οδηγός ιρλανδικού φορτηγού δεν έχει ακόμη πληρωθεί. Η Επιτροπή μου δήλωσε στη σύνοδο της ολομέλειας του Σεπτεμβρίου ότι κατέβαλε όλες τις δυνατές προσπάθειες, ώστε να εξασφαλίσει πρόωρη πληρωμή. Τίποτα όμως δεν έχει συμβεί. Οι ταμειακές εισροές πλήττονται και θα ήθελα να ρωτήσω τον Επίτροπο ποιες ενέργειες αναλαμβάνει σχετικά με τους ιρλανδούς οδηγούς φορτηγών που δεν έχουν ακόμη πληρωθεί, και τι κάνει για να τους βοηθήσει στη διένεξη αυτή;

<SPEAKER ID=68 LANGUAGE="EN" NAME="Kinnock, Neil">
Γνωρίζω πόσο στενά και συχνά παρακολουθεί ο κ. Gallagher τα θέματα αυτά. Έχω πλήρη γνώση -όπως, ουσιαστικά, πρέπει να έχουν όλοι- της ζημίας που υφίσταται όχι μόνο η ιρλανδική οικονομία, η οποία, λόγω της ιδιαίτερης κατάστασης και του μεγέθους της, ενδέχεται να πλήττεται περισσότερο- από ανάλογη διένεξη. Μόνο θλίψη μπορώ να εκφράσω ως προς αυτό και να διατυπώσω την ελπίδα, όπως κάνω σε όλα τα θέματα, ότι αυτή η διένεξη θα τερματιστεί γρήγορα και ικανοποιητικά.
<P>
Σε ό, τι αφορά τις αποζημιώσεις, δράττομαι της ευκαιρίας από την ερώτηση που μου τέθηκε να επαναλάβω ορισμένα σημεία που προανέφερα. Δεν υπάρχει κανένας απολύτως κοινοτικός νόμος σχετικά με την απαίτηση να καταβληθεί αποζημίωση για τις απώλειες και τις ζημίες που προκλήθηκαν ως συνέπειες της εν λόγω διένεξης που υφίσταται σήμερα στη Γαλλία. Για το λόγο αυτό, δεν είμαι σε θέση να κάνω περισσότερα απ' όσα έκανα επανειλημμένως, κοινώς να απευθύνω επιστολές και να συνομιλώ με διαδοχικούς υπουργούς μεταφορών της Γαλλίας, τονίζοντας τα ισχυρά συναισθήματα που υπάρχουν σε όλη την Κοινότητα και το εύλογο αίτημα που προβάλλουν οι ενδιαφερόμενοι να εισπράξουν δίκαιη αποζημίωση σύμφωνα με τον τρόπο που είχε αρχικώς υποσχεθεί, για ζημίες που προκλήθηκαν σε προηγούμενες διενέξεις.
<P>
Ελπίζω ότι η εμπειρία από τη σημερινή διένεξη θα αποδώσει μεγαλύτερη έμφαση στην ανάγκη να τηρηθούν ορισμένες υποσχέσεις. Με την επιστολή που απηύθυνα στους γάλλους υπουργούς την προηγούμενη Τρίτη, επωφελήθηκα της ευκαιρίας να επαναλάβω για άλλη μια φορά την ανάγκη να υπάρξει δέσμευση ότι θα εφαρμοστεί αμέσως αποτελεσματικό σύστημα για την καταβολή αποζημίωσης για τις ζημίες που προκλήθηκαν κατά την τελευταία διένεξη.

<SPEAKER ID=69 LANGUAGE="FR" NAME="Moreau">
Κυρία Πρόεδρε, η ελεύθερη κυκλοφορία των εμπορευμάτων δεν μπορεί να πραγματοποιηθεί καταπατώντας τα ανθρώπινα δικαιώματα. Οι εργοδοσία των οδικών μεταφορών έχει την πλήρη ευθύνη για την τρέχουσα διαμάχη γιατί δεν τήρησε τις συμφωνίες οι οποίες έγιναν το 1996 και έκλεισε την πόρτα των διαπραγματεύσεων τις οποίες ξεκίνησε η κυβέρνηση. Οι γάλλοι οδηγοί δεν θέλουν πλέον να είναι δεσμώτες των δρόμων. Κινητοποιούνται για τους μισθούς τους, τις συνθήκες εργασίας τους, αλλά και τις συνθήκες σε άλλες χώρες.
<P>
Χαίρομαι γιατί η Επιτροπή αναγνωρίζει τις προσπάθειες της γαλλικής κυβερνήσεως και του υπουργού Μεταφορών, προκειμένου να υπάρξει σε πολύ σύντομο χρονικό διάστημα, αποδεκτή από τους μισθωτούς, συμφωνία. Θέλω να πω ότι κάθε προσπάθεια κυρώσεων, κάθε εκδικητική παρέμβαση της Επιτροπής θα άμβλυνε την αντιπαράθεση και θα έθετε σε κίνδυνο τις προσπάθειες της γαλλικής κυβέρνησης για να υπάρξει συμφωνία. Γενικά, θα ήταν απαράδεκτο, όπως δυστυχώς ζητούν ορισμένοι συνάδελφοι, να μετατρέπεται σε χωροφύλακα των κοινωνικών κινημάτων.
<P>
Αντί να έρχονται σε αντίθεση οι εργαζόμενοι σε ένα άγριο ανταγωνισμό, είναι απαραίτητο να ενισχυθεί η κοινωνική εναρμόνιση και στην κατεύθυνση αυτή θα μπορούσε να συμβάλλει αποτελεσματικά η μείωση του χρόνου εργασίας χωρίς απώλεια μισθού στους αποκλεισμένους τομείς. Πρόκειται για ένα ζήτημα το οποίο πρέπει να έλθει επειγόντως στην ημερήσια διάταξη του Κοινοβουλίου.
<P>
Επιθυμώ να υπάρχει διαβεβαίωση ότι η Επιτροπή θα ενισχύσει τα κοινωνικά μέτρα, ιδιαίτερα τα φορολογικά, αντί για το κοινωνικό ντάμπιγκ, όπως συμβαίνει μέχρι σήμερα..

<SPEAKER ID=70 LANGUAGE="EN" NAME="Kinnock, Neil">
Ευχαριστώ την κ. Moreau για τις επισημάνσεις της. Όπως είμαι βέβαιος ότι θα κατανοήσει, αν και έχω τις προσωπικές μου απόψεις ως πολίτης σχετικά με τις αιτίες της διένεξης, η Επιτροπή δεν μπορεί, και ουσιαστικά δεν πρέπει, να εκθέσει άποψη για τις περιστάσεις που προκάλεσαν τη διαμάχη. Είμαι σίγουρος ότι το καταλαβαίνει.
<P>
Το σημείο που τονίζω, που είναι άλλωστε το ίδιο σημείο που τόνισε και η αξιότιμη βουλευτής, είναι να καταλήξουμε το ταχύτερο δυνατό στην πλέον ικανοποιητική λύση της διένεξης, προς το συμφέρον των διεθνών μεταφορών σε όλη την επικράτεια της Ευρωπαϊκής Κοινότητας και, ουσιαστικά, προς το συμφέρον της Γαλλίας και του γαλλικού λαού. Τόσο εγώ όσο και οι συνάδελφοί μου, θα καταβάλουμε κάθε δυνατή προσπάθεια για να οδηγήσουμε προς αυτήν την κατεύθυνση. Πιστεύω ότι το Ευρωπαϊκό Κοινοβούλιο έχει την ίδια άποψη και αποδίδει την ίδια έμφαση στην επίτεύξη γρήγορου και ικανοποιητικού αποτελέσματος, παρά στην ανταλλαγή πολιτικών απόψεων, οι οποίες, παρά το ενδιαφέρον τους, δεν συμβάλλουν αναγκαστικά στην διαμόρφωση εποικοδομητικού αποτελέσματος.

<SPEAKER ID=71 NAME="Πρόεδρος">
Ευχαριστώ εξ ονόματος όλων, τον επίτροπο Kinnock, καθώς και τους συναδέλφους οι οποίοι παρενέβησαν. Λυπούμε πάρα πολύ που δεν μπόρεσα να δώσω τον λόγο σε όσους το ζήτησαν. Ήταν πάρα πολλοί. Όμως, όπως μπορέσατε να διαπιστώσετε, δυστυχώς ο χρόνος δεν μας το επέτρεψε.

<CHAPTER ID=4>
Σεξουαλική εκμετάλλευση των παιδιών
<SPEAKER ID=72 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0306/97) του κ. Schulz, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με τη ανακοίνωση της Επιτροπής για την καταπολέμηση του παιδεραστικού σεξουαλικού τουρισμού και το υπόμνημα για την συμβολή της Ευρωπαϊκής Ένωσης στην ενίσχυση της καταπολέμησης της κατάχρησης και της σεξουαλικής εκμετάλλευσης των παιδιών.

<SPEAKER ID=73 NAME="Schulz">
Κυρία Πρόεδρε, κυρίες και κύριοι! Η συζήτηση μας αφορά μια έκθεση, η οποία είναι πολύπλοκη και της οποίας το περιεχόμενο κατά την γνώμη μου είναι πολύ σημαντικό για το Κοινοβούλιο, για την Επιτροπή, για το Συμβούλιο Υπουργών, για την Ε.Ε και για τους πολίτες της, άνδρες και γυναίκες συνολικά. Αυτή η έκθεση είναι πολύ σημαντική επειδή σίγουρα σήμερα θα διαφωνήσουμε στην διάρκεια της συζήτησης σχετικά με δύο θέματα. Πρώτο θέμα: ποια μέτρα έχει προτείνει η Επιτροπή τί θα μπορούσα εγώ να συμπληρώσω σαν εισηγητής του Κοινοβουλίου και τί θα μπορούσα να σχολιάσω αρνητικά ή θετικά;
<P>
Δεύτερο θέμα: Θα πρέπει να συζητήσουμε για το πώς θα αντιμετωπίσουμε το φαινόμενο της σεξουαλικής κακοποίησης των παιδιών, αν αυτό παρουσιάζεται στο οικογενειακό περιβάλλον ή αν σχετίζεται με το οργανωμένο έγκλημα; Πώς πρόκειται να αντιμετωπίσουμε το φαινόμενο αυτό; Τί μπορούμε να αντιτάξουμε εμείς στην Ευρώπη σαν κοινωνία στο φαινόμενο αυτό, που θα ξεπερνάει τα νομοθετικά, τα ποινικά και τα αστυνομικά πλαίσια; Ποιά θα πρέπει να είναι η συμβολή μας για την ανάλυση της συγκεκριμένης εμπειρίας, για το γεγονός δηλαδή ότι στην Ε.Ε αναπτύσσεται μια κοινωνία, η οποία όλο και περισσότερο και μάλιστα σε ανησυχητικό βαθμό δεν δείχνει κανένα σεβασμό απέναντι στην ανθρώπινη ζωή και κυρίως απέναντι στα παιδιά;
<P>
Η Επιτροπή είχε αναλύσει στην ανακοίνωσή της σχετικά με την καταπολέμηση του σεξουαλικού τουρισμού και της κακοποίησης των παιδιών τα προβλήματα που διαπιστώνονται και πρότεινε διάφορους τρόπους δράσης και διάφορα μέτρα, τα οποία μπορεί να λάβει είτε από μόνη της είτε από κοινού σε συνεργασία με τις αρχές των καρτών μελών και ειδικότερα σε ό, τι αφορά στον σεξουαλικό τουρισμό σε συνεργασία με τους διοργανωτές ταξιδιών.
<P>
Μπορώ να δηλώσω εκ των προτέρων ότι είχε γίνει πολύ καλή επεξεργασία αυτών των μέτρων. Η Επιτροπή έκανε μια πολύ επιμελημένη εργασία. Οι προτάσεις της ήταν πολύ καλές, ενδιαφέρουσες και ισσοροπημένες. Η Επιτροπή διέγραψε -κύριε επίτροπε Παπουτσή, σας ευχαριστώ πολύ εσάς και τις συνεργάτιδες σας - σε μια πολύ δύσκολη περίοδο και κάτω από δύσκολες προϋποθέσεις μια πολύ σοβαρή και ισορροπημένη πορεία. Θέσατε ως σκοπό σας - αυτό το βρίσκω πολύ αξιέπαινο-να κάνετε τον αγώνα ενάντια στην σεξουαλική κακοποίηση των παιδιών να αποτελεί έναν από τα κεντρικούς στόχους της Επιτροπή. Ελπίζω ότι δεν θα μείνουμε μόνο στα λόγια! Τις τελευταίες ημέρες φτάσαμε στο σημείο να ακούσουμε ότι είναι πολύ πιθανό να έχουν παρουσιαστεί περιστατικά σεξουαλικής κακοποίησης σε κάποιο παιδικό σταθμό της Επιτροπή, και ελπίζω ότι η Επιτροπή ήδη στο παρελθόν ήταν σε θέση και στο μέλλον θα είναι σε θέση να κάνει ο, τιδήποτε χρειάζεται για να διαλευκανθούν τα μυστηριώδη περιστατικά για τα οποία διαβάσαμε στον Τύπο τις τελευταίες ημέρες.
<P>
Στο επίκεντρο της συζήτησης για την σεξουαλική κακοποίηση θα πρέπει να βρίσκεται η προστασία και η περίθαλψη των θυμάτων. Σε πολλά περιστατικά που έχουμε δει στο παρελθόν - υπάρχει μια αύξηση των περιστατικών τόσο στο οικογενειακό όσο και στον εγκληματικό τομέα - έχουμε να κάνουμε με δύο φαινόμενα. Πρώτο φαινόμενο: Υπάρχουν διεστραμμένοι, έκφυλοι άνθρωποι, οι οποίοι δεν διστάζουν μπροστά σε τίποτα και στην μεγαλύτερη βρωμιά ακόμα όταν πρόκειται για την ικανοποίηση του αρρωστημένου πάθους τους. Αυτοί οι άξιοι περιφρόνησης άνθρωποι προκαλούν τέτοιο κακό, που θα μπορούσα να το περιγράψω με μία πρόταση: Μπορεί κανείς να καταστρέψει έναν άνθρωπο χωρίς να τον σκοτώσει!
<P>
Αυτό που συμβαίνει στα παιδιά που κακοποιούνται είναι πολύ δύσκολο να ξεπεραστεί στη συνέχεια της ζωής τους. Γι'αυτό το λόγο τα θύματα χρειάζονται την πλήρη αλληλεγγύη της κοινωνίας, και γι' αυτό το λόγο θα πρέπει να βάλουμε την βοήθεια προς τα θύματα στο κέντρο των προσπαθειών μας. Σημαντική είναι η βοήθεια προς τα θύματα σε ατομικό επίπεδο, αυτό σημαίνει ότι θα πρέπει να έχουν τέτοια ψυχολογική και ιατρική περίθαλψη, ώστε παρ' όλες τις τραυματικές εμπειρίες τους να μπορούν να έχουν μια κάπως υποφερτή ζωή. Γι' αυτό είναι αναγκαία κάθε προσπάθεια, γι' αυτό υπάρχουν και καλές ιδέες για προγράμματα στην Επιτροπή, και γι'αυτό θα πρέπει το Ευρωπαϊκό Κοινοβούλιο όπως και η Επιτροπή και το Συμβούλιο να μην διστάζουν να διαθέτουν χρήματα για τον σκοπό αυτό, και μάλιστα χωρίς περιορισμούς.
<P>
Θα πρέπει όμως εκτός από την άμεση προστασία των θυμάτων να φροντίσουμε και για μια άλλη προστασία. Η κοινωνία θα πρέπει να προστατευτεί από μια παραπέρα διαφθορά της ηθικής της υπόστασης, και κάτι τέτοιο δεν μπορεί να συμβεί από μόνο του, αλλά και μέσω του ποινικού δικαίου. Γι' αυτό το λόγο πιστεύω ότι θα πρέπει να αναλάβουμε κάποια συγκεκριμένες πρωτοβουλίες. Να ορίσουμε συγκεκριμένες νομικές διατάξεις σε εθνικό επίπεδο που να αφορούν την ταξινόμηση και την ποινικοποίηση συγκεκριμένων πράξεων που σχετίζονται με την σεξουαλική εκμετάλλευση των παιδιών. Πρέπει να ξεκαθαρίσουμε τι είναι η παιδική πορνογραφία. Πρέπει να δώσουμε σαφή και ακριβή στοιχεία για την ηλικία στην οποία αναφερόμαστε και πρέπει να δώσουμε σαφή και πλήρη στοιχεία έτσι ώστε να τιμωρείται από τον νόμο η παραγωγή, η πώληση, και το λέω ξεκάθαρα, παρ' όλο που ξέρω ότι αυτό αμφισβητείται, η κατοχή της παιδικής πορνογραφίας.
<P>
Για ποιό λόγο αναφέρω την κατοχή, κυρίες και κύριοι συνάδελφοι; Εφόσον υπάρχει μια αγορά-και υπάρχει πράγματι-παιδικής πορνογραφίας, αυτή η αγορά υπάρχει μόνο και μόνο επειδή υπάρχουν πελάτες. Μπορώ να πουλήσω κάτι μόνο όταν έχω κάποιον αγοραστή. Εφόσον ανθεί μια τέτοια αγορά, τότε θα πρέπει να υπάρχουν άνθρωποι κρυμμένοι πίσω από την ανωνυμία βέβαια αλλά πάντως μέσα στην κοινωνία οι οποίοι αγοράζουν και καταναλώνουν τέτοια κατασκευάσματα και τολμώ να υποστηρίξω την παρακάτω θέση: Ο καταναλωτής είναι τόσο διεφθαρμένος στο επίπεδο αυτό όσο και ο παραγωγός, και γι' αυτό πιστεύω ότι θα πρέπει να τιμωρείται και η κατοχή.
<P>
(Χειροκροτήματα) Σχετικά με τον σεξουαλικό τουρισμό, και εδώ πρόκειται βέβαια για μια σύγχρονη μορφή σκλαβιάς, θα πρέπει να ισχύει η αρχή της ποινικής δίωξης και εκτός συνόρων. Ο άνθρωπος ο οποίος ξεκινά από εδώ με προορισμό κάποια χώρα της Ασίας, της Αφρικής, της Ανατολικής Ευρώπης ή οπουδήποτε αλλού πηγαίνει με τον σκοπό να ικανοποιήσει εκεί τις διεστραμμένες ανάγκες του και να κακοποιήσει παιδιά με λίγα χρήματα και εκμεταλλευόμενος την φτώχεια των οικογενειών, θα πρέπει να γνωρίζει, ότι στο μέλλον θα λογοδοτήσει για αυτή την πράξη του και στην Ε.Ε, στην πατρίδα του εφόσον θα μπορεί να αποδειχτεί κάτι τέτοιο. Για τον λόγο αυτό είναι απαραίτητη κατά την γνώμη μου η ποινική δίωξη και για αξιόποινες πράξεις που έχουν τελεστεί εκτός Ε.Ε.
<P>
Επίσης θα πρέπει να συμπεριλάβουμε και την δίωξη των επιχειρήσεων που διοργανώνουν τέτοια ταξίδια. Θα πρέπει βέβαια να αναφέρω σε αυτό το σημείο ότι η συντριπτική πλειοψηφία των επιχειρήσεων απαρτίζεται από σοβαρούς και προσεχτικούς διοργανωτές ταξιδιών, οι οποίοι προσέχουν πολύ να μην μολυνθούν οι επιχειρήσεις τους από πελάτες τέτοιους όπως αυτοί που ανέφερα τώρα μόλις.
<P>
Πρωτοβουλίες ενάντια σε ταξιδιωτικά γραφεία, αεροπορικές εταιρείες και αλυσίδες ξενοδοχείων, οι οποίες κερδίζουν χρήματα από τον σεξοτουρισμό είναι εξίσου απαραίτητες όπως και η συνεργασία με αυτούς που θέλουν να εμποδίσουν κάτι τέτοιο. Και τα δύο θα πρέπει να επιχειρηθούν από την Επιτροπή και τις αρχές των κρατών μελών.
<P>
Υπάρχει η πρόταση να δημιουργηθεί ένα σύστημα πληροφοριών για την καταπολέμηση της σεξουαλικής κακοποίησης των παιδιών. Επίσης έχουμε προτείνει ομόφωνα στην Επιτροπή, στο Συμβούλιο και στα κράτη μέλη την δημιουργία ενός ευρωπαϊκού κέντρου για εξαφανισμένα παιδιά. Αυτό το θεωρώ εντελώς απαραίτητο! Γιατί αν πράγματι και υπάρχουν πολλές αποδείξεις γι' αυτό εξαπλώνεται το φαινόμενο να μετατρέπονται παιδιά σε εμπόρευμα, να απάγονται παιδιά, όχι μόνο για να κακοποιηθούν, αλλά και για να εκπορνευτούν και ακόμα και να πουληθούν - γνωρίζουμε άλλωστε από τις συζητήσεις με θέμα το εμπόριο ανθρώπων ότι περιλαμβάνει και παιδιά, τότε θα πρέπει να ληφθούν όλα τα πιθανά μέτρα από την EUROPOL έως το ευρωπαϊκό κέντρο για εξαφανισμένα παιδιά. Οι Η.Π.Α μας έχουν δείξει μια λύση με την δημιουργία του κέντρου που υπάρχει εκεί, μια λύση που θα μπορούσαμε να ακολουθήσουμε κι εμείς, παρ'όλο που αυτό το πρότυπο δεν μπορεί να εφαρμοστεί πλήρως στα ευρωπαϊκά δεδομένα.
<P>
Στα πλαίσια της επεξεργασίας αυτής της έκθεσης ασχολήθηκα με πολλές μεμονωμένες περιπτώσεις. Όποιος ασχολείται με ένα τέτοιο θέμα δεν μπορεί να είναι ευτυχισμένος όταν βλέπει μέχρι που μπορεί να φτάσει ο άνθρωπος. Δουλεύοντας το θέμα αυτό αναγκάστηκα κάποια στιγμή να απαντήσω και στο ερώτημα, ποιά είναι η ευθύνη που έχουν οι αρμόδιοι για την προστασία της κοινωνίας από τέτοια φαινόμενα. Κατέληξα στο συμπέρασμα ότι δεν είναι δυνατόν να σιωπούμε όταν γνωρίζουμε ότι μεμονωμένα πρόσωπα ή ιδρύματα της Ε.Ε δεν ανταποκρίνονται στις ευθύνες τους. Δεν θα ήθελα να επαναλάβω την συζήτηση που είχε γίνει σχετικά με τον δικαστή του Ευρωπαϊκού Δικαστηρίου, Μελχιόρ Βατελέτ, η οποία είχε γίνει δημόσια και την οποία είχαμε προωθήσει και στην επιτροπή. Δεν είναι αρμοδιότητα μου να αναμιγνύομαι σε εσωτερικές υποθέσεις του Βελγίου, αλλά πιστεύω ακράδαντα ότι με την απονομή χάριτος στον κατηγορούμενο για πολλά εγκλήματα σε βάρος παιδιών Μάρκ Ντιτρού, ο σημερινός δικαστής του Ευρωπαϊκού Δικαστηρίου, Μελχιόρ Βατελέτ, δεν ανταποκρίθηκε στις ευθύνες του ως υπουργός Δικαιοσύνης του Βελγίου αφού άφησε τον Ντιτρού ελεύθερο.
<P>
Το χειρότερο είναι ότι μέχρι σήμερα δεν έχει μετανιώσει για την πράξη του αυτή όπως θα όφειλε. Για το λόγο αυτό αναφέρω στην εισήγηση μου: Αν επιθυμούμε να κάνει η Ε.Ε σαφές ότι δεν έχει θέση στα ιδρύματα της όποιος δεν ανταποκρίνεται στις ευθύνες του, τότε θα πρέπει να είμαστε συνεπείς και να δηλώσουμε ότι θα πρέπει να παραιτείται! Δεν πρέπει να παραιτηθεί το Ευρωπαϊκό Δικαστήριο, αλλά ένα μέλος αυτού του δικαστηρίου, για τον οποίον προσωπικά πιστεύω ότι δεν είναι ικανός να εργάζεται εκεί. Αυτή την άποψη μοιράζεται προφανώς μαζί μου και ο συνάδελφος Ραφαέλ Σαντερί, ο οποίος με την πρόταση τροποποίησης που κατέθεσε σχετικά με το σημείο 29 φαίνεται ότι αποδέχεται πλήρως το κείμενο και το περιεχόμενο των σκέψεων μου, κάτι για το οποίο του είμαι ευγνώμων. Πιστεύω ότι αυτή η πρόταση τροποποίησης βοηθάει πολύ γιατί δείχνει ότι στο κοινοβούλιο μας ενώνει η απόρριψη της ανευθυνότητας. Λείπουν τρεις προτάσεις από αυτήν την πρόταση τροποποίησης, τις οποίες πρόκειται να προσθέσω αύριο στην προφορική μου τροποποίηση, θα ζητήσω δηλαδή από τον Βατελέτ να παραιτηθεί.
<P>
Μια κοινωνία που χάνει το σεβασμό για τους απροστάτευτους, για την οποία είναι αδιάφορο τί μπορεί να συμβαίνει στα παιδιά της, μια κοινωνία που επιτρέπει μπροστά στα μάτια της να μετατρέπονται τα παιδιά σε εμπόρευμα, που επιτρέπει να πλησιάζουν τα παιδιά της οι πιο σκοτεινοί άνθρωποι, τα αποβράσματα, τα πιο άθλια υποκείμενα αυτής της κοινωνίας, μια κοινωνία που γίνεται τόσο σκληρή ώστε να μην τρομάζει όταν μέσα στο σκοτάδι, στις σκοτεινές γωνιές συμβαίνουν πράγματα, που δεν πιστεύουμε ότι είναι δυνατόν να συμβούν, και η οποία συνεχίζει την καθημερινή ζωή-γιατί αυτό συμβαίνει αυτή την στιγμή στην Ε.Ε αφότου έγιναν γνωστά αυτά τα πράγματα-, η οποία βολεύεται, λέγοντας ότι ο Ντιτρού είναι βέλγικο φαινόμενο, δεν συμβαίνει στην χώρα μας, μια κοινωνία που δεν θέλει να δει την πραγματικότητα, ότι δηλαδή προαναγγέλλει η ίδια το τέλος της εφόσον δεν είναι σε θέση να προστατέψει τα παιδιά της από έκφυλους δράστες. Μια τέτοια κοινωνία πρέπει να μαζέψει όλο της το θάρρος και να πει: ο αγώνας ενάντια στην κακοποίηση των παιδιών, η προστασία τους και η δυνατότητα μιας ανθρώπινης ζωής από την πρώτη μέρα πρέπει να είναι ο κοινός στόχος όλων των εμπλεκομένων! Αν το επιτύχουμε αυτό τότε η εισήγηση μου θα έχει συμβάλλει για ένα καλύτερο μέλλον για τα παιδιά στην Ε.Ε!
<P>
(Χειροκροτήματα)
<SPEAKER ID=74 NAME="Casini C.">
Κύριε Πρόεδρε, βλέπω ότι το υποβληθέν ψήφισμα είναι άξιο συναίνεσης λόγω της οργής που εκδηλώθηκε για τις πράξεις παιδεραστίας και εν γένει για τη σεξουαλική εκμετάλλευση των ανηλίκων και για όλα όσα άμεσα ή έμμεσα συνδέονται με αυτή την υπόθεση. Επίσης, είναι άξια συναίνεσης για την απαίτηση ποινικής αυστηρότητας, είτε για ό, τι αφορά εγκληματικές, ποινικές υποθέσεις, είτε για ό, τι αφορά δικαστικές αποφάσεις, είτε σε σχέση με τις έρευνες της αστυνομίας. Ιδιαίτερα είναι άξια συναίνεσης λόγω της πρόσκλησης που απευθύνεται στην Επιτροπή και στα κράτη μέλη να προωθήσουν εκστρατείες διαφήμισης και πληροφόρησης με σκοπό τη πρόληψη και τη καταστολή του σεξουαλικού τουρισμού, φθάνοντας έως τα σημεία - κλειδί όπως είναι τα αεροδρόμια, τα ξενοδοχεία, όπου οργανώνονται τουριστικά ταξίδια. Τέλος, είναι άξια συναίνεσης η αυστηρή κρίση για την πορνογραφία. Υπάρχει ένα πρόβλημα καθορισμού της παιδικής πορνογραφίας, όμως υπάρχει ένα γενικότερο πρόβλημα το οποίο κατά κάποιο τρόπο αναφέρεται στην απόφαση. Για να μην είμαστε υποκριτές, θα πρέπει να λάβουμε υπόψη ολόκληρο το σύγχρονο φαινόμενο της βιομηχανικής πορνογραφίας, το οποίο έχει την ικανότητα να παράγει φαινόμενα εθισμού, για τα οποία αναζητούνται όλο και εντονότερες εκδηλώσεις που φθάνουν έως αυτές τις τρομερές ανωμαλίες της παιδεραστίας.
<P>
Όμως, κάποια σημεία του ψηφίσματος είναι λιγότερο πειστικά από την άποψη της τεχνικονομικής γλώσσας. Προκαλεί θλίψη - το αναφέρω ως εκπρόσωπος της Επιτροπής Νομικών Θεμάτων - το γεγονός ότι τέτοιες τεχνικές διατυπώσεις, για να επιτύχουν την δυνατότητα δίωξης των αδικημάτων που πραγματοποιούνται στο εξωτερικό δεν έχουν ληφθεί υπόψη στο κείμενο, αλλά αυτό, σε τελική ανάλυση, είναι δευτερεύον ζήτημα. Ίσως, η έμφαση και η οργή υπερίσχυσαν, π.χ. στη παράγραφο 2 είναι δύσκολο να πει κανείς, όπως αναφέρεται, ότι πρέπει να καθοριστεί «ο βαθμός του αξιόποινου της παιδεραστίας». Η παιδεραστία δεν είναι αξιόποινη αλλά προφανώς οι πράξεις παιδεραστίας. Η παιδεραστία μπορεί και να είναι μια ασθένεια, γεγονός το οποίο, στην ίδια παράγραφο 2, αναφέρεται στη συνέχεια για ψυχιατρικές κλινικές και γι' αυτούς που χρήζουν ψυχιατρικής περίθαλψης.
<P>
Ίσως υπάρχει υπερβολική έμφαση στη παράγραφο 26, όπου αναφέρεται ότι πρέπει να απομακρυνθούν από τους δημόσιους και ιδιωτικούς οργανισμούς τα άτομα τα οποία δεν αναλαμβάνουν επαρκώς τις ευθύνες τους για τη προστασία των παιδιών. Βέβαια, η απομάκρυνση αυτού ο οποίος έχει προβεί σε παιδεραστικές πράξεις όπως και των παιδεραστών είναι σωστή, αλλά η εφαρμογή των ίδιων μέτρων Σίγουρα, η απομάκρυνση όσων διέπραξαν πράξεις παιδεραστίας, όπως επίσης και των παιδεραστών, είναι ορθή, όμως η εφαρμογή των ίδιων μέτρων σε όσους δεν επέδειξαν ικανοποιητική ευαισθησία στη προσοχή των παιδιών, νομίζω ότι είναι λίγο υπερβολική.
<P>
Οφείλω να ομολογήσω ότι η διαφωνία μου η οποία είναι νομικής φύσης, αφορά κυρίως τη παράγραφο 29, δηλαδή την αναφορά στη περίπτωση Wathelet. Έχω την εντύπωση σε μια απόφαση τόσο μεγάλης σημασίας, με τόσο γενική απήχηση, η χρησιμοποίηση αναφορών σε μια ειδική περίπτωση, όπως η περίπτωση Wathelet, δεν είναι ορθή από νομικής άποψης. Έχω την εντύπωση ότι διακυβεύεται και η αρχή του διαχωρισμού των εξουσιών, επειδή σε τελική ανάλυση, ο υπουργός δρούσε σαν εκτελεστική εξουσία. Έχω την εντύπωση επίσης ότι είναι άδικο, επειδή δεν μπορεί να παραληφθεί μια εκτίμηση ex ante , δηλαδή τη στιγμή που ελήφθησαν οι αποφάσεις και όχι για όσα συνέβησαν στη συνέχεια. Από τη στιγμή που εγώ διετέλεσα δικαστής και γνωρίζω πόσο δύσκολες είναι οι προβλέψεις και οι ισορροπίες που πρέπει να υιοθετηθούν όταν ο δικαστής είναι διορατικός, δεν μπορώ να συμμεριστώ αυτή τη παράγραφο 29, η οποία εύχομαι ότι θα αφαιρεθεί ή θα τροποποιηθεί καταλλήλως.

<SPEAKER ID=75 NAME="Baldi">
Κύριε Πρόεδρε, αξιότιμοι συνάδελφοι, ο πολλαπλασιασμός των φαινομένων εκμετάλλευσης και βίας στους ανήλικες έφηβους, το παγκόσμιο εμπόριο των ανηλίκων και η αύξηση της παιδεραστίας αποτελούν λόγο μεγάλης ανησυχίας. Επομένως, όλα αυτά πρέπει να παροτρύνουν την Ευρωπαϊκή Ένωση να επέμβει ουσιαστικά, αναλαμβάνοντας πρώτα από όλα, μια δράση ευαισθητοποίησης της κοινής γνώμης και των επιχειρηματιών του τουριστικού τομέα γι'αυτό το πρόβλημα, με τη βοήθεια των Μέσων Μαζικής Ενημέρωσης. Συμφωνώ με την Επιτροπή για τη δυνατότητα απόδοσης στα εθνικά δικαστήρια μιας αρμοδιότητας η οποία επεκτείνεται πέραν των ορίων της επικράτειας για τα αδικήματα και τα εγκλήματα τα οποία έχουν διαπραχθεί στο εξωτερικό, αλλά είναι εξίσου απαραίτητο τα κράτη μέλη να εισαγάγουν στους δικαστικούς κανονισμούς τις διατάξεις εναντίον του σεξουαλικού τουρισμού που συνεπάγεται την εκμετάλλευση των παιδιών και να προετοιμάσουν την εφαρμογή, εναρμονίζοντας όσον το δυνατόν γρηγορότερα ορισμένες πλευρές των ποινικών νομοθεσιών τους, αναγνωρίζοντάς τα σαν αδικήματα και εισάγοντας συγκριτικές ποινές στους αντίστοιχους ποινικούς κώδικες.
<P>
Τα ευρωπαϊκά θεσμικά όργανα σε συμφωνία και συνεργασία με τα κράτη μέλη, οφείλουν να δραστηριοποιηθούν έως ότου η εμπορική εκμετάλλευση των πορνογραφικών φωτογραφιών των ανηλίκων, η υποκίνηση στον τουρισμό και η σεξουαλική εκμετάλλευση των παιδιών τιμωρηθούν αυστηρά σε ολόκληρη την επικράτεια της Ευρωπαϊκής Ένωσης και έως ότου, μεταξύ των ποινών, προβλεφθούν και ποινές που αφορούν τη στέρηση της ελευθερίας, όπως συνέβη αυτές τις μέρες στη Γαλλία. Είναι βασικό να εμποδιστεί η ροή αυτού του τύπου σεξουαλικού τουρισμού που προέρχεται από τα κράτη μέλη με τη συνεργασία όλων των κρατών της Ευρωπαϊκής Ένωσης, προσπαθώντας να δημιουργήσουμε ένα κοινό φράγμα προστασίας από εκείνες τις ομάδες και τις κοινωνίες οι οποίες αντιθέτως έχουν συμφέρον να διευκολύνουν τον σεξουαλικό τουρισμό εις βάρος των παιδιών. Είναι σοβαρό το γεγονός ότι στην ανακοίνωση της Επιτροπής, δεν έγινε καμία νύξη για τον συντονισμό των οικονομικών και κοινωνικών πόρων της Κοινότητας οι οποίοι διατίθενται για τη προστασία των παιδιών που έπεσαν θύματα σεξουαλικής εκμετάλλευσης, προσδιορίζοντας και προωθώντας δράσεις για την επανένταξη των ιδίων στη κοινωνία, εξασφαλίζοντάς τους μια ιδιαίτερη εποπτεία όπως πολύ σωστά τονίζει ο βουλευτής κ. Schultz.
<P>
Η νέα γραμμή του προϋπολογισμού την οποία πρότεινε το Κοινοβούλιο - B3-4109 N, τριών εκατομμυρίων Ecu - η οποία προωθεί δράσεις κατά της βίας η οποία ασκείται στα παιδιά, στους εφήβους και στις γυναίκες, παρά το γεγονός ότι είναι αξιέπαινη, έχει παρ' όλα αυτά μια ετερόκλιτη δομή η οποία δεν ανταποκρίνεται επακριβώς στο σχέδιο δράσης της Στοκχόλμης. Επομένως, θα πρέπει να γίνει μια εμπεριστατωμένη μελέτη αναφορικά με τα θεσμικά όργανα.
<P>
Εξάλλου, θεωρώ απαραίτητη τη δημιουργία μιας ad hoc μονάδας επείγουσας δράσης με σκοπό τον συντονισμό της δράσης της Ένωσης όσον αφορά τον αγώνα κατά της σεξουαλικής εκμετάλλευσης των παιδιών, σε όλους τους τομείς όπου αυτή ασκείται. Είναι σημαντικό το γεγονός ότι η Επιτροπή, στα πλαίσια του αγώνα κατά του σεξουαλικού τουρισμού, να αναπτύξει κατ' αρχάς ένα προωθητικό ρόλο στην επίσπευση και στο συντονισμό ορισμένων μέτρων με σκοπό να αποτρέψει και να τιμωρήσει κάθε μορφή σεξουαλικού τουρισμού, τόσο στα κράτη από τα οποία προέρχονται οι τουρίστες όσο και στα κράτη που αποτελούν τουριστικούς τόπους προορισμού, κι αυτό σε στενή συνεργασία με τους Μη Κυβερνητικούς Οργανισμούς, η δράση των οποίων σ' αυτόν τον τομέα είναι αναμφισβήτητης αποτελεσματικότητας. Είναι σημαντικό να υιοθετηθούν κώδικες διαγωγής ή συμπεριφοράς εκ μέρους των τουριστικών και ταξιδιωτικών πρακτορείων, ευνοώντας επομένως τη διάδοσή τους και τη δημοσίευσή τους διαμορφώνοντας κάθε κοινοτική υποστήριξη και συνεισφορά στην υιοθέτηση των εν λόγω κωδίκων.
<P>
Εν τέλει, χρειάζονται να ληφθούν απαραίτητα μέτρα όσον αφορά εκείνα τα κράτη τα οποία αντιθέτως, συνεχίζουν την εκμετάλλευση των ανηλίκων, φέροντας και σε ευρωπαϊκό επίπεδο τον συντονισμό ο οποίος απουσιάζει αυτή τη στιγμή. Η ευρωπαϊκή δράση στο θέμα του αγώνα κατά της εκμετάλλευσης των ανηλίκων γι' αυτό το λόγο πρέπει να συντονιστεί και να επιμεληθεί, αλλά επίσης θα πρέπει να επικεντρωθεί, επειδή σε διαφορετική περίπτωση αυτή η μάστιγα δεν θα έχει τέλος.

<SPEAKER ID=76 NAME="Bennasar Tous">
Κύριε Πρόεδρε, την 20η Νοεμβρίου 1989 η Γενική Συνέλευση του ΟΗΕ ενέκρινε την πρώτη διεθνή σύμβαση για τα δικαιώματα των παιδιών, η οποία υποχρεώνει τις υπογράφουσες χώρες να θέσουν σε πρακτική, σε εθνικό επίπεδο, την προστασία των παιδιών πολιτών τους. Και οκτώ χρόνια αργότερα, τα παιδιά όχι μόνο μένουν απροστάτευτα αλλά κάποια πέφτουν θύματα απαγωγών, βιασμών και δολοφονιών, και άλλα πωλούνται ως χυδαία σεξουαλικά εμπορεύματα προς χρήση και τέρψη αδίστακτων και ανήθικων πελατών. Αποτελούν τα παιδιά αυτά θύματα της έλλειψης προστασίας ή της ανικανότητας; Υπάρχουν πολλές ερωτήσεις δίχως απάντηση, και αυτή η πραγματικότητα έχει αντίκτυπο στις θεμελιώδεις αξίες της ηθικής και της δημοκρατίας.
<P>
Εξετάζουμε σήμερα την έκθεση του κυρίου Schulz, τον οποίο ευχαριστώ για το σημαντικό έργο του και την προσπάθεια του, για την συμβολή της Ευρωπαϊκής Ένωσης στην εντατικοποίηση της καταπολέμησης της σεξουαλικής κακοποίησης και εκμετάλλευσης των οποίων πέφτουν θύματα οι ανήλικοι, και την ανακοίνωσή κατά του παιδικού σεξουαλικού τουρισμού. Πρόκειται για δύο εκθέσεις τις οποίες δεν μπορούμε να αναλύσουμε ξεχωριστά, εφόσον παρουσιάζουν μια αναντίρρητη ένδειξη: τα παιδιά από νομικά αντικείμενα μετατράπηκαν σε εμπόρευμα στα χέρια παιδεραστών και εμπόρων του σεξ και της πορνογραφίας, των οποίων το πρόσωπο η κοινωνία δεν γνωρίζει και ξεγελιέται, γιατί δεν έχουν κάτι που να τους κάνει να ξεχωρίζουν, είναι λύκοι με τομάρια αρνιών. Αυτοί οι έκφυλοι και αδίστακτοι εγκληματίες και έμποροι της παιδεραστίας θέλουμε να εντοπιστούν, να τιμωρηθούν και να υποβληθούν υποχρεωτικά σε ειδική θεραπεία ώστε να προλαμβάνεται η επιστροφή τους στην ίδια κατάσταση.
<P>
Στην Επιτροπή για τα Δικαιώματα της Γυναίκας γνωρίζουμε πως ένα μεγάλο μέρος της βίας και της σεξουαλικής κακοποίησης με θύματα γυναίκες και παιδιά λαμβάνει χώρα μέσα στην ίδια την οικογένεια, και τόσο αυτή η επιτροπή όσο και η διαπαραταξιακή ομάδα της οικογένειας και των παιδιών αυτού του Κοινοβουλίου της οποίας έχω τιμή να προεδρεύω, ζητάμε και στηρίζουμε το κονδύλι του προϋπολογισμού DAPHNE το οποίο θα δώσει ώθηση σε δράσεις συνεργασίας με ΜΚΟ, οι οποίοι εργάζονται σε αυτόν τον τομέα. Ζητάμε από την Επιτροπή να μην αγνοήσει την σημασία της οικογένειας, εφόσον, δυστυχώς, γνωρίζουμε πως η σκληρότητα των ανθρώπων ξεκινά από τα παιδιά τους. Αν δεν τους βοηθήσουμε, τα παιδιά που θα επιζήσουν θα είναι επίσης σκληρά.
<P>
Αλλον έναν τρόπο σεξουαλικής εκμετάλλευσης αποτελεί ο λεγόμενος "σεξουαλικός τουρισμός». Πρόκειται για μια έκφραση που ξεγελά, εφόσον συγχέεται με εξωτικές διακοπές, όταν στην πραγματικότητα, πρόκειται για ταξίδια στο εξωτερικό με σκοπό την παιδεραστία αγοριών και κοριτσιών, οι διοργανωτές των οποίων συχνά έχουν διασυνδέσεις με διεθνή εγκληματικά κυκλώματα και οι πελάτες τους προβάλλουν ως δικαιολογία πως τα παιδιά, αγόρια και κορίτσια, στην Ταϊλάνδη, την Κούβα ή την Βραζιλία σεξουαλικά είναι περισσότερο ώριμα από τα παιδιά στην Ευρώπη. Και τα παιδιά, κύριε Πρόεδρε, είναι παιδιά και είναι ανυπεράσπιστα σε οποιοδήποτε μέρος του κόσμου.
<P>
Θα έπρεπε λοιπόν να εφαρμόσουμε την αρχή της ετεροδικίας. Κάνουμε επίκληση στην βιομηχανία τουρισμού και στις διαφημιστικές εταιρίες για την ανάγκη έκδοσης από αυτές κανονισμών. Δεν είναι όλα θεμιτά στον τουρισμό και την διαφήμιση. Υπάρχει ένα εμπόριο πολλών εκατομμυρίων το οποίο αποτελεί μάστιγα, ντροπή.
<P>
Ανεξάρτητα από την διακήρυξη της ΕCTAA η οποία καταδικάζει αυτή τη δραστηριότητα, είναι αναγκαία μια δέσμευση και καταγραφή των εταιριών και των πρακτορείων που εμπορεύονται αυτό το προϊόν, καθώς και ένας κώδικας συμπεριφοράς σχετικά με τις διαφημιστικές εταιρίες που προβάλλουν εικόνες παιδιών με τρόπο αμφίρροπο.
<P>
Τελειώνοντας ζητώ να καταγγείλει αυτό το Κοινοβούλιο την υποκρισία της κοινωνίας μας και ιδιαίτερα σε κάποιες χώρες οι οποίες καταδικάζουν την πορνογραφία, την παιδεραστία, την βία και τον σεξουαλικό τουρισμό, αλλά που δεν κάνουν σχεδόν τίποτα για να τα εξαλείψουν. Χρειαζόμαστε μέσα αστυνομικού συντονισμού, καταγραφή των εξαφανισθέντων παιδιών και των κατάδικων δραστών, δωρεάν τηλεφωνικές γραμμές βοήθειας, συνοδεία των θυμάτων, εκπαίδευση στα σχολεία και κυρίως στην οικογένεια.

<SPEAKER ID=77 LANGUAGE="NL" NAME="Van Lancker">
Κύριε Πρόεδρε, θα ήθελα να αρχίσω συγχαίροντας το συνάδελφο Schulz για την έξοχη έκθεση που κατάρτισε και θα ήθελα να το κάνω αυτό όχι μόνο εκ μέρους της Ομάδας των Ευρωπαίων Σοσιαλιστών, αλλά να εκφράσω παράλληλα και την πλήρη υποστήριξη εκ μέρους της Φλαμανδικής Σοσιαλιστικής Αντιπροσωπείας.
<P>
Η έκθεση αυτή προκάλεσε σάλο σε πολλές χώρες, ιδιαιτέρως όμως στο Βέλγιο, πριν καν ψηφισθεί. Και βεβαίως τα πράγματα δεν μπορούσαν να είναι διαφορετικά. Κατά πρώτον και κύριον, τα μέτρα που ελήφθησαν στην Ευρώπη ενάντια στη σεξουαλική εκμετάλλευση των παιδιών εντάθηκαν με αφορμή την υπόθεση Dutroux, η οποία δυστυχώς έλαβε χώρα στο Βέλγιο. Ωστόσο, το γεγονός ότι το δράμα της An και της Eefje, της Julie και της Melissa καθώς και άλλων παιδιών η τύχη των οποίων αγνοείται έλαβε χώρα στο Βέλγιο δεν σημαίνει ότι το φαινόμενο της κακοποίησης των παιδιών δεν παρατηρείται και σε άλλες ευρωπαϊκές χώρες. Θα έλεγα μάλιστα ότι στο μεσοδιάστημα έχει αποδειχθεί πασιφανώς το αντίθετο. Για το λόγο αυτό πρέπει να ληφθούν μέτρα σε όλες τις ευρωπαϊκές χώρες, συμπεριλαμβανομένων και αυτών όπου δεν έχουν συμβεί ακόμα ανάλογα περιστατικά. Παρεμπιπτόντως, πρέπει να συντονισθούν οι προσπάθειες και να ενταθεί η ευρωπαϊκή συνεργασία κυρίως στους χώρους όπου δρουν διεθνή δίκτυα.
<P>
Κατά δεύτερον, είναι σαφές ότι το Βέλγιο πρωτοστάτησε και στους κόλπους του Συμβουλίου, στη συζήτηση για τη λήψη μέτρων ενάντια στην κακοποίηση των παιδιών. Πρόκειται για μέτρα τα οποία έχουν ως στόχο την ανάληψη συντονισμένης δράσης σε όλες τις χώρες, ούτως ώστε να αντιμετωπισθεί με την ίδια σοβαρότητα και με παρόμοιο τρόπο το πρόβλημα της σεξουαλικής εκμετάλλευσης των παιδιών, που συνιστά μία από τις περισσότερο σκανδαλώδεις παραβιάσεις των δικαιωμάτων τους. Το Συμβούλιο του Φεβρουαρίου δεν ανταποκρίθηκε σε όλα τα αιτήματα της βελγικής κυβέρνησης. Έτσι είναι για παράδειγμα ιδιαίτερα λυπηρό το γεγονός ότι το Συμβούλιο δεν έλαβε υπόψη ένα σημείο στο οποίο αναφέρθηκε πριν από λίγο ο Martin Schulz και που αφορά συγκεκριμένα την κατοχή παιδικού πορνογραφικού υλικού για προσωπική χρήση. Την ίδια περίοδο το Βέλγιο δεν κατόρθωσε να πείσει το Συμβούλιο σχετικά με την αρχή της εδαφικότητας και την κατάργηση της διπλής ποινικοποίησης. Χαίρομαι που το Ευρωπαϊκό Κοινοβούλιο υποστηρίζει τις προτάσεις αυτές και που είμαστε σε θέση να προτείνουμε μια συνεκτική σειρά δυναμικών μέτρων τα οποία πρέπει να απασχολήσουν περαιτέρω την Ευρωπαϊκή Επιτροπή, τα κράτη μέλη και το Ευρωπαϊκό Συμβούλιο.
<P>
Τέλος, συνάδελφοι, υπάρχει και η έκκληση προς τον Melchior Wathelet να παραιτηθεί από το Δικαστήριο των Ευρωπαϊκών Κοινοτήτων. Είναι αλήθεια ότι ο τότε Υπουργός Δικαιοσύνης δεν ευθύνεται για το δράμα που έλαβε χώρα. Είναι επίσης αλήθεια ότι ενήργησε σύμφωνα με την τότε ισχύουσα βελγική νομοθεσία, η οποία στο μεσοδιάστημα έχει ευτυχώς τροποποιηθεί. Είναι όμως επίσης αλήθεια ότι ο Μelchior Wathelet φέρει την ηθική και πολιτική ευθύνη για το γεγονός ότι υπέγραψε την εντολή απελευθέρωσης του Dutroux. Παρεπιμπτόντως, διαπιστώνω ότι την άποψη αυτή συμμερίζεται και η πολιτική παράταξη του ΕΛΚ. Συνεπώς, είμαστε πεπεισμένοι ότι ο Melchior Wathelet δεν έχει πλέον το ηθικό κύρος το οποίος πρέπει να έχει ένα μέλος του Δικαστηρίου των Ευρωπαϊκών Κοινοτήτων. Όποιος εξακολουθεί να ισχυρίζεται, όπως έκανε πριν από λίγο ο συνάδελφος Casini, ότι το Ευρωπαϊκό Κοινοβούλιο δεν είναι αρμόδιο να κρίνει τους δικαστές του Ευρωπαϊκού Δικαστηρίου έχει ίσως δίκιο από τυπική άποψη, από την άλλη πλευρά όμως αρνείται να αναγνωρίσει ότι το Ευρωπαϊκό Κοινοβούλιο πρέπει να εκφέρει γνώμη σχετικά με το κύρος των θεσμικών οργάνων της Ευρωπαϊκής Ένωσης. Ακόμη και εάν δεν μπορούμε να κάνουμε τίποτα περισσότερο από το να απευθύνουμε έκκληση στο Wathelet να παραιτηθεί, τα δικαιώματα των παιδιών θα γίνουν σεβαστά μόνο στην περίπτωση που καθένας με τη σειρά του αναλάβει τις ευθύνες του.

<SPEAKER ID=78 LANGUAGE="FR" NAME="Deprez">
Κύριε Πρόεδρε, αγαπητοί συνάδελφοι, χρειάστηκε ένα τρομερό δράμα να πλήξει τις χώρες μας, προκειμένου το τραγικό αυτό φαινόμενο βίας εναντίον των παιδιών, για το οποίο πολλοί από μας δεν τολμούσαν να μιλήσουν πριν από πολλά χρόνια, όχι μόνο να αναγνωρισθεί ως ένα τερατούργημα το οποίο πρέπει να καταπολεμηθεί, αλλά να είναι προτεραιότητα της Ευρωπαϊκής Ένωσης. Χαίρομαι διαπιστώνοντας, ακόμη και αν χρειάστηκε να περάσουμε από αυτή την φρίκη, ότι υλοποιήσαμε, στην Επιτροπή Πολιτικών Ελευθεριών και Εσωτερικών Υποθέσεων, - όπως ελπίζω ότι θα έχουμε και στην Συνέλευση αυτή- μια ιερή ένωση προκειμένου να συμφωνήσουμε για τα μέτρα τα οποία αποσκοπούν στην καταπολέμηση της μάστιγας αυτής. Συγχαίρω τον κ. Schulz, γιατί θεωρώ, όπως και η ομάδα μου ότι η έκθεση του περιλαμβάνει μια σειρά από θεμελιώσεις προτάσεις, οι οποίες αν είχαν παρουσιασθεί σε ορισμένες πολιτικές ομάδες πριν από μερικά χρόνια, δεν θα είχαν καμία τύχη να εγκριθούν.
<P>
Αυτό σημαίνει ότι θα ήθελα να εκφράσω την λύπη μου. Στην έκθεση αυτή, στην παράγραφο 15 της απόφασης, αναφέρεται ότι το Ευρωπαϊκό Κοινοβούλιο θα ζητήσει, και αυτό θα γίνει αύριο, η θέση του προϋπολογισμού η οποία αποσκοπεί στην ενίσχυση των πρωτοβουλιών για την καταπολέμηση της βίας κατά των παιδιών και των γυναικών, να έχει επαρκή αύξηση των πιστώσεων. Γνωρίζετε αγαπητοί συνάδελφοι ότι κατά την τελευταία περίοδο της συνόδου του Ευρωπαϊκού Κοινοβουλίου στο Στρασβούργο, το αίτημα για συμπληρωματικές πιστώσεις τις οποίες ζήτησε η Επιτροπή Προϋπολογισμών, δεν εγκρίθηκε; Αρχίσαμε λοιπόν, εμείς οι οποίο σύντομα θα δίνουμε μαθήματα σε άλλους, να μην εφαρμόζουμε τις δικές μας αποφάσεις. Και όταν έθεσα το ερώτημα για ποιο λόγο δεν μπορούσαν να αυξηθούν οι πιστώσεις του προϋπολογισμού για τη θέση αυτή, μου απάντησαν ότι έπρεπε να διατεθούν όλες οι πιστώσεις για την πολιτική στον τομέα της απασχόλησης. Είναι αλήθεια. Όμως πιστεύεται ότι οι άνεργοι δεν θέλουν να ενδιαφερθούμε για τα παιδιά; Πιστεύετε ότι όσοι δεν έχουν εργασία σήμερα δεν διερωτώνται αν τα παιδιά τους δεν κινδυνεύουν αύριο, να είναι θύματα παιδεραστών; Πριν δώσουμε μαθήματα ηθικής, ας αρχίσουμε εφαρμόζοντας τις αρχές τις οποίες θέλουμε να επιβάλουμε στους άλλους.
<P>
Το τελευταίο σημείο στο οποίο ήθελα να αναφερθώ αφορά το ζήτημα του κ. Wathelet. Κατά την γνώμη μου. Το ζήτημα δεν είναι αν πρέπει ή αν είναι θεμιτό ο κ. Wathelet να είναι ευρωπαίος δικαστής. Είναι ευρωπαίος δικαστής. Αν θα πρέπει να συνεχίσει να είναι, είναι ένα ερώτημα το οποίο ο καθένας μπορεί να θέσει και το οποίο ο καθένας μπορεί να θέσει και στον ίδιο τον κύριο Wathelet.Το πραγματικό πρόβλημα είναι αν τον Ευρωπαϊκό Κοινοβούλιο το οποίο κατέχει την νομοθετική εξουσία στην Ευρωπαϊκή Ένωση, μπορεί να ζητήσει από ένα δικαστή να παραιτηθεί.
<P>
Κύριε Πρόεδρε, η απάντηση μου είναι όχι, ακόμη και αν είναι δύσκολο να το πω, γιατί τα δημοκρατικά κράτη έχουν μια σειρά από βασικές αρχές, μια από τις οποίες είναι η διάκριση των εξουσιών. Παραβιάζοντας την αρχή αυτή και επιτρέποντας στο Κοινοβούλιο να αναγορευθεί σε αρχή υπεύθυνη για θέματα ηθικής, τίθεται σε κίνδυνο η δημοκρατία. Ο καθένας μπορεί να σκέφτεται ό, τι θέλει για τον κ. Wathelet, αν όμως κ. Πρόεδρε, το Κοινοβούλιο ζητήσει την παραίτηση του, θα ήταν ένα πολιτικό λάθος και ένα σφάλμα ενάντια στην δημοκρατία.

<SPEAKER ID=79 LANGUAGE="EN" NAME="Collins, Gerard">
Κύριε Πρόεδρε, όλοι συμφωνούμε ότι ο κ. Schulz συνέταξε εξαιρετική και σφαιρική έκθεση σχετικά με τα μέτρα που πρέπει να ληφθούν για την καταπολέμηση του παιδεραστικού σεξουαλικού τουρισμού και την ενίσχυση της αποτροπής της σεξουαλικής κακοποίησης και εκμετάλλευσης των παιδιών. Η εκτίμηση των βασικών προβλημάτων και των προτεινόμενων μέτρων έχουν τρόπον τινά επισκιαστεί από το ουσιαστικό ενδιαφέρον στην παράγραφο 29 του ψηφίσματος. Η παράγραφος αυτή ζητεί την παραίτηση δικαστή από το Ευρωπαϊκό Δικαστήριο λόγω προηγούμενης προσωπικής απόφασής του, όταν ήταν υπουργός δικαιοσύνης, που επέτρεψε την πρόωρη αποφυλάκιση του Marc Dutroux, ο οποίος είναι ύποπτος για τη διάπραξη πολλαπλών φόνων παιδιών.
<P>
Κατανοώ και σέβομαι τα επιχειρήματα που προβάλλουν όσοι ισχυρίζονται ότι το Ευρωπαϊκό Κοινοβούλιο δεν έχει καμία αρμοδιότητα ή κανένα δικαίωμα να υποβάλει τέτοιο αίτημα. Πράγματι, συρθήκαμε όλοι σε μια εσωτερική πολιτική διαμάχη, αλλά, όπως ισχυρίζεται ο εισηγητής, οι επιπτώσεις της απόφασης ήταν όντως τρομακτικές. Υπάρχει μια ηθική και πολιτική ευθύνη που δεν μπορεί να συγκαλυφθεί. Είναι απολύτως σαφές ότι δεν εμπίπτει στην αρμοδιότητα του Ευρωπαϊκού Κοινοβουλίου να απομακρύνει δικαστή από το Ευρωπαϊκό Δικαστήριο. Ωστόσο, είναι ηθική ευθύνη μας να επιστήσουμε την προσοχή μας στην κατάσταση αυτή. Οφείλουμε δε να αντισταθούμε και να αποτελέσουμε υπολογίσιμη δύναμη σε θέματα εξίσου σημαντικά με αυτό.
<P>
Πολλά άλλα σημαντικά επιχειρήματα και προτάσεις παρουσιάστηκαν στο εν λόγω ψήφισμα και η ομάδα μου είναι ιδιαίτερα ικανοποιημένη που το αποτέλεσμα της έκθεσης του κ. Schulz τονίζει τον αποφασιστικό ρόλο της οικογένειας στη διασφάλιση εξισορροπημένης ανάπτυξης των παιδιών. Η οικογένεια πρέπει να αντιπροσωπεύει για το παιδί τον ασφαλή παράδεισο. Σε ορισμένες περιπτώσεις, αποτελεί το χώρο όπου σημειώνεται παιδική κακοποίηση, και γνωρίζουμε ότι παιδιά κακοποιήθηκαν σε σχολεία και σε ιδρύματα. Το πέπλο μυστικοπάθειας που καλύπτει την κακοποίηση τώρα αίρεται και καμία χώρα δεν μπορεί να αισθάνεται υπερήφανη για όλα όσα υφίστανται πολύ συχνά τα παιδιά. Το μεγαλύτερο έγκλημα είναι να μείνουμε αδρανείς, να παραλείψουμε το καθήκον που έχουμε να προστατεύουμε τα παιδιά παντού, συμπεριλαμβανομένων των παιδιών που εξωθούνται στην πορνεία.
<P>
Χρειαζόμαστε μία κλίμακα υπηρεσιών για να προστατεύσουμε τα παιδιά μας και ένα σύστημα έγκαιρης προειδοποίησης που θα μας ενημερώνει για πιθανούς κινδύνους. Είμαστε δεκαπέντε κράτη μέλη με διαφορετικές παραδόσεις, αλλά η συνεργασία μπορεί να μας βοηθήσει να κλείσουμε την πόρτα στην παιδική κακοποίηση και να εξασφαλίσουμε ότι δεν υπάρχει στην ΕΕ κρυψώνα για τους εγκληματίες παιδιών. Είναι η ελάχιστη προσφορά μας στους γονείς και τις οικογένειες όλων των παιδιών που έπεσαν θύματα απαγωγής, όπως η Julia, η Melissa και η Lubna. Πρέπει να άρουμε τους νομικούς φραγμούς, ώστε να εναρμονίσουμε τις έννοιες αυτές της εγκληματολογικής νομοθεσίας στα κράτη μέλη, που περιορίζουν την ικανότητά μας να προστατεύουμε τα παιδιά μας. Πρέπει να προσπαθήσουμε να εναρμονίσουμε την εγκληματική παράβαση που συνιστούν οι παιδοφιλικές δραστηριότητες, ο σεξουαλικός τουρισμός και η παιδική πορνογραφία, και θα πρέπει να επιβληθούν ανάλογες ποινές για τέτοια εγκλήματα στα κράτη μέλη.
<P>
Πρέπει να δημιουργηθούν τράπεζες δεδομένων σε εθνικό επίπεδο σχετικά με τα πρόσωπα που κρίθηκαν ένοχα παιδοφιλικών δραστηριοτήτων και πρέπει να καταβληθεί κάθε δυνατή ενέργεια για να διευκολυνθούν τα παιδιά να προσκομίζουν αποδείξεις στο δικαστήριο χωρίς φόβο. Πρέπει, επίσης, να υποστηρίξουμε την ίδρυση του Ευρωπαϊκού Κέντρου Αγνοουμένων Παιδιών. Το Κέντρο Αγνοουμένων και Εκμεταλλευομένων Παιδιών στην Ουάσινγκτον αποτελεί παράδειγμα. Κάθε χώρα πρέπει να υποστηρίξει την τηλεφωνική βοήθεια προς τα παιδιά.
<P>
Κατακρίνω ιδιαίτερα τον τρόπο με τον οποίο τα παιδιά μπορεί να πέσουν θύματα εκμετάλλευσης για διαφημιστικούς σκοπούς, και υποστηρίζω σθεναρά την άποψη ότι τα δικαιώματα των παιδιών πρέπει να καθίστανται σεβαστά. Η περίπτωση της βρετανίδας μπέιμπι σίτερ, που κρίθηκε ένοχη στις Ηνωμένες Πολιτείες για τον θανάσιμο τραυματισμό του παιδιού που φρόντιζε, προκάλεσε νέες ανησυχίες. Υπάρχει Συνθήκη του Συμβουλίου της Ευρώπης για τις μπέιμπι σιτέρ, την οποία, όμως, ελάχιστες χώρες έχουν υπογράψει. Για το λόγο αυτό, καλώ τώρα το Συμβούλιο να ζητήσει από την Επιτροπή να καταρτίσει κανονισμό της Ευρωπαϊκής Ένωσης σχετικά με το ρόλο και τα καθήκοντα των μπέιμπι σίτερ, αλλά, κυρίως, σχετικά με τα καθήκοντα και τις υποχρεώσεις των οικογενειών που τους καλούν στα σπίτια τους.
<P>
Εν κατακλείδι, θέλω να τονίσω εκείνο που αναγράφεται στην παράγραφο 30 του ψηφίσματος: Όλοι όσοι πρέπει να λάβουν αποφάσεις που μπορεί να επηρεάσουν την ασφάλεια ή την ευημερία των παιδιών, πρέπει να επιδεικνύουν τη μεγαλύτερη δυνατή φροντίδα και να λαμβάνουν όσο το δυνατό περισσότερες προφυλάξεις για να εξασφαλίσουν και να προστατεύσουν τα συμφέροντα των παιδιών. Το πέπλο της μυστικοπάθειας δεν υπάρχει πια. Μπορεί να μην μας αρέσει εκείνο που κρύβεται από κάτω, αλλά δεν μπορούμε να απογοητεύσουμε τα παιδιά μας.

<SPEAKER ID=80 LANGUAGE="FR" NAME="Goerens">
Κύριε Πρόεδρε, o κ. Schulz μόλις παρουσίασε την έκθεση του για την οποία θα ήθελα να τον συγχαρώ. Με τον τρόπο αυτό, επιθυμεί να καθορίσει την στάση του Κοινοβουλίου απέναντι σε μια από τις πιο απεχθείς μορφές εγκληματικότητας. Αυτό που κάποτε παρουσιάζονταν στο αστυνομικό ρεπορτάζ των εφημερίδων, βρίσκεται σήμερα στο επίκεντρο μιας κρίσης εμπιστοσύνης η οποία δεν σταματά με τις κατηγορίες κατά των ενόχων των γνωστότερων θυμάτων όπως η Julie, η Melissa, η Ann και η Efje. Η κρίση αυτή συμβάλλει στην αφύπνιση της συνείδησης μας και στον εντοπισμό πάσης φύσεως ευθυνών.
<P>
Η διαπίστωση αυτή είναι απαραίτητη προκειμένου να προχωρήσουμε στην μελέτη της έκθεσης αυτής. Για τον λόγο αυτό η Επιτροπή Πολιτικών Ελευθεριών και Εσωτερικών Υποθέσεων καλεί το Κοινοβούλιο να αποφανθεί για μια σειρά από πολλαπλά εργαλεία στον αγώνα εναντίον του σεξουαλικού τουρισμού στον οποίο θα πρέπει να αναφερόμαστε, όπως προσδιορίζει ο εισηγητής στην αιτιολογική έκθεση ως "το ταξίδι το οποίο πραγματοποιείται στο εσωτερικό προκειμένου να κακοποιηθούν σεξουαλικά παιδιά». Η πρόληψη, η καταστροφή, η συνεργασία σε όλα τα επίπεδα, και προσθέτω και η ανάληψη της ευθύνης σε όλα τα επίπεδα συμπεριλαμβάνονται στο σύνολο των μέτρων που είναι αναγκαία για την καταπολέμηση της μάστιγας αυτής.
<P>
Η εξέλιξη της συζήτησης για την έκθεση αυτή, πριν ακόμη από την παρουσίαση της ενώπιον του Σώματος, μας έκανε να μιλάμε πλέον για ένα μόνο σημείο, το σημείο 29 της απόφασης, γεγονός το οποίο είναι λυπηρό καθώς όλα τα σημεία αξίζουν ιδιαίτερης προσοχής. Στο σημείο 29, ζητήθηκε από τον κ. Wathelet, δικαστή του Δικαστηρίου των Ευρωπαϊκών Κοινοτήτων " να παραιτηθεί απότο από το αξίωμα του ως δικαστού προκειμένου να αναλάβει την ηθική και πολιτική ευθύνη της απόφασης την οποία έλαβε προσωπικά την εποχή κατά την οποία ήταν υπουργός Δικαιοσύνης του Βελγίου, να απελευθερώσει πρόωρα τον Mark Dutroux». Το απόσπασμα αυτό προέρχεται από την έκθεση του κ. Schulz..
<P>
Η τροπολογία των συναδέλφων Nassauer και Chanterie έχει ακριβώς τον ίδιο στόχο, χωρίς να προσδιορίζεται επακριβώς η λέξη παραίτηση. Σας υπενθυμίζω ότι σε μια έκθεση η οποία ψηφίσθηκε από όλα τα μέλη του βελγικού κοινοβουλίου, αναγνωρίζεται η ευθύνη του τότε υπουργού Δικαιοσύνης. Η απόφαση που πρέπει να πάρουμε είιναι σημαντική.Δεν θα πρέπει να παραλείψουμε να υπενθυμίσουμε σε όσους θα ψηφίσουν την έκθεση του κ.Schulz το καθήκον σεβασμού της διάκρισης των εξουσιών σε κάθε περίπτωση, δηλαδή ένα πολύ σημαντικό επιχείρημα. Δεν θα παραλείψουμε επίσης να επισημάνουμε σε όσους υποστηρίζουν την έκθεση Schulz ότι δημιουργείται ένα επικίνδυνο προηγούμενο, στο βαθμό που το Κοινοβούλιο δεσμεύεται να αποφανθεί για κάθε εκ των υστέρων διορισμό ο οποίος θα αποτελούσε αντικείμενο οποιουδήποτε είδους κριτικής. Το επιχείρημα αυτό έχει επίσης μεγάλη βαρύτητα στην σημερινή συζήτηση.
<P>
Τόσο το επιχείρημα της διάκρισης των εξουσιών καθώς και αυτό της δημιουργίας προηγουμένου το οποίο θα μπορούσε να υποθηκεύσει την μελλοντική δράση του Κοινοβουλίου, παρόλη την προσοχή που αξίζει να τους δοθεί, έχουν ένα μειονέκτημα: εξεταζόμενα ξεχωριστά, αλλά και μαζί, δεν διευκολύνουν στην αναζήτηση της στάσης που πρέπει να υιοθετήσουμε ως προς την κρίση εμπιστοσύνης η οποία ξέσπασε με την υπόθεση Dutroux. Πρόκειται για κρίση εμπιστοσύνης η οποία θίγει τα πάντα και όλους και κλονίζει ακόμη και τα θεμέλια ενός κράτους μέλους της Ευρωπαϊκής Ένωσης. Η κρίση αυτή κινδυνεύει να διαιωνιστεί άσκοπα αν δεν αναλάβει κάποιος την πολιτική ευθύνη.
<P>
Η πλειοψηφία των μελών της ομάδας μου, στο όνομα της οποία ομιλώ, και η οποία υποστηρίζει τον κ. Schuz, ως προς το σημείο 29, έχει την άποψη αυτή κατόπιν ωρίμου σκέψεως. Επιμένει στο γεγονός ότι η τοποθέτηση αυτή εντάσσεται στα εξαιρετικά σοβαρά και εξαιρετικά πλαίσια της κρίσης εμπιστοσύνης που προκάλεσε στο Βέλγιο η υπόθεση Dutroux.Αναλαμβάνει τις ευθύνες της ψηφίζοντας ναι, γιατί άλλες, σε άλλες περιστάσεις δεν είχαν το κουράγιο να αναλάβουν τις δικές τους. Ο κ. Wathelet κατ' αρχήν, τον οποίο δεν κατηγορεί κανείς ως υπεύθυνο, το Κοινοβούλιο όμως της χώρας του έχει αναλάβει ομόφωνα την ευθύνη. Η κυβέρνηση του κράτους μέλους, εν συνεχεία. η οποία πρότεινε τον διορισμό του, θα μπορούσε να μας είχε απαλλάξει από αυτή την δύσκολη συζήτηση διατηρώντας στην θέση αυτή μια λιγότερο αμφιλεγόμενη προσωπικότητα. Και τέλος, τα κράτη μέλη τα οποία επικύρωσαν την απόφαση.
<P>
Στο επίκεντρο της συζήτησης αυτής είναι το ζήτημα πως μπορούμε να συμβάλουμε στη διατήρηση, στην αποκατάσταση της αξιοπιστίας των θεσμών. Η απάντηση μπορεί να είναι δύσκολο δεν μπορεί να υπάρξει κατ' αρχήν χωρίς υψηλή ηθική και δυστυχώς δεν μπορούμε να την δώσουμε χωρίς τους κινδύνους τους οποίους μόλις ανέφερα.

<SPEAKER ID=81 LANGUAGE="ES" NAME="Mohamed Alν">
Κύριε Πρόεδρε, το θέμα που μας απασχολεί σήμερα είναι μια από τις χειρότερες μάστιγες στην οποία πρέπει να απαντήσει η σημερινή κοινωνία, και γιατί όχι, σε πρώτη θέση οι δημόσιες αρχές, συμπεριλαμβανομένης και της Ευρωπαϊκής Ένωσης. Καμία σύγχρονη κοινωνία δεν μπορεί να διατηρήσει την αξιοπρέπειά της αν δεν είναι ικανή να προστατεύσει τα παιδιά από εγκλήματα όπως η παιδική πορνεία, ο σεξουαλικός τουρισμός ή η παιδική πορνογραφία.
<P>
Θα ήθελα πολύ να αναφερθώ στα συμπεράσματα του Πρώτου Παγκοσμίου Συνεδρίου κατά της Εμπορικής Σεξουαλικής Εκμετάλλευσης των Παιδιών που έγινε στην Στοκχόλμη το 1996 για να θυμίσω πως η μάχη ενάντια σε αυτή τη νέα μορφή σκλαβιάς πρέπει να συμπεριλαμβάνει διάφορους τομείς, όπως: την ενισχυμένη διεθνή συνεργασία, την πρόληψη, την προστασία και την επανένταξη των θυμάτων.
<P>
Από αυτή την άποψη, η Ευρωπαϊκή Ένωση πρέπει να συμβάλλει στην μάχη ενάντια στην εμπορική σεξουαλική εκμετάλλευση των παιδιών, εφαρμόζοντας όχι μόνο τα μέσα που διαθέτει εντός του κοινοτικού πλαισίου, αλλά επίσης και μέσω κοινών δράσεων του τρίτου πυλώνα. Η Ευρωπαϊκή Ένωση πρέπει να τεθεί υπέρ της θέσπισης εθνικών νομικών διατάξεων, σύμφωνα με τις οποίες οι πολίτες των κρατών μελών οι οποίοι έχουν διαπράξει σεξουαλικά αδικήματα στο εξωτερικό με θύματα παιδιά να είναι υπόλογοι ενώπιον των εθνικών δικαστηρίων. Πρέπει επίσης να υποστηρίξουμε την απαγόρευση της παραγωγής και κατοχής πορνογραφικού υλικού με παιδιά και την θέσπιση μέτρων για την αποφυγή χρήσης της νέας τεχνολογίας για παράνομους σκοπούς.
<P>
Από την άλλη πλευρά, η πρόληψη είναι ουσιαστικής σημασίας. Δεν πρέπει να ξεχνάμε πως, παρότι οι αιτίες αυτών των προβλημάτων είναι πολλαπλές, η φτώχεια και η κοινωνική ανισότητα αποτελούν αναμφίβολα καθοριστικούς παράγοντες, ειδικά όσον αφορά την παιδική πορνεία.
<P>
Για αυτό το λόγο, μαζί με την συγκεκριμένη πρόληψη των εκστρατειών ενημέρωσης οι οποίες απευθύνονται στις οικογένειες και σε επαγγελματίες στους τομείς της εκπαίδευσης, της υγείας, της δικαιοσύνης και του τουρισμού, δεν πρέπει να παραγκωνιστούν τα γενικά κοινωνικά μέτρα τα οποία μειώνουν την πιθανότητα να βρουν οι εγκληματίες το τέλειο δόλωμα μέσα στην φτώχεια και το περιθώριο.

<SPEAKER ID=82 LANGUAGE="NL" NAME="Aelvoet">
 Κύριε Πρόεδρε, συνάδελφοι, ο συνάδελφος Schulz παρουσίασε μια ολοκληρωμένη έκθεση για τον τουρισμό με στόχο την παιδεραστία και την καταπολέμηση της σεξουαλικής κακοποίησης και εκμετάλλευσης των παιδιών. Στην έκθεση προτείνεται μια ολόκληρη σειρά μέτρων. Πρόκειται για μέτρα τα οποία αφορούν διάφορα πράγματα που πρέπει να γίνουν εντός της Ευρωπαϊκής Ένωσης καθώς και άλλα που πρέπει να γίνουν τόσο εντός όσο και εκτός αυτής. Στα πλαίσια αυτά, η πολιτική μου ομάδα θεωρεί ότι είναι ιδιαίτερα σημαντικό να τονισθεί ότι υποστηρίζεται ένθερμα η ίδρυση ενός ευρωπαϊκού κέντρου για τα αγνοούμενα παιδιά. Πρόκειται για μία πρωτοβουλία η οποία έχει εν τω μεταξύ αναληφθεί στο Βέλγιο και που θα ήταν σημαντικό να συνεχισθεί και σε ευρωπαϊκή κλίμακα. Εξίσου σημαντικά είναι κατά τη γνώμη μας και τα μέτρα που πρέπει να ληφθούν στο εσωτερικό της Ευρωπαϊκής Ένωσης προκειμένου να δοθεί επαρκής προσοχή και υποστήριξη στους ΜΚΟ που ασχολούνται με την πρόληψη, τον εντοπισμό και την καταπολέμηση της σεξουαλικής κακοποίησης των παιδιών. Το λέω αυτό επειδή οπωσδήποτε είναι προτιμότερο να προλάβουμε μία κατάσταση, παρά να τη διορθώσουμε εκ των υστέρων.
<P>
Όσον αφορά τα μέτρα εκτός Ευρωπαϊκής Ένωσης, πιστεύουμε ότι αυτά θα πρέπει να έχουν κυρίως νομοθετικό χαρακτήρα και να καθιερώνουν τη διπλή ποινικοποίηση. Επί του σημείου αυτού το Βέλγιο έχει ήδη τροποποιήσει τη νομοθεσία του και πιστεύω ότι οι διάφορες άλλες χώρες θα ακολουθήσουν το παράδειγμά του. Ένα άλλο ιδιαίτερα σημαντικό σημείο είναι ο αγώνας για την καταπολέμηση της φτώχειας.
<P>
Πιστεύω ότι ο συνάδελφος Deprez έχει απόλυτο δίκιο όταν επισημαίνει το έλλειμμα του προϋπολογισμού για το οποίο το Κοινοβούλιο πρέπει να αναλάβει την ευθύνη όσον αφορά την παράγραφο 15. Θεωρώ ακατανόητο το γεγονός ότι το σημείο αυτό δεν υποστηρίχθηκε από την πλειοψηφία των μελών του Κοινοβουλίου. Η πολιτική μου παράταξη ψήφισε υπέρ του σημείου και εξακολουθούμε να ελπίζουμε ότι, χάρη στην παρουσία της παραγράφου αυτής, θα δοθεί συνέχεια στο θέμα αυτό.
<P>
Σχετικά με την υπόθεση Wathelet, είναι προφανές ότι την κύρια ευθύνη φέρει η βελγική κυβέρνηση η οποία τον πρότεινε για άλλη μια φορά να αναλάβει το ρόλο του Δικαστή. Αυτό είναι το κυριότερο πρόβλημα. Ωστόσο, εξακολουθεί να είναι αλήθεια ότι το Ευρωπαϊκό Κοινοβούλιο δεν είναι μόνο ένα νομοθετικό όργανο, αλλά και ένα όργανο το οποίο εκφράζει πολιτικές απόψεις και προσδοκίες. Πρόκειται για κάτι που κάνουμε για όλο τον κόσμο αλλά που προφανώς δεν μπορούμε να κάνουμε για το Βέλγιο. Θεωρώ ότι είναι απολύτως φυσικό να καλέσει το Ευρωπαϊκό Κοινοβούλιο τον κ. Wathelet να υποβάλει την παραίτησή του, δεδομένου ότι αυτό είναι το μοναδικό λογικό συμπέρασμα που μπορεί να εξαχθεί.

<SPEAKER ID=83 LANGUAGE="NL" NAME="Vandemeulebroucke">
Κύριε Πρόεδρε, αξιότιμοι συνάδελφοι, υποστηρίζω πλήρως τις πολλές και καλές συστάσεις που περιλαμβάνονται στην έκθεση αυτή. Η πολιτική μας ομάδα υποστηρίζει πλήρως την έκθεση, χωρίς ωστόσο να συμφωνεί με όλα τα σημεία που αναφέρονται σ' αυτή.
<P>
Θα ήθελα να αναφερθώ στην παράγραφο στην οποία προτείνεται η παραίτηση του κ. Wathelet. Προσωπικά υποστηρίζω την έκκληση παραίτησης, δηλαδή την άποψη του εισηγητή, αν και πιστεύω ότι η έννοια της ηθικής ευθύνης δεν έχει σχέση με το θέμα. Πιστεύω ότι θα ήταν πολύ καλύτερο να ασχοληθούμε με την πολιτική ευθύνη και μόνο με αυτή, δηλαδή με την πλήρη και την ευρεία έννοια του όρου.
<P>
Οι αντίπαλοι της πρότασης Schulz προβάλλουν ως επιχείρημα τη διάκριση των εξουσιών. Η διάκριση των εξουσιών είναι αυτονόητη, ωστόσο δεν έχει καμία σχέση με το διορισμό καθεαυτό, αλλά με την ακεραιότητα, την αντικειμενικότητα και την ανεξαρτησία ενός Δικαστή μετά το διορισμό του και κατά τη διάρκεια της περιόδου που ασκεί την εντολή που του ανατέθηκε. Επιπλέον, στις Συνθήκες ορίζεται ότι οι Ευρωδικαστές πρέπει να επιλέγονται μεταξύ προσώπων τα οποία προσφέρουν όλες τις απαραίτητες εγγυήσεις όσον αφορά την ανεξαρτησία τους, που είναι γνωστά ως διαπρεπείς νομομαθείς και στην προκειμένη περίπτωση διακατέχομαι από σοβαρές αμφιβολίες. Οι πραγματικοί νομομαθείς είναι τόσο λίγοι που πρέπει να τους αναζητούμε με το μικροσκόπιο. Επιπλέον, το ίδιο πρόσωπο αναφέρεται και σε άλλες περιπτώσεις που αφορούν για παράδειγμα αγορές όπλων και απάτες στον τομέα του περιβάλλοντος.
<P>
Η επιτροπή έρευνας του Βελγικού Κοινοβουλίου ανέλαβε συνεπώς το καθήκον του ανακριτή και όσον αφορά την υπόθεση Dutrοux έκρινε ότι έπρεπε να ληφθεί υπόψη η ευθύνη του τότε Υπουργού Δικαιοσύνης κ. Wathelet. Η βελγική κυβέρνηση έκρινε ότι η αναφορά του ονόματος του κ. Wathelet αποτελούσε ήδη επαρκή κύρωση και ότι, κατά συνέπεια, ο κύριος αυτός μπορούσε να ασκεί τα καθήκοντα του Ευρωδικαστή. Με δυο λόγια ανατέθηκε μια ύψιστη ευρωπαϊκή εντολή προκειμένου να απαλλαγεί το Βέλγιο από το πρόσωπο αυτό, πράγμα που αντιστοιχεί με προσβολή του Δικαστηρίου των Ευρωπαϊκών Κοινοτήτων κατά την έννοια ότι προφανώς θεωρείται ως ένα είδος «μηχανισμού πολιτικής ανακύκλωσης». Ίσως θα έπρεπε να προσθέσω και κάτι ακόμη. Σε ένα από τα επιχειρήματα κατά της παραγράφου αυτής αναφέρεται ότι το Κοινοβούλιο δεν είναι αρμόδιο για θέματα που αφορούν τους Ευρωδικαστές. Επιτρέψτε μου να παραπέμψω στην περίπτωση των Ηνωμένων Πολιτειών της Αμερικής όπου οι δικαστές του Ανώτατου Δικαστηρίου υποβάλλονται σε ακρόαση εκ μέρους του Κογκρέσου το οποίο πρέπει να επικυρώσει το διορισμό του Προέδρου. Με άλλα λόγια, το ερώτημα είναι κατά πόσο θα μπορούσαμε να προχωρήσουμε ένα βήμα περισσότερο και να ζητήσουμε περισσότερες αρμοδιότητες για το Ευρωπαϊκό Κοινοβούλιο. Η προκειμένη περίπτωση ενδέχεται να έχει το χαρακτήρα υποβολής σε δοκιμασία.

<SPEAKER ID=84 LANGUAGE="FR" NAME="Buffetaut">
Κύριε Πρόεδρε, ο πολιτισμός μιας κοινωνίας μετράται με βάση τον τρόπο με τον οποίο αντιμετωπίζει τα παιδιά. Στον αιώνα μας, ο οποίος κινήθηκε ανάμεσα στην κόκκινη και την μαύρη πανώλη, έχουμε γνωρίσει πολύ την καφέ πανώλη και σφαγμένα παιδιά. Σήμερα γνωρίζουμε μια άλλη μορφή αθλιότητας και περιφρόνησης της παιδικής ηλικίας μέσω της σεξουαλικής εκμετάλλευσης των παιδιών. Πρέπει άραγε να μας προκαλεί έκπληξη που σε μία εποχή όπου η ηθική είναι σχετική, όπου η δικτατορία του πολιτικά σωστού απαγορεύει να μιλάμε για καλό και κακό; Είναι επίσης μια εποχή όπου βασιλεύει το χρήμα.
<P>
Η έκθεση του κ. Schulz έχει το προσόν ότι προσεγγίζει το ζήτημα με δραματικό ρεαλισμό και σε ότι αφορά την ενοχή από ποινική άποψη, ιδιαίτερα σχετικά με την κατοχή πορνογραφικού υλικού σχετικού με παιδεραστία και σε ότι αφορά μέτρα πρόληψης. Διαπιστώσαμε με ικανοποίηση ότι ο εισηγητής υπογράμμισε τον πρωταρχικό ρόλο της οικογένειας και της σταθερότητας για την ισόρροπη ανάπτυξη του παιδιού και επισήμανε στα κράτη μέλη την ανάγκη να εξασφαλισθεί η προστασία της οικογένειας, στο βαθμό που αποτελεί το καταλληλότερο περιβάλλον για την ανάπτυξη των θεμελιωδών ικανοτήτων των παιδιών.
<P>
Ο εισηγητής ήταν ικανοποιημένος από την δράση την Επιτροπής. Ελπίζω ότι κατά συνέπεια, η Επιτροπή θα υιοθετήσει αυστηρότερα μέτρα για τους υπευθύνους των θλιβερών αυτών γεγονότων τα οποία παρουσιάστηκαν σε τομέα ο οποίος εμπίπτει στις αρμοδιότητες της. Λυπόμαστε για την σαφή αναφορά του ονόματος του κ. Wathelet, η οποία κάτα την γνώμη δεν είχε θέση εδώ. Όμως θα ψηφίσουμε τουλάχιστον υπέρ της έκθεσης του κ. Schulz, στον οποίο συγχαίρω για την ποιότητα της εργασίας του.

<SPEAKER ID=85 LANGUAGE="NL" NAME="Vanhecke">
Πρόεδρε, λόγω του πολύ περιορισμένου χρόνου που μου έχει παραχωρηθεί, είμαι υποχρεωμένος να περιορισθώ σε ορισμένες παρατηρήσεις που αφορούν την περίφημη παράγραφο 29, την παράγραφο Wathelet.
<P>
Από την αποκάλυψη της υπόθεσης Dutroux στη χώρα μας, έχει ειπωθεί επανειλημμένα ότι όλοι αισθάνονται πλήρη αδυναμία απέναντι στο φρικτό έγκλημα της κακοποίησης παιδιών. Η επίκληση της αδυναμίας είναι εν μέρει δικαιολογημένη δεδομένου ότι σε κάθε κοινωνία θα υπάρχουν πάντα εγκληματίες, σαδιστές και τέρατα, από την άλλη πλευρά όμως η πρόφαση αυτή είναι εντελώς αδικαιολόγητη. Οι δολοφονίες, οι απαγωγές, οι σαδιστικοί βιασμοί για τους οποίους ευθύνονται ο Dutroux και οι συνένοχοί του θα μπορούσαν να έχουν αποφευχθεί σε περίπτωση που ο σημερινός Ευρωδικαστής Wathelet είχε κάνει το καθήκον του. Όλοι οι συνάδελφοι του Κοινοβουλίου πρέπει να γνωρίζουν ότι ο Wathelet δεν είναι καν σε θέση να προφασισθεί ως ελαφρυντικό ότι δεν γνώριζε τίποτα για την υπόθεση. Δεν πρέπει να λησμονείτε ότι είναι αυτός που έδωσε πολύ πρόωρα την εντολή για την αποφυλάκιση του κατά συρροήν βιαστή Dutroux και μάλιστα παρά τις αρνητικές προτάσεις όλων των ενδιαφερόμενων υπηρεσιών. Θα μπορούσε κανείς να προβλέψει με βεβαιότητα ότι ο Dutroux θα διέπραττε εκ νέου εγκλήματα. Στην περίπτωση αυτή ο Wathelet πήρε οικειοθελώς την πρωτοβουλία να απελευθερώσει τον άνθρωπο αυτό υπογράφοντας κατ' αυτό τον τρόπο όχι μόνο μια εντολή αποφυλάκισης, αλλά και τη θανατική καταδίκη της Ann, της Eefje, της Julie και της Melissa.
<P>
Ωστόσο, ο Wathelet είναι από προσωπική και πολιτική άποψη ένας από τους κύριους υπεύθυνους της σήψης που παρατηρείται στον τομέα της δικαιοσύνης στη χώρα αυτή, το Βέλγιο. Δεν θα ήθελα να εξετάσω το ερώτημα κατά πόσον αυτό οφείλεται σε ανικανότητα, σε διαφθορά, ή σε παραμέληση καθηκόντων εκ μέρους ενός διαβόητου πολυθεσίτη. Το θέμα είναι ότι, μετά την περίοδο Wathelet, η βελγική δικαιοσύνη ήταν περισσότερη διεφθαρμένη, αναποτελεσματική και απάνθρωπη παρά ποτέ. Αυτός είναι άλλωστε και ο λόγος που η παραμονή του στο Βέλγιο στη θέση του Υπουργού ήταν πλέον αδύνατη με αποτέλεσμα να τον ξεφορτωθούν προσφέροντάς του μια χρυσή θέση στο Λουξεμβούργο.
<P>
Το λιγότερο που μπορεί κανείς να πει για τον Wathelet είναι ότι αποδείχθηκε ανίκανος, αμελής και ανεύθυνος. ?Ομως, θα ήθελα να προσθέσω σε όλα αυτά ότι στην περίπτωση των δολοφονιών των παιδιών στη χώρα αυτή παρατηρήθηκαν κατά την περίοδο Wathelet τόσες πολλές «συμπτώσεις, παρερμηνείες, αμέλειες και τόσα πολλά λάθη» ώστε να είναι κανείς υποχρεωμένος να αναρωτηθεί κατά πόσο τα δίκτυα παιδεραστών χαίρουν προστασίας εκ μέρους ακόμη και υψηλά ιστάμενων πολιτικών.
<P>
Κατ'αυτό τον τρόπο ερχόμαστε, τέλος, στα τρία ερωτήματα με τα οποία βρίσκεται αντιμέτωπο το Κοινοβούλιο σε σχέση με την παράγραφο 29. Θέλουμε να παραμείνει στη θέση του ένας Ευρωδικαστής ο οποίος άφησε ελεύθερο ένα άτομο που ευθύνεται για τη δολοφονία τεσσάρων παιδιών; Θέλουμε ως Ευρωδικαστή ένα άτομο που κατέστρεψε το δικαστικό σύστημα του Βελγίου; Θέλουμε ως Ευρωδικαστή ένα άτομο το οποίο πολλοί υποψιάζονται ότι προστάτευσε τουλάχιστον με έμμεσο τρόπο ένα δίκτυο παιδεραστών; Η απάντηση στις τρεις αυτές ερωτήσεις πρέπει να είναι όχι, όχι, όχι. Παρεμπιπτόντως, αισθάνομαι ιδιαίτερη ικανοποίηση που η συνάδελφος της Φλαμανδικής Σοσιαλιστικής Παράταξης συμμερίζεται την άποψη αυτή. Θα ήθελα μόνο να παρατηρήσω ότι το κόμμα της και ο Πρόεδρος αυτού ενέκριναν με ενθουσιασμό τον επαναδιορισμό του Wathelet. Όποιος μπορεί να καταλάβει κάτι ας μου το πει και μένα!

<SPEAKER ID=86 LANGUAGE="ES" NAME="Terrσn i Cusν">
Κύριε Πρόεδρε, θέλω να πω πρωτίστως πως αυτή είναι μια καλή έκθεση σχετικά με μια Ανακοίνωση της Επιτροπής η οποία περιέχει επιτυχή μέτρα. Μου φαίνεται πως θέτει υπό συζήτηση, με ήρεμο και σοβαρό τρόπο - όπως και πρέπει να κάνει - τα προβλήματα που πρέπει να αντιμετωπίσουμε για να προσφέρουμε αποτελεσματική προστασία στα παιδιά, όσον αφορά ένα τόσο λεπτό θέμα όπως είναι η σεξουαλική κακοποίηση.
<P>
Επιπλέον, πιστεύω πως περιέχει και άλλη σημαντική επιτυχία: περιλαμβάνει στο ίδιο κείμενο όλη τη μάχη ενάντια στην σεξουαλική κακοποίηση των ανηλίκων και την μάχη ενάντια στον παιδικό σεξουαλικό τουρισμό. Είμαστε σαφώς υποχρεωμένοι να προστατεύσουμε τα παιδιά μας, αυτά που ζουν μαζί μας. Έχουμε όμως επίσης την υποχρέωση να προστατεύσουμε τα παιδιά, που σε αυτόν τον κόσμο, είναι θύματα των χειρότερων προθέσεων ορισμένων πολιτών, οι οποίοι δεν θα θέλαμε να υπάρχουν στην κοινωνία μας.
<P>
Η έκθεση αυτή ξεκινά επισημαίνοντας σωστά πως η πλειοψηφία των περιπτώσεων σεξουαλικής κακοποίησης συμβαίνουν στο οικογενειακό περιβάλλον. Και θέλω να κάνω μια παρένθεση για να πω πως από αυτής της απόψεως, θα έπρεπε να εργαστούμε περισσότερο και να χρησιμοποιήσουμε περισσότερη φαντασία για την πρόληψη αυτών των περιπτώσεων, για την προστασία των παιδιών σε αυτό το επίπεδο. Επίσης όμως μας προειδοποιεί για την εξασθένιση ορισμένων ταμπού και για το πώς μπορούν να επηρεάσουν σε αυτό η εισβολή του σεξουαλικού τουρισμού και της παιδικής πορνογραφίας στην κοινωνία μας ως κάτι λίγο ως πολύ ανεκτό ή που, τουλάχιστον, εμφανίζεται ευρέως και με τρόπο λιγότερο κρυφό από ότι συμβαίνει στο οικογενειακό περιβάλλον. Υπάρχουν παιδιά σε άλλες χώρες, οι οποίες υποτίθεται πως είναι διαφορετικές, των οποίων οι πολιτιστικές παραδόσεις κάνουν αυτά τα παιδιά λιγότερο θύματα, αλλά που κακοποιούνται από εμάς και αυτό δείχνει πως θα μπορούσε να φτάσει να γίνει πιο ανεκτό. Πρέπει να είμαστε αυστηροί σε αυτόν τον τομέα.
<P>
Θέλω επομένως να υποστηρίξω τα μέτρα που προτείνονται σε αυτή την έκθεση, πρώτα και κύρια, αυτά τα οποία προτείνουν την χρήση των μέσων που μπορεί να προσφέρει η Ευρωπαϊκή Ένωση: την μάχη ενάντια στο οργανωμένο έγκλημα, την δημιουργία κέντρων για τα εξαφανισθέντα παιδιά, κλπ, και επίσης την εναρμόνιση των νομοθεσιών μας για να παλέψουμε αποτελεσματικά ενάντια στην παιδική πορνογραφία. Δεν πρέπει να ξεχνάμε πως όποιος εμπορεύεται ή αγοράζει τέτοιου είδους υλικό κακοποιεί ένα παιδί το οποίο πέρα από μια απλή εικόνα είναι επίσης ένα ανθρώπινο ων, ένα ων υπαρκτό και κακοποιημένο.
<P>
Πρέπει να συνεργαστούμε με εκείνες τις χώρες όπου διεξάγεται αυτό το εμπόριο και πρέπει να απαιτήσουμε από αυτές τις χώρες μια αξιοπρεπή συμπεριφορά, αναλαμβάνοντας όμως τις υποχρεώσεις μας και λαμβάνοντας υπόψη το γεγονός πως στην πλειοψηφία τους οι άνθρωποι οι οποίοι διαπράττουν αυτές τις κακοποιήσεις, οι "πελάτες» για να το πούμε απλά, προέρχονται από εμάς. Πρέπει λοιπόν να μπορούμε να τους προσάγουμε στα δικά μας δικαστήρια.
<P>
Η έκθεση αυτή έχει ως σκοπό να αυξηθούν τα μέτρα ώστε τα παιδιά να μπορούν να ζουν δίχως φόβο, να μεγαλώνουν ελεύθερα, έχοντας σεβασμό για τα δικαιώματα και τις ελευθερίες τους. Τέλος, θέλω να συγχαρώ τον εισηγητή σας.

<SPEAKER ID=87 LANGUAGE="FR" NAME="Reding">
Κύριε Πρόεδρε, χρειάστηκε το δράμα των κοριτσιών τα οποία βιάστηκαν, βασανίστηκαν και δολοφονήθηκαν στο Βέλγιο, προκειμένου τελικά να αφυπνισθεί η κοινωνία μας, για να καταρριφθούν τελικά τα ταμπού, για να συνειδητοποιήσουμε επιτέλους τις ευθύνες μας απέναντι στα παιδιά, τα οποία έχουν υποβιβασθεί σε εμπόρευμα και έχουν χωρίς προστασία εκτεθεί στις ανεξέλεγκτες ορέξεις ορισμένων ενηλίκων. Η κοινωνία η οποία δεν είναι ικανή να προστατεύσει τα παιδιά από τέτοια εγκλήματα, δεν μπορεί να διατηρήσει την αξιοπρέπεια της.
<P>
Πρέπει λοιπόν να θεωρηθεί έγκλημα, σε όλες τις εθνικές ποινικές νομοθεσίες η σεξουαλική εκμετάλλευση των παιδιών, είτε στην Ευρώπη είτε στον κόσμο. Πρέπει να καταπολεμηθούν αποτελεσματικά στην Ευρώπη τα διασυνοριακά εγκληματικά δίκτυα που εκμεταλλεύονται σεξουαλικά ανηλίκους. Πρέπει να δημιουργηθεί στην Ευρώπη ένα Ευρωπαϊκό Κέντρο για τα παιδία τα οποία έχουν εξαφανισθεί, να υπάρχει βοήθεια στα θύματα και τους γονείς τους, να υπάρχουν κατάλληλες τράπεζες δεδομένων. Πρέπει να υπάρχει ιατρικοκοινωνική παρακολούθηση όσων διαπράττουν σεξουαλικά εγκλήματα και η παρατεταμένη κράτηση ή ο μόνιμος εγκλεισμός όσων υποτροπιάζουν. Πρέπει να υπάρχει καταδίκη. Όχι μόνο της παραγωγής αλλά και της κατοχής για προσωπική χρήση πορνογραφικού υλικού στο οποίο χρησιμοποιούνται παιδιά. Η προστασία των παιδιών μας θα πρέπει να είναι η πρώτη ευθύνη των εθνικών και της ευρωπαϊκής πολιτικής. Ελπίζω να ανταποκριθούμε στο ύψος του καθήκοντος αυτού.
<P>
Είναι λοιπόν λάθος, αν εξετάσουμε τα θετικά σημεία, να περιορίζουμε την έκθεση Schuz στο άρθρο Wathelet το οποίο έλαβε μεγάλη έκταση. Το Ευρωπαϊκό Κοινοβούλιο δεν έχει αρμοδιότητα να απαλλάξει τον δικαστή των καθηκόντων του. Αυτό είναι γεγονός. Όμως αληθεύει ότι οι πολιτικοί άνδρες πρέπει να αναλαμβάνουν τις ηθικές και πολιτικές τους ευθύνες και να μην κρυβόμαστε πίσω από νομικούς διαχωρισμούς. Η άρνηση της αρχής αυτής και η πολιορκία του Δικαστηρίου, θεωρώ προσωπικά, ότι είναι εντελώς ασύμβατα.

<SPEAKER ID=88 NAME="Αλαβάνος">
Κύριε Πρόεδρε, θέλω να συγχαρώ τον κ. Schulz για αυτήν την πρόταση ενός νομικού συστήματος για την προστασία των παιδιών από παιδεραστία, σεξουαλικό τουρισμό, εκμετάλλευση. Θέλω να συγχαρώ επίσης τον Επίτροπο κ. Παπουτσή γιατί, παρά τους περιορισμούς στο έκτο τμήμα της Συνθήκης της Ευρωπαϊκής Ένωσης, προσπαθεί να οικοδομήσει συγκεκριμένες προτάσεις στα πλαίσια της Ανακοίνωσης για την καταπολέμηση του σεξουαλικού τουρισμού. Θέλω να ρίξω το φως σε μία ειδική πλευρά του προβλήματος, η οποία αφορά τα κορίτσια των 15, 16, 17, 18 χρονών που προέρχονται από τις χώρες της Κεντρικής και Ανατολικής Ευρώπης και τα οποία βρίσκουμε σήμερα σε όλα αυτά τα ροζ δίκτυα τα οποία ανθούν στην Ελλάδα, ανθούν στην Τουρκία, ανθούν στη Νότια Ευρώπη, ανθούν στην Κεντρική και στη Βόρεια Ευρώπη. Ό, τι και να πούμε για αυτές τις χώρες, τουλάχιστον ξέρουμε ότι υπήρχε ένα δίκτυο παιδικών σταθμών, σχολείων, αθλητικής και πολιτιστικής δραστηριότητας. Τα πράγματα άλλαξαν. Αυτός είναι ο κόσμος που ερχόμαστε εμείς να τους δώσουμε; Η φτώχεια γεννάει την εκμετάλλευση και γι' αυτό είναι πολύ σημαντικό πρώτον, να εντοπισθεί το πρόβλημα, δεύτερον να εξαρθρωθούν τα δίκτυα, τρίτον να χρησιμοποιήσουμε τους νομικούς μηχανισμούς που προτείνει και ο κ. Schulz και, τέταρτον, να χρησιμοποιήσουμε προγράμματα, όπως το PHARE, το TACIS και άλλα κοινοτικά προγράμματα για να χτυπηθούν οι αιτίες αυτού του προβλήματος.

<SPEAKER ID=89 LANGUAGE="FR" NAME="Lalumiθre">
Κύριε Πρόεδρε, όπως μόλις ανέφερε ο συνάδελφος μου, ο κ. Jaak Vandemeulebroucke, η ομάδα μου υποστηρίζει την θέληση του εισηγητή να ενισχυθούν τα μέσα της Ευρωπαϊκής Ένωσης και των κρατών μελών για να υπάρξει πρόληψη και αν έλθει το κακό, να τιμωρηθούν οι δράστες βιαιοτήτων εναντίον των παιδιών, ιδιαίτερα οι δράστες σεξουαλικής βιαιότητας.
<P>
Η έκθεση, η οποία εμπνέεται από τον σεβασμό προς τα παιδιά, έχει σταθερές και θαρραλέες απόψεις. Σε ένα σημείο ωστόσο η ομάδα μας διχάζεται. Πρόκειται για το σημείο 29, το οποίο θέτει υπό αμφισβήτηση τον πρώην υπουργό Δικαιοσύνης του Βελγίου, τον κ. Wathelet. Ο κ. Cassini και οι άλλοι ομιλητές αναφέρθηκαν επίσης στο σημείο 29. Από πλευράς μου, και εκφράζω εδώ την άποψη πολλών συναδέλφων της ομάδας μου, η αμφισβήτηση αυτή, η οποία οδηγεί σε άσκηση πιέσεως προς τον κ. Wathelet για να παυτεί από τα σημερινά του καθήκοντα ως δικαστής του Δικαστηρίου των Ευρωπαϊκών Κοινοτήτων, δεν είναι αποδεκτή.
<P>
Κατ' αρχήν στο σημείο 29 αναγνωρίζεται σαφώς ότι ο κ. Wathelet δεν παρανόμησε ως προς το βελγικό δίκαιο, όταν επέτρεψε την αποφυλάκιση του Dutroux. Βρισκόμαστε πέρα από τα όρια των ποινικών ευθυνών και του ποινικού δικαίου. Υπό αυτές τις συνθήκες, το Ευρωπαϊκό Κοινοβούλιο παρεμβαίνει στο επίπεδο της πολιτικής και ηθικής ευθύνης του κ. Wathelet.
<P>
Σε ό, τι αφορά την πολιτική ευθύνη, δεν μπορούμε να διακρίνουμε σαφώς σε ποια βάση τοποθετείται το Ευρωπαϊκό Κοινοβούλιο σε ό, τι αφορά την πολιτική ευθύνη του βέλγου υπουργού. Δεν είμαστε το βελγικό κοινοβούλιο. Σε ό, τι αφορά τις εξουσίες μας σχετικά με το Δικαστήριο των Ευρωπαϊκών Κοινοτήτων και την επιλογή των μελών του, πρέπει να διαπιστώσουμε ότι δεν έχουμε καμία. Βέβαια μπορούμε να προτείνουμε μια αναθεώρηση των κειμένων στο ζήτημα αυτό. Θα ήταν ίσως επιθυμητό. Όμως σήμερα δεν υπάρχει τίποτα. Εξάλλου δεν μπορούμε να παραβούμε την αρχή της διάκρισης των εξουσιών.
<P>
Παραμένει η ηθική ευθύνη του κ. Wathelet. Είναι το πιο ευαίσθητο σημείο. Αγαπητοί συνάδελφοι, είμαστε μια ηθική αρχή η οποία μπορεί να ζητήσει λογαριασμό από κάποιον για ηθικά θέματα; Κατανοείτε τους δισταγμούς που έχω να επεκταθώ σε ένα τομέα εξαιρετικά επικίνδυνο. Ο νόμος, το δίκαιο, είναι σταθεροί τομείς, εν πάση περιπτώσει, σταθερότεροι από την ηθική, όπου φοβόμαστε την υποκειμενικότητα των συναισθημάτων. Το Ευρωπαϊκό Κοινοβούλιο, ένα κατ' εξοχήν πολιτικό όργανο, θα έπρεπε να δυσπιστεί ως προς την μετατροπή του σε μια αρχή η οποία κρίνει ένα άνθρωπο ως προς την ηθική κατά περίπτωση.
<P>
Συνεπώς, εγκρίνουμε την έκθεση του κ. Schulz, στο σύνολο της, κατανοείτε γιατί, για λόγους συνείδησης ορισμένοι από μας δεν θα ψηφίσουν το σημείο 29.

<SPEAKER ID=90 LANGUAGE="DE" NAME="Hager">
Κύριε Πρόεδρε, επιτρέψτε μου σαν Αυστριακός, να προβώ στην εξής εισαγωγική παρατήρηση: Η Ανακοίνωση της Ευρωπαϊκής Επιτροπής, στην οποία βασίζεται η έκθεση, είναι ελλιπής, εφόσον στις χώρες που αναφέρονται εκεί, δεν περιλαμβάνει παράλληλα και την Αυστρία, η οποία, με νόμο που τροποποιεί το ποινικό της δίκαιο, δημιούργησε, το 1996, τις νομικές προϋποθέσεις για την επιβολή ποινών, για αδικήματα ασελγών πράξεων σε παιδιά και παιδική πορνογραφία, που διαπράχτηκαν στο εξωτερικό.
<P>
Στο πλαίσιο της συζήτησης για τις αυστριακές νομικές διατάξεις που αφορούν την προστασία των ανηλίκων, αναφέρθηκα διεξοδικά, ήδη, στο ότι μας ενδιαφέρει ιδιαίτερα η προστασία των παιδιών και των νέων σε όλες τις φάσεις της ανάπτυξής τους. Χαίρομαι, ιδιαίτερα, που τουλάχιστον, στο υπάρχον πλαίσιο της συζήτησης, η προστασία των παιδιών χρήζει διασφάλισης μέχρι το 18ο έτος της ηλικίας τους.
<P>
Σαφώς χαιρετίζουμε όλα τα μέτρα που προτείνονται στην έκθεση, ασχέτως αν υπάρχουν συγχύσεις εννοιών σχετικά με τα παιδιά, τους νέους, τους μη ενηλικιωθέντες και τους ανήλικους. Επιζήμια, κατά την γνώμη μου είναι η παρατήρηση ότι δεν πρόκειται για φαινόμενο, που πρέπει να καταπολεμηθεί με τα μέσα του ποινικού δικαίου, αλλά για ένα κοινωνικοπολιτικό φαινόμενο.
<P>
Φυσικά η σχετική "ζήτηση» κατευθύνεται από την εδώ και δεκαετίες διαδεδομένη σεξουαλική ελευθεριότητα, οι καρποί της οποίας ξεκινούν από τα γεμάτα πορνογραφικό υλικό περίπτερα της Ευρώπης, για να καταλήξουν στα ποινικά δικαστήρια. Εδώ χρειάζεται, επειγόντως, η αλλαγή στον τρόπο σκέψης. Πάντως, εμείς εγκρίνουμε στο σύνολό της την έκθεση του κ. Schulz.

<SPEAKER ID=91 NAME="Λαμπράκη">
Κύριε Πρόεδρε, θα ήθελα και εγώ να συγχαρώ τον Επίτροπο κ. Παπουτσή για την ευαισθησία και την ταχύτητα με την οποία ανταποκρίθηκε στην επιθυμία όλων μας να έχουμε ένα έγγραφο για να αρχίσουμε την συζήτηση για αυτό το καυτό ζήτημα, που απασχολεί χιλιάδες πολίτες και στις ευρωπαϊκές χώρες αλλά και σε όλον τον πλανήτη. Θέλω ακόμα να συγχαρώ τον κ. Schulz για την εξαίρετη έκθεσή του, γιατί με πολλή πολιτική ειλικρίνεια αναλύει το πρόβλημα και με τόλμη πάλι πολιτική προτείνει μέτρα για την επίλυση αυτού του πολύπλοκου ζητήματος.
<P>
Η ραγδαία αύξηση του αριθμού των θυμάτων της παιδικής σεξουαλικής εκμετάλλευσης και της βίας τρομάζει τους πολίτες. Οι μεν πολίτες τρομάζουν, εμείς όμως παράλληλα πρέπει να αναλάβουμε την πολιτική μας ευθύνη και να πιέσουμε πράγματι δυναμικά τις κυβερνήσεις των 15 κρατών μελών για να πάρουν μέτρα. Μέτρα τα οποία θα αντιμετωπίσουν, δεν τολμώ να πω θα εξαφανίσουν, αλλά θα αντιμετωπίσουν αυτό το πρόβλημα. Η φτώχεια που πλήττει πολλές περιοχές του πλανήτη μας αποτελεί την πρώτη αιτία που ενθαρρύνει και προωθεί την παιδοφιλία και τον παιδικό σεξουαλικό τουρισμό. Από την άλλη πλευρά, η οικονομική ανάπτυξη των χωρών μας, και μέσα στις χώρες μας ορισμένων κατηγοριών πολιτών, τους δίνει το δικαίωμα να εκμεταλλεύονται στο πρόσωπο αυτών των παιδιών την φτώχεια και την ανέχεια αυτών των περιοχών.
<P>
Για αυτό πιστεύω ότι είναι πολύ σωστή η τοποθέτηση της έκθεσης του κ. Schulz ότι οι χρήστες ή οι θεατές πορνογραφικού υλικού με πρωταγωνιστές παιδιά θα πρέπει να θεωρούνται συναυτουργοί και να τιμωρούνται πραγματικά εξ ίσου με τους φυσικούς αυτουργούς. Ακόμα, πιστεύω ότι πέρα από μία οποιαδήποτε ποινική τιμωρία, όπως προβλέπεται από τον Ποινικό Κώδικα, θα πρέπει στην περίπτωση αυτών των οικονομικά ισχυρών, που ανήκουν σε αυτόν το βρώμικο κύκλωμα, να υπάρχει και μία κοινωνική τιμωρία. Και αυτή η κοινωνική τιμωρία θα έρχεται με την αποκάλυψη των πράξεων αυτών των κυρίων που στις πατρίδες τους ή στις οικογένειές τους ή στον περίγυρό τους θέλουν να λέγονται αξιοπρεπείς.
<P>
Συμφωνώ με όλες τις προτάσεις για αλλαγές των ποινικών νομοθεσιών των κρατών μελών μας, όπως είναι να τιμωρείται αυστηρά η χρησιμοποίηση ανηλίκων σε δημόσια ή ιδιωτικά θεάματα με πορνογραφικό χαρακτήρα, όπως είναι η αυστηρή τιμωρία της παραγωγής, της πώλησης και της διανομής πορνογραφικού υλικού. Και κυρίως, επιμένω πάλι, θα πρέπει να τιμωρούνται εξ ίσου και οι θεατές και οι κάτοχοι αυτού του υλικού.
<P>
Τελειώνοντας, θέλω να πω ότι το πρόβλημα είναι πολύπλοκο, οικονομικό, πολιτικό και κοινωνικό. Προϋπόθεση για να αρχίσουμε την επίλυση του θέματος είναι να υπάρξει πολιτική θέληση των πολιτικών και εδώ και στις πατρίδες μας για να συγκρουσθούμε με αυτό το βρώμικο κύκλωμα που οικονομικά, κοινωνικά και πολιτικά είναι πολύ ισχυρό. Κάποτε οι πολιτικοί πρέπει να αναλάβουμε τις ευθύνες μας και οι ευθύνες μας δεν είναι μόνον ποινικές. Οι πολιτικοί, πέρα από τις ποινικές ευθύνες, έχουμε και ηθικές ευθύνες. Γι' αυτό πιστεύω ότι η Επιτροπή δικαίως ζητά, χωρίς να παρεμβαίνει στα εσωτερικά της βελγικής κοινωνίας και του βελγικού συστήματος, την παραίτηση του τέως Υπουργού, όχι γιατί έχει ποινική ευθύνη, αλλά γιατί έχει μία ηθική ευθύνη απέναντι σε αυτά τα παιδιά που δεν θα μπορέσουν να μεγαλώσουν ποτέ και να χαρούν την ζωή.

<SPEAKER ID=92 LANGUAGE="NL" NAME="Chanterie">
 Κύριε Πρόεδρε, αξιότιμοι συνάδελφοι, πριν από ένα χρόνο και μόλις δύο εβδομάδες μετά τη γνωστοποίηση των φρικιαστικών συμβάντων στο Βέλγιο, παρενέβην στη σύνοδο ολομέλειας ως ομιλητής της πολιτικής ομάδας του ΕΛΚ προκειμένου να απευθύνω έκκληση για τη λήψη μέτρων με στόχο να συμπεριληφθεί αγώνας για την καταπολέμηση της κακοποίησης των παιδιών στις πολιτικές προτεραιότητες της Ευρώπης. Τόσο εγώ όσο και τα μέλη της πολιτικής μου ομάδας αισθανόμαστε ιδιαίτερη ικανοποίηση γιατί η έκθεση Schulz προσφέρει μια ουσιαστική συμβολή για την υλοποίηση του στόχου αυτού, πράγμα για το οποίο θα ήθελα και να τον συγχαρώ.
<P>
Θα ήθελα να αναφερθώ συγκεκριμένα σε 4 σημεία. Κατά πρώτον, τα δικαιώματα του παιδιού έχουν συμπεριληφθεί εμμέσως στη Συνθήκη του Αμστερνταμ με την αναφορά των θεμελιωδών κοινωνικών δικαιωμάτων και την πρόβλεψη μέτρων για την καταπολέμηση των διακρίσεων λόγω ηλικίας, του κοινωνικού αποκλεισμού, της σωματεμπορίας και των εγκλημάτων κατά των παιδιών.
<P>
Κατά δεύτερον, το Ευρωπαϊκό Κοινοβούλιο ανταποκρίθηκε σαφώς στην πρότασή μας να συμπεριληφθούν στον προϋπολογισμό του 1997 κονδύλια για την πρόληψη και την καταπολέμηση της κακοποίησης των παιδιών. Παράλληλα, πληροφορηθήκαμε από τον Gerard Deprez ότι στα πλαίσια του προϋπολογισμού του 1998 θα καταληφθεί μια ακόμη μεγαλύτερη προσπάθεια.
<P>
Κατά τρίτον, έχουν υποβληθεί πολλές προτάσεις εκτός άλλων και στην έκθεση Schulz, που ανταποκρίνονται στην έκκληση για την καταπολέμηση της παιδικής πορνογραφίας της εκπόρνευσης παιδιών, του τουρισμού με στόχο την παιδεραστία καθώς και της διαφήμισης της παιδικής πορνογραφίας.
<P>
Κατά τέταρτον, το αίτημα που απευθύνθηκε στα κράτη μέλη να επικυρώσουν το ταχύτερο δυνατόν τη σύμβαση για την Europol, υποστηρίζεται τόσο από διάφορους πολιτικούς όσο και από ΜΚΟ. Βεβαίως, η κακοποίηση των παιδιών δεν πρόκειται να εξαφανισθεί ή να προληφθεί απόλυτα με τις ενέργειες αυτές. Για το σκοπό αυτό πρέπει παρεπιμπτόντως να διαδραματίσουν και άλλοι φορείς το ρόλο που τους ανήκει και να αναλάβουν τις ευθύνες που πρέπει σε τομείς όπως η διαφήμιση, οι τηλεπικοινωνίες, ο πολιτισμός και ο τουρισμός, και λέγοντάς το αυτό αναφέρομαι σε γονείς, παιδαγωγούς, διδασκάλους έως και ανακριτές, ηγετικά στελέχη της εκκλησίας και μέλη της κυβέρνησης. Δεν πρέπει να λησμονούμε ότι η μέριμνα για την ευημερία των παιδιών είναι μια καθολική κοινωνική αποστολή. Πρόκειται για μία ηθική επιταγή.
<P>
Θα ήθελα επίσης να αναφερθώ στην τροπολογία που κατέθεσα εξ ονόματος της πολιτικής ομάδας του ΕΛΚ μαζί με το συνάδελφο Nassauer σχετικά με τον πρώην Υπουργό Δικαιοσύνης του Βελγίου κ. Wathelet. Οι απόψεις μπορεί να διϊστανται όσον αφορά την πολιτική ή ηθική ευθύνη που φέρει. Εντούτοις, ο Melchior Warhelet είναι Ευρωδικαστής, πράγμα που σημαίνει ότι δεν μπορεί να καθαιρεθεί παρά μόνο με ομόφωνη απόφαση των άλλων Ευρωδικαστών. Για το λόγο αυτό η τροπολογία δεν απευθύνεται στο Δικαστή Wathelet, αλλά στον πρώην Υπουργό Wathelet, ο οποίος καλείται να εξάγει τα δέοντα συμπεράσματα από τη μοιραία απόφασή του για την πρόωρη αποφυλάκιση του Dutroux.
<P>
Ερωτώ συνεπώς τους υπευθύνους για την κατάρτιση αυτής της έξοχης έκθεσης να μας εξηγήσουν περί τίνος πρόκειται. Ποιό είναι το ζητούμενο; Επιδιώκετε τη δημιουργία ενός πλαισίου για την καταπολέμηση ενός συγκεκριμένου είδους εγκλημάτων, ή μια θεαματική εκστρατεία ενάντια σε ένα πρώην Υπουργό; Σας ερωτώ ποιόν έχετε στο στόχο σας; Τον Dutroux, τον Nihoul, τον Derochette και τους ομοίους τους ή τον Wathelet; Λυπούμαι που ένα τόσο λεπτό θέμα και μια τόσο μια ενδιαφέρουσα έκθεση θα χρησιμοποιηθούν ως πρόφαση για ένα προσωπικό ή πολιτικό παιχνίδι.
<P>
Όποιος γνωρίζει ότι το Ευρωπαϊκό Κοινοβούλιο δεν μπορεί να υποχρεώσει το Wathelet να παραιτηθεί και επιμένει εξαπατά ή τον εαυτό του ή την κοινή γνώμη συμπεριλαμβανομένων των γονέων των παιδιών που έχουν δολοφονηθεί και που αγνοούνται. Όποιος διαδίδει τέτοιες πολιτικές ανοησίες θα τιμωρηθεί την ώρα της κρίσης. Ακόμη και ο Πρόεδρος του Φλαμανδικού Σοσιαλιστικού Κόμματος, Louis Tobback, εξακολουθεί να υποστηρίζει το διορισμό του Wathelet στη θέση του Ευρωδικαστή. Ο Louis Tobback δήλωσε ότι αρνείται να συμμετάσχει σε αυτό που αποκαλεί λαϊκό δικαστήριο ή λιντσάρισμα και ότι είναι αντίθετος προς την επιβολή μιας απαγόρευσης άσκησης επαγγέλματος. Ο τίτλος της εφημερίδας Le Soir την Τρίτη 21 Οκτωβρίου ήταν: Tobback a la rescousse de Wathelet . Ορθώς διερωτάται λοιπόν κανείς ποια είναι η ακριβής θέση του σοσιαλιστικού κόμματος και των εκπροσώπων του στο Ευρωπαϊκό Κοινοβούλιο.
<P>
Ειλικρινά, κύριε Πρόεδρε, και εγώ ενοχλήθηκα από αυτό που ορισμένοι αποκάλεσαν: η φυγή του Wathelet. Μαζί με πολλούς άλλους, ήμουν απολύτως αντίθετος προς αυτό τον υπερπολιτικό διορισμό. Αυτό όμως δεν αποτελεί δικαιολογία για το Ευρωπαϊκό Κοινοβούλιο να λειτουργεί ως λαϊκό δικαστήριο χωρίς να προηγηθούν ακροάσεις ή κάποια μελέτη του θέματος.
<P>
Κύριε Πρόεδρε, αξιότιμοι συνάδελφοι, ευτυχώς υπάρχους άλλες 33 παράγραφοι που αξίζει τον κόπο να διαβασθούν και να αποτελέσουν τη βάση για τη λήψη μέτρων που χαίρουν της υποστήριξής μας.

<SPEAKER ID=93 LANGUAGE="DE" NAME="Lukas">
Κύριε Πρόεδρε, το φαινόμενο των ταξιδιών με σκοπό την σεξουαλική εκμετάλλευση παιδιών, επιβαρύνει μ' ένα δυσβάσταχτο ηθικό φορτίο την βιομηχανία ταξιδιών και τουρισμού, ως κλάδους ανάπτυξης του 21ου αιώνα. Ως εκ τούτου, οι αερομεταφορές, οι ταξιδιωτικοί πράκτορες και τα τουριστικά γραφεία έχουν την υποχρέωση να ενημερώνουν προληπτικά τους πιθανούς δράστες. Δράστες είναι, συχνά, άνδρες, που έχουν κι οι ίδιοι παιδιά ή τρέφουν κάποια αισθήματα για τα παιδιά στην χώρα τους. Η ευαισθητοποιημένη συνείδηση θα μπορούσε να αποτρέψει τέτοιους ανθρώπους.
<P>
Γι' αυτό, παράλληλα με τα νομικά μέτρα πρέπει να εξαντληθεί πλήρως η προληπτική ενημέρωση στα πλαίσια της συνεργασίας μεταξύ του δημόσιου τομέα και τουριστικής βιομηχανίας. Στα αεροπλάνα, με συγκεκριμένους προορισμούς, δεν πρέπει να διανέμονται στους άνδρες επιβάτες "προφυλακτικά», αλλά ενημερωτικά φυλλάδια, απ' όπου γίνεται σαφές ότι τα ανήλικα κοριτσάκια και στην Ταϊλάνδη ή την Αφρική, δεν είναι άλλο από ανυπεράσπιστα παιδιά!

<SPEAKER ID=94 LANGUAGE="DE" NAME="Zimmermann">
Κύριε Πρόεδρε, αγαπητοί κυρίες και κύριοι συνάδελφοι, έχει περάσει κιόλας ένας χρόνος, αφότου διοργανώθηκε στην Στοκχόλμη η Διάσκεψη κατά του εμπορίου και σεξουαλικής εκμετάλλευσης παιδιών. Είναι καλό που η Ευρωπαϊκή Επιτροπή συνέβαλε με τις εποικοδομητικές προτάσεις της και εμείς, ως Ευρωπαϊκό Κοινοβούλιο, συζητούμε σήμερα για το θέμα αυτό. Είναι πολύ θετικό να αξιολογηθεί η παρούσα έκθεση ως πολύ καλή, για να δούμε πως μπορούμε να καταπολεμήσουμε αυτή την εκμετάλλευση, και τι μπορούμε να κάνουμε για την προστασία των παιδιών μας.
<P>
Αυτή την εβδομάδα διάβασα στην εφημερίδα "Suddeutsche Zeitung» ότι ευρύτατα διαδεδομένη είναι η σεξουαλική βία μεταξύ των νέων και ότι δεν συμβαίνει μόνο στις αναπτυσσόμενες χώρες, να καταφεύγουν νεαροί άνδρες στα ναρκωτικά και το αλκοόλ ή να ασκούν ψυχική ή φυσική βία, προκειμένου να επιβάλουν τις σεξουαλικές τους ορέξεις. Νομίζω ότι αυτό δεν αποτελεί μόνον μια πραγματικότητα σε εκείνες τις χώρες αλλά και στις δικές μας. Αποτελεί το γόνιμο έδαφος όπου ευδοκιμούν ο σεξουαλικός τουρισμός και η σεξουαλική εκμετάλλευση παιδιών. Η έκθεση που συζητούμε τώρα μεταφέρει τα αιτήματα που εδώ και δεκαετίες έχουν προβάλει διάφορες ενώσεις, όπως η ECPAT καθώς και γυναικείες οργανώσεις για μια βελτιωμένη προστασία των θυμάτων και μια χωρίς καμιά επιείκεια τιμωρία των ενόχων.
<P>
Πολύ σημαντική, ωστόσο, είναι η πρόληψη. Πρώτον: πρέπει να κάνουμε το παν, ώστε τα θύματα να μη μετατραπούν αργότερα σε δράστες. Δεύτερον: η σεξουαλική βία μεταξύ των νέων δεν πρέπει να γίνει "ταμπού». Τρίτον: οι οικογένειες των δραστών δεν πρέπει να αντιμετωπίζονται, συλλήβδην, σαν "η ίδια φάρα» αλλά χρειάζονται μια ανάλογη κοινωνική και ψυχολογική παρακολούθηση.
<P>
Η Επιτροπή για τα Δικαιώματα της Γυναίκας ασχολήθηκε έντονα με τη διευκρίνιση ότι δεν πρέπει να επικεντρωθεί η προσοχή μας στο σεξουαλικό τουρισμό και την παιδεραστία. Το πρόβλημα μετατίθεται έτσι σε διεστραμμένες και αρρωστημένες μειονότητες. Είναι πιο σημαντικό να το αντιμετωπίσουμε ευθέως, θέτοντας το ερώτημα, πως λειτουργούν οι σχέσεις εξουσίας μεταξύ των δύο φύλων στην κοινωνία μας. Μας αφορά όλους αυτό και αποτελεί κοινό αίτημα όλων μας, να υπάρξει μια προσωπική προσέγγιση στο πρόβλημα και ένας προσωπικός αγώνας του καθένα μας, έτσι ώστε τα παιδιά να μη πέφτουν πλέον θύματα σεξουαλικής εκμετάλλευσης.

<SPEAKER ID=95 LANGUAGE="ES" NAME="De Esteban Martνn">
Κύριε Πρόεδρε, κύριοι, θα ήθελα και εγώ να συγχαρώ τον κ. Schulz για την έκθεσή του. Είναι πολλές οι πτυχές αυτής της έκθεσης που πρέπει να ξεχωρίσουμε, και για αυτό το λόγο δεν θα περάσω στην υπόθεση Wathelet. Για αυτό το λόγο θα τονίσω μόνο μερικά σημεία και ειδικά την ανάγκη για μεγαλύτερο συντονισμό εκ μέρους της Ευρωπαϊκής Ένωσης των εθνικών μέτρων για την σεξουαλική εκμετάλλευση των ανηλίκων στα κράτη μέλη.
<P>
Από αυτήν την άποψη, τα κράτη μέλη πρέπει να τροποποιήσουν και να αναθεωρήσουν τις νομοθεσίες τους για να κατηγοριοποιήσουν με μεγαλύτερη ακρίβεια τα αδικήματα κατά της σεξουαλικής ελευθερίας, λαμβάνοντας υπόψη την ηλικία των θυμάτων. Σε αυτό μας το έργο δεν μπορούμε να ξεχάσουμε την σημασία των δικαιωμάτων που συνδέονται με την αξιοπρέπεια του ατόμου, και κυρίως, το δικαίωμα της ελεύθερης ανάπτυξης της προσωπικότητας και της σεξουαλικής ακεραιότητας των ανηλίκων, η βούληση των οποίων, στερούμενη της απαραίτητης διαμόρφωσης, μπορεί να επηρεαστεί και να υποστεί βλάβες, σε πολλές περιπτώσεις ανεπανόρθωτες.
<P>
Κύριοι, σας παρουσιάζω ως στοιχείο, πως στην Ισπανία έχουμε προχωρήσει στην τροποποίηση του ποινικού μας κώδικα προς αυτή την κατεύθυνση. Πρόκειται για μια τροποποίηση η οποία αυτή τη στιγμή βρίσκεται υπό συζήτηση στο κοινοβούλιό μας και προβλέπεται να τεθεί σε ισχύ τον Ιανουάριο του ερχόμενου χρόνου.
<P>
Θεωρώ εξίσου τεραστίας σημασίας να τονίσω πως για να επιφέρουν τα νομοθετικά μέτρα τα ποθητά αποτελέσματα είναι απαραίτητη, στην πλειοψηφία των περιπτώσεων, μια αποτελεσματική βελτίωση του τρόπου προστασίας των παιδιών, επιδιώκοντας ένα μεγαλύτερο συντονισμό στην εφαρμογή των ανθρωπίνων και υλικών μέσων.
<P>
Πρέπει να γνωρίζουμε πως όταν ένας ανήλικος χρειάζεται βοήθεια, είναι απαραίτητο να του την παρέχουμε επειγόντως, χωρίς να επιτρέπουμε στην αργή γραφειοκρατία να παραλύει μια αποτελεσματική και πιθανή λύση σε κάθε ένα από τα προβλήματά τους.
<P>
Θέλω επίσης να επιμείνω στην τροπολογία που παρουσιάσαμε, εξ ονόματος της ομάδας του Ευρωπαϊκού Λαϊκού Κόμματος, σχετικά με την αναγνώριση των ανηλίκων στα σύνορα. Ως βουλευτής, έχω λάβει ένα σημαντικό αριθμό παραπόνων σχετικά με περιπτώσεις προσβολής των δικαιωμάτων των ανηλίκων με την απαγωγή παιδιών και εφήβων οι οποίοι κρατήθηκαν και μεταφέρθηκαν παράνομα δια μέσω διεθνών συνόρων, με τον κίνδυνο αυτές οι περιπτώσεις, πολλές φορές, να έχουν σαν αποτέλεσμα την εμπορία και την σεξουαλική εκμετάλλευση των ανηλίκων με οποιοδήποτε τρόπο. Μπροστά σε αυτή την κατάσταση, θεωρώ απαραίτητο -και έτσι το προσδιορίζω στην τροπολογία- να αυξήσουμε τις εγγυήσεις νομικής προστασίας δια μέσω της εισαγωγής νέων φυσικών μέσων αναγνώρισης των ανηλίκων στα δημόσια έγγραφα, καθώς και στο πρότυπο του κοινοτικού διαβατηρίου.
<P>
Για όλα αυτά, κύριε Schulz, ελπίζω να μπορείτε να υποστηρίξετε αυτή την τροπολογία.

<SPEAKER ID=96 NAME="Colombo Svevo">
Κύριε Πρόεδρε, το έργο του εισηγητή από τα πλέον εύκολα: έπρεπε να αντιδράσει με συγκεκριμένα μέτρα, σε μια διεθνή υποχρέωση όπως αυτή της Διάσκεψης της Στοκχόλμης, σε μια σειρά από κοινές δράσεις του Συμβουλίου, σε έγκαιρες ανακοινώσεις της Επιτροπής, αλλά κυρίως θα έπρεπε να απαντήσει στο σοκ το οποίο νιώσαμε όλοι από την υπόθεση Dutroux, που προκάλεσε μια σειρά από επώδυνες καταγγελίες και υπογράμμισε κάποια υποβάθμιση ακόμα και στο εσωτερικό των κρατών μας. Πάντοτε είναι δύσκολο να απαντήσουμε στο πόνο και στην απόγνωση με τις δικαιολογίες της πολιτικής και με τον ορθολογισμό των προτάσεων.
<P>
Ο εισηγητής επέλεξε μια μέθοδο την οποία σύμφωνα με τη γνώμη μου μπορούμε να συμμεριστούμε, εκμεταλλεύτηκε αυτή την ένταση για να αντιμετωπίσει τα πιο καυτά και επικίνδυνα θέματα. Έχει δίκιο ο βουλευτής κ. Deprez. Κάποια άλλη στιγμή εμείς δεν θα μπορούσαμε να επιτύχουμε μια τόσο ευρεία συναίνεση π.χ. στον εντοπισμό του αδικήματος πράξεων παιδεραστίας, στη κατοχή πορνογραφικού υλικού που χρησιμοποιεί τα παιδιά, για την ίδια την ηλικία της συναίνεσης όσον αφορά τη σεξουαλική ωριμότητα ή για το πρόβλημα της μη δικαιοδοσίας. Ένας κάποιος ψευδοπολιτισμός, που αιωρείτο ανάμεσά μας, ίσως να μας εμπόδισε να λάβουμε θαρραλέες αποφάσεις. Αντιθέτως σήμερα, εμείς πραγματοποιήσαμε μια συναίνεση η οποία ήταν ακόμα πιο ευρεία από την αντίστοιχη που πραγματοποιήθηκε στο εσωτερικό του Συμβουλίου των Υπουργών. Παρατηρούμε στα κράτη μας, τροποποιήσεις των εθνικών νομοθεσιών που αφορούν ακριβώς αυτά τα θέματα.
<P>
Στην έκθεση παρατηρώ και μια ιδιαίτερη προσοχή που εστιάζεται στο παιδί, στα δικαιώματά του και ακριβώς υπό το φως αυτής της αξίας ερμηνεύω την παράγραφο 27, η οποία για μένα αποτελεί το σημείο που αναφέρεται στη πολιτική ευθύνη, πολύ καλύτερα από τη παράγραφο 29. Θεωρώ ότι αυτή η πολιτική ευθύνη - γιατί να το κρύψουμε άλλωστε - δεν ισχύει μόνο για τα παιδιά αλλά εντοπίζει σε αυτή τη πλευρά, λόγω της λεπτότητας του περιεχομένου, ένα παράδειγμα το οποίο είναι σαφώς συγκεκριμένο.
<P>
Ακουσα από τους βέλγους φίλους και από το Λαϊκό Κόμμα ότι υπάρχει μια τροπολογία. Θεωρώ ότι γι' αυτό το θέμα, θα πρέπει να αναζητηθεί μια στιγμή μεγάλης συναίνεσης, όπως εξάλλου και για την υπόλοιπη έκθεση και υπενθυμίζω μόνο ένα στοιχείο: το 1993, υπό βελγική Προεδρία, το Βέλγιο ήταν η χώρα η οποία πρότεινε πέντε συστάσεις κατά του εμπορίου της σεξουαλικής εκμετάλλευσης: πέντε συστάσεις οι οποίες δεν έγιναν αποδεκτές, όχι μόνο από το Βέλγιο αλλά και από ολόκληρη την Ευρωπαϊκή Ένωση. Ας ευχηθούμε ότι δεν θα υπάρξουν άλλα θύματα!

<SPEAKER ID=97 LANGUAGE="EN" NAME="Perry">
Κύριε Πρόεδρε, θα σας βοηθήσω και θα σκίσω το λόγο μου - γνωρίζω ότι πρέπει να προχωρήσουμε ως προς το θέμα αυτό.
<P>
Συμφωνώ με τα κυριότερα σημεία της έκθεσης. είμαι γνώστης των ιδιαίτερων προβλημάτων που υπάρχουν στο Βέλγιο, όμως, όλοι ξέρουμε ότι το πρόβλημα αυτό δεν περιορίζεται σε μία χώρα, αλλά εκφεύγει των εθνικών συνόρων. Τίθεται το ερώτημα τι πρέπει να κάνουμε και τι μπορούμε να κάνουμε σε Ευρωπαϊκό επίπεδο.
<P>
Βεβαίως, πιστεύω ότι η έκθεση δυστυχώς δεν τονίζει επαρκώς τις ενέργειες που πρέπει να καταβληθούν ώστε να ελεγχθεί το Ίντερνετ. Είχε παρουσιαστεί μια εμπεριστατωμένη έκθεση τον προηγούμενο μήνα. θέλουμε να τεθεί σε ισχύ η εν λόγω έκθεση που είχε συντάξει ο κ. Whitehead, το συντομότερο δυνατό.
<P>
Υπάρχει πρόβλημα αγνοουμένων παιδιών στην Ευρώπη, για το λόγο αυτό η ιδέα να συσταθεί γραφείο για τα παιδιά αυτά είναι πάρα πολύ καλή. Θα σχολιάσω το σημείο που έθιξε ο κ. Collins, ότι δηλαδή χρειαζόμαστε ρύθμιση σε ό, τι αφορά τον έλεγχο των μπέιμπι σίτερ. Κυκλοφορούν χιουμοριστικές ιστορίες στη Βρετανία για τις σουηδέζες μπέιμπι σίτερ. αναμφίβολα, θα υπάρχουν χιουμοριστικές ιστορίες σε άλλα μέρη της Ευρώπης για τις βρετανίδες μπέιμπι σίτερ. Δεν χρειάζεται να υπάρξει κανονισμός.
<P>
Τέλος, είμαι από εκείνους τους βουλευτές που πιστεύουν στη διάκριση των εξουσιών, κύριε Πρόεδρε. Δεν προτίθεμαι να επιτρέψω στην πολιτική θητεία μου να χρησιμεύσει για να επέμβει στη δικηγορική θητεία των δικαστών. Στα αγγλικά υπάρχει η έκφραση "δύο σφάλματα πράγματι κάνουν ένα σωστό».

<SPEAKER ID=98 LANGUAGE="DE" NAME="Pirker">
Κύριε Πρόεδρε, χαίρομαι που οι τελευταίοι ομιλητές, επανέφεραν την συζήτηση σε καίριο σημείο, δηλ. σ' αυτό το θλιβερό κεφάλαιο της κοινωνίας μας που αφορά την κακοποίηση και εκμετάλλευση των παιδιών για σεξουαλικούς σκοπούς. Όλοι γνωρίζουμε στο μεταξύ ότι απ' αυτή την ιστορία έχει δημιουργηθεί ολόκληρο εμπόριο, ένα διεθνές εμπόριο, μια πορνογραφική βιομηχανία, για την οποία ξέρουμε ότι αποκομίζει τεράστια παράνομα κέρδη εις βάρος των ασθενέστερων αυτής της κοινωνίας. Και πρόκειται για μεγαλύτερο εμπόριο από την βιομηχανία των ναρκωτικών.
<P>
Γι' αυτό είναι επιτακτική ανάγκη να προβούμε σε ενέργειες για την αντιμετώπισης αυτού του διεθνούς εμπορίου, που εκμεταλλεύεται τα πιο ευάλωτα άτομα της κοινωνίας μας. Για τον λόγο αυτό χαιρετίζω την συζήτηση που αφορά τέτοια ζητήματα όπως είναι η καταπολέμηση της σεξουαλικής κακοποίησης παιδιών. Με χαροποιεί το γεγονός ότι υπάρχει ήδη ένα πακέτο μέτρων που αφορά τη διεθνή συνεργασία, γιατί μόνο με διεθνή συνεργασία θα υπάρξουν επιτυχίες στον τομέα αυτό.
<P>
Θα ήθελα να επιλέξω κάποια σημεία, που μου φαίνονται σημαντικά. Η πρωταρχική προϋπόθεση είναι η εναρμόνιση του δικαίου. Αν δεν υπάρξει εναρμόνιση νομοθεσίας, δεν έχουμε καμία πιθανότητα για την αντιμετώπιση διεθνώς όλων αυτών των πραγμάτων ως κολάσιμων πράξεων. Θα ήθελα να τονίσω ότι μου φαίνεται ιδιαίτερα σημαντική η εισαγωγή της αρχής της ετεροδικίας, η ισχύς της ετεροδικίας. Η αρχή αυτή μόλις τώρα άρχισε να ισχύει στην Αυστρία και θα χαιρόμουν αν εφαρμόζονταν, ως πιθανή διέξοδος, σε ολόκληρη την Ευρώπη. Χαιρετίζω επίσης το γεγονός ότι προβλέπονται και άλλα μέτρα, όπως πχ. η παρακολούθηση ασφαλείας για υπότροπους δράστες ή η διεθνής αναζήτηση μέσω του ηλεκτρονικού συστήματος Σένγκεν. Χαίρομαι ιδιαίτερα που προβλέπεται η διάθεση κερδών από αυτές τις υποθέσεις για την υποστήριξη των θυμάτων. Στο σύνολό του πρόκειται δηλαδή για ένα πακέτο μέτρων που ελπίζω να υποστηριχθούν από ολόκληρο το Κοινοβούλιο, για το καλό των πιο ευάλωτων της κοινωνίας μας, για το καλό των παιδιών!

<SPEAKER ID=99 NAME="Παπουτσής">
Κύριε Πρόεδρε, κυρίες και κύριοι βουλευτές, η σημερινή συζήτηση αποτύπωσε την δραματική έκταση που έχει λάβει η μάστιγα της παιδεραστίας και της σεξουαλικής εκμετάλλευσης των παιδιών.
<P>
Η ευρωπαϊκή κοινή γνώμη, όπως σωστά επεσήμανε ο εισηγητής κ. Schulz, είναι συγκλονισμένη από τις αποκαλύψεις που πραγματοποιήθηκαν τον τελευταίο χρόνο. Ανησυχεί για τις πολλές πτυχές με τις οποίες εκδηλώνεται αυτή η μάστιγα. Παιδεραστία, παιδική πορνεία, εμπόριο παιδιών, παιδική πορνογραφία και σεξουαλικός παιδεραστικός τουρισμός. Θλιβερά φαινόμενα. Φαινόμενα που πρέπει να αντιμετωπίσουμε κάθετα και στη ρίζα τους, όπως αναπτύσσονται στην Ευρωπαϊκή Ένωση, όπου αναπτύσσονται σε όλον τον κόσμο. Αλλά και φαινόμενα που, όταν αναπτύσσονται σε τρίτες χώρες, πρέπει να συμβάλλουμε αποφασιστικά στην καταπολέμησή τους μέσα από την διεθνή συνεργασία.
<P>
Πιστεύω ότι αυτό πρέπει να είναι το βασικό μας μήνυμα από την σημερινή συζήτηση. Η πολιτική αποφασιστικότητα της Ευρώπης να αντιμετωπίσει αποτελεσματικά αυτόν τον εφιάλτη. Και θέλω σε αυτό το σημείο να συγχαρώ τον εισηγητή κ. Schulz για την πραγματικά εξαιρετική και εμπεριστατωμένη έκθεσή του. Θέλω όμως επίσης να ευχαριστήσω τους εισηγητές των επί μέρους γνωμοδοτήσεων, την κ. Baldi, την κ. Bennasar Tous καθώς και τον κ. Casini για τις χρήσιμες παρατηρήσεις και προτάσεις τους.
<P>
Κύριε Πρόεδρε, τον τελευταίο χρόνο η καταπολέμηση της παιδεραστίας και της σεξουαλικής εκμετάλλευσης των παιδιών βρίσκεται στην κορυφή των πολιτικών μας προτεραιοτήτων. Η Ευρωπαϊκή Επιτροπή, όπως έχουμε πολλές φορές υπογραμμίσει και στο παρελθόν, είναι αποφασισμένη να συμβάλει με όλες της τις δυνάμεις σε αυτήν την προσπάθεια. Και σε όλο αυτό το διάστημα των τελευταίων 14 μηνών έχουμε αναλάβει μία σειρά από συγκεκριμένες και σημαντικές, πιστεύουμε, πρωτοβουλίες. Όπως γνωρίζετε, η Ευρωπαϊκή Επιτροπή συμμετείχε ενεργά τον Αύγουστο του 1996 στο Πρώτο Παγκόσμιο Συνέδριο κατά της Εμπορικής Σεξουαλικής Εκμετάλλευσης των Παιδιών που υιοθέτησε την Διακήρυξη της Στοκχόλμης και το πρόγραμμα δράσης. Στις 25 Σεπτεμβρίου 1996 η συνάδελφός μου κ. Rita Gradin παρουσίασε ένα υπόμνημα για την συμβολή της Ευρωπαϊκής Ένωσης στον αγώνα κατά της σεξουαλικής εκμετάλλευσης και κακοποίησης των παιδιών. Μετά την υιοθέτηση από το Συμβούλιο, στις 29 Νοεμβρίου 1996, της κοινής δράσης που οδήγησε στην εφαρμογή του προγράμματος STOP, το πεδίο της Επιτροπής για ανάληψη θετικών δράσεων επεκτάθηκε σημαντικά. Η πρόβλεψη από το Ευρωπαϊκό Κοινοβούλιο στον προϋπολογισμό του 1997 της γραμμής Β3-4109 επέτρεψε την ανάπτυξη της πρωτοβουλίας DAPHNE σχετικά με μέτρα για την καταπολέμηση της βίας εναντίον των παιδιών, των νέων ανθρώπων και των γυναικών. Στις 16 Οκτωβρίου 1996 η Επιτροπή εξέδωσε μία ανακοίνωση σχετικά με το παράνομο και επιβλαβές περιεχόμενο στο Internet. Όπως γνωρίζετε, τον Αύγουστο του 1997 οργανώθηκε ένα φόρουμ για το Internet. Η Επιτροπή πρόκειται να παρουσιάσει στο άμεσο μέλλον ένα σχέδιο δράσης για το Internet στο Συμβούλιο Τηλεπικοινωνιών.
<P>
Παρουσιάσαμε επίσης την Πράσινη Βίβλο για την προστασία των ανηλίκων και της ανθρώπινης αξιοπρέπειας στο πλαίσιο των οπτικοακουστικών υπηρεσιών και των υπηρεσιών πληροφόρησης. Η Επιτροπή πρόκειται επίσης να παρουσιάσει στο Συμβούλιο Πολιτισμού μία ανακοίνωση από κοινού με ένα σχέδιο σύστασης για την συνέχεια της Πράσινης Βίβλου. Όπως επίσης γνωρίζετε, η Οδηγία Τηλεόραση Χωρίς Σύνορα τροποποιήθηκε φέτος, καθιερώνοντας ορισμένους κανόνες που διέπουν την ανθρώπινη αξιοπρέπεια και την προστασία των ανηλίκων. Πιστεύω επίσης ότι πρέπει να κάνουμε ιδιαίτερη μνεία στην κοινή δράση που υιοθέτησε το Συμβούλιο Υπουργών στις 27 Νοεμβρίου 1996 για την καταπολέμηση του εμπορίου και της σεξουαλικής εκμετάλλευσης των παιδιών. Τα κράτη μέλη συμφώνησαν να υιοθετήσουν νομοθεσία που θα καθιστά δυνατή την προσαγωγή σε δίκη των υπευθύνων για σεξουαλικά εγκλήματα εις βάρος παιδιών, που έχουν διαπραχθεί σε τρίτες χώρες. Και επί πλέον, συμφώνησαν να ποινικοποιηθεί η κατοχή πορνογραφικού υλικού που αφορά τα παιδιά.
<P>
Κύριε Πρόεδρε, κυρίες και κύριοι βουλευτές, θα μου επιτρέψετε τώρα να αναφερθώ ειδικότερα στην ανακοίνωση της Επιτροπής για την καταπολέμηση του παιδεραστικού σεξουαλικού τουρισμού. Αυτή η ανακοίνωσή μας εντάσσεται σε μία ευρύτερη προσπάθεια που έχουμε αναλάβει ως Επιτροπή για την καταπολέμηση της σεξουαλικής εκμετάλλευσης των παιδιών. Το Ευρωπαϊκό Κοινοβούλιο έχει καλέσει σε αρκετές περιπτώσεις στο παρελθόν την Επιτροπή να ασχοληθεί ειδικά με το φαινόμενο του παιδεραστικού σεξουαλικού τουρισμού. Όπως γνωρίζετε, για πρώτη φορά αναφερθήκαμε σε αυτό το ζήτημα στην πρότασή μας για το πρώτο πολυετές πρόγραμμα υπέρ του τουρισμού, το Πρόγραμμα FILOXENIA, τον Απρίλιο του 1996. Σήμερα, έχουμε πλήρη επίγνωση της σοβαρότητας του προβλήματος του παιδεραστικού σεξουαλικού τουρισμού, ενός δραματικού φαινομένου που δεν γνωρίζει γεωγραφικά ούτε πολιτιστικά, αλλά ούτε και κοινωνικά σύνορα. Οι αριθμοί είναι συγκλονιστικοί. Σύμφωνα με τις σημερινές εκτιμήσεις, τα θύματα του σεξουαλικού τουρισμού και της οργανωμένης πορνείας αυξάνονται κατά 1 εκατομμύριο παιδιά κάθε χρόνο. Και βέβαια, πρέπει να αναγνωρίσουμε τις ευθύνες των αναπτυγμένων χωρών. Οι τουρίστες που μετέχουν σε αυτού του είδους τον τουρισμό προέρχονται κυρίως από τις χώρες της Δυτικής Ευρώπης, της Βόρειας Αμερικής, της Αυστραλίας και της Ασίας. Όμως, δεν πρέπει να παραγνωρίζουμε ότι ο παιδεραστικός σεξουαλικός τουρισμός δεν περιορίζεται μόνον στην Νοτιοανατολική Ασία. Σήμερα έχει εξαπλωθεί σε πολλές χώρες της Ασίας, στην Νότιο Αμερική, την Καραϊβική και την Αφρική. Και βέβαια δεν πρέπει να ξεχνάμε την εκδήλωση τέτοιων φαινομένων και στις αναπτυγμένες χώρες. Τελευταία, μάλιστα, ορισμένες χώρες της Ανατολικής Ευρώπης αρχίζουν και αυτές να προσελκύουν τέτοιου είδους τουρισμό, αλλά και να εξάγουν την παιδική πορνεία.
<P>
Η προστασία των παιδιών και η αντιμετώπιση των καταστάσεων που τα καθιστούν θύματα σεξουαλικής εκμετάλλευσης εξακολουθεί να παραμένει στο επίκεντρο των προσπαθειών μας. Εξ ίσου όμως είναι σημαντική η αποτροπή και η έντονη καταδίκη των παιδεραστών τουριστών. Πρέπει αφ' ενός να αναζητήσουμε τρόπους μείωσης της προσφοράς στην πηγή της και αφ' ετέρου να αναζητήσουμε μέτρα για την εξάλειψη της ζήτησης των παιδιών. Για την καταπολέμηση αυτού του φαινομένου βασιζόμαστε ιδιαίτερα στην συνεργασία με την τουριστική βιομηχανία. Όμως, τα μέσα δράσης που διαθέτει η βιομηχανία από μόνη της είναι σε αυτόν τον τομέα περιορισμένα. Για να έχουμε πραγματικά αποτελέσματα, η εφαρμογή των σχετικών μέτρων πρέπει να εντάσσεται σε ένα γενικότερο πλαίσιο, σε ένα πλαίσιο που θα περιλαμβάνει την διακρατική συνεργασία, τις δράσεις των διεθνών οργανισμών, αλλά και τις πρωτοβουλίες των Μη Κυβερνητικών Οργανώσεων.
<P>
Κύριε Πρόεδρε, κυρίες και κύριοι βουλευτές, πιστεύουμε ότι η κοινοτική παρέμβαση για την αντιμετώπιση αυτού του θλιβερού φαινομένου είναι περισσότερο από κάθε τι άλλο αναγκαία. Και θα συμφωνήσω μαζί σας. Αυτή η κοινοτική παρέμβαση πρέπει να γίνει ακόμη πιο έντονη, πρέπει να γίνει ακόμη πιο αποτελεσματική σήμερα και στο μέλλον. Με την ανακοίνωσή μας θέσαμε τέσσερις συγκεκριμένους στόχους που προσανατολίζουν τις πρωτοβουλίες και τις δράσεις μας:
<P>
πρώτον, την αποθάρρυνση και την τιμωρία των ατόμων που προβαίνουν σε σεξουαλική κακοποίηση παιδιών;
<P>
δεύτερον, την αναχαίτιση της ροής σεξοτουριστών από τα κράτη μέλη της Ευρωπαϊκής Ένωσης;
<P>
τρίτον, την συμβολή στην καταπολέμηση του σεξουαλικού τουρισμού στις τρίτες χώρες με κάθε ενδεδειγμένο μέσον στο πλαίσιο των εξωτερικών σχέσεων και της πολιτικής ανάπτυξης της Ένωσης και
<P>
τέταρτον, την παρακίνηση των κρατών μελών της Ευρωπαϊκής Ένωσης να αντιμετωπίσουν από κοινού τον παιδεραστικό σεξουαλικό τουρισμό.
<P>
Κύριε Πρόεδρε, θα ήθελα τώρα να σταθώ στις συγκεκριμένες προτάσεις τις οποίες παρουσιάζει ο κ. Schulz. Πρέπει να πω ότι θεωρώ ιδιαίτερα σημαντικές αυτές τις προτάσεις όσον αφορά το θέμα το οποίο συζητούμε. Και είμαι στην ευχάριστη θέση να σας ενημερώσω ότι στην Ευρωπαϊκή Επιτροπή έχουμε ήδη δώσει συνέχεια σε μία σειρά από μέτρα που υποστηρίζει το Κοινοβούλιο. Ειδικότερα, στο ψήφισμά σας υποστηρίζετε την ανάγκη διεξαγωγής ενημερωτικών εκστρατειών της ευρωπαϊκής κοινής γνώμης για αυτό το θέμα. Είμαστε έτοιμοι να εφαρμόσουμε την δική σας πρόταση. Και θέλω να σας ενημερώσω ότι έχουμε ήδη προκηρύξει μία πρόσκληση υποβολής προτάσεων και μία πρόσκληση υποβολής προσφορών για πρωτοβουλίες με στόχο την ενίσχυση του συντονισμού σε ευρωπαϊκό επίπεδο των εκστρατειών ενημέρωσης και ευαισθητοποίησης των πολιτών της Ευρώπης.
<P>
Στο ψήφισμά σας καλείτε επίσης την Επιτροπή να παρέμβει σε διάφορους κλάδους του τουριστικού τομέα. Αυτήν την περίοδο πραγματοποιήσαμε μία σειρά παρεμβάσεων προς την κατεύθυνση της τουριστικής βιομηχανίας. Και χαίρομαι ιδιαίτερα που πολλές ευρωπαϊκές και διεθνείς επαγγελματικές ενώσεις του τομέα του τουρισμού έχουν ήδη εκδώσει σχετικά ψηφίσματα, έχουν εκδώσει κανόνες, έχουν εκδώσει κώδικες δεοντολογίας. Σας αναφέρω ενδεικτικά την Ένωση Ταξιδιωτών, την Ένωση Ταξιδιωτικών Πρακτόρων, την Ένωση Αερομεταφορέων και επίσης την Ένωση Ξενοδόχων. Θέλω να σας διαβεβαιώσω ότι θα συνεχίσουμε τις προσπάθειές μας σε αυτήν την κατεύθυνση. Και οφείλω σε αυτό το σημείο να τονίσω ότι μόνον ένα μικρό τμήμα, ένα μικρό μέρος της τουριστικής βιομηχανίας εμπλέκεται στην προώθηση αυτού του φαινομένου. Η μεγάλη πλειονότητα των επαγγελματιών του τουριστικού τομέα στηρίζει τις προσπάθειες καταπολέμησης αυτής της μορφής του τουρισμού, του τουρισμού της ντροπής.
<P>
Στο ψήφισμά σας δίνετε επίσης ιδιαίτερο βάρος στην εξωτερική πολιτική της Ένωσης και στην πολιτική ανάπτυξης προς τις τρίτες χώρες όπου αναπτύσσεται αυτό το φαινόμενο. Θέλω να σας διαβεβαιώσω ότι στην Ευρωπαϊκή Επιτροπή έχουμε ήδη ξεκινήσει διαδικασίες διυπηρεσιακού συντονισμού. Ο στόχος μας είναι η ανάληψη συγκεκριμένων πρωτοβουλιών ακριβώς σε αυτό το πλαίσιο των εξωτερικών μας σχέσεων, αλλά και των προγραμμάτων της αναπτυξιακής πολιτικής της 'Ενωσης.
<P>
Κύριε Πρόεδρε, τελειώνοντας, θέλω για μία ακόμη φορά να ευχαριστήσω τον εισηγητή κ. Schulz και όλους τους ομιλητές για το ενδιαφέρον τους, αλλά και για τις συγκεκριμένες προτάσεις που έκαναν. Η πρωτοβουλία και η υποστήριξη του Ευρωπαϊκού Κοινοβουλίου είναι καθοριστικές για την επιτυχία των κοινών μας προσπαθειών, για την αποτελεσματική προστασία και την ευημερία των παιδιών στην Ευρώπη και σε ολόκληρο τον κόσμο. Θέλω να σας διαβεβαιώσω ότι θα συνεχίσουμε τις προσπάθειές μας από κοινού. Σήμερα έχουμε καθήκον και μεγάλη ευθύνη να καταπολεμήσουμε κάθε φαινόμενο παιδεραστίας και σεξουαλικής εκμετάλλευσης των παιδιών, όπως και όπου και εάν εκδηλώνεται. Και αυτή η ευθύνη αποτελεί για μας πολιτική προτεραιότητα και ηθική δέσμευση.

<SPEAKER ID=100 NAME="Schulz">
Κύριε Πρόεδρε, ξέρω ότι μετά από 60 δευτερόλεπτα θα χτυπήσετε με το σφυράκι σας τη λήξη του χρόνου, παρακαλώ παραχωρήστε μου 10 δευτερόλεπτα ακόμη. Πρώτον: ευχαριστώ όλους όσους συμμετετείχαν σ' αυτήν την συζήτηση, ιδιαίτερα τους συνεισηγητές για την εξαιρετικά πολύτιμη συμβολή τους. Δεύτερον: ξέχασα να συμπληρώσω ότι η συνάδελφος Laura de Esteban Martνn υπέβαλε μια πολύ καλή τροπολογία των υπ. αριθ. 3, την οποία επικροτώ, ακόμη κι αν διαφορετικά αναφέρεται στην Voting list. Θα το δηλώσω και αύριο πριν από την ψηφοφορία. Τρίτον: ευχαριστώ τον συνάδελφο Deprez, που για πολλούς μήνες συνεργάστηκε εξαιρετικά μαζί μου. Πολλά απ' όσα υπάρχουν σ' αυτό το ψήφισμα είναι αποτέλεσμα κοινής εργασίας. Παραβλέπω το γεγονός ότι αναγκάστηκε όλους αυτούς τους μήνες, ακόμη και σήμερα να υπερασπίζεται τον κ. Wathelet, και το αποδίδω στις ειδικές περιστάσεις.
<P>
Τέταρτο: αν υπάρχουν ακόμη αμφιβολίες ότι ο συνάδελφος Chanterie ασκεί βελγική εσωτερική πολιτική, νομίζω ότι μ' αυτήν τη συζήτηση παραμερίστηκαν. Δεν με αφορά η εσωτερική πολιτική του Βελγίου, αυτή δεν με νοιάζει, με ενδιαφέρει ο δικαστής του Ευρωπαϊκού Δικαστηρίου. Κλείνω με μια παρατήρηση που απευθύνεται στον συνάδελφο Chanterie. Ο τόπος καταγωγής των 2 παιδιών, της Julie και της Melissa, βρίσκεται 40 χλμ. μακριά από το σπίτι μου και τα δικά μου παιδιά και τα σύνορα Γερμανίας και Βελγίου είναι ανοικτά. Θα μπορούσαν να είναι τα δικά μου παιδιά. Γι' αυτό με αφορά, πραγματικά, το γεγονός, κ. Chanterie!

<SPEAKER ID=101 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 11.00.

<CHAPTER ID=5>
Αλιευτική πολιτική μετά το 2002
<SPEAKER ID=102 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0298/97) της κυρίας Fraga Estιvez, εξ ονόματος της Επιτροπής Αλιείας, σχετικά με την αλιευτική πολιτική μετά το 2002.
<P>
Τον λόγο, ως εισηγήτρια, έχει η κυρία Fraga Estιvez.

<SPEAKER ID=103 NAME="Fraga">
Estιvez (PPE), εισηγήτρια. (ES) Κύριε Πρόεδρε, η μεταρρύθμιση της Κοινής Αλιευτικής Πολιτικής μετά το 2002 αποτελεί αναμφίβολα το σημαντικότερο ζήτημα από όλα αυτά τα ζητήματα τα οποία θα επηρεάσουν τον τομέα της αλιείας σε ένα ήδη πολύ κοντινό μέλλον. Η σημασία και οι επιπτώσεις αυτής της μεταρρύθμισης ήταν σαφής κατά την διάρκεια της εντατικής συζήτησης η οποία, για πολλούς μήνες, απασχόλησε την Επιτροπή Αλιείας, αποτέλεσμα της οποίας είναι το κείμενο δέσμευσης που σήμερα παρουσιάζω για έγκριση.
<P>
Είναι προφανές, πως στην εν λόγω δέσμευση, δεν μπορούν να εκπροσωπηθούν όλες και κάθε μία από τις πτυχές, που ορισμένοι βουλευτές θα ήθελαν να συμπεριληφθούν, ούτε βέβαια οι πιο ακραίες και αντίθετες θέσεις. Οι δεσμεύσεις είναι η αναζήτηση κοινής ομολογίας σχετικά με τα σημαντικότερα ζητήματα και η εξ αρχής πρόθεση του σχεδίου της έκθεσης ήταν να αποφύγει δογματικές θέσεις και να καθορίσει τις αντιφάσεις, τα κενά και τις μη χρήσιμες πτυχές της σημερινής ΚΑΠ ούτως ώστε, από τώρα και στο εξής και με την συνδρομή όλων των συναδέλφων, να μπορέσει να προσφέρει στην Επιτροπή και στον τομέα της αλιείας μια εικόνα των δυσλειτουργιών της σημερινής αλιευτικής πολιτικής και τους πιθανούς τρόπους με τους οποίους μπορεί να καταστεί ρεαλιστική και αποτελεσματική.
<P>
Καθώς έλεγα, δεν ήμαστε όλοι σύμφωνοι ούτε όσον αφορά την διάγνωση των προβλημάτων, ούτε όσον αφορά τις καταλληλότερες λύσεις. Πρέπει όμως να εκφράσω τις ευχαριστίες μου στα μέλη της επιτροπής που, παρ' όλες τις ασυμφωνίες και τις διαφορετικές πολιτικές επιλογές, συνεργάστηκαν με στόχο την επίτευξη μιας συμφωνίας σχετικά με τις βάσεις που πρέπει να διέπουν την μελλοντική ΚΑΠ.
<P>
Καρπό αυτής της εργασίας αποτελεί αυτή η δέσμευση στην οποία, παρότι δεν συμπεριλαμβανόμαστε πλήρως όλοι, πιστεύω όμως πως όντως συγκαταλέγονται οι κύριες ανησυχίες της πλειοψηφίας, ανάμεσα στις οποίες πρέπει να αναφέρω:
<P>
την κοινή ομολογία ότι η σημερινή ΚΑΠ έχει σοβαρά βασικά προβλήματα τα οποία δυσχεραίνουν την εξέλιξη του τομέα.-την παραδοχή ότι ο κοινοτικός αλιευτικός στόλος είναι υπερμεγέθης και είναι επείγον να προσαρμοσθεί στους πόρους, πολλοί από τους οποίους, από την άλλη πλευρά, διατρέχουν σοβαρό κίνδυνο.-την ανάγκη να έχει η νέα ΚΑΠ μια ολοκληρωμένη εστίαση, η οποία να βλέπει σαν ένα σύνολο τον αλιευτικό τομέα και τις ανάγκες του, σαφείς και συνεκτικούς κανονισμούς για την προστασία των πόρων με μια σφαιρική εικόνα των επιπτώσεων των μέτρων σε όλο το θαλάσσιο οικοσύστημα.Η δέσμευση συμπεριλαμβάνει επίσης την ειδική ανησυχία της Επιτροπής Αλιείας για τις κοινωνικές επιπτώσεις των μέτρων. την ανάγκη για την προστασία των οικονομιών που εξαρτώνται περισσότερο από την παράκτια αλιεία, εξασφαλίζοντάς τους την ζώνη των 12 μιλίων. την ανάγκη διαβούλευσης και συμμετοχής του τομέα στην λήψη αποφάσεων που τον αφορούν, και παροχή στην ΚΑΠ μιας πραγματικά αποκεντρωτικής διαχείρισης.
<P>
Επιπλέον, η έκθεση υποστηρίζει μια πραγματική πολιτική κοινοτικού ελέγχου, καθώς και υποστηρίζει επείγοντα μέτρα για την εναρμόνιση του συστήματος παραβάσεων και κυρώσεων σε όλα τα κράτη μέλη, και εξετάζει τις μελλοντικές πιθανότητες της ιχθυοκαλλιέργειας και του τομέα μεταποίησης, η ικανότητα της οποίας να προσδίδει στα αλιευτικά προϊόντα επιπλέον αξία πρέπει να ληφθεί πολύ σοβαρά υπόψη, αλλά όμως η βιωσιμότητά της περνάει από μια εις βάθος μεταρρύθμιση της κοινής οργάνωσης των αγορών.
<P>
Για να μπορέσουν οι κοινοτικοί αλιευτικοί τομείς να κινηθούν πιο ανταγωνιστικά, προτείνονται κάποιες εναλλακτικές λύσεις οι οποίες πρέπει να αναλυθούν και να μελετηθούν, όπως είναι η πιθανή ιδιοκτησία και η δυνατότητα μεταβίβασης των δικαιωμάτων αλιείας και η αίτηση να παύσει να είναι η αλιεία ένας τομέας απομακρυσμένος από τις αρχές που διέπουν την αποτελεσματικότητα και την αποδοτικότητα και την πλήρη ενσωμάτωσή του στους κανονισμούς της ενιαίας αγοράς.
<P>
Όλες αυτές οι πιθανότητες λίγο ως πολύ μπορούν να είναι εφικτές, αλλά αποτελούν αποτέλεσμα ενός πολύ σοβαρού, εις βάθος και συζητημένου προβληματισμού. Εν τούτοις, κύριε Πρόεδρε, η αληθινή πολιτική σημασία αυτής της έκθεσης και το μεγαλύτερο από τα προτερήματά της είναι η λήψη της πρωτοβουλίας για προβληματισμό σχετικά με τις προσδοκίες της ευρωπαϊκής αλιείας από την μεταρρύθμιση του 2002, η διεξαγωγή του πρώτου βήματος για την συζήτηση και αντιπαράθεση με τους ενδιαφερόμενους τομείς σχετικά με το τι αναμένεται από αυτήν και το γεγονός ότι παρουσίασε στην Επιτροπή την πρόκληση της αναγκαιότητας για την έναρξη μιας εις βάθος συζήτησης με όλες τις ενδιαφερόμενες πλευρές για να την αντιμετώπιση της σημερινής ΚΑΠ και οτιδήποτε αποτελεί μέρος αυτής, με τις αντιφάσεις και τα προβλήματά της.
<P>
Σχετικά με αυτό και όσον αφορά την Επιτροπή, δεν μπορώ να μην εκφράσω την λύπη μου για την απουσία της Επιτρόπου Αλιείας, κυρίας Bonino, η οποία κοινοποιήθηκε την τελευταία στιγμή, από μια τόσο σημαντική συζήτηση η οποία αναφέρει τόσα σχετικά με την ανησυχία και το ενδιαφέρον που τελευταία εκφράζεται για τα ζητήματα της αλιείας.
<P>
Εν πάση περιπτώσει, ο καθένας πρέπει να εκπληρώνει τις υποχρεώσεις του. Η μελλοντική ΚΑΠ πρέπει να συμπεριλάβει μια συζήτηση ανάμεσα σε όλες τις ενδιαφερόμενες πλευρές, μια συζήτηση η οποία θα μας φέρει ως το 2002 ώστε να προσφέρουμε στην ευρωπαϊκή αλιεία δυνατότητες για να αποτελέσει ένα τομέα με μέλλον και της οποίας τα αποτελέσματα μπορούν πιθανόν να είναι πολύ διαφορετικά από τις εναλλακτικές λύσεις που συζητούμε σήμερα εδώ. Αλλά, ακόμη κι έτσι, αν πρόκειται για ρεαλιστικές και αποτελεσματικές εναλλακτικές λύσεις, τότε αυτό το πρώτο και θαρραλέο βήμα του Ευρωπαϊκού Κοινοβουλίου θα έχει εκπληρώσει την αποστολή του.

<SPEAKER ID=104 NAME="Baldarelli">
Κύριε Πρόεδρε, θεωρώ ότι είναι πολύ σημαντικό, το Κοινοβούλιο στην ολομέλειά του, να συζητήσει αυτή την έκθεση, η οποία επίσης αποτελεί πρωτοβουλία της επιτροπής για την αλιεία, μια έκθεση η οποία λαμβάνει υπόψη τη συζήτηση που διεξάγεται τώρα πλέον σε διεθνές επίπεδο για τη μεταρρύθμιση της κοινής πολιτικής της αλιείας μια συζήτηση η οποία βλέπει να πρωταγωνιστεί το Κοινοβούλιο το οποίο, πρώτο μεταξύ των Κοινοτικών Θεσμών, προκαταβάλει τις προτάσεις και υποδεικνύει τις προοπτικές όσον αφορά τη μεταρρύθμιση της αλιείας. Μια ένδειξη, αυτή του Κοινοβουλίου, η οποία είναι αυστηρή, σοβαρή και λαμβάνει υπόψη μερικές σημαντικές αρχές που υπογραμμίστηκαν στο έγγραφο κατ' αρχάς, η αρχή της σχετικής σταθερότητας, που οργανώθηκε τη στιγμή κατά την οποία εισήλθαν στην Ευρωπαϊκή Ένωση δύο σημαντικά κράτη, η Ισπανία και η Πορτογαλία. Σύμφωνα με την αρχή της διατήρησης των αλιευτικών πόρων σε ένα επίπεδο, περιβαλλοντικά συμβατό, λαμβάνοντας υπόψη ότι γι' αυτό το θέμα δεν αποτελεί αρμοδιότητα μόνο της Ευρωπαϊκής Ένωσης, δηλαδή στους Κοινοτικούς Θεσμούς - Κοινοβούλιο, Επιτροπή και Συμβούλιο - να επέμβουν, αλλά ολοένα και περισσότερο θα αποτελεί αρμοδιότητα των διεθνών οργανώσεων να ελέγξουν τις δομές και τις προσπάθειες της αλιείας. Οι πόροι αντιμετωπίζουν μεγάλες δυσκολίες, εκτίθενται υπερβολικά. Πρέπει να βρούμε τον τρόπο ώστε να προστατεύονται, αλλά θα πρέπει επίσης να βρούμε τον τρόπο ώστε η Ευρωπαϊκή Ένωση να διατηρήσει τους πόρους της στο εσωτερικό των κρατών και κυρίως, να παίξει ένα σημαντικό ρόλο και στα πλαίσια των διεθνών συμφωνιών. Κατ' αυτή την έννοια, η περιβαλλοντική συμβατότητα είναι πολύ σημαντική όπως επίσης σημαντικός είναι ο ρόλος της Ευρωπαϊκής Ένωσης στο εσωτερικό των διεθνών συμφωνιών, συμφωνίες οι οποίες προβλέπουν την ανάπτυξη μιας ισότιμης σχέσης με τις τρίτες χώρες, που επιτρέπουν την ανάπτυξη των χειροτεχνικών δραστηριοτήτων, που δεν υποβάλλουν αυτές τις χώρες σε πραγματικές πράξεις ληστείας εκ μέρους της Ευρωπαϊκής Ένωσης ή εκ μέρους των πλέον ανεπτυγμένων κρατών.
<P>
Επομένως, χωρίς αμφιβολία το περιβάλλον και οι διεθνείς σχέσεις είναι σημαντικά, αλλά υπάρχει και μια άλλη πλευρά την οποία, στο εσωτερικό της κοινής πολιτικής για την αλιεία, εμείς θεωρούμε ότι είναι σημαντική: η κοινωνική πλευρά. Είναι αλήθεια ότι αυτός ο τομέας βρίσκεται σε κρίση, έχει δυσκολίες, είναι ένας τομέας που αντιπροσωπεύει ελάχιστα στο εσωτερικό ακαθάριστο προϊόν, όμως είναι πολύ σημαντικό και εμείς το αντιλαμβανόμεθα πλήρως ότι η αλιεία δεν έχει μόνο οικονομική σημασία αλλά αποτελεί επίσης αξία κοινωνικού χαρακτήρα. Στον χώρο της αλιείας λειτουργούν οι βιοτέχνες, λειτουργεί η βιομηχανία, λειτουργούν οι συνεταιρισμοί. Γι' αυτό το λόγο, όταν ομιλούμε για κοινή πολιτική της αλιείας οφείλουμε να σκεφτούμε και τις οικονομικές δραστηριότητες που βασίζονται στη τήρηση των ωραρίων εργασίας, στη μη εκμετάλλευση, στη δυνατότητα που υπάρχει ώστε και οι εργαζόμενοι να έχουν συνθήκες ασφαλείας στη χρήση των εργαλείων, κατά την άσκηση των δραστηριοτήτων τους, καθώς, όπως είναι γνωστό, η αλιεία αποτελεί ένα από τους τομείς που παρουσιάζει τους μεγαλύτερους κινδύνους στην εργασία σε σχέση με άλλες δραστηριότητες.
<P>
Γι'αυτό το λόγο, ο προσανατολισμός που εμείς καθορίσαμε, λαμβάνει υπόψη τη μεγάλη κοινωνική επιλογή opzione, μια επιλογή την οποία θέλουμε να εδραιώσουμε, σε σχέσεις με τους άλλους - τον βορειοαμερικανικό, τον νοτιανατολικό ασιατικό κλπ. που είναι το ευρωπαϊκό πρότυπο. Στο τομέα της αλιείας το ευρωπαϊκό, κοινωνικό πρότυπο πρέπει να εδραιωθεί πλήρως, επειδή η αλιεία είναι ένας από τους τομείς στον οποίο οι περιφερειακές και τοπικές συμφωνίες έχουν μια αρχαία, ιστορική παράδοση, κατά κάποιο τρόπο ακόμα έχουν και ανθρωπολογικές πτυχές και επομένως έχουν άμεση σχέση με τη διαχείριση των πόρων, την εκμετάλλευσή τους και την ικανότητα της τοποθέτησής τους στην αγορά.
<P>
Θεωρώ ότι αυτή είναι μια πρώτη έκθεση η οποία λαμβάνει υπόψη όλους τους παράγοντες: γι' αυτό συγχαίρω τον εισηγητή και μπορώ να πω με βεβαιότητα ότι θα την υποστηρίξει η σοσιαλιστική ομάδα.

<SPEAKER ID=105 LANGUAGE="DE" NAME="Langenhagen">
Κύριε Πρόεδρε, εδώ πρόκειται για μια έκθεση πρωτοβουλίας της Επιτροπής Αλιείας, σχετικά με την αλιευτική πολιτική μετά το έτος 2002. Η λεγόμενη "γαλάζια Ευρώπη» δημιουργήθηκε το 1983 και για ένα διάστημα 20 ετών και επομένως λήγει το έτος 2002. Κύρια ιδέα αυτής της έκθεσης είναι να δημιουργήσει μια πρώτη βάση συζήτησης, ως προσανατολισμό, για την νέα διατύπωση της αλιευτικής πολιτικής. Στην πράξη διαπιστώσαμε ότι κανείς ακόμη δεν έχει έως τώρα ασχοληθεί, σωστά, με το μέλλον της αλιευτικής πολιτικής. Γι' αυτό πρέπει να αποδοθεί στην έκθεση αυτή ιδιαίτερη σημασία. Φυσικά το Ευρωπαϊκό Κοινοβούλιο δεν είπε ακόμη τον τελευταίο του λόγο επί του θέματος.
<P>
Κύριο πρόβλημα της αλιευτικής πολιτικής αποτελεί η καταστροφική κατάσταση των αλιευτικών αποθεμάτων, που συσχετίζεται με ένα υπερβολικά μεγάλο αλιευτικό στόλο. Όλα σχεδόν τα σημεία αυτής της έκθεσης πρωτοβουλίας περιστρέφονται γύρω απ' αυτό. Τί αίτημα προβάλλει τώρα η έκθεση; Στο πρόβλημα του υπέρογκου αλιευτικού στόλου, ζητά την προσαρμογή του μεγέθους του στόλου στα υπάρχοντα αλιευτικά αποθέματα, με στόχο την δημιουργία μιας ισορροπίας. Οι κοινωνικές συνιστώσες πρέπει, φυσικά, να ληφθούν εδώ υπόψη.
<P>
Δεύτερον: για την διατήρηση των αλιευτικών αποθεμάτων απαιτείται ένα απλό και αποτελεσματικό σύστημα. Τα συνολικά επιτρεπόμενα αλιεύματα, που καθορίζονται ετησίως, πρέπει να βασίζονται σε βιολογικούς, οικονομικούς και κοινωνικούς παράγοντες και στην διαδικασία αυτή πρέπει να συμπεριληφθούν κυρίως οι αλιείς. Στις ποσοστώσεις των συνολικά επιτρεπόμενων αλιευμάτων ισχύει, περαιτέρω, η αρχή της σχετικής σταθερότητας. Αυτό είναι ιδιαίτερα σημαντικό!
<P>
Τρίτον: οι διαρθρωτικές αλλαγές της αλιευτικής πολιτικής χρειάζονται περαιτέρω υποστήριξη, για να διαμορφωθούν έτσι, ώστε να είναι κοινωνικά συμβατές. Τέταρτον: η πολιτική ελέγχου αποτελεί αναπόσπαστο τμήμα της αλιευτικής πολιτικής, προκειμένου να ασκηθεί μια ορθολογισμένη πολιτική, όσον αφορά τα αλιευτικά αποθέματα. Για τον λόγο αυτό, ήταν ιδιαίτερα σημαντικό για μας, ότι ειπώθηκε αυτό στην έκθεση, και προβλήθηκε η απαίτηση, για τον καθορισμό ελάχιστων "στάνταρτ» στα κράτη μέλη, για την ενίσχυση του ελέγχου των αλιευτικών πόρων και για την επέκταση των υφισταμένων ελέγχων και στην αλιευτική παραγωγή τρίτων χωρών.
<P>
Πέμπτον: σχετικά με την πολιτική των εξωτερικών πόρων, η έκθεση παραπέμπει στις αρχές που μόλις αποφάσισε το Ευρωπαϊκό Κοινοβούλιο. Στην έκθεση αυτή θα επιθυμούσα να υπήρχε, πάντως, μια σαφής δήλωση, ότι στο εξής η Ευρωπαϊκή Ένωση θα έχει την αποκλειστική αρμοδιότητα για την διαπραγμάτευση συμφωνιών με τρίτες χώρες. Κατά την άποψη μου, είναι απλώς αναγκαίο να παρουσιάζεται η Ευρωπαϊκή Ένωση, στον τομέα της πολιτικής εξωτερικών και εξωτερικού εμπορίου, σαν μια ενότητα, και αυτή η εικόνα να μη διασπάται από πολλές διμερείς συμφωνίες.
<P>
Γνωρίζουμε ότι η έκθεση αυτή αποτελεί καρπό μίας συναίνεσης, την οποία, εμείς, από την Ομάδα του Ευρωπαϊκού Λαϊκού Κόμματος, ευχαρίστως στηρίζουμε. Ιδιαίτερες ευχαριστίες αρμόζουν, πάντως, στην εισηγήτρια κ. Carmen Fraga που γενναία επιδόθηκε σε ένα πολύ δύσκολο τόλμημα!

<SPEAKER ID=106 LANGUAGE="FR" NAME="d'Aboville">
Κύριε Πρόεδρε, θα ήθελα κατ· αρχήν να συγχαρώ την εισηγήτρια για την σημαντική εργασία του και για το πνεύμα συμβιβασμού το οποίο επέδειξε η κ. Fraga Estιvez προκειμένου να καταλήξουμε σε συμβιβασμό. Θα ήθελα να προσδιορίσω εκ νέου της συζήτηση.
<P>
Περί τίνος πρόκειται; Πριν από την 31 Δεκεμβρίου 2002, η Επιτροπή πρέπει να παρουσιάσει μια έκθεση για την γενική κατάσταση της αλιείας, προκειμένου το Συμβούλιο να μπορέσει να αποφασίσει για κάθε απαραίτητη διευθέτηση, ιδιαίτερα σε δύο σημεία: τον περιορισμό της αλιείας στην ζώνη "στην περιοχή Shetland»και την ανανέωση ή μη των παραβάσεων στην ζώνη δώδεκα μιλίων που δεν ανήκον στην κοινότητα.
<P>
Η Επιτροπή Αλιείας ασχολούμενη με το ζήτημα, παρουσίασε δυο εντελώς αποκλίνουσες απόψεις. Η μια διακηρύσσει την απελευθέρωση της πρόσβασης στα ύδατα της κοινότητας, με ατομική παραχώρηση διακιωμάτων αλιείας, μεταφερόμενων στην αγορά. Η άλλη, η οποία προτείνει να εθνικοποιηθούν και πάλι ορισμένα κοινοτικά ύδατα, προοριζόμενα για παρόχθια κράτη.
<P>
Δεν επιθυμούμε ούτε το ένα ούτε το άλλο, γιατί θεωρούμε σημαντικό να διατηρηθεί η αρχή της σχετικής σταθερότητας, σύμφωνα με την οποία κάθε χώρα έχει δικαίωμα σε ορισμένο ποσοστό από τα συνολικά αλιεύματα ετησίως, και σύμφωνα με την αρχή αυτή κάθε χώρα κατανέμει η ίδια το δικαίωμα αυτό στους αλιείς. Θεωρούμε εξίσου σημαντικό να διατηρηθεί το υπάρχον καθεστώς, το οποίο προορίζει την ζώνη των δώδεκα μιλίων για τους μη επαγγελματίες παράκτιους αλιείς. Γιατί που στηρίζονται οι πιο ένθερμοι μεταρρυθμιστές; Σε μια αυθαίρετη και χωρίς διαχωρισμούς εκτίμηση, σύμφωνα με την οποία η ΚΑΠ θα ήταν μόνο μια αποτυχία.
<P>
Βέβαια όλα απέχουν από την τέλεια οργάνωση των ευρωπαϊκών αλιευμάτων, δεν μπορούμε ωστόσο να δηλώσουμε ότι έχουν όλα αποτύχει. Σε κάθε περίπτωση οι προσπάθειες και οι τροποποιήσεις οι οποίες πρέπει να γίνουν πρέπει, κατά την άποψη μου, να αφορούν την πτυχή της "αγοράς» και των ελέγχων καθώς τα κενά τα οποία έχουν διαπιστωθεί στους τομείς αυτούς ήταν σίγουρα η κύρια πηγή δυσκολιών για την Κοινή Αλιευτική Πολιτική.

<SPEAKER ID=107 LANGUAGE="EN" NAME="Teverson">
Κύριε Πρόεδρε, και εγώ θεωρώ ότι είναι ιδιαίτερα λυπηρό το γεγονός ότι ο Επίτροπος απουσιάζει σήμερα από την πλέον ενδιαφέρουσα, ίσως, συζήτηση στον τομέα της αλιείας, για τα επόμενα χρόνια.
<P>
Σε ό, τι αφορά την Επιτροπή Αλιείας, ένα από τα σημαντικότερα στοιχεία ήταν ότι το Ευρωπαϊκό Κοινοβούλιο ως θεσμικό όργανο πρέπει να προπορεύεται των άλλων οργάνων στη συζήτηση που διεξάγεται στην Ευρωπαϊκή Ένωση, προκειμένου να εκθέσουμε τις απόψεις μας σχετικά με το πώς πιστεύουμε ότι θα έπρεπε να είναι η αλιευτική πολιτική μετά το έτος 2002, και ποια μορφή πρέπει να προσλάβει. Η εν λόγω έκθεση είναι σφαιρική.
<P>
Θα έλεγα σε άλλους βουλευτές ότι δεν πρέπει να σκεφτόμαστε την αλιεία ως κάτι το περιθωριακό. εκείνο που εννοούμε, είναι η ευρύτερη θαλάσσια οικολογία. Οι ωκεανοί καλύπτουν περίπου τα δύο τρίτα της επιφάνειας της γης, ενώ οι στόλοι της Ευρώπης καλύπτουν μεγαλύτερη από αυτή την περιοχή ως ένα βαθμό.
<P>
Ένα από τα σημαντικότερα σημεία που προκύπτουν όταν εξετάζουμε την ΚΑΠ είναι ότι, στο σύνολό της, απέτυχε. Απέτυχε σε ό, τι αφορά τους διαπραγματεύσιμους στόχους της, απέτυχε να διατηρήσει θέσεις εργασίας και, επίσης, απέτυχε ευρέως στο πλαίσιο των διεθνών συμφωνιών για την προστασία των τρίτων χωρών και των αποθεμάτων τους, καθώς και για την ανάπτυξη των βιομηχανιών τους. Τούτο οφείλεται, εν μέρει, στον υπερβολικό συγκεντρωτισμό και την πολιτικοποίηση της Κοινής Αλιευτικής Πολιτικής.
<P>
Το αποτέλεσμα είναι ότι η ίδια η πολιτική δεν καθίσταται σεβαστή από τον τομέα αυτό. πιστεύω ότι αυτό ισχύει σε όλη την Ευρωπαϊκή Ένωση. Όπως διαπιστώσαμε σε πολλές άλλες εκθέσεις της Επιτροπής Αλιείας, δεν υπήρξε η πολιτική βούληση μεταξύ των κρατών μελών να την επιβάλουν. Προσπαθήσαμε να το αντιμετωπίσουμε προσθέτοντας περισσότερους κανονισμούς στους ήδη υπάρχοντες, με μικρό επιπλέον αποτέλεσμα.
<P>
Ποιο είναι το συμπέρασμα; Πιστεύω ότι υπάρχει ένα απλό μήνυμα στο σημείο αυτό. Κατ' αρχάς, ότι δεν μπορούμε, σε καμία περίπτωση, να συνεχίσουμε την πορεία που ακολουθούμε σήμερα. Τούτο συνεπάγεται ότι καθίσταται απαραίτητη η θεμελιώδης μεταρρύθμιση της αλιευτικής πολιτικής.
<P>
Πώς, λοιπόν, θα συνεχίσουμε; Θα έλεγα ότι υπάρχουν δύο κλειδιά για να εξευρεθεί δρόμος προς τα εμπρός. Κατ'αρχάς, πρέπει να έχουμε σαφείς στόχους -δεν πιστεύω ότι κάτι τέτοιο συμβαίνει σήμερα. Οι στόχοι αυτοί είναι: η βιώσιμη εκμετάλλευση των αλιευτικών αποθεμάτων, η μακροπρόθεσμη ευημερία για τον τομέα της αλιείας και τις κοινότητες που εξαρτώνται από εκείνον, η τροφοδότηση του καταναλωτή με καλής ποιότητας ψάρι σε αποδεκτές τιμές -συχνά ξεχνούμε την πλευρά του καταναλωτή στη διαδικασία αυτή- και η μακροπρόθεσμη προστασία του ευρύτερου θαλάσσιου περιβάλλοντος.
<P>
Εκείνο που είναι πιο σημαντικό είναι να έχουμε ουσιαστικά αποτελεσματική πολιτική, όπου θα μπορούμε να χρησιμοποιήσουμε την εμπειρία που αντλήσαμε από άλλους τομείς. Κατ'αρχάς, μπορούμε να διαχειριστούμε επιτυχώς τα αλιευτικά αποθέματα, μόνο όταν συμπίπτουν οι περιοχές διαχείρισης με το ίδιο το καθεστώς διαχείρισης και το εύρος των εν λόγω αλιευτικών αποθεμάτων. Η απάντηση σε αυτό είναι η περιφερειοποίηση.
<P>
Επιπλέον, πρέπει να εκκινήσουμε τη διαδικασία ανάληψης πρωτοβουλιών από τη βάση των μετόχων και να τους εκχωρήσουμε ουσιαστική δύναμη στον τομέα τους. Επίσης, πρέπει να αναγνωρίσουμε στους αλιείς το δικαίωμα επί των μετοχών τους σε κάποιο βαθμό. Τούτο συνεπάγεται το τέλος της κοινής πρόσβασης και των κοινών πόρων.
<P>
Ως προς το θέμα αυτό, πιστεύω ότι η εν λόγω έκθεση δεν είναι τόσο σύντομη, δεν είναι τόσο περιεκτική και, αν και είναι αξιόλογη σε πολλούς τομείς, περιέχει πολλούς συμβιβασμούς και δεν είναι απολύτως επιτυχής στα βασικά αυτά ζητήματα.

<SPEAKER ID=108 LANGUAGE="PT" NAME="Novo">
Κύριε Πρόεδρε, αγαπητοί συνάδελφοι, δυστυχώς δεν μπορώ να απευθυνθώ στην κ. επίτροπο Emma Bonino, οπότε απευθύνομαι στον επίτροπο που παρίσταται σήμερα εδώ.
<P>
Με την έγκριση της παρούσας έκθεσης, προβαίνουμε στη χάραξη των βασικών πολιτικών κατευθύνσεων τις οποίες, τουλάχιστον κατά την άποψη του Κοινοβουλίου, θα πρέπει να ακολουθήσει η μελλοντική Κοινή Αλιευτική Πολιτική. Η αλιευτική βιομηχανία έχει ιδιάζουσα κοινωνική σημασία και συμβάλλει στην απασχόληση σε πολλές ευρωπαϊκές περιφέρειες, παρ' ότι έχει ολοένα και περισσότερο παραμεληθεί -και συγκεκριμένα από τον κοινοτικό προϋπολογισμό- προς όφελος άλλων οικονομικών και χρηματοδοτικών συμφερόντων, τα οποία μπορεί μεν να απολαμβάνουν πολύ μεγαλύτερης φροντίδας, αλλά δεν παρουσιάζουν τη σπουδαιότητα και την κοινωνική σημασία που ο τομέας αυτός έχει και θα συνεχίσει να έχει για την κοινωνία μας.
<P>
Οι γενικές πολιτικές κατευθύνσεις που χαράσσονται σε αυτή την έκθεση είναι θετικές, και μπορούν να συμβάλουν ώστε να αλλάξουν κάποιες εξαιρετικά αρνητικές πτυχές της σημερινής Κοινής Αλιευτικής Πολιτικής. Το κείμενο που υποβάλλεται σήμερα προς τελική έγκριση σε αυτή την Ολομέλεια έχει συμπεριλάβει πολλές από τις τροπολογίες που καταθέσαμε και διατυπώνει πολλές άλλες ιδέες τις οποίες υποστηρίξαμε κατά τη διάρκεια πολύμηνων συζητήσεων. Μεταξύ αυτών, θα ήθελα να υπογραμμίσω τις ακόλουθες:
<P>
Διατήρηση της αποκλειστικής επικαρπίας και διαχείρισης εκ μέρους των παρακτίων κρατών μελών μέσα στα όρια της ζώνης των δώδεκα μιλίων (μια πρόταση δική μας, για την οποία υπερηφανευόμαστε)·-Δεύτερον, η έκθεση τάσσεται υπέρ της αναγκαιότητας να υπάρχει σαφής διάκριση μεταξύ παράκτιας αλιείας μικρής κλίμακας και εμπορικής αλιείας μεγάλης κλίμακας. Πέραν τούτου, προτείνει τη βελτίωση και εναρμόνιση των κανόνων προστασίας και ασφαλείας κατά την εργασία, τη μείωση του χρόνου απασχόλησης στη θάλασσα, την ανάγκη διασφάλισης περισσότερης και καλύτερης κοινωνικής προστασίας και ασφάλειας στους αλιείς. Για παράδειγμα -και αυτό κατόπιν δικής μας πρότασης-, η έκθεση τάσσεται υπέρ της ενεργούς συμμετοχής των αλιέων και των ενώσεών τους στη χάραξη, στην εφαρμογή και στην αποκεντρωμένη διαχείριση όλων των πολιτικών που αφορούν την αλιευτική βιομηχανία, από τις αποφάσεις αναφορικά με τις απαγορεύσεις, την εφαρμογή νέων αλιευτικών τεχνικών και μεθόδων, τον προσδιορισμό των ΣΕΑ και των ποσοστώσεων, μέχρι τη χάραξη των πολιτικών εμπορίας που προσβλέπουν στην εξασφάλιση βιώσιμου εισοδήματος στους παραγωγούς·-Όπως είχαμε υποστηρίξει, η έκθεση προτείνει την εφαρμογή μιας δραστήριας πολιτικής διαφύλαξης των αλιευτικών πόρων και των θαλασσίων βιοτόπων, μέσω της διάθεσης επαρκών δημοσιονομικών πόρων για την επιστημονική έρευνα και για τη διεξαγωγή γενικευμένων και διαφανών ελέγχων των λαμβανομένων αποφάσεων·Τέλος, και πάλι κατόπιν δικής μας πρότασης, η έκθεση παραδέχεται πως η νέα ισορροπία μεταξύ της ικανότητας του αλιευτικού στόλου και των πόρων δεν θα πρέπει να επιτευχθεί μόνο μέσω της προώθησης μιας γενικευμένης πολιτικής με στόχο τη μείωση του αριθμού των σκαφών.
<P>
Έχουμε μπροστά μας μια θετική έκθεση, η οποία γεννά δικαιολογημένες προσδοκίες για τον τομέα. Δεν θα πρέπει όμως να έχουμε υπέρμετρο ενθουσιασμό: πρόκειται μονάχα για ένα πρώτο βήμα. Προκύπτει η ανάγκη, από τώρα και στο εξής, οι αλιείς, οι ενώσεις τους και γενικότερα οι παράγοντες της αλιευτικής βιομηχανίας, να επιδείξουν ικανότητα να ασκήσουν επιρροή, τόσο σε εθνικό όσο και σε κοινοτικό επίπεδο, ώστε αυτές οι κατευθύνσεις να επικυρωθούν από το Συμβούλιο και από την Επιτροπή.
<P>
Ολοκληρώνοντας, θα ήθελα να απευθύνω τα συγχαρητήριά μου στην εισηγήτρια, την κ. Carmen Fraga Estιvez, για το έργο που έφερε σε πέρας στη διάρκεια των τελευταίων μηνών, όπως και για την προσπάθεια που κατέβαλε ώστε να επιτευχθεί συναίνεση όσον αφορά το κείμενο που θα ψηφίσουμε αύριο.

<SPEAKER ID=109 NAME="Tamino">
Κύριε Πρόεδρε, άκουσα προσεκτικά όσα εξήγησε η εισηγήτρια αλλά οφείλω να επιβεβαιώσω ότι οι Πράσινοι, αναφορικά με το περιεχόμενο της απόφασης, αν και αποτελεί αποτέλεσμα ενός συμβιβασμού, ακόμα δεν μπορούν να το συμμεριστούν. Το πρόβλημα της κοινής πολιτικής της αλιείας μετά το έτος 2002 είναι ένα πολύ σημαντικό θέμα για την Ευρωπαϊκή Ένωση και επομένως αρκετά συζητήσιμο. Δεν υπάρχει αμφιβολία ότι πρέπει να διατηρηθεί μια κοινή πολιτική της αλιείας μετά το 2002, αλλά για εμάς τους Πράσινους, ο βασικός στόχος είναι η εγγύηση της διατήρησης του αλιευτικού αποθέματος και θεωρώ ότι αυτό αποτελεί ένα εύλογο στόχο επειδή, εάν στο μέλλον δεν θα υπάρχουν ψάρια, δεν θα υπάρχει ούτε και η αλιεία. Σήμερα, η βιομηχανία της αλιείας δεν επιτρέπει στα ψάρια τον κανονικό κύκλο αναπαραγωγής τους, πράγμα το οποίο ελαττώνει το αλιευτικό απόθεμα και προκαλεί συνθήκες κρίσης γι' αυτή την ίδια τη βιομηχανία. Η συζήτηση των μεθόδων αλιείας που βλάπτουν την ίδια την επιβίωση των ψαριών, επομένως είναι ωφέλιμη όχι μόνο για το περιβάλλον, για τη βιομηχανία της αλιείας αλλά και για να εγγυηθεί ένα μέλλον αποδεκτής διαβίωσης για τους αλιείς. Αν και είναι πιο δύσκολο, είναι απαραίτητη μια πραγματική μεταρρύθμιση της αλιείας η οποία θα έχει σαν στόχο τη δυνατότητα υποστήριξης και τη διατήρηση των αλιευτικών πόρων. Αντιθέτως, η απόφαση υπό συζήτηση, δεν τροποποιεί πραγματικά τη τοποθέτηση της σημερινής κοινής πολιτικής της αλιείας, ακόμα και όταν επιβεβαιώνονται προφορικά, σημαντικές καινοτομίες. Επιβεβαιώνεται, π.χ. πολύ σωστά, η αρχή προφύλαξης αλλά όταν απουσιάζει ένας κατάλληλος ορισμός της, αυτό μπορεί να ερμηνευτεί με διαφορετικούς τρόπους στα διάφορα κράτη.
<P>
Γι' αυτούς τους λόγους παρουσιάσαμε τις τροπολογίες για να προσπαθήσουμε να διασαφηνίσουμε το τμήμα της έκθεσης το οποίο αναφέρεται στο περιβάλλον και στη διατήρηση των αλιευτικών πόρων. Επίσης θεωρούμε ότι οι συμφωνίες της αλιείας, ιδιαίτερα με τα κράτη της Αφρικής, της Καραϊβικής και του Ειρηνικού, θα πρέπει να αναθεωρηθούν για να εξασφαλίσουν μια κατάλληλη επιστημονική και τεχνική συνεργασία, τη παρακολούθηση και τον έλεγχο των πόρων, με σκοπό να εγγυηθούν τη διατήρηση. Σε κάθε περίπτωση, υπάρχουν άλλες πλευρές της έκθεσης για τις οποίες θα έπρεπε να γίνει μια εμπεριστατωμένη συζήτηση. Μεγάλο μέρος της συζήτησης, η οποία διεξήχθη στην Επιτροπή, αφορούσε τη δυνατότητα της κοινής πολιτικής της αλιείας να συνεχίσει να αποτελεί εξαίρεση στην αρχή της ελεύθερης πρόσβασης στα κοινοτικά ύδατα. Θεωρούμε ότι το πρόβλημα της πρόσβασης είναι ένα σημαντικό πρόβλημα αλλά πρέπει να εξαρτάται από ζητήματα όπως η διατήρηση, ο πραγματικός έλεγχος των δραστηριοτήτων της αλιείας, η υιοθέτηση κατάλληλων, τεχνικών μέτρων και μια ουσιαστική μείωση της ικανότητας του στόλου, συνακολούθως με τη διατήρηση των αλιευτικών αποθεμάτων.

<SPEAKER ID=110 LANGUAGE="EN" NAME="Macartney">
Κύριε Πρόεδρε, ξαφνιάστηκα όταν άκουσα την εισηγήτρια να παρουσιάζει την έκθεση, λέγοντας ότι οι πιο ριζοσπαστικές ιδέες δεν συμπεριλήφθησαν. μάλλον το αντίθετο συμβαίνει. Στην ουσία, η δική μου ομάδα, η ριζοσπαστική, δηλαδή, ομάδα, είναι εκείνη που προσπαθεί να διατηρήσει τα στοιχεία της Κοινής Αλιευτική Πολιτικής, ενώ οι ιδέες της εισηγήτριας είναι όχι μόνο ριζοσπαστικές, αλλά - κατά τη γνώμη μου- απερίσκεπτες και επικίνδυνες. Δεν μπορώ να σκεφθώ κάτι πιο απορρυθμιστικό για την Ευρώπη από την προοπτική αλιευτικών πολέμων στα ευρωπαϊκά ύδατα, όχι μόνο εκείνα που καλύπτονται ήδη από την ΚΑΠ, αλλά και στη Βαλτική και τη Μεσόγειο. Ανησυχώ πραγματικά μήπως κυνηγώντας αυτή την έμμονη ιδέα της ελεύθερης αγοράς και της οικονομικής αποτελεσματικότητας, θα αντιμετωπίσουμε μια πράγματι ιδιαίτερα αποσταθεροποιητική κατάσταση.
<P>
Είναι απολύτως σημαντικό να αναγνωρίσει η Κοινή Αλιευτική Πολιτική ακριβώς το αντίθετο από εκείνο που υποστήριξε η κ. Fraga, δηλαδή ότι η αλιεία δεν συνιστά μια απλώς παρωχημένη οικονομική δραστηριότητα, αλλά, αντιθέτως, ότι αποτελεί πολύ συγκεκριμένη και μοναδική μορφή οικονομικής δραστηριότητας, και πρέπει να παραμείνει έτσι. Είναι πολύ σημαντική για να γίνει βορά στην ελεύθερη αγορά.
<P>
Η Κοινή Αλιευτική Πολιτική δεν είναι προσωρινή παρέκκλιση από την αρχή της ελεύθερης πρόσβασης, που θα εκπνεύσει αυτομάτως στα τέλη του 2002. Τούτο αποτελεί βασικό σημείο διαφωνίας μεταξύ των δύο πλευρών της εν λόγω διαμάχης. Όσοι από εμάς επιθυμούν να διατηρήσουν και να επεκτείνουν την ΚΑΠ, με όλα τα ελαττώματά της, έρχονται αντιμέτωποι με το τελεσίγραφο που προμηνύει τη λήξη όλων, και την ισχύ πλήρους ελευθερίας για όλους μετά το 2002. Αυτό είναι εξαιρετικά ανησυχητικό για τις αλιευτικές εταιρείες, όχι μόνο για τη Σκωτία, την οποία εκπροσωπώ, αλλά για όλη την Ευρωπαϊκή Ένωση, από τη Βαλτική μέχρι τη Μεσόγειο. Η σχετική σταθερότητα, που με χαρά διαπίστωσα ότι τόνισαν αρκετοί συνάδελφοι, δεν έχει πράγματι καταστεί κεντρική ιδέα και ακρογωνιαίος λίθος της εν λόγω έκθεσης, έτσι όπως συμβαίνει με την Κοινή Αλιευτική Πολιτική. Η σχετική σταθερότητα είναι, βεβαίως, το μόνο στοιχείο που καθιστά επί του παρόντος την ΚΑΠ μερικώς αποδεκτή από τις αλιευτικές βιομηχανίες.
<P>
Πρόσεξα ότι οι συνάδελφοι Baldarelli, Langenhagen και d'Aboville τόνισαν τη σημασία της σχετικής σταθερότητας. Συμφωνώ απολύτως, αλλά το σημείο αυτό δεν αποτελεί την ουσία της έκθεσης, αλλά μάλλον ένα ζήτημα δευτερεύουσας σημασίας.
<P>
Συνεπώς, καλώ το Σώμα να καταψηφίσει την έκθεση για τους ακόλουθους τρεις λόγους:
<P>
Κατ' αρχάς, υποδαυλίζει τις συνομιλίες, που δεν συμβαδίζουν με την οικονομική αποτελεσματικότητα και τη λειτουργία της ελεύθερης αγοράς. Κατά δεύτερο λόγο, θα υπονομεύσει τις παράκτιες κοινότητες που βασίζονται στην αλιευτική δραστηριότητα στα ανοικτά, τον τρόπο ζωής τους και τη βιωσιμότητά τους. Τέλος -και τούτο πρέπει να απασχολήσει όλους τους βουλευτές, ακόμη και αν βρίσκονται μακριά από τη θάλασσαθα υποσκάψει την υποστήριξη προς την Ευρωπαϊκή Ένωση και θα τροφοδοτήσει περαιτέρω όσους ισχυρίζονται ότι υπάρχει μόνο μία διέξοδος από την απέλπιδη Κοινή Αλιευτική Πολιτική, η οποία συνίσταται στην απομάκρυνση από την Ευρωπαϊκή Ένωση. Πρέπει να κλείσουμε τα αφτιά μας στις φωνές αυτές των σειρήνων και πρέπει να καταψηφίσουμε την έκθεση.

<SPEAKER ID=111 LANGUAGE="FR" NAME="Souchet">
Κύριε Πρόεδρε, τη απουσία της κυρίας Επιτρόπου, ήταν καλή η πρωτοβου λία έκθεσης για το μέλλον της ΚΑΠ μετά από το 2002, ξεκινώντας από έναν ειλικρινή απολογισμό της λειτουργίας και των δυσλειτουργιών στα είκοσι χρόνια της μπλε Ευρώπης. Προκάλεσε πολύ έντονες συζητήσεις. Ήταν απαράδεκτο. Γιατί; Γιατί η υπερβολικά φιλελεύθερη προσέγγιση η οποία υιοθετήθηκε ίσως να ταιριάζει σε ένα κράτος μέλος, την Ισπανία, ίσως όχι όμως σε άλλα κράτη, στα οποία ίσως να είχε αποδιαρθρώσει την εθνική αλιεία.
<P>
Οι πρώτες αυτές προτάσεις έθεσαν υπό αμφισβήτηση της αρχή της σχετικής σταθερότητας, σύμφωνα με την οποία κάθε κράτος έχει ένα σταθερό ετήσιο ποσοστό αλιευμάτων, προς όφελος ενός συστήματος ατομικών μεταφερόμενων επιχορηγήσεων των δικαιωμάτων αλιείας, ανοίγοντας την πόρτα σε μια γενίκευση της φαύλης πρακτικής της εκτίναξης των ποσοστώσεων και μακροπρόθεσμα, σε μια πιθανή εξαφάνιση ολόκληρων εθνικών στόλων υπέρ της παράκτιας δύναμης η οποία διαθέτει ήδη τον πιο ισχυρό στόλο. Στην αμφισβήτηση αυτή των εθνικών ποσοστώσεων προστίθεται μια απόλυτη προτεραιότητα η οποία δίνεται στον τομέα της πληροφόρησης, ένα τομέα ο οποίος καταχρηστικά θεωρείται ως δραστηριότητα υποκατάστασης της μείωσης του αριθμού των αλιέων και της απουσίας κάθε μέσου αποτελεσματικής στήριξης της αγοράς φρέσκων αλιευμάτων, τόσο σημαντικής για την ζωή και τις δραστηριότητες, συμπεριλαμβανομένου του τουρισμού, των παράκτιων περιοχών μας. Ο παρηγορητικός χαρακτήρας της τρέχουσας ΚΑΠ ενισχύθηκε επιπλέον από την έκκληση νέων και δραστικών μειώσεων των στολίσκων - πάντοτε μέσω υποβάθμισης.
<P>
Η κ. Fraga Estιvez συμφώνησε να αναθεωρήσει βασικά σημεία της αρχικής έκθεσης. Έγιναν μια σειρά από βελτιώσεις. Όμως το τελικό αποτέλεσμα δεν είναι ικανοποιητικό, καθώς δεν ελήφθησαν υπόψη μια σειρά από τις τροπολογίες μας. Τρία είναι τα απολύτως απαραίτητα σημεία.
<P>
Πρώτο, πρέπει να διατηρηθεί, χωρίς αμφιβολία, της αρχής της σχετικής σταθερότητας των εθνικών ποσοστόσεων, της επικουρικότητας στην διαχείριση των ποσοστώσεων και να εξασφαλισθεί ο δίκαιος και αποτελεσματικός έλεγχος των συνολικά επιτρεπομένων αλιεύσεων (ΣΕΑ) και των ποσοστώσεων. Το δεύτερο σημείο είναι ότι είναι απαραίτητο να διατηρηθεί η μη κοινοτικοποίηση του εθνικού θαλάσσιου χώρου, στα όρια των δώδεκα μιλίων, τα οποία πρέπει προορίζονται μόνο για τους μικρούς παράκτιους αλιείς. Το τρίτο σημείο είναι ότι η ΚΑΠ είναι απαραίτητο να δώσει ώθηση και ειναι προστατεύσει ένα τομέα ο οποίος έχει κεφαλαιώδη ρόλο στην χωροταξία. Για τον λόγο αυτό πρέπει να ενισχυθεί η βοήθεια προς την βιοτεχνική αλιεία για να δοθούν τα μέσα να αναπτυχθούν αντί να συρρικνωθούν και να ενισχυθεί ο τομέας της αγοράς, ιδιαίτερα ο τομέας της αγοράς και πιο συγκεκριμένα η αγορά φρέσκων αλιευμάτων και η ποιότητα των προϊόντων.
<P>
Η ομάδα μου, κύριε Πρόεδρε, δεν μπορεί παρά να λυπάται γιατί η έκθεση για το μέλλον της ΚΑΠ δεν ήταν αρκετά σαφής σχετικά με τρεις θεμελιώδεις στόχους, των οποίων η επιδίωξη θα μπορεί να δικαιολογήσει στο μέλλον την διατήρηση και την αποδοχή της μπλε Ευρώπης.

<SPEAKER ID=112 LANGUAGE="EN" NAME="Paisley">
Κύριε Πρόεδρε, η αλιεία της Βόρειας Ιρλανδίας πρέπει να προστατευθεί και να διατηρηθεί και μετά το 2002. Σε ό, τι αφορά εκείνους που ασκούν ως βιοποριστικό μέσο την αλιεία στη Βόρεια Ιρλανδία, πρέπει η εργασία τους να προστατευθεί καταλλήλως με διαρθρωτικές διαδικασίες και πολιτικές. Ο τομέας της αλιείας βαδίζει προς ολοκληρωτική εξαφάνιση. Εκείνοι που δεν διαθέτουν καθόλου αλιευτικά ύδατα, ή μη επαρκή για τις ανάγκες τους, δεν πρέπει να επιτρέπεται να λεηλατούν εκείνων που οι αλιευτικές εκτάσεις έχουν ήδη υποφέρει από τους ονομαζόμενους ειδικούς συζητητές, που αποδείχθηκαν λανθασμένοι σε πολλές περιπτώσεις.
<P>
Για παράδειγμα, όπως μας δήλωσαν εμπειρογνώμονες της ΕΕ, ορισμένα αλιευτικά αποθέματα θα αφανιστούν από την Ιρλανδική Θάλασσα αν δεν υλοποιηθούν οι προτάσεις τους. Το αντίθετο συνέβη, αλλά οι αλιείς υπέφεραν πάρα πολύ, εξαιτίας εσφαλμένης απόφασης των Βρυξελλών. Οι περιφερειακές ποικιλομορφίες πρέπει να καθίστανται σεβαστές σε κάθε χάραξη πολιτικής.
<P>
Ένα από τα πλέον αδύνατα σημεία του παρελθόντος υπήρξε η έλλειψη αποτελεσματικής επιβολής, γεγονός που επιδεινωνόταν και διογκωνόταν από τα κράτη μέλη. Πρέπει να υπάρχουν θεμιτά αλιευτικά εδάφη και όλα τα μέρη να δεσμεύονται και να υποχρεούνται να συμμορφώνονται με τους κανόνες. Η διανομή των ποσοστώσεων πρέπει να αντιμετωπιστεί, και στην Ιρλανδική Θάλασσα, η προτίμηση της Χάγης, που διαστρέφει πλήρως τις αλιευτικές ποσοστώσεις, πρέπει να καταργηθεί. Οι αλιευτικές κοινότητες, που γνώρισαν περικοπές στους στόλους τους, πρέπει πλέον να υποστηριχθούν, ώστε να καταφέρουν να συγκρατήσουν ό, τι απέμεινε, και να ενθαρρυνθούν, προκειμένου να εισέλθουν ξαφνικά στο προσκήνιο με νέες εξελίξεις.

<SPEAKER ID=113 LANGUAGE="DE" NAME="Kindermann">
Κύριε Πρόεδρε, η Επιτροπή Αλιείας μετά από χρονοβόρες και επίπονες συζητήσεις για το βασικό θέμα του ποια πρέπει να είναι η πορεία της κοινής αλιευτικής πολιτικής, μετά το 2002, κατέληξε σε μια συμβιβαστική λύση που υποστηρίζεται από την συντριπτική πλειοψηφία της Επιτροπής και υποβλήθηκε τώρα στην Ολομέλεια. Η διαδικασία που ακολουθήθηκε όμως, για να προκύψει, τελικά αυτή η έκθεση, δεν ήταν σίγουρα η καλύτερη, και η Επιτροπή Αλιείας πρέπει να προσέξει να μη αποκτήσει την συνήθεια, σε σημαντικά και δύσκολα ζητήματα, να εργάζεται, με βάση πολύ γενικά συναινετικά κείμενα, τα οποία κατόπιν, λόγω ελλείψεως χρόνου, μπορούν να υποβληθούν προς ψηφοφορία, με την διαδικασία του κατεπειγόντως. Για τον λόγο αυτό, απευθύνω έκκληση στους επόμενους εισηγητές, να λάβουν υπόψη τους εγκαίρως, στο προσχέδιο της έκθεσης, την γνώμη των άλλων μελών της Επιτροπής, για να μη φτάσουν στην αρμόδια Επιτροπή πάλι 420 τροπολογίες, όπως σ' αυτή την περίπτωση. Αν, παρ' όλα αυτά, η έκθεση στηρίχθηκε, τελικά, από την συντριπτική πλειοψηφία, αυτό οφείλεται, κατά κύριο λόγο, στην μεγάλη συναινετική προθυμία της εισηγήτριας, στην οποία θα ήθελα να εκφράσω και την προσωπική μου αναγνώριση.
<P>
Μια συμβιβαστική λύση δεν ανταποκρίνεται φυσικά απόλυτα στα συμφέροντα όλων και ορισμένα λεπτομερή θέματα έπρεπε γι' αυτό να εξαιρεθούν. Για μένα σημαντικό είναι, πάντως, ότι αναγνωρίζεται και πάλι στην έκθεση, η αρχή της σχετικής σταθερότητας και ότι μετά το 2002 μπορεί να περιοριστεί η πρόσβαση στις παρόχθιες ζώνες των κρατών μελών. Πιστεύω επίσης ότι η έκθεση παρουσιάζει, εμπεριστατωμένα, την άποψη ότι η αλιεία για κοινωνικοοικονομικούς και βιολογικοοικολογικούς λόγους δεν μπορεί να αντιμετωπίζεται σαν κάθε άλλο οικονομικό κλάδο, αν και κάπου - κάπου θα επιθυμούσα μια σαφέστερη διατύπωση στο κείμενο. Για τον λόγο αυτό, δεν συμμερίζομαι την αντίληψη κάποιων συναδέλφων που θέλουν να δουν την έκθεση, σαν μια επίθεση προς τα κοινοτικά κεκτημένα.
<P>
Δεν θα πρέπει, εξάλλου, να λησμονούμε ότι εδώ πρόκειται για μια πρώτη προσέγγιση του θέματος και ότι το Κοινοβούλιο ασφαλώς δεν συζητά για τελευταία φορά την διαμόρφωση της κοινής αλιευτικής πολιτικής, μετά το έτος 2002.

<SPEAKER ID=114 LANGUAGE="EN" NAME="Provan">
Κύριε Πρόεδρε, νομίζω ότι δεν χρειάζεται να επαναλάβω τις παρατηρήσεις που έκανα προηγουμένως για τον τρόπο με τον οποίο η εισηγήτρια επιτέλεσε την εργασία της. Αποδεχόμενη πολλές τροπολογίες, και είμαι ευχαριστημένος που αποδέχθηκε πολλές από τις δικές μου τροπολογίες, περιήλθε σε μάλλον δυσχερή θέση, καθώς η έκθεση που μας παρουσίασε σήμερα είναι πολύ διαφορετική από το αρχικό σχέδιο έκθεσης που είχε συντάξει. Όμως, τούτο αποδεικνύει ότι εργάστηκε σωστά, και πιστεύω ότι το Ευρωπαϊκό Κοινοβούλιο αναγνωρίζει το γεγονός αυτό.
<P>
Η Κοινή Αλιευτική Πολιτική είναι κάπως ακαθόριστη προς το παρόν. Διαπιστώνεται απόκλιση μεταξύ πόρων και αλιευτικής ικανότητας. Απαιτείται ανασυγκρότηση του στόλου. Είναι πλέον καθημερινό γεγονός ότι το ποσοστό απόρριψης υπερβαίνει κατά πολύ την ποσόστωση, και η πώληση ιχθύων που δεν είναι καταχωρημένοι στη θέση της αγοράς καταστρέφουν το σεβασμό που τρέφουν πολλοί προς την Κοινή Αλιευτική Πολιτική.
<P>
Εμείς, βεβαίως, χρειαζόμαστε μια πολιτική που να μεριμνά για τους ανθρώπους που ζουν σε ορισμένες από τις πιο απομακρυσμένες και φτωχές περιοχές της Ευρωπαϊκής Κοινότητας, και πιστεύω ότι η γενική φιλοσοφία που διαπνέει την εν λόγω έκθεση, είναι ορθή. Τονίζει τη σχετική σταθερότητα, ανεξάρτητα από τις ενδεχόμενες απόψεις των συναδέλφων, και επισημαίνει ότι οι ευαίσθητες περιοχές της Κοινότητας πρέπει να καταστούν σεβαστές.
<P>
Εκφράζω την ικανοποίησή μου που η πρώτη παράγραφος της έκθεσης ζητεί τη θέσπιση αποκλειστικής ζώνης 12 μιλίων για τις παράκτιες χώρες και τις παράκτιες κοινότητες, ώστε όσοι ψαρεύουν στις περιοχές αυτές να μπορούν να διαχειρίζονται τους δικούς τους πόρους βάσει κοινοτικών νόμων. Είναι ζωτικής σημασίας οι αλιείς να αισθάνονται ότι συμμετέχουν στην πολιτική, κάτι που δεν συμβαίνει σήμερα. Το 80 % των αλιέων ψαρεύει κοντά στις δικές του ακτές και γι' αυτό, το 80 % των αλιέων θα συμμετάσχει στην πολιτική. Σε ό, τι αφορά τα μεγαλύτερα σκάφη, που ανοίγονται περισσότερο, θα απαιτηθεί πολύ εντονότερος κοινοτικός έλεγχος απ' ό, τι κατά το παρελθόν. Πιστεύω ότι όλα αυτά καλύπτονται από την έκθεση αυτή, στην οποία παρέχω, συνεπώς, την πλήρη υποστήριξή μου.

<SPEAKER ID=115 LANGUAGE="EN" NAME="Gallagher">
Κύριε Πρόεδρε, αν και δεν συμφωνώ με πολλές πτυχές της έκθεσης που συνέταξε η εισηγήτρια, θέλω να την συγχαρώ που κατάφερε να φέρει την έκθεσή της μέχρι αυτό το σημείο.
<P>
Ακουσα τις απόψεις των εκπροσώπων των αλιέων, πολλοί από τους οποίους πιστεύουν ότι η εν λόγω πρόταση ψηφίσματος συντάχθηκε μόνο για να καταργήσει την έννοια των εθνικών αλιευτικών ποσοστώσεων και να απειλήσει τον τομέα αυτό, όσο οποιονδήποτε άλλο τομέα. Όλοι μας ξέρουμε ότι η αλιεία δεν μοιάζει με κανέναν άλλο τομέα. Η σημασία βιώσιμων κοινοτήτων παράκτιας αλιείας φαίνεται ότι αγνοείται παντελώς, ή ότι αντιμετωπίζεται περιφρονητικά. Η πρόταση δεν λαμβάνει επαρκώς υπόψη τις ανάγκες χορήγησης πόρων που έχουν οι παράκτιες κοινότητες, οι οποίες βρίσκονται κοντά σε αλιευτικά αποθέματα. Η έκθεση δεν αναφέρει ακριβώς τις εξεταζόμενες απόψεις και τις ανάγκες όλων των αλιευτικών συμφερόντων της Ευρωπαϊκής Κοινότητας. Το εν λόγω ψήφισμα επιχειρεί, βασικά, να επιβεβαιώσει ότι οι εθνικές ποσοστώσεις δεν είναι συμβατές με την Ενιαία Αγορά και την ελεύθερη διακίνηση κεφαλαίων, σαν να μην υπήρχε κανένα απολύτως κριτήριο προς εξέταση.
<P>
Πραγματοποιήθηκαν ορισμένες παραχωρήσεις, ώστε να διατηρηθεί το όριο μεταξύ έξι και δώδεκα μιλίων. Παράλληλα, το ψήφισμα αρχίζει να διασφαλίζει ότι στο τέλος, μετά από περίοδο μελέτης -και τούτο είναι σημαντικό- η χορήγηση φόρου πρέπει να εξορθολογιστεί με τη χορήγηση αλιευτικών δικαιωμάτων στους αλιείς, με άλλα λόγια, τις Διεθνείς Δασμολογικές Ποσοστώσεις (ΔΔΠ).
<P>
Οι ΔΔΠ εφαρμόστηκαν και αλλού. υπήρξαν αντιφατικά και δεν κατάφεραν να επιτύχουν τους οικονομικούς στόχους. Χρησιμοποιήθηκαν ως εμπορεύσιμα αγαθά, πωλήθηκαν εκτός επικράτειας των κρατών μελών και πιστεύω ότι θα αποτελέσουν σφραγίδα καταστροφής. Οι ποσοστώσεις δεν πρέπει να κρατικοποιηθούν. Η άποψη ότι η σχετική σταθερότητα και η κατανομή ποσοστώσεων εφαρμόστηκαν για να διευκολύνουν την προσαρμογή στην Ενιαία Αγορά, δεν ευσταθεί, και η απαίτηση της Ενιαίας Αγοράς δεν πρέπει να συγχέεται με την απεριόριστη πρόσβαση στους πόρους.
<P>
Διαφωνώ με την άποψη ότι ο τομέας της αλιείας βρίσκεται σε παρακμή. Πιστεύω ότι η πρόβλεψη αυτή είναι πολύ ζοφερή. Υπήρχαν και εξακολουθούν να υπάρχουν πολλοί επιτυχημένοι αλιείς και οι βοηθητικές βιομηχανίες σημείωσαν επιτυχία.
<P>
Οι περικοπές του στόλου δεν αποτελούν αναγκαστικά τη λύση για τη διατήρηση. Η διαχείριση είναι ο δρόμος του μέλλοντος. Γιατί δεν εξετάζουμε το ενδεχόμενο προσωρινής παύσης της αλιευτικής δραστηριότητας για τον τομέα της αλιείας; Η αγρανάπαυση είναι καλή για τη γεωργία, επομένως, πρέπει να εξετάσουμε κάτι ανάλογο για τον τομέα της αλιείας.
<P>
Εν κατακλείδι, μπορώ μόνο να πω ότι το ψήφισμα αυτό πρέπει να απορριφθεί στην παρούσα μορφή του. Η έγκρισή του ενδέχεται να οξύνει τον διόλου ευκαταφρόνητο κίνδυνο να μειωθούν ορισμένοι εθνικοί στόλοι κάτω από το κρίσιμο ποσοστό, καθιστώντας τη διάταξη διαρθρωτικών και βοηθητικών υπηρεσιών ασύμφορη για πολλά κράτη μέλη.

<SPEAKER ID=116 NAME="Εφραιμίδης">
Κύριε Πρόεδρε, η μεταρρύθμιση της αλιευτικής πολιτικής με προοπτική πέρα από το 2002 οφείλει, πρέπει να το παραδεχθούμε, να έχει στόχο να ενισχύσει, να στηρίξει αυτόν τον πολύπλευρα χρήσιμο, πολύτιμο τομέα. Για να γίνει αυτό, θα πρέπει αυτή η μεταρρύθμιση να βλέπει τον τομέα σε όλες τις πτυχές του, σε όλες τις ιδιαιτερότητες που τον χαρακτηρίζουν. Φοβούμαι ότι η έκθεση της κ. Fraga Estιvez, παρά τις σημαντικές βελτιώσεις που επέφερε στην αρχική έκθεση η ίδια και με την αποδοχή των τροπολογιών, δεν ανταποκρίνεται με πληρότητα στα κύρια προβλήματα που έχει ο τομέας.
<P>
Συγκεκριμένα, είναι θετικό ότι κάνει σαφή διάκριση της μικρής αλιείας από την μεγάλη δραστηριότητα, την εμπορική, την βιομηχανική. Είναι επίσης θετικό ότι ζητάει συγκεκριμένα θετικά μέτρα για τους μικρούς παράκτιους αλιευτικούς στόλους. Αλλά υπάρχει η πελώρια αντίφαση: κοινή αλιευτική πολιτική για τον Ατλαντικό, για τη Βόρειο Θάλασσα και για την Μεσόγειο. Στις δύο πρώτες περιπτώσεις, χωρικά ύδατα 200 μίλια. Στην τρίτη περίπτωση, την μεσογειακή, από 6 μέχρι 12 μίλια. Είναι μία ολοφάνερη, ανισότιμη, επικίνδυνη μεταχείριση.
<P>
Δεύτερον, θετικά τα κάποια κίνητρα για την απόσυρση από την αλιεία των επιδιδόμενων σ' αυτήν. Αλλά, όμως, όσο ισχυρά και να είναι τα κίνητρα, δεν λύνουν το πρόβλημα. Είναι ασπιρίνη. Τελειώνουν κάποτε. Πού θα απασχοληθούν αυτοί; Θα στοιβαχτούν στα εκατομμύρια των ανέργων; Δεν υπάρχει λύση εδώ, δεν υπάρχει υπόδειξη, δεν υπάρχει σημείο, παράγραφος που να λέει: »προληπτικά μέτρα για την απασχόληση των αποσυρόμενων από την αλιεία».

<SPEAKER ID=117 LANGUAGE="FR" NAME="Martinez">
Κύριε Πρόεδρε, ομιλώ ως βουλευτής προερχόμενος από ένα από τα κυριότερα λιμάνια της Μεσογείου, την Sete. Η κ. Fraga Estιvez προερχόμενη από την Galicia υπερασπίζεται τους εκεί 8.000 αλιείς, οι οποίοι είναι τέσσερις φορές περισσότεροι από τους γάλλους αλιείς, τα 18.000 σκάφη από τα 100.000 ευρωπαϊκά, δηλαδή τρεις φορές περισσότερα από τα γαλλικά-μια πραγματική αρμάδα- και τους 660.000τόνους αλιευμάτων, δηλαδή τέσσερις φορές περισσότερα από τα γαλλικά.
<P>
Κυρία Fraga, έχετε δίκιο, ο τομέας αυτός περνάει κρίση. Μετά από την ερήμωση της υπαίθρου, έρχεται η ερήμωση των λιμανιών, ενός τομέα, ο οποίος γνωρίζουμε ότι είναι δύσκολος, έχει συγκρούσεις, "έναν πόλεμο του Κόλπου», του Κόλπου της Γασκώνης, τον πόλεμο του τόνου, του μπακαλιάρου, με σημαντικούς νομικούς περιορισμούς, που πρόερχονται από την ελευθερία της ανοικτής θάλασσας και τους βιολογικούς περιορισμούς. Είναι εμφανές, δεν μπορούμε να κάνουμε ότι θέλουμε με τα αποθέματα ψαριών.
<P>
Ζητάμε συνεχώς από τους αλιείς να κάνουν θυσίες, και οι λύσεις είναι πάντοτε μαλθουσιανικές. Μιλήσαμε μόλις για την αγρανάπαυση της θάλασσας. Στo ΠΛΠ4, η Γαλλία θα πρέπει, πχ. Να μειώσει την αλιευτική ικανότητα κατά 10 %, ενώ ήδη με το προηγούμενο ΠΛΠ, το 1991, χρειάστηκε να καταστρέψει χίλια γαλλικά σκάφη σε συνολικό στόλο οκτώ χιλιάδων σκαφών.
<P>
Αυτό που είναι περίεργο, είναι ότι η κυρία Fraga, στην ισπανική θέση, ανατρέπει την συνήθη θέση. Οι Βρετανοί γίνονται προστατευτικοί και οι Ισπανοί γίνονται πολύ φιλελεύθεροι, επιθυμώντας ατομικά δικαιώματα αλιείας, ακόμη και χρηματοδότηση με ποσοστώσεις σε ατομικό επίπεδο, μετατρέψιμα. Γνωρίζουμε τις λύσεις, αναζητούμε μπαλόνια οξυγόνου στις 26 συμφωνίες με τρίτα κράτη, ιδιαίτερα το Μαρόκο και η Μαυριτανία. Η κ. Fraga προτείνει γνωστές λύσεις: υγειονομικούς ελέγχους, συστήματα πρόληψης των κρίσεων, ελέγχους εκφόρτωσης, αγώνα κατά της απάτης. Μπορούμε να προσθέσουμε την κοινωνική προστασία, τους πόρους σταθεροποίησης, την ευνοϊκή φορολόγηση, την προστασία της παράκτιας αλιείας, την αποτροπή του κοινωνικού ντάμπιγκ, την διατήρηση της αποκλειστικής ζώνης των δώδεκα μιλίων, την υδατοκαλλιέργιες κλπ και την διατήρηση της κοινοτικής προτίμησης, προφανώς για εμάς τους Ευρωπαίους, που είμαστε σαφώς εισαγωγείς.
<P>
Στην πραγματικότητα, κ. Fraga, ρυθμίζουμε την διακοινοτική αλιεία, αλλά υπάρχει και πρόβλημα πέρα της κοινότητας. Δεν έχουμε αλιεύματα από τους Ιάπωνες ή από αλλού. Εδώ φαίνεται ότι οι νομικοί κανονισμοί δεν λειτουργούν όταν ο χώρος είναι ορισμένος και όταν υπάρχουν σύνορα. Αν η Ευρώπη αποτύχει στο τομέα της μετανάστευσης ή της ανασφάλειας σε σχέση με την απασχόληση, το ίδιο ισχύει και για την αλιεία, γιατί δεν υπάρχουν σύνορα. Είναι αλήθεια ότι τα ψάρια, ακόμη και ισπανικά, δεν γνωρίζουν σύνορα!

<SPEAKER ID=118 LANGUAGE="PT" NAME="Apolinαrio">
Κύριε Πρόεδρε, κύριε Επίτροπε, πιστεύω πως, στο κάτω κάτω της γραφής, οι διεθνείς σχέσεις δεν είναι παντού και πάντα μια ζούγκλα. Παραδέχομαι ότι η παρούσα έκθεση δεν είναι παρά μόνο μια αρχή, θα ήθελα ωστόσο να εκφράσω τη συνολική μου ικανοποίηση για το έγγραφο που συνέταξε η κ. Fraga Estιvez, αν και ομολογώ πως δεν είμαι απόλυτα σύμφωνος με ορισμένες θέσεις που εμπεριέχει. Φρονώ ότι πρόκειται για μια πρώτη συμβολή, και καλά κάνει το Ευρωπαϊκό Κοινοβούλιο που μπαίνει στο χορό, που επιδιώκει να παίξει πρωταγωνιστικό ρόλο σε αυτή τη συζήτηση και να διατυπώσει τη θέση του στο πλαίσιο της συζήτησης για τη μελλοντική Κοινή Αλιευτική Πολιτική, μετά το έτος 2002.
<P>
Θα ήθελα να αναφερθώ συγκεκριμένα σε τρία ειδικά ζητήματα. Πρώτα απ' όλα, στο θέμα των διεθνών συμφωνιών στον αλιευτικό τομέα. Θα ήθελα να διατυπώσω μια επιφύλαξη από θέμα αρχής όσον αφορά την επανεθνικοποίηση της Κοινής Αλιευτικής Πολιτικής. Πράγματι, η μεταφορά των πληρωμών των διεθνών αλιευτικών συμφωνιών στον προϋπολογισμό του κάθε μεμονωμένου κράτους μέλους, μεταβιβάζοντας έτσι την ευθύνη για τις εν λόγω συμφωνίες στους εθνικούς προϋπολογισμούς, αν και στο αμέσως επόμενο διάστημα προσφέρει μια διέξοδο για τα εμπόδια, τις δυσκολίες και τις επιφυλάξεις που θέτουν όσοι αμφισβητούν αυτές τις συμφωνίες, κατά τη γνώμη μου ισοδυναμεί με ρήγμα στις ευθύνες που οφείλει να αναλάβει η Επιτροπή σε μια νευραλγική πλευρά της Κοινής Αλιευτικής Πολιτικής: στις διεθνείς αλιευτικές συμφωνίες. Συνεπώς, η αρχή της επικουρικότητας πρέπει να έχει εφαρμογή μόνο σε ό, τι αφορά τον ιδιωτικό τομέα, τις ενώσεις παραγωγών, το διάλογο μεταξύ πλοιοκτητών, ενδεχομένως με τη στήριξη των περιφερειών, αποφεύγοντας ωστόσο την επανεθνικοποίηση της συνολικής διαπραγμάτευσης αυτών των διεθνών αλιευτικών συμφωνιών.
<P>
Θα θίξω ένα δεύτερο ζήτημα, που έχει να κάνει με την πολιτική των διαρθρώσεων (και οφείλουμε να συνδέσουμε το ζήτημα αυτό με την "Ατζέντα 2000»), για να καταγγείλω την ανεπαρκή αντιμετώπιση της αλιείας στο πλαίσιο της "Ατζέντας 2000», όπως επίσης και τον υπερβολικά αυστηρό διαχωρισμό μεταξύ Στόχου 1 και Στόχου 2 στο παραπάνω πλαίσιο, με ιδιαίτερη έμφαση στους Στόχους καθαρά αναπτυξιακού χαρακτήρα, κάτι που θα παραπέμψει την αλιεία σε δευτερεύουσα και περιθωριακή θέση στα μελλοντικά κοινοτικά πλαίσια στήριξης.
<P>
Μια τρίτη επισήμανση αφορά την ισορροπία μεταξύ του στόλου και των πόρων. Δεν πιστεύω πως η επίτευξη της ισορροπίας μεταξύ της ικανότητας του αλιευτικού στόλου και των πόρων συνιστά το μοναδικό μέσο για τη μείωση των αλιευμάτων, παρ' όλο που τάσσομαι υπέρ του καθορισμού και της τήρησης -το υπογραμμίζω: της τήρησης- των στόχων των Πολυετών Προγραμμάτων Προγραμματισμού. Οφείλουμε ωστόσο να τονίσουμε πως η μείωση της αλιευτικής προσπάθειας επιτυγχάνεται επίσης μέσω της μείωσης του χρόνου στη θάλασσα, του ελέγχου των εκφορτώσεων, της λήψης τεχνικών μέτρων διαφύλαξης, της προστασίας των αλιευτικών πόρων.
<P>
Τέλος, συμφωνούμε με την ανάδειξη της σημασίας των περιβαλλοντικών πτυχών, ιδίως εκεί όπου διατυπώνεται η αρχή της προληπτικής προσέγγισης, που αναφέρεται στο σχέδιο ψηφίσματος, καθώς και με την υπογράμμιση της αρχής της σχετικής σταθερότητας. Επειδή, σε τελευταία ανάλυση, εάν δεν φροντίσουμε να διατηρήσουμε την αλιεία, στο μέλλον δεν θα υπάρχουν αλιείς ώστε να έχει νόημα μια συζήτηση για την Κοινή Αλιευτική Πολιτική μετά το 2002.

<SPEAKER ID=119 LANGUAGE="ES" NAME="Varela Suanzes-Carpegna">
Κύριε Πρόεδρε, κύριοι, πρώτα θέλω να εκφράσω τη λύπη μου, όπως και άλλοι βουλευτές, για την απουσία της Επιτρόπου κυρίας Bonino, από μια τόσο σημαντική για την αλιεία συζήτηση όπως είναι η σημερινή.
<P>
Το έργο ήταν μακρύ, κοπιαστικό, αλλά έδωσε καρπούς. Η έκθεση που φέρει το όνομα της προέδρου της Επιτροπής Αλιείας του Ευρωπαϊκού Κοινοβουλίου αποτελεί το πρώτο έγγραφο ενός κοινοτικού θεσμικού οργάνου το οποίο ασχολείται με αυστηρότητα και στο σύνολό του με την μεταρρύθμιση της Κοινής Αλιευτικής Πολιτικής μετά το 2002. Πρέπει να συγχαρούμε αυτό το Κοινοβούλιο και την Επιτροπή Αλιείας του για αυτή την πρωτοβουλία, και πρέπει να συγχαρούμε πολύ ένθερμα την εισηγήτριά του, την κυρία Fraga, για την επιμονή της, την αφοσίωσή της, την δέσμευσή της, η οποία κατέστησε δυνατό ένα πολύ καλό έγγραφο, μια πολύ καλή αφετηρία σε ένα πολύ δύσκολο έργο που τώρα αρχίζει.
<P>
Στην έκθεση, θέλω να επισημάνω, πρώτα, πως έθιξε τα βασικά προβλήματα της σημερινής Κοινής Αλιευτικής Πολιτικής και έδωσε λύσεις καθώς και εναλλακτικές λύσεις. πως επισήμανε ότι η αλιεία πρέπει να αποτελεί έναν ακόμη τομέα οικονομικής δραστηριότητας, ευνοώντας τις δυνατότητες των ιδιωτικών επιχειρήσεων και την ανταγωνιστικότητά τους σε μια πιο ορθολογική δραστηριότητα. απαίτησε μεγαλύτερη σαφήνεια, απλότητα και διαφάνεια των κανονισμών και της διαχείρισής της, με την συμμετοχή των εμπλεκόμενων κοινωνικών παραγόντων, ιδιαίτερα των αλιέων και των συνδέσμων τους. έθεσε την αλιεία κάτω από μια ολοκληρωμένη, οικολογική, οικονομική, κοινωνική και βιομηχανική εστίαση. επεσήμανε την κρίση που περνάει αυτός ο τομέας και τις επιπτώσεις της στην απασχόληση και σε ολόκληρες οικονομικά καθυστερημένες περιοχές που εξαρτώνται πολύ από αυτή την δραστηριότητα, πράγμα που απαιτεί την αύξηση των ταμείων και την διατήρηση συγκεκριμένων διαρθρωτικών μέσων. έθεσε την αλιεία ως ίση με τους υπόλοιπους οικονομικούς τομείς κατά την διαπραγμάτευση αξιώσεων και αποζημιώσεων σε διεθνείς αλιευτικές συμφωνίες. εξέφρασε την ανάγκη για μια αποτελεσματική μεταρρύθμιση της σημερινής ΚΟΑ και για ενίσχυση και ορθολογισμό του σημερινού συστήματος ελέγχου, επεκτείνοντάς το στις μεταφορές και την εμπορεία.
<P>
Ελπίζω, κύριε Πρόεδρε, η Επιτροπή να λάβει υπόψη της αυτές της προτάσεις και για ακόμη μια φορά συγχαίρουμε την εισηγήτρια για το πολύ καλό έργο της.

<SPEAKER ID=120 LANGUAGE="EN" NAME="Crampton">
Κύριε Πρόεδρε, θα ήθελα να συγχαρώ με τη σειρά μου την εισηγήτρια. Στην περίπτωση αυτή, υπάρχει συμβιβασμός και σε κάθε συμβιβασμό δεν λαμβάνουμε όλοι εκείνο που επιθυμούμε. Εμείς δεν λάβαμε ό, τι θέλαμε, εκείνη δεν έλαβα ό, τι ήθελε, πολλοί άλλοι δεν έλαβαν ό, τι ήθελαν. Αυτή ήταν μια πρώτη προσπάθεια, όπως υποστήριξαν πολλοί, να εξετάσουμε τη μεταρρύθμιση της Κοινής Αλιευτικής Πολιτικής το 2002.
<P>
Οφείλουμε να την συγχαρούμε. Η έκθεσή της περιλαμβάνει τα περισσότερα στοιχεία στα οποία μπορούμε να βασιστούμε για να προχωρήσουμε. Υπάρχει η σχετική σταθερότητα, η διατήρηση της ζώνης των έξι/δώδεκα μιλίων για τους τοπικούς αλιείς, η περιφερειακή διαχείριση. Θα ήθελα να επισημάνω ότι, όταν αναφέρομαι στην περιφερειακή διαχείριση, εννοώ περιοχές όπως οι χώρες γύρω από τη Βόρεια Θάλασσα, που διαχειρίζονται την αλιεία στη Βόρεια Θάλασσα, όπως συμβαίνει στη Μεσόγειο, την Ιρλανδική Θάλασσα κ.ο.κ. Το σημείο αυτό φαίνεται ευαίσθητο. Επίσης, στην έκθεση αναφέρονται οι συνομιλίες: αν δεν διατηρήσουμε τα αλιευτικά αποθέματα, δεν θα υπάρχει καν αλιευτικός τομέας στον οποίο να εφαρμόσουμε την αλιευτική πολιτική. Τέλος, γίνεται επίσης αναφορά στην αξιολόγηση της παρακολούθησης και στην επιβολή της.
<P>
Αν δεν κινητοποιηθούμε σε ό, τι αφορά την αλίευση του μαύρου ιχθύος, την αλίευση νεοσσών, το ποσοστό απόρριψης, τότε δεν θα υπάρχει αλιευτικός τομέας. Δεν θα υπάρχουν αλιείς, δεν θα υπάρχουν αλιευτικοί λιμένες και θα βρεθούμε αντιμέτωποι με μια κρίση. Πρέπει να αναλάβουμε κάποια ενέργεια για να ισχύσουν σε πανευρωπαϊκό επίπεδο. Η Επιτροπή δήλωσε ότι θα συνέτασσε έγγραφο το 1997 για την επιβολή στο σύνολο των υδάτων της Ευρωπαϊκής Ένωσης. Φοβούμαι ότι δεν πρόκειται να είναι έτοιμο το 1997. Ας ολοκληρωθεί τουλάχιστον στις αρχές του 1998.
<P>
Τέλος, είμαι ιδιαίτερα ευχαριστημένος για όσα ανέφερε η εισηγήτρια σχετικά με τις διεθνείς αλιευτικές συμφωνίες. Τούτο προκύπτει από την έκθεση που είχα συντάξει τον προηγούμενο Μάιο, και είμαι επίσης πολύ ευχαριστημένους που το Συμβούλιο ενέκρινε τις περισσότερες κατευθυντήριες γραμμές που παρουσίαζα στην έκθεσή μου. Συνεπώς, είμαστε όλοι χαρούμενοι ως προς αυτό και ας πραγματοποιήσουμε ένα βήμα προς τα εμπρός με τη σύναψη διεθνών συμφωνιών. Συγχαρητήρια, για άλλη μια φορά, προς την εισηγήτρια. ας υποστηρίξουμε την έκθεση αυτή.

<SPEAKER ID=121 LANGUAGE="PT" NAME="Cunha">
Κύριε Πρόεδρε, η έκθεση της συναδέλφου μας Carmen Fraga Estιvez αποσκοπεί στη χάραξη μιας μακροπρόθεσμης στρατηγικής για την εξέλιξη της Κοινής Αλιευτικής Πολιτικής. Η συνάδελφος έφερε σε πέρας μια αξιόλογη εργασία, ορθώς δομημένη, που κατά βάση ανταποκρίνεται σε αυτό που υπήρξε ή σε αυτό που προσδοκάται στο μέλλον από την Κοινή Αλιευτική Πολιτική. Από τη μεριά μου, θα επιθυμούσα να υπογραμμίσω τέσσερα ζητήματα τα οποία θεωρώ σημαντικά.
<P>
Το πρώτο έχει να κάνει με την εφαρμογή της αρχής της ενιαίας αγοράς. Με δεδομένο το κλίμα αντιπαράθεσης που τόσο συχνά εκδηλώνεται στον αλιευτικό τομέα, η πείρα μας διδάσκει πως η κατά τ' άλλα θεωρητικώς ορθή αρχή της ελεύθερης πρόσβασης όλων των κρατών μελών στους αλιευτικούς πόρους θα πρέπει να μετριαστεί με την εισαγωγή της έννοιας της σχετικής σταθερότητας, που συνεπάγεται τη διατήρηση της ισχύουσας παρέκκλισης η οποία επιτρέπει την αποκλειστική εκμετάλλευση των αλιευτικών πόρων μέσα στη ζώνη των δώδεκα μιλίων.
<P>
Το δεύτερο ζήτημα έχει να κάνει με το γεγονός ότι η Ευρωπαϊκή Ένωση οφείλει να παράσχει εγγυήσεις πως οι μεταποιητικές της βιομηχανίες αλιευτικών προϊόντων θα απολαμβάνουν ίσους όρους εφοδιασμού σε πρώτες ύλες με αυτούς των κυριότερων ανταγωνιστών τους. Προς το σκοπό αυτό, πέραν του ότι οφείλει να συνεχίσει τις διαπραγματεύσεις για τη σύναψη διεθνών αλιευτικών συμφωνιών οι οποίες θα εξασφαλίζουν έναν ελάχιστο εφοδιασμό των βιομηχανιών της σε πρώτες ύλες, θα πρέπει να φροντίσει ώστε τα μερίδια αγοράς που θα εκχωρήσει στο πλαίσιο εμπορικών συμφωνιών με τρίτες χώρες να μη θέσουν σε κίνδυνο την επιβίωση των δικών μας βιομηχανικών μονάδων. Η μαζική μετεγκατάσταση βιομηχανιών, που παρατηρείται στον τομέα της κονσερβοποιίας, θα πρέπει πάση θυσία να αποτραπεί σε άλλους κλάδους του αλιευτικού τομέα, ειδάλλως υπάρχει κίνδυνος να οδηγήσουμε πολλές παράκτιες περιφέρειες σε μαζική ανεργία.
<P>
Κατά τρίτον, θα ήθελα επίσης να υπογραμμίσω τη σημασία ενός σταθερού μεσοπρόθεσμου προγραμματισμού, στο πλαίσιο των Πολυετών Προγραμμάτων Προσανατολισμού (ΠΠΠ) στον τομέα της αλιείας. Εντούτοις, για να επιτευχθεί η αποτελεσματικότητα των ΠΠΠ, θα πρέπει να θεσπιστεί μια νομική βάση η οποία θα συνεπάγεται κυρώσεις σε περιπτώσεις μη τήρησης υποχρεώσεων, κατά τρόπο ώστε να αποφύγουμε αυτό που συμβαίνει σήμερα.
<P>
Τελειώνοντας, θέλω ακόμη να επισημάνω το γεγονός ότι πρέπει να οδεύσουμε ολοταχώς προς την καθιέρωση ενός κοινού και σχετικά ομοιόμορφου συστήματος εποπτείας και ελέγχου, ειδάλλως όλη η πολιτική που χαράσσουμε στο συγκεκριμένο τομέα θα καταρρεύσει εκ βάθρων, δεδομένου ότι αυτό συνιστά ένα καθοριστικό στοιχείο για την ποσοτική και την ποιοτική διαχείριση των αλιευτικών πόρων στο μέλλον.

<SPEAKER ID=122 LANGUAGE="ES" NAME="Dόhrkop Dόhrkop">
 Κύριε Πρόεδρε, πρώτα πρέπει να συγχαρώ την κυρία Fraga για την εξαιρετική δουλειά που έκανε με αυτή την έκθεση. Τα έγγραφα εργασίας της εισηγήτριας αναφέρουν με σαφήνεια τι είναι η Κοινή Αλιευτική Πολιτική, ή τι θα έπρεπε να είναι, χάριν των αποκλίσεων που θα ισχύουν μέχρι το 2002 και τις προκλήσεις που παρουσιάζονται στην Ευρωπαϊκή Ένωση όσον αφορά τον τομέα της αλιείας.
<P>
Η έκθεση που συζητήσαμε εγκρίθηκε, έπειτα από μακρές συζητήσεις, από μια μεγάλη πλειοψηφία της Επιτροπής Αλιείας. Πρέπει να ευχαριστήσουμε την εισηγήτρια για τις καλές της υπηρεσίες με την προσφορά μιας λύσης δέσμευσης αποδεκτής από όλους, επίσης από εκείνους που πιστεύαμε ότι η έκθεση εξέφραζε με μεγάλη επιτυχία τα διαφορετικά στοιχεία της Κοινής Αλιευτικής Πολιτικής.
<P>
Εν τούτοις, η Επιτροπή Αλιείας έκανε την ανάγκη αρετή, και αυτό παρά τους λυπηρούς και επαναλαμβανόμενους ελιγμούς κωλυσιεργίας που δεν οδηγούν πουθενά αλλού παρά στην κακή φήμη αυτών που την προκαλούν. Και είναι παράξενο ότι αυτοί είναι εκείνοι που παραπονούνται περισσότερο για την σημερινή Κοινή Αλιευτική Πολιτική και για τα αποτελέσματά της, και που αντιστέκονται περισσότερο στην τροποποίησή της και την ώθησή της προς το 2002.
<P>
Χάρηκα, ωστόσο, όταν διαπίστωσα πως έχουμε θέσει ως προτεραιότητες την διατήρηση των πόρων και της απασχόλησης στον τομέα της αλιείας. Η αλιεία είναι ένας τομέας οικονομικής δραστηριότητας ο οποίος συγκεντρώνεται κυρίως σε περιφερειακές περιοχές της Ευρωπαϊκής Ένωσης, οι οποίες χαρακτηρίζονται από έναν υψηλό δείκτη ανεργίας και κατά κεφαλή εισόδημα χαμηλότερο από το κοινοτικό.
<P>
Το 2002 η Κοινή Αλιευτική Πολιτική θα έχει ωριμάσει και θα της αντιστοιχεί ένα νέο καθεστώς σύμφωνο με την εσωτερική αγορά, όπως ακριβώς συμβαίνει με τους υπόλοιπους οικονομικούς τομείς. Η ελεύθερη πρόσβαση στις αγορές θα συνοδεύεται έτσι από την ελεύθερη πρόσβαση στους πόρους.

<SPEAKER ID=123 LANGUAGE="EN" NAME="McCartin">
Κύριε Πρόεδρε, θέλω να ευχαριστήσω την εισηγήτρια για την εργασία της στην εν λόγω έκθεση και για το γεγονός ότι συνέταξε εκ νέου την έκθεση, ώστε να λάβει υπόψη τον μεγάλο αριθμό τροπολογιών που είχαν υποβληθεί, μεταξύ των οποίων και δικές μου τροπολογίες. Χαιρετίζω το αίτημά της για αναγνώριση αυξημένου ρόλου στους αλιείς σε ό, τι αφορά τη διαδικασία λήψης αποφάσεων, καθώς και την έμφαση που αποδίδει στη διατήρηση των αλιευτικών αποθεμάτων και στις περιβαλλοντικές ανησυχίες. Υποστηρίζω τη θέση της να καταστεί η γεωργία μείζων προτεραιότητα της Κοινής Αλιευτικής Πολιτικής. Πιστεύω ότι οι παράκτιες περιοχές μπορούν να επωφεληθούν τα μέγιστα από την προσεγμένη άσκηση της πολιτικής.
<P>
Με κατάπληξη διαπίστωσα, σε πρόσφατη επίσκεψη που πραγματοποίησα στην εκλογική περιφέρεια της εισηγήτριας, τη Γαλικία, πόσο μεγάλη είναι η συνεισφορά της μυτιλοκαλλιέργειας στην τοπική οικονομία. Πιστεύω ότι η προσφορά φρέσκων και φθηνών θαλασσινών μπορεί να είναι θαυμάσιος πόλος έλξης τουριστών σε περιφερειακές περιοχές, ιδιαίτερα σε περιοχές όπως η Γαλικία, η Δυτική Ιρλανδία και η Σκωτία. Αυτός είναι σημαντικός παράγοντας της έκθεσής της.
<P>
Με απογοήτευση διαπίστωσα ότι η τροπολογία μου για επέκταση της αποκλειστικής ζώνης στα 30 μίλια δεν έγινε αποδεκτή. Πιστεύω ότι πολλοί εξακολουθούν να υποστηρίζουν την ιδέα αυτή και ελπίζω ότι η Επιτροπή θα την εξετάσει ως τμήμα στρατηγικής που θα εκχωρεί περισσότερες αρμοδιότητες ελέγχου στις τοπικές κοινότητες.
<P>
Λυπούμαι που αναγκάζομαι να επαναλαμβάνω συνεχώς ότι δεν μπορώ να αποδεχθώ την αρχή της σχετικής σταθερότητας ανεπιφύλακτα. Οι αλιείς των δυτικών ακτών της Ιρλανδίας αναγνωρίζουν ότι έχουν το δικαίωμα να αλιεύουν μόνο το 30 % των πλούσιων αλιευτικών πόρων τους που βρίσκονται δίπλα στην περιοχή τους. Αυτοί είναι οι φυσικοί πόροι μιας φυσικής περιοχής της Ευρωπαϊκής Κοινότητας. Αν οι αλιείς της Ισπανίας, της Πορτογαλίας ή της Δανίας είχαν το δικαίωμα να αλιεύουν μόνο το 20 % των αποθεμάτων στα παρακείμενα ύδατά τους, δεν θα αποδέχονταν την Κοινή Αλιευτική Πολιτική. Πρέπει να ομολογήσω ότι οφείλουμε να αναφέρουμε συνεχώς το ζήτημα αυτό.

<SPEAKER ID=124 LANGUAGE="ES" NAME="Imaz San Miguel">
Κύριε Πρόεδρε, εγώ θα ήθελα πρώτα να συγχαρώ την κυρία Fraga για την έκθεσή της και για την θέληση της να επιτευχθεί μια δέσμευση ισορροπίας. Δέσμευση η οποία ίσως δεν είναι αυτή που πολλοί από εμάς θα επιθυμούσαμε. Εμένα μου άρεσε περισσότερο η αρχική έκθεση της κυρίας Fraga, αλλά και την τελική έκθεση πρέπει να την εκλάβουμε ως ένα θετικό βήμα, σαν μια σκέψη σχετικά με το ποιες πρέπει να είναι οι μελλοντικές μεγάλες κατευθυντήριες γραμμές της ευρωπαϊκής Κοινής Αλιευτικής Πολιτικής.
<P>
Πρόκειται για μια ισορροπία υπέρ μιας ανταγωνιστικής και υπεύθυνης αλιείας. Ανταγωνιστική εφόσον αποτελεί τομέα της βιομηχανίας και που πρέπει να επιζήσει στην αγορά. Είναι σημαντικό να ειπωθεί στην έκθεση -όπως και ειπώθηκε- ότι η αλιεία πρέπει να θεωρείται ένας ακόμη τομέας οικονομικής δραστηριότητας.
<P>
Θέλω να τονίσω τις προτάσεις τις σχετικές με την διανομή των δικαιωμάτων αλιείας ανάμεσα σε επιχειρήσεις, καθώς επίσης και με το δικαίωμα μεταβίβασης αυτών των δικαιωμάτων αλιείας που επίσης αναφέρονται στην έκθεση, μηχανισμοί απαραίτητοι ούτως ώστε να προσφέρουν στις επιχειρήσεις αυτού του τομέα μια κάποια διάσταση, ευελιξία όσον αφορά τα δικαιώματά τους καθώς και αποδοτικότητα. Αν οι επιχειρήσεις δεν είναι ανταγωνιστικές, ο τομέας αυτός δεν θα έχει κανένα μέλλον, θα χαθεί η απασχόληση και οι περιοχές οι οποίες εξαρτώνται από την αλιεία θα χάσουν τις οικονομικές τους δυνατότητες.
<P>
Επιπλέον, η έκθεση αυτή υποστηρίζει μια υπεύθυνη αλιεία. Υπεύθυνη από περιβαλλοντικής απόψεως, διότι η ανταγωνιστικότητα, μακροπρόθεσμα, απαιτεί επίσης μια διατήρηση των πόρων. Προτείνεται και καθιερώνεται ένα σύστημα TAC εξαρτώμενο από βιολογικούς και κοινωνικοοικονομικούς παράγοντες, υποστηρίζεται μια μείωση των αποβλήτων καθώς και υποστηρίζονται οι επιλεκτικές τέχνες.
<P>
Η έκθεση υποστηρίζει επίσης την κοινωνική ευθύνη. Τονίζεται η τήρηση και η αναγκαιότητα των POP για την προσαρμογή της δυνατότητας των πόρων και, επίσης, γίνεται μια πρόταση ώστε αυτή η προσαρμογή του στόλου και οι κοινωνικοοικονομικές επιπτώσεις της, η οποία μπορεί να βλάψει σοβαρά τους τοπικούς φορείς, να διαθέτει εναλλακτικές λύσεις και να τυγχάνει επίσης οικονομικής στήριξης.
<P>
Στην έκθεση γίνεται επίσης μνεία στο γεγονός ότι η αλιεία δεν είναι όλη βιομηχανική, αλλά υπάρχει επίσης μια τοπική αλιεία, μια αλιεία μικρής κλίμακας, και η προσαρμογή αυτού του τομέα, τα μέτρα για αυτόν τον τομέα πρέπει να είναι επίσης διαφορετικά από την υπόλοιπη βιομηχανική και ανταγωνιστική αλιεία. Εγώ το μόνο που θα έλεγα είναι πως αυτή η τοπική αλιεία πρέπει να γίνεται μοναδικά σεβαστή στην ίδια της την κοινωνικοοικονομική ανάλυση και πρέπει να εξαρτάται και να καθορίζεται όχι μόνο από το μέγεθος των πλοίων αλλά και από άλλες πτυχές όπως είναι η παροχή υπηρεσιών στις τοπικές κοινότητες, η χρήση επιλεκτικών τεχνών και άλλα ζητήματα.
<P>
Και τελειώνω, κύριε Πρόεδρε, λέγοντας με χαρά πως αυτή η έκθεση, επιπλέον, υποστηρίζει τις αλιευτικές συμφωνίες με τρίτες χώρες ανάλογα με τα χαρακτηριστικά της κάθε μιας. Για αυτό, ζητώ να υπερψηφιστεί η έκθεση της κυρίας Fraga.

<SPEAKER ID=125 NAME="Παπουτσής">
Κύριε Πρόεδρε, κυρίες και κύριοι βουλευτές, πρώτα από όλα θα ήθελα να εκφράσω τα συγχαρητήριά μου στην κ. Fraga Estιvez για την θαυμάσια έκθεση την οποία παρουσίασε και την συμβολή της στην συζήτηση σχετικά με την Κοινή Αλιευτική Πολιτική για μετά το 2002.
<P>
Η πρόταση ψηφίσματος που μόλις εξετάστηκε πράγματι συνιστά μία ιδιαίτερα σημαντική συμβολή, την οποία θα λάβουμε σοβαρά υπ' όψη μας κατά την διάρκεια όλων των συζητήσεων που πρόκειται να συνεχισθούν τα επόμενα χρόνια. Θα ήθελα στο σημείο αυτό να εκφράσω την λύπη της συναδέλφου μου, της κ. Bonino, για την απουσία της σήμερα από την συζήτηση, δεδομένου ότι είχε ανειλημμένες υποχρεώσεις εκτός Βρυξελλών τις οποίες δεν μπορούσε να ξεπεράσει. Ωστόσο όμως, πιστεύω ότι κανείς στην αίθουσα αυτή δεν αμφισβητεί τον ιδιαίτερο σεβασμό που έχει η κ. Bonino στο Ευρωπαϊκό Κοινοβούλιο.
<P>
Στο στάδιο αυτό, η Ευρωπαϊκή Επιτροπή δεν θέλει να εκφρασθεί επί της ουσίας, προκειμένου να μην προκαταλάβει το τελικό αποτέλεσμα της συζήτησης που μόλις τώρα άρχισε. Όπως όμως ανακοινώθηκε σε πολλές περιστάσεις, τόσο στο Ευρωπαϊκό Κοινοβούλιο όσο και σε άλλα βήματα, η Ευρωπαϊκή Επιτροπή προτίθεται να προβεί στην επανεξέταση της Κοινής Αλιευτικής Πολιτικής. Και αυτό θα το κάνουμε μέσα από την διοργάνωση μιας ανοικτής και εποικοδομητικής συζήτησης, σε στενή, φυσικά, διαβούλευση, με όλους τους ενδιαφερόμενους φορείς του τομέα.
<P>
Η συμμετοχή όλων των φορέων του κλάδου, και ιδίως των επαγγελματικών φορέων, συνιστά το βασικό στοιχείο της μεθόδου που προτίθεται να ακολουθήσει η Ευρωπαϊκή Επιτροπή. Οι υπηρεσίες μας πρόκειται να καταρτίσουν ένα ερωτηματολόγιο σχετικά με την Κοινή Αλιευτική Πολιτική και να το αποστείλουν στις αρχές του 1998 σε όλα τα ενδιαφερόμενα μέρη. Οι απαντήσεις στο ερωτηματολόγιο αυτό θα μας επιτρέψουν να εντοπίσουμε τα κυριότερα θέματα επί των οποίων θα πρέπει να επικεντρωθεί η μελέτη της Κοινής Αλιευτικής Πολιτικής μετά το 2002, προκειμένου να υπάρξει ένας καλύτερος προσανατολισμός της συζήτησης.
<P>
Σε μία δεύτερη φάση, οι υπηρεσίες της Επιτροπής θα προβούν, σε στενή συνεργασία με τα κράτη μέλη, στην οργάνωση αποκεντρωμένων συνεδριάσεων που θα επιτρέψουν στην Επιτροπή και στους ενδιαφερόμενους να αναλύσουν και να συζητήσουν μαζί τα αποτελέσματα αυτής της πρώτης έρευνας επί τη βάσει του ερωτηματολογίου.
<P>
Τέλος, θα επιθυμούσα να προβώ σε ένα σχόλιο σχετικά με το περιεχόμενο της μελέτης της Κοινής Αλιευτικής Πολιτικής μετά το 2002. Από αυστηρά νομική άποψη, το 2002 χαρακτηρίζεται άμεσα από τρία στοιχεία που απορρέουν από κείμενα που ισχύουν σήμερα:
<P>
πρώτον, από την πρόσβαση στα ύδατα, στο εσωτερικό της ζώνης των 12 ή των 6 ναυτικών μιλίων, σύμφωνα με το άρθρο 6 του Κανονισμού 3760/92;
<P>
δεύτερον, από τις λεπτομέρειες εφαρμογής που εφαρμόζονται στο CETATOX, σύμφωνα με το άρθρο 7 του Κανονισμού 3760/92 και
<P>
τρίτον, από τους όρους πρόσβασης στην Βόρειο Θάλασσα για τα σκάφη της Ισπανίας και της Πορτογαλίας, σύμφωνα με την Πράξη Προσχώρησης του 1985, και της Σουηδίας και της Φινλανδίας, σύμφωνα με την Πράξη Προσχώρησης του 1994. Ωστόσο όμως, η Επιτροπή φιλοδοξεί να μην περιορισθεί σε αυτό το καθαρά νομικό πλαίσιο, όπως προβλέπεται από τον βασικό Κανονισμό και τις Πράξεις Προσχώρησης. Το 2002 μας δίνει την ευκαιρία να προβούμε επίσης σε μία αξιολόγηση του συνόλου των διαφόρων πτυχών της Κοινής Αλιευτικής Πολιτικής, να δούμε τις επιτυχίες της, να σταθούμε στις αποτυχίες της. Θα έπρεπε επίσης να αξιολογήσουμε τον βαθμό στον οποίο η Κοινή Αλιευτική Πολιτική συνέβαλε στην διατήρηση των πόρων, στην απασχόληση και στους άλλους στόχους της Συνθήκης, όπως είναι η προστασία του περιβάλλοντος. Πρόκειται λοιπόν για ένα μεγαλόπνοο σχέδιο, ένα σχέδιο το οποίο μας υποχρεώνει να αρχίσουμε ήδη από τώρα την σχετική διαδικασία μελέτης, σε συνεργασία πάντοτε, όπως είπα, με όλους τους ενδιαφερόμενους φορείς και, φυσικά, σε στενή συνεργασία με το Κοινοβούλιο.
<P>
Στο πλαίσιο αυτό, το ψήφισμα του Ευρωπαϊκού Κοινοβουλίου σχετικά με την Κοινή Αλιευτική Πολιτική μετά το 2002, όπως επίσης και η έκθεση της Επιτροπής σχετικά με την εφαρμογή του κοινοτικού καθεστώτος αλιείας και υδατοκαλλιέργειας συνιστούν ήδη τις πρώτες φάσεις αυτής της διαδικασίας. Αυτές ακριβώς θα αποτελέσουν και τις γενικές γραμμές όσον αφορά τόσο τον βραχυπρόθεσμο, όσο επίσης και τον μεσοπρόθεσμο σχεδιασμό της Ευρωπαϊκής Επιτροπής.

<SPEAKER ID=126 NAME="Πρόεδρος">
Ευχαριστώ πολύ, κύριε επίτροπε Παππουτσή.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=6>
Διακριτική μεταχείριση λόγω φύλου
<SPEAKER ID=127 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α4-0326/97), εξ ονόματος της Επιτροπής για τα Δικαιώματα της Γυναίκας, σχετικά με την κοινή θέση που καθόρισε το Συμβούλιο ενόψει της έκδοσης της οδηγίας του Συμβουλίου σχετικά με το βάρος της αποδείξεως στις περιπτώσεις διακριτικής μεταχείρισης λόγω φύλου (C4-0441/97-96/0196(SYN)) (Εισηγήτρια: η κ. Ghilardotti).

<SPEAKER ID=128 NAME="Ghilardotti">
Κύριε Πρόεδρε, ομιλούμε για τη δεύτερη ανάγνωση σχετικά με τη κοινή θέση του Συμβουλίου για την οδηγία για την υποχρέωση της απόδειξης. Κατ' αρχάς θα ήθελα να σας πληροφορήσω και εν'ονόματι της επιτροπής για τα δικαιώματα της γυναίκας, ότι το Συμβούλιο συνέδεσε το Ηνωμένο Βασίλειο σε αυτή την οδηγία, το Ηνωμένο Βασίλειο που εξεδήλωσε τη πρόθεση να συμφωνήσει με τις κοινωνικές διατάξεις της νέας συνθήκης και να δεχθεί τις οδηγίες που έχουν ήδη υιοθετηθεί ή που επρόκειτο να υιοθετηθούν πριν από την έναρξη ισχύος αυτής της συνθήκης. Θεωρώ ότι αυτό αποτελεί ένα άκρως θετικό γεγονός το οποίο πρέπει να χαιρετιστεί συναινετικά.
<P>
Στη συνέχεια, πρέπει να πούμε ότι συνολικά, η κοινή στάση του Συμβουλίου δυστυχώς βρίσκεται μακράν από εκείνη την οποία εξέφρασε το Ευρωπαϊκό Κοινοβούλιο και από την αντίστοιχη στάση που τροποποιήθηκε από την Εκτελεστική Επιτροπή, μετά από τη ψήφο σε πρώτη ανάγνωση της Αίθουσας για αυτή την οδηγία, επειδή κατά κύριο λόγο σε πολλά βασικά σημεία ούτε καν απεδέχθη τη πρωταρχική στάση της Επιτροπής. Η Επιτροπή για τα δικαιώματα της γυναίκας και εγώ, με την ιδιότητα της εισηγήτριας, θα θέλαμε να προτείνουμε σε δεύτερη ανάγνωση μια σειρά τροποποιήσεων, επιλέγοντας τις βασικές οι οποίες έχουν σχέση με τα βασικά στοιχεία της οδηγίας αυτής. Ιδιαίτερα, εκείνα τα οποία αφορούν το άρθρο 2 που αφορά τον καθορισμό της έμμεσης διάκρισης, με το άρθρο 3 που αφορά τον καθορισμό του πεδίου εφαρμογής της οδηγίας, με το άρθρο 4 που καθορίζει τον τρόπο της υποχρέωσης της δοκιμής, με το άρθρο 5 που καθορίζει τις διαδικασίες.
<P>
Περιοριζόμαστε να επαναπροτείνουμε αυτές τις τροπολογίες παραλείποντας μια σειρά από άλλες τροπολογίες οι οποίες, παρά το γεγονός ότι τις θεωρούμε σημαντικές, δεν είναι βασικές για την απόφαση της οδηγίας. Γι' αυτό το λόγο θα ήθελα να επισημάνω μόνο μερικά σημεία και να ζητήσω από τον Επίτροπο - τον οποίο ευχαριστώ για τη παρουσία του στην Αίθουσα - τι σκοπεύει να κάνει η Επιτροπή για αυτές τις τροπολογίες τις οποίες προτείνουμε, ιδιαίτερα σε ό, τι αφορά το άρθρο 2. Εμείς θα θέλαμε να επαναπροτείνουμε, αν και με κάποιες τροποποιήσεις σε σχέση με την πρώτη ανάγνωσή μας, τον καθορισμό της έμμεσης διάκρισης που επανέφερε με σαφή τρόπο και από την άποψη της ορολογίας, τα ουσιαστικά στοιχεία τα οποία το Δικαστήριο εξέφρασε επανειλημμένως στον καθορισμό της έμμεσης διάκρισης, λόγος αυτός για τον οποίο επαναπροτείνουμε τη τροπολογία.
<P>
Όσον αφορά το πεδίο εφαρμογής, πρέπει να προσθέσω ότι μας φάνηκε πολύ απλοποιημένη η δικαιολογία του Συμβουλίου που αποκλείει από το πεδίο εφαρμογής τις οδηγίες για τη κοινωνική προστασία, στα ελεύθερα και ανεξάρτητα επαγγέλματα αυτός ο αποκλεισμός δεν έχει κανένα νομικό έρεισμα και επομένως σκοπεύουμε να επαναπροτείνουμε, όσον αφορά το πεδίο εφαρμογής, την εφαρμογή αυτής της οδηγίας για τις ήδη ισχύουσες οδηγίες.
<P>
Όσον αφορά το άρθρο 4, το οποίο αφορά τους τρόπους υποχρέωσης της απόδειξης, η απόφαση του Συμβουλίου να απορρίψει την τελευταία φράση, η οποία αναφέρεται στην αμφιβολία η οποία παραμένει, με τη δικαιολογία ότι αφορά μόνο τις ποινικές διαδικασίες, έχουμε τη γνώμη ότι είναι αβάσιμη, δηλαδή με αυτή τη φράση, η οδηγία αφήνει στους δικαστές την απόφαση για τις περιπτώσεις prima facie όμως, σε περίπτωση διατήρησης της αμφιβολίας, καθορίζει ότι η υποχρέωση της απόδειξης πρέπει να καταλογιστεί στον εργοδότη, από τη στιγμή που αυτός έχει στη διάθεσή του όλες τις πληροφορίες και δεν αποτελεί καμία παρέμβαση στις νομικές διατάξεις, επειδή είναι μόνο μια ένδειξη σε σχέση με τον τρόπο που πρέπει να συμπεριφερθούμε. Το ίδιο ισχύει και για τις διαδικασίες. Επίσης, όσον αφορά τις διαδικασίες αναφέρεται το γεγονός ότι είναι απαραίτητο να υπάρξει η μέγιστη διαφάνεια και η διάθεση όλων των απαραιτήτων πληροφοριών στον ενάγοντα ούτως ώστε να μπορέσει να προσφύγει στο δικαστήριο.
<P>
Αυτοί είναι οι λόγοι για τους οποίους το Κοινοβούλιο προτείνει εκ νέου τις τροπολογίες τις οποίες ήδη είχαμε προτείνει. Ακριβώς γι'αυτό το λόγο, θα ήθελα να πληροφορηθώ από τον Επίτροπο κ. Flynn τι σκοπεύει να κάνει η Επιτροπή, εάν σκοπεύει να υποστηρίξει, όπως το έκανε κατά τη πρώτη ανάγνωση, τις θέσεις του Κοινοβουλίου. Υπενθυμίζω ότι δεν προτείνουμε εκ νέου όλες τις τροπολογίες αλλά θα περιοριστούμε στα βασικά στοιχεία αυτής της οδηγίας. Εξάλλου, θα ήθελα να υπενθυμίσω ότι άρχισε να συζητείται μια πρώτη πρόταση της οδηγίας του 1988. Είναι σχεδόν δέκα χρόνια που περιμένουμε μια οδηγία προς αυτή τη κατεύθυνση. Εν τω μεταξύ υπήρξε μια πλούσια νομολογία, της οποίας ακριβώς αυτή η οδηγία φιλοδοξεί να αποτελέσει την υλοποίησή της.

<SPEAKER ID=129 LANGUAGE="DE" NAME="Groner">
Κύριε Πρόεδρε, συγχαίρω τη συνάδελφο κ. Ghilardotti για την εργασία της. Με την σύσταση της για μια Οδηγία που αναφέρεται στην αντιστροφή του βάρους της απόδειξης, σχετικά με το φύλο, συνοψίζει θαυμάσια την απόφαση της Επιτροπής για τα Δικαιώματα της Γυναίκας. Με τις προτάσεις τροπολογιών τίθεται ένας σημαντικός λίθος για την υλοποίηση της κοινωνικής Ευρώπης. Εμείς οι οπαδοί του σοσιαλιστικού κόμματος επιθυμούμε μια ισχυρή Οδηγία που θα διευκολύνει τις γυναίκες προκειμένου να επιβάλουν το δίκιο τους. Ελπίζω η Ευρωπαϊκή Επιτροπή, που τόσο εποικοδομητικά συνεργάστηκε με το Κοινοβούλιο, πως θα συνεχίσει προς αυτήν την κατεύθυνσης.
<P>
Επιθυμούμε την βελτίωση της θέσης των γυναικών εργαζομένων, σε περιπτώσεις διακριτικής τους μεταχείρισης, σχετικά με την πρόσβαση τους στην απασχόληση, σχετικά με την προαγωγή και τις αμοιβές τους. Το σχέδιο που συζητείται εδώ και 15 χρόνια, πρέπει κατά την γνώμη μας, να συμπεριλάβει τους 3 βασικούς τομείς που εξέθεσε η κυρία Ghillardotti και που δεν εγκρίθηκαν απολύτως από το Συμβούλιο, μετά την πρώτη ανάγνωση. Την μετάθεση του βάρους της απόδειξης από την ενάγουσα στον εναγόμενο εργοδότη, πρέπει να την απαιτήσουμε οριστικά, σαν συμπλήρωμα, όπως αναφέρεται στην τροπολογία 8. Οι τυχόν αμφιβολίες πρέπει να ερμηνευτούν υπέρ του ενάγοντος. Αυτή είναι η βασική μας αξίωση.
<P>
Ο δεύτερος καθαρός ορισμός της έμμεσης διακριτικής μεταχείρισης, όπως μόλις διατύπωσε το Ευρωπαϊκό Δικαστήριο, με την ετυμηγορία του, πρέπει να διευκρινιστεί. Ακόμη και το σχέδιο της Συνθήκης του Αμστερνταμ βαδίζει προς αυτήν την κατεύθυνση. Τρίτον, επιθυμούμε να ξέρουμε ότι ο τομέας εφαρμογής της Οδηγίας επεκτείνεται και στην προστασία της μητρότητας και στις κατευθυντήριες γραμμές της κοινωνικής ασφάλισης προκειμένου να μη ανοίξουν πάλι, στα κράτη μέλη, οι "μαύρες τρύπες» που θα εμποδίζουν τις ενάγουσες να διεκδικήσουν το δικαίωμά τους για ίση μεταχείριση και σε επίπεδο αστικού δικαίου.
<P>
Εκ μέρους του σοσιαλιστικού κόμματος, ζητώ γι' αυτό από όλες τους συναδέλφους, να εγκρίνουν τις τροπολογίες που προτάθηκαν, μαζί με την βασική δήλωση της τροπολογίας 8, και ελπίζω ότι θα επιτύχουμε πλειοψηφία και ότι ο Επίτροπος θα υποστηρίξει αυτές τις τροπολογίες.

<SPEAKER ID=130 LANGUAGE="FR" NAME="Lulling">
Κύριε Πρόεδρε, όπως είχα ήδη την ευκαιρία κατά την πρώτη ανάγνωση αυτής της πρότασης οδηγίας, κατά την συζήτηση εδώ και περισσότερο από δέκα, χρόνια, τώρα, είμαι υπέρ μιας λογικής και πρακτικής διευθέτησης του βάρους της απόδειξης σε περίπτωση άμεσης ή έμμεσης διάκρισης λόγω φύλου. Όμως όπως προείπα, αντιτιθέμενος σε ορισμένες μη προσήκουσες νομικές αποφάσεις τις οποίες ψήφισε η πλειοψηφία του Κοινοβουλίου κατά την πρώτη ανάγνωση, το Συμβούλιο δεν τις διατήρησε στην κοινή θέση, η οποία, ευτυχώς σημειώνει πρόοδο σε σχέση με την θέση της προηγούμενης εμπλοκής.
<P>
Διαπιστώνω με ικανοποίηση, ότι η Επιτροπή για τα Δικαιώματα της Γυναίκας αρνήθηκε να υποστηρίξει τις περισσότερες τροποποιήσεις οι οποίες θα αποθάρρυναν ενδεχομένως τους εργοδότες να έχουν ενεργή πολιτική απασχόλησης για τις γυναίκες. Όμως, οι γυναίκες οι οποίες δεν βρίσκουν πλέον εργασία δεν κινδυνεύουν βέβαια να είναι θύματα διακρίσεων από τον εργοδότη. Η μεγαλύτερη μου ανησυχία, κύριε Πρόεδρε, κύριε Επίτροπε, σε ό, τι αφορά την κοινή θέση του Συμβουλίου, είναι να συμπεριληφθεί τον τομέα εφαρμογής των οδηγιών για την ισότητα και η κοινωνική ασφάλιση.
<P>
Γνωρίζω ότι μπορεί να αναρωτηθεί κανείς αν η οδηγία για την ισότητα αντιμετώπισης ως προς τα νομικά συστήματα κοινωνικής ασφάλισης, μπορεί να συμπεριληφθεί στον τομέα εφαρμογής., γιατί οι οργανισμοί κοινωνικής ασφάλισης δεν λαμβάνουν παρόμοιες πρωτοβουλίες με αυτές των εργοδοτών, αλλά εφαρμόζουν απλώς την νομοθεσία. Αυτό θα ήταν σαν να τους ζητούσαμε να αποδείξουν ότι η νομοθεσία που εφαρμόζουν δεν έχει διακρίσεις. Πρέπει όμως, εν πάση περιπτώσει, η οδηγία να εφαρμοσθεί ως προς το επαγγελματικό καθεστώς της κοινωνικής ασφάλισης.
<P>
Αντίθετα, μπορούμε να αναρωτηθούμε αν η οδηγία σχετικά με την ισότητα της αντιμετώπισης των εργαζομένων που ασκούν ανεξάρτητα επαγγελματική δραστηριότητα μπορεί να θέτεί στο πεδίο εφαρμογής αυτής της οδηγίας, η οποία στην ουσία, όπως εξήγησε η κ. Grφner καλύπτει τις σχέσεις σύγκρουσης ανάμεσα στον εργοδότη και τον μισθωτό. Μπορεί ένας ανεξάρτητος εργαζόμενος να προσφύγει κατά του εαυτού του; Αναρωτιέμαι.
<P>
Σε ό, τι αφορά τις άλλες τροπολογίες, θα ήθελα να σας υπενθυμίσω, καθώς αποτελούν παρείσδυση στην εσωτερική έννομη τάξη των κρατών μελών, η συνθήκη δεν περιέχει νομική βάση, γιατί η εσωτερική έννομη τάξη των κρατών μελών, έχει σχέση με τον τρίτο πυλώνα, είτε το θέλετε είτε όχι.
<P>
Τέλος, σε ό, τι αφορά την πρόταση εισαγωγής μιας διάταξης στο άρθρο 4 προσδιορίζοντας ότι ο ενάγων έχει το δικαίωμα της αμφιβολίας, σημειώνω την θέση του Συμβουλίου το οποίο θεωρεί ότι πρόκειται για έννοια του ποινικού δικαίου και ότι οι ποινικές διαδικασίες αποκλείονται σαφώς από τον τομέα εφαρμογής της οδηγίας. Η ομάδα μου θα ψηφίσει κάτα την τροπολογίας.
<P>
Σε μια άλλη τροπολογία, η Επιτροπή των Δικαιωμάτων της Γυναίκας ζητά μια πρώτη έκθεση για την εφαρμογή της οδηγίας το 2002, αλλά στην συνέχεια να υπάρχει μια έκθεση κάθε τρία χρόνια, η οποία θα στηρίζεται προφανώς στις πληροφορίες των κρατών μελών για την εφαρμογή της οδηγίας. Και εγώ το επιθυμώ αν και ξέρω πόσο δύσκολο θα είναι για τα κράτη μέλη και για την Επιτροπή.

<SPEAKER ID=131 LANGUAGE="SV" NAME="Thors">
Κύριε Πρόεδρε, αυτή είναι μια οδηγία που συνεπάγεται και δείχνει ότι η Ε.Ε. μπορεί να επιφέρει πρόοδο για τους άνδρες και τις γυναίκες της Ευρώπης. Πρέπει να συμφωνήσουμε σε μια μακροπρόθεσμη πολιτική σ' αυτόν τον τομέα&#x02D9; αυτή η οδηγία είναι μέρος μιας τέτοιας πολιτικής. Εγώ εκπροσωπώ κάποιες χώρες που έχουν αντίστοιχη νομοθεσία. Θέλω ευχαρίστως να συμβάλω στην έγκριση της οδηγίας εδώ. Θέλω να πω επίσης ότι αυτή η οδηγία θα συνεπάγεται ότι δημιουργούνται απαιτήσεις για αλλαγές εκεί.
<P>
Η Ομάδα μας θα στηρίξει τις προτάσεις της αρμόδιας Επιτροπής όπως κάναμε και κατά την πρώτη επεξεργασία. Θέλω εν τούτοις να διαβεβαιώσω ότι αυτή δεν είναι μια οδηγία περί αντιστροφής της υποχρέωσης των αποδείξεων, αλλά μια οδηγία περί μοιρασμένης υποχρέωσης των αποδείξεων. Νομίζω ότι το άρθρο 4 είναι τεχνικά καλύτερο σ' αυτήν την πρόταση απ' ότι την προηγούμενη φορά.
<P>
Για να είναι αποτελεσματική μια οδηγία με μοιρασμένη υποχρέωση αποδείξεων χρειαζόμαστε κανονισμούς, όπως αναφέρεται στην τροπολογία υπ. αριθμ. 9, για το δικαίωμα απόκτησης στοιχείων. Αυτό το δικαίωμα είναι εκ των ουκ άνευ για να έχει σημασία η οδηγία. Αντιλαμβάνομαι ότι το Κοινοβούλιο επεδίωξε ένα κείμενο που εγγυάται την προσωπική ακεραιότητα για όλα τα εμπλεκόμενα μέρη. Δεν θα πρέπει να παρέχονται πληροφορίες που μπορεί να περιέχουν ευαίσθητα στοιχεία για την κατάσταση της υγείας κάποιου ή κάτι παρόμοιο.
<P>
Ελπίζω ότι θα εγκρίνουμε την τροπολογία αριθ. 3 επίσης. Διότι αν παραμείνει ως έχει η παράγραφος 15 της εισαγωγής, θα δώσει σχεδόν το ελεύθερο στα κράτη μέλη να κάνουν κάτι ή να μην κάνουν κάτι. Εν τούτοις η πρόταση τονίζει σε μεγάλο βαθμό τόσο την αναλογικότητα όσο και την επικουρικότητα. Γι' αυτό είναι αποδεκτή και μπορεί να εγκριθεί, ενώ ταυτόχρονα η συζήτηση για την τροπολογία υπ. αριθμ. 3 δείχνει επίσης ότι είναι πολύ δύσκολο να τεθούν όρια μεταξύ του πρώτου και του τρίτου πυλώνα της δομής της Ένωσής μας. Αν είμαστε υπερβολικά άκαμπτοι σ' αυτό το θέμα, δεν θα μπορέσουμε να εφαρμόσουμε μια αποτελεσματική πολιτική σε διάφορους τομείς.

<SPEAKER ID=132 LANGUAGE="ES" NAME="Sornosa Martνnez">
Κύριε Πρόεδρε, δυστυχώς αυτή η οδηγία δεν βρίσκει μια κατάλληλη διέξοδο από τα συνεχή εμπόδια από τότε, το 1988, που η Επιτροπή παρουσίασε την πρώτη της πρόταση. Υπάρχει φόβος ότι εμείς οι γυναίκες μπορούμε να χρησιμοποιήσουμε νομικά μέσα για να απαιτήσουμε την ισότητα και να υπερασπιστούμε τους εαυτούς μας από την διάκριση; Υπάρχει καλύτερος λόγος από την υπεράσπισή μας ενάντια στη διάκριση -πριν από άλλες τεχνικές σκέψεις- για να φέρουμε στο φως αυτή την οδηγία; Θα έπρεπε να έχει ένα σαφές περιεχόμενο το οποίο να μην προσφέρεται για παρερμηνεύσεις κατά την ώρα της εφαρμογής της και, στην οδηγία, θα έπρεπε να υπάρχει ένας σαφής ορισμός σχετικά με το τι αποτελεί άμεση και έμμεση διάκριση και να καθορίζεται σε ποια οδηγία σχετικά με την ισότητα θα μπορεί να εφαρμόζεται και να αποτελεί ένα νομικό πλαίσιο χωρίς ασάφειες για τα κράτη μέλη, μειώνοντας όσο το δυνατό περισσότερο τις εξαιρέσεις.
<P>
Όλα αυτά είναι σημαντικά για τις γυναίκες και θα συνέβαλλαν στην ενίσχυση της αξιοπιστίας των πολιτικών ισότητας και mainstreaming οι οποίες αποτελούν μέρος των προγραμμάτων της Επιτροπής και των βάσεων της Συνθήκης.
<P>
Θα σας πω πως είναι απογοητευτικό η Επιτροπή να λαμβάνει υπόψη την γνώμη του Κοινοβουλίου μόνο στο 50 % των προτάσεών της και ότι το Συμβούλιο περιορίζεται στο να λαμβάνει υπόψη μόνο το 10 % έπειτα από όλη αυτή τη μακρά κοινή πορεία. Πάντως, η ομάδα μου θα υποστηρίξει αυτές τις τροπολογίες της κυρίας Ghilardotti και της κοινοβουλευτικής επιτροπής.

<SPEAKER ID=133 NAME="Van DijK">
 Κύριε Πρόεδρε, θα ήθελα καταρχάς να ρωτήσω τον Επίτροπο Flynn εάν μπορεί να μας εξηγήσει ποιά είναι η αξία της οδηγίας αυτής σε περίπτωση που το μόνο που προτίθεται να κάνει το Συμβούλιο είναι να εγκρίνει την ίδια του την πρόταση. Γιατί για να είμαι ειλικρινής, το Συμβούλιο αγνοεί τον πυρήνα της οδηγίας αυτής, ενώ δεν μας εξυπηρετεί πλέον η υφιστάμενη νομολογία με την οποία η αρχική πρόταση της Επιτροπής είχε πολύ περισσότερη σχέση, πράγμα που ισχύει επίσης και για τις τροπολογίες του Κοινοβουλίου σε σχέση με τα όσα έπραξε το Συμβούλιο σε πρώτη ανάγνωση.
<P>
Για να είμαι ειλικρινής πρέπει να πω ότι ανησυχώ κάπως ότι το Συμβούλιο δεν θα λάβει καθόλου υπόψη του σε δεύτερη ανάγνωση τις προτάσεις του Κοινοβουλίου και της Επιτροπής, και ότι έχει ήδη επιτύχει ομοφωνία, πράγμα που θα καταστήσει την απόφαση πάρα πολύ απλή. Στην περίπτωση αυτή διερωτώμαι ποιά είναι η πρόσθετη αξία της οδηγίας σε σχέση με την υφιστάμενη νομολογία. Μήπως θα ήταν καλύτερα να προσπαθήσουμε να επιβάλουμε την εφαρμογή και την τήρηση της υφιστάμενης νομολογίας στα κράτη μέλη;
<P>
Στην πραγματικότητα χρειαζόμαστε πάρα πολύ την οδηγία αυτή, αλλά πρέπει να είναι μια οδηγία η οποία δεν έχει αποδυναμωθεί, γιατί πρέπει να αντιληφθούμε ότι στην αγορά εργασίας, και αυτό ισχύει για όλες τις οδηγίες οι οποίες αφορούν την ίση μεταχείριση των δύο φύλων στην Ευρώπη και όχι για τις μισές ή για μερικές από αυτές, οι γυναίκες εξακολουθούν να υφίστανται σοβαρές διακρίσεις.
<P>
Πρέπει να συνειδητοποιήσουμε ότι οι γυναίκες εξακολουθούν να κερδίζουν 30 % λιγότερο απ' ό, τι οι άνδρες για ισότιμη εργασία. Πρέπει να συνειδητοποιήσουμε ότι οι γυναίκες εξακολουθούν να μην είναι σε θέση, για παράδειγμα, να αποκτήσουν τα ίδια συνταξιοδοτικά δικαιώματα - σε σχέση βεβαίως με τους άνδρες. Πρέπει λοιπόν να διαπιστώσουμε ότι οι γυναίκες στο τέλος της ζωής τους θα είναι πάντα φτωχότερες από τους άνδρες. Χρειαζόμαστε πολύ την οδηγία αυτή, αλλά πρέπει βεβαίως να είναι μια ποιοτική οδηγία και επ' αυτού θα ήθελα πάρα πολύ να ακούσω την άποψη του Επιτρόπου.

<SPEAKER ID=134 LANGUAGE="PT" NAME="Torres Marques">
Κύριε Πρόεδρε, όταν συζητήσαμε αυτό το θέμα σε πρώτη ανάγνωση, είχα συγχαρεί την Επιτροπή για την πρωτοβουλία που έλαβε, όπως επίσης και την κ. Fiorela Ghilardotti για την εξαίρετη ποιότητα της έκθεσής της και για τις εξαιρετικά καίριες και σημαντικότατες τροπολογίες που είχε προτείνει. Τώρα τα συγχαρητήριά μου απευθύνονται και σε άλλους, επειδή κατά τη διάρκεια της περιόδου που μεσολάβησε -και με βάση τις προτάσεις που εισήχθησαν από την Επιτροπή για τα Δικαιώματα της Γυναίκας του Ευρωπαϊκού Κοινοβουλίου- η Εθνοσυνέλευση της Πορτογαλικής Δημοκρατίας θέσπισε έναν νέο νόμο -ο οποίος μόλις άρχισε να ισχύει-, που είναι πολύ πιο προχωρημένος από το σχέδιο που βρίσκεται σήμερα εδώ υπό συζήτηση.
<P>
Πράγματι, ο νέος αυτός νόμος, που διασφαλίζει το δικαίωμα ίσης μεταχείρισης ανδρών και γυναικών στους χώρους εργασίας και στην απασχόληση, διατράνωσε την έννοια, όχι του καταμερισμού αλλά της αντιστροφής του βάρους της αποδείξεως, υποχρεώνοντας τώρα τον εργοδότη να αποδείξει την ανυπαρξία οποιασδήποτε διάκρισης. Ο νόμος αυτός προσδιόρισε ακόμη καλύτερα, με πολύ σαφέστερο τρόπο, την έννοια της έμμεσης διάκρισης, για την καθιέρωση της οποίας η κ. Fiorela Ghilardotti και πολλές από μας έχουμε αγωνιστεί.
<P>
Όπως τονίστηκε κατά τη διάρκεια της συζήτησης στην Πορτογαλία, ο νόμος αυτός θεμελιώθηκε σε πολλές αρχές τις οποίες εμείς υπεραμυνόμαστε, λόγος για τον οποίο οι γυναίκες της Πορτογαλίας εκφράζουν την ευγνωμοσύνη τους στην Επιτροπή, στο Ευρωπαϊκό Κοινοβούλιο, και ειδικότερα στην κοινοβουλευτική Επιτροπή για τα Δικαιώματα της Γυναίκας. Πρόκειται για ένα θαυμάσιο παράδειγμα για το πώς η Ευρωπαϊκή Ένωση μπορεί να συμβάλει στη διεύρυνση των δικαιωμάτων των πολιτών της και, στην προκειμένη περίπτωση, των γυναικών της Πορτογαλίας.
<P>
Δυστυχώς όμως, κατά την πρώτη ανάγνωση, το Συμβούλιο απέρριψε ορισμένα ζητήματα που εμείς τα θεωρούμε ουσιαστικά. Κύριε επίτροπε Flynn, αναμένουμε λοιπόν ότι οι τροπολογίες που υποβάλλονται τώρα σε δεύτερη ανάγνωση, κυρίως η υπ' αριθ. 5, σχετικά με την έμμεση διάκριση, η υπ' αριθ.8, σχετικά με το πλεονέκτημα της αμφιβολίας, καθώς και η υπ' αριθ. 12, θα εγκριθούν με απαραίτητη πλειοψηφία, και η Επιτροπή θα τις υποστηρίξει σθεναρά, επειδή πρόκειται για στοιχεία απαραίτητα για την προάσπιση των δικαιωμάτων των γυναικών στους τομείς της απασχόλησης και της κοινωνικής ασφάλισης. Και δεν θα έκανε καλή εντύπωση αν, στα ζητήματα αυτά, το Ευρωπαϊκό Κοινοβούλιο και η Ευρωπαϊκή Ένωση σημείωναν ουσιαστική καθυστέρηση σε σχέση με μία από τις χώρες της Νότιας Ευρώπης.

<SPEAKER ID=135 LANGUAGE="NL" NAME="Oomen-Ruijten">
 Kύριε Πρόεδρε, η πρόταση που συζητάμε σήμερα για την αντιστροφή του βάρους της απόδειξης, όπως αποκαλείται ο όρος στη γλώσσα των απλών ανθρώπων, δεν αφορά βεβαίως πραγματικά την αντιστροφή του βάρους της απόδειξης. Απλώς καταβλήθηκε μια προσπάθεια να ερμηνευθούν οι αποφάσεις του Δικαστηρίου στο Λουξεμβούργο.
<P>
Δεν είμαι τόσο αρνητική όσο η κ. Van Dijk. Πιστεύω ότι η Ευρώπη έχει κάνει πάρα πολλά για να βελτιωθεί η θέση των γυναικών και πρόκειται για κάτι το οποίο μπορώ να γνωστοποιήσω με κάποια υπερηφάνεια στην κ. Van Dijk. Πιστεύω ότι η πρόταση αυτή αποτελεί ένα ακόμα βήμα προς τη βελτίωση της θέσης των γυναικών.
<P>
Συγκρίνοντας την άποψη του Συμβουλίου με την αρχική πρόταση της Επιτροπής, διαπιστώνω δυστυχώς ότι έχει αποδυναμωθεί κατά πολύ και κατά την περίοδο της Ολλανδικής Προεδρίας. Αντιλαμβάνομαι τώρα, και το ακούσατε και σεις προηγουμένως, ότι υπάρχουν μέλη της πολιτικής ομάδας του ΕΛΚ που φοβούνται την πρόταση αυτή και που σκέπτονται ότι υπάρχει περίπτωση οι προτάσεις που υποβάλουμε σε σχέση με ορισμένα σημεία να είναι υπερβολικές.
<P>
Αυτός είναι και ο λόγος που θα ήθελα να καλέσω τον Επίτροπο να δώσει ιδιαίτερη σημασία σε ορισμένες τροπολογίες. Αληθεύει, Επίτροπε, ότι η Επιτροπή επιμένει να εντάξει στο πλαίσιο της οδηγίας αυτής τη θέση των γυναικών που ζουν μόνες τους; Επιμένετε στο σημείο αυτό; Θα ήθελα να πω ότι αξίζει τον κόπο να επιμείνετε.
<P>
Επιπλέον, θα ήθελα πάρα πολύ να ακούσω την άποψη της Επιτροπής όσον αφορά την τροπολογία αριθ. 9. Πρόκειται για ένα κείμενο που είναι πανομοιότυπο με αυτό που περιλαμβάνεται στην αρχική πρόταση της Επιτροπής, με το περιεχόμενο του οποίου συμφωνώ απολύτως. Η πρόταση δεν επιβαρύνει τα κράτη μέλη, αλλά τα καλεί να μεριμνήσουν για την παροχή πληροφοριών στις πλευρές που επιθυμούν να αντιταχθούν. Επιμένετε στο σημείο αυτό; Η πολιτική ομάδα του ΕΛΚ είναι διατεθειμένη να το υποστηρίξει.
<P>
Ένα άλλο σημείο - που μπορεί να εξετασθεί πάρα πολύ σύντομα - είναι η τροπολογία 8. Έχω την εντύπωση ότι το κείμενο αυτό δεν είναι πραγματικά σαφές από νομική άποψη. Θα ήθελα τη γνώμη σας επί του σημείου αυτού. Κατά τα άλλα θα ήθελα να εκφράσω την ελπίδα ότι η Επιτροπή θα εξακολουθήσει να υποστηρίζει τη βελτίωση της θέσης των γυναικών.

<SPEAKER ID=136 LANGUAGE="ES" NAME="Sierra Gonzαlez">
Κύριε Πρόεδρε, η κοινή θέση αποτελεί ένα βήμα για την κατάργηση των μεροληπτικών πρακτικών, καθόσον αίρει την υπάρχουσα δυσκολία σχετικά με το βάρος απόδειξης των καταχρηστικών μορφών που ενέχουν ορισμένες έμμεσες μορφές διακρίσεων. Παρ' όλα αυτά, μολονότι αναγνωρίζουμε τη θετική αυτή πτυχή πρέπει να επισημάνουμε ότι η ρητή αυτή αναγνώριση σε ένα κανονιστικό κείμενο αποτελεί θετικό βήμα που δεν συγκεκριμενοποιείται ως τέτοιο επειδή τα διαθέσιμα νομικά μέσα που πρέπει να εγκριθούν για την εξάλειψη των μεροληπτικών πρακτικών δεν έχουν ολοκληρωθεί και παραπαίουν στην αμφισημία.
<P>
Πέρα από τις υφιστάμενες νομικές παραδόσεις που γενικώς ισχύουν στα κράτη μέλη, σύμφωνα με τις οποίες το βάρος απόδειξης εναπόκειται στον ενάγοντα και όχι στον εναγόμενο, εκφράζονται σε πτυχές όπως το πεδίο εφαρμογής της οδηγίας, ο καθορισμός της έμμεσης διάκρισης και η αντιστροφή του βάρους απόδειξης, υποθηκεύοντας τις λύσεις που έχουν δοθεί.
<P>
Ολοκληρώνοντας, όλα τα ανωτέρω μας οδηγούν στο να υποστηρίξουμε τις τροπολογίες της Επιτροπής για τα Δικαιώματα της Γυναίκας, που διαλύουν τις αμφισημίες και διασφαλίζουν τις δικαστικές και εξωδικαστικές διαδικασίες που θα χρησιμοποιηθούν για την αποτροπή των διακρίσεων.

<SPEAKER ID=137 LANGUAGE="DE" NAME="Hawlicek">
Κύριε Πρόεδρε, κύριε Επίτροπε, θα ήθελα να συγχαρώ την συνάδελφο μου από το ίδιο κόμμα την κ. Ghilardotti, να υπογραμμίσω τα επιχειρήματά της και να επιχειρήσω, εν συντομία, να φωτίσω κάπως τα χωρίς κανένα προηγούμενο διαβήματα του Συμβουλίου. Η αρχή έγινε κατά τρόπο πολύ εντυπωσιακό, επειδή το Συμβούλιο υιοθέτησε, με πολύ μεγάλο ζήλο, την κοινή θέση του, στις 27 Ιουλίου 1997, αν και το κείμενο του Κοινοβουλίου που διαβιβάστηκε μόλις στις 15 Σεπτεμβρίου 1997. Αυτό είχε λάβει δηλαδή τις αποφάσεις του σχεδόν δύο μήνες πριν. Σε αντιστάθμισμα από τις 11 προτάσεις που είχε εγκρίνει η Ευρωπαϊκή Επιτροπή, αυτό αποδέχτηκε μόνον δύο. Σε αντιστάθμισμα το Συμβούλιο επέδειξε μια καθυστέρηση 11 με 18 χρόνια περίπου, τη στιγμή που στην αιτιολογική σκέψη 8 διέγραψε το ίδιο τρεις από τις δικές του Οδηγίες που είχε θεσπίσει το 1979 και 1986 σχετικά με την υλοποίηση της αρχής ίσης μεταχείρισης ανδρών και γυναικών και βασίστηκε μόνον σε 2 νομικές διατάξεις του 1975 και 1976, ακολουθώντας το σύνθημα: ας γυρίσουμε πίσω στην αρχή! Δεν είναι όμως αυτό το σύνθημα των βουλευτών του Ευρωπαϊκού Κοινοβουλίου, ούτε της Επιτροπής για τα Δικαιώματα της Γυναίκας, και μάλιστα ύστερα από το Αμστερντάμ!
<P>
Γι' αυτό, κ. Επίτροπε Flynn, ζητούμε πρώτον να υπάρξει αναφορά και αντιστοιχία προς τις άλλες οδηγίες για την ίση μεταχείριση, δηλαδή ένας σαφής ορισμός των πεδίων εφαρμογής. Δεύτερον ο ορισμός για την έμμεση διακριτική μεταχείριση πρέπει να αντικατοπτρίζει την δεκαετή νομολογία του Ευρωπαϊκού Δικαστηρίου, στην οποία γίνεται λόγος για την δυσμενή μεταχείριση περισσοτέρων αναλογικά ατόμων από ένα φύλο και στην οποία παραλείπεται η αναφορά στις ανάγκες της επιχείρησης ή στην πολιτική ενός συγκεκριμένου κράτους μέλους.
<P>
Τρίτον πρέπει να διατηρηθεί ο πυρήνας της έκθεσης Ghilardotti, που εγκρίθηκε από το Κοινοβούλιο και την Επιτροπή και αφορά την μετάθεση του βάρους των αποδείξεων. Τέταρτον, πρέπει να διασφαλιστεί η εφαρμογή της Οδηγίας. Εδώ ανήκουν τα θετικά μέτρα και σχετικές αναφορές προς το Κοινοβούλιο, κάθε 3 χρόνια, πράγμα που για ακατανόητους λόγους διαγράφηκε από το Συμβούλιο, όπως και η απόσυρση των "χαλαρών» διατάξεων που περιέχονταν στις αιτιολογικές σκέψεις 15 και 16. Γιατί, κ. Επίτροπε Flynn, αν γίνει κοινή αυτή η θέση, ότι δηλαδή πρέπει να λαμβάνονται υπόψη οι ιδιαιτερότητες στην έννομη τάξη ορισμένων κρατών μελών, τότε είναι περιττή πλέον η κάθε Οδηγία της ΕΕ ας λείπει λοιπόν και η δική μας εργασία!

<SPEAKER ID=138 LANGUAGE="DE" NAME="Mann, Thomas">
Κύριε Πρόεδρε, ο δρόμος προς την ισότητα ανδρών και γυναικών είναι πολύ δύσβατος. Έχει ακόμη σημαντικά κενά. Ακόμη, αποτελούν πραγματικότητα, στις επιχειρήσεις και εκμεταλλεύσεις οι συχνές περιπτώσεις διακριτικής μεταχείρισης, λόγω φύλου. Οι γυναίκες - και όχι μόνον αυτές - προσδοκούν συγκεκριμένες αλλαγές και μια εναρμόνιση των σχετικών διαδικασιών σε όλα τα κράτη μέλη. Εδώ το Ευρωπαϊκό Κοινοβούλιο σηματοδοτεί ήδη τις αλλαγές.
<P>
Το Συμβούλιο στην νέα κοινή του θέση έλαβε υπόψη του τις επιφυλάξεις της παράταξής μας. Αυτό δεν το έχουν αναφέρει, ακόμη, μερικές γυναίκες συνάδελφοι. Έτσι, δεν υφίσταται πλέον η αρχή της έρευνας. Επίσης δεν προβλέπεται πλέον η αξίωση για την ενημέρωση όλων των κομμάτων. Αυτό θα οδηγούσε σε διερευνήσεις, ασυμβίβαστες προς το αστικό δίκαιο των επιμέρους κρατών.
<P>
Μερικές προτάσεις του Κοινοβουλίου μας, έγιναν - χάρη στον Επίτροπο Flynn - δεκτές από την Ευρωπαϊκή Επιτροπή. Τρία παραδείγματα: πρώτον, η νέα διατύπωση του ορισμού της έμμεσης διακριτικής μεταχείρισης. Δεύτερον, η μεταφορά κοινοτικών οδηγιών στο δίκαιο κοινωνικών ασφαλίσεων. Τρίτον, η υποχρέωση των κρατών μελών να υποβάλουν σχετικές εκθέσεις τουλάχιστον κάθε 2 χρόνια.
<P>
Δεν θα μπορέσουμε να ακολουθήσουμε ορισμένες τροπολογίες της ως συνήθως, πολύ ακριβολόγου εισηγήτριας, κ. Ghilardotti, όπως πχ. σχετικά με την διαγραφή των αιτιολογικών σκέψεων 15 και 16. Νομίζουμε ότι οι ιδιαιτερότητες σχετικά με την έννομη τάξη των κρατών μελών είναι άξιες προσοχής, ιδιαίτερα όταν υπάρχει προφανώς, η περίπτωση μιας διακριτικής μεταχείρισης.
<P>
Γενικά έχει βρεθεί μια μέση οδός. Οι εναγόμενοι πρέπει να αποδείξουν ότι ακολούθησαν την αρχή της ίσης μεταχείρισης, μια σημαντική επανόρθωση σε όλα τα κράτη μέλη, εφόσον τα κοινά όργανα δικαίου θα συμπεριλάβουν τόσο την άμεση όσο και την έμμεση διακριτική μεταχείριση. Αυτή η Οδηγία για το βάρος της απόδειξης αποτελεί, στον δρόμο που περιγράφηκε αρχικά ως δύσβατος, ένα πολύ αξιοσημείωτο, κατά την άποψη μου, βήμα προόδου!

<SPEAKER ID=139 LANGUAGE="PT" NAME="Ribeiro">
Κύριε Πρόεδρε, σε αυτή την πολύ σύντομη παρέμβαση θα επιθυμούσα να εκφράσω την υποστήριξή μου στην εισηγήτρια και στις προτάσεις της, μέσα σ' αυτό το σούρτα-φέρτα όπου η κοινή θέση που καθόρισε το Συμβούλιο συνιστά μια απαράδεκτη οπισθοχώρηση.
<P>
Πρώτα απ' όλα, είναι απαράδεκτη διότι η συγκεκριμένη οπισθοχώρηση φέρνει την κοινή θέση πιο πίσω από εθνικά νομοθετικά κείμενα που έχουν στο μεταξύ δημοσιευθεί, και αυτό αποτελεί αντικίνητρο, ή παράγοντα αποθάρρυνσης, για όσους αντιμετωπίζουν και προσπαθούν να διευθετήσουν προβλήματα καταφανούς διάκρισης, όπως είναι η περίπτωση -πράγματι σκανδαλώδης- της Εμπορικής Τράπεζας της Πορτογαλίας, μια υπόθεση που τρενάρει εδώ και χρόνια, η οποία αντιτίθεται στην πρόσβαση επ' ίσοις όροις των γυναικών σε θέσεις εργασίας. Μια υπόθεση που μπορεί να επιλυθεί δικαστικά μόνον εφόσον θεσπιστεί η έννοια της αντιστροφής του βάρους της αποδείξεως, κάτι που καθιστά σαφές η πορτογαλική νομοθεσία, με δυνατότητα της ενάγοντος να μπορεί να έχει συνδικαλιστική προέλευση και να απολαμβάνει του πλεονεκτήματος της αμφιβολίας, καθώς και με άλλες δυνατότητες που παρέχουν οι τροπολογίες που κατατίθενται στην έκθεση σε δεύτερη ανάγνωση. Γι' αυτό, απευθύνω τα συγχαρητήριά μου στην εισηγήτρια και -από κοινού με την Ομάδα μου και, όπως ελπίζω, με το Κοινοβούλιο στο σύνολό του- επιδιώκω να ενισχύσω τις προτάσεις της έναντι της κοινής θέσης.

<SPEAKER ID=140 NAME="Flynn">
Κύριε Πρόεδρε, επιτρέψτε μου, κατ' αρχάς, να ευχαριστήσω όλους για την ολοκλήρωση της εξέτασης της κοινής θέσης τόσο γρήγορα. Από την άποψη αυτή, απευθύνω τις ευχαριστίες μου πρώτα σε εσάς, κυρία Ghilardotti, και σε όλα τα μέλη της Επιτροπής για τα Δικαιώματα της Γυναίκας.
<P>
Οι αναθεωρημένες προτάσεις της Επιτροπής βασίζονταν, σε μεγάλο βαθμό, στις τροπολογίες που εγκρίνατε κατά την πρώτη ανάγνωση, και η κοινή θέση του Συμβούλιο στηρίζεται στην αναθεωρημένη πρόταση για δύο ουσιαστικά θέματα: τον προσδιορισμό της έννοιας έμμεσης διακριτικής μεταχείρισης -δηλαδή στο άρθρο 2, παράγραφος 2- και στο στο πεδίο εφαρμογής του άρθρου 3, παράγραφος 1, εδάφιο α της Οδηγίας.
<P>
Η Επιτροπή εξέφρασε τις έντονες επιφυλάξεις της και για τα δύο αυτά ζητήματα και, σε ό, τι αφορά την έννοια της έμμεσης διακριτικής μεταχείρισης, η Επιτροπή, στην αρχική πρότασή της, συμπεριλάμβανε τα τέσσερα στοιχεία που επανέρχονταν συνεχώς στις αποφάσεις του Ευρωπαϊκού Δικαστηρίου. Η Επιτροπή θεωρεί δύσκολο να αποδεχθεί ορισμένα μόνο από τα ανωτέρω στοιχεία, εφόσον καθένα από αυτά δικαιολογείται από το συνυπολογισμό των άλλων. Η συνοχή τους έγκειται ακριβώς στον τρόπο με τον οποίο συνδέονται μεταξύ τους.
<P>
Σε ό, τι αφορά το πεδίο εφαρμογής της Οδηγίας, η Επιτροπή ανέφερε επίσης τις δυσκολίες που συναντά με την προσέγγιση που υιοθετήθηκε στην κοινή θέση. Θεωρεί ότι η αρχή που επέβαλε το Ευρωπαϊκό Δικαστήριο σχετικά με τη μετατόπιση του βάρους της απόδειξης, είναι γενική και ότι θα έπρεπε να εφαρμόζεται σε όλες τις οδηγίες που στοχεύουν στη διατήρηση της αρχής ίσης μεταχείρισης μεταξύ των δύο φύλων.
<P>
Θα ήθελα να επανέλθω στις τροπολογίες σας. Όπως η εισηγήτρια, η κ. Ghilardotti, η Επιτροπή πιστεύει ότι είναι πλέον σημαντικό να εστιάσουμε την προσοχή μας στα βασικά ζητήματα. Στην επανεξεταζόμενη πρόταση, η Επιτροπή θα ήθελε να επιστήσει την προσοχή στα ζητήματα αυτά. Για να το επιτύχει, μάλιστα, η Επιτροπή δεν μπορεί να αποδεχθεί τις ακόλουθες τροπολογίες: 3, 4, 7, 9 και 10. Επιπροσθέτως, οι τροπολογίες 11 και 12 έρχονται σε αντίθεση με τις τροπολογίες 1 και 6, και αποδεχόμενος τις δύο τελευταίες, οφείλω επίσης να απορρίψω τις τροπολογίες 11 και 12.
<P>
Όπως προανέφερα, η Επιτροπή είναι πρόθυμη να αποδεχθεί τις προτεινόμενες τροπολογίες, που αποβλέπουν στην ενίσχυση των βασικών διατάξεων της κοινής θέσης: η τροπολογία 2, που επαναφέρει το άρθρο 12 της τροποποιημένης πρότασης της Επιτροπής το Μάιο 1997, επισημαίνοντας την ανάγκη να ληφθούν πρόσθετα μέτρα που να εξασφαλίζουν την αποτελεσματική εφαρμογή της αρχής της ίσης μεταχείρισης. οι τροπολογίες 1 και 6, που επανεντάσσουν αναφορά στις τρεις οδηγίες κοινωνικής ασφάλισης, που εγκρίθηκαν στο πλαίσιο της ίσης μεταχείρισης, παρά την σθεναρή αντίθεση της συντριπτικής πλειοψηφίας των κρατών μελών στην αναφορά αυτή, η Επιτροπή πρέπει να εξακολουθήσει τις προσπάθειες να πείσει τα κράτη μέλη ότι οι εν λόγω τρεις οδηγίες δεν πρέπει να αποκλείονται από το πεδίο εφαρμογής της οδηγίας. η τροπολογία 5, που αποσκοπεί στην παγίωση του μάλλον ελλιπούς ορισμού της έμμεσης διακριτικής μεταχείρισης που εμφανίζεται στην κοινή θέση. τέλος, η τροπολογία 8, που επαναφέρει στο τέλος του άρθρου 4, παράγραφος 1, την αρχή ότι ο ενάγων θα επωφελείται από οποιαδήποτε αμφιβολία τυχόν εξακολουθεί να υφίσταται.
<P>
Έτσι, όπως μπορείτε να διαπιστώσετε, η Επιτροπή αποδέχεται τις προτεινόμενες τροπολογίες σας στις τρεις βασικές διατάξεις του κειμένου της Επιτροπής.
<P>
Η κ. van Dijk έθεσε συγκεκριμένη ερώτηση: κατά πόσον υπάρχει εν προκειμένω προστιθεμένη αξία. Πιστεύω ότι η απάντηση είναι θετική, αλλά η κοινή θέση χρειάζεται μεγάλη υποστήριξη και, όπως ευελπιστούμε, θα μπορέσουμε να πείσουμε το Συμβούλιο να ενεργήσει βάσει των τροπολογιών.
<P>
Πρέπει να σας πω ότι η πρόταση της Επιτροπής στοχεύει στην αύξηση της νόμιμης βεβαιότητας και στην διασφάλιση ότι η αρχή της ίσης μεταχείρισης, όπως την αντιλαμβάνεται το Ευρωπαϊκό Δικαστήριο, τηρείται επιμελώς από όλα τα κράτη μέλη.
<P>
Επιπλέον, συνιστά περαιτέρω βήμα ως προς το κείμενο συμβιβασμού, επί του οποίου έντεκα κράτη μέλη ήταν έτοιμα να συμφωνήσουν, το 1993, ειδικότερα σε ό, τι αφορά το ευρύτερο πεδίο εφαρμογής και τη μεγαλύτερη σαφήνεια του άρθρου 3 και του άρθρου 4, παράγραφος 1.
<P>
Η ερώτηση της κ. Oomen-Ruijten αφορούσε την τροπολογία 9, που προτείνει την προσθήκη νέου άρθρου 4, εδάφιο α, στη διαδικασία. Δεν γίνεται αποδεκτό λόγω της ανάγκης να επικεντρωθούμε σήμερα στα βασικά ζητήματα. Η διαγραφή της διάταξης στην κοινή θέση δεν προκαλεί ουσιαστικά καμία ζημία, καθώς, στην πραγματικότητα, προβλέπει κάτι που υπάρχει ήδη με τον ένα ή τον άλλο τρόπο στα νομικά συστήματα όλων των κρατών μελών.
<P>
Εν κατακλείδι, θα ήθελα να εκφράσω εκ νέου τις ευχαριστίες μου προς όλους τους ενδιαφερόμενους και ελπίζω ότι θα καταφέρουμε να πείσουμε το Συμβούλιο να ενισχύσει την κοινή θέση του, όπως πρότεινε το Ευρωπαϊκό Κοινοβούλιο.

<SPEAKER ID=141 NAME="Πρόεδρος">
Ευχαριστώ πολύ, κύριε επίτροπε Flynn.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.
<P>
(Η συνεδρίαση διακοπείσα στις 20.25 επαναλαμβάνεται στις 21.00)

<CHAPTER ID=7>
Πρόγραμμα PHARE
<SPEAKER ID=142 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Kjer Hansen (A4-0286/97), εξ ονόματος της Επιτροπής Ελέγχου του Προϋπολογισμού, για την ειδική έκθεση 3/97 του Ελεγκτικού Συνεδρίου σχετικά με το αποκεντρωμένο σύστημα του προγράμματος PHARE, συνοδευόμενη από τις απαντήσεις της Επιτροπής (C4-0349/97).

<SPEAKER ID=143 NAME="Kjer Hansen">
 Κύριε Πρόεδρε, επιτρέψτε μου να ξεκινήσω εκφράζοντας πρώτα απ' όλα τις ευχαριστίες μου για την καλή συνεργασία όσον αφορά την επεξεργασία αυτής της έκθεσης. Αυτό ισχύει τόσο για το Ελεγκτικό Συνέδριο όσο και για την Επιτροπή, που με μεγάλη προθυμία προσφέρθηκαν να συμμετέχουν στις συζητήσεις και στην εξεύρεση αναλυτικότερων πληροφοριών. Χαίρομαι επίσης για την ειλικρίνεια που έδειξε η Επιτροπή όσον αφορά τις δυσκολίες, ωστόσο αυτό που προέχει τώρα είναι να μπορέσουμε να διαλευκάνουμε τις υπάρχουσες συνθήκες, ούτως ώστε το πρόγραμμα PHARE να λειτουργήσει εφεξής καλύτερα.
<P>
Δυστυχώς, όμως, πρέπει να τονίσω ότι πολλά από τα προβλήματα που έχουν επισημανθεί όλα αυτά τα χρόνια από την πλευρά του Ευρωπαϊκού Κοινοβουλίου, ειδικά όσον αφορά τη χορήγηση απαλλαγής συνεχίζουν να υφίστανται. Ανέκαθεν υπήρχε συμφωνία για την αναγκαιότητα ύπαρξης του προγράμματος PHARE, συγχρόνως όμως ήταν πάντα λιγότερο ξεκάθαρο τι θα επιτελεί το πρόγραμμα και ποια συγκεκριμένα θα είναι τα αποτελέσματα αυτού του προγράμματος. Γι' αυτό λοιπόν δεν έχω καμία αμφιβολία ότι είναι καλή ιδέα να αναθεωρήσουμε το πρόγραμμα κατά τρόπο ώστε ο στόχος πλέον να συνδέεται ξεκάθαρα με την προσχώρηση. Θεωρώ ωστόσο σημαντικό να υπογραμμίσω ότι μια αλλαγή των στόχων δεν μπορεί αφ' εαυτή να εξασφαλίσει κάποιο αποτέλεσμα. Μόνο εάν υπάρξουν συγκεκριμένες βελτιώσεις στη διαχείριση του προγράμματος θα καταφέρουμε να πετύχουμε συγκεκριμένα και απτά αποτελέσματα, κι επιτρέψτε μου σε σχέση με αυτό να αναφέρω ότι το ίδιο ακριβώς ισχύει και όσον αφορά την απόφαση της Επιτροπής να δημιουργήσει μια ειδική μονάδα για το συντονισμό των εξωτερικών δραστηριοτήτων. Στην περίπτωση που δεν πραγματοποιηθούν παράλληλα μια ορθολογιστική οργάνωση και μια απλοποίηση των διαδικασιών, αυξάνεται ο κίνδυνος να θολώσει ακόμη περισσότερο η κατανομή των ευθυνών και των καθηκόντων.
<P>
Το ζήτημα της αποκέντρωσης αποτελεί μείζον πρόβλημα. Το θέμα φυσικά είναι ότι δεν έγινε πραγματική αποκέντρωση, το πολύ μια αποσυμπύκνωση. Και λαμβάνοντας υπόψη το γεγονός ότι οι χώρες του PHARE πρόκειται να γίνουν εντός ολίγου χρόνου μέλη της ΕΕ, είναι σημαντικό, όσον αφορά τη στρατηγική προσχώρησης, να επιτευχθεί ένα ουσιαστικά αποκεντρωμένο σύστημα διαχείρισης. Ως εκ τούτου, συνιστώ στην Επιτροπή να υλοποιήσει την ιδέα της αποκέντρωσης επιτρέποντας τουλάχιστον σε μία χώρα να αναλάβει την ευθύνη της υλοποίησης του δικού της εθνικού προγράμματος PHARE σε πλήρη εναρμόνιση με τον δημοσιονομικός κανονισμό και να επιτρέψει επίσης τουλάχιστον σε μία αντιπροσωπεία της Επιτροπής μιας χώρας να αναλάβει την ευθύνη κατά ανάλογο τρόπο και επιτέλους να επιτρέψει να μεταβιβαστεί η οικονομική διαχείριση συγκεκριμένων τομέων του προγράμματος PHARE στις εθνικές κυβερνήσεις. Όταν προσδοκούμε ότι μια διεύρυνση μπορεί να συμβεί εντός σύντομου χρονικού διαστήματος, τότε δεν μπορεί και να υπάρχει καμία αμφιβολία ότι οι εν λόγω χώρες θα αναλάβουν τη διαχείριση του προγράμματος PHARE.
<P>
Μια επανειλημμένη δυσκολία είναι το πρόβλημα προσωπικού της Επιτροπής. Το βρίσκω αδιανόητο πώς είναι δυνατό ακόμη και στα ανώτατα κλιμάκια της διαχείρισης του PHARE να γίνεται τόσο απότομη αλλαγή προσωπικού. Αυτή η γρήγορη αλλαγή προσωπικού σε όλα τα επίπεδα φυσικά σημαίνει έλλειψη συνέχειας, πείρας και γνώσης. Εντελώς εξωφρενική είναι δε η κατάσταση των αντιπροσωπειών, και θεωρώ εντελώς ανεπίτρεπτο που η Επιτροπή δεν έχει φροντίσει ώστε να συσταθεί μια εξωτερική υπηρεσία προκείμενου να αποφευχθεί η έλλειψη καταρτισμένου προσωπικού στις αντιπροσωπείες.
<P>
Υπάρχουν συνεπώς ορισμένοι τομείς για τους οποίους η Επιτροπή έχει ανακοινώσει μια σειρά πρωτοβουλιών που στοχεύουν στο να περιοριστεί σε έξι μήνες η προθεσμία για τη σύναψη συνθηκών, τα μη εκτελεσμένα συμβόλαια να περατώνονται, οι υπεράριθμες διοικητικές μονάδες των προγραμμάτων να περικοπούν, οι οργανισμοί έγκρισης να απλοποιηθούν, η έκθεση αξιολόγησης να συνοδεύεται από συγκεκριμένη δράση, και οι αχρησιμοποίητοι πόροι του PHARE να αναδιανεμηθούν. Είναι βεβαίως θετικό ότι η Επιτροπή έχει δεσμευτεί να προβεί σε βελτιώσεις στους εν λόγω τομείς. Περιμένω λοιπόν να υλοποιηθούν και ευελπιστώ ότι η Επιτροπή θα προσκομίσει πριν το τέλος του έτους έκθεση για την πρόοδο που θα σημειωθεί, όπως έχει ζητηθεί.
<P>
Όσον αφορά τις τροπολογίες της έκθεσης, οφείλω να πω ότι εκπλήσσομαι από ποια συμφέροντα λαμβάνουν υπόψη τους μερικοί συνάδερφοι εδώ. Παραπονιόμαστε ως Ευρωπαϊκό Κοινοβούλιο όλη την ώρα για την παρανοϊκή κατάσταση λιγότεροι από τους μισούς πόρους που προβλέπει το πρόγραμμα PHARE να έχουν στην πραγματικότητα διατεθεί για τρέχουσες πληρωμές. Είναι συνεπώς σημαντικό να τροποποιηθούν και να ισχυροποιηθούν οι διαδικασίες διαχείρισης, έτσι ώστε να θεσπιστεί μια εξάμηνη προθεσμία από τη διάθεση των πόρων μέχρι την υπογραφή της σχετικής σύμβασης. Πρόκειται για ένα γνωστότατο πρόβλημα, και μια προθεσμία έξι μηνών είναι εφικτή, πράγμα που έχουν προτείνει και οι ίδιοι οι αντιπρόσωποι της Επιτροπής. Η υπ' αριθμόν δύο τροπολογίας αντιστρατεύεται την ιδέα της αποκέντρωσης, όπως ακριβώς τα μεμονωμένα στοιχεία καλύπτονται όλα είτε άμεσα είτε έμμεσα από το πρωτότυπο κείμενο. Κατά συνέπεια, δεν μπορώ παρά να καλέσω τους συναδέρφους στην αίθουσα να καταψηφίσουν την τροπολογία.
<P>
Τελειώνοντας, θα ήθελα να ευχαριστήσω τους συναδέλφους για τη θετική συνεργασία μας και για τις πολλές καλές συζητήσεις για το πρόγραμμα PHARE και για το μέλλον του προγράμματος PHARE. Αρκεί η Επιτροπή να υλοποιήσει τα προτεινόμενα μέτρα και δεν έχω καμία αμφιβολία ότι το πρόγραμμα PHARE θα λειτουργήσει σύμφωνα με τους στόχους του, θα επιφέρει απτά αποτελέσματα στις συμμετέχουσες χώρες και μάλιστα θα προαγάγει την ένταξη των συμμετέχουσων χωρών στην ΕΕ.

<SPEAKER ID=144 LANGUAGE="ES" NAME="Dόhrkop Dόhrkop">
Κύριε Πρόεδρε, πρώτα θα ήθελα να συγχαρώ, εξ ονόματος της Σοσιαλιστικής Ομάδας, την εισηγήτρια για την εξαιρετική της έκθεση. Πιστεύω πως εκθέτει με σαφήνεια τις δυσκολίες του προγράμματος PHARE και ορίζει επιπλέον κάποιες κατευθυντήριες γραμμές για το μέλλον.
<P>
Η τρίτη ειδική έκθεση του Ελεγκτικού Συνεδρίου, η οποία αποτελεί τη βάση αυτής της έκθεσης, παρουσιάζει για πολλοστή φορά τις ελλείψεις αυτού του προγράμματος. Οι ελλείψεις αυτές έγκεινται κυρίως στο γεγονός ότι οι δεσμεύσεις δεν αποτελούν ένδειξη του ποσοστού εκτέλεσης, δεδομένου ότι οι πληρωμές ανέρχονται σε ένα ποσοστό 44 % των δεσμεύσεων και λιγότερο από το ήμισυ των πόρων που από την αρχή του προγράμματος προορίζονταν για το PHARE έχουν φτάσει στον τελικό δικαιούχο.
<P>
Πιστεύω πως κανείς σε αυτή την Συνέλευση δεν έχει αμφισβητήσει τον λόγο ύπαρξης του προγράμματος από καθαρή πολιτική βούληση αλλά, στα 7 χρόνια της ύπαρξής του, έχει κριθεί η κακή του εκτέλεση δίχως να έχει προτείνει μέχρι τώρα η Επιτροπή κάποια αποτελεσματική λύση. Πιστεύω πως είναι απαράδεκτο να αποδίδουμε απλά την ευθύνη της κακής εκτέλεσης στην κακή διαχείριση ή στην κακή λειτουργία των δικαιούχων χωρών. Κάθε χρόνο, ο προϋπολογισμός εγκρίνονταν χωρίς όμως να τεθεί περισσότερο από μια φορά ένα ελάχιστα αποτελεσματικό απόθεμα για αυτό το κονδύλιο του προϋπολογισμού. Εγώ σκοπίμως αποκλείω εδώ τον παράγοντα Value for money , ο οποίος θα έπρεπε να αποτελεί μια πρωταρχική συζήτηση για το μέλλον του προγράμματος.
<P>
Η απάντηση της Επιτροπής τώρα για μια βελτίωση, εστιάζοντας στην ανανέωση προς την προσχώρηση, πιστεύω πως ούτε αυτή αποτελεί πανάκεια. Χρειάζεται επίσης να ορίσουμε με μεγαλύτερη σαφήνεια τον στόχο, να βελτιώσουμε τις διαδικασίες και να ανακουφίσουμε πάνω από όλα τα επίπεδα λήψης αποφάσεων.
<P>
Η απαίτηση της έκθεσης της κυρίας Kjer Hansen να μην είναι δυνατόν να περάσουν έξι μήνες από την δέσμευση και την υπογραφή της σχετικής σύμβασης θα μπορούσε να αποτελέσει έναν από τους τρόπους που προσβλέπει στην διαφάνεια και στην αποφυγή των καταχρήσεων που έχουν διαπιστωθεί.
<P>
Επιπλέον, αξιολογώντας τα αποτελέσματα, διαπιστώνεται πως μέχρι τώρα ήταν ανεπαρκή. Στα τέλη του 1995 υπήρχαν εκθέσεις αξιολόγησης και ελέγχου μόνο για το 30 % των διαδικασιών. Πιστεύω πως μια σταδιακή αξιολόγηση, κάθε έξι μήνες, επί μιας ανεξάρτητης βάσης ως μέσο μεταρρύθμισης, θα ήταν πραγματική πολύτιμη.
<P>
Τελευταία, πρέπει να υπογραμμιστεί - και η κυρία Kjer Hansen το ανέφερε επίσης - η τεράστια ανάγκη για την επίτευξη βελτίωσης της κατάστασης του προσωπικού τόσο στις Βρυξέλλες όσο και στις αντιπροσωπείες στις δικαιούχες χώρες. Πρέπει να διορθωθεί η υψηλή διακύμανση του προσωπικού.
<P>
Τέλος, κύριε Πρόεδρε, θέλω να πω πως η Σοσιαλιστική Ομάδα υποστηρίζει πλήρως αυτή την έκθεση.

<SPEAKER ID=145 LANGUAGE="ES" NAME="Fabra Vallιs">
Κύριε Πρόεδρε, δεν αποκρύπτουμε από κανέναν πως το PHARE αποτελεί το κύριο δημοσιονομικό μέσο στήριξης της στρατηγικής πριν από την προσχώρηση. Εξ ου και η σημασία αυτής της έκθεσης και των συνεπειών που θα υπάρξουν όταν θα την ψηφίσουμε. Θέλω επίσης να τονίσω πως πρέπει να συγχαρούμε την κυρία Kjer Hansen για το θαυμάσιο έργο της και να την ευχαριστήσουμε για την καλή της διάθεση κατά την αποδοχή των τροπολογιών μας.
<P>
Αλλά αν το ψήφισμα και οι τροπολογίες έγιναν δυνατές, αυτό οφείλεται, για ακόμη μια φορά, στο γεγονός ότι το Ελεγκτικό Συνέδριο διεξήγαγε την εργασία του με μεγάλη προσοχή, καταρτώντας μια αντικειμενική και κριτική ανάλυση του αποκεντρωμένου συστήματος εκτέλεσης του προγράμματος PHARE. Αν η ύπαρξη ενός αποκεντρωμένου συστήματος θα έπρεπε να σημαίνει μια ομαλή εκτέλεση των προγραμμάτων και αυξημένη κινητικότητα των δημοσιονομικών πόρων, δεν ήταν πάντα έτσι. Η αλήθεια είναι πως έχουν παρατηρηθεί ελλείψεις, περιορισμένοι ανθρώπινοι πόροι και με μειωμένη πείρα, χαμηλή απορροφητικότητα στις δικαιούχες χώρες, διασπορά των πιστώσεων σε ένα μεγάλο εύρος προγραμμάτων, ανάμεσα σε άλλα.
<P>
Οι εν λόγω ελλείψεις μπορούν να δικαιολογήσουν μια σχετική επιβράδυνση της εκτέλεσης. Αλλά το γεγονός ότι το πρόγραμμα PHARE, από την έναρξή του, είχε ελλείψεις 50 % στη εκτέλεση, σημαίνει ότι πάσχει από μεγαλύτερα και βαθύτερα προβλήματα.
<P>
Χαίρομαι που η Επιτροπή κάνει λόγο για συγκεκριμένες μεταρρυθμίσεις όσον αφορά την διαχείριση, την μεγαλύτερη αυστηρότητα στον προγραμματισμό και την δημοσιονομική διαχείριση. Είμαι πεπεισμένος πως η Επιτροπή δεν λανθάνει με την απόφασή της για την δημιουργία μιας ανεξάρτητης μονάδας αξιολόγησης εντός της ΓΔ Ι Α, εφόσον, αν εξασφαλίσει την ανεξαρτησία της και της παρέχει επαρκείς πόρους, όχι μόνο θα πρόκειται για μια εποικοδομητική καινοτομία, αλλά θα βασίζεται επίσης στο καλύτερο εργαλείο για την βελτίωση του εν λόγω προγράμματος.
<P>
Κύριε Επίτροπε, όταν η Επιτροπή κάνει λόγο για "ανάθεση εκ νέου των πόρων σε πιο καρποφόρες δραστηριότητες» ή για "εκ νέου ανάθεση των μη χρησιμοποιημένων επιδοτήσεων», αναφέρεται στο εσωτερικό του προγράμματος PHARE. Αλλά αν το τελικό αποτέλεσμα δεν βελτιωθεί, τότε θα πρέπει να κάνει λόγο για "εκ νέου ανάθεση», αλλά δυστυχώς, σε άλλο πρόγραμμα.

<SPEAKER ID=146 LANGUAGE="DE" NAME="Βφsch">
Κύριε Πρόεδρε, κύριε Επίτροπε, πιστεύω, όταν κοιτάξουμε καλύτερα αυτήν την εξαιρετική έκθεση της συναδέλφους Kjer Hansen, ότι έχουμε ενώπιον μας μια καταλυτική άποψη και κρίση για την εργασία της Ευρωπαϊκής Επιτροπή, σχετικά με την εκτέλεση του προγράμματος PHARE. Έριξα μια ματιά στην περιληπτική σύνοψη της Επιτροπής Εξωτερικών Οικονομικών Σχέσεων. Και εδώ γίνεται λόγος για το ότι εισήχθη η αποκέντρωση, χωρίς να έχει η Ευρωπαϊκή Επιτροπή διευκρινίσει πλήρως ποιές διαδικασίες εισήγαγαν οι εθνικές διοικητικές αρχές για την πραγματοποίηση της. Το μέγεθος των χρηματοδοτικών πόρων που τέθηκαν στην διάθεση της Ευρωπαϊκής Επιτροπής για το πρόγραμμα PHARE υπερέβησαν τις ικανότητες της τελευταίας για την διαχείριση των χρημάτων. Τί σημαίνει αυτό; Το Ελεγκτικό Συνέδριο ανησυχεί για την διαφάνεια και δικαιοσύνη σχετικά με την ανάθεση εντολής και την κατάρτιση πιο περιορισμένων καταλόγων επιλογής.
<P>
Εδώ, σ' ένα βασικό τομέα της "Ατζέντας 2000», υπάρχουν δείγματα ανικανότητας. Το έχω αναφέρει ακόμη μια φορά πάνω σ' αυτό το σημείο: Πώς θα εξηγήσουμε στις γυναίκες και άνδρες συμπολίτες μας, ότι η Ευρωπαϊκή Επιτροπή, που δεν είναι καν σε θέση να διανείμει με τρόπο λογικό ένα δισ. Ecu, κατ' έτος, σε χώρες που έχουν φοβερή ανάγκη αυτά τα χρήματα, ότι λοιπόν αυτή η Ευρωπαϊκή Επιτροπή θα είναι στο μέλλον σε θέση να πραγματοποιήσει θέλοντας και μη, μια ευρύτερη, πιο δαπανηρή και πιο απαιτητική πορεία διεύρυνσης; Δεν μπορώ να το εξηγήσω σε κανένα! Γι' αυτό σκέφτομαι ότι τελικά αυτή η "Ατζέντα 2000» πρέπει να επεκταθεί κατά ένα σημείο, ότι δηλαδή η Ευρωπαϊκή Επιτροπή πρέπει τελικά να έρθει στη θέση αυτή από όπου θα μπορέσει να προβεί στην αντίστοιχη εκτέλεση του προγράμματος PHARE, ενός προγράμματος που αναφέρεται στην διεύρυνση.
<P>
Γιατί, κύριε Επίτροπε, για τα προβλήματα που αντιμετωπίζεται με το προσωπικό σας, στα οποία αναφέρθηκε προηγουμένως η συνάδελφος Dόhrkop Dόhrkop, και τα οποία υπάρχουν σ' αυτήν την έκθεση, για αυτά δεν είναι αρμόδια ούτε τα κράτη μέλη, ούτε το Κοινοβούλιο, ούτε οποιοσδήποτε άλλος. Γι' αυτά είσαστε υπεύθυνος εσείς ο ίδιος και πρέπει ο ίδιος να τα τακτοποιήσετε! Πιστεύω ότι αυτό είναι το μύνημα αυτής της έκθεσης.

<SPEAKER ID=147 LANGUAGE="DE" NAME="Theato">
Κύριε Πρόεδρε, κύριε Επίτροπε, η σημερινή συζήτηση αποτελεί, κατά κάποιο τρόπο, μια πρώτη εξαγγελία για την συζήτηση που θα διεξαχθεί, εδώ, σ' αυτήν την αίθουσα, σε ένα μήνα ακριβώς, για την "Ατζέντα 2000» και την διεύρυνση της Ευρωπαϊκής Ένωσης. Όταν συζητούμε για το πρόγραμμα PHARE, τότε το θέμα αφορά τα κράτη της Κεντρικής Ευρώπης που όλα μαζί - άλλα νωρίτερα και άλλα αργότερα - βρίσκονται ένα βήμα πριν την ένταξή τους στην Ευρωπαϊκή Ένωση.
<P>
Βάση της συζήτησής μας, σήμερα, αποτελεί μια έκτακτη έκθεση του Ελεγκτικού Συνεδρίου. Στην φύση παρόμοιων εκθέσεων είναι, ότι σ' αυτά γίνεται λόγος, προπάντων, για δυσκολίες και προβλήματα. Γι' αυτόν τον λόγο υπάρχει ο πειρασμός να αντιμετωπισθεί το θέμα με απαισιοδοξία, και μια τέτοια απήχηση υπήρξε ήδη. Θα ήθελα να ευχαριστήσω ιδιαίτερα την εισηγήτρια, κυρία Kjer Hansen, επειδή δεν υπέκυψε σ' αυτόν τον πειρασμό της απαισιοδοξιας. Αυτό δεν σημαίνει ότι δεν λαμβάνουμε σοβαρά υπόψη την έκθεση του Ελεγκτικού Συνεδρίου, αντιθέτως! Όλοι εμείς γνωρίζουμε ότι οι υποψήφιες για ένταξη χώρες πρέπει να καταβάλουν σημαντικές ακόμη προσπάθειες. Αυτό δεν είναι κάτι καινούργιο, αλλά το Ελεγκτικό Συνέδριο μας θέτει προ οφθαλμών, ότι και η Ευρωπαϊκή Επιτροπή πρέπει να προβεί σε μια αποφασιστική αλλαγή στον τρόπο εργασίας της, ώστε να μη καταλήξει σε αποτυχία η όλη διαδικασία διεύρυνσης. Γνωρίζω πόσο δύσκολο είναι το καθήκον αυτό της Ευρωπαϊκής Επιτροπής, και σας καταλαβαίνω καλά, κύριε επίτροπε, όταν πολλές φορές αισθάνεστε σαν "τιμωρημένο παιδί».
<P>
Από την μια, εμείς, εδώ στο Κοινοβούλιο, διαμαρτυρόμαστε ότι τα χρήματα που σαν συναρμόδιοι για τον προϋπολογισμό εγκρίναμε, μόνον τμηματικά έχουν πραγματικά διατεθεί ή πρόκειται να διατεθούν. Την επόμενη κιόλας στιγμή διαμαρτυρόμαστε για όλα όσα πήγαν στραβά με τα χρήματα που ήδη δαπανήθηκαν. Αλλά τελικά και τα 2 αυτά πράγματα αποτελούν καθήκον μας, ως Κοινοβουλίου, και ελπίζω να κατανοείτε ότι πρόθεση των επικριτικών μας παρατηρήσεων, είναι η εποικοδομητική κριτική και η παρότρυνση για περαιτέρω εργασία.
<P>
Μεγάλη σχέδη μ' αυτά έχει η λέξη σύνθημα: συγκέντρωση δυνάμεων. Πράγματι, πρέπει συχνά να δημιουργήθηκε, κατά το παρελθόν, η εντύπωση ότι τόσο η Ευρωπαϊκή Επιτροπή, όσο και τα ίδια τα κράτη του προγράμματος PHARE είχαν αναλωθεί στην επιδίωξή τους να ταυτιστούν με φιλόδοξα σχέδια, ικανά για περαιτέρω προώθηση. Η εντύπωση αυτή συνοδεύονταν από ένα εξαιρετικό περίπλοκο σύστημα υλοποίησής τους, που προκαλούσε σημαντικά και περιττά έξοδα. Γι' αυτό είναι σωστό να προσδιορίζονται σαφώς τα εκάστοτε καθήκοντα, όλων των φορέων που συμμετέχουν, ώστε να περιορίζεται ο αριθμός των προγραμμάτων, και οι επί τόπου αντιπροσωπείες της Ευρωπαϊκής Επιτροπής να ενισχυθούν, όσον αφορά το προσωπικό τους και τις αρμοδιότητες τους, έτσι ώστε να διασφαλίζουν την εποπτεία των προγραμμάτων. Αυτές είναι και οι δικές μας απαιτήσεις, έτσι όπως τις προέβαλε και το Ελεγκτικό Συνέδριο.

<SPEAKER ID=148 LANGUAGE="DE" NAME="Elchlepp">
Κύριε Πρόεδρε, κύριε Επίτροπε! Όλα αυτά ασφαλώς δεν συντελούνται ως δια μαγείας! Η υλοποίηση των προγραμμάτων από την Ευρωπαϊκή Επιτροπή αποτελεί ένα βαρυσήμαντο διαρθρωτικό πρόβλημα. Η ουσία ή μάλλον η πεμπτουσία της έκθεσης είναι, όπως ήδη ειπώθηκε, ότι η Ευρωπαϊκή Επιτροπή δεν πέτυχε, τόσο εύστοχα έως σήμερα, να δημιουργήσει ένα σύστημα αξιολόγησης για το PHARE, βάσει του οποίου θα είναι ευανάγνωστες πλέον οι πολιτικές επιπτώσεις του προγράμματος. Λείπει επίσης ένα πειστικό σύστημα εποπτείας των επιμέρους καθηκόντων και σαφήνεια σχετικά με την αρμοδιότητα για την αξιολόγηση, η οποία πραγματοποιείται ακόμη, εν μέρει μόνο, από την Ευρωπαϊκή Επιτροπή, και εν μέρει βασίζεται σε υφιστάμενους σ' αυτήν μηχανισμούς.
<P>
Η έλλειψη διαφάνειας έδωσε φυσικά τροφή στην υποψία ότι η ανάθεση της εντολή για συγκεκριμένα καθήκοντα, δεν ακολουθεί πάντα την σωστή διαδικασία, και είναι προφανές ότι τουλάχιστον στην αρχική φάση ορισμένοι από τους εμπλεκόμενους οργανισμούς της Δύσης έκαναν πραγματικά χρυσές δουλειές, βασιζόμενοι σε κάποια υποστήριξη ή ας πούμε στην καλή πίστη των χωρών που τους δέχτηκαν.
<P>
Για το αν τώρα τα αποτελέσματα των υπηρεσιών ανταποκρίνοντας στις προσδοκίες αυτών των χωρών, επιτρέψτε μου να αμφιβάλω. Πολλές σχετικές γνωμοδοτήσεις από πραγματογνώμονες κατέληξαν σε συρτάρια γραφείων και επιβάρυναν απλώς, περισσότερο τους φορολογούμενους. Παρά την όποια κριτική χρειαζόμαστε το πρόγραμμα, περισσότερο παρά ποτέ, για την υποστήριξη της ένταξης των χωρών της Κεντρικής και Ανατολικής Ευρώπης. Δεν πρέπει επίσης να δημιουργεί αναταραχή το μέτρο της αποκέντρωσης στην εφαρμογή των προγραμμάτων, εφόσον, πράγματι, επιθυμούμε στην Κεντρική και Ανατολική Ευρώπη, εταίρους με ίσα δικαιώματα. Η αποκέντρωση πρέπει να συντελείται κάτω από μια λογική εποπτεία, μια ισχυρότερη δημοσιονομική συνάφεια των χωρών που την δέχονται και καλύτερη διοικητική προετοιμασία των χωρών αυτών, γι' αυτά τα καθήκοντα. Και πιστεύω ότι αυτό έχει κάπως παραγνωριστεί. Χρειαζόμαστε όμως επίσης μια νέα μεθοδολογία για την αξιολόγηση των αποτελεσμάτων, πάνω σε σαφώς καθορισμένους πολιτικούς στόχους.
<P>
Όσο για την υποψία της οικονομίας των "ημετέρων», θα μπορούσα να φανταστώ κάποιες συγκεκριμένες προτάσεις, για το πώς μπορούν να συμπεριλάβουν εδώ νέες ρυθμίσεις και πώς μπορεί να διασφαλιστεί μια ευρύτερη συμμετοχή. Γιατί δεν χρησιμοποιείται τακτικά η γενική μέθοδος της πρόσκλησης εκδήλωσης ενδιαφέροντος, προκειμένου να διευρυνθεί η αλυσίδα των υποψηφίων; Γιατί η διαχείριση του προγράμματος δεν προσελκύει και νέους υποψήφιους για προσφορές, αντί για τους ίδιους, και τους ίδιους; Θα ήταν πολύ σημαντικό να διαφημιστούν αυτά τα προγράμματα στις επιμέρους χώρες, από τα ίδια τα κράτη μέλη που συμμετέχουν στην επιτροπή διαχείρισης του προγράμματος PHARE.
<P>
Ελπίζω, ότι αυτή η προειδοποιητική μου βολή, θα συντείνει ώστε να δοθεί σωστά το σύνθημα για την καλύτερη εκτέλεση του προγράμματος MEDA, έτσι ώστε να μην υπάρξουν παρόμοια προβλήματα.

<SPEAKER ID=149 NAME="Van den Broek">
 Κύριε Πρόεδρε, επιτρέψτε μου να αρχίσω συγχαίροντας την κ. Kjer Hansen για την εμπεριστατωμένη έκθεση που εκπόνησε και ευχαριστώντας την για την εποικοδομητική συνεργασία που είχαμε κατά το στάδιο της εκπόνησης της έκθεσης αυτής. Εξάλλου, οι υπηρεσίες μου, αλλά και εγώ θεωρούμε ιδιαίτερα εποικοδομητική την ανταλλαγή απόψεων που είχαμε κατά την προετοιμασία της έκθεσης. Ήταν ένας κριτικός, αλλά ιδιαιτέρως εποικοδομητικός διάλογος. Αυτό που μπορώ να πω, και διάβασα όλη την έκθεση, είναι ότι είναι γραμμένη με εξαιρετική σαφήνεια και ότι θα αποβεί πολύ χρήσιμη στην περαιτέρω προσπάθεια για τη βελτίωση της διαδικασίας που ακολουθούμε για την ενίσχυση του προγράμματος PHARE.
<P>
Πιστεύω ότι ορθώς επελέγη η στιγμή για τη διεξαγωγή της συζήτησης αυτής, δεδομένου ότι το Ευρωπαϊκό Συμβούλιο του Λουξεμβούργου πρέπει να λάβει μία απόφαση σχετικά με το πρόγραμμα Agenda 2000, ενώ οι προετοιμασίες για την εφαρμογή των νέων κατευθυντήριων γραμμών για το PHARE ευρίσκονται σε πλήρη εξέλιξη. Όπως θα θυμάσθε, οι εν λόγω κατευθυντήριες γραμμές περιγράφονται λεπτομερώς στις νέες οδηγίες για το PHARE, που απεστάλησαν τον περασμένο Μάρτιο στο Κοινοβούλιο.
<P>
Όπως ελέχθη ήδη, η Επιτροπή χαιρετίζει το σχέδιο έκθεσης της κ. Hansen, επειδή πρόκειται για ένα σχέδιο το οποίο δεν καλύπτει τα προβλήματα, αλλά αναγνωρίζει ταυτόχρονα τις προσπάθειες που κατέβαλε η Επιτροπή για να αντιμετωπίσει τα προβλήματα που αφορούν κυρίως τον έλεγχο και την αξιολόγηση. Επιπλέον, η εισηγήτρια επιβεβαιώνει ότι οι νέες κατευθυντήριες γραμμές του PHARE έχουν χαραχθεί με τέτοιο τρόπο ώστε να αντιμετωπίζονται με σοβαρότητα τα προβλήματα που επισημαίνονται στην έκθεση του Ελεγκτικού Συνεδρίου και πιστεύω ότι εν μέρει έχουμε επιτύχει το στόχο αυτό.
<P>
Η Επιτροπή δεσμεύεται να προωθήσει την περαιτέρω βελτίωση της αποτελεσματικότητας και της αποδοτικότητας του προγράμματος PHARE, αλλά και να χρησιμοποιήσει το πρόγραμμα αυτό σε μια προσπάθεια για την κάλυψη των ελλείψεων που παρουσιάζουν οι υποψήφιες χώρες οι οποίες επισημαίνονται στις γνωμοδοτήσεις περί προσχώρησης. Επίσης, κατά την περαιτέρω εξέλιξη του προγράμματος PHARE θα ληφθούν υπόψη τα πορίσματα της ενδιάμεσης αξιολόγησης.
<P>
Τα νέα σημεία προσανατολισμού που απορρέουν από τις γνωμοδοτήσεις περί προσχώρησης μορφοποιούνται στην περίπτωση της κάθε υποψήφιας χώρας στα πλαίσια της συνεργασίας για την προσχώρηση. Στην περίπτωση αυτή προσδιορίζονται τα σημαντικότερα καθήκοντα που πρέπει να αναλάβει η χώρα που είναι υποψήφια προσχώρησης και που θα υποστηριχθεί από το πρόγραμμα PHARE, ενώ παράλληλα καθορίζονται και τα σημεία προτεραιότητας των μέτρων που πρέπει να ληφθούν.
<P>
Επιπλέον, η συνεργασία για την προσχώρηση κάθε χώρας πλαισιώνεται από ένα εθνικό πρόγραμμα για την εφαρμογή του κοινωνικού κεκτημένου, στα πλαίσια του οποίου περιγράφεται λεπτομερώς ο τρόπος με τον οποίο η κάθε χώρα προτίθεται να το υιοθετήσει.
<P>
Είναι αλήθεια ότι θα πρέπει να ενεργήσουμε ταχύτατα ώστε κατά τον προγραμματισμό του προϋπολογισμού του PHARE να μπορέσουμε πριν από το 1998 να συνεκτιμήσουμε τις συνεργασίες για την προσχώρηση, καθώς και τα διάφορα εθνικά προγράμματα των ενδιαφερομένων χωρών. Οι εργασίες προοδεύουν, παρά το ιδιαιτέρως αυστηρό χρονοδιάγραμμα και η Επιτροπή επιδιώκει να ολοκληρώσει τη διαδικασία αυτή το αργότερο έως την άνοιξη του 1998. Τα δημοσιονομικά δελτία που θα αφορούν τα προγράμματα του PHARE για το 1998 θα καταρτισθούν πάνω σε αυτή τη βάση.
<P>
Επιτρέψτε μου τώρα να υπεισέλθω σε μερικές περισσότερο συγκεκριμένες παρατηρήσεις που περιλαμβάνονται στην έκθεση Kjer Hansen. Η Επιτροπή συμφωνεί προθύμως με το αίτημα του Κοινοβουλίου να εκπονηθεί κατά το τέλος του τρέχοντος έτους μια περισσότερο λεπτομερής έκθεση της προόδου που σημειώνεται όσον αφορά την εφαρμογή του προγράμματος. Η Επιτροπή προτίθεται να βελτιώσει τη διαχείριση του PHARE κατά τον ακόλουθο τρόπο:
<P>
Θα ενισχυθούν οι αντιπροσωπείες της Επιτροπής, έτσι ώστε να μπορεί να ελεγχθεί καλύτερα η εκτέλεση του προγράμματος PHARE. Θα επισπευσθούν οι διαδικασίες έγκρισης. Οι μονάδες διαχείρισης προγράμματος θα ολοκληρωθούν σταδιακά, ενώ θα βελτιωθεί η διαχείριση των τραπεζικών λογαριασμών.
<P>
Η Επιτροπή προτίθεται να θεσπίσει αυστηρά μέτρα προκειμένου να συντομευθεί ο χρόνος που μεσολαβεί από την ανάληψη υποχρεώσεων έως τη σύναψη συμβάσεων. Για να αρθεί η καθυστέρηση που έχει σημειωθεί - και αυτό είναι ένα σοβαρό πρόβλημα, την ύπαρξη του οποίου αναγνωρίζουμε - θα διαγραφούν παλαιές συμβάσεις και ανειλημμένες υποχρεώσεις. Από το Μάρτιο έχουν λήξει περισσότερες από 1000 παλαιές συμβάσεις. Προσπαθούμε μέχρι τέλος του έτους να προχωρήσουμε ακόμα περισσότερο επί του σημείου αυτού. Εξάλλου, το γεγονός ότι κατέστη δυνατό να διαγραφούν 1000 συμβάσεις ενισχύει στην ουσία τη διαπίστωση του Κοινοβουλίου ότι η βοήθεια είναι πάρα πολύ κατακερματισμένη και ότι είναι απολύτως απαραίτητο να υπάρξει μια συγκέντρωση σε μεγαλύτερα προγράμματα.
<P>
Επιπλέον, μεταφέραμε περισσότερα από 75 εκατ. Ecu από παλαιά προγράμματα για την εκτέλεση μέτρων που έχουν σχέση με τις πλημμύρες στην Πολωνία και την Τσεχική Δημοκρατία. Τα όσα ανέφερα προηγουμένως καθιστούν σαφές ότι η Επιτροπή συμφωνεί στην ουσία με την έκθεση της κ. Kjer Hansen. Ωστόσο, επιτρέψτε μου να προβώ σε ορισμένες παρατηρήσεις όσον αφορά τις 4 συστάσεις της εισηγήτριας.
<P>
Παρά το γεγονός ότι, σε συμφωνία με την παράγραφο 5 του σχεδίου ψηφίσματος, η Επιτροπή καταβάλλει προσπάθειες για να περιορίσει στο ελάχιστο το διάστημα που μεσολαβεί από την ανάληψη υποχρεώσεων έως την υπογραφή των συμβάσεων, δεν μπορεί να αναλάβει τη δέσμευση ότι η περίοδος αυτή δεν πρόκειται σε καμία περίπτωση να υπερβεί τους 6 μήνες. Η καθιέρωση μιας τέτοιας οριστικής ημερομηνίας δεν θα προσφέρει σε όλες τις περιπτώσεις επαρκείς δυνατότητες για τη διοργάνωση διαγωνισμών για την ανάθεση έργων και τη διαπραγμάτευση ή αντιστοίχως την κατάρτιση συμβάσεων. Αυτό ισχύει ιδιαιτέρως στην περίπτωση που μέτρα που αποσκοπούν στην αύξηση της διαφάνειας της διαδικασίας για την ανάθεση έργων, οι οποίες σχολιάζονται ευνοϊκά στην έκθεση, παρατείνουν τις διαδικασίες αυτές καμιά φορά κατά 2 έως 3 μήνες. Στις περιπτώσεις αυτές υπάρχουν συνεπώς κάποιες δυσχέρειες.
<P>
Επιπλέον, υπάρχουν περιπτώσεις που συμφωνίες που αφορούν πολύπλοκα σχέδια τεχνικού χαρακτήρα πρέπει να συμπεριληφθούν σε περίπλοκες συμβάσεις, πράξη για την οποία απαιτείται χρόνος. Ωστόσο, θα ήθελα να επαναλάβω ότι συμφωνούμε με το πνεύμα της σύστασης αυτής και ότι καταβάλλουμε κάθε δυνατή προσπάθεια για να περιορίσουμε το διάστημα αυτό.
<P>
Η Επιτροπή συμφωνεί απολύτως με την άποψη της εισηγήτριας ότι, όπως αναφέρθηκε από περισσότερους ομιλητές σήμερα το βράδυ, οι χώρες εταίροι μας πρέπει να αναλάβουν περισσότερες ευθύνες για την εκτέλεση του προγράμματος, δεδομένου ότι κατ' αυτό τον τρόπο καθίσταται απαραίτητη η διαχείρισή του καθώς και η προβλεπόμενη προετοιμασία των χωρών αυτών για την ανάληψη διαρθρωμένων δράσεων και τη λειτουργία άλλων ταμείων.
<P>
Επειδή σύμφωνα με το δημοσιονομικό κανονισμό, όπως αποκαλείται σήμερα, η Επιτροπή είναι υπεύθυνη για την ορθή χρήση των πόρων που διατίθενται στο πρόγραμμα PHARE, ο εκ των υστέρων έλεγχος μπορεί να εφαρμοσθεί με επιτυχία μόνο στις περιπτώσεις που έχει αποδειχθεί ότι οι οργανισμοί που λειτουργούν στις χώρες εταίρους είναι αξιόπιστοι και εφαρμόζουν κατάλληλα συστήματα δημοσιονομικού ελέγχου. Μια ευρεία αποκέντρωση, όπως προτείνεται από την εισηγήτρια, θα απαιτούσε την τροποποίηση του δημοσιονομικού κανονισμού. Θα ήθελα όμως να προσθέσω αμέσως σ' αυτό ότι η Επιτροπή προτίθεται να υποβάλει παρόμοια πρόταση στο Συμβούλιο και το Κοινοβούλιο.
<P>
Όσον αφορά την ενίσχυση της εποπτείας που ασκούν οι αντιπροσωπείες για την εκτέλεση των προγραμμάτων του PHARE, η Επιτροπή είναι αποφασισμένη να εφαρμόσει το σύστημα αυτό σε όλες τις χώρες που είναι υποψήφιες προσχώρησης. Ωστόσο, θα θέλαμε να διατηρήσουμε την ευελιξία που απαιτείται προκειμένου να διαθέτουμε πόρους εκεί που χρειάζεται, έτσι ώστε να μη μεροληπτήσουμε υπέρ ορισμένων χωρών.
<P>
Στη συνέχεια, η εισηγήτρια συνιστά στην Επιτροπή να χρησιμοποιήσει σε πολύ λίγες περιπτώσεις τις διαδικασίες κλειστών διαγωνισμών. Κατανοώ τους λόγους της σύστασης αυτής, θα ήθελα όμως να τονίσω ότι ο λόγος για τον οποίο το άρθρο 118 του δημοσιονομικού κανονισμού επιτρέπει την ανάθεση έργων με βάση παρόμοιες διαδικασίες είναι η αποτελεσματική και ταχεία εκτέλεση προγραμμάτων. Ωστόσο, προκειμένου να ανταποκριθεί στο μέτρο του δυνατού στις αντιρρήσεις της εισηγήτριας, η Επιτροπή έλαβε μέτρα για να βελτιώσει σημαντικά τη διαφάνεια των διαδικασιών αυτών. Οι προβλέψεις για όλους τους επικείμενους διαγωνισμούς δημοσιεύονται στην Επίσημη Εφημερίδα της Ευρωπαϊκής Ένωσης, ενώ υπάρχουν διαγωνισμοί οι οποίοι γνωστοποιούνται μέσω του Internet, έτσι ώστε να διευρυνθεί ο κύκλος των οργανισμών που ενδέχεται να εκδηλώσουν ενδιαφέρον. Ενόψει των προαναφερθέντων, η Επιτροπή κρίνει συνεπώς ότι η μέθοδος που εφαρμόζει σήμερα μπορεί να αιτιολογηθεί, ενώ θα ήθελα παράλληλα να αναφέρω ότι θα συνεχίσει να καταβάλει προσπάθειες προκειμένου να υπάρξει όσο το δυνατόν περισσότερη διαφάνεια.
<P>
Τελειώνοντας, θα ήθελα να κάνω μια παρατήρηση σχετικά με ένα θέμα που συζητήθηκε επανειλημμένα απόψε και που αφορά το προσωπικό του PHARE. Η εισηγήτρια επισημαίνει μια σημαντική κινητικότητα στους κόλπους του προσωπικού και διερωτάται ποιά είναι τα σχετικά αίτια. Είναι αναμφισβήτητο ότι η κατάσταση αυτή οφείλεται σε πολλούς και διάφορους παράγοντες, ωστόσο όπως είναι γνωστό η Επιτροπή είναι υποχρεωμένη για λόγους που αφορούν την άσκηση μιας αυστηρής πολιτικής προσλήψεων να προσλαμβάνει σε πολλές περιπτώσεις εξωτερικούς εμπειρογνώμονες οι συμβάσεις των οποίων δε μπορούν να παραταθούν. Είναι αυτονόητο ότι αυτοί οι εμπειρογνώμονες, οι έκτακτοι συνεργάτες μας, εκτός άλλων λόγω της περιορισμένης διάρκειας της εργασιακής τους σύμβασης, δεν αισθάνονται τους ίδιους δεσμούς με το διοικητικό μηχανισμό της Επιτροπής όπως οι μόνιμοι υπάλληλοι, και αυτό εξηγεί τη σημαντική κινητικότητα που παρατηρείται όσον αφορά τα άτομα αυτά. Εάν η κατάσταση αυτή συνδυαστεί με τον σε πολλές περιπτώσεις σημαντικό φόρτο εργασίας των ενδιαφερομένων, το σημαντικό κατακερματισμό των δραστηριοτήτων που υπάρχει αυτή τη στιγμή και το μεγάλο αριθμό των προγραμμάτων, θα διαπιστώσει ότι είναι ακόμη πιο δύσκολο να εξασφαλισθεί η συνέχεια. Προσπαθούμε να κάνουμε ότι μπορούμε για να αντιμετωπίσουμε την κατάσταση αυτή με τη συγκέντρωση των προγραμμάτων και τη λήψη μέτρων τα οποία αναφέραμε προηγουμένως, που αποσκοπούν στην αύξηση της αποτελεσματικότητας. Ελπίζω ότι η κατάσταση θα βελτιωθεί όταν θα έχουμε στη διάθεσή μας τη συμφωνία συνεργασίας για την προσχώρηση, επειδή ορθώς παρατηρεί η εισηγήτρια στην έκθεσή της ότι θα αντιμετωπίσουμε ολοένα και περισσότερες περιπτώσεις οι οποίες θα απαιτήσουν ακόμη περισσότερη εμπειρογνωμοσύνη από αυτή που διαθέτει η Επιτροπή και ο διοικητικός μηχανισμός καθεαυτός απ' ότι συμβαίνει σε ορισμένες περιπτώσεις σε σχέση με τα σημερινά προγράμματα του PHARE. Θυμάμαι από την έκθεση ένα σημείο στο οποίο η κ. Kjer Hansen αναφέρει ότι μπορούμε να υποθέσουμε ότι στους κόλπους της Επιτροπής δεν υπάρχουν αρκετοί εμπειρογνώμονες στον τομέα της κοινωνικοποίησης γεωργικών εκμεταλλεύσεων. Στην περίπτωση της προετοιμασίας των υποψηφίων χωρών για την υιοθέτηση του κοινωνικού κεκτημένου διαθέτουμε βεβαίως περισσότερους εμπειρογνώμονες.
<P>
Θα ήθελα να ολοκληρώσω ευχαριστώντας για άλλη μια φορά την εισηγήτρια, αλλά και όλους τους άλλου οι οποίοι όχι μόνο έδειξαν ενδιαφέρον για το πρόγραμμα PHARE, αλλά και υπέβαλαν εποικοδομητικές προτάσεις.

<SPEAKER ID=150 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=8>
Μετεγκαταστάσεις επιχειρήσεων και επενδύσεις σε τρίτες χώρες
<SPEAKER ID=151 NAME="Πρόεδρος">
Η ημερήσια διάταξη προβλέπει της συζήτηση της έκθεσης του κ. Sainjon (A4-0294/97), εξ ονόματος της Επιτροπής Εξωτερικών Οικονομικών Σχέσεων για τις μετεγκαταστάσεις επιχειρήσεων και τις επενδύσεις σε τρίτες χώρες.

<SPEAKER ID=152 NAME="Sainjon">
 εισηγητής. (FR) Κύριε Πρόεδρε, η έκθεση την οποία έχω την τιμή να παρουσιάσω στο όνομα της Επιτροπής Εξωτερικών Οικονομικών Σχέσεων, αλλάζει ορισμένες ιδέες, δείχνοντας ότι το ευρωπαϊκό κόστος εργασίας δεν είναι και απέχει πολύ, από το να είναι η κύρια αιτία των μετεγκαταστάσεων. Οι επιχειρήσεις που υιοθετούν αυτή την στρατηγική το κάνουν γιατί θέλουν να κατακτήσουν πολλές αγορές, είτε γιατί το εργασιακό δίκαιο και οι περιβαλλοντικοί κανονισμοί είναι λιγότερο αυστηροί σε ορισμένες χώρες, είτε γιατί οι οικονομικές συνθήκες είναι περσσότερο ευνοϊκές, είτε γιατί το κόστος κατασκευής στο σύνολο της είναι πολύ αυξημένο στην Ευρώπη.
<P>
Είτε συμφωνούμε είτε όχι, δεν μπορούμε να αγνοήσουμε της επίδραση της διακυμάνσεως του δολαρίου, τις Συμφωνίες του Γύρου της Ουραγουάης, την παγκοσμιοποίηση και την εισαγωγή του ευρώ, στην προσέγγιση του προβλήματος των μετεγκαταστάσεων. Η άφιξη του ευρώ είναι ένας παράγοντας νομισματικής σταθερότητας και θα συμβάλλει στην αποφυγή ανταγωνιστικών υποτιμήσεων, δηλαδή στην μείωση ορισμένων μετεγκαταστάσεων στα πλαίσια της ¨Ενωσης. Αλλά ή υπερτίμηση του ευρώ δεν θα κάνει τίποτα από το να ενισχύσει την υπάρχουσα τάση για μετεγκατάσταση στις χώρες με υποτιμημένο νόμισμα.
<P>
Στα πλαίσια της Ένωσης, εξήντα γερμανοί οικονομολόγοι, οι οποίοι υπέγραψαν μια έκκληση υπέρ του ευρώ, αναγνώρισαν ότι η υπερτίμηση του γερμανικού μάρκου, από το 1991 μέχρι το 1995, είναι ένας από τους κύριους λόγους της ανεργίας και των μετεγκαταστάσεων. Συνεπώς, οι ευρωπαϊκές πολιτικές αρχές θα έχουν σημαντικό ρόλο να διαδραματίσουν, στην βάση του άρθρου 109 της συνθήκης, κατά τον καθορισμό της ισοτιμίας ευρώ / δολλαρίου. Μετά φυσικά θα αναλάβει η αγορά.
<P>
Αυτή η έκθεση είναι ο αντίποδας του προστατευτισμού, αλλά υπερασπίζεται μια ισχυρή ιδέα, αυτή μιας μεγαλύτερης εμπιστοσύνης στα πλαίσια της παγκοσμιοποίησης, απαντώντας σε ορισμένες μετεγκαταστάσεις. Κατ·αρχήν η κατάκτηση νέων αγορών είναι επιτακτική για τις επιχειρήσεις και τις επενδύσεις που είναι απαραίτητες για την στρατηγική αυτή. Η Επιτροπή, πρέπει συνεπώς, να συνεχίσει να ανιχνεύει τα κάθε είδους εμπόδια που εμποδίζουν τις επιχειρήσεις της Ευρώπης να υιοθετήσουν μια τέτοια πολιτική. Η βάση δεδομένων για το θέμα αυτό, έχει μεγάλη επιτυχία. Δεν είναι λοιπόν το ζήτημα να απορριφθούν οι μετεγκαταστάσεις, τις οποίες θεωρώ επιθετικές. Αντίθετα, το ζήτημα είναι να δούμε πως μπορούμε να αποτρέψουμε ορισμένες μετεγκαταστάσεις που δεν έχουν στόχο να κατακτήσουν την αγορά, αλλά την μεγαλύτερη εκμετάλλευση της ανθρώπινης εργασίας και την μαζική καταστροφή της απασχόλησης στην Ευρώπη.
<P>
Ας μην είμαστε αφελείς. Γνωρίζουμε, ότι οι κανόνες ανταγωνισμού είναι δυστυχώς, αντικείμενο χλευασμού από τις επιχειρήσεις και τις χώρες χωρίς ενδοιασμούς, που δεν διστάζουν να καταπατήσουν τα δικαιώματα του ανθρώπου και τους ελάχιστους κανόνες εργασίας που επιθυμούμε να εγγραφούν στο κανονισμό του ΠΟΕ. Η τιμιότητα πρέπει να είναι κανόνας για όλους και κυρίως για την Ευρωπαϊκή Ένωση. Τιμιότητα απέναντι στους ευρωπαίους μισθωτούς, οι οποίοι έχουν δικαίωμα σε καλύτερη πληροφόρηση, ιδίως πριν από κάθε απόφαση μετεγκατάστασης ή κλεισίματος, για αυτό και η ζητούμενη αναθεώρηση της οδηγίας 94/45C. Η τιμιότητα των επιχειρήσεων προς της Ευρωπαϊκή Ένωση, οι οποίες όταν λαμβάνουν κοινοτικές ενισχύσεις, δεν πρέπει πια να μπορούν να μετεγκαταστασθούν μερικούς μήνες μετά. Προτείνουμε να υπάρξει ευθυγράμμιση για τους κανονισμούς των διαρθρωτικων ταμείων σχετικά με την απάτη προκειμένου να υπάρχει υποχρέωση επιστροφής χρημάτων από τις ενισχύσεις όταν υπάρχει πρόωρη αποχώρηση της επιχείρησης.
<P>
Τιμιότητα ανάμεσα στους μεγάλους ευρωπαίους διανομείς, τους κατασκευαστές χάρις σε ένα συμβόλαιο εμπιστοσύνης, δημιουργώντας μια μεγάλη ανταλλαγή πληροφοριών, και συνεπώς μια μεγαλύτερη εμπιστοσύνη. Πρόκειται για καταδίκη των πρακτικών ορισμένων μεγάλων διανομέων, οι οποίοι, πχ., αντίθετα με τους Marks and Spencer, εκβιάζουν με μετεγκατάσταση. Οι ευρωπαϊκές πολυεθνικές, που εγκαθίστανται στο εξωτερικό πρέπει να είναι φορέας κοινωνικής ανάπτυξης.
<P>
Προτείνουμε την θεσμοθέτηση ενός κώδικα καλής συμπεριφοράς, στηριζόμενου στο σεβασμό των συμφωνιών της ΔΟΕ σε ό, τι αφορά τον αγώνα κατά της καταναγκαστικής εργασίας και τη προώθηση της συνδικαλιστικής ελευθερίας. Ο κώδικας αυτός δεν θα συμπεριλαμβάνει κυρώσεις, αλλά μια επιχείρηση όταν δεσμεύεται στην κατεύθυνση αυτή θα μπορούσε να αναγράφεται το όνομα της στο Internet και στην Επίσημη Εφημερίδα των Ευρωπαϊκών Κοινοτήτων. Γιατί να μην είναι η Ένωση ικανή να κάνει ότι κατόρθωσε η αμερικανική διοίκηση; Είναι σαφές ότι, ακόμη και μειώνοντας τις επιβαρύνσεις, ποτέ ο μισθός του ευρωπαίου εργαζόμενου δεν μπορεί να είναι ο ίδιος με αυτό του κινέζου εργαζομένου. Τα πλεονεκτήματα της Ευρώπης στηρίζονται στην τεχνολογία και στην κατάρτιση.
<P>
Ξεκινώντας μια μεγάλη ευρωπαϊκή πολιτική σε αυτούς τους δύο τομείς, και εδώ πιστεύω ότ ιη Διάσκεψη για την απασχόληση μπορεί να συμβάλλει, η Ευρώπη μπορεί όχι μόνο να εμποδίσει ορισμένες μετεγκαταστάσεις αλλά, ακόμη καλύτερα, να συμβάλλει σε νέες εγκαταστάσεις, δηλαδή επιστροφή των επιχειρήσεων στην Ευρώπη. Ο συλλογισμός αυτός μπορεί να ενταχθεί στα πλαίσια της μεταρρύθμισης των διαρθρωτικών ταμείων, με ένα ΕΤΠΑ προσανατολισμένο στις καινοτομίες, δηλαδή στην δημιουργία τεχνολογικών πάρκων μέσω του στόχου 4 και του προγράμματος Adapt, ιδιαίτερα σε ότι αφορά την προσαρμογή των μισθωτών στις αλλαγές.
<P>
Σε ό, τι αφορά την ανάπτυξη νέων τεχνολογιών, τόσο στο βιομηχανικό τομέα καθώς και στην πληροφόρηση, θα καθορισθεί ένα μεγάλο πρόγραμμα, στηριζόμενο στις ΠΤΥΠ και το Brite Euram, σε συντονισμό, φυσικά με το EUREKA. Ας επιτρέψουμε στις επιχειρήσεις να είναι πιο αποδοτικές τεχνολογικά. Έτσι θα αποφευχθεί ένας αριθμός μετεγκαταστάσεων. Ζητούμε τον καθορισμό ενός κώδικα καλής συμπεριφοράς σε φορολογικό επίπεδο. Η μείωση των φορολογικών καταφυγίων θα ήταν λύση απέναντι στις μετεγκαταστάσεις, αλλά πρόκειται για μεγάλη και δύσκολη συζήτηση και το ξέρουμε.
<P>
Σε ό, τι αφορά την κοινωνική εναρμόνιση, ο κοινωνικός χάρτης, όπως κάθε κοινωνικό πρωτόκολλο ενταγμένο σε συνθήκη, αποτελεί μια καλή βάση για ένα νέο ξεκίνημα στην κοινωνική Ευρώπη. Όμως παραμένει ακόμη πολύ δρόμος μέχρι την κοινωνική εναρμόνιση στην Ευρώπη. Η σύγκρουση των οδηγών είναι η απόδειξη. Αναμένοντας μόνο ένα συντονισμό των συνδικαλιστικών δράσεων στην Ένωση θα πρέπει να τεθεί τέρμα στις μετεγκαταστάσεις απότην Ευρώπη.
<P>
Ιδού λοιπόν, κύριε Πρόεδρε, με λίγα λόγια, όσα επιθυμούσα να πω σχετικά με τις μετεγκαταστάσεις. Για λόγους προθεσμίας δεν μπόρεσα να ασχοληθώ με το πρόβλημα της ασιατικής κρίσης. Ζητώ, ξεκινώντας από μια τροπολογία, να πραγματοποιήσει εμπεριστατωμένη έρευνα η Επιτροπή, σχετικά με τις κρίσεις των επενδύσεων μας στην ζώνη αυτή.

<SPEAKER ID=153 LANGUAGE="FR" NAME="Caudron">
Κύριε Πρόεδρε, κύριε Επίτροπε, αγαπητοί συνάδελφοι, ήταν άδικο, και σίγουρα λάθος να πούμε ότι η παγκοσμιοποίηση και τα διεθνή κινήματα των επιχειρήσεων δεν έχουν αρνητικές συνέπειες. Η κυκλοφορία ατόμων, ιδεών, εμπορευμάτων, το τέλος των μεγάλων ολοκληρωτικών αυτοκρατοριών, η κατάρρευση των τειχών και των σιδηρών παραπετασμάτων, είναι συνολικά πραγματική πρόοδος.
<P>
Κύριε Πρόεδρε, κύριε Επίτροπε, αγαπητοί συνάδελφοι, όταν εξετάσουμε τις αντιδράσεις των ευρωπαίων πολιτών, εργατών ως προς το ευρωπαϊκό οικοδόμημα, η αρνητική εικόνα, οφείλεται κυρίως στις μετεγκαταστάσεις. Οι ευρωπαίοι πολίτες δεν μπορούν να τις ανεχθούν πλέον, και πολλοί κατηγορούν αδίκως την Ευρωπαϊκή Ένωση. Ο συνάδελφος μας, Andre Sainjon, έκανε εξαίρετη δουλειά. Έχει την υποστήριξη μου, την υποστήριξη των σοσιαλιστών, γιατί υποστηρίζουμε τις πολιτικές και συνδικαλιστικές πρωτοβουλίες οι οποίες αντιτίθενται στον καταστροφικό υπερβολικό φιλελευθερισμό.
<P>
Ως προς τις μετεγκαταστάσεις, διακρίνουμε δύο χώρους, αυτούς στο εσωτερικό της Ένωσης και αυτούς στον υπόλοιπο χώρο. Τις μετεγκαταστάσεις, στο εσωτερικό της Ένωσης, δεν μπορούμε να τις απαγορεύσουμε και πρέπει να επιταχύνουμε την εναρμόνιση, φορολογική και κοινωνική. Δεν είναι δυνατό να δεχθούμε μια ενιαία αγορά όπου οι κανόνες του παιχνιδιού, και συνεπώς και το κόστος, παραμένουν διαφορετικά. Θα ήταν καταστροφικό για όλους, ιδιαίτερα για τους μισθωτούς, και συνεπώς και για την ίδια την ιδέα του ευρωπαϊκού οικοδομήματος.
<P>
Φυσικά εναρμόνιση, όμως κυρίως και επιμένω, πρέπει να απαγορεύσουμε τις μετεγκαταστάσεις οι οποίες απολαμβάνουν έμμεσης ή άμεσης αρωγής από την Ευρωπαϊκή Ένωση. Είναι γνωστές πολλές τέτοιες περιπτώσεις. Είναι απαράδεκτο και πρέπει να ληφθούν μέτρα. Είναι εφικτό και πολύ εύκολο. Αρκεί να υπάρχει πολιτική θέληση.
<P>
Όμως εκτός από τις μετεγκαταστάσεις στο εσωτερικό, φυσικά υπάρχουν επίσης και μετεγκαταστάσεις στο εξωτερικό της Ευρωπαϊκής Ένωσης. Ο Andre Sainjon υπέβαλε ενδιαφέρουσες προτάσεις, τις οποίες υποστηρίζω, ιδιαίτερα μάλιστα αυτή ενός κώδικα συμπεριφοράς για τις ευρωπαϊκές πολυεθνικές, καθώς επίσης και την πρόταση τροποποίησης του κώδικα επενδύσεων του ΟΟΣΑ. Χωρίς να αναφερθώ ούτε εγώ σε λεπτομέρειες, δηλώνω, δηλώνουμε και εμείς, ότι πρέπει να αγωνισθούμε εναντίον της καταναγκαστικής εργασίας, της δουλείας των παιδιών, εναντίον κάθε είδους διακρίσεων, αλλά επίσης και για την προώθηση της συνδικαλιστικής ελευθερίας, για την γενίκευση των συλλογικών διαπραγματεύσεων και στο τομέα της εργασίας, να υπάρχει ένας ελάχιστος κώδικάς σε κάθε χώρα.
<P>
Συμπερασματικά, κύριε Πρόεδρε, θα επαναλάμβανα ότι αν η ελευθερία διακίνησης, των ατόμων, των ιδεών και των αγαθών, στην Ευρώπη, στον κόσμο, είναι πρόοδος, και μια πρόοδος εμπορική, οικονομική, βιομηχανική και πρέπει να οργανωθεί η ελεύθερη διακίνηση, να υπάρξουν ρυθμίσεις και να αποφευχθούν οι υπερβολές, να καθορισθούν οι ελάχιστοι κοινοί κανόνες προκειμένου να μην ευνοηθούν οι εκμεταλλευτές κάθε χρώματος και δέρματος. Αν η ελευθερία είναι κάτι καλό δεν θα πρέπει να οδηγεί στο δίκαιο του ισχυρότερου. Για τον λόγο αυτό δεν αντιτιθέμεθα στην μετακίνηση, αλλά σε ότι φαίνεται να είναι γενίκευση του νόμου του ισχυρότερου.

<SPEAKER ID=154 LANGUAGE="ES" NAME="Valdivielso de Cuι">
Κύριε Πρόεδρε, ο κόσμος συρρικνώνεται ολοένα και περισσότερο και σήμερα είναι τόσο προφανής αυτή η αρχή ώστε η διεθνοποίηση ή η παγκοσμιοποίηση της οικονομίας να αποτελεί γεγονός που όλος ο κόσμος δέχεται ως κάτι φυσικό. Και είναι τόσο σαφές ότι το πρωί μπορεί να υπάρξει μια νομισματική καταιγίδα στη νοτιοανατολική Ασία και το απόγευμα ένα κραχ στο χρηματιστήριο της Νέας Υόρκης. Αυτό το φαινόμενο το βλέπουμε και το ζήσαμε πρόσφατα. Αυτό, που εμάς τους ενήλικες μπορεί να μας προκαλέσει την έκπληξη εφόσον όταν εμείς γεννηθήκαμε υπήρχαν ακόμη αποστάσεις, σύνορα κλπ, στους σημερινούς νέους είναι προφανές και αποτελεί μέρος τους περιβάλλοντος στο οποίο ζούμε.
<P>
Η πρόταση ψηφίσματος του κυρίου Sainjon σχετικά με τις εκτοπίσεις είναι τέλεια, με καλό σκεπτικό και βάση αλλά ίσως λίγο αυθαίρετη. Έτσι στην αιτιολογική σκέψη Α μας λέει, και αναφέρω τα λόγια του, πως: "Λαμβάνοντας υπόψη πως η παγκοσμιοποίηση του εμπορίου, της παραγωγής και των επενδύσεων αποτελεί μια ευκαιρία την οποία πρέπει να εκμεταλλευτούμε περιορίζοντας τις αρνητικές συνέπειες.» Και προσθέτει στην αιτιολογική σκέψη Γ, εύλογα, πως "οι εκτοπίσεις αποτελούν ένα φαινόμενο το οποίο ανταποκρίνεται στην λογική της οικονομίας και δεν πρέπει να συμπεριλαμβάνονται μόνο από ιδεολογικής απόψεως».
<P>
Φυσικά ανάμεσα στα οικονομικά θέματα, πρέπει να λάβουμε υπόψη τα πάντα, δηλαδή τον τομέα, το προϊόν, την αγορά, το κόστος, τις νομισματικές ισοτιμίες, το ευρώ, το δολάριο ή άλλα νομίσματα πιο αδύνατα. Πρόκειται για κάτι που πρέπει πάντα να λαμβάνεται υπόψη.
<P>
Η έκθεση ασχολείται διεξοδικά με τις σχέσεις ανάμεσα στις άμεσες επενδύσεις στο εξωτερικό, συνήθως επενδύσεις κεφαλαίου, και στις εκτοπίσεις οι οποίες, όπως γνωρίζει όλος κόσμος, συνίστανται στην μεταφορά των μέσων παραγωγής σε άλλη χώρα ή την άμεση εγκατάσταση των ιδίων μέσω άμεσων επενδύσεων. Η έκθεση επικεντρώνεται σε ένα σύνολο εννοιών, δηλαδή στις ενισχύσεις, τις προωθήσεις, τα κίνητρα, τις στρατηγικές οι οποίες άμεσα ή έμμεσα υπάρχουν σε άλλες περιοχές εκτός της Ευρωπαϊκής Ένωσης.
<P>
Τέλος, ο κ. Sainjon θέτει μια ερώτηση, η οποία ίσως αποτελεί το κλειδί των εκτοπίσεων: είναι υπεύθυνο το διεθνές εμπόριο και οι εκτοπίσεις της παραγωγής σε αναπτυσσόμενες χώρες για την αύξηση της ανεργίας στην Ευρώπη; Πρόκειται για μια αρχή κλειδί. Αλλά εγώ, ειλικρινά, πιστεύω πως όχι. Γιατί δείτε τις Ηνωμένες Πολιτείες, οι οποίες έχουν ένα δείκτη ανεργίας χαμηλότερο από τον κοινοτικό μέσο όρο και έχουν συνήθως υψηλότερο εισόδημα. Θέλω να πω, εγώ δεν πιστεύω πως είναι αυτή η αιτία. Την αιτία της ανεργίας πρέπει να την αναζητήσουμε αλλού.
<P>
Και θέλω να τελειώσω με ένα ισπανικό ρητό: "είναι δύσκολο να φυλακίσεις τον αέρα». Εν πάση περιπτώσει, η έκθεση μου φαίνεται ενδιαφέρουσα και νομίζω πως θα την υπερψηφίσω.

<SPEAKER ID=155 NAME="Malerba">
Κύριε Πρόεδρε, η έκθεση του κ. Sainjon είναι ενδιαφέρουσα, πλούσια σε πρωτότυπες ιδέες, συγκεκριμένη και όχι υπερβολικά ιδεολογική. Ο εισηγητής δεν υποκύπτει στον πειρασμό να τονίσει τα οφέλη της ελεύθερης αγοράς ούτε για μια στιγμή και απορρίπτει θαρραλέα μερικές πλαστές θεωρίες που αφορούν την ανεργία και τις μετεγκαταστάσεις επιχειρήσεων. Η τεχνολογία π.χ. δεν αποτελεί αναπόφευκτη αιτία ανεργίας, αντιθέτως, αποτελεί το ερέθισμα για τις επανεγκαταστάσεις, επειδή οι δυνατότητες της ευέλικτης παραγωγής, ακόμα και αυτής με υψηλό βαθμό αυτοματοποίησης, προτιμούνται από το μεγαλύτερο μέρος των τομέων της βιομηχανικής μεταποίησης από την εργασία ανεπαρκούς εξειδίκευσης, ακόμα και εάν έχει πολύ χαμηλό κόστος. Η ελεύθερη αγορά επανατοποθετεί τον καταναλωτή στο κέντρο του παιχνιδιού, επιβραβεύοντας την εξειδίκευση και τη καινοτομία των προϊόντων σε σχέση με τη χαμηλή τιμή και επομένως ο σχεδιασμός και η παραγωγή αισθάνονται εκ νέου πιο έντονα την ανάγκη να παραμείνουν κοντά στην αγορά. Εξάλλου, οι πολυεθνικές, επαναπροσδιορίζονται στην έκθεση Sainjon σαν οι ιμάντες μετάδοσης του πλούτου, μέσα από τις επενδύσεις - δημιουργούς θέσεων απασχόλησης και επίσης ως μεταδότες της κουλτούρας της σύγχρονης εργασίας, πρεσβευτές και σχεδόν κοινωνικοί παράγοντες, πράγματι, στις χώρες που βρίσκονται σε φάση ανάπτυξης μέσα από τους εθελοντικούς κώδικες αυτοδιάθεσης.
<P>
Από την ανάλυση του εισηγητή προκύπτει σαφές τώρα πια, αυτό το οποίο πολλοί αναγνωρίζουν, δηλαδή ότι οι συνθήκες προσέλκυσης μιας περιοχής για την επένδυση και επομένως για τη δημιουργία ποιοτικής απασχόλησης, συνδέονται ολοένα και περισσότερο με τη διαθεσιμότητα των τεχνικών ικανοτήτων υψηλού επιπέδου και επομένως με τη ποιότητα της εκπαίδευσης και της κατάρτισης, συνδέονται με τις υποδομές των επικοινωνιών και μεταφορών, με τα δίκτυα σύνδεσης με τη παγκόσμια αγορά. Σε αυτές τις συνθήκες θα προσέθετα, όπως εν μέρει έκανε ο κ. Sainjon, τη βεβαιότητα και τη σαφήνεια των νόμων. Αυτό το αναφέρω ως ένα μύνημα στη χώρα μας κ. Πρόεδρε, την Ιταλία, όπου υπάρχει η φήμη της ανεπαρκούς προσοχής στους κανόνες που αφορούν τη πνευματική ιδιοκτησία και όπου κατά κύριο λόγο, ισχύει μια φορολογική και εργατική νομοθεσία υπερβολικά πολύπλοκη, τέτοια ώστε να αποθαρρύνει την επιθυμία έναρξης και ίσως παροτρύνει τις μετεγκαταστάσεις.
<P>
Συμμερίζομαι την υπόδειξη του εισηγητή για ένα προσανατολισμό των Διαρθρωτικών Ταμείων ολοένα και περισσότερο υπό τη μορφή υποστήριξης των προγραμμάτων έρευνας και τεχνολογίας για τις επιχειρήσεις. Λιγότερο με πείθει η πρόταση να ζητηθεί η εξόφληση των χρηματοδοτήσεων που εδόθησαν στις επιχειρήσεις που μετεγκαταστάθηκαν. Πολύ λίγο με πείθει η πρόταση να ζητηθεί η επιστροφή των διατεθέντων χρηματοδοτήσεων στις επιχειρήσεις που μετεγκαθίστανται. Θεωρώ ότι είναι πιο ρεαλιστικό να διακοπούν οι πληρωμές και να τοποθετηθούν αυτές οι επιχειρήσεις σε μαυροπίνακα.
<P>
Ολοκληρώνοντας πολύ γρήγορα, συγχαίρω τον εισηγητή για την εργασία την οποία πραγματοποίησε.

<SPEAKER ID=156 LANGUAGE="NL" NAME="Plooij-Van Gorsel">
Κύριε Πρόεδρε, συνάδελφοι, κύριε Επίτροπε, η έκθεση Sainjon προβληματίζει την ομάδα των φιλελευθέρων και μάλιστα για τρεις λόγους. Κατά πρώτον, ο τίτλος δεν ανταποκρίνεται στο περιεχόμενο. Το αντικείμενο της έκθεσης θα έπρεπε να είναι η μετεγκατάσταση επιχειρήσεων και οι άμεσες επενδύσεις σε τρίτες χώρες. Ωστόσο, ένα μεγάλο μέρος του ψηφίσματος αφορά την κοινωνικοοικονομική πολιτική της Ευρωπαϊκής Ένωσης ή συστάσεις για την καθιέρωση του ευρώ. Τα θέματα αυτά υπερβαίνουν τα όρια της έκθεσης και την αρμοδιότητα της Επιτροπής Εξωτερικών Οικονομικών Σχέσεων.
<P>
Ο δεύτερος λόγος για τον οποίο η έκθεση αυτή προβληματίζει την πολιτική μου παράταξη σχετίζεται με τα σημεία αναφοράς της. Ο κ. Sainjon στηρίζει τα συμπεράσματά του και το ψήφισμα σε μια βιομηχανική κοινωνία η οποία έχει πάψει να υπάρχει. Από την άποψη αυτή χαίρομαι ιδιαιτέρως που η τροπολογία που κατέθεσα για την αιτιολογική σκέψη Β της έκθεσης εγκρίθηκε και υπενθυμίζω ότι σ'αυτή γίνεται αναφορά στο νέο οικονομικό και κοινωνικό δυναμικό της κοινωνίας των πληροφοριών και τις συνέπειες της κατάστασης αυτής για το διεθνές εμπόριο και την πρόοδο της παγκοσμιοποίησης.
<P>
Παρέπεμψα επίσης στην ΠΣΕ, την πολυμερή συμφωνία για τις επενδύσεις του ΟΟΣΑ, η οποία πρέπει να συναφθεί το ταχύτερο δυνατό. Όμως, υπάρχουν άλλες σημαντικές τροπολογίες που κατέθεσα που δεν υιοθετήθηκαν. Αυτός είναι και ο τρίτος λόγος για τον οποίο η έκθεση στη σημερινή της μορφή δεν μπορεί να γίνει αποδεκτή από την πολιτική μας παράταξη. Για το λόγο αυτό, εγκρίναμε ακόμη 12 τροπολογίες.
<P>
Στην ουσία, η έκθεση Sainjon είναι ένα ανολοκλήρωτο εγχείρημα. Για το λόγο αυτό, η πολιτική μου παράταξη θα ζητήσει αύριο κατά τη διεξαγωγή της ψηφοφορίας την αναπομπή της έκθεσης στην Επιτροπής Εξωτερικών Οικονομικών Σχέσεων, έτσι ώστε να καταστεί δυνατή η κατάρτιση μιας περισσότερο ισορροπημένης έκθεσης.

<SPEAKER ID=157 LANGUAGE="FR" NAME="Querbes">
Κύριε Πρόεδρε, κύριε Επίτροπε συζητάμε για εκατοντάδες χιλιάδες θέσεις εργασίας στην Ευρωπαϊκή Ένωση οι οποίες είτε θυσιάζονται είτε απειλούνται λόγω των μετεγκαταστάσεων στο όνομα της ανταγωνιστικότητας και της μείωση των υποχρεώσεων. Οι βιομηχανίες με εργατικό δυναμικό πλήττονται περισσότερο. Όμως το ζήτημα αυτό αφορά όλο και περισσότερο τις υπηρεσίες.
<P>
Οι εταιρίες οι οποίες επιλέγουν την μετεγκατάσταση, από την Hoover μέχρι την Renault, υπακούουν στο φιλελεύθερο πιστεύω της Επιτροπής το οποίο είχε εκφράσει ο Jacques Delors με την φράση: »με την μεγάλη αγορά, ο καθένας εγκαθίσταται εκεί όπου οι συνθήκες είναι καλύτερες.» Όμως εκεί όπου οι συνθήκες είναι καλύτερες, είναι εκεί όπου τα κέρδη είναι υψηλότερα. Με τον τρόπο αυτό δημιουργείται ανταγωνισμός μεταξύ των λαών και των εδαφών, παίζοντας με τις κοινωνικές αποκλίσεις και τις αποκλίσεις στους μισθούς, εκβιάζοντας την κρατική ενίσχυση. Πραγματοποιούνται συνήθως χωρίς προειδοποίηση ούτε γνωμοδότηση των πολυεθνικών εταιριών και των τοπικών εκπροσώπων, περιφρονώντας τα συμφέροντα των μισθωτών και των οικογενειών τους, περιφρονώντας το οικονομικό μέλλον των περιοχών.
<P>
Πρέπει να ληφθούν αποτελεσματικά μέτρα σε εθνικό και κοινοτικό επίπεδο προκειμένου να εμποδισθεί το κοινωνικό ντάμπιγκ. Φοβάμαι ότι ο κώδικας συμπεριφοράς των πολυεθνικών εταιριών τον οποίο πρότεινε η έκθεση της επιτροπής και ο οποίος. Δεν είναι υποχρεωτικός, είναι ένας πολύ ασθενής φραγμός προς τις πολυεθνικές οι οποίες δεν έχουν ηθική στην στρατηγική τους. Ποιος μπορεί λοιπόν να είναι ο αντίκτυπος των συστάσεων του εισηγητή προς τις ευρωπαϊκές πολυεθνικές για " τις ηθικές υποχρεώσεις των φορέων της κοινωνικής ανάπτυξης στον κόσμο.» Πρόκειται για αφέλεια;
<P>
Για τον λόγο αυτό η ομάδα μας προωθεί άλλα μέτρα, από την μια πλευρά για να αμφισβητήσει την τρέχουσα διαδικασία απελευθέρωσης και απορρύθμισης την οποία έχουν ξεκινήσει οι Βρυξέλλες και από την άλλη πλευρά για να θεσπισθούν νέα δικαιώματα των μισθωτών, προκειμένου να μπορέσουν να διαφυλάξουν τα κοινωνικά τους κεκτημένα, να υπερασπισθούν την εργασία τους και να ελέγξουν την χρήση των κρατικών ενισχύσεων από τις επιχειρήσεις. Για την καταπολέμηση του κοινωνικού ντάμπιγκ, προτείνουμε να συμπεριληφθούν κοινωνικές ρήτρες και ρήτρες για το περιβάλλον σε όλες τις εμπορικές συμφωνίες και να φορολογηθεί η μεταφορά κεφαλαίων προκειμένου να υπάρχει προσανατολισμός προς παραγωγικές επενδύσεις οι οποίες δημιουργούν θέσεις εργασίας.
<P>
Ανησυχώ επίσης για την παράγραφο 5 του ψηφίσματος, η οποία ζητά την σύντομη κατάληξη της πολυεθνικής συμφωνίας στα πλαίσια του ΟΟΣΑ. Η θέση αυτή αντιστοιχεί στην αμερικανική στρατηγική για την χωρίς όρους επιτάχυνση της απελευθέρωσης της παγκόσμιας αγοράς. Για τον λόγο αυτό η ομάδα μας κατέθεσε μια τροπολογία προκειμένου ο πολιτισμός και τα οπτικοακουστικά μέσα να εξαιρεθούν από τις διαπραγματεύσεις.

<SPEAKER ID=158 LANGUAGE="DE" NAME="Kreissl-Dφrfler">
Κύριε Πρόεδρε, εμείς οι Πράσινοι δεν είμαστε, κατ' αρχήν, κατ' ουδένα τρόπο, αντίθετοι στις μετεγκαταστάσεις επιχειρήσεων, αντίθετα! Κάτω από τις σωστές συνθήκες, ίσως να συνιστούσαν μια σημαντική συμβολή για την περιφερειακή ανάπτυξη. Κι εδώ σε πρώτη γραμμή απαιτείται συνοχή πάνω σε αρχές αναπτυξιακής πολιτικής, με ανθρωπιστικές και κοινωνικές αρχές. Μπορεί, κάλλιστα, η βιομηχανία Mercedes να παράγει και στην Βραζιλία. Ένας εργάτης όμως του υποκαταστήματος, εκεί, πρέπει να έχει τα ίδια δικαιώματα για συνδικαλιστική οργάνωση όπως ο συνάδελφος του εδώ.
<P>
Μια γαλλική εταιρεία μπορεί, δίχως άλλο, να παράγει ραδιόφωνα στην Ν.Α. Ασία, αλλά η υγεία των εργατριών εκεί, είναι εξίσου σημαντική με την υγεία μιας εργάτριας ανεπτυγμένης χώρας. Το νεοφιλελεύθερο πρόγραμμα, ωστόσο, της ελεύθερης κίνησης προσώπων και κεφαλαίων εξαναγκάζει, προπάντων, τον τρίτο κόσμο και τις χώρες που αγγίζουν τα όρια του, σε ένα φοβερό ανταγωνισμό για τον τόπο εγκατάστασης των εταιρειών, για μεγαλύτερες φοροαπαλλαγές, την χειρότερη προστασία της εργασίας και τους αθλιότερους μισθούς. Κι εδώ και πολύ καιρό εμείς γνωρίζουμε ότι οι πολύ χαμηλές δαπάνες για μισθούς δεν αποτελούν κριτήρια αποφασιστικής σημασίας για το πλήθος των μετεγκαταστάσεων επιχειρήσεων. Όμως οι επιχειρηματίες πιστεύουν, προφανώς, ότι δεν μπορούν μόνο, να κατακτούν νέες αγορές, αλλά σε ένα τελικό "ξεκαθάρισμα», ότι μπορούν ακόμη ανενόχλητοι να αποκομίσουν κέρδη, εκμεταλλευόμενοι τις απάνθρωπες συνθήκες που επικρατούν εκεί.
<P>
Ακριβώς, γι' αυτό, οι "παγκόσμιοι παίκτες» χρειάζονται κάποιους δεσμευτικούς όρους στο παιχνίδι τους. Οι εθελοντικοί κώδικες συμπεριφοράς δεν επαρκούν. Είναι καθήκον μας να επιβάλουμε αυτή την υποχρέωση στις δικές μας εταιρείες. Οι ντόπιες επιχειρήσεις που διολισθαίνουν, στο εξωτερικό, κάτω από τα ευρωπαϊκά ελάχιστα πρότυπα, πρέπει να αποκλείονται από όλες τις επιχορηγήσεις της ΕΕ. Πριμοδοτήσεις που χορηγούνται, ως επιβράβευση για τους μισθούς πείνας και την ρύπανση του περιβάλλοντος, είναι κάτι παραπάνω από κυνισμός! Υπ' αυτήν την έννοια, παρακαλούμε να υποστηρίξετε τις τροπολογίες μας. Η έκθεση Sainjon έχει κιόλας πολύ καθυστερήσει, γιατί εδώ και πολύ καιρό ο ΟΟΣΑ επεξεργάζεται μια πολυμερή συμφωνία για τις επενδύσεις, που θα διερευνά τις κρατικές ρυθμίσεις και την πολιτική επιρροή που ασκείται σ' αυτόν τον τομέα.
<P>
Φυσικά, αύριο, θα υπερψηφίσουμε την έκθεση. Η εντύπωση που αποκομίσαμε ακούγοντάς την ήταν πάρα πολύ καλή. Συζητήσαμε εκτενώς. Στην κυρία Plooij van Gorsel μπορώ να απευθύνω μόνο μια φράση από την γλώσσα του ποδοσφαίρου: πέρασε ξυστά, σημαίνει ότι έχασε, κιόλας, τον στόχο!

<SPEAKER ID=159 LANGUAGE="NL" NAME="Van Dam">
Κύριε Πρόεδρε, από την έκθεση του συναδέλφου Sainjon προκύπτει ότι η μετεγκατάσταση επιχειρήσεων σε τρίτες χώρες δεν αποτελεί φαινόμενο που έχει προσλάβει μαζικές διαστάσεις. Επίσης, δεν πρόκειται τόσο για το αποτέλεσμα των διαφορών που υφίστανται σχετικά με το κόστος εργασίας, αλλά για νέες αγορές που έχουν ανακαλυφθεί. Αυτός είναι και ο λόγος για τον οποίο οι κυβερνήσεις δυσκολεύονται να ελέγξουν την κατάσταση.
<P>
Ενόψει της ανάλυσης αυτής, θεωρώ αξιοπερίεργο το γεγονός ότι στη συνέχεια της έκθεσής του ο εισηγητής γίνεται κάπως «καθοδηγητικός». Προτείνει τη χάραξη μιας κοινοτικής στρατηγικής με εναρμόνιση και κώδικες δεοντολογίας, ένα ευρωπαϊκό κοινωνικό χαρακτηριστικό. Φθάνει ακόμα και στο σημείο να αναθέσει μία «κοινωνική αποστολή» στις πολυεθνικές εταιρείες. Πιστεύει ο συνάδελφος Sainjon ότι οι προσδοκίες αυτές είναι ρεαλιστικές;
<P>
Παρά το γεγονός ότι εκτιμάμε το έργο του, δεν ακολουθήσαμε το δρόμο που υποδεικνύει ο εισηγητής. Η υπερβολική και περίπλοκη παρέμβαση των κρατικών αρχών οδηγεί σε υψηλές δαπάνες. Οι δαπάνες αυτές υπονομεύουν την ανταγωνιστικότητα των ευρωπαϊκών επιχειρήσεων καθώς και τις δυνατότητες που έχουν για να προωθήσουν την απασχόληση. Οι επιχειρηματικές δραστηριότητες διευκολύνονται με την αποκέντρωση, τον περιορισμό και τη βελτίωση της νομοθεσίας. Δυστυχώς, τα θέματα αυτά δεν τονίζονται όσο θα έπρεπε στην έκθεση.
<P>
Συμφωνώ, ωστόσο, με την άποψη του κ. Sainjon ότι πρέπει να δοθεί περισσότερη προσοχή στην ανάπτυξη και την καθιέρωση καινοτομιών. Βεβαίως, το σημείο αναφοράς στην περίπτωση αυτή είναι ότι πρόκειται για ένα πρωταρχικό καθήκον των κρατών μελών. Στα πλαίσια αυτά, η ευρωπαϊκή συνεργασία συμπληρώνει το σύνολο δημιουργώντας ευνοϊκές συνθήκες.

<SPEAKER ID=160 LANGUAGE="FR" NAME="Souchet">
Κύριε Πρόεδρε, δεν αναμέναμε να βρούμε, κάτω από την υπογραφή του κ. Saijon δηλώσεις οι οποίες μπορούσαν να έχουν γίνει από τον Λόρδο Brittan, καθώς μετά από την ανάγνωση της έκθεσης αυτής, τι μένει από τις μετεγκαταστάσεις; Πολύ λίγα πράγματα. Δεν είναι πόσο πολυάριθμες, δεν οφείλονται στην διαφορά του κόστους των μισθών, ή είναι πολύ μικρή και δεν έχουν από πρακτικής άποψης καμία σχέση με την αύξηση της ανεργίας στις χώρες μας. Ακόμη καλύτερα, πολλές φορές είναι ευνοϊκές και πρέπει να ενθαρρυνθούν. Και προκειμένου να αντιμετωπισθούν ορισμένες αρνητικές συνέπειες οι οποίες μπορούν να παρουσιασθούν στο περιθώριο, αρκεί να ανατρέξουμε σε προαιρετικούς μηχανισμούς, σε εκούσιους κώδικες συμπεριφοράς, σε υποθετικά συμβόλαια εμπιστοσύνης.
<P>
Όσοι από μας τους τοπικούς εκπροσώπους ζουν καθημερινά στις περιοχές των μετεγκαταστάσεων το ξερίζωμα, την αποδιάρθρωση του εδάφους, τη μαζική ανεργία, την οικονομική και κοινωνική αποσταθεροποίηση που προκαλούν, δεν συμφωνούν με αυτή την αφελώς ειδυλλιακή έκθεση μειώνει την σημασία των γεγονότων αυτών.
<P>
Βέβαια καμμία επιχείρηση δεν έλαβε υπόσχεση αιώνιας ζωής. Γιατί όμως πρέπει να αρνηθούμε να διερωτηθούμε για ένα κανονιστικό πλαίσιο το οποίο θα επέτρεπε να υπάρχει τάξη στην παγκοσμιοποίηση, να εμποδισθεί ένας φαύλος μηχανισμός ο οποίος καταργεί θέσεις εργασίας στην Ευρώπη χωρίς να έχει πολλαπλασιαστική επίδραση στην ανάπτυξη των χωρών υποδοχής; Για να μην προσπαθήσουμε να έχουμε ένα αντικειμενικό απολογισμό των αφορολόγητων αυτών περιοχών πο οποίες πολλαπλασιάζονται στις αναπτυσσόμενες χώρες; Γιατί να μην αναλύσουμε τα αρνητικά αποτελέσματα των ευρωπαϊκών επιδοτήσεων που βρίσκονται στις απαρχές πολλών μετεγκαταστάσεων, όπως το πρόγραμμα Διεθνείς Εταίροι Επενδύσεων ΕΚ και μάλιστα ορισμένα προγράμματα οποία υποστηρίζονται από το Phare και το Tacis. Ο εισηγητής, έχασε κατά την πορεία τον στόχο του, καταπονημένος από την κυρίαρχη πραγματογνωμοσύνη. Είναι κρίμα. Πρέπει να επανέλθουμε, όμως σε πιο ρεαλιστικές βάσεις στο ζήτημα αυτό.

<SPEAKER ID=161 NAME="Brittan, Sir Leon">
Κύριε Πρόεδρε, η έκθεση αυτή είναι σφαιρική και φιλόδοξη και, γενικώς, χαιρετίζω το ύφος της. Συγχαίρω τον κ. Sainjon για την έκθεση και την ομιλία του κατά την παρουσίαση της εν λόγω έκθεσης στη σύνοδο. Θα ήθελα να πω στον κ. Souchet ότι, αν υπάρχουν κοινά σημεία μεταξύ των απόψεων του κ. Sainjon και των δικών μου, τούτο συμβαίνει γιατί αμφότεροι είδαμε τα γεγονότα της ζωής που δεν ανταποκρίνονται σε ορισμένες από τις πιο ιδεολογικές δηλώσεις που πραγματοποιήθηκαν σχετικά με το θέμα αυτό.
<P>
Δεν θα υπεισέλθω στα ζητήματα ήσσονος σημασίας -τα οποία, σύμφωνα με τις διαμαρτυρίες της κ. Plooij-van Gorsel, δεν καλύφθηκαν κατά τη συζήτηση- και πολύ περισσότερο δεν θα ασχοληθώ με το ερώτημα τι θα έπρεπε να περιλαμβάνει το ψήφισμα και τι όχι. Αλλά πιστεύω ότι δικαίως υποστηρίζεται στην έκθεση ότι εξωτερικές ξένες άμεσες επενδύσεις αποφέρουν σημαντικά οφέλη, τόσο στην πηγή της επένδυσης όσο και στη χώρα που την λαμβάνει. Τούτο αναγνωρίστηκε σαφώς από τον κ. Caudron.
<P>
Επιπλέον, πρέπει να εξεταστεί στο πλαίσιο της επενδυτικής ελευθέρωσης στο σύνολό της, γιατί θα πρέπει να λάβουμε υπόψη όχι μόνο τις επενδύσεις από τις υπερπόντιες ευρωπαϊκές χώρες, αλλά και τις επενδύσεις από υπερπόντιες εταιρείες στην Ευρωπαϊκή Ένωση και δεν έχω καμία απολύτως αμφιβολία ότι η Ευρωπαϊκή Ένωση επωφελείται τα μέγιστα από τις εσωτερικές ξένες άμεσες επενδύσεις.
<P>
Με ευχαρίστηση διαπίστωσα ότι η έκθεση δεν αναλώνεται από τη ρητορεία που περιβάλλει μερικές φορές το θέμα αυτό και, ειδικότερα, την άποψη ότι οι εξωτερικές ξένες άμεσες επενδύσεις είναι το αποτέλεσμα αθέμιτου ανταγωνισμού από τις χώρες όπου επικρατούν χαμηλοί μισθοί. Το φαινόμενο αυτό είναι πολύ περιορισμένο και οι περισσότερες ξένες άμεσες επενδύσεις, ουσιαστικά, πραγματοποιούνται για λόγους πρόσβασης στην αγορά.. Το σημείο αυτό αποσαφηνίστηκε τόσο από τον κ. Malerba όσο και από τον κ. Valdivielso, που περιέγραψαν αναλυτικά την πολυπλοκότητα των παραγόντων που ευθύνονται ουσιαστικά για την ανεργία στην Ευρωπαϊκή Ένωση.
<P>
Ακόμη και αν τα προβλήματα που προκλήθηκαν από τη μετεγκατάσταση, είναι λιγότερο έντονα απ'ό, τι παρουσιάζονται μερικές φορές, ωστόσο, απασχολεί προφανώς συγκεκριμένους τομείς και σίγουρα το ευρύ κοινό. Για το λόγο αυτό, όλοι θα προσπαθούμε επί ημέρες να περιορίσουμε μια τόσο αρνητική επίπτωση, όπως εκείνη που επιφέρει η μετεγκατάσταση.
<P>
Είμαι, λοιπόν, ικανοποιημένος που η έκθεση αντιμετώπισε το ζήτημα αυτό αποφασιστικά και προσπάθησε να εξεύρει τρόπους με τους οποίους οι ευρωπαϊκές εταιρείες θα μπορούσαν να βελτιώσουν την ανταγωνιστικότητά τους και, ως εκ τούτου, να τους επιτρέψει να συνεχίσουν την παραγωγή στην Ευρώπη. Οι σκέψεις που παρουσιάστηκαν στην έκθεση για την τεχνολογική καινοτομία, αντιμετωπίζονται πολύ θετικά. Με ευχαρίστηση διαπίστωσα την προσέγγιση που ακολουθήθηκε σε ό, τι αφορά τον κώδικα συμπεριφοράς σχετικά με τα κοινωνικά πρότυπα για επιχειρήσεις που επενδύουν σε τρίτες χώρες. Αποτελεί ευαίσθητη και πραγματιστική προσέγγιση, που αναγνωρίζει την ισορροπία μεταξύ της μεγιστοποίησης των κερδών που αποφέρουν οι εσωτερικές επενδύσεις στη χώρα, ενώ δεν λειτουργεί ως αντικίνητρο για τους επενδυτές.
<P>
Ουσιαστικά, ήταν για μεγάλο διάστημα σαφές ότι σε γενικές γραμμές οι υπάλληλοι πολυεθνικών στις αναπτυσσόμενες χώρες αμοίβονται καλύτερα, λαμβάνουν περισσότερη κατάρτιση και εργάζονται σε καλύτερες συνθήκες απ'ό, τι οι εργαζόμενοι σε αντίστοιχες εγχώριες εταιρείες. Αυτό έρχεται, πράγματι, σε αντίθεση με την εφαρμογή ορισμένων σκέψεων του κ. Querbes.
<P>
Επιπροσθέτως, σε μεγάλο βαθμό λόγω αυξημένης γνώσης των καταναλωτών, εμφανίστηκε προσφάτως η τάση να εκπονούνται κώδικες συμπεριφοράς από τις ίδιες τις επιχειρήσεις, κυρίως στις Ηνωμένες Πολιτείες, όπως επισήμανε ο κ. Malerba. Σε ό, τι αφορά εκείνους που επικρίνουν την αξία των κωδικών συμπεριφοράς, επιτρέψτε μου να δηλώσω ότι, για εκείνους που τους δημιουργούν, λειτουργούν ουσιαστικά σαν δαμόκλειος σπάθη επί των κεφαλών τους, γιατί παρέχουν σίγουρα σημείο αναφοράς βάσει του οποίου μπορεί να κριθούν και κρίνονται και, για το λόγο αυτό, πρέπει να αντιμετωπίζονται με σοβαρότητα.
<P>
Πιστεύω ότι ακριβώς στο ρόλο που καλείται να διαδραματίσει η Επιτροπή στη διαδικασία δημιουργίας κωδικών συμπεριφοράς, όπως ορίζεται στην παράγραφο 1 του ψηφίσματος, εστιάζεται, ως ένα βαθμό, η απόκλιση του σκεπτικού μας -και ουσιαστικά μόνο σε αυτό το σημείο. Πιστεύω ότι ο καλύτερος ρόλος της Επιτροπής είναι να στηρίζει τις επιχειρήσεις στην εκπόνηση των δικών τους κωδικών, όπου απαιτείται τέτοια έκθεση, παρά στην προσπάθεια επιβολής ενός κωδικού.
<P>
Στο πολιτικό επίπεδο, η Επιτροπή ανέλαβε δράση, στην προσπάθειά της να βελτιώσει τόσο τα διεθνή εργατικά πρότυπα όσο και τα περιβαλλοντικά πρότυπα. Η Επιτροπή ήταν εκείνη που πρότεινε στο Συμβούλιο πρωτοβουλία για τα εμπορικά και εργατικά πρότυπα πριν από την Υπουργική Συνεδρίαση του ΠΟΕ στη Σιγκαπούρη, αλλά η προσέγγιση αυτή δεν ακολουθήθηκε. Παρόλα αυτά, η Επιτροπή εξακολουθεί να στηρίζει τις εργασίες του Διεθνούς Ναυτιλιακού Οργανισμού στον τομέα αυτό, και να αναζητεί τα μέσα για να βελτιώσει τα πρότυπα, π.χ. μέσω του γενικευμένου συστήματος προτιμήσεων.
<P>
Θα ολοκληρώσω, λοιπόν, την ομιλία μου λέγοντας ότι η έκθεση αυτή υπήρξε ευεργετική, εφόσον εξάλειψε ορισμένες εσφαλμένες αντιλήψεις, επισήμανε ορισμένα πραγματικά στοιχεία και προέβη σε ορισμένες πρακτικές προτάσεις, πολλές από τις οποίες μπορούν να μας βρουν σύμφωνους, για ρεαλιστική προσέγγιση του περίπλοκου αυτού προβλήματος.

<SPEAKER ID=162 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=9>
Αξία των νομισμάτων σε ευρώ
<SPEAKER ID=163 NAME="Πρόεδρος">
Η ημερήσια διάταξη προβλέπει της συζήτηση της έκθεσης του κ.Soltwedel-Schδfer (A4-0334/97), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την πρόταση κανονισμού του Συμβουλίου για την αξία των νομισμάτων σε ευρώ (COM(97)0247 - C4-0340/97-97/0154(SYN)).

<SPEAKER ID=164 NAME="Softwedel - Schδfer">
Κύριε Πρόεδρε, κυρίες και κύριοι, αγαπητοί κυρίες και κύριοι συνάδελφοι, θα σας παρουσιάσω σήμερα μια τεχνική έκθεση για την νομισματική ένωση, αλλά έτσι θα σας καταστήσω, επίσης, σαφές το ότι η Νομισματική Ένωση παίρνει πλέον, βήμα βήμα, μια συγκεκριμένη μορφή. Η έκθεση ασχολείται με το είδος των νομισμάτων, με τα οποία, μετά το 2002, κατά την άποψη του Ευρωπαϊκού Κοινοβουλίου και αυτής εδώ της Επιτροπής, ο ευρωπαίος καταναλωτής θα πραγματοποιεί τις καθημερινές αγορές του. Πιστεύω ότι τέσσερα είναι τα σπουδαιότερα σημεία σχετικά με την έκθεση αυτή και την απόφαση της Επιτροπής Οικονομικής, Νομισματικής και Βιομηχανικής Πολιτικής.
<P>
Ο αριθμός των κερμάτων του ευρωπαϊκού νομίσματος (ευρώ) πρέπει να περιορισθεί σε 4 κέρματα - αντί για τα 8 που πρότεινε η Ευρωπαϊκή Επιτροπή. Προσωπικά πρότεινα την διαγραφή των κερμάτων με ονομαστική αξία 0, 02 και 0, 20. Στην αιτιολογική μου έκθεση ήθελα να υπογραμμίσω ακόμη μια φορά με σαφήνεια, ότι ο μικρότερος αριθμός κερμάτων διευκολύνει την καλύτερη διάκρισή τους από τον καταναλωτή, ενώ η εισβολή νέων συστημάτων ηλεκτρονικών πληρωμών για μικρά ποσά, έτσι όπως διαρκώς αυξάνεται, θα παραμερίσει κι άλλο, τον αριθμό των τραπεζικών συναλλαγών σ' αυτόν τον τομέα.
<P>
Ο δεύτερος τομέας είναι επίσης σημαντικός. Αφορά την διάμετρο των κερμάτων του ευρώ. Προκειμένου να γίνονται καλύτερα ευδιάκριτα για τον καταναλωτή και ιδιαίτερα για τους τυφλούς και τα άτομα με δυσκολία όρασης, θα επιθυμούσα να αυξάνει το μέγεθος της διαμέτρου τους, αντιστοίχως προς την λογιστική αξία των κερμάτων. Αυτό το έγγραφο που υποβάλαμε σχετικά με αυτό το σημείο στην Ευρωπαϊκή Επιτροπή είναι μάλλον μπερδεμένο παρά μια καθαρή εποπτική εικόνα. Αντί για την πρόταση της Ευρωπαϊκής Επιτροπής για πολλές σειρές κερμάτων και με ποικιλία βάρους για την ίδια περίπου διάμετρο, η πρόταση η δική μας, της Επιτροπής Οικονομικής και Νομισματικής και Βιομηχανικής Πολιτικής, έχει το πλεονέκτημα ότι το βάρος των νέων κερμάτων ευρώ θα μπορούσε να μειωθεί αισθητά!
<P>
Τρίτο σημείο: τα νέα κέρματα ευρώ για λόγους αποκλεισμού της παραχάραξής και για να είναι "φιλικά» στον καταναλωτή πρέπει σε όλα τα κράτη μέλη να είναι ίδια και από τις 2 πλευρές τους. Αυτό δεν αποτελεί τόσο ένα τεχνικό σημείο, αλλά πολύ περισσότερο ένα σημείο με εθνική και συναισθηματική σημασία. Αυτό, εν πάση περιπτώσει, έχει έως τώρα προκαλέσει το μεγαλύτερο ενδιαφέρον των μαζικών μέσων ενημέρωσης. Εγώ επεξεργάστηκα την πρόταση και έλαβα επίσης την έγκριση της Επιτροπής Οικονομικής, Νομισματικής και Βιομηχανικής Πολιτικής, ώστε να μπορεί να συμβολίζεται στην "εθνική» πλευρά των κερμάτων η ποικιλία των κρατών μελών της ΕΕ. Αυτό πάντως, ένα τέτοιο διάβημα, όπως προτείνει η Ευρωπαϊκή Επιτροπή στο έγγραφο της, θα σήμαινε για τον καταναλωτή - ότι, άκουσον άκουσον - σε ακραίες περιπτώσεις, θα είχε να κάνει με 120 διαφορετικά κέρματα. Μα πώς θα ήταν κάτι τέτοιο δυνατόν; Αυτό θα συνέβαινε, εάν στα 15 κράτη μέλη υπήρχαν από 8 εθνικά κέρματα με ένα διαφοροποιημένο σχέδιο. Μια γρήγορη και ασφαλής αναγνώριση της αξίας αυτών των επιμέρους νομισμάτων, δεν θα διασφαλίζονταν πια, έτσι.
<P>
Σημαντικό ρόλο παίζει το να εξετάσουν τα κέρματα ευρώ, από άποψη υγείας. Γι' αυτό είχε για μένα ιδιαίτερη σημασία ότι για τα νομίσματα του ενός και δύο ευρώ μπορούσαν να χρησιμοποιηθούν κράματα μετάλλου με περιεκτικότητα νικελίου: έτσι είχε προτείνει η Ευρωπαϊκή Επιτροπή. Το νικέλιο όμως όταν έρχεται σε επαφή με το ανθρώπινο δέρμα μπορεί να προκαλέσει αλλεργικές αντιδράσεις. Αυτό παρουσιάζεται σε μία έκθεση της σουηδικής κυβέρνησης και υπογραμμίζεται ιδιαιτέρως. Κατά τα άλλα, στην Σουηδία δεν χρησιμοποιούνται κέρματα, με περιεκτικότητα νικελίου. Επειδή, λοιπόν, μπορεί να προκληθούν αλλεργιογόνες αντιδράσεις, ζητούμε - όπως εξάλλου συμβαίνει και σ' άλλα προϊόντα, όπως σκουλαρίκια, δαχτυλίδια και ρολόγια χειρός -να μη υπάρχει νικέλιο σ' αυτά τα νομίσματα.
<P>
Αυτή ήταν η αρχική πρόταση. Η ίδια όμως απορρίφθηκε επανειλημμένως από την Επιτροπή για την Οικονομική, Νομισματική και Βιομηχανική Πολιτική και γι' αυτό η ίδια αποφάσισα μια συμβιβαστική πρόταση, όπου προβλέπεται, εις το εξής, για τα προαναφερθέντα κέρματα, μια σύνθεση εξωτερικά από ανοξείδωτο χάλυβα χωρίς νικέλιο και εσωτερικά από κράμα νικελίου. Έτσι δεν μειώνεται, μόνον, η περιεκτικότητα σε νικέλιο αυτών των νομισμάτων, αλλά και η αποδέσμευση νικελίου κατά την χρήση αυτών των νομισμάτων.
<P>
Επιπλέον θα μπορούσε, έτσι, να ικανοποιηθεί ένα άλλο αίτημα της έκθεσης, να φροντίσουν δηλ. να χρησιμοποιηθεί, στα νέα νομίσματα ευρώ, ένα υλικό φιλικό στον χρήστη και ανακυκλώσιμο. Και αυτό δεν στερείται σημασίας, αντιθέτως είναι ένα πολύ σημαντικό θέμα.
<P>
Στην αρμόδια Επιτροπή μας, επλανάτο συχνά το ερώτημα για το κατά πόσον η εργασία μας είναι ακόμη ενδιαφέρουσα. Αποφάσισαν κιόλας τα ίδια τα κράτη, τι θέλουν να κάνουν; Τί ρόλο παίζουμε εμείς, σαν Ευρωπαϊκό Κοινοβούλιο; Ασχέτως του ερωτήματος, ποιά είναι πχ. η άποψη των συναδέλφων μου για το ζήτημα της εθνικής όψης - γι' αυτό θα μπορούσε να γίνει καυγάς - είμαστε τελικά σύμφωνοι επί του σημείου ότι η Επιτροπή μας θεωρεί αυτονόητο - όπως και η Ολομέλεια αύριο - ότι η έκθεση αυτή, έτσι όπως υποβλήθηκε και ψηφίστηκε, πρέπει να γίνει σεβαστή ακόμη και αν, λόγου χάρη, το γερμανικό Υπουργείο Οικονομικών υποστηρίζει: οι αποφάσεις αυτού εδώ του Ευρωπαϊκού Κοινοβουλίου δεν μας ενδιαφέρουν διόλου, εμείς θα κάνουμε τα δικά μας ευρωκέρματα, με την δική μας εθνική όψη σ' αυτά. Εμάς δεν μας ενδιαφέρει!
<P>
Προσωπικά δεν μπορώ να φανταστώ, πώς είναι κάτι τέτοιο δυνατό, μετά τις νέες αποφάσεις του Αμστερνταμ. Πιστεύω ότι επ' αυτού, υπάρχει ομοφωνία μεταξύ μας, ως κοινοβουλευτικών εκπροσώπων, ότι το Ευρωπαϊκό Κοινοβούλιο εργάζεται και αποφασίζει και έτσι δημιουργεί τις βάσεις και φυσικά η εργασία του αυτή δεν πάει χαμένη!

<SPEAKER ID=165 LANGUAGE="EN" NAME="Donnelly, Alan">
Κύριε Πρόεδρε, θα ήθελα να ευχαριστήσω την εισηγήτρια για την έκθεσή της. Σε γενικές γραμμές, μπορούμε να συμφωνήσουμε με τα περισσότερα θέματα που πραγματεύεται.
<P>
Πριν αναφερθώ άμεσα στα ζητήματα που θίγονται στην έκθεση, νομίζω ότι αξίζει να σημειωθεί, στο σημείο αυτό, ότι το 1989 συνέταξα την πρώτη έκθεση του Ευρωπαϊκού Κοινοβουλίου για το πρώτο στάδιο της ΟΝΕ. Τότε, σχεδόν κανένας Ευρωπαίος δεν ενδιαφερόταν για την πορεία της Οικονομικής και Νομισματικής Ένωσης. Σήμερα, φθάσαμε να μιλούμε για το σχέδιο και το περιεχόμενο των νομισμάτων, γιατί πρόκειται να κυκλοφορήσουν στο άμεσο μέλλον. Τούτο αποτελεί ένδειξη της τεράστιας προόδου που σημείωσε η Ευρωπαϊκή Ένωση, ώστε να ασχολούμαστε πλέον με τις τεχνικές λεπτομέρειες του ενιαίου νομίσματος και όχι απλώς να εξετάζουμε σε θεωρητικό επίπεδο την Οικονομική και Νομισματική Ένωση.
<P>
Σε ό, τι αφορά άμεσα την έκθεση, θα έλεγα ότι συμφωνώ με την άποψη της εισηγήτριας σχετικά με το ποσοστό νικελίου που θα περιέχουν τα νομίσματα. Ευελπιστώ ότι η Επιτροπή θα παροτρύνει το Συμβούλιο ECOFIN να επανεξετάσει το ζήτημα αυτό. Στο εσωτερικό της Ευρωπαϊκής Ένωσης δραστηριοποιείται ήδη μία πάρα πολύ μεγάλη ομάδα άσκησης πίεσης λόγω των επιπτώσεων του νικελίου στην υγεία και της πιθανότητας να χρησιμοποιηθεί στην κατασκευή νομισμάτων που διακινούνται ευρέως στην Ευρωπαϊκή Ένωση. Θα ήταν μάλλον αντιφατικό, εφόσον μόλις πρόσφατα το Ευρωπαϊκό Κοινοβούλιο ενέκρινε έκθεση που ζητούσε να απομακρυνθεί το νικέλιο από την κατασκευή κοσμημάτων και άλλων αντικειμένων που έρχονται σε επαφή με τους ανθρώπους, να διαπιστώσουμε ότι αποδεχόμαστε μεγάλες ποσότητες νικελίου στο νέο νόμισμά μας. Η ομάδα άσκησης πίεσης των καταναλωτών πρέπει πράγματι να ακουστεί ως προς το ζήτημα αυτό. Δεν απασχολεί μόνο τις σκανδιναβικές χώρες. Σε ολόκληρη την Ευρωπαϊκή Ένωση υπάρχουν οργανώσεις καταναλωτών που εδώ εκπροσωπούν την κοινή γνώμη. Αν κάποιος αποκτήσει ευαισθησία στο νικέλιο, τότε, βεβαίως, αν έρθει ποτέ σε ουσιαστική επαφή με το μέταλλο αυτό, τότε μπορεί να αντιδράσει πολύ άσχημα. Θα ζητούσα από τον Επίτροπο κ. Kinnock να αποσύρει το θέμα αυτό και να ζητήσει από την Επιτροπή να το επανεξετάσει. Έχουμε δει την επιστημονική απόδειξη και υπάρχει σαφώς λόγος ανησυχίας. Πρέπει να ασχοληθούμε εκ νέου με το ζήτημα αυτό.
<P>
Σε ό, τι αφορά τον αριθμό και τις διαστάσεις των νομισμάτων, θα υποστηρίξω και πάλι την εισηγήτρια. Θέλουμε να επιχειρήσουμε τον ορθολογισμό του αριθμού των νομισμάτων που χρησιμοποιούμε και, πράγματι, σε πολλά κράτη μέλη περιορίζουμε τον αριθμό νομισμάτων ως προς τις ονομαστικές αξίες τους. Φαίνεται σχεδόν παράξενο το γεγονός ότι, καθώς προχωρούμε προς το ενιαίο νόμισμα με τη δυνατότητα των έξυπνων καρτών και του ηλεκτρονικού χρήματος κ.ά., προτείνουμε μια μάλλον οπισθοδρομική κίνηση: να κυκλοφορούν, δηλαδή, οκτώ διαφορετικά νομίσματα. Επομένως, θα ζητήσω και πάλι από την Επιτροπή να εξετάσει το ζήτημα.
<P>
Ως προς τις διαστάσεις, στο Ευρωπαϊκό Κοινοβούλιο ασκείται τεράστια πίεση από οργανώσεις που εκπροσωπούν τους τυφλούς, οι οποίοι θέλουν να είναι σε θέση να διαχωρίζουν σαφώς τις ονομαστικές αξίες των νομισμάτων. Ειλικρινά δεν πιστεύω ότι οι υπουργοί οικονομικών εξέτασαν το εν λόγω ζήτημα και θα ζητήσω από την Επιτροπή και το Συμβούλιο να ασχοληθούν εκ νέου με το θέμα.
<P>
Τέλος, θα ήθελα να αναφερθώ στο ζήτημα των εθνικών συμβόλων στο ενιαίο νόμισμα. Παρουσιάζουμε το ενιαίο νόμισμα την 1η Ιανουαρίου 1999, ενώ τα κέρματα και τα χαρτονομίσματα θα κυκλοφορήσουν το 2002. Αυτό δεν είναι απλώς ένας υπολογισμός, δεν είναι απλώς ένα βήμα που πραγματοποιείται από τους τραπεζίτες, αυτό είναι ένα βήμα που γίνεται από τους πολίτες της Ευρωπαϊκής Ένωσης. Είναι πάρα πολύ σημαντικό στα αρχικά στάδια αυτού του τεράστιου ιστορικού βήματος, να αισθάνονται άνετα και οικεία με το νόμισμα που θα χρησιμοποιούν. Πρέπει να ομολογήσω ότι θεωρώ παράλογο το γεγονός ότι το Ευρωπαϊκό Κοινοβούλιο εξετάζει να άρει τη δυνατότητα ύπαρξης εθνικών συμβόλων στο νέο νόμισμα όταν θα εκδοθεί. Για το λόγο αυτό, εμείς, στη Σοσιαλιστική Ομάδα, θα αντιταχθούμε στις παραγράφους της έκθεσης που ζητούν εναρμονισμένο νόμισμα για το σύνολο της Ευρωπαϊκής Ένωσης και θα υποστηρίξουμε την τροπολογία της κ. Peijs, που ζητεί να υπάρχει η δυνατότητα χάραξης εθνικών συμβόλων στα νομίσματα αυτά.
<P>
Εμείς, στο Ευρωπαϊκό Κοινοβούλιο, αφού συζητήσαμε επί σειρά ετών στην Οικονομική και Νομισματική Ένωση, δεν πρέπει να υποτιμούμε το λαϊκό αισθητήριο, όχι μόνο στις χώρες όπως το Ηνωμένο Βασίλειο, αλλά και σε άλλες χώρες στην Ευρωπαϊκή Ένωση. Επιθυμούμε ιδιαίτερα να αποτελεί πρωτοβουλία του λαού, και θέλουμε να αισθάνονται άνετα με το νόμισμα, με τα κέρματα και τα χαρτονομίσματα που έχει στην τσέπη του. Η πιθανότητα, αν το επιθυμούν, να έχουν εθνικές απεικονίσεις σε αυτά τα νομίσματα και χαρτονομίσματα συνιστά εξαιρετικά σημαντικό βήμα προς την επίτευξη της κοινής αποδοχής στα πρώτα στάδια.
<P>
Υποστηρίζουμε, στο μεγαλύτερο βαθμό, την έκθεση. αποτελεί σημαντικό βήμα και ελπίζουμε ότι η Επιτροπή και το Συμβούλιο θα εισακούσουν ορισμένες επικρίσεις που διατυπώσαμε. Δεν πρέπει να στοχεύουμε στην εναρμόνιση για την εναρμόνιση. Πρέπει να αναγνωρίσουμε με το ενιαίο νόμισμα ότι εξακολουθούμε να θέλουμε κάποια εθνική διαφοροποίηση.

<SPEAKER ID=166 LANGUAGE="DE" NAME="Hoppenstedt">
Κύριε Πρόεδρε, αξιότιμοι κυρίες και κύριοι, εδώ και χιλιάδες χρόνια τα νομίσματα αποτελούν ένα παραδοσιακό μέσο πληρωμής. Έχουν τα πιο διαφορετικά κράματα, για την κατασκευή τους χρησιμοποιούνται τα πιο διαφορετικά μέταλλα. Η παράδοση αυτή θα συνεχιστεί, ασφαλώς, ακόμη και αν ο ανταγωνισμός του ηλεκτρονικού χρήματος έχει κάποια επίπτωση σ' αυτά, τουλάχιστον σε σχέση με το πλήθος τους. Η Ομάδα του Ευρωπαϊκού Λαϊκού Κόμματος υπέβαλε ορισμένες τροπολογίες στην έκθεση SoltwedelSchδfer. Όσον αφορά τον αριθμό των κερμάτων, κάνετε λάθος, κ. Soltwedel-Schδfer: δεν θα κατασκευαστούν τέσσερα, αλλά έξι είδη κερμάτων. Είμαστε επίσης της γνώμη, ότι ακριβώς για την καλύτερη αναγνώριση αυτών των κερμάτων σημαντικό ρόλο παίζουν το αυξανόμενο μέγεθος της διαμέτρου και του βάρους τους και φυσικά το είδος της στεφάνης τους.
<P>
Μ' αυτά τα χρήματα θα συναλλάσσονται μελλοντικά, μικροί, μεγάλοι, νέοι και γέροι αλλά και 11 εκατ. ατόμων, με μειωμένη ορατότητα. Για μας, ιδιαίτερη σημασία έχει και η διασφάλιση από παραχάραξη των νομισμάτων, ιδιαίτερα αυτών με την μεγαλύτερη λογιστική αξία, αλλά και η δυνατότητά τους να αναγνωρίζονται από τις αυτόματες μηχανές. Γνωρίζουμε, κι αυτό έχει περιληφθεί στις τροπολογίες μας, ότι για τον λόγο αυτό είναι απαραίτητη μια ορισμένη σύνθεση από νικέλιο και χαλκό. Κι αυτό το υποστηρίζουμε. Γνωρίζουμε τις γνωμοδοτήσεις και ξέρουμε ότι εδώ, ακόμη και όταν πρόκειται για την κρίση μας για αλλεργιογόνα στοιχεία, πρέπει κανείς να προβαίνει σε διακρίσεις. Σημαντικό είναι για μας, και γι' αυτό υπέβαλε την πρόταση για την εθνική όψη, το Ευρωπαϊκό Λαϊκό Κόμμα μας, να αποτελέσει, στο μεταβατικό στάδιο, αυτή η εθνική όψη του ευρώ για τον πολίτη, μέρους μιας παρακαταθήκης εμπιστοσύνης. Εμείς, στην Επιτροπή για την Οικονομική, Νομισματική και Βιομηχανική Πολιτική, ανησυχήσαμε πολύ γιατί μειοψηφίσαμε, ενώ η πλειοψηφία καταψήφισε την εθνική όψη του ευρώ. Βρίσκω καταπληκτικό, Alan, που εσύ στην ηγεσία της παράταξής κατέστησες το θέμα αυτό και σύμβολο της παράταξης σου και το διακηρύσσεις.
<P>
Όπως είπαμε, επιθυμούμε έξι νομίσματα ευρώ. Πιστεύω, πάντως, ότι για το απώτερο μέλλον, πρέπει απολύτως να υπάρξει η σκέψη, σ' ένα επόμενο βήμα, για ένα μεγαλύτερο κέρμα νομίσματος ίσως για την λογιστική αξία των 5 ευρώ, γιατί και η βιομηχανία των αυτομάτων μηχανημάτων, προπαντός η βιομηχανία, που μέσω των αυτομάτων μηχανημάτων, επιδιώκει κέρδη από πωλήσεις, έχει απολύτως δικαίωμα, να βγει στην αγορά με, πιθανόν, μεγαλύτερες αξίες να τις προσφέρει και να τις καταστήσει εξαγοράσιμες με αντίστοιχα νομίσματα.
<P>
Σημαντικό είναι για μας επίσης το θέμα του χρυσού. Το κέρμα των 100 ευρώ θα πρέπει μελλοντικά - όπως υποστήριξαν και ο κ. Stevens και η κ. Randzio - Plath - να είναι από χρυσό. Νομίζω ότι αυτό ακολουθεί μια παλαιά παράδοση, που μπορεί να συνεχιστεί και στο μέλλον και που συμβάλλει στην κατάργηση των υψηλών αποθεμάτων χρυσού. Πιστεύω ότι αυτή είναι μια αληθινή αξία. Ελπίζω ότι οι τροπολογίες μας αύριο θα κριθούν θετικά, και έτσι εκφράζουμε ήδη την χαρά μας για το μέλλον των νέων νομισμάτων ευρώ!

<SPEAKER ID=167 NAME="Mezzaroma">
Κύριε Πρόεδρε, η πρόταση κανονισμού του Συμβουλίου όσον αφορά τα υλικά για τα κέρματα ευρώ εμφανίζεται ανεξήγητα ότι επικεντρώνεται μόνο στο σύστημα του χαλκού, παραλείποντας τη χρήση του ανοξείδωτου χάλυβα, ο οποίος μπορεί να καθοριστεί ως ο ευρωπαϊκός άργυρος για τη παγκόσμια ηγετική θέση που τα κράτη μέλη της Ευρωπαϊκής Ένωσης στο σύνολό τους κατέχουν, τόσο σε ό, τι αφορά την ποιότητα αλλά και την ποσότητα. Εκτός από την αναφορά στο ρόλο αυτού του υλικού, το οποίο περισσότερο από κάθε άλλο ταυτίζεται με τη τεχνολογική εποχή μας και ταυτόχρονα με τις προσδοκίες του κοινού όσον αφορά την υγιεινή, τη δυνατότητα ανακύκλωσης, το αναλλοίωτο και τη διαθεσιμότητα σε περιορισμένο κόστος, θα ήθελα να επιβεβαιώσω ότι σ'αυτό τον ειδικό τομέα της νομισματοκοπίας, ο ανοξείδωτος χάλυψ καλύπτει το 20 % της παγκόσμιας ζήτησης, από τη στιγμή που υπάρχει σε δεκάδες χώρες των πέντε ηπείρων και στην Ευρωπαϊκή Ένωση υπάρχει από πάντα. Αυτό το προϊόν της Ευρώπης δεν μπορεί να απουσιάσει από το μεγαλύτερο επιχείρημα της νομισματοκοπίας στην ιστορία της ανθρωπότητας και να αντικατασταθεί π.χ. με λύσεις όπως ο σκανδιναβικός χρυσός - Nordic Gold - τον οποίο επέβαλε η Σουηδία που όμως δεν θα συμμετάσχει στο ενιαίο νόμισμα, ή το κράμα χαλκού και σιδήρου, λύση υψηλής τεχνολογίας με υπέρογκο κόστος, για να δημιουργηθεί ένα μη ανακυκλώσιμο προϊόν το οποίο αλλοιώνεται από τη διάβρωση και τη φθορά σε σύντομο χρονικό διάστημα και δεν μπορεί να απορριφθεί ως απόβλητο, επειδή είναι τοξικό για το περιβάλλον.
<P>
Υπολογίσαμε ότι εξοικονομούνται 250 εκατομμύρια εύρω στη προμήθεια ροδελών οι οποίες θα κοπούν σε νομίσματα, λόγω του μικρότερου κόστους των κραμάτων ανοξείδωτου χάλυβα σε σχέση με εκείνα τα οποία έχουν ως βάση τον χαλκό. Κάθε διαφωνία η οποία συνδέεται με την επιστημονική τρομοκρατία, που ετέθη από το ζήτημα του νίκελ, θα μπορούσε να ρυθμιστεί πλήρως με μια επιλογή η οποία θα στόχευε στον ανοξείδωτο χάλυβα επειδή, τόσο στους τύπους χωρίς νίκελ αλλά και σ'αυτούς που το περιέχουν, η πρόσφατη, επιστημονική έρευνα απέδειξε ότι αυτός ο χάλυψ είναι υποαλλεργικός.
<P>
Τέλος, τι θα πρέπει να αναφέρουμε για τη δυνατότητα ανακύκλωσης, η οποία αφορά το 50 % του ελάσματος από το οποίο παρασκευάζονται τα νομίσματα; Ενώ ο ανοξείδωτος χάλυψ θα ανακυκλωθεί σε καταναλωτικά αγαθά και σε επένδυση για τη καθημερινή ζωή του πολίτη, τι θα γίνει με τα υπόλοιπα αγαθά τα οποία δεν έχουν άλλη χρήση παρά μόνο σαν νέα νομίσματα; για το κράμα χαλκού και σιδήρου το οποίο όταν τηχθεί εκ νέου, δεν χρησιμεύει στη μεταλλουργία του σιδήρου ούτε στην αντίστοιχη του χαλκού, επειδή είναι μολυσμένο;
<P>
Μη νομίσετε κύριε Πρόεδρε ότι ασκώ ένα νέο επάγγελμα, δηλαδή του αντιπροσώπου του ανοξείδωτου χάλυβα. Όμως από την ανάγνωση της έκθεσης του Συμβουλίου, που είναι το αποτέλεσμα 3-4 ετών εργασίας, από τα νομισματοκοπεία των δεκαπέντε κρατών μελών, προκύπτει σαφής η προσβολή σε πολλούς ευρωπαίους πολίτες οι οποίοι βλέπουν να εξαφανίζεται από τις τσέπες τους ένα μέταλλο το οποίο είχαν συνηθίσει, δηλαδή τον ανοξείδωτο χάλυβα, χωρίς μια σοβαρή αιτία. Με λίγα λόγια, πρόκειται για τον θρίαμβο του χαλκού, για να μην αναφερθώ στη προσβολή την οποία δεχθήκαμε εμείς οι ευρωπαίοι βουλευτές, οι οποίοι πρέπει τώρα, σε σύντομο χρονικό διάστημα να αποφασίσουμε και να εκφράσουμε την άποψή μας. Χρειάζεται να επινοήσουμε νέες παραγωγικές ικανότητες, να αναζητήσουμε νέες λύσεις για να χωνευθεί ο χαλκός που χρησιμοποιείται στην επεξεργασία. Προσωπικά θεωρώ ότι αυτό το Κοινοβούλιο θα πρέπει να απορρίψει όσα πραγματοποιήθηκαν από το Συμβούλιο. Νομίζω ότι ο αριθμός των νομισμάτων είναι καλά ισορροπημένος αλλά όσον αφορά τις εικόνες των κρατών μελών, διερωτώμαι τι θα πρέπει να κάνουν οι τυφλοί για να αναγνωρίσουν το ένα Κράτος από το άλλο.
<P>
Οι τροπολογίες τις οποίες παρουσίασα είναι δύο, με τις οποίες θέλησα να βελτιώσω τις τροπολογίες του βουλευτή κ. Soltwedel. Σε κάθε περίπτωση, θεωρώ ότι η έκθεση εξετάστηκε ελάχιστα και οι τροπολογίες δεν συζητήθηκαν καθόλου.

<SPEAKER ID=168 LANGUAGE="SV" NAME="Svensson">
Κύριε Πρόεδρε, όσο υπάρχουν τα κέρματα πρέπει να είναι απαλλαγμένα από το νικέλιο. Σε ορισμένα κράματα το μέταλλο του νικελίου μπορεί να καθιζάνει. Τότε είναι προφανής ο κίνδυνος αλλεργιών από νικέλιο για τα άτομα που χειρίζονται τα κέρματα. Ένας τέτοιος διαρκής χειρισμός επιτελείται από μεγάλες ομάδες σε διάφορους κλάδους, π.χ. το προσωπικό των ταμείων στο λιανικό εμπόριο, στα εστιατόρια, στις ταχυδρομικές υπηρεσίες και στις τοπικές συγκοινωνίες.
<P>
Το σουηδικό παράδειγμα με τα νομίσματα που είναι απαλλαγμένα από το νικέλιο πρέπει να είναι παράδειγμα προς μίμηση. Δεν πρέπει να τίθενται τα συμφέροντα της βιομηχανίας του νικελίου ενάντια στην υγεία των ανθρώπων. Το μέλλον του Ευρωνομίσματος είναι αβέβαιο, αλλά θα πρέπει τουλάχιστον να είναι ακίνδυνο για την σωματική υγεία.

<SPEAKER ID=169 LANGUAGE="FI" NAME="Hautala">
Αξιότιμε κύριε Πρόεδρε, συζητάμε γι' αυτά τα εθνικά σύμβολα ως εάν επρόκειτο τελικώς να διατηρηθούν τα εθνικά νομίσματα. Το θέμα είναι όντως συναισθηματικά ευαίσθητο, αλλά παρ'όλα αυτά, θα ήθελα προσωπικά να υπογραμμίσω τις πρακτικές πλευρές του. Δεν είναι σωστό να εισαχθούν στην περιοχή της Ευρωπαϊκής Ένωσης 120 διαφορετικά είδη κερμάτων. Αυτό δημιουργεί μεγάλη σύγχυση. Τα άτομα με προβλήματα όρασης τα οποία ανέρχονται σε πάνω από 10 εκατομμύρια, θα υποφέρουν σίγουρα από μια παρόμοια κατάσταση περισσότερο από οποιονδήποτε άλλον. Επί πλέον, δεν θα βρίσκονται εύκολα κέρματα με σύμβολα των μικρών χωρών με τα δικά τους εθνικά εμβλήματα θα εξαπλωθούν σίγουρα σε περιοχές οικονομικά ασθενέστερες. Και γι' αυτόν τον πρόσθετο λόγο θεωρώ πως αυτός ο ενθουσιασμό για τα εθνικά σύμβολα είναι λίγο υπερβολικός. Κατά τα άλλα, η έκθεση είναι εξαιρετική. Θα έπρεπε να πείσουμε και την Επιτροπή πως το νικέλιο αποτελεί πραγματικό κίνδυνο για την υγεία.

<SPEAKER ID=170 LANGUAGE="NL" NAME="Blokland">
Κύριε Πρόεδρε, οι δράσεις των Σοσιαλιστών και των Πρασίνων είχαν ως αποτέλεσμα να καταστεί εξαιρετικά αμφιλεγόμενο το περιεχόμενο της έκθεσης που έχει υποβληθεί σχετικά με τη μορφή του Ευρώ. Αυτό που μου προξενεί τη μεγαλύτερη εντύπωση είναι ότι οι τροπολογίες που έχουν προταθεί έρχονται σε αντίφαση με τα επιχειρήματα που προβλήθηκαν.
<P>
Κατά πρώτον, ελέχθη ότι 8 νομίσματα είναι πολλά, ενώ 6 θα ήταν αρκετά. Για το λόγο αυτό, προτείνεται να καταργηθούν τα νομίσματα των 2 και των 20 εκατοστών του Ευρώ. Αδυνατώ να κατανοήσω τη λογική της πρότασης αυτής. Αυτό σημαίνει ότι για κάθε συναλλαγή θα χρειάζονται κατά μέσο όρο περισσότερα νομίσματα! Συνεπώς, οι καταναλωτές θα αντιμετωπίζουν προβλήματα επειδή το πορτοφόλι τους θα βαρύνει πολύ. Πρόκειται για μία κατάσταση που δεν συμβάλλει ιδιαιτέρως στην αποδοχή του νέου νομίσματος.
<P>
Κατά δεύτερον, κρίνεται ως ανεπιθύμητο να αποτυπωθούν εθνικά χαρακτηριστικά στα νομίσματα επειδή προξενούν σύγχυση και διευκολύνουν την απάτη. Ωστόσο, τα νομίσματα που έχουν ένα ολοκληρωτικά ευρωπαϊκό χαρακτήρα δεν προσφέρουν στους απλούς πολίτες περισσότερες δυνατότητες να τα αναγνωρίζουν. Κατ' αυτό τον τρόπο ο βαθμός αποδοχής των νομισμάτων μειώνεται σημαντικά. Στο σημείο αυτό το Ευρωπαϊκό Κοινοβούλιο θα πρέπει να τηρήσει μια περισσότερο ρεαλιστική στάση. Σύμφωνα με την πρόταση της Επιτροπής, τα νομίσματα έχουν επαρκή κοινά χαρακτηριστικά ώστε να μπορεί να γίνει μια διάκριση μεταξύ των αληθινών και των ψεύτικων.
<P>
Κατά τρίτον, θεωρείται λανθασμένο να αναμειχθεί νικέλιο στα νομίσματα. Όμως, τα νομίσματα δεν είναι κοσμήματα που έρχονται όλη την ημέρα σε επαφή με την επιδερμίδα. Στις Κάτω Χώρες δεν έχουν δημιουργηθεί προβλήματα με την ανάμειξη νικελίου στα νομίσματα. Πρόκειται για ένα πάρα πολύ καλό και ανθεκτικό υλικό. Εκτός αυτού, δεν χρειάζεται να λιώνονται τόσο συχνά νομίσματα για να κοπούν νέα. Η ένταση που έχει δημιουργηθεί γύρω από το θέμα αυτό είναι παντελώς πλασματική και δεν εξυπηρετεί ούτε τη δημόσια υγεία, ούτε το περιβάλλον.
<P>
Σε περίπτωση που το Ευρωπαϊκό Κοινοβούλιο δεν αλλάξει τη στάση του, διατρέχει σοβαρό κίνδυνο να απομακρυνθεί ακόμη περισσότερο από τους απλούς πολίτες απ'ότι το Συμβούλιο και η Επιτροπή μαζί.

<SPEAKER ID=171 NAME="Randzio - Plath">
Κύριε Πρόεδρε, η σχέση των ευρωπαϊκών λαών με το χρήμα, αποτελεί μέρος της κοινής τους κουλτούρας. Αυτό ισχύει ιδιαίτερα για την σχέση τους, τον τρόπο που αναφέρονται στο χρήμα και τα ονόματα που του δίνουν. Η φιλονικία για το όνομα του ευρώ και των λεπτών του Ευρώ, που πρόκειται να αντικαταστήσουν το Ecu, αποτελούν απόδειξη γι' αυτά. Αλλά ας παρηγορηθούμε με μια παλιά ευρωπαϊκή ρήση: "Παντού καταλαβαίνουν την γλώσσα του χρήματος». Μακάρι να ισχύσει αυτό και για τα μελλοντικά κέρματα ευρώ, γιατί το παρόν σχέδιο Κανονισμού δείχνει σαφώς ότι πολλά ακόμη, χρήζουν βελτιώσεων, και το Ευρωπαϊκό Κοινοβούλιο καλά κάνει που επιμένει στο δικαίωμά του να υποβάλει επίσης προτάσεις βελτιώσεων στην νομοθετική διαδικασία. Θα χαιρέτιζα, ως ιδιαίτερα θετικό, αν στο μέλλον, το Ευρωπαϊκό Κοινοβούλιο εξέφερε την γνώμη του, όχι απλώς και μόνον για νομίσματα, αλλά και για τραπεζογραμμάτια. Θεωρώ απολύτως ανεπαρκές, ακόμη κι αν μπορεί να εξηγηθεί ιστορικά, ωστόσο σαν κάτι που δεν μπορεί να αναπαράγεται και στο μέλλον, το γεγονός ότι δεν διαδραματίζουμε, ως Ευρωπαϊκό Κοινοβούλιο, κάποιο ρόλο συναπόφασης στην νομοθετική διαδικασία που αφορά όλα τα είδη του χρήματος.
<P>
Και επανέρχομαι στα κέρματα. Αυτά πρέπει να είναι φιλικά στον χρήστη και ασφαλή από παραχάραξη, ελκυστικά και όχι δαπανηρά. Θα κυκλοφορήσουν κι αυτά, αλλά νομίζω πώς υπάρχουν ακόμη μερικές ελλείψεις. Θα ήθελα να υποστηρίξω, εδώ, την άποψη των γυναικών και ανδρών, συναδέλφων. Αντί για οκτώ χρειαζόμαστε έξι κέρματα. Αυτό είναι, πράγματι, προς το συμφέρον όλων των καταναλωτών, γυναικών και ανδρών, εξυπηρετεί την διασφάλισή των νομισμάτων από τυχόν παραχάραξη και μεγαλύτερη νομική ασφάλεια. Εδώ δεν θα ήθελα να στερηθούμε το κέρμα με την μικρότερη λογιστική αξία, γιατί σε όλα τα ευρωπαϊκά κράτη η κάθε δεκάρα έχει σαν γούρι μεγάλη αξία, και μέσα σ' αυτά τα πλαίσια, είναι σωστή η πρόταση του Ευρωπαϊκού Κοινοβουλίου να καταργηθούν μόνον τα μεγέθη των 2 και 20 λεπτών του ευρώ.
<P>
Πέραν τούτου θα ήθελα, στο ζήτημα που αφορά τα ευρωπαϊκά κέρματα ευρώ, να αναφερθώ και στις "2 όψεις του νομίσματος». Είναι ασφαλώς σημαντικό να έχουμε, σε μακροπρόθεσμη βάση, ένα ευρωπαϊκό νόμισμα. Γνωρίζω όμως, επίσης, ότι ως έχει τώρα η κατάσταση και ενόψει της αποδοχής του Ευρώ, και της ανασφάλειας των ανθρώπων, είναι σημαντικό να μεταδοθεί αυτό το αίσθημα ασφάλειας και να συνυπολογιστεί και η συναισθηματική σημασία αυτού του νομίσματος. Ως εκ τούτου δεν μπορεί το λιανικό εμπόριο στον Μέλανα Δρυμό, ή στην Γαλλική Νίμ, ή την Βελγική Μόνς, να δέχεται επ' άπειρον ένα νόμισμα με διαφορετικές τις πίσω πλευρές του. Για ένα μεταβατικό διάστημα, αυτό είναι απολύτως αναγκαίο και προς όφελος των γυναικών και ανδρών, πολιτών. Διευκρινίζουμε ένα σημείο: εμείς θέλουμε ένα ευρωνόμισμα χειροπιαστό, που να μπορούμε να το πιάνουμε, και όλοι οι πολίτες άνδρες και γυναίκες να θεωρούν ότι αυτό είναι πράγματι το δικό τους ευρωνόμισμα.
<P>
Θεωρώ ότι αποτελεί ένα βήμα προόδου η όλη συζήτηση για την χρήση νικελίου και για τις απόψεις που αφορούν την προστασία των καταναλωτών και τις αιτιολογικές σκέψεις του ζητήματος για την άποψη της υγείας. Επιτρέψτε όμως να τελειώσω με ένα άλλο σημείο. Νομίζω, ότι η Νομισματική Υποεπιτροπή έκανε μια εποικοδομητική πρόταση, ως αντιστάθμισμα στις ελλείψεις νομοθετικής αρμοδιότητας σχετικά με τα τραπεζογραμμάτια. Επιθυμούμε, απλώς, ένα χρυσό νόμισμα, λογιστικής αξίας ίσης με 100 ευρώ. Αυτό δεν αφορά μόνον την κίνηση των πληρωμών, αλλά και την προώθηση συγχρόνως μιας συμπεριφοράς καταθέσεων ενώ από οικονομική άποψη θα συμβάλει - όπως διευκρίνισε ήδη ο συνάδελφος μου - στην, κατά τρόπον σύμφορο, μείωση των αποθεμάτων χρυσού.

<SPEAKER ID=172 LANGUAGE="NL" NAME="Peijs">
 Κύριε Πρόεδρε, η Christa Randzio-Plath δεν χρειάζεται πλέον να ανησυχεί ότι ο κάθε ένας θα πληρώνει στη Mons και στη Γερμανία με άλλα νομίσματα. Είναι αναμφίβολο ότι μετά το καλοκαίρι όλοι οι Ολλανδοί θα πληρώνουν με νομίσματα που φέρουν γερμανικά χαρακτηριστικά στην οπίσθια πλευρά τους.
<P>
Απροσδόκητα, η έκθεση αυτή κατέστη πολύ σημαντική για τους πολίτες. Το Ευρωπαϊκό Κοινοβούλιο καλείται να λάβει σημαντικές αποφάσεις. Κατά πρώτον, αποφάσεις σχετικά με τον αριθμό των νομισμάτων. Δεν νομίζω ότι είναι λάθος που αποφασίσαμε να μην εκδοθούν δύο από τα νομίσματα αυτά. Σε αντίθεση με την Christa Randzio-Plath, πιστεύω ότι είναι κρίμα που δεν αποφασίσαμε να μην εκδοθεί το νόμισμα του ενός cent. Στις Κάτω Χώρες τα cent έχουν καταργηθεί εδώ και χρόνια, και όλοι είναι πάρα πολύ ευχαριστημένοι.
<P>
Κατά δεύτερον, υπάρχει το ερώτημα του εάν και κατά πόσον θα χρησιμοποιήσουμε νικέλιο. Η πολιτική μου παράταξη θεωρεί το θέμα αυτό πάρα πολύ λεπτό και υπάρχει περίπτωση να καταψηφίσει και την έκθεση στο σύνολό της σε περίπτωση που διατηρηθεί η πρόταση κατά του νικελίου. Πρόκειται απλώς για ανοησίες. Στις Κάτω Χώρες έχουμε διάφορα νομίσματα που περιέχουν νικέλιο και οι ισχυρισμοί ότι εάν συμβεί αυτό θα προκύψουν κάποιες δυσκολίες είναι απλώς ανοησίες. Από όσα γνωρίζουμε μέχρι στιγμής, δεν έχει υποβληθεί κανένα παράπονο.
<P>
Κατά τρίτον, υπάρχει η απόφαση σχετικά με τα εθνικά χαρακτηριστικά του ευρώ. Είμαι απολύτως αντίθετος προς την τροπολογία του κ. Metten για τη χάραξη νομισμάτων τα οποία θα φέρουν και από τις δύο πλευρές ευρωπαϊκά χαρακτηριστικά. Κατά την άποψή μου, και η πολιτική μου ομάδα θα υποστηρίξει την τροπολογία που κατέθεσα σχετικώς, μία πλευρά του νομίσματος πρέπει να φέρει τα εθνικά χαρακτηριστικά του κάθε κράτους μέλους. Είμαι βέβαιος ότι κατ' αυτό τον τρόπο θα διευκολυνθεί η αποδοχή του νέου νομίσματος εκ μέρους των πολιτών. Τα νομίσματα μπορούν να κυκλοφορήσουν στην Ευρωπαϊκή Ένωση χωρίς κανένα πρόβλημα. Δεν χρειάζεται δε να επιστρέφονται στη χώρα από την οποία προέρχονται. Ισχύουν παντού και τα επιχειρήματα που έχουν προβληθεί ότι δεν θα ήταν δυνατόν να χρησιμοποιηθούν σε αυτόματες μηχανές, ότι διευκολύνουν την απάτη, είναι όλα ανοησίες. Οι αυτόματες μηχανές δεν αντιδρούν στην επίπεδη πλευρά του νομίσματος, αλλά στη διάμετρο, στο υλικό και στο δαντελωτό περίγραμμα ή οποιοδήποτε άλλο περίγραμμα. Πρόκειται συνεπώς για ανοησίες.
<P>
Ένας από τους λόγους για τους οποίους τάσσομαι υπέρ της αποτύπωσης εθνικών χαρακτηριστικών στη μία πλευρά του Ευρώ έχει σχέση με την αποτυχία της πολιτικής πληροφόρησης. Πρέπει να πω ότι πιστεύω ότι είναι κρίμα που δεν παρευρίσκεται στην αίθουσα ο κ. de Silguy, γιατί δεν μου αρέσει να μιλώ για κάποιον όταν δεν είναι παρών. Μέχρι στιγμής, η ενημέρωση έχει εντελώς παθητικό χαρακτήρα. Φαίνεται ότι υπάρχει διαφωνία απόψεων μεταξύ του κ. de Silguy και του ολλανδού Υπουργού Οικονομικών, με αποτέλεσμα οι ολλανδοί πολίτες να μη γνωρίζουν τίποτα για το ευρωπαϊκό νόμισμα. Προφανώς, δεν υπάρχει η ομοφωνία που είναι απαραίτητη για τη σύναψη έγγραφης συμφωνίας και καλώ και τους δύο κυρίους, και στην περίπτωση αυτή τον κ. Silguy, να φροντίσουν ώστε να δοθεί στους ολλανδούς πολίτες αυτό που δικαιούνται, δηλαδή πληροφορίες για το Ευρώ.

<SPEAKER ID=173 NAME="Arroni">
Κύριε Πρόεδρε, αξιότιμοι συνάδελφοι, στις 29 Μαϊου η Επιτροπή παρουσίασε τη πρότασή κανονισμού της. Θα πρέπει να υπενθυμίσω, προκαταρκτικά, ότι αυτή η πρόταση αφορά μόνο τις ονομασίες και τις τεχνικές προδιαγραφές των μεταλλικών νομισμάτων τα οποία θα κυκλοφορήσουν. Αλλα ζητήματα που τέθηκαν στην έκθεση της εισηγήτριας, όπως η ύπαρξη μιας εθνικής πλευράς ή η έκδοση συλλεκτικών χρυσών τεμαχίων, δεν αναφέρονται καθόλου στη πρόταση για τον κανονισμό της Επιτροπής.
<P>
Η ψηφοφορία που πραγματοποιήθηκε στο πλαίσιο της Επιτροπής Οικονομικής Πολιτικής, υιοθετεί τη θέση η οποία εκφράστηκε στην έκθεση της εισηγήτριας, που απορρίπτει την αρχή της εθνικής πλευράς στα νομίσματα ευρώ, μειώνοντας από οκτώ σε έξι τον αριθμό των τεμαχίων, που προσπαθεί να μετατρέψει πλήρως τις διαστάσεις και τέλος, ζητά την κατάργηση του νικελίου από τη μεταλλική σύνθεση των νομισμάτων.
<P>
Αξιότιμοι συνάδελφοι, θεωρώ ότι είναι πραγματικά απαραίτητο και επείγον να γίνουμε πιο συγκεκριμένοι. Κατ'αρχάς θα ήθελα να υπενθυμίσω ότι η πρόταση της Επιτροπής στηρίζεται σε μια εμπεριστατωμένη τεχνική ανάλυση, η οποία πραγματοποιήθηκε από τους υπευθύνους διαφόρων εθνικών νομισματοκοπίων. Συνεπώς, αυτή η πρόταση είναι το αποτέλεσμα μιας μακράς διαδικασίας διαβουλεύσεων του επαγγελματικού τομέα, των ενώσεων καταναλωτών και των ενώσεων των ατόμων με προβλήματα όρασης. Αυτές οι διαβουλεύσεις, οι οποίες διεξήχθησαν κατά τρόπο σοβαρό και εμπεριστατωμένο, μας επέτρεψαν να φθάσουμε σε μια σειρά προδιαγραφών οι οποίες είναι αποδεκτές από το σύνολο των χρηστών.
<P>
Αυτό δεν αρκεί: οι προτάσεις της Επιτροπής εγκρίθηκαν από το Συμβούλιο ECOFIN ομοφώνως και τρία κράτη μέλη ήδη επέλεξαν και δημοσίευσαν τις εθνικές πλευρές των νομισμάτων τους, ενώ άλλα κράτη προτίθενται να πράξουν το ίδιο. Τώρα, είναι ξεκάθαρο ότι μια επανεξέταση σε αυτή την έδρα όλων των ζητημάτων που ετέθησαν από την εισήγηση του βουλευτή κ. Soltwedel δεν θα επιτρέψει να τηρήσουμε τη λήξη προθεσμίας της 1ης Ιανουαρίου 2002 για τη κυκλοφορία των νέων κερμάτων και χαρτονομισμάτων. Αυτή η ημερομηνία η οποία αποτελεί ήδη από μόνη της μια λήξη προθεσμίας αρκετά δεσμευτική, θα έπρεπε να μετατεθεί τουλάχιστον για ένα χρόνο, ίσως και δύο. Πράγματι αυτό κινδυνεύει να βλάψει την εικόνα των Κοινοτικών Θεσμών στα μάτια των ευρωπαίων πολιτών και να δημιουργήσει μια αίσθηση σύγχυσης. Μετά από μια εκστρατεία πληροφόρησης η οποία ήδη ξεκίνησε σε διάφορα κράτη, πώς θα εξηγήσουμε στους πολίτες ότι τα νέα νομίσματα δεν θα μπουν πια στις τσέπες τους το 2002, όπως τους είχαμε πει, αλλά ένα ή δύο χρόνια αργότερα; Για ποιο λόγο; Επειδή στις Βρυξέλλες δεν μπορούν να συμφωνήσουν εάν τα νομίσματα πρέπει ή δεν πρέπει να έχουν εθνική πλευρά. Ειλικρινά, δεν νομίζω ότι οι ευρωπαίοι πολίτες θα μπορούσαν να κατανοήσουν τη μετάθεση της ημερομηνίας εισαγωγής που οφείλεται σε αυτούς τους συλλογισμούς.
<P>
Από τυπικής άποψης, το Ευρωπαϊκό Συμβούλιο στη Μαδρίτη, το 1995 και το Συμβούλιο ECOFIN ήδη έχουν λάβει, εγκαίρως και πλήρως στα πλαίσια των αρμοδιοτήτων τους, τις αποφάσεις οι οποίες αμφισβητήθηκαν στην έκθεση: αρχή των εθνικών πλευρών, χρώμα, αριθμός και διαστάσεις των τεμαχίων, σύνθεση και τεχνικά χαρακτηριστικά των νομισμάτων. Βέβαια, οκτώ τεμάχια μπορεί να φανούν πολλά και όμως υπάρχει ένα σημαντικός λόγος για αυτό. Εδώ απευθύνομαι ιδιαίτερα στη συνάδελφο εισηγήτρια. Πρέπει να λάβουμε υπόψη ότι σε κάθε κράτος υπάρχουν συνήθειες και χρήση του μεταλλικού νομίσματος τελείως διαφορετικές και μόνο ένα ευρύ φάσμα αξιών σε κάθε κράτος θα μπορέσει φυσικά να καθορίσει τη στενή σχέση μεταξύ του κυκλοφορούντος νομίσματος και της αξίας των αντίστοιχων τεμαχίων.
<P>
Κατ'ουσία, δεν συμφωνούμε με τα αντικρουόμενα διάφορα σημεία της έκθεσης του βουλευτή κ. Soltwedel.

<SPEAKER ID=174 LANGUAGE="SV" NAME="Gahrton">
Κύριε Πρόεδρε, πολλοί ομιλητές έχουν αναφερθεί στο πρόβλημα του νικελίου. Συμφωνώ απολύτως ότι φυσικά δεν πρέπει να περιέχεται νικέλιο στα κέρματα. Η αρχή της προνοητικότητας αρκεί για να μας οδηγήσει στο ότι δεν πρέπει να υπάρχει το νικέλιο. Πέραν αυτού το νικέλιο είναι η πλέον συνηθισμένη αιτία των αλλεργιών επαφής στην Ευρώπη και τις βιομηχανοποιημένες χώρες.
<P>
Ωστόσο υπάρχει επίσης ένα πρόβλημα το οποίο ίσως δεν το έχουν σκεφτεί, συγκεκριμένα ότι είναι επίσης ένα θέμα ισότητας και ένα ταξικό ζήτημα. Γιατί ποιός χειρίζεται τα κέρματα με τα χέρια του; Δεν είναι οι κύριοι που έχουν την εξουσία ούτε επίσης οι ηγέτες των επιχειρήσεων αυτοί που πιάνουν κέρματα στα χέρια τους ιδιαίτερα συχνά, αλλά οι νέες γυναίκες! Το 20 % των νέων γυναικών δε υποφέρει από αλλεργία νικελίου. Είναι π.χ. ταμείες των σούπερ μάρκετ και υπάλληλοι μικρομάγαζων. Είναι λοιπόν οι νέες, χωρίς εξουσία γυναίκες που πλήττονται από την αλλεργία νικελίου. Θα ήταν συνεπώς αρκετά σκανδαλώδες αν μια συνέλευση όπως αυτή, η οποία κυριαρχείται σε μεγάλο βαθμό από μεσήλικες και ηλικιωμένους άνδρες, αποφάσιζε ερήμην των νέων γυναικών της Ευρώπης, ότι θα πρέπει να υπάρχει νικέλιο στα νομίσματα. Γι'αυτό ελπίζω πραγματικά ότι θα επιμείνουμε στο να μην υπάρχει νικέλιο στα νομίσματα.

<SPEAKER ID=175 LANGUAGE="DE" NAME="Wolf">
Kύριε Πρόεδρε, αγαπητοί κυρίες και κύριοι συνάδελφοι, νομίζω, ότι δεν φτάνει θέλοντας να προωθήσουμε την αποδοχή αυτού του νομίσματος, να λέμε, ότι πρέπει να κάνουμε μια εθνική πλευρά σ' αυτό. Αυτό είναι στάχτη στα μάτια! Αν ο κόσμος έχει πρόβλημα, με το τί τους περιμένει με το ευρώ, αυτό οφείλεται στο ότι δεν του δόθηκαν αξιόπιστες εξηγήσεις, για το πώς υπό τους όρους του ευρωνομίσματος, μπορεί να ασκηθεί μια οικονομική, κοινωνική ή μια πολκτική απασχόλησης, προς όφελός τους. Το να αρχίσει τώρα να λέει κάποιος ζαχαρώστε αυτό το χάπι και με λίγο εθνικό συναίσθημα, αυτό αποτελεί απόδειξη αληθινής ένδειας!
<P>
Είτε επιτυγχάνεται, πράγματι η εξέλιξη του ευρωνομίσματος σε ένα πολιτικό σχέδιο για το οποίο οι πολίτες της Ευρώπης μπορούν να πούν, είναι προς όφελος μας, κάτι που κερδίζουμε απ' αυτό, σ' αυτό βασιζόμαστε, είτε υπάρχουν πιά εθνικιστικές αντιδράσεις. Θα υπάρξουν επίσης αντιδράσεις πολιτικής δυσαρέσκειας και αποστασιοποίησης από μελλοντικές ελπίδες. Δεν μπορεί κανείς να το συλλάβει αυτό, λέγοντας, ας αναζητήσουμε τώρα ένα ιδιαίτερα ισχυρό εθνικό σύμβολο θα είχε αυτήν την ενωτική δύναμη, για την Γερμανία. Η Ιταλία θα με έβαζε σε σκέψεις, όσο και την Ισπανία και την Πορτογαλία, όπου γνωρίζω κάπως την κατάσταση, εκεί, πραγματικά, ανατριχιάζω, όταν σκεφτώ ποιά μπορούσαν να γίνουν εθνικά σύμβολα! Δεν πρέπει λοιπόν να ακολουθήσουμε αυτόν τον δρόμο. Θα πρέπει όλοι να δεχτούμε την υποχρέωση να εξελιχθεί το ευρώ, σαν ένα ενδιαφέρον για τις πλατιές μάζες της Ευρώπης σχέδιο, άξιο της δικής μας υποστήριξης και όχι να καλλιεργούμε την αποδοχή του, κάτω απ' το πρίσμα συναισθηματισμών και εθνικιστικών αισθημάτων. Αυτός είναι σίγουρα ο λάθος δρόμος!

<SPEAKER ID=176 LANGUAGE="ES" NAME="Robles Piquer">
Κύριε Πρόεδρε, δεν καταλαβαίνω γιατί ο ομιλητής που μόλις μίλησε δείχνει να τον τρομάζουν τα εθνικά σύμβολα που η Ισπανία και η Ελλάδα θα τοποθετήσουν στα νομίσματά τους.

<SPEAKER ID=177 NAME="Kinnock, Neil">
Κύριε Πρόεδρε, ο συνάδελφός μου κ. Yves De Silguy με παρακάλεσε να ζητήσω συγγνώμη από το Σώμα, επειδή δεν μπορεί να παρευρίσκεται εδώ σήμερα το βράδυ. Πρέπει να παρακολουθήσει το Συμβούλιο ECOFIN, που προετοιμάζεται για τη Σύνοδο Κορυφής για την Απασχόληση. Φυσικά, ήταν πολύ σημαντική πρόσκληση για εκείνον. Είμαι βέβαιος ότι, όταν θα του πω ότι υπήρξε αντικείμενο επικρίσεων από την κ. Peijs, θα συγκλονιστεί, πολύ περισσότερο, μάλιστα, εφόσον γνωρίζει το ενδιαφέρον της για την απαιτούμενη κατανόηση προς τον μέσο άνδρα και, υποθέτω, τη μέση γυναίκα στην Ολλανδία και αλλού. Θα θελήσει πιθανώς να της υπενθυμίσει ότι η Επιτροπή, ασχολούμενη με αυτό ακριβώς το πρόβλημα, προσέφερε χρηματοοικονομική συνεισφορά στην ολλανδική κυβέρνηση, ύψους 1, 5 εκατ. Ecu, για να βοηθήσει το πρόγραμμα προώθησης της κατανόησης των επιπτώσεων στην κυκλοφορία του ευρώ. Συνεπώς, η κ. Peijs θα θελήσει ενδεχομένως να προσθέσει στην άποψή της για το συνάδελφό μου μία άλλη εκστρατεία για να πειστεί η κυβέρνηση να δεχθεί την προσφορά του 1, 5 εκατ. Ecu.
<P>
Στις 29 Μαΐου, η Επιτροπή, σύμφωνα με το άρθρο 105, εδάφιο α της Συνθήκης, υπέβαλε πρόταση κανονισμού που αφορά την ονομαστική αξία και τις τεχνικές προδιαγραφές των κερμάτων σε ευρώ. Μέχρι το 2002, πρέπει να έχουν κατασκευαστεί 70 δισεκατομμύρια κέρματα για να διανεμηθούν στους πολίτες των κρατών μελών που συμμετέχουν στο ευρώ. Προφανώς, το εγχείρημα συνιστά πρόκληση, αν και οι υπουργοί οικονομικών θα μπορέσουν να λάβουν επίσημη απόφαση επί του θέματος, αφού οι αρχηγοί κρατών και κυβερνήσεων θα έχουν αποφασίσει για τον κατάλογο των χωρών που θα συμμετάσχουν από την 1η Ιανουαρίου 1999 στο τρίτο στάδιο του ευρώ. Πρέπει να ληφθεί απόφαση μέχρι το τέλος του έτους, αν η πρόκληση πρέπει να απαντηθεί εγκαίρως.
<P>
Το Σώμα θα θυμάται ότι η Επιτροπή ζήτησε, για το λόγο αυτό, να αντιμετωπιστεί το ζήτημα ως επείγον ζήτημα. Τόσο εγώ όσο και οι συνάδελφοί μου λυπούμαστε που το Ευρωπαϊκό Κοινοβούλιο δεν αποδέχθηκε το αίτημα αυτό. Η εισηγήτρια, κ. Soltwedel-Schδfer, προέβαλε τέσσερα βασικά σημεία διαφωνίας με την πρόταση της Επιτροπής, και θα ήθελα να σχολιάσω κάθε σημείο ξεχωριστά, αφού περιγράψω συνοπτικά τη διαδικασία με την οποία καταρτίστηκε η πρόταση. Επίσης, θα ήθελα να στρέψω για λίγο την προσοχή μου στην ουσία της πρότασης.
<P>
Πρώτον, σε ό, τι αφορά την κατάρτιση της πρότασης, υπήρξε αντικείμενο ενδελεχούς προετοιμασίας από τους διευθυντές των νομισματοκοπίων των κρατών μελών, γεγονός που εξασφάλισε τη βιομηχανική σκοπιμότητα του σχεδίου σύμφωνα με το χρονοδιάγραμμα που ορίστηκε στο Ευρωπαϊκό Συμβούλιο της Μαδρίτης, το Δεκέμβριο 1995. Αποτελεί το αποκορύφωμα μιας μακράς διαδικασίας διαβουλεύσεων με όλους τους ενδιαφερόμενους επιχειρηματικούς τομείς, με ενώσεις καταναλωτών και με οργανισμούς που εκπροσωπούν τυφλά άτομα. Κατά τη διάρκεια των διαβουλεύσεων, πραγματοποιήθηκαν διαδοχικές αλλαγές στα σχεδιασμένα χαρακτηριστικά των κερμάτων του ευρώ. Έχουμε πλέον σειρά προδιαγραφών που είναι αποδεκτές από όλους τους χρήστες ή τουλάχιστον από τις γνήσιες αντιπροσωπευτικές οργανώσεις που αξιολογούσαν την υπόθεση εκ μέρους των χρηστών. Για το λόγο αυτό, η πρόταση βασίζεται σε κριτήρια δημόσιας αποδοχής, τεχνικής σκοπιμότητας και δημόσιας υγείας. Πρόκειται για σοβαρή πρόταση που ευθυγραμμίζεται με τους βιομηχανικούς περιορισμούς και τις απαιτήσεις των χρηστών.
<P>
Δεύτερον, η πρόταση προβλέπει οκτώ ονομαστικές αξίες, όπως προκύπτει σαφώς από όσα ελέχθησαν στο Ευρωπαϊκό Κοινοβούλιο. Κέρματα ενός, δύο, πέντε, δέκα, είκοσι και πενήντα σεντς και ενός και δύο ευρώ. Η διάταξη αυτή αντικατοπτρίζει την εμπειρία που αποκόμισαν όλα τα κράτη μέλη και εξασφαλίζει συνέπεια με τις σχεδιασμένες ονομαστικές αξίες των χαρτονομισμάτων ευρώ. Ο αριθμός και η σειρά των κερμάτων αποφασίστηκαν προκειμένου να καλυφθούν οι ανάγκες όλων των καταναλωτών, και λαμβάνονται υπόψη οι διαφορετικές περιστάσεις σε εθνικό επίπεδο. Σε ορισμένα κράτη μέλη η αξία του μικρότερου κέρματος που βρίσκεται στην κυκλοφορία ανέρχεται περίπου σε ένα σεντ. Σε άλλα κράτη μέλη, όπως είναι το Βέλγιο, πλησιάζει περισσότερο τα δύο σεντς. Οι τεχνικές προδιαγραφές που αφορούν τη διάμετρο, το βάρος, το πάχος, το σχήμα, το χρώμα, τη σύνθεση, την οδόντωση στο χείλος του νομίσματος και τη χάραξή του, ορίστηκαν για να εξασφαλίσουν την εύκολη αναγνώριση των κερμάτων και για να ικανοποιήσουν τις ανάγκες των βασικών ομάδων χρηστών, ιδίως αφού γνωρίζω ότι αυτό απασχολεί έντονα τα Μέλη του Ευρωπαϊκού Κοινοβουλίου, τους τυφλούς και τα άτομα με μειωμένη όραση.
<P>
Οι προδιαγραφές παρέχουν επίσης εγγυήσεις κατά της παραχάραξης, ιδίως αν πρόκειται για κέρματα υψηλότερης ονομαστικής αξίας. Τέλος, καθησυχάζουν τις ανησυχίες για τη δημόσια υγεία που διατυπώθηκαν εδώ, στο Ευρωπαϊκό Κοινοβούλιο, και παρέχουν τις απαραίτητες εγγυήσεις ως προς αυτό.
<P>
Θα ήθελα τώρα να αναφερθώ στα τέσσερα βασικά σημεία απόκλισης μεταξύ της Επιτροπής και της εισηγήτριας. Πρώτον, το ζήτημα της εθνικής όψης. Η Επιτροπή επισημαίνει ότι η απόφαση επί της αρχής να υπάρξει ένα εθνικό σύμβολο στα κέρματα ευρώ, ελήφθη τον Απρίλιο του 1996 από τους υπουργούς οικονομικών και επιβεβαιώθηκε τον Ιούνιο του ίδιου έτους από το Ευρωπαϊκό Συμβούλιο της Φλωρεντίας. Έκτοτε, όλες οι προπαρασκευστικές εργασίες βασίζονταν στην απόφαση αυτή, με αποτέλεσμα, αν διατυπωνόταν το αίτημα εξέτασης, το συνολικό πρόγραμμα για την κυκλοφορία του ευρώ θα διαταρασσόταν. Αξίζει να σημειωθεί ότι ο ευρωπαϊκός διαγωνισμός σχεδίου, που προκηρύχθηκε την άνοιξη του 1996 και κυρώθηκε από το Ευρωπαϊκό Συμβούλιο του Αμστερνταμ, αφορά μόνο τη μία από τις δύο όψεις, ενώ τρία κράτη μέλη έχουν ήδη αποκαλύψει τα σχέδιά τους για την εθνική όψη: η Γαλλία, η Γερμανία και το Βέλγιο. Τα άλλα ενδιαφερόμενα κράτη μέλη είναι έτοιμα να το πράξουν.
<P>
Κατά δεύτερο λόγο, το ζήτημα της εγκατάλειψης των δύο κερμάτων ευρώ και του κέρματος αξίας 20 λεπτών, τέθηκε ως αίτημα κατά τη διάρκεια της παρούσας συζήτησης. Ο προγραμματισμένος αριθμός κερμάτων προφανώς δεν επελέγη τυχαία. Το σύστημα των όκτω κερμάτων εγκρίθηκε για να υπάρχει συνέπεια με τα χαρτονομίσματα ευρώ και υπό το φως των εθνικών πρακτικών. Έχει σχεδιαστεί για να διευκολύνει, στο μέτρο του ανθρωπίνως δυνατού, τη στρογγυλοποίηση και τις λογιστικές διαδικασίες σε όλη τη ζώνη του ευρώ. Αυτό είναι προφανώς σημαντικό για την προστασία των καταναλωτών από κεκαλυμμένες αυξήσεις τιμών.
<P>
Τρίτον, σε ό, τι αφορά την απλοποίηση του μεγέθους των κερμάτων, το σύστημα που πρότεινε η Επιτροπή εστιάζεται σε συναίνεση μεταξύ των χρηστών, που επιλέγει το σχήμα του ισπανικού λουλουδιού για το κέρμα των 20 λεπτών.
<P>
(Διακοπή από τον κ. Jarzembowski) Ήξερα ότι θα προκαλούσα την άμεση αντίδραση του κ. Jarzembowski. Τρεις ομάδες κερμάτων με τρία διαφορετικά χρώματα -κόκκινα νομίσματα, κίτρινα νομίσματα και δίχρωμα νομίσματα- μια διαφορά τουλάχιστον 2 χιλιοστών μεταξύ των νομισμάτων της ίδιας ομάδας, και το διαφορετικό τελείωμα του χείλους, είτε είναι λείο είτε έχει αυλάκι. Αν η πρόταση της Επιτροπής σχετικά με το μέγεθος και τη μορφή των κερμάτων είχε εξεταστεί, θα ερχόταν σε αντίθεση με τους ίδιους τους όρους της συναίνεσης που είχε εξευρεθεί, και θα είχε ελάχιστα υποκινήσει την αποδοχή του ευρώ για το ευρύ κοινό, το οποίο γνωρίζω ότι είναι θέμα που γεννά ενθουσιασμό μεταξύ των μελών του Ευρωπαϊκού Κοινοβουλίου.
<P>
Τέταρτον, η απόκλιση που παρατηρείται σχετικά με την εξάλειψη του νικελίου είναι προφανώς σημαντικό ζήτημα. Οι απαιτήσεις της δημόσιας υγείας απασχόλησαν ιδιαίτερα την Επιτροπή κατά την κατάρτιση της πρότασης. Έτσι, η πρόταση περιορίζει τη χρήση νικελίου στα κέρματα ενός και δύο ευρώ. Ο όγκος των νομισμάτων που περιέχουν νικέλιο θα μειωθεί στο 8 % από το 75 % που ισχύει σήμερα. Η Επιτροπή θα υπενθυμίσει, επίσης, στο Ευρωπαϊκό Κοινοβούλιο ότι η Επιστημονική Επιτροπή για την Τοξικότητα και την Οικοτοξικότητα, της οποίας ζητήθηκε η γνώμη κατόπιν αίτησης του Κοινοβουλίου, συμπέρανε ότι οι κίνδυνοι που σχετίζονται με τη χρήση νικελίου στα υπάρχοντα νομίσματα είναι απειροελάχιστοι. Η κατάσταση θα βελτιωθεί περαιτέρω στο μέλλον χάρη στην πρόταση της Επιτροπής, ιδιαίτερα εφόσον η επαφή με το νικέλιο θα μειωθεί σημαντικά.
<P>
Τέλος, η Επιτροπή προσπαθεί πολύ σκληρά να επισημάνει ότι καμία τεχνολογική επικύρωση ή εξέταση των υπαρκτών εγκαταστάσεων παραγωγής δεν διενεργήθηκε σχετικά με τα κράματα που πρότεινε η εισηγήτρια. Ευελπιστώ ότι το Σώμα θα καταγράψει προσεκτικά το γεγονός ότι, αν οι τροπολογίες στις οποίες αναφέρθηκα, είχαν υλοποιηθεί, τούτο θα συνεπαγόταν ότι η παραγωγή κερμάτων ευρώ δεν θα άρχιζε με βεβαιότητα το επόμενο έτος και, για το λόγο αυτό, θα έθετε σε κίνδυνο την προθεσμία του 2002 και την κυκλοφορία χαρτονομισμάτων και κερμάτων.
<P>
Ολοκληρώνοντας, για τους λόγους που προανέφερα, η Επιτροπή δεν είναι σε θέση να αποδεχθεί τις τροπολογίες της εισηγήτριας σχετικά με τα τεχνικά χαρακτηριστικά των κερμάτων ευρώ. Η Επιτροπή, ωστόσο, συμμερίζεται τις ανησυχίες του Κοινοβουλίου σε ό, τι αφορά την ανάγκη για αξιόπιστο και αποτελεσματικό σύστημα και την αποδοχή του συστήματος από όλους στην Ευρωπαϊκή Ένωση. Σίγουρα οι αρχές αυτές κατηύθυναν την εργασία της Επιτροπής κάθε στιγμή. Έτσι, η Επιτροπή είναι έτοιμη να δεχθεί τέσσερις τροπολογίες στην πρότασή της: τις τροπολογίες 1, 2, 3 (εν μέρει) και την πρώτη παράγραφο της τροπολογίας 8. Θα υποστηρίξει τη νέα θέση της ενώπιον του Συμβουλίου και θα καταβάλει κάθε δυνατή προσπάθεια για να εξασφαλίσει ότι μπορεί να ληφθεί οριστική απόφαση πριν από το τέλος του έτους, εφόσον εναπόκειται στα όργανα της Κοινότητας να τηρήσουν το χρονοδιάγραμμα για την κυκλοφορία του ευρώ, που ορίστηκε πριν από δύο χρόνια από τους αρχηγούς κρατών και κυβερνήσεων.
<P>
Σας ευχαριστώ ιδιαίτερα για την προσοχή σας κατά την προχωρημένη αυτή ώρα. Φοβήθηκα μήπως υπήρχε η πιθανότητα να διεξαχθεί η συζήτηση αυτή πριν από τις 8, γεγονός που θα μου στερούσε την τεράστια αυτή ικανοποίηση. Είμαι, λοιπόν, πολύ ευχαριστημένος που, σύμφωνα με τις συνήθεις πρακτικές του Ευρωπαϊκού Κοινοβουλίου, δεν έπρεπε να είχα ανησυχήσει, γιατί η συζήτηση άρχισε περίπου στις 10.30 μ.μ.

<SPEAKER ID=178 LANGUAGE="NL" NAME="Peijs">
Κύριε Πρόεδρε, πρέπει να πω ότι δεν μου αρέσει καθόλου να μου δίνουν λάθος πληροφορίες. Χθες κυκλοφόρησε από το γραφείο του κ. de Silguy η είδηση που ανέφερα μόλις πριν από λίγο σχετικά με την ολλανδική εκστρατεία και επικυρώθηκε από το γραφείο πληροφοριών της Επιτροπής στη Χάγη. Πρόκειται για μία πραγματιστική πρόταση η οποία προσκρούει στην αντίδραση των Βρυξελλών. Κρίνω ότι η κατάσταση αυτή είναι πάρα πολύ ενοχλητική. Μία από τις ειδήσεις είναι λανθασμένη, ή αυτή που μας δόθηκε σήμερα το βράδυ, ή εκείνη που έλαβα εχθές. Και στη μία και στην άλλη περίπτωση πιστεύω ότι η κατάσταση είναι απαράδεκτη.

<SPEAKER ID=179 NAME="Πρόεδρος">
Αξιότιμη κ. Peijs, νομίζω ότι αυτή είναι μια άλλη συζήτηση την οποία θα πρέπει να κάνουμε στη συνέχεια. Θα πρέπει να κάνουμε ένα απολογισμό της εκστρατείας ενημέρωσης για το ευρώ - »Citizens First - Ας οικοδομήσουμε μαζί την Ευρώπη» - επειδή νομίζω ότι είναι σκόπιμο να δούμε, μετά από ένα χρόνο, πώς ξοδεύτηκαν τα χρήματά μας, σημαντικά ποσά, που υπερβαίνουν και εκείνα τα ποσά που υπενθύμισε ο Επίτροπος κ. Kinnock. Όμως πρόκειται για μια συζήτηση που θα πρέπει να γίνει τη κατάλληλη στιγμή.

<SPEAKER ID=180 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=10>
Ασφάλεια των επιβατηγών πλοίων
<SPEAKER ID=181 NAME="Πρόεδρος">
. Η ημερήσια διάταξη προβλέπει τη συζήτηση της σύστασης για τη δεύτερη ανάγνωση (A40332/97), εξ ονόματος της Επιτροπής για τις μεταφορές και τον τουρισμό, για τη κοινή θέση την οποία καθόρισε το Συμβούλιο εν όψει της υιοθέτησης της οδηγίας του Συμβουλίου η οποία καθορίζει τους κανόνες και τα πρότυπα ασφαλείας για τα επιβατηγά πλοία (C4-0359/97-96/0041(SYN)) (Εισηγητής: ο κ. Stenmarck).

<SPEAKER ID=182 NAME="Stenmarck">
 - (SV) Κύριε Πρόεδρε, πολλοί άνθρωποι είναι επικριτικοί απέναντι στο Ευρωπαϊκό Κοινοβούλιο, πολλές φορές δικαίως ίσως. Ωστόσο αυτό για το οποίο κανείς δεν μπορεί να πεί κάτι είναι ότι όταν πρόκειται να τεθούν απαιτήσεις για αυξημένη ασφάλεια στην ναυσιπλοΐα, στην αεροπλοΐα ή στους δρόμους μας, τότε λίγοι, αν υπάρχει και κανείς, το κάνουν τόσο επιτυχώς και τόσο αποτελεσματικά όπως αυτό ακριβώς το Κοινοβούλιο. Σε πολλές περιπτώσεις οι βουλευτές με απόλυτη ομοφωνία απαίτησαν σθεναρή αντιμετώπιση και μέτρα από την Επιτροπή, και πέτυχαν επίσης να επανέλθει η Επιτροπή με προτάσεις εις βάθος, στοχεύοντας πάντα στην παρεμπόδιση της επανάληψης νέων τραγωδιών. Αυτό συνέβη, μεταξύ άλλων, έπειτα από την καταστροφή με το οχηματαγωγό Estonia τον Σεπτέμβριο του 1994. Αυτό το ατύχημα που είχε ως αποτέλεσμα να χάσουν την ζωή τους περισσότεροι από 900 άνθρωποι, οδήγησε, έπειτα από έναν αριθμό πρωτοβουλιών στο Κοινοβούλιο, σε πολλές αποφάσεις για την αύξηση, με διάφορους τρόπους, του επιπέδου ασφαλείας. Η υπόθεση για την οποία τώρα θα λάβουμε θέση είναι ένα επιπλέον παράδειγμα επ'αυτού. Επιτρέψτε μου εν προκειμένω να αδράξω την ευκαιρία και να ευχαριστήσω τον Επίτροπο Kinnock για το μεγάλο και ενεργό ενδιαφέρον του, όσον αφορά, πέραν των άλλων, ακριβώς τα ζητήματα ασφαλείας.
<P>
Μ'αυτήν την απόφαση, που μέσω αυτής της έκθεσης θα λάβουμε, θέτουμε αυστηρότερες προϋποθέσεις στα οχηματαγωγά, σε επίπεδο καθαρά εθνικής κυκλοφορίας, στο ζήτημα της ασφάλειας απ'ότι προηγουμένως. Αυτό είναι σημαντικό. Ποτέ πριν δεν υπήρχε κάποια κοινή νομοθεσία. Υπάρχουν έντονες διαφοροποιήσεις στις εθνικές νομοθεσίες από χώρα σε χώρα. Αυτό συνεπάγεται ταυτόχρονα ότι η σημασία της σημερινής απόφαση θα είναι πολύ διαφοροποιημένη. Η ασφάλεια, σ'αυτόν τον τύπο πλοίων, έχει επί μακρόν υψηλή προτεραιότητα σε ορισμένα κράτη μέλη. Ως εκ τούτου η σημερινή απόφαση δεν θα έχει κάποιες επιπλέον εκτεταμένες επιπτώσεις για τις ναυτιλιακές εταιρείες των οχηματαγωγών σ'αυτές τις χώρες. Σε άλλες χώρες αντίθετα το έργο της ασφάλειας υστερεί. Εκεί θα θέσουμε τώρα μεγάλες απαιτήσεις ώστε να επιτευχθεί ένα σημαντικά υψηλότερο επίπεδο ασφάλειας απ'ότι ίσχυε μέχρι τώρα. Αυτό το κάνουμε για να διευρύνουμε την Συνθήκη SOLAS - σημαίνει Safety of Life at Sea - η οποία ήταν επί μακρόν μια Συνθήκη για την ασφάλεια στην διεθνή κυκλοφορία των οχηματαγωγών, ώστε να συμπεριλαμβάνει και τις καθαρά εθνικές γραμμές των οχηματαγωγών.
<P>
Η αλλαγή που έχει συμβεί μεταξύ της πρώτης και της δεύτερης επεξεργασίας αυτού του θέματος, και που ταυτόχρονα είναι η αιτία της παράλογα μεγάλης χρονικής διάρκειας που χρειάστηκε το Συμβούλιο Υπουργών για να χειριστεί το θέμα, έχει σχέση με την ταχεία τεχνολογική εξέλιξη. Τα οχηματαγωγά μεγάλης ταχύτητας, που ολοένα και περισσότερο τα συνηθίζουμε στα ύδατα μας, θα καλυφθούν έτσι πλήρως από την οδηγία. Φυσικά αυτό είναι θετικό.
<P>
Επιτρέψτε μου να επισημάνω ότι σ'όλη την διάρκεια αυτής της υπόθεσης, δηλ. επί δύο χρόνια, συναντήσαμε στην πραγματικότητα μόνο μία αρνητική άποψη. Προέρχεται απ'αυτούς που λένε: "Αυτό θα στοιχίσει βέβαια χρήματα». Αυτό είναι σίγουρα σωστό, γι'αυτούς τουλάχιστον που δεν είχαν επενδύσει πριν στην ασφάλεια. Η απάντησή μου προς αυτούς τους ανθρώπους είναι, και ήταν πάντα, ότι κατά πάσα πιθανότητα υπάρχουν ορισμένα πράγματα που πρέπει να επιτρέπεται να κοστίζουν χρήματα. Η ασφάλεια εν πλώ είναι ένας τέτοιος τομέας, αν έτσι μπορούν να αποφευχθούν αυτού του τύπου οι τραγωδίες που είναι τόσο πολύ συνηθισμένες τις τελευταίες δεκαετίες.
<P>
Είναι σημαντικό να προωθηθεί περαιτέρω το έργο της αύξησης της ασφάλειας. Πολλά έχουν γίνει τα τελευταία χρόνια, αλλά κατά πάσα πιθανότητα είναι πολλά αυτά που μένουν για να γίνουν στο μέλλον επίσης.
<P>
Επιτρέψτε μου, τέλος, να απευθύνω ένα ευχαριστώ σε όλους τους συναδέλφους της Επιτροπής Μεταφορών και Τουρισμού για όλες τις εποικοδομητικές απόψεις όσον αφορά την αύξηση της ασφάλειας στα οχηματαγωγά σ'όλην την Ευρώπη.

<SPEAKER ID=183 LANGUAGE="EN" NAME="Watts">
Κύριε Πρόεδρε, η ασφάλεια στη θάλασσα αποτελεί προτεραιότητα για όλους μας στο Ευρωπαϊκό Κοινοβούλιο, ιδιαίτερα για τη Σοσιαλιστική Ομάδα. Σήμερα, έχουμε την ευχαρίστηση να μπορούμε να προσφέρουμε την πλήρη υποστήριξή μας στον εισηγητή κ. Stenmarck που, όπως πάντα, εργάστηκε σε αυτήν την πρόταση οδηγίας με μεγάλη δεξιοτεχνία και πέρασε την πρόταση μέσω της επιτροπής με μεγάλη ταχύτητα. Με ικανοποίηση προσυπογράφω όλα όσα είπε και απευθύνω τις ευχαριστίες μου στον ίδιο, στο προσωπικό μας και στο προσωπικό της Επιτροπής που συνέταξαν πρόταση, η οποία θα αυξήσει σημαντικά την ασφάλεια στη θάλασσα.
<P>
Το επιχείρημά μας είναι απλώς ότι εκατομμύρια πολίτες της ΕΕ ταξιδεύουν με κάποιο είδος θαλάσσιου οχήματος. Ήδη πιστεύουν ότι προστατεύονται από την ΕΕ. Σε ορισμένες περιπτώσεις- φευ!- δεν συμβαίνει το ίδιο. Τα επιβατηγά πλοία που εκτελούν εγχώρια ταξίδια και τα διεθνή επιβατηγά πλοία που εκτελούν δρομολόγια που δεν υπεραβαίνουν τα 20 μίλια από την πλησιέστερη ακτή, δεν καλύπτονται προς το παρόν από επαρκείς εγγυήσεις, και είμαστε ικανοποιημένοι που ο Επίτροπος παρουσίασε προτάσεις για να κλείσουν αυτά τα κενά.
<P>
Επιπλέον, στο πλαίσιο της ενιαίας αγοράς, πιστεύουμε ότι είναι σημαντικό - λαμβάνοντας υπόψη ότι το 1993 το θαλάσσιο εσωτερικό εμπόριο απελευθερώθηκε- το εν λόγω μέτρο να εδραιώσει περαιτέρω την ενιαία αγορά. Την χαιρετίζουμε και για το λόγο αυτό ακόμη. Αντιπροσωπεύει ένα ενιαίο, απλό, ασφαλές και εναρμονισμένο καθεστώς που όλες οι πλευρές του Σώματος μπορούν να υποστηρίξουν.
<P>
Ωστόσο, θα ήθελα να επιστήσω την προσοχή της Επιτροπής σε ένα άλλο θέμα. Αυτό είναι ένα από τα πολλά μέτρα που ο Επίτροπος αισθάνεται υπερήφανος ότι συσχέτισε, ώστε να αυξήσει την ασφάλεια στη θάλασσα. Όμως το θέμα που τίθεται σήμερα ενώπιον του Κοινοβουλίου είναι πώς μπορούμε να εξασφαλίσουμε καλύτερα ότι το μέτρο αυτό και όλα τα μέτρα για την ασφάλεια στη θάλασσα, εφαρμόζονται από τα κράτη μέλη γρήγορα, αυστηρά και δίκαια. Πολλοί από εμάς στην επιτροπή φοβούνται ότι η καλή εργασία του Επιτρόπου και του Κοινοβουλίου θα φέρει πολύ μικρό αποτέλεσμα, εκτός αν τα κράτη μέλη παραμείνουν πιστά στο γράμμα των νόμων που συμφωνήσαμε στην Ευρωπαϊκή Ένωση.
<P>
Ίσως ο Επίτροπος να μπορούσε να σχολιάσει συνοπτικά πώς μπορούμε να συνεργαστούμε καλύτερα το επόμενο έτος για να εξασφαλίσουμε ότι προτάσεις όπως αυτή, και πολλές άλλες προτάσεις σχετικά με τον έλεγχο της κατάστασης που επικρατεί στους λιμένες, τηρούνται αποτελεσματικά από τα κράτη μέλη. Θα ήθελα να έρθει η στιγμή, όπου το Ευρωπαϊκό Κοινοβούλιο θα αναλώνει περισσότερο χρόνο στην εξέταση και αναθεώρηση της νομοθεσίας που έχει ήδη αποφασιστεί, παρά στο σχολιασμό και το σχεδιασμό μελλοντικής νομοθεσίας. Έχουμε πλέον στη διάθεσή μας τα πυρομαχικά και τα εργαλεία που χρειάζονται για να επιτύχουμε ασφάλεια στη θάλασσα σε πολύ υψηλότερο και περισσότερο αποδεκτό επίπεδο. Πρέπει να συνεργαστούμε με τον Επίτροπο, ώστε να εξασφαλίσουμε ότι τόσο η δική του όσο και η δική μας καλή εργασία θα μπορέσουν να εφαρμοστούν για την ασφάλεια του επιβατικού κοινού.

<SPEAKER ID=184 LANGUAGE="DE" NAME="Jarzembowski">
Κύριε Πρόεδρε, αγαπητοί συνάδελφοι, αξιότιμε κ. Επίτροπε! Πρώτον, θα ήθελα να ευχαριστήσω θερμότατα τον συνάδελφο μου Per Stenmarck για την εξαιρετική του έκθεση. Επέδειξε, όπως πάντα, ένα ιδιαίτερο ενδιαφέρον για το ζήτημα της ασφάλειας των πλοίων και ιδιαίτερα των επιβατηγών πλοίων. Πιστεύω ότι είναι σημαντικό να καταλήξουμε σε ενιαία ευρωπαϊκά πρότυπα ασφαλείας για τα επιβατηγά πλοία και στα εσωτερικά δρομολόγια. Είναι σημαντικό να έχουμε κοινές αξιώσεις ασφάλειας σχετικά με την ναυπήγηση πλοίων, την πυροπροστασία και τα ναυαγοσωστικά τους εξαρτήματα.
<P>
Θεωρώ επίσης πολύ σημαντικό, άσχετα με την κατηγορία των επιβατηγών πλοίων, να διαθέτουμε λογικά ενιαία πρότυπα ασφαλείας γι' αυτά. Νομίζω ότι έχει δεχτεί μεγάλο πλήγμα η εμπιστοσύνη των επιβατών, όπως σωστά υποστήριξε ο Per Stenmarck, από ένα ιδιαίτερα σοβαρό και τραγικό ατύχημα στην Βαλτική, και ότι πρέπει πάλι να ανακτηθεί αυτή η χαμένη εμπιστοσύνη των επιβατών, για τα επιβατηγά πλοία. Ένα μικρό παράπονο εδώ, κ. Επίτροπε, για το ότι δεν έχουμε ακόμη ελεύθερη πρόσβαση στην ακτοπλοϊα, (cabotage), και ότι ισχύουν γι' αυτήν ακόμη μεταβατικές ρυθμίσεις. Η απελευθέρωση του ανταγωνισμού δεν έχει επιτευχθεί ακόμη, όμως είναι σημαντικό εμείς να ενωθούμε για να προετοιμάσουμε τώρα την απελευθέρωση, πάνω σε ενιαία πρότυπα ασφαλείας.
<P>
Βρίσκω πολύ θετικό, επίσης, ότι στην κοινή θέση τους, το Συμβούλιο, η Ευρωπαϊκή Επιτροπή και το Ευρωπαϊκό Κοινοβούλιο, δέχτηκαν μια σειρά απόψεων, όπως πχ. ότι τα κράτη με τις υψηλότερες προδιαγραφές ασφαλείας, έχουν δικαίωμα λόγου στην λήψη των αποφάσεων σχετικά με την λειτουργία σκαφών από άλλες χώρες. Θεωρώ σημαντικό να προβλέπονται και επιπλέον προδιαγραφές ασφαλείας για την ασφάλεια των πολιτών και στην εσωτερική ναυσιπλοϊα, γιατί, μέσα στην Ευρωπαϊκη Ένωση, καταστάσεις επικινδυνότητας είναι απολύτως διαφορετικές.
<P>
Επιτρέψτε μου να τελειώσω με ένα σημαντικό πρακτικό ζήτημα, που έθιξε ήδη ο συνάδελφος μου, κ. Watts. Πώς μπορούμε να διασφαλίζουμε, ότι θα διενεργούνται οι τακτικές επιθεωρήσεις των πλοίων από τις αρχές του κράτους της σημαίας όπως προβλέπεται στο άρθρο 10 της Οδηγίας; Εμείς οι καημένοι, συζητούμε πάντα μεταξύ 11 και 12 η ώρα τα μεσάνυχτα, και συνηθίσαμε να χαιρόμαστε κάποτε γι' αυτό. Θα μπορούσατε να μας εξηγήσετε, ακόμη μια φορά, κ. Επίτροπε πώς, υπό την έννοια των ελέγχων στα λιμάνια των επί μέρους κρατών, μπορεί μετά από 6 έως 12 μήνες από τώρα, να διασφαλ·σει η Ευρωπαϊκή Επιτροπή ότι θα διενεργείται πράγματι ακριβώς, αυτή η υποχρεωτική επιθεώρηση των πλοίων από τις αρχές του κράτους σημαίως, προκειμένου για κάθε συγκεκριμένη περίπτωση να εξασφαλίζονται τα πρότυπα ασφαλείας; Πώς προτίθεται η Ευρωπαϊκή Επιτροπή η ίδια να οργανώσει κάτι τέτοιο; Το θέμα του ελέγχου των επί μέρους κρατών από την Ευρωπαϊκή Επιτροπή, είναι κάτι που όλοι μαζί πρέπει να επικροτήσουμε.

<SPEAKER ID=185 LANGUAGE="SV" NAME="Lindqvist">
Κύριε Πρόεδρε, συνάδελφοι και κύριε Επίτροπε, είναι πάρα πολύ σημαντικό να έχουμε σαφείς και αυστηρούς κανόνες για την ασφάλεια εν πλώ. Οι κανόνες πρέπει να είναι στο μέγιστο δυνατό διεθνείς, παγκόσμιοι. Ως εκ τούτου πρέπει βασικά να είναι τέτοιοι που να εντάσσονται στους κανόνες του Διεθνούς Ναυτιλιακού Οργανισμού, στον οποίο είναι μέλη όλα τα κράτη μέλη της Ε.Ε.
<P>
Στην πράξη όμως η πραγματική διαμόρφωση των κανόνων διαφοροποιείται έντονα μεταξύ των διαφόρων χωρών. Εδώ έχει η Ε.Ε. έναν σημαντικό συμπληρωματικό ρόλο να παίξει όσον αφορά την εγγύηση της εφαρμογής των διεθνών συνθηκών, εν προκειμένω της Συνθήκης SOLAS. Είναι καλό ότι οι κανόνες ασφαλείας ισχύουν επίσης και για τα ταξίδια, τους επιβάτες και τα πλοία υψηλής ταχύτητας του εσωτερικού. Είναι καλό το ότι η οδηγία αναφέρεται επίσης, πέραν της ασφάλειας για τις ανθρώπινες ζωές, το οποίο είναι βέβαια το σημαντικότερο, καθώς και την ιδιοκτησία, και στο ζήτημα της προστασίας του περιβάλλοντος. Σε σχέση μ'αυτό όμως έχω μια άποψη. Πραγματικά νομίζω ότι αυτή η διατύπωση είναι εντελώς ρηχή. Πρέπει λοιπόν να επαναδιατυπωθεί και να συγκεκριμενοποιηθεί ώστε να είναι πιο σαφές σε τι αποσκοπούν αυτές οι τρείς λέξεις, ώστε να αποκτήσει η έκθεση ένα πραγματικά συγκεκριμένο περιεχόμενο.
<P>
Είναι καλή και η πρόταση για την υλοποίηση, όπως και οι εξαιρέσεις από τις προϋποθέσεις ασφαλείας. Φαίνεται να είναι καλά μελετημένο από το γεγονός ότι υπάρχει μια συμβουλευτική επιτροπή στην οποία υπάγονται τόσο η Επιτροπή όσο και εκπρόσωποι των μεμονωμένων κρατών μελών, γεγονός που προοιωνίζεται καλύτερη εφαρμογή.
<P>
Καθώς φαίνεται ότι τα ατυχήματα συμβαίνουν τα τελευταία χρόνια ακριβώς λόγω ελλείψεων στην επίβλεψη των κανόνων, είναι ιδιαίτερα σημαντικό να αναθεωρηθούν αυτοί οι κανόνες.
<P>
Τέλος θέλω να πώ ότι δεν πρέπει να είμαστε φειδωλοί σε κανένα μέτρο που μπορεί να σώσει ανθρώπινες ζωές, υπάρχοντα και περιβάλλον στην θάλασσα. Αυτή η οδηγία πρέπει να ειδωθεί ως ένας κρίκος σ'αυτό το έργο.

<SPEAKER ID=186 NAME="Kinnock, Neil">
Κύριε Πρόεδρε, θα ήθελα, κατ'αρχάς, να συγχαρώ την Επιτροπή Μεταφορών και Τουρισμού και, ιδιαίτερα, τον εισηγητή κ. Stenmarck για την εργασία του στην κατάρτιση της κοινής θέσης του Συμβουλίου για το θέμα αυτό. Τον ευχαριστώ για την εποικοδομητική εργασία, που αποδεικνύεται σαφώς από σειρά τροπολογιών που όχι μόνο υποστηρίζουν, αλλά ενισχύουν σημαντικά τις νέες διατάξεις που θεσπίστηκαν από το Συμβούλιο. Για το λόγο αυτό, θα αποδεχθώ ευχαρίστως την ενσωμάτωση όλων -εκτός μιας- των τροπολογιών στην αναθεωρημένη πρόταση της Επιτροπής.
<P>
Πολλές τροπολογίες πρόκειται να βελτιώσουν περαιτέρω τις νέες διατάξεις που παρουσίασε το Συμβούλιο στην κοινή θέση του, για να προβούν στο διαχωρισμό μεταξύ ταχύπλοων επιβατηγών πλοίων που κατασκευάστηκαν μετά την 1η Ιανουαρίου 1996 και εκείνων που κατασκευάστηκαν πριν από την ημερομηνία αυτή. Με ευχαρίστηση διαπιστώνω ότι η επιτροπή υποστηρίζει το Συμβούλιο και την Επιτροπή στην προσέγγιση που ακολουθούν, προσαρμόζοντας τη νέα αρχή στη διάταξη σχετικά με τους ελέγχους και την πιστοποίηση. Για το λόγο αυτό, προσβλέπω στην ταχεία πρόοδο της νομοθεσίας αυτής και είμαι, επίσης, ευχαριστημένος που κρίθηκαν αποδεκτές οι τροπολογίες 6 και 7.
<P>
Η τροπολογία 3 προτείνει πλήρη αντιστοιχία μεταξύ των απαιτήσεων για τα ταχύπλοα επιβατηγά πλοία που εκτελούν εγχώρια δρομολόγια και εκείνων που εκτελούν διεθνή ταξίδια. Προφανώς, συμφωνεί απολύτως με τον βασικό στόχο της εν λόγω πρότασης και θα διασφαλίσει ότι θα επιτευχθεί ίσο επίπεδο ασφάλειας για τα ταχύπλοα επιβατηγά πλοία που λειτουργύν στα ύδατα της Ευρωπαϊκής Ένωσης, αναξάρτητα από το αν εκτελούν εγχώρια ή διεθνή δρομολόγια.
<P>
Ευχαριστώ την επιτροπή επειδή προσέφερε πραγματιστική λύση σε ό, τι αφορά τα μικρά επιβατηγά πλοία ελαφριάς σχεδίασης, που λειτουργούν με συμβατικές ταχύτητες σε θαλάσσιες περιοχές της κατηγορίας B, Γ και Δ. Η τροπολογία 2, που υπόκειται σε εκδοτικές βελτιώσεις, θα εξασφαλίσει ότι αυτοί οι τύποι σχεδίασης δεν θα ήταν άδικο να θεωρηθούν ταχύπλοα επιβατηγά πλοία, γεγονός που θα ήταν ενδεχομένως αληθές, αν ο τύπος στον ορισμό της ασφάλειας ζωής στη θάλασσα για τα ταχύπλοα πλοία είχε εφαρμοστεί σε αυτά.
<P>
Με ευχαρίστηση γνωρίζω στο Σώμα ότι μπορώ να αποδεχθώ την πρόταση σύμφωνα με την οποία η προστασία του περιβάλλοντος θα πρέπει να ενταχθεί στους στόχους του εν λόγω μέτρου, όπως απαιτεί η τροπολογία 1. Οι αξιότιμοι βουλευτές θα θυμούνται ενδεχομένως ότι, κατά την πρώτη ανάγνωση, αναφέρθηκα στη Διεθνή Σύμβαση για την Αποτροπή Θαλάσσιας Ρύπανσης από Πλοία, τη Σύμβαση Marpol, ως το βασικό μέσο προστασίας του θαλάσσιου περιβάλλοντος. Ωστόσο, εφόσον το Συμβούλιο περιέλαβε νέες διατάξεις για τις ασφαλιστικές ρήτρες που μπορούν να ληφθούν σε περίπτωση κινδύνου του θαλάσσιου περιβάλλοντος, η προστασία του περιβάλλοντος έχει κατασεί τμήμα των στόχων της πρότασης αυτής. Έτσι, είναι λογικό να γίνει αποδεκτή η πρόταση της Επιτροπής Μεταφορών και Τουρισμού.
<P>
Η τροπολογία 4 θα πρέπει, επίσης, να υποστηριχθεί. Ενισχύει την ουσία της κοινής θέσης, χρησιμοποιώντας την ίδια ορολογία με τις νέες διατάξεις που αποφασίστηκαν από το Συμβούλιο στο άρθρο 7.5. Η χρήση της ίδιας διατύπωσης κατέστησε απολύτως σαφές ότι αν η επιτροπή αποφασίσει ότι τα μέτρα που προτείνονται από ένα κράτος μέλος δεν δικαιολογούνται, τότε το ενδιαφερόμενο κράτος μέλος θα χρειαστεί να τροποποιήσει ή όχι τέτοια μέτρα. Σε ό, τι αφορά την προτεινόμενη αλλαγή του τύπου επιτροπής, η Επιτροπή δεν μπορεί να αποδεχθεί την τροπολογία 5 και τούτο γιατί η κανονιστική επιτροπή είναι η πλέον ενδεδειγμένη, γιατί η οδηγία επιτρέπει κατά την προσαρμογή των διατάξεών της να ληφθούν υπόψη οι εξελίξεις σε διεθνή φόρα όπως είναι ο Διεθνής Ναυτιλιακός Οργανισμός.
<P>
Συνοψίζοντας, η Επιτροπή μπορεί να αποδεχθεί τις τροπολογίες 1, 2, 3, 4, 6 και 7. Λυπούμαι που λόγω του, προχωρημένου της ώρας, δεν μπορώ να σχολιάσω πολλά ενδιαφέροντα σημεία που εθίγησαν από τον κ. Watts, τον κ. Lindqvist και άλλους, αλλά είμαι βέβαιος ότι θα έχουμε την ευκαιρία να αναφερθούμε σε αυτά και στην περαιτέρω παραγωγή νομοθεσίας, που θα εντείνει αποτελεσματικά την ασφάλεια ζωής και πλοίων στη θάλασσα, και θα προφυλάξει το θαλάσσιο περιβάλλον.
<P>
Θα ολοκληρώσω την ομιλία μου ευχαριστώντας το Σώμα επειδή διευκόλυνε την ταχεία έγκριση της οδηγίας. Θα επιδράσει άμεσα στην ασφάλεια στα πλοία και τα σκάφη. Για άλλη μια φορά εκφράζω τις ευχαριστίες μου προς την Επιτροπή Μεταφορών και Τουρισμού και, ιδιαίτερα, στον κ. Stenmarck για τη συνεχή υποστήριξη και την αποτελεσματική εργασία, που ουσιαστικά συμβάλλει στην ανάπτυξη της νομοθεσίας από την Επιτροπή και το Συμβούλιο.

<SPEAKER ID=187 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=11>
Ασφάλεια των αλιευτικών σκαφών
<SPEAKER ID=188 NAME="Πρόεδρος">
Η ημερήσια διάταξη προβλέπει τη συζήτηση της σύστασης σε δεύτερη ανάγνωση (A4-0336/97), εξ ονόματος της Επιτροπής Μεταφορών και Τουρισμού, για τη κοινή θέση που καθορίστηκε από το Συμβούλιο εν όψει της υιοθέτησης της οδηγίας του Συμβουλίου που θεσμοθετεί ένα καθεστώς εναρμόνισης για την ασφάλεια των αλιευτικών σκαφών μήκους ίσου ή μεγαλυτέρου των 24 μέτρων (C4-0360/97-96/0168SYN)) (Εισηγητής: ο κ. Le Rachinel).

<SPEAKER ID=189 NAME="Le Rachinel">
Κύριε Πρόεδρε, το Συμβούλιο στην κοινή θέση, επέφερε σημαντικές αλλαγές στην πρόταση οδηγίας της Επιτροπής σχετικά με την ασφάλεια για αλιευτικά σκάφη 24μέτρων και άνω. Η Επιτροπή ενέκρινε τις τροποποιήσεις αυτές για λόγους συνοχής και σαφήνειας, εν γένει. Επίσης ο εισηγητής και η Επιτροπή Μεταφορών, οι οποίοι θεωρούν ότι αυτές οι τροποποιήσεις προβλέπουν απλώς αλλαγές νομικές και τεχνικές χωρίς να έχουν σημαντικές συνέπειες, είτε πρόκειται για το περιεχόμενο της πρότασης οδηγίας είτε πρόκειται για την γενικότερη φιλοσοφίας της.
<P>
Τα κυριότερα σημεία της πρότασης οδηγίας τα οποία τροποποιήθηκαν από την κοινή θέση του Συμβουλίου είναι τα ακόλουθα.Κατ· αρχήν πρόκεται για μια σειρά από τεχνολογικές εφαρμογές και για αλλαγές σε επιπεδο σύνταξης οι οποίες στοχεύουν στην απλοποίηση και την επεξήγηση ορισμένων όρων και διατάξεων του κειμένου της Επιτροπής, όροι και διατάξεις που θεωρούν πολύ ασαφείς και γενικοι, προκειμένου να ενισχυθεί η συνοχή με το πρωτόκολλο του Torremolinos και τους ορισμούς της συνθήκη των Ηνωμένων Εθνών για το δίκαιο της θάλασσας.
<P>
Πρόκειται, το Συμβούλιο, να πραγματοποιήσει μια διάκριση σε ότι αφορά τους κανόνες σχεδιασμού, κατασκευής και συντήρησης των υπαρχόντων αλιευτικών σκαφών και των καινούργιων. Μόνο τα καινούργια σκάφη πρέπει τηρούν το άρθρο 14 της οδηγίας 94/ 57 της ΕΟΚ. Τα ήδη υπάρχοντα σκάφη θα ανταποκρίνονται στους κανόνες οι οποίοι ίσχυαν την περίοδο της κατασκευής τους. Δεν θα υπάρχουν συνεπώς νέες επιβαρύνσεις για τους επιχειρηματίες στον τομέα της αλιείας, τομέα ευαίσθητο οποίος αντιμετωπίζει δυσκολίες. Πρόκειται για προσαρμογή των ημερομηνιών θέσης σε ισχύ των γενικών προδιαγραφών για τα υπάρχοντα και τα καινούργια αλιευτικά.
<P>
Πρόκειται επίσης για την προσθήκη ενός νέου παραρτήματος 4 στην οδηγία. Αφορά την κατασκευή, την στεγανότητα, τον εξοπλισμό, την σταθερότητα, την ικανότητα πλεύσης, τα μηχανήματα, τις ηλεκτρικές εγκαταστάσεις και την αντιμετώπιση πυρκαγιάς. Έγιναν δεκτές από την Επιτροπή, γιατί ανταποκρίνονται πλήρως στον στόχο της εναρμόνισης των κανόνων ασφαλείας σε όσοτο δυνατό ανώτερο επίπεδο. Το επίπεδο ασφάλειας των πλοιών αυτών θα είναι περισσότερο αυστηρό.
<P>
Πρόκειται για διευκρινήσεις σχετικά με τις συνθήκες υπό τις οποίες πλοία τα οποία φέρουν σημαία τρίτων κρατών, υποβάλλονται σε επιθεώρηση από το κράτος στου οποίου το λιμάνι έχουν προσεγγίσει. Προτίθεται επίσης ότι ο έλεγχος αυτός γίνεται, όταν πια, το πρωτόκολλο έχει τεθεί σε ισχύ, και στα αλιευτικά σκάφη που φέρουν σημαία κράτους το οποίο δεν συμμετέχει στο πρωτόκολλο.
<P>
Η Επιτροπή απεδέχθη τις τροποποιήσεις αυτές, οι οποίες ενισχύουν επίσης τις διατάξεις σχετικά με την συμμόρφωση πλοίων με σημαία τρίτων κρατών στις διατάξεις του πρωτοκόλλου του Torremolinos. Η δεξιά γραμμή 60 μοιρών βορείου πλάτους, βορείως της οποίας επιβάλλονται ειδικά μέτρα, τροποποιήθηκε ελαφρά προκειμένου να ληφθούν υπόψη τα εθνικά χωρικά ύδατα. Τέλος, η φύση της συμβουλευτικής επιτροπής τύπου Ι, την οποία πρότεινε η Επιτροπή άλλαξε και αντικαταστάθηκε από την Επιτροπή τύπου 3Α, η οποία παρέχει επιπλέον εξουσίες στις εθνικές αρχές. Η Επιτροπή απεδέχθει τις τροποποιήσεις.
<P>
Εντούτοις, ο εισηγητής μας επιθυμεί να επιμείνει σε δύο σημεία. Κατ·αρχήν, στο γεγονός ότι το Ευρωπαϊκό Κοινοβούλιο εππιθυμεί να ενημερωθεί για τις δραστηριότητες της επιτροπής διευθέτησης, η οποία προβλέπεται από το άρθρο 8. Όντως, παρόλο που η επιτροπή αυτή δεν μπορεί να κάνει τροποποιήσεις, το Ευρωπαϊκό Κοινοβούλιο, θα ήθελε να ενημερώνεται για τα θέματα που συζητούνται πριν παρουσιασθούν στην ημερήσια διάταξη. Επίσης, είναι σημαντικό τα κράτη μέλη να επιβάλλουν συντονισμένα κυρώσεις, σε περίπτωση αμφισβητούμενων παραβιάσεων.
<P>
Μπορούμε να είμαστε ικανοποιημένοι με την κοινή θέση του Συμβουλίου, η οποία σέβεται τις βασικές αρχές της αρχικής θέσης και έχει σημασία καθώς οι διευκρινήσεις και οι συμπληρωματικές διατάξεις ενισχύουν τον βαθμό εναρμόνισης σε θέματα ασφάλειας. Καμμία τροποποίηση δεν έχει κατατεθεί και πιστεύω κύριε Πρόεδρε, να υιοθετήσουμε την έκθεση ως έχει.

<SPEAKER ID=190 LANGUAGE="ES" NAME="Varela Suanzes-Carpegna">
Κύριε Πρόεδρε, κύριε Επίτροπε, κύριοι, θα είμαι πολύ σύντομος. Σίγουρα οι κύριοι συνάδελφοι θα με ευχαριστήσουν για αυτό αυτές τις μεγάλες ώρες της νύχτας. Απλά θέλω να επισημάνω, όπως έκανα και στην προηγούμενη παρέμβασή μου ενώπιον της ολομέλειας στην πρώτη ανάγνωση, πως ο υψηλός δείκτης ατυχημάτων στην θάλασσα μετατρέπουν την αλιεία σε μια από τις πιο επικίνδυνες και διακινδυνευμένες δραστηριότητες. Η οδηγία αυτή αποτελεί αποτέλεσμα μιας μακράς και δύσκολης διαδικασίας υπέρ της βελτίωσης της ασφάλειας των αλιευτικών πλοίων. Ας την θέσουμε, επομένως, σε λειτουργία, και ας το κάνουμε με ασφάλεια και γρήγορα. Η οδηγία αυτή χρειαζόταν εδώ και καιρό και θα επιτρέψει να επιτευχθεί, με ένα πρώτο βήμα, η εναρμόνιση των νομοθεσιών των κρατών μελών και θα τους επιτρέψει να ενσωματώσουν συγκεκριμένες περιπτώσεις, αλλά πάντα στο πλαίσιο των βασικών κοινών αρχών.
<P>
Είναι σωστό, όπως υπενθυμίζουν η Επιτροπή και το Συμβούλιο, πως στα μέτρα πρέπει να ληφθεί υπόψη ότι πρόκειται για έναν τομέα που περνάει κρίση, με παντός τύπου σοβαρά προβλήματα, πράγμα που απαιτεί την αξιολόγηση του βαθμού δυσκολίας που παρουσιάζουν ορισμένα μέτρα για τους εφοπλιστές του τομέα αυτού.
<P>
Συμφωνούμε με τον εισηγητή όταν απαιτεί να ενημερώνεται με συνέπεια το Ευρωπαϊκό Κοινοβούλιο για την δραστηριότητα της κανονιστικής επιτροπής που δημιουργείται.
<P>
Τελειώνοντας, κύριε Πρόεδρε, και όπως τονίσαμε και νωρίτερα και εφόσον πρόκειται για ένα πρώτο μέτρο, η οδηγία πρέπει να υιοθετηθεί το συντομότερο.

<SPEAKER ID=191 NAME="Kinnock, Neil">
Κύριε Πρόεδρε, εκφράζω την ικανοποίησή μου για την πλήρη υποστήριξη που δόθηκε στην κοινή θέση, η οποία θα επισπεύσει προφανώς την έγκριση της οδηγίας αυτής από το Συμβούλιο. Είμαι βέβαιος ότι όλοι συμμεριζόμαστε την άποψη ότι το εν λόγω μέτρο, όταν εφαρμοστεί, θα προσφέρει περαιτέρω υποστήριξη στις κοινές προσπάθειες της Επιτροπής, του Κοινοβουλίου και του Συμβουλίου, προκειμένου να επιτύχουν υψηλής ποιότητας ναυσιπλοΐα στα ευρωπαϊκά ύδατα, διασφαλίζοτας ενιαίο επίπεδο ασφάλειας για τα πλοία και τον μεγαλύτερο βαθμό προστασίας για τα άτομα που επιβαίνουν σε αυτά τα πλοία.
<P>
Αυτός, βεβαίως, είναι ο πρωταρχικός στόχος της πρότασής μας και, επιπροσθέτως, θα συμβάλει στην καταπολέμηση της στρέβλωσης του ανταγωνισμού από φορείς που, τραγικά και σκόπιμα παραγνωρίζουν τις ενδεικνυόμενες διατάξεις για την ασφάλεια.
<P>
Θα ήθελα να απαντήσω εν συντομία στα δύο συγκεκριμένα σχόλια που έκανε ο εισηγητής στη σύστασή του. Η Επιτροπή, βεβαίως, θα απαντήσει άμεσα στο συγκεκριμένο αίτημα να ενημερωθεί το Σώμα εκ των προτέρων για τα θέματα της ημερήσιας διάταξης για τις συνεδριάσεις της επιτροπής, που αφορούν τις προσαρμογές σύμφωνα με τις διατάξεις του άρθρου 8 της Οδηγίας.
<P>
Η Επιτροπή συμμερίζεται, εξάλλου, τις ανησυχίες που πηγάζουν από το ενδεχόμενο διαφορετικά επίπεδα προστίμων στα κράτη μέλη να προκαλούν στρέβλωση του ανταγωνισμού και να παρεμποδίσουν την εύρυθμη λειτουργία της εσωτερικής αγοράς. Ακριβώς για να αποφευχθεί η δημιουργία τέτοιας κατάστασης, το άρθρο 11 της κοινής θέσης απαιτεί τα πρόστιμα να είναι αποτελεσματικά, αναλογικά και αποτρεπτικά.
<P>
Επιπλέον, προκειμένου να εξασφαλιστεί πλήρης διαφάνεια, τα κράτη μέλη πρέπει -σύμφωνα με το άρθρο 13να ενημερώνουν το σύστημά τους για τα πρόστιμα που επιβάλλονται για παραβίαση των εθνικών διατάξεων που έχουν εγκριθεί βάσει της Οδηγίας.
<P>
Πιστεύω, κύριε Πρόεδρε, ότι ο εισηγητής προσπάθησε να υπογραμμίσει την ανάγκη να εξασφαλιστεί η τήρηση των διατάξεων αυτών προς όφελος της διαφάνειας και του θεμιτού ανταγωνισμού. Η Επιτροπή, φυσικά, θα διεκπεραιώσει τις υποχρεώσεις της σχετικά με το σημείο αυτό και με όλες τις πτυχές της οδηγίας. Είμαι σίγουρος ότι το Σώμα δεν θα περίμενε τίποτα λιγότερο και, για άλλη μία φορά, σας ευχαριστώ για τη συνεργασία σας.

<SPEAKER ID=192 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=12>
Προώθηση των ανανεώσιμων πηγών ενέργειας
<SPEAKER ID=193 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Bloch von Blottnitz (A4-0288/97), εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, για την πρόταση απόφασης του Συμβουλίου που αφορά ένα πολυετές πρόγραμμα προώθησης των ανανεώσιμων πηγών ενέργειας στην Κοινότητα (ALTENER II) (COM(97)0087 - C4-0308/97-97/0106(SYN)).

<SPEAKER ID=194 NAME="Bloch von Blottnitz">
Κύριε Πρόεδρε, το πρόγραμμα ALTENER II αποτελεί την συνέχεια του προγράμματος ALTENER I, ένα πολυτές πρόγραμμα δηλαδή προώθηση των ανανεώσιμων πηγών ενέργειας. Για τα δύο πρώτα οικονομικά έτη προβλέπονται 30 εκατ. Ecu. Το ποσόν είνα φυσικά απολύτως γελοίο και φυσικά ακόμη λιγότερο από την περίφημη "σταγόνα, σταγόνα»! Γίνεται περισσότερο ακατανόητο δε, ενόψει της επειγόντως απαραίτητης μείωσης εκπομπής αερίων, βλαβερών για το κλίμα, για την οποία δεσμεύτηκαν τα κράτη μέλη στο Ρίο, στο Βερολίνο και στο πεδίο του Κυότο, επιδιώκοντας μια μείωση τους της τάξης του 15 %. Επίσης είναι παρόλογο να αρνούμεθα την στήριξή μας, με κάθε τρόπο που διαθέτουμε, προκειμένου να βοηθήσουμε την επικράτηση του στόχου, να δειεισδύσουν στην αγορά οι ανανεώσιμεςε πηγές ενεργείας, όπως η βιομάζα, το βυοαέριο, η ηλιακή ενέργεια, η χρήση της θερμικής και φωτοβολταϊκής ενέργειας, η αιολική και η γεωθερμική ενέργεια.
<P>
Αυτό γίνεται πιο περίεργο, την στιγμή που διαφιλονικείται το ότι, ακριβώς, αυτή η μορφή παραγωγής ενέργειας, μας φέρνει εγγύτερα στους στόχους μας για την μείωση της βλαβερής για το κλίμα εκπομπής αερίων CO2, αλλά και απελευθερώνει τεράστιους πόρους σχετικά με θέσεις εργασίας, πλήν του ότι μας απελευθερώνει από εξαρτήσεις για εισαγωγές ενέργειας από τρίτες χώρες. Με μια επιδιωκόμενη προώθηση - και όχι με εκδηλώσεις "άλλοθι» - μέχρι το 2010 θα μπορούσε να καλυφθεί ένα ποσοστό ζήτησης, 30 % που υπάρχει σήμερα για πρωτογενή ενέργεια στην ΕΕ, από ανανεώσιμες πηγές ενεργείας.
<P>
Είναι διαφιλονικούμενο το ότι θα πρέπει, για την επιτυχία των ανανεώσιμων πηγών ενέργειας, να παραμεριστούν διοικητικά εμπόδια, που ισχύουν, ως όροι - πλαίσια. Χρειαζόμαστε, για παράδειγμα, τελικά, μια ενιαία ρύθμιση των τιμών για τις ανανεώσιμες πηγές ενεργείας, ενώ πρέπει να ληφθούν και δημοσιονομικά μέτρα. Αυτά όμως δεν μπορεί να συμβούν, χωρίς την πολιτική βούληση, που έως τώρα τα κράτη μέλη παρέλειψαν να επιδείξουν. Εφόσον όμως δεν αντιστοιχούν σ' αυτά οι όροι πλαίσια, όλα μαζί τα προγράμματα, όπως το SAVE, το ALTENER, το THERMIE, και SYNERGIE δεν θα αποτελούν άλλο από μια κομψή επικάλυψη της αλήθειας!
<P>
Απέναντι σε μια ευρύτατη γκάμα τομέων δράσης από την μια, και των περιορισμένων χρηματοδοτικών πόρων από την άλλη, δεν υπάρχει λόγος να εργαζόμαστε σύμφωνα με την αρχή του "σταγονόμετρου». Το πρόγραμμα πρέπει γι' αυτό να επικεντρωθεί σε ορισμένα, από στρατηγική άποψη, εύλογα μέτρα. Σε καμιά όμως περίπτωση δεν πρέπει να δεχτούμε, όπως προτείνεται, ότι τα αστικά απόβλητα μπορούν να χαρακτηριστούν ως αξιοποιήσιμα από ενεργειακή άποψη. Τα αστικά απόβλητα και απορίμματα, όπως το λέει και η λέξη δεν είναι αξιοποιήσιμα. Δεν αρμόζει μέσα απ' αυτόν τον γελοιωδέστατα σφιχτό προϋπολογισμό, να προωθούνται ακόμη σχέδια για την καύση των αστικών αποβλήτων, ακόμη κι αν αυτό αποτελεί ισχυρή απαίτηση της βιομηχανίας. Εμείς πρέπει, αντ' αυτού, να ασχοληθούμε μόνο με τα τμήματα βιομάζας που περιέχεται στα απόβλητα αυτά.
<P>
Θα προτιμούσα, πάντως, να χρησιμοποιούσαμε κάποτε τους πενιχρούς μας πόρους ευθαρσώς και με στόχο μορφές ενέργειας με πραγματικά μελλοντικούς προσανατολισμούς, προκειμένου να σηματοδοτήσουμε τελικά την έναρξη μιας ενεργειακής πολιτικής. Υπ' αυτήν την έννοια θα έπρεπε κατά την γνώμη μου να υποστηρίξουμε με συνέπεια την φωτοβολταϊκή και την γεωθερμική ενέργεια.
<P>
Μένει η διαπίστωση ότι το ALTENER II θα αποτελέσει ένα "συνονθύλευμα σχεδίων» όσο θα λείπει η πολιτική βούληση για την πραγματοποίηση του, και το ότι εκείνη λείπε, αυτό πια είναι αναμφισβήτητο! Απόδειξη γι' αυτό αποτελεί η δυστυχής σύμπτωση, του ότι εδώ και 10 χρόνια περίπου, διάφορες προτάσεις της Ευρωπαϊκής Επιτροπής για την επιβολή ενεργειακού φόρου, σε ευρωπαϊκό επίπεδο, "διυλίζονται» τακτικά και τορπιλίζονται από το Ευρωπαϊκό Συμβούλιο.
<P>
Ένα άλλο παράδειγμα: Οι ευρωπαϊκές κυβερνήσεις από την εποχή του Ρίο, δαπάνησαν πάνω από 125 δισ. DM για την επιχορήγηση πυρηνικών μορφών ενεργείας, αλλά μόνο το 9 % από αυτά, δηλαδή 2, 5 δισ. DM δαπανήθηκε για τις ανανεώσιμες πηγές ενέργειας. Μεγαλύτερη δικαιολογία, σχετικά μ' αυτού του είδους την προώθηση, μεταξύ συμβατικών και ανανεώσιμων πηγών ενεργεία, υπάρχει στην Μεγάλη Βρετανία και στην Γερμανία. Θα μπορούσε κανείς να το πεί σύντομα έτσι: Διακυρήσσουμε την προστασία του περιβάλλοντος, σπαταλώντας περισσότερο την ενέργεια. Το μικρό πρόγραμμα ALTENER II δεν μπορεί να παραβγεί σ' αυτό το σύνθημα. Δηλαδή οι πολιτικές που προωθούνται πολύ από την Κοινότητα προσανατολίζονται προς την αντίθετη κατεύθυνση: περισσότερες συγκοινωνίες, περισσότερη κατανάλωση ενέργειας, μεγαλύτερη έκλυση CO2 , μεγαλύτερα προβλήματα στο περιβάλλον.
<P>
Όσο ασκούμε την ενεργειακή πολιτική και την πολιτική περιβάλλοντος, σαν πολιτικές του μέσου όρου, δυστυχώς, δεν θα επιφέρουμε καμιά ριζική βελτίωση σε προγράμματα, τόσο συγκινητικά, όπως το ΑLTENER II.

<SPEAKER ID=195 NAME="Αργυρός">
Κύριε Πρόεδρε, κυρίες και κύριοι συνάδελφοι, πυρήνας του ALTENER II είναι οι στοχοθετημένες δράσεις για την προώθηση των ιδιωτικών και δημοσίων επενδύσεων στις ανανεώσιμες πηγές ενέργειας. Ωστόσο, στην πρόταση της Επιτροπής, τα δύο τρίτα του προϋπολογισμού του προγράμματος προορίζονται για τις δράσεις συνέχισης του ALTENER I. Εξ άλλου, τα 30 εκατομμύρια Ecu που προτείνει η Επιτροπή για τα δύο πρώτα χρόνια του ALTENER IΙ είναι κατά κοινή ομολογία και κατά την άποψη της Επιτροπής Οικονομικής, Νομισματικής και Βιομηχανικής Πολιτικής ανεπαρκή για ένα πρόγραμμα με τόσο φιλόδοξους στόχους.
<P>
Με την παρούσα έκθεση ζητούμε από την Επιτροπή να εισηγηθεί την αύξηση της χρηματοδότησης του προγράμματος γενικά, καθώς και να αναθεωρήσει την κατανομή των δαπανών και να ενισχύσει το κονδύλιο του άρθρου 2.ε που αποτελεί την λυδία λίθο του προγράμματος.
<P>
Στην πρόταση της Επιτροπής δίδεται περισσότερο βάρος στην μελέτη των προοπτικών ανταγωνιστικότητας των ανανεωσίμων πηγών ενέργειας. Πιστεύουμε ότι θα πρέπει να προταθούν πιο συγκεκριμένες δράσεις προκειμένου να καταστούν αυτές οι πηγές όχι μόνον οικονομικά βιώσιμες αλλά και ανταγωνιστικές για να προσελκύσουν το ενδιαφέρον των επενδυτών.
<P>
Η Επιτροπή θα πρέπει στο μέλλον να διαγράψει μία συγκεκριμένη στρατηγική διείσδυσης των πηγών ανανεώσιμης ενέργειας στην ελεύθερη αγορά, εκπονώντας αναλυτικό επενδυτικό σχέδιο με συγκεκριμένες προτάσεις για τα οικονομικά μέτρα προώθησης αυτών των πηγών ενέργειας.
<P>
Είναι χρήσιμο να δημιουργηθεί ένα ενθαρρυντικό επενδυτικό περιβάλλον σε εθνικό και κοινοτικό επίπεδο, με νέα δανειοδοτικά κίνητρα και μέτρα υποστήριξης, επιδοτήσεις και φορολογικές απαλλαγές που να εξισορροπούν το αρχικό κόστος εγκατάστασης των ανανεωσίμων πηγών ενέργειας. Η Κοινότητα οφείλει να καθοδηγήσει τα κράτη μέλη στον εκσυγχρονισμό του νομικού και του επενδυτικού τους πλαισίου. Η επιφυλακτική στάση των χρηματοδοτικών οργανισμών, η ανεπαρκής πληροφόρηση των επενδυτών και του κοινού και η ανυπαρξία ολοκληρωμένων σχεδίων δράσης για τις ανανεώσιμες πηγές ενέργειας σε εθνικό επίπεδο οφείλονται κυρίως σε διαρθρωτικές και θεσμικές αδυναμίες στα κράτη μέλη.
<P>
Ευελπιστούμε ότι τα σημεία αυτά θα καλυφθούν από την Λευκή Βίβλο για τις ανανεώσιμες πηγές ενέργειας που αυτήν την στιγμή προετοιμάζει η Επιτροπή και βάσει της οποίας θα ενθαρρυνθεί η ανάπτυξη μιας ευρωπαϊκής βιομηχανίας με ουσιαστικές δυνατότητες εξαγωγής τεχνογνωσίας και επενδύσεων σε τρίτες χώρες, κυρίως της Κεντρικής και Ανατολικής Ευρώπης, αλλά και χώρες της Νοτίου Μεσογείου. Με τις τρίτες χώρες θα πρέπει επίσης να εκπονηθούν σχέδια κοινής εφαρμογής με συμμετοχή της Κοινότητας. Θα ήταν χρήσιμο να εξασφαλισθεί οικονομική ενίσχυση των δράσεων του προγράμματος και από τρίτους χρηματοοικονομικούς οργανισμούς, όπως η Ευρωπαϊκή Τράπεζα Επενδύσεων. Η Επιτροπή θα πρέπει να συνδυάσει τις λοιπές δράσεις της σχετικά με τις μικρομεσαίες επενδύσεις, που υπάρχουν διάσπαρτες στο πρόγραμμά της, και να δώσει βάρος στις δράσεις που προβλέπουν επενδύσεις στις ανανεώσιμες πηγές ενέργειας.

<SPEAKER ID=196 LANGUAGE="DE" NAME="Rothe">
Κύριε Πρόεδρε, αξιότιμοι κυρίες και κύριοι συνάδελφοι, θερμά συγχαρητήρια, κατ' αρχήν στην κ. Bloch von Blottnitz, για την παρουσίαση μιας πραγματικά καλής έκθεσης. Όμως και η Ευρωπαϊκή Επιτροπή αξίζει την αναγνώρισή μας, για αυτήν της την πρόταση που αφορά ένα πολυετές πρόγραμμα προώθησης των ανανεώσιμων πηγών ενεργείας στην Κοινότητα.
<P>
Συμφωνώ, απεριόριστα, με την ομολογία που υπάρχει στην πρόταση της Ευρωπαϊκής Επιτροπής, και η οποία αναφέρει: η σημερινή σύνθεση της προσφοράς ενέργειας είναι ασυμβίβαστη με τις μακροπρόθεσμες απαιτήσεις μιας βιώσιμης ανάπτυξης. Από την άποψη της πολιτικής περιβάλλοντος και κλίματος, εν όψει της αυξανόμενης εξάρτησής μας από εισαγωγές ενέργειας, λόγω της σημασίας της βιομηχανικής και της πολιτικής για την απασχόληση, υπάρχει πλέον πολιτική υποχρέωση να υπάρξει η δέουσα φροντίδα για την μεγαλύτερη χρησιμοποίηση ανανεώσιμων πηγών ενεργείας.
<P>
Αν παρατηρήσουμε τα χαμηλά ποσοστά αύξησης των περασμένων ετών, ξέρουμε ότι απαιτούνται σημαντικές προσπάθειες για να επιτευχθεί ο πολύ μετριοπαθής ακόμη στόχος της Πράσινης Βίβλου για τις ανανεώσιμες πηγές ενεργείας, και που αφορά τον διπλασιασμό της χρησιμοποίησης αυτών των ανανεώσιμων πηγών ενέργειας. Παράλληλα με τα μέτρα πολιτικής τάξης, που - όπως ελπίζουμε, Επίτροπε, κ. Παπουτσή - θα μας παρουσιάσετε συνοπτικά, σαν μέρος της Λευκής Βίβλου, το Ευρωπαϊκό Κοινοβούλιο ζήτησε στην δική του θέση για την Πράσινη Βίβλο ένα ενισχυμένο, από δημοσιονομική άποψη και από πλευράς περιεχομένου, πρόγραμμα ALTENER II.
<P>
Η προβλεπόμενη δημοσιονομική του ενίσχυση με 30 εκατ. Ecu για το 1998 και 1999 ασφαλώς, δεν αντιστοιχεί στις απαιτήσσεις που απευθύνθηκαν προς την ΕΕ. Γι' αυτό πρέπει να εγκρίνουμε απολύτως την άποψη της Ευρωπαϊκής Επιτροπής, ότι τα σχετικά κονδύλια του προϋπολογισμού, πρέπει να αυξηθούν αισθητά όσον αφορά τα 3 έτη του προϋπολογισμού που απομένουν, ιδιαίτερα ενόψει της αξιόλογης πρότασης, ότι ένα κέντρο βάρους του προγράμματος ALTENERII θα αφορά δράσεις για την προώθηση της εισδοχής στην αγορά των ανανεώσιμων πηγών ενέργειας.
<P>
Στην έκθεση του για την Πράσινη Βίβλο, το Ευρωπαϊκό Κοινοβούλιο ζήτησε ένα μεγάλο κοινοτικό πρόγραμμα, με 1 εκατομ. φωτοβολταϊκές εγκαταστάσεις σε στέγες και προσόψεις, με εγκαταστάσεις αιολικής ενέργειας, των 15.000 Megawatt και εγκαταστάσεις βιόμαζας των 1000 Megawatt. Αν δούμε τις σχετικές δραστηριότητες στις ΗΠΑ και την Ιαπωνία, οι δικές μας αποτελούν κάποιες, διστακτικές μάλλον, απαντήσεις. Ελπίζω, κ. Επίτροπε, κ. Παπουτσή, ότι θα μας απαντήσετε σύντομα, με την Λευκή Βίβλο, για τους αντίστοιχους προσανατολισμούς, προκειμένου να μπορέσουν να αρχίσουν οι πρώτες κατευθυνόμενες δράσεις, στα πλαίσια του, όπως είπαμε, ανεπαρκώς χρηματοδοτούμενου προγράμματος ALTENER II, οι οποίες πρόκειται να επεκταθούν κατόπιν, πάνω σε μια νέα δημοσιονομική βάση.
<P>
Ακόμη δύο σύντομες παρατηρήσις. Στις τροπολογίες της Επιτροπής Έρευνας, Τεχνολογικής Ανάπτυξης και Ενέργειας, υπάρχει το αίτημα για επέκταση του προγράμματος σε χώρες της Νότιας Μεσογείου και εταίρους συνεργασίας της ΕΕ. Η παράταξη μου προσυπογράφει, ανεπιφύλακτα, την προώθηση ανανεώσιμων πηγών ενεργείας στις χώρες αυτές, όμως ο προϋπολογισμός του ALTENER δεν παρέχει αυτήν την δυνατότητα. Λόγου χάρη, πρέπει να χρησιμοποιηθούν τα προγράμματα MEDA, TACIS και PHARE.
<P>
Ακόμη μία πρόταση και τελειώνω: δεν μιλώ, τώρα εξ ονόματος ολόκληρης τη πολιτικής μου ομάδας, γνωρίζω, ότι σ' αυτήν υπάρχουν διαφορετικές θέσεις, πάντως είναι κάτι εντελώς έξω από την πραγματικότητα, το να κατατάσσονται τα αστικά απόβλητα, εκτός από την βιόμαζα, μεταξύ των ανανεώσιμων πηγών ενεργεία και σαν τέτοιες να προωθούνται.

<SPEAKER ID=197 LANGUAGE="ES" NAME="Robles Piquer">
Κύριε Πρόεδρε, κύριε Επίτροπε, αγαπητοί -αν και πολύ λίγοι- συνάδελφοι, πιστεύω πως πρώτα πρέπει να συγχαρούμε την Επιτροπή και συγκεκριμένα τον Επίτροπο κ. Παπουτσή, που επέδειξε μια μεγάλη, εγώ θα έλεγα μεσογειακή, ευαισθητοποίηση, για την κατανόηση αυτών των προβλημάτων, απόδειξη του οποίου αποτελεί η Πράσινη Βίβλος και ελπίζω πως το ίδιο θα είναι και η Λευκή Βίβλος για την οποία αδημονούμε.
<P>
Πιστεύω επίσης, κύριε Πρόεδρε, πως πρέπει να έχουμε κάποια αισιοδοξία. Δημιουργούνται στοιχεία τα οποία δείχνουν πως η κατάσταση αλλάζει. Για παράδειγμα υπάρχει η πληροφορία πως στην Γερμανία η κυβέρνηση καθώς επίσης και η κυβέρνηση των ομοσπονδιακών κρατών, θα επενδύσουν σοβαρά σε μεγάλα εργοστάσια φωτοβολταϊκών κυττάρων. Ένα βιβλίο που εκδόθηκε πρόσφατα στην Αγγλία τονίζει για την χώρα μου, την Ισπανία, ένα στόχο 800 μεγαβάτ αιολικής ενέργειας, για τις αρχές της επόμενης χιλιετηρίδας. Λοιπόν, μόνο μια περιοχή, η Γαλικία, η Αυτόνομη Κοινότητα της Γαλικίας, η οποία αποτελεί ίσως λιγότερο από το εν δέκατο του πληθυσμού της Ισπανίας, φιλοδοξεί, για την ίδια περίοδο, να φτάσει σε 900 μεγαβάτ.
<P>
Γνωρίζουμε πως η κατάσταση είναι καλύτερη από τον μέσο όρο σε χώρες όπως η Αυστρία, η Φινλανδία και η Σουηδία, και πιστεύουμε, ανακεφαλαιώνοντας, πως η κατάσταση αλλάζει. Το ίδιο βιβλίο της Επιτροπής Περιβάλλοντος παρουσιάζει τον επίσημο στόχο της Αγγλίας, το 2005, πάνω από το 20 % της ενέργειάς της να προέρχεται από αιολικές πηγές.
<P>
Πιστεύω επίσης πως πρέπει να εξάρουμε, και εγώ πολύ ευχαρίστως εξάρω, το θαυμάσιο έργο της κυρίας Bloch von Blottnitz που φυσικά διεξήγαγε με όλο της τον ενθουσιασμό και με όλη την σταθερότητα των πεποιθήσεών της. Πιστεύω πως σε αυτό το έργο συνέβαλε η υπεύθυνη για θέματα ενέργειας επιτροπή μας, με κάποιες τροπολογίες που έγιναν αποδεκτές από την Επιτροπή. Και για αυτό το λόγο, η ομάδα μας θα υπερψηφίσει την έκθεση της κυρίας Bloch von Blottnitz καθώς αυτή τροποποιήθηκε στην επίσημη συζήτηση με την οποία η Επιτροπή Έρευνας, Τεχνολογικής Ανάπτυξης και Ενέργειας εμπλούτισε το εξαιρετικό κείμενο της.
<P>
Ωστόσο, δεν θα μπορέσουμε να συμφωνήσουμε με την τελευταία τροπολογία, την αριθ. 28, του κυρίου Holm, εξ ονόματος της Ομάδας των Πράσινων, γιατί η επιτροπή μας έχει ήδη απορρίψει, μετά από σοβαρή συζήτηση, και βεβαίως η ομάδα μας συμμετείχε προς αυτή την κατεύθυνση, την τροπολογία η οποία είχε ως σκοπό την εξάλειψη της έννοιας των αστικών αποβλήτων. Σε εμάς φαίνεται πως πρόκειται για κάποια στοιχεία τα οποία θα πρέπει να χρησιμοποιηθούν, όπως γινόταν μέχρι στιγμής, στο πλαίσιο γενικών προγραμμάτων όπως το ALTERNER.
<P>
Μας φαίνεται πως οι τροπολογίες μας προσφέρουν κάτι χρήσιμο. Ας θυμηθούμε, για παράδειγμα, τις προηγούμενες τροπολογίες. Η Επιτροπή και, αν και κάποιες φορές χωρίς πολύ ενθουσιασμό, οι κυβερνήσεις έχουν αναμφίβολα κάνει πολλά. Η Επιτροπή όμως στηρίχθηκε στην κοινωνία των πολιτών. Η ίδια η Διάσκεψη ALTERNER στην πόλη Sitges, πριν από λιγότερο από ένα χρόνο, και οι διασκέψεις για τις ανανεώσιμες πηγές ενέργειας στην Μαδρίτη, το Μιλάνο, την Αθήνα, οι οποίες δεν θα ήταν δυνατές χωρίς την στήριξη της επιτροπής, αποδεικνύουν πως υπάρχει μια κοινωνική βάση που πιστεύω συμφέρει να την θυμόμαστε.
<P>
Μας φαίνεται επίσης πως έχουμε συμβάλει στον εμπλουτισμό του κειμένου θέτοντας κάποιους στόχους, όπως αυτόν του ελάχιστου 15 %, που αποτελεί το ελάχιστο όσον αφορά την ανανεώσιμη ενέργεια για το έτος 2020 και ορίζοντας επίσης σε ποσοστό 15 % την μείωση του διοξειδίου του άνθρακα, συγκριτικά με το 1990.
<P>
Ανακεφαλαιώνοντας, κύριε Πρόεδρε, πιστεύουμε πως αυτές και άλλες τροπολογίες συνέβαλλαν στον εμπλουτισμό του εξαιρετικού κειμένου της κυρίας Bloch von Blottnitz και ελπίζουμε πως η Επιτροπή θα τις αποδεχτεί και πως θα αποτελέσουν μέρος του οριστικού κειμένου που θα υποστηρίξει ένα ALTERNER II από το οποίο αναμένουμε τουλάχιστον μέτρια αποτελέσματα, λόγω της ποσότητας των οικονομικών μέσων, αλλά τόσο αποτελεσματικά όπως εκείνα που επέφερε το ALTERNER I.

<SPEAKER ID=198 LANGUAGE="DE" NAME="Kronberger">
Kύριε Πρόεδρε, είναι σωστό, όταν μιλάμε για τις ανανεώσιμες πηγές ενέργειας, να αναφερόμαστε στην προστασία του περιβάλλοντος. Σωστό που συσχετίζουμε και τις θέσεις εργασίας με τις ανανεώσιμες πηγές ενέργειας. Σχεδόν ποτέ δεν μιλάμε όμως για τα προβλήματα που προκύπτουν, για την απόκτηση πηγών ενεργείας από κοιτάσματα. Χιλιάδες ανθρώπων πεθαίνουν, γι' αυτόν τον λόγο κάθε χρόνο. Σας θυμίζω τον Πόλεμο του Κόλπου, τον Πόλεμο του Αφγανιστάν, στην Τσετσενία ή τώρα στο Ζαϊρ ή Κογκό.
<P>
Πρέπει να έχουμε επίγνωση του προβλήματος, σ' όλςε του τις διαστάσεις, ότι δηλ. για τον 21ο αιώνα δεν μπορεί να υπάρξει κανενός είδους ειρηνική τάξη, στην βάση πηγών ενέργειας που αφορούν κοιτάσματα και πυρηνική ενέργεια. Γι' αυτό χρειαζόμαστε τις ανανεώσιμες πηγές ενέργειας όχι μόνον για λόγους προστασίας του περιβάλλοντος, για οικονομικού και κοινωνικού λόγους, αλλά, προπάντων, για λόγους ειρηνικής πολιτικής, γιατί στον 21 αιώνα δεν θα επικρατήσει η ειρήνη αν δεν προσανατολίστούμε προς τις ανανεώσιμες πηγές ενέργειας.

<SPEAKER ID=199 LANGUAGE="EN" NAME="McNally">
Κύριε Πρόεδρε, το Ευρωπαϊκό Κοινοβούλιο χαιρετίζει το πενταετές αυτό πρόγραμμα. Χαιρετίζουμε τη συνεχιζόμενη δέσμευση του Επιτρόπου κ. Παπουτσή στις ανανεώσιμες πηγές ενέργειας. Το ALTENER I συνέβαλε στη χρηματοδότηση του μοναδικού συμβουλευτικού κέντρου στο Ηνωμένο Βασίλειο για τις ανανεώσιμες πηγές ενέργειας. Το ALTENER II είναι ένα από τα εξαιρετικά ελάχιστα μέτρα που δεν θα αφήσουν τους αντιπροσώπους μας να μεταβούν στη διάσκεψη του Κιότο με άδεια χέρια. Η Γερμανία ανήγγειλε σήμερα δύο τεράστια προγράμματα για ανανεώσιμες ενέργειες -φωτοβολταϊκά. Τόσο η Shell όσο και η BP επενδύουν μαζικά σε τεχνολογίες ανανεώσιμων πηγών ενέργειας. Οι Ηνωμένες Πολιτείες προχωρούν αργά, αλλά σταθερά, όπως η Ιαπωνία.
<P>
Κυρίες και κύριοι, ελπίζω ότι θα επισκεφθείτε την έκθεση έξω από το ημικύκλιο για το πρόγραμμα TERES II. Θα ήθελα να ευχαριστήσω την Επιτροπή για το πρόγραμμα αυτό και, ιδιαίτερα, την κ. Perez Lotorre για τη βοήθεια που προσέφερε στην οργάνωση της έκθεσης.
<P>
Θα ήθελα να επαναλάβω τη βασική θέση μου τρεις φορές. Δεν υπάρχουν αρκετά χρήματα. Δεν υπάρχουν αρκετά χρήματα. Δεν υπάρχουν αρκετά χρήματα. Ευελπιστώ ότι το μήνυμά μου είναι σαφές. Το ποσό των 250 εκατ. Ecu θα ήταν ρεαλιστική και ενδεδειγμένη χρηματοδότηση για το ALTENER II. Το ποσό αυτό είναι μεγάλο. Το δαπανούμε σχεδόν χωρίς να υπολογίζουμε την πυρηνική σχάση. Ας θέσουμε σωστά τις προτεραιότητές μας, ας κοιτάξουμε το μέλλον έτσι όπως πιστεύω ότι θα πράξει το ALTENER II. Εκφράζω την ευχαρίστησή μου που θα αποτελέσει τμήμα του ενεργειακού πλαισίου, το οποίο έχει καθυστερήσει πολύ. Θα καταστήσει σαφές στα Μέλη του Ευρωπαϊκό Κοινοβούλιο το ακριβές έργο μας στον ενεργειακο τομέα, και ευελπιστώ ότι θα τεθεί πολύ σύντομα νομική βάση. Ο Επίτροπος έχει την υποστήριξη του Ευρωπαϊκού Κοινοβουλίου σε ό, τι αφορά την προώθηση του ALTENER II.

<SPEAKER ID=200 LANGUAGE="FI" NAME="Matikainen-Kallstrφm">
Αξιότιμε κύριε Πρόδρε, υποστηρίζω την εισήγηση της Επιτροπής να συνεχιστεί η ALTENER I. Εντούτοις, θεωρώ πως η έκθεση περιλαμβάνει αναφορές τις οποίες αδυνατώ να αποδεχθώ, όπως για παράδειγμα, την αντιπαράθεση των ανανεώσιμων πηγών ενέργειας και της έρευνας στον τομέα σύντηξης.
<P>
Όπως τίθενται οι στόχοι για τη συμμετοχή των ανανεώσιμων πηγών ενέργειας στο σύνολο της παραγωγής ενέργειας, που κυμαίνεται σε μικρό ποσοστό, επιβάλλεται να είμαστε ρεαλιστές. Οι πιο αποτελεσματικές μέθοδοι μείωσης των εκπομπών διοξειδίου του άνθρακα αφορούν την αύξηση των μονάδων παραγωγής ατομικής ενέργειας και στους υδροηλεκτρικούς σταθμούς. Εάν ένας σταθμός ενεργειακής παραγωγής με άνθρακα της τάξεως των χιλιών μεγαβάττ αντικατασταθεί με ατομική ενέργεια, θα μπορούσε να καταστήσει δυνατή τη μείωση του διοξειδίου του άνθρακα κατά 6 εκατ. τόννους ετησίως, ποσότητα πολύ μεγάλη. Οι εκπομπές του διοξειδίου του άνθρακα σ' όλη τη Φινλανδία για το έτος 1996 ήταν 60 εκατ. τόννοι.
<P>
Πρέπει επίσης να υπενθυμίσουμε πώς όλες οι μορφές παραγωγής ενέργειας, συμπεριλαμβανομένων και των ανανεώσιμων πηγών, έχουν αρνητικές επιπτώσεις στο περιβάλλον. Από τις ανανεώσιμες πηγές ενέργειας οι πιο πρόσφορες είναι οι βιομάζες, κυρίως τα υλικά καύσης ξύλου. Η Φινλανδία βρίσκεται στην πρωτοπορία των χωρών της Ευρώπης στην εκμετάλευση των προϊόντων καύσης ξύλου, κυρίως χάριν της ενεργειακής χρήσης των βιομηχανικών λυμμάτων. Περίπου το 15 % του ηλεκτρικού δυναμικού παράγεται στη Φινλανδία με καύσιμα που προέρχονται από το ξύλο.
<P>
Στο προσεχές μέλλον, η ηλιακή και η αιολική ενέργεια, θα αποτελούν πηγές ενέργειας εντελώς περιθωριακές. Στην εκμετάλευσης της ηλιακής ενέργειας απαιτείται να συντελεστεί κάποια τεχνολογική καινοτομία, διαφορετικά δεν θα παίξει ρόλο στην παραγωγή ενέργειας. Όσον αφορά την αιολική ενέργεια, ενδείκνυται περισσότερο στην τοπική παραγωγή ηλεκτρικής ενέργειας περιορισμένης κλίμακας, στο αρχιπέλαγος και στις παράκτιες περιοχές. Η Δανία η οποία λόγω της γεωγραφικής της θέσης, διαθέτει εξαιρετικές προϋποθέσεις παραγωγής ηλεκτρικής ενέργειας, παράγει μόνο περίπου 3 % της συνολικής κατανάλωσης ηλεκτρισμού μέσω της αιολικής ενέργειας.
<P>
Η έκθεση προτρέπει να επενδύσουμε περισσότερο στην έρευνα σχετικά με τις ανανεώσιμες πηγές ενέργειας, ώστε να επιτύχουμε καλύτερα αποτελέσματα. Παρ' όλο που είμαι συνήθως υπέρ της έρευνας, δεν μπορώ να υποστηρίξω αυτή την προτροπή. Το μέλλον των ανανεώσιμων πηγών ενέργειας δεν εξαρτάται από οικονομικές επενδύσεις, διότι η προσφορά τους στην παραγωγή ενέργειας θα παραμένει περιθωριακή.

<SPEAKER ID=201 NAME="Παπουτσής">
Κύριε Πρόεδρε, κυρίες και κύριοι βουλευτές, επιτρέψτε μου κατ'αρχάς να ευχαριστήσω ιδιαίτερα την εισηγήτρια κ. Bloch von Blottnitz για την θαυμάσια έκθεσή της.
<P>
Το πρώτο πρόγραμμα ALTENER απέδειξε την σημασία του στην προώθηση των ανανεώσιμων πηγών ενέργειας και τα πρώτα αποτελέσματα του προγράμματος υπήρξαν πράγματι πολύ ικανοποιητικά. Το νέο πρόγραμμα ALTENER ΙΙ δεν αποτελεί μία απλή παράταση του παλαιού προγράμματος. Πιστεύω ότι πραγματικά το πρόγραμμα ALTENER ΙΙ, όπως θα εξελιχθεί στο μέλλον, θα διαδραματίσει ένα ιδιαίτερα σημαντικό ρόλο.
<P>
Θα ήθελα κατ'αρχάς να κάνω ορισμένες παρατηρήσεις για τον χαρακτήρα του νέου προγράμματος. Το πρώτο σημείο όπου θα ήθελα να σταθώ αφορά την Πράσινη Βίβλο για τις ανανεώσιμες πηγές ενέργειας, που είχα την ευκαιρία να σας παρουσιάσω πριν από μερικούς μήνες. Οι προτάσεις σας και η υποστήριξη την οποία δώσατε απλόχερα στην Πράσινη Βίβλο μάς επέτρεψαν να προχωρήσουμε στην επεξεργασία της Λευκής Βίβλου για μία κοινοτική στρατηγική και ταυτόχρονα ένα νέο σχέδιο δράσης σχετικά με τις ανανεώσιμες πηγές ενέργειας. Θα ήθελα να πω ενώπιόν σας ότι έχω την πρόθεση να παρουσιάσω την Λευκή αυτή Βίβλο στην Επιτροπή εντός του Νοεμβρίου.
<P>
Το πρόγραμμα ALTENER ΙΙ επαναπροσανατολίσθηκε προκειμένου να ενσωματώσει νέες δράσεις στο πλαίσιο της γενικότερης κοινοτικής στρατηγικής μας για τις ανανεώσιμες πηγές ενέργειας, καθώς επίσης και του σχεδίου δράσης που θα προτείνουμε.
<P>
Το δεύτερο σημείο που θα ήθελα να επισημάνω αφορά την πρόταση για το πρόγραμμα-πλαίσιο για την ενέργεια, για το οποίο σήμερα είχαμε μία συζήτηση στην Ευρωπαϊκή Επιτροπή. Το πρόγραμμα ALTENER ΙΙ θα ενταχθεί στο μελλοντικό αυτό πρόγραμμα-πλαίσιο για την ενέργεια και θα αποτελεί έναν από τους βασικούς του άξονες.
<P>
Θα ήθελα να υπογραμμίσω ότι για την αδιάκοπη συνέχεια του προγράμματος είναι απαραίτητο να εγκριθεί το ALTENER ΙΙ από το Συμβούλιο. Και αυτό είναι απόλυτα συμβατό με το πρόγραμμα-πλαίσιο, στο οποίο και θα ενσωματωθεί όταν αυτό τελικά εγκριθεί τους επόμενους μήνες και ενδεχομένως τον επόμενο χρόνο.
<P>
Το τρίτο σημείο αφορά την διαδικασία διεύρυνσης της Ευρωπαϊκής 'Ενωσης. Πράγματι, στο πλαίσιο των δράσεων που αποβλέπουν στην διευκόλυνση της προσχώρησης των χωρών της Κεντρικής και της Ανατολικής Ευρώπης και της Κύπρου, το νέο πρόγραμμα προβλέπει την δυνατότητα συμμετοχής τους, καθώς επίσης προβλέπει και την δυνατότητα συμμετοχής των χωρών του Ευρωπαϊκού Οικονομικού Χώρου.
<P>
'Οσον αφορά τώρα τις δράσεις και τα μέτρα που σκοπεύουμε να αναλάβουμε στο πλαίσιο του προγράμματος ALTENER ΙΙ, κατ'αρχάς βασική μας επιδίωξη είναι να συνεχίσουμε και να επεκτείνουμε τις δράσεις του προγράμματος που κρίθηκαν θετικές και αποτελεσματικές. Βασική μας μέριμνα είναι να επικεντρώσουμε την προσοχή μας στις δράσεις εκείνες που θα μπορούσαν να βελτιώσουν τα αποτελέσματα που είχαμε μέχρι τώρα και να καταστήσουν επίσης τις προσπάθειές μας πιο αποδοτικές.
<P>
Το πρόγραμμα προβλέπει και νέες δράσεις που αποβλέπουν σε δύο συγκεκριμένους στόχους. Πρώτα απ'όλα, στην ενθάρρυνση των ιδιωτικών και των δημοσίων επενδύσεων για την παραγωγή και την χρησιμοποίηση ενέργειας από τις ανανεώσιμες πηγές. Δεύτερον, στον εφοδιασμό με τα αναγκαία μέσα για την υλοποίηση και την παρακολούθηση της κοινοτικής στρατηγικής και του σχεδίου δράσης για τις ανανεώσιμες πηγές ενέργειας με χρονικό ορίζοντα το 2010.
<P>
Κύριε Πρόεδρε, το πρόγραμμα ALTENER II έχει πράγματι ιδιαίτερη σημασία. Και έχει ιδιαίτερη σημασία γιατί, όπως τόνισαν πολλοί από τους ομιλητές, συμβάλλει στην υλοποίηση των συνολικών κοινοτικών μας στόχων, όσον αφορά την μείωση των εκπομπών αερίων που προκαλούν το φαινόμενο του θερμοκηπίου. Και θα παίξει επίσης σημαντικό ρόλο στην διαμόρφωση των αναγκαίων συνθηκών για την αύξηση του μεριδίου των ανανεώσιμων πηγών στο ενεργειακό μας ισοζύγιο, όπως επίσης και στην μείωση της εξάρτησης της 'Ενωσης από τις εισαγωγές ενέργειας.
<P>
Δεν πρέπει να ξεχνάμε ότι η ανάπτυξη των ανανεώσιμων πηγών ενέργειας αποβλέπει στην μεγαλύτερη διείσδυσή τους στην αγορά. Και βέβαια, κατ'αυτόν τον τρόπο συμβάλλει θετικά στην προώθηση των γενικών πολιτικών προτεραιοτήτων της 'Ενωσης στους τομείς της οικονομικής και κοινωνικής συνοχής, για την τοπική και την περιφερειακή ανάπτυξη, για την οικονομική ανάπτυξη γενικότερα και, φυσικά, για την δημιουργία νέων θέσεων απασχόλησης.
<P>
Κύριε Πρόεδρε, θα ήθελα τώρα να αναφερθώ ειδικότερα στις τροπολογίες που έχουν κατατεθεί. Κατ'αρχάς μία γενική παρατήρηση: οι περισσότερες από τις τροπολογίες μάς επιτρέπουν να βελτιώσουμε την πρόταση, γι'αυτό και μπορούμε να τις αποδεχθούμε. Ορισμένες όμως από τις τροπολογίες πιστεύουμε ότι αφορούν περισσότερο την Λευκή Βίβλο για την κοινοτική στρατηγική για τις ανανεώσιμες πηγές ενέργειας παρά το πρόγραμμα ALTENER αυτό καθεαυτό. Παρ'όλα αυτά, και πιο συγκεκριμένα, η Επιτροπή μπορεί να αποδεχθεί ως έχουν, όπως έχουν κατατεθεί, τις τροπολογίες υπ'αριθ. 2, 6, 8, 9, 10, 19, 21, 23 και 25.
<P>
Η Επιτροπή επίσης αποδέχεται κατ'αρχήν ορισμένες από τις τροπολογίες τού Κοινοβουλίου. Αυτές, είτε θα μπορούσαμε να τις εντάξουμε στο κείμενο με μία αλλαγή της διατύπωσής τους, είτε θεωρούμε ότι καλύπτονται ήδη από την πρότασή μας. Σ'αυτό λοιπόν το πλαίσιο, αποδεχόμαστε με μία ελαφρά αναδιατύπωση τις τροπολογίες 5 και 7.
<P>
'Οσον αφορά την τροπολογία υπ'αριθ. 12, πιστεύουμε ότι μπορεί να ενσωματωθεί στην πρόταση μία γενική αναφορά στον στόχο του διπλασιασμού του μεριδίου συμμετοχής των ανανεώσιμων πηγών με χρονικό ορίζοντα το 2010 ως επακόλουθο των συζητήσεων για την Λευκή Βίβλο. Οι συγκεκριμένοι όμως στόχοι θα αναπτυχθούν περαιτέρω στο πλαίσιο της Λευκής Βίβλου. Το δεύτερο μέρος της τροπολογίας υπ'αριθ. 12 πιστεύουμε ότι μπορεί να ενσωματωθεί στην πρόταση, με εξαίρεση όμως της αναφοράς στην προώθηση της τεχνολογίας, ακριβώς γιατί αυτή η αναφορά έχει περισσότερη σχέση με τις δραστηριότητες που αναπτύσσονται στο πλαίσιο του προγράμματος THERMIE.
<P>
Το περιεχόμενο της τροπολογίας υπ'αριθ. 13 πιστεύω ότι καλύπτεται από το άρθρο 1 της πρότασης του προγράμματος.
<P>
Συμφωνούμε επίσης με την τροπολογία υπ'αριθ. 15. Γι'αυτό και θα επαναδιατυπώσουμε την αναφορά στους διάφορους τομείς τους οποίους καλύπτουν οι μελέτες του άρθρου 2, παράγραφος 1 α.
<P>
'Οσον αφορά την τροπολογία υπ'αριθ. 16, θα συμφωνήσω μαζί σας ότι ο οικολογικός τουρισμός αποτελεί αναπόσπαστο μέρος του προγραμματισμού σε τοπική και σε περιφερειακή κλίμακα. Η τροπολογία υπ'αριθ. 16 θα μπορούσε να ενσωματωθεί στην πρόταση, εκεί που αναφερόμαστε σε ορισμένους νευραλγικούς τομείς στο πλαίσιο του προγραμματισμού.
<P>
Μπορούμε επίσης να επαναδιατυπώσουμε και να συγκεντρώσουμε τις δράσεις πληροφόρησης που αναφέρονται στο άρθρο 2, παράγραφος 1 γ, έτσι ώστε να αντανακλούν τις τροπολογίες υπ'αριθ. 17 και 18.
<P>
'Οσον αφορά την τροπολογία υπ'αριθ. 20, η Επιτροπή εκτιμά ότι η διατύπωση της πρώτης και της τρίτης περίπτωσης του άρθρου 2, παράγραφος 1 στ χρειάζεται να είναι σφαιρική και πλήρης. Η παρακολούθηση της υλοποίησης της στρατηγικής και της συντελούμενης προόδου σε κοινοτικό επίπεδο, αλλά και σε επίπεδο κρατών μελών, θα πρέπει να καλύπτει όλες τις πλευρές και όλους τους τομείς που αναπτύσσονται στην Λευκή Βίβλο. Επομένως, δεν θα ήταν σκόπιμο να αναφέρονται ειδικότερα ορισμένοι μόνον τομείς. Γι'αυτό και σ'αυτό το σημείο προτιμούμε να παραμείνουμε στο αρχικό μας κείμενο.
<P>
Συμφωνούμε όμως με την τροπολογία υπ'αριθ. 22 και θα την ενσωματώσουμε με την ανάλογη αναδιατύπωση του άρθρου 2.
<P>
Αντίθετα, η Επιτροπή δεν μπορεί να αποδεχθεί τις τροπολογίες υπ'αριθ. 1, 3, 4, 11, 14, 24, 26 και 27.
<P>
'Οσον αφορά την τροπολογία υπ'αριθ. 1, η Επιτροπή εκφράζει την πλήρη ικανοποίησή της για την επιτυχία του Συνεδρίου ALTENER και προτίθεται να επαναλάβει αυτήν την εμπειρία που αποδείχθηκε χρήσιμη. Ωστόσο, μία τέτοιου είδους αναφορά θα μπορούσε να γίνει στην αιτιολογική έκθεση που συνοδεύει την πρόταση, αλλά όχι στο νομικό μέρος της απόφασης. Το ίδιο ισχύει και για την τροπολογία υπ'αριθ. 3.
<P>
Η τροπολογία υπ'αριθ. 4 αποτελεί παράδειγμα πρωτοβουλίας που ταιριάζει περισσότερο να ενταχθεί στην Λευκή Βίβλο για την κοινοτική στρατηγική μας.
<P>
Το περιεχόμενο της τροπολογίας υπ'αριθ. 11, δηλαδή σχετικά με το άνοιγμα του προγράμματος ALTENER στις μεσογειακές χώρες, δεν είναι δυνατόν αυτήν την στιγμή να γίνει αποδεκτό λόγω της απουσίας συμφωνιών σύνδεσης με αυτές τις χώρες.
<P>
'Οσον αφορά τώρα την τροπολογία υπ'αριθ. 14, η Επιτροπή θεωρεί ότι το ύψος τής χρηματοδότησης θα πρέπει να αποφασισθεί από την Αρμόδια επί του Προϋπολογισμού Αρχή. Γι'αυτό και δεν μπορούμε από την πλευρά μας να αποδεχθούμε αυτήν την τροπολογία.
<P>
Η τροπολογία υπ'αριθ. 24 δεν μπορεί επίσης να γίνει δεκτή γιατί οι εκθέσεις που υποβάλλει η Επιτροπή προς τα 'Οργανα αποτελούν αντικείμενο του άρθρου 6.
<P>
Όσον αφορά τώρα τις τροπολογίες υπ'αριθ. 26 και 27, που αναφέρονται στην επιτροπολογία, η Επιτροπή δεν μπορεί να τις αποδεχθεί καθώς πρέπει και σε αυτήν την περίπτωση να ακολουθήσουμε την γενική διαδικασία που προβλέπεται για αυτό το θέμα.
<P>
Κύριε Πρόεδρε, θα ήθελα επίσης, πριν ολοκληρώσω, να σας ενημερώσω ότι σήμερα το πρωί η Ευρωπαϊκή Επιτροπή συζήτησε το πρόγραμμα-πλαίσιο για την ενέργεια. 'Οπως γνωρίζετε, ένα μεγάλο μέρος αυτού του προγράμματος αναφέρεται στις ανανεώσιμες πηγές ενέργειας και επίσης στην ενεργειακή αποτελεσματικότητα. Δυστυχώς, η Ευρωπαϊκή Επιτροπή, ενώ συμφώνησε όσον αφορά τους πολιτικούς στόχους του προγράμματος, δεν κατόρθωσε να λάβει την τελική απόφαση επί του προγράμματος αυτού λόγω του ότι υπήρχαν διαφορετικές προσεγγίσεις και διαφορετικές απόψεις όσον αφορά τον προϋπολογισμό του προγράμματος. Και ειλικρινά σας λέω ότι δεν αισθάνομαι ιδιαίτερα ευτυχής για τις προτάσεις οι οποίες ακούγονται. Το κύριο όμως επιχείρημα το οποίο χρησιμοποιείται είναι ότι οι τρέχουσες δημοσιονομικές προοπτικές, οι οποίες αφορούν βεβαίως και τα έτη 1998-1999, δεν επιτρέπουν μεγάλες αυξήσεις στον τομέα των ανανεώσιμων πηγών ενέργειας, καθώς το Κοινοβούλιο δεν προέβλεψε να εκφράσει την πολιτική του βούληση, όπως εκφράζεται εδώ σήμερα, και κατά την διάρκεια της συζήτησης του προϋπολογισμού του 1998. Και βεβαίως, παραμένει ανοικτό το πλαίσιο των νέων δημοσιονομικών προοπτικών από το 2000 και μετά, για το οποίο δεν υπάρχουν αυτήν την στιγμή ενδείξεις. Η μόνη επίσημη ένδειξη η οποία υπάρχει αυτήν την στιγμή από την πλευρά των θεσμικών οργάνων είναι μόνον η πρόταση της Ευρωπαϊκής Επιτροπής όσον αφορά την Agenda 2000. Και στα πλαίσια της Agenda 2000, η ενέργεια δεν αποτελεί μία από τις πρώτες προτεραιότητες.
<P>
Ωστόσο όμως, επειδή βρισκόμαστε ακόμα στην αρχή αυτής της διαδικασίας, επειδή βρισκόμαστε ακόμα στην αρχή της συζήτησης στα πλαίσια του Συμβουλίου και στα πλαίσια του Κοινοβουλίου, γι'αυτό πιστεύω ότι όλοι όσοι πιστεύουμε και θέλουμε να συνεχίσουμε να υποστηρίζουμε τις ανανεώσιμες πηγές ενέργειας, όσοι πιστεύουμε ότι θα πρέπει να αποτελέσει έναν χώρο για τον οποίο πράγματι θα πρέπει να αντληθούν σημαντικά κεφάλαια και να χρησιμοποιηθούν σημαντικά κονδύλια από τον κοινοτικό προϋπολογισμό, επειδή ακριβώς συμβάλλει σε όλες τις βασικές προτεραιότητες για την προστασία του περιβάλλοντος, για τις νέες τεχνολογίες, για την δημιουργία νέων θέσεων απασχόλησης, θα πρέπει να εντείνουμε τις προσπάθειές μας τα επόμενα χρόνια ούτως ώστε οι ανανεώσιμες πηγές ενέργειας πράγματι να αποτελούν όχι μόνον μία πολιτική προτεραιότητα στα λόγια, αλλά να αποτελούν πολιτική προτεραιότητα και στην χρηματοδότηση και στον κοινοτικό προϋπολογισμό.
<P>
Γι'αυτόν τον λόγο λοιπόν, θα ήθελα να αποδεχθώ από την μία πλευρά την κριτική σας όσον αφορά το ύψος του προϋπολογισμού που παρουσιάζουμε για το Πρόγραμμα ALTENER, αλλά ταυτόχρονα θα πρέπει να εξηγήσω γιατί βρισκόμαστε σε πολύ δύσκολη θέση, αυτή ακριβώς την δύσκολη οικονομική συγκυρία στην οποία βρίσκεται το σύνολο της Ευρωπαϊκής 'Ενωσης.
<P>
Κύριε Πρόεδρε, κυρίες και κύριοι βουλευτές, θα ήθελα να πω και να σας διαβεβαιώσω ότι η Ευρωπαϊκή Επιτροπή κατέβαλε κάθε προσπάθεια για να ενσωματώσει το μεγαλύτερο μέρος των προτάσεων του Κοινοβουλίου στο κείμενο της πρότασης για το πρόγραμμα ALTENER ΙΙ. Θα ήθελα για μία άλλη μία φορά να σας ευχαριστήσω, να ευχαριστήσω όλους, να ευχαριστήσω την εισηγήτρια κ. Bloch von Blottnitz, και όλους τους ομιλητές που έλαβαν τον λόγο, για την υποστήριξή σας τόσο στην συγκεκριμένη πρόταση, όσο και στην γενικότερη κοινή μας προσπάθεια για την προώθηση των ανανεώσιμων πηγών ενέργειας.

<SPEAKER ID=202 NAME="Bloch von Blottnitz">
Έχω μία μόνον ερώτηση: τι γίνεται με τις τροπολογίες 28 και 29; Επ' αυτού, δυστυχώς, δεν μας είπατε τίποτα, και πρόκειται για τροπολογίες, πολύ σημαντικές για μας. Εάν δεν τις έχετε διαθέσιμες τώρα, μπορείτε να μας το πείτε και αύριο, νωρίς το πρωί.

<SPEAKER ID=203 NAME="Πρόεδρος">
Σύμφωνοι, θα μπορέσουμε να σας απαντήσουμε με άλλο τρόπο.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=13>
Αλιευτική συμφωνία με τη Μαυριτανία
<SPEAKER ID=204 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Imaz San Miguel (A4-0303/97), εξ ονόματος της Επιτροπής Αλιείας, για την πρόταση κανονισμού (ΕΚ) του Συμβουλίου σχετικά με τη σύναψη της συμφωνίας υπό τη μορφή ανταλλαγής επιστολών που τροποποιεί τη συμφωνία συνεργασίας σε θέματα θαλάσσιας αλιείας μεταξύ της Ευρωπαϊκής Κοινότητας και της Δημοκρατίας της Μαυριτανίας (COM(97)0263 -C4-0421/97-97/0158(CNS)).

<SPEAKER ID=205 NAME="Imaz San Miguel">
Κύριε Πρόεδρε, η έκθεση που αναλύουμε σήμερα εγκρίθηκε από την Επιτροπή Αλιείας στις 8 Οκτωβρίου και αναφέρεται σε τέσσερις τεχνικές τροποποιήσεις οι οποίες έγιναν στην ισχύουσα συμφωνία αλιείας ανάμεσα στην Ευρωπαϊκή Ένωση και την Μαυριτανία. Είναι αλήθεια πως πρόκειται για λιγότερο σημαντικές τροποποιήσεις. Εν πάση περιπτώσει, θέλω να ευχαριστήσω την κυρία Επίτροπο η οποία, παρότι πρόκειται για λιγότερο σημαντικές τροποποιήσεις, και παρότι σήμερα ταξίδευε, είναι παρούσα εδώ στην αίθουσα σε μια τόσο προχωρημένη ώρα.
<P>
Πρόκειται για τροποποιήσεις οι οποίες δεν επηρεάζουν τα ουσιαστικά στοιχεία της αλιευτικής συμφωνίας όπως είναι η διάρκεια της συμφωνίας, η οικονομική αποζημίωση και οι δυνατότητες αλιείας, αλλά επηρεάζουν απλά τεχνικά ζητήματα η δυνατότητα τροποποίησης των οποίων προβλεπόταν ήδη από το άρθρο 8.5 της προηγούμενης συμφωνίας.
<P>
Συγκεκριμένα, η πρώτη αλλαγή αναφέρεται σε μια τροποποίηση όσον αφορά την εποχή αλιείας των κεφαλόποδων και αυτή η αλλαγή όντως εφαρμόσθηκε ήδη, πριν από τις 31 Ιουλίου του τρέχοντος έτους και αναφέρεται σε ένα μέγιστο αριθμό τριών πλοίων της ποσόστωσης του δεύτερου έτους τα οποία πέρασαν στην ποσόστωση του πρώτου έτους, έτσι ώστε αυτό που στην πραγματικότητα αποτελούσε μια κατανομή 25 και 40 πλοίων για τον πρώτο χρόνο, έγινε 28 και 37. Όλα αυτά βέβαια διατηρώντας το περιθώριο ευελιξίας του 3 % για την χωρητικότητα σε τόνους η οποία είχε εγκριθεί από την προηγούμενη συμφωνία.
<P>
Η δεύτερη αλλαγή, η οποία έγινε ακριβώς κατόπιν αιτήσεων των αρχών της Μαυριτανίας, έχει ως στόχο να προσαρμόσει την συμφωνία στην εσωτερική νομοθεσία της Μαυριτανίας απαγορεύοντας στην περίπτωση αλιείας ανοιχτής θάλασσας την χρήση διπλού διχτύου στα συρόμενα δίχτυα και το δίπλωμα των ινών που αποτελούν τα συρόμενα δίχτυα.
<P>
Η τρίτη αλλαγή αναφέρεται στην δυνατότητα απόκτησης τριμηνιαίων αδειών για τονότρατες και για τα παραγάδια επιφανείας, αντί ετήσιων όπως ίσχυε. Όλο αυτό, βέβαια, με μια ανάλογη μείωση των οφειλών.
<P>
Τέλος, η τέταρτη αλλαγή αναφέρεται στην επιβολή στα 22 πλοία αλιείας ανοικτής θάλασσας μηνιαίας συνεισφοράς των 350 Ecu ανά πλοίο για τις δαπάνες της επιστημονικής παρατήρησης.
<P>
Πραγματικά, τέσσερις τροποποιήσεις οι οποίες δεν επηρεάζουν την ουσία της συμφωνίας ούτε τον προϋπολογισμό και που, κατά κάποιο τρόπο, συμβάλλουν στην βελτίωση των δυνατοτήτων των εφοπλιστών της Κοινότητας, και σε κάποιες περιπτώσεις, συμβάλλουν στην εφαρμογή των μέτρων διατήρησης πόρων που προβλέπονται στην νομιμότητα της Μαυριτανίας.
<P>
Επομένως, είναι τέσσερις τεχνικές τροποποιήσεις οι οποίες, λογικά, πρέπει επίσης να εγκριθούν από αυτό το Κοινοβούλιο, στο πλαίσιο μιας αλιευτικής συμφωνίας, όπως αυτή της Μαυριτανίας, ωφέλιμης για τον κοινοτικό στόλο και με ισχύ μέχρι τον Ιούλιο του 2001.
<P>
Όπως αναφέρεται στην έκθεση για την Κοινή Αλιευτική Πολιτική μετά το 2002, η οποία συζητήθηκε σήμερα το απόγευμα εδώ σε αυτό το ίδιο κοινοβουλευτικό φόρουμ, οι αλιευτικές συμφωνίες αποτελούν μια ενδιαφέρουσα συμβολή στον κοινοτικό στόλο εμπρός στην ανισορροπία ανάμεσα σε δυνατότητες και πόρους και επομένως, δεδομένου ότι δημιουργούν θέσεις εργασίας και οικονομική δραστηριότητα στην Ευρωπαϊκή Ένωση, πρέπει να υποστηρίξουμε αυτές τις τροποποιήσεις, οι οποίες αποτελούν βελτίωση μιας από τις υπάρχουσες συμφωνίες.
<P>
Για αυτό το λόγο, προσδοκώ από αυτό το Κοινοβούλιο μια σταθερή δέσμευση για την υπεράσπιση αυτής της φιλοσοφίας των αλιευτικών συμφωνιών -οι οποίες πάντα είναι προσαρμοσμένες στην πραγματικότητα της χώρας με την οποία συνάπτονται- και, επομένως, πρέπει να υποστηρίξουμε αυτές τις τροποποιήσεις, οι οποίες συμβάλλουν σε αυτή την ανάπτυξη.
<P>
Όσον αφορά την διαδικασία, υπάρχει μια άλλη πτυχή που θέλω να υπογραμμίσω. Έτσι όπως ακριβώς εξέφρασε η Επιτροπή Νομικών Θεμάτων στην Επιτροπή Αλιείας του Ευρωπαϊκού Κοινοβουλίου μέσω μιας επιστολής, την πρόταση απόφασης δια της οποίας τροποποιείται αυτή η συμφωνία δεν δικαιολογείται να καταφύγουμε στην διαδικασία της σύμφωνης γνώμης, δεδομένου ότι καμία από τις διατάξεις της, αν τις λάβουμε υπόψη μεμονωμένα, δεν έχει σημαντικές επιπτώσεις στον προϋπολογισμό, καθώς ακριβώς ορίζεται από το άρθρο 228 της Συνθήκης. Ωστόσο, αυτό δεν εμποδίζει το Κοινοβούλιο να διατηρήσει την θέση του -και αυτό θα το αναλύσει αργότερα η κυρία Palacio με πολύ μεγαλύτερη ακρίβεια-, η οποία υπάρχει στο ψήφισμα του Νοεμβρίου 1996, σύμφωνα με την οποία εκτιμά πως η νομική βάση η οποία πρέπει να εφαρμοσθεί στην αλιευτική συμφωνία ανάμεσα στην Ευρωπαϊκή Ένωση και την Μαυριτανία είναι η σύμφωνη γνώμη, σύμφωνα με το άρθρο 43. Πρόκειται για μια εξουσία του Ευρωπαϊκού Κοινοβουλίου την οποία ούτε πρέπει ούτε μπορούμε να την αρνηθούμε και η τήρηση της οποίας σημαίνει μεγαλύτερη εξουσία και δυνατότητα ελέγχου στους πολίτες και την εγγύηση, οριστικά, του ευρωπαϊκού σχεδίου.
<P>
Για αυτό το λόγο, κάνουμε ρητή μνεία σε αυτή τη θέση στο σημείο 2 του νομοθετικού ψηφίσματος για το οποίο θα ψηφίσουμε.
<P>
Για όλα αυτά λοιπόν, καθώς και όπως εγκρίθηκαν από την Επιτροπή Αλιείας και με τις υποχρεωτικές θετικές γνώμες της Επιτροπής Νομικών Θεμάτων και Δικαιωμάτων των Πολιτών αφενός, και της Επιτροπής Ανάπτυξης και Συνεργασίας αφετέρου, αιτούμαι από την Ολομέλεια του Ευρωπαϊκού Κοινοβουλίου την έγκριση της εν λόγω έκθεσης για την οποία θα ψηφίσουμε αύριο το πρωί.
<P>
Θέλω εκ νέου, κύριε Πρόεδρε, να ευχαριστήσω την κυρία Επίτροπο, που σήμερα έλειπε, για την παρουσία της, αλλά ωστόσο συμφώνησε να παραστεί στην συζήτηση για αυτή την έκθεση σχετικά με τεχνικές τροποποιήσεις που, παρότι είναι μικρότερης σημασίας, λογικά, είναι σημαντικές όπως όλα τα μέτρα που λαμβάνει η Ευρωπαϊκή Ένωση.

<SPEAKER ID=206 LANGUAGE="ES" NAME="Medina Ortega">
Κύριε Πρόεδρε, το προχωρημένο της ώρας δεν είναι πολύ κατάλληλο για τη συζήτηση εις βάθος ακαδημαϊκού χαρακτήρα για την σύμβαση της Μαυριτανίας. Ο κύριος εισηγητής το έθεσε με μεγάλη σαφήνεια: δεν πρόκειται για πλήρη διεθνή συμφωνία, αλλά για μια απλή ανταλλαγή σημειώσεων. Μια ανταλλαγή σημειώσεων η οποία κάνει ορισμένες τεχνικές προσαρμογές και που επομένως καθιστά τη νομική βάση που πρότεινε η Επιτροπή τελείως σωστή.
<P>
Αλλά τόσο αργά το βράδυ, κύριε Πρόεδρε, δεν ξέρω αν αντί να κάνουμε μια πλήρη ανάλυση, εκμεταλλευόμενοι το γεγονός ότι έχουμε εδώ την κυρία Επίτροπο, θα ήταν καλύτερα να πούμε ένα παραμύθι, κάτι σαν τις "χίλιες και μια νύχτες», για να κοιμηθούμε ίσως έτσι πιο εύκολα.
<P>
Η κυρία Επίτροπος και εγώ ο ίδιος, στα νιάτα μας, θαυμάζαμε κάποιο τρόπο σκέψης, όπως, φαντάζομαι, πολλοί άλλοι εδώ. Αναφέρομαι στον τρόπο σκέψης ενός μεγάλου κινέζου πολιτικού. Ονομαζόταν Μαο Τσε Τούνγκ, και άφησε ένα βαρυσήμαντο έργο, το οποίο ονομάζεται Η Κόκκινη Βίβλος, από μια μετάφραση -εγώ δεν μπόρεσα ποτέ να διαβάσω την Κόκκινη Βίβλο στα κινέζικα, γιατί δεν ξέρω τη γλώσσα-, διάβασα μια πολύ γνωστή φράση σε αυτό το βιβλίο όπου ο Μάο Τσε Τούνγκ έλεγε πως είναι καλύτερο να δώσεις σε ένα παιδί ένα καλάμι για να ψαρέψει παρά να του δώσεις ένα ψάρι να φάει.
<P>
Φαίνεται πως η επιρροή της Κόκκινης Βίβλου ήταν τεράστια, ήταν τρομερή. Και αυτή τη στιγμή, οι Κινέζοι έχουν αυξήσει τρομερά τις δυνατότητες τους στην αλιεία, μέχρι τέτοιου σημείου ώστε, αυτή τη στιγμή, ενώ εμείς ασχολούμαστε με κάποιες τεχνικές τροποποιήσεις της συμφωνίας με την Μαυριτανία, τυγχάνει να μένω εκεί κοντά και οι ψαράδες μου λένε πως υπάρχει ένας κινέζικος στόλος ο οποίος, ενώ εμείς εδώ ψαρεύουμε ένα ένα τα ψάρια, πρέπει να έχει μερικά εκατομμύρια κινέζους οι οποίοι ψαρεύουν, γιατί αδειάζουν στην κυριολεξία την θάλασσα από τα ψάρια.
<P>
Επομένως, αυτό αποδεικνύει, αφενός την χρησιμότητα της σκέψης του Μάο Τσε Τούνγκ, την αποτελεσματικότητα της σκέψης του και παράλληλα τους κινδύνους που συνεπάγονται για την αλιεία και τα ψάρια. Γιατί προφανώς έχουν μια τεχνική -δεν ξέρω αν την έμαθαν από τον Κομφούκιο ή τον Λάο-Τσεσύμφωνα με την οποία καλύπτουν μια συγκεκριμένη περιοχή και τα κινέζικα πλοία περιφέρονται μέσα σε αυτή την περιοχή, ενώ όλοι οι κινέζοι ψαρεύουν, έτσι ώστε μετά από μερικές περιφορές δεν μένουν ούτε ψάρια ούτε υπάρχει η πιθανότητα να υπάρξουν ξανά ψάρια εκεί.
<P>
Εφόσον κάναμε την κυρία Επίτροπο να έρθει εδώ απόψε, παρά το προχωρημένο της ώρας και προφανώς είναι κουρασμένη, θα ήθελα να λάβω την ευκαιρία για να δω αν θα μπορούσαμε μέσα από αυτό το διδακτικό πνεύμα του μεγάλου δασκάλου Μάο Τσε Τούνγκ, από την Επιτροπή, να κάνουμε κάποιο συμπληρωματικό μάθημα, και εννοώ να μάθουμε στους κινέζους πως αν ψαρεύουν πάρα πολλά ψάρια στο τέλος δεν θα έχουν τι να φάνε και θα πεινάσουν. Και θα έπρεπε να εξηγήσουμε στους φίλους μας τους Μαυριτανούς και τους Κινέζους πως καλό είναι να υπάρχουν όρια στην αλιεία.
<P>
Πιστεύω πως αυτή τη στιγμή η Ευρωπαϊκή Κοινότητα δίνει το παράδειγμα όσον αφορά αυτή την πτυχή. Πιστεύω πως ανησυχούμε και πως η Επίτροπος Bonino έχει μεγάλο μέρος αυτής της ευθύνης αλλά και του επαίνου για αυτόν τον περιορισμό και για τον τρόπο με τον οποίο η Ευρωπαϊκή Ένωση ασκεί αυτή τη στιγμή την αλιευτική δραστηριότητα. Αλλά ίσως σαν ένα δεύτερο μέρος αυτής της δραστηριότητας -και γνωρίζω πως η Επίτροπος Bonino είναι πολύ επιφορτισμένη με το έργο της- θα μπορούσε ίσως η Ευρωπαϊκή Κοινότητα, επωφελούμενη από αυτές τις συμβάσεις αλιείας, να εξηγήσει στους φίλους Μαυριτανούς και Κινέζους πως, έπειτα από κάποιο επίπεδο αποτελεσματικότητας στην αλιεία επέρχεται η καταστροφή.
<P>
Κλείνοντας, κύριε Πρόεδρε, δεν αρκεί εμείς οι κοινοτικοί να περιορίσουμε τον αριθμό των αλιευμάτων και να λάβουμε ειδικά μέτρα για αυτή την μείωση, αλλά ίσως, επιπλέον, θα έπρεπε να χρησιμοποιήσουμε την θέση μας για να διδάξουμε στους άλλους πως η αλιεία είναι μια πολύ επικίνδυνη δραστηριότητα, πως μια διεξοδική αλιεία μπορεί να καταστρέψει τα αλιευτικά αποθέματα, και ίσως μπορούμε να βοηθήσουμε τους Κινέζους και τους Μαυριτανούς να επιδίδονται σε αυτή την δραστηριότητα με κάποιο μέτρο και περιορισμό.

<SPEAKER ID=207 NAME="Palacio Vallelersundi">
Κύριε Πρόεδρε, κυρία Επίτροπε, έπειτα από την πολύ ενδιαφέρουσα παρέκβαση του κυρίου Medina είναι λίγο άσκοπο να επιστρέψουμε στο ζήτημα της νομικής βάσης. Πρέπει να πω επίσης πως ο κ. Imaz San Miguel έχει ήδη πει τα πιο σημαντικά.
<P>
Εξ ονόματος της Επιτροπής Νομικών Θεμάτων, είναι σημαντικό να τονίσουμε πως θεωρούμε κατάλληλη τη νομική βάση που πρότεινε η Επιτροπή, δηλαδή, το άρθρο 43 όσον αφορά το ταμείο, και όσον αφορά τον τρόπο, το άρθρο 223, παράγραφος 3, εδάφιο πρώτο. Και αυτό, γιατί όπως είπε ο κ. Imaz San Miguel, δεν θεωρείται πως υπάρχουν σε αυτή την πράξη ουσιαστικές τροποποιήσεις οι οποίες να έχουν σημαντικές δημοσιονομικές επιπτώσεις.
<P>
Και αυτό επίσης διότι, σε αυτή την περίπτωση και στο κοινοτικό δίκαιο, δεν παρεμβαίνει ο παραλληλισμός των τρόπων. Δηλαδή, η τροποποίηση μιας πράξης δεν είναι απαραίτητο να ακολουθεί την ίδια διαδικασία με την πράξη βάση.
<P>
Επομένως, πρέπει να επιμείνουμε, παρότι το έχει ήδη κάνει ο κ. Imaz San Miguel, να διατηρηθεί σταθερό το Κοινοβούλιο, όπως έκανε τότε η Επιτροπή, στην υπεράσπιση πως η κατάλληλη νομική βάση για την συμφωνία με την Μαυριτανία -Κανονισμός 408/97-, είναι το δεύτερο εδάφιο της παραγράφου 3 του άρθρου 228, μαζί με το άρθρο 43, το οποίο ισχύει ακόμη όσον αφορά το ταμείο. Και είναι έτσι διότι, όσο για μια διοργανική συμφωνία, όπως το ζητά αυτή η Συνέλευση, ή, σε τελευταία ανάλυση και αν δεν γίνεται αλλιώς, το Ευρωπαϊκό Δικαστήριο δεν δέχεται αυτή την νομική έννοια η οποία, προς το παρόν, δεν είναι καθορισμένο τι σημαίνει σοβαρή δημοσιονομική επίπτωση, η Συνέλευση αυτή πρέπει να απαιτήσει πως έχει το δικαίωμα να ερμηνεύσει και κυρίως όταν, όπως σε αυτή την περίπτωση, στο Συμβούλιο δεν υπάρχει κανένας λόγος για αλλαγή της νομικής βάσης που έχει προτείνει η Επιτροπή, η οποία, κατά την κρίση του Κοινοβουλίου, είναι το τρίτο εδάφιο της παραγράφου 3 του άρθρου 228.
<P>
Έτσι λοιπόν, κύριε Πρόεδρε, έχουμε μια προσφυγή ακύρωσης ενώπιον του Ευρωπαϊκού Δικαστηρίου και ελπίζουμε, σε αυτή την περίπτωση, να καθορίσει το Δικαστήριο τι θα πρέπει να σημαίνει η έννοια "σημαντικές δημοσιονομικές επιπτώσεις».

<SPEAKER ID=208 NAME="Bonino">
Κύριε Πρόεδρε, κύριοι βουλευτές, όντως σχετικά με την έκθεση του κυρίου Imaz San Miguel δεν έχω να προσθέσω πολλά, γιατί καθώς έλεγε, πρόκειται για τεχνικά μέτρα και μικρές αλλαγές που βελτιώνουν την διατήρηση των πόρων με πιο επιλέξιμα μέσα.
<P>
Επομένως, θα ήθελα να επωφεληθώ από αυτά τα λίγα λεπτά για να πω δύο πράγματα: το πρώτο αναφέρεται στον μη κοινοτικό στόλο στην Μαυριτανία. Έγινε μια πρόσφατη επίσκεψη στην Μαυριτανία με σκοπό τον έλεγχο της αλιευτικής συμφωνίας πριν από δέκα μέρες. Και όντως υπάρχουν δύο προβλήματα: πρώτον ότι ο κινεζικός στόλος χρησιμοποιεί τη σημαίαα της Μαυριτανίας για κοινοπραξίες ή κάτι σχετικό, αλλά υπάρχει και άλλο πρόβλημα και είναι η άτακτη ανάπτυξη του για αλιευτικό στόλο μικρής κλίμακας Υπάρχουν τώρα περισσότερες από 3.000 ή 4.000 πιρόγες που ψαρεύουν χταπόδια και, επιπλέον, ψαρεύουν στην παράκτια περιοχή, η οποία αποτελεί περιοχή αναπαραγωγής. Οπότε έχουμε αυτά τα δύο προβλήματα. Και εγώ θα ήθελα να διαβεβαιώσω τον κ. Medina πως εξηγούμε τα πάντα με όλους τους δυνατούς τρόπους σκέψης. Αλλά δεν μπορούμε να τους επιβάλλουμε τίποτα, δεδομένου ότι είναι ένα κυρίαρχο κράτος το οποίο δρα στα χωρικά του ύδατα. Ωστόσο, η συζήτηση που είχαμε επίσης με τους μαυριτανούς αλιείς -όχι τους κινέζους, αλλά τους μαυριτανούς- μπορεί να μας βοηθήσει να επιτύχουμε λίγο αυτή την έννοια της υπεύθυνης αλιείας την οποία προσπαθούμε να τηρήσουμε στον κοινοτικό στόλο με πολλά προβλήματα όμως για τους αλιείς.
<P>
Επομένως, ο διάλογος αυτός έχει ήδη αρχίσει, αλλά δεν μπορεί, για νομικούς λόγους που γνωρίζετε πολύ καλά, να επιβληθεί. Πιστεύω όμως πως μπορούμε, τουλάχιστον, να φτάσουμε σε κάποιες θετικές πτυχές, παραδείγματος χάριν, να τηρεί και ο αλιευτικός στόλος μικρής κλίμακας το απαγορευτικό στις περιοχές αναπαραγωγής. Επιπλέον, βοηθάμε τους Μαυριτανούς, μαζί με τα κράτη μέλη αλλά επίσης με μέρος της χρηματοδότησης αυτής της συμφωνίας, για να βελτιώσουν το σύστημα ελέγχου. Ο δρόμος θα είναι μακρύς, αλλά θέλω να σας διαβεβαιώσω κύριε βουλευτά πως αυτή είναι μια από τις ανησυχίες μας.
<P>
Κύριε Πρόεδρε, κύριοι βουλευτές, θα μου επιτρέψετε να πάρω δύο λεπτά για να κάνω μερικές διευκρινίσεις σχετικά με την συζήτηση που διεξήχθη σήμερα. Σήμερα, μετά το μεσημέρι, διεξήχθη μια πολύ μακρά συζήτηση σε αυτή τη Συνέλευση σχετικά με την μεταρρύθμιση της Κοινής Αλιευτικής Πολιτικής μετά το 2002. Εγώ δεν ήμουν παρούσα, κύριε Πρόεδρε, απλά επειδή ακόμη δεν έχω το χάρισμα να βρίσκομαι σε δύο μέρη παράλληλα.. Και ούτε ταξίδευα ούτε ήμουν στον κινηματογράφο, αλλά στο μπροστινό κτίριο σε μια συνάντηση καταναλωτών για την οποία είχαν κινητοποιηθεί δεκάδες άτομα.
<P>
Το Κοινοβούλιο, κύριε Πρόεδρε, έχει σίγουρα την κυριαρχία για να εκπονήσει την ιδία ημερήσια διάταξη, αλλά από την στιγμή που έμαθα πως αυτή η συζήτηση θα γινόταν σήμερα, επικοινώνησα με την πρόεδρο της Επιτροπής Αλιείας και την Γενική Γραμματεία για να δω αν θα μπορούσε να τροποποιηθεί η ημερήσια διάταξη για να παρευρεθώ, δεδομένου ότι η συζήτηση για την μεταρρύθμιση της Κοινής Αλιευτικής Πολιτικής, όπως μπορείτε να φανταστείτε, παρουσιάζει μεγάλο ενδιαφέρον για μένα. Η ημερήσια διάταξη δεν μπόρεσε να τροποποιηθεί. Μου εξήγησαν πως η διάταξη των εκθέσεων γίνεται με βάση την σημασία τους, και επομένως δεν μπόρεσε να συμπεριληφθεί η συζήτηση το βράδυ. Και εγώ, κύριε Πρόεδρε, δυστυχώς δεν μπορώ να βρίσκομαι σε δύο μέρη παράλληλα.
<P>
Και το λέω αυτό διότι υπό το φως αυτού του γεγονότος και επίσης του γεγονότος ότι η πρόεδρος της Επιτροπής Αλιείας γνωρίζει πως προσπαθήσαμε να αλλάξουμε την ημερήσια διάταξη του Κοινοβουλίου πριν από δέκα ημέρες για να δούμε αν θα μπορούσε να κανονιστεί, εκτιμώ πως μερικές από τις σημερινές κριτικές με αφήνουν άναυδη, αφενός, και είναι λίγο σύμφωνες πολιτικά, αφετέρου. Πιστεύω πως το συμπέρασμα ότι η απουσία της Επιτροπής από την σημερινή συζήτηση δηλώνει ελάχιστο ενδιαφέρον, ειλικρινά είναι αβάσιμο. Φαντάζομαι πως η πρόεδρος κυρία Fraga επίσης ενδιαφέρεται πολύ για την αλιεία, και αν τώρα δεν βρίσκεται εδώ, φαντάζομαι πως κάτι έχει να κάνει. Δεν λυπάμαι, δεν παραπονούμαι. Απλά ελπίζω αυτή η σχέση ανάμεσα στα θεσμικά όργανα να μπορεί να είναι πιο σωστή και έχω εμπιστοσύνη σε αυτή, κύριε Πρόεδρε.

<SPEAKER ID=209 NAME="Πρόεδρος">
Σας ευχαριστώ κυρία Επίτροπε. Φυσικά πρέπει να σκεφτούμε ότι και ο βουλευτής κ.Fraga δεν διαθέτει ακόμα τα χάρισμα της πανταχού παρουσίας. Φαντάζομαι ότι θα είναι απασχολημένος σε άλλες συναντήσεις.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00 .
<P>
(Η συνεδρίαση λήγει στις 00.30)

