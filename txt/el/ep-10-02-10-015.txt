<CHAPTER ID="015">
Κατάσταση στην Ουκρανία (συζήτηση)
<SPEAKER ID="569" NAME="Πρόεδρος">
Το επόμενο σημείο της ημερήσιας διάταξης είναι η δήλωση της Ύπατης Εκπροσώπου της Ένωσης για Θέματα Εξωτερικής Πολιτικής και Πολιτικής Ασφάλειας και Αντιπροέδρου της Επιτροπής σχετικά με την κατάσταση στην Ουκρανία.
<SPEAKER ID="570" NAME="Štefan Füle" LANGUAGE="EN">
Κύριε Πρόεδρε, η Ύπατη Εκπρόσωπος και Αντιπρόεδρος της Επιτροπής, Cathy Ashton, μου ζήτησε να προβώ στις ακόλουθες παρατηρήσεις.
<P>
Επιτρέψτε μου να σας ευχαριστήσω γι' αυτήν την πολύ επίκαιρη πρόσκληση να σας μιλήσω για την Ουκρανία, η οποία είναι εταίρος καίριας σημασίας για την Ευρωπαϊκή Ένωση.
<P>
Όπως θα γνωρίζετε, την Κυριακή πραγματοποιήθηκε στην Ουκρανία ο δεύτερος γύρος των προεδρικών εκλογών. Αυτό αποτέλεσε σημαντικό γεγονός, όχι μόνο για την ίδια τη χώρα, αλλά και για την ευρύτερη περιοχή συνολικά. Είναι σημαντικό, διότι η Ουκρανία θα χρησιμεύσει ως σημαντικό παράδειγμα για τις γειτονικές της χώρες.
<P>
Επικροτούμε τη θετική αποτίμηση που έκανε η διεθνής αποστολή εκλογικών παρατηρητών του ΟΑΣΕ και του Γραφείου Δημοκρατικών Θεσμών και Ανθρωπίνων Δικαιωμάτων (ODIHR), ότι δηλαδή οι εκλογές διεξήχθησαν σύμφωνα με τις διεθνείς προδιαγραφές και ότι καταγράφηκε περαιτέρω πρόοδος στο ήδη θετικό ιστορικό διεξαγωγής εκλογών από το 2004 και μετά.
<P>
Με τη δήλωση που εξέδωσε η Ύπατη Εκπρόσωπος τη Δευτέρα εξέφρασε αυτό το συναίσθημα. Συνεχάρη επίσης τους πολίτες της Ουκρανίας για τη σταθερή προσήλωσή τους στη δημοκρατική διαδικασία. " μεγάλη προσέλευση και τις δύο ημέρες διεξαγωγής των εκλογών ήταν ένα ιδιαίτερα ενθαρρυντικό γεγονός.
<P>
Είναι σαφές ότι η δημοκρατία της Ουκρανίας συνεχίζει τη διαδικασία εδραίωσής της. Ο πληθυσμός της χώρας προσέρχεται στις κάλπες, κάνει ελεύθερα την επιλογή του και προσδοκά να εισακουστεί. Αυτό αποτελεί αξιοσημείωτο επίτευγμα. Το πλέον σημαντικό είναι ότι καταδεικνύει την προσήλωση της Ουκρανίας στις ευρωπαϊκές αξίες.
<P>
Οι εκλογές έχουν νικητές και ηττημένους. Το εκλογικό σώμα είναι εκείνο που αποφασίζει. Καθώς συνεδριάζουμε σήμερα εδώ στο Στρασβούργο, δεν έχουν επικυρωθεί ακόμη τα επίσημα εκλογικά αποτελέσματα από την κεντρική εκλογική επιτροπή.
<P>
Τα προκαταρκτικά εκλογικά αποτελέσματα δείχνουν μια πολύ μικρή διαφορά μεταξύ των δύο αντιπάλων. Ακούσαμε ήδη για τις πιθανές ενστάσεις επί των αποτελεσμάτων ενώπιον των δικαστικών αρχών. Ήδη ξεκίνησε η εκδίκαση ορισμένων υποθέσεων σε τοπικό επίπεδο.
<P>
Είναι λογικό και εύλογο ότι θα διερευνηθούν τα όποια πιθανά προβλήματα. Ταυτόχρονα, είναι εξόχως σημαντικό να συνεχιστεί ομαλά η εκλογική διαδικασία συνολικά, ώστε να καταδειχθεί τόσο η αποφασιστικότητα όσο και το βάθος της δημοκρατικής ωριμότητας της Ουκρανίας, καθώς και η ίδια η κοινή δέσμευση των υποψηφίων για την ανάπτυξη της χώρας.
<P>
Κάθε διεξαγωγή εκλογών αποτελεί έκφραση της λαϊκής βούλησης. Αποτελεί επίσης ευκαιρία για μια νέα αρχή. Είναι πλέον ζωτικής σημασίας για την Ουκρανία να πάει μπροστά. " επιτυχία της εκλογικής διαδικασίας στην Ουκρανία -δεδομένης της γεωγραφικής και στρατηγικής σημασίας της Ουκρανίας- έχει σημασία για την ΕΕ και για την Ευρώπη συνολικά.
<P>
Τα τελευταία χρόνια, παρατηρήσαμε πολιτική αστάθεια, που χαρακτηρίζεται από τον ανταγωνισμό μεταξύ Προέδρου και Πρωθυπουργού και η οποία επιδεινώνεται από την έλλειψη σαφήνειας στο Σύνταγμα. " Ουκρανία διεξάγει σε σταθερή βάση ομαλές εκλογές και διαθέτει μια σφριγηλή κοινωνία των πολιτών και ελεύθερα ΜΜΕ. Δυστυχώς, όμως, η συνολική μεταρρυθμιστική διαδικασία -η οποία είναι ζωτικής σημασίας για την Ουκρανία- επιβραδύνθηκε αισθητά. Θα έπρεπε να έχουν γίνει πολύ περισσότερα πράγματα τα τελευταία χρόνια.
<P>
Επίσης, προεκλογικές σκοπιμότητες έφεραν προσκόμματα στην υλοποίηση του έτοιμου προς ενεργοποίηση διακανονισμού με το ΔΝΤ, καθώς η Ουκρανία δεν πληροί τους απαιτούμενους όρους. " αδυναμία του συνταγματικού πλαισίου της Ουκρανίας επίσης συνέβαλε σε αυτό.
<P>
Είμαι πεπεισμένος ότι μιλώ εξ ονόματος όλων μας όταν λέω ότι προσδοκούμε από τη νέα ηγεσία της Ουκρανίας να εμφυσήσει νέα πνοή στις μεταρρυθμιστικές της προσπάθειες. Ως πρώτη προτεραιότητα στο πλαίσιο της αντιμετώπισης των συνεπειών της παγκόσμιας χρηματοοικονομικής κρίσης και της διασφάλισης της μελλοντικής οικονομικής σταθερότητας, η Ουκρανία πρέπει να επανέλθει στην πορεία εφαρμογής του προγράμματος του ΔΝΤ, χωρίς καθυστέρηση. Αυτό αποτελεί επίσης προϋπόθεση για την εκταμίευση ενδεχόμενης μακροοικονομικής βοήθειας από την ΕΕ.
<P>
Τις επόμενες εβδομάδες και μήνες θα δούμε να σχηματίζεται στο Κίεβο μια νέα κυβέρνηση. Το μήνυμα της ΕΕ προς την ηγεσία της Ουκρανίας είναι σταθερό και σαφές: τώρα είναι η ώρα των πράξεων. Περιμένουμε να δούμε συγκεκριμένα βήματα προόδου. " μεταρρύθμιση είναι βασική για τη μακροπρόθεσμη ευημερία και ασφάλεια της Ουκρανίας. Είναι προς το ίδιο το συμφέρον της Ουκρανίας - όχι μόνο για την ικανοποίηση της διεθνούς κοινότητας. Αυτό το μήνυμα είχε ήδη δοθεί στη σύνοδο κορυφής ΕΕ-Ουκρανίας στις 4 Δεκεμβρίου 2009.
<P>
Απαιτείται δράση σε πολλά επίπεδα. Στο οικονομικό μέτωπο, η Ουκρανία πρέπει να αναλάβει επείγουσα δράση για την αντιμετώπιση της διαφθοράς και τη βελτίωση του επιχειρηματικού και του επενδυτικού κλίματος. Αυτό περιλαμβάνει προσπάθειες για την ενίσχυση της ανεξαρτησίας του δικαστικού σώματος, για το άνοιγμα της οικονομίας και τη διασφάλιση υγιούς και διαφανούς ανταγωνισμού - για παράδειγμα, μέσω της θέσπισης νόμου για τις δημόσιες προμήθειες σύμφωνα με τις διεθνείς προδιαγραφές και το κεκτημένο της Ευρωπαϊκής Ένωσης.
<P>
Παράλληλα, πρέπει να αναληφθούν και να υλοποιηθούν βασικές τομεακές μεταρρυθμίσεις σε τομείς όπως η ενέργεια -ιδιαίτερα ο τομέας του φυσικού αερίου- οι μεταφορές και το περιβάλλον. Ενθαρρύνουμε επίσης σταθερά την Ουκρανία να επανεξετάσει το ζήτημα της συνταγματικής μεταρρύθμισης, να φέρει σταθερότητα και να θεσπίσει λειτουργικούς βασικούς κανόνες για την πολιτική ζωή. Ένα Σύνταγμα πρέπει να αντέχει στη δοκιμασία του χρόνου, η δε μεταρρύθμισή του δεν θα πρέπει να συναρτάται από βραχυπρόθεσμες πολιτικές σκοπιμότητες. Εναπόκειται στην Ουκρανία να επιλέξει το πρότυπο το οποίο θέλει να ακολουθήσει. Ωστόσο, θα πρέπει να διασφαλίσει τη δημιουργία ενός αποτελεσματικού συστήματος θεσμικών ελέγχων και ισορροπιών προς αποφυγή της πολιτικής παράλυσης που βίωσε η Ουκρανία στο παρελθόν. " βοήθεια και οι συμβουλές της Επιτροπής της Βενετίας θα είναι σημαντικές για να διασφαλιστεί ότι αυτό θα γίνει κατά τρόπο σύμμορφο προς τις ευρωπαϊκές προδιαγραφές, αντλώντας τα οφέλη της καλύτερης εμπειρίας που είναι διαθέσιμη.
<P>
Εκείνο όμως που προέχει σε σύγκριση ακόμη και με τις πρώτες προτεραιότητες των μεταρρυθμίσεων είναι ότι η Ουκρανία χρειάζεται να συνεχίσει το ευρύ έργο διασφάλισης της κανονιστικής προσέγγισης προς τις προδιαγραφές της Ευρωπαϊκής Ένωσης. Αυτό αποτελεί προαπαιτούμενο για να διασφαλιστεί ότι η Ουκρανία θα μπορέσει να αντλήσει τα πλήρη οφέλη από τη νέα και φιλόδοξη συμφωνία σύνδεσης ΕΕ-Ουκρανίας, την οποία επί του παρόντος διαπραγματευόμαστε με την Ουκρανία - περιλαμβανομένης μιας προωθημένου και ολοκληρωμένου χαρακτήρα ζώνης ελευθέρων συναλλαγών,
<P>
Δικό μας καθήκον είναι να ενθαρρύνουμε την Ουκρανία στην πορεία προόδου της και να υποστηρίξουμε την ίδια την ηγεσία του Κιέβου σε μια διαδικασία μακροπρόθεσμων μεταρρυθμίσεων και εκσυγχρονισμού. Διαθέτουμε πολλά μέσα για να το κάνουμε αυτό. Μέσω της ευρωπαϊκής πολιτικής γειτονίας διαθέτουμε τα μέσα για να υποστηρίξουμε τις μεταρρυθμιστικές προσπάθειες της ίδιας της Ουκρανίας. Ήδη σήμερα η συνεχιζόμενη και σχεδιαζόμενη τεχνική και χρηματοπιστωτική συνεργασία με την Ουκρανία κυμαίνεται στα 435 εκατομμύρια ευρώ, χωρίς να υπολογίζουμε ενδεχόμενη μακροοικονομική βοήθεια. " ανατολική εταιρική σχέση παρείχε συμπληρωματικά μέσα. Το ολοκληρωμένο πρόγραμμα δημιουργίας θεσμών που προβλέπει η ανατολική εταιρική σχέση αποτελεί χαρακτηριστικό παράδειγμα, καθώς επικεντρώνεται συγκεκριμένα στους θεσμούς της ίδιας της ουκρανικής κυβέρνησης, που χρειάζονται ενίσχυση για να επιδοθούν στις μεταρρυθμίσεις.
<P>
Γενικότερα, στις διαπραγματεύσεις με την Ουκρανία για μια νέα φιλόδοξη συμφωνία σύνδεσης ΕΕ-Ουκρανίας, καθορίσαμε με σαφήνεια τους στόχους μας: την πολιτική σύνδεση και την οικονομική ολοκλήρωση μεταξύ Ευρωπαϊκής Ένωσης και Ουκρανίας. Αυτό είναι ένα πολύ αξιοσημείωτο εγχείρημα, περιλαμβανομένης της δημιουργίας μιας προωθημένου και ολοκληρωμένου χαρακτήρα ζώνης ελεύθερων συναλλαγών, που θα περιλαμβάνει εκτεταμένη κανονιστική προσέγγιση προς το κεκτημένο της Ευρωπαϊκής Ένωσης.
<P>
" προσφορά μας όμως προς την Ουκρανία δεν είναι μονής κατεύθυνσης. Ο ρυθμός που Ουκρανία και ΕΕ θα έρθουν πλησιέστερα στο μέλλον εξαρτάται από την ποιότητα και το βάθος των ίδιων των μεταρρυθμιστικών προσπαθειών της Ουκρανίας. Προσβλέπουμε στη συνεργασία με τη νέα ηγεσία της Ουκρανίας για να επιτύχουμε τους κοινούς μας στόχους.
<P>
Ήμασταν σήμερα σε επαφή μέσω των γραφείων μας με την Ύπατη Εκπρόσωπο και συνάδελφό μου στην Επιτροπή και επιτρέψτε μου να συνοψίσω τα τρία ακόλουθα μηνύματα: πρώτον, συμφωνούμε όλοι ότι αυτές οι εκλογές απέδειξαν το σφρίγος της δημοκρατίας στην Ουκρανία· δεύτερον, είναι δεδομένη η δέσμευσή μας για εμβάθυνση της σχέσης με την Ουκρανία και για την υποστήριξή της στην εφαρμογή του μεταρρυθμιστικού της προγράμματος· τρίτον, προσβλέπουμε στην έναρξη μιας εποικοδομητικής συνεργασίας με τον νεοεκλεγέντα Πρόεδρο, αμέσως μόλις ανακοινωθούν τα επίσημα αποτελέσματα.
<SPEAKER ID="572" NAME="Elmar Brok" LANGUAGE="DE">
Κυρία Πρόεδρε, κύριε Επίτροπε, είμαστε μάλλον απογοητευμένοι. Είμαι ένας από εκείνους που βρίσκονταν στη σκηνούπολη στη διάρκεια της Πορτοκαλί Επανάστασης στο Κίεβο και, όταν βλέπω ό,τι έγινε τα τελευταία πέντε χρόνια, θέλω να πω στον πρόεδρο Yushchenko ότι δεν έφερε σταθερότητα στη χώρα του, δεν δημιούργησε κοινοβουλευτικές ευκαιρίες, σταμάτησε δε τη νομοθετική διαδικασία. Φέρει βεβαίως ευθύνη για την αποτυχία της Πορτοκαλί Επανάστασης. Ευελπιστώ ότι αυτές οι εκλογές θα φέρουν νέα σταθερότητα στην Ουκρανία. Ωστόσο, παρόλο που κατά τα φαινόμενα οι εκλογές διεξάγονται σύμφωνα με τις διεθνείς προδιαγραφές, με προβληματίζει το ότι δεν πρόκειται για μια σταθερή δημοκρατία με αυτοπεποίθηση. Όταν η νομοθεσία τροποποιείται τρεις ημέρες πριν από τον δεύτερο γύρο των εκλογών, στη μέση των εκλογών, για τον οιονδήποτε λόγο, αυτό δεν καταδεικνύει ότι η διαδικασία έγινε κατανοητή. Αντίθετα, μας κάνει να παρακολουθούμε την Ουκρανία με μεγάλη ανησυχία. Πιστεύω ότι πρέπει να επέμβουμε ενεργά στο ζήτημα της ανάπτυξης της δημοκρατίας και του κράτους δικαίου στην Ουκρανία, καθώς και στο συναφές θέμα της σταθερότητας, το οποίο δεν αποτελεί αντίφαση, αλλά συνέπεια αυτού του πράγματος.
<P>
Κύριε Füle, έχετε μια συγκεκριμένη ευθύνη σε σχέση με την πολιτική γειτονίας. Ωστόσο, η πολιτική γειτονίας δεν σημαίνει απλώς να συνεχίσουμε όπως πριν. Αντ' αυτού, σημαίνει να χρησιμοποιήσουμε τα μέσα που έχουμε στη διάθεσή μας όχι μόνο στο πλαίσιο μιας διμερούς σχέσης με μια χώρα όπως η Ουκρανία ή με άλλες χώρες στην περιοχή, αλλά αντίθετα, βάσει μιας πολυμερούς προσέγγισης έναντι αυτών των χωρών, ούτως ώστε να συγκλίνουν περισσότερο και να καταστούν πιο σταθερές. Πρέπει να τους προσφέρουμε προοπτικές. Αυτό δεν σημαίνει να αναφερόμαστε κάθε μέρα στη διεύρυνση της Ευρωπαϊκής Ένωσης, αλλά αντίθετα να τους παράσχουμε διευκολύνσεις στη θεώρηση διαβατηρίων τώρα, να εξετάσουμε τη δυνατότητα για μια ζώνη ελεύθερων συναλλαγών και ίσως ακόμη να τους προσφέρουμε την προοπτική του ίδιου καθεστώτος με εκείνο που απολαμβάνει η Νορβηγία στο πλαίσιο ενός ευρωπαϊκού οικονομικού χώρου. Αυτό δεν θα βλάψει κανέναν, δεν αντιπροσωπεύει επιθετική συμπεριφορά έναντι κανενός, ενώ ταυτόχρονα, θα οδηγήσει στην καθιέρωση της ευρωπαϊκής προοπτικής και της σταθερότητας σε χώρες αυτού του είδους. Ελπίζω ότι η νέα κυβέρνηση θα αποδείξει ότι είναι άξια να συμμετάσχει σε ένα τέτοιο εγχείρημα.
<SPEAKER ID="573" NAME="Kristian Vigenin" LANGUAGE="BG">
Κυρία Πρόεδρε, κύριε Επίτροπε, ένα από τα μειονεκτήματα του ότι είστε αρμόδιος τόσο για τη διεύρυνση όσο και για την πολιτική γειτονίας είναι ότι θα περνάτε περισσότερο χρόνο σε αυτήν την Αίθουσα. Επί του προκειμένου, τώρα.
<P>
Πρέπει να πούμε ότι οι διεθνείς παρατηρητές έκαναν μια πολύ θετική αποτίμηση των εκλογών στην Ουκρανία, ασχέτως του ότι η νομοθεσία που διέπει τις τωρινές εκλογές στεκόταν σε σαθρό έδαφος. Μπορούμε να πούμε πως το γεγονός ότι έγιναν αλλαγές την τελευταία στιγμή δεν επηρέασε άμεσα το αποτέλεσμα αυτών των εκλογών. Μάλιστα, μπορούμε να πούμε ότι η δημοκρατία στην Ουκρανία ήταν ο κύριος νικητής διότι, όταν ο νυν Πρόεδρος κατεβαίνει εκ νέου ως υποψήφιος και λαμβάνει μόνο το 5% των ψήφων, μου φαίνεται αυτό ως μια πολύ σαφής ένδειξη ότι η δημοκρατία λειτουργεί.
<P>
Ένας από τους κανόνες της δημοκρατίας είναι η πλήρης αποδοχή του εκλογικού αποτελέσματος. Επίσης, αναγνωρίζει κάποιος τη νίκη του αντιπάλου του όταν η αποτίμηση των ίδιων των εκλογών είναι θετική. Αυτός είναι ο λόγος για τον οποίο πρέπει να είναι ξεκάθαρο το μήνυμά μας προς τον υποψήφιο που χάνει: η Ουκρανία χρειάζεται πολιτική σταθερότητα και πρέπει να της δοθεί τελικά η ευκαιρία να αρχίσει μεταρρυθμίσεις που έχουν καθυστερήσει πολύ καιρό τώρα. Πέραν αυτών των μηνυμάτων, πρέπει να δηλώσουμε με σαφήνεια εδώ στο Σώμα ότι θα βοηθήσουμε την Ουκρανία να αρχίσει να σημειώνει και πάλι πρόοδο μέσω της πολιτικής μας, της πολιτικής γειτονίας και της ανατολικής εταιρικής σχέσης.
<SPEAKER ID="574" NAME="Siiri Oviir" LANGUAGE="ET">
Κυρία Πρόεδρε, κύριε Επίτροπε, κυρίες και κύριοι, οι πρόσφατες προεδρικές εκλογές στην Ουκρανία σηματοδότησαν το τέλος της περιόδου των τελευταίων ετών, όπου το πορτοκαλί χρώμα κόμιζε ένα πολιτικό μήνυμα. Οι πρόσφατες προεδρικές εκλογές μπορούν να θεωρηθούν άλλο ένα βήμα προς την εδραίωση της δημοκρατίας.
<P>
Υπάρχει ένα ρητό ότι η επανάσταση καταβροχθίζει τα ίδια της τα παιδιά. Αυτό ισχύει, η Ουκρανία όμως παραμένει κράτος ακόμη και μετά από αυτές τις εκλογές. Εξακολουθεί να έχει το πολυκομματικό της σύστημα, αυτό δε χάρη κυρίως στην Πορτοκαλί Επανάσταση. Ομοίως, η ύπαρξη της ελευθερίας του λόγου και της ελευθεροτυπίας μπορούν να αποδοθούν στα γεγονότα που συνέβησαν προ πενταετίας, όταν επελέγη η πορεία προς την ελευθερία και τα ανθρώπινα δικαιώματα. Όλα αυτά είναι πολύ σημαντικά.
<P>
Συνεπώς, πρέπει να αναγνωρίσουμε την εξέλιξη της Ουκρανίας προς τη δημοκρατία και το κράτος δικαίου, προς τη βελτίωση της οικονομικής ολοκλήρωσης και την προώθηση των σχέσεων με την Ευρωπαϊκή Ένωση. Πιστεύω ότι παρά τα επίσημα αποτελέσματα των εκλογών, η Ουκρανία θα εξακολουθήσει την ίδια πορεία -θα συνεχίσει να υποστηρίζει την ένταξη στην Ευρωπαϊκή Ένωση, να καθιστά αποτελεσματικότερη την κρατική διακυβέρνηση, να εξισορροπεί καλύτερα το πολιτικό σύστημα- και θα συνεχίσει τη συνταγματική μεταρρύθμιση.
<P>
" εσωτερική πολιτική σταθερότητα της Ουκρανίας και η επικέντρωση στις εσωτερικές μεταρρυθμίσεις αποτελούν προϋπόθεση για την περαιτέρω σύσφιξη των σχέσεων μεταξύ Ευρωπαϊκής Ένωσης και Ουκρανίας. Αποτελεί κρίσιμη προϋπόθεση για τη διμερή και πολυμερή συνεργασία να συνεχίσει η ουκρανική κυβέρνηση να υλοποιεί τους στόχους της. Πρέπει να συνεχίσουμε τις συνομιλίες μας για τη συμφωνία σύνδεσης μεταξύ Ουκρανίας και Ευρωπαϊκής Ένωσης. Πρόσφατα, ο ρυθμός επιβραδύνθηκε και πρέπει να τον επιταχύνουμε εκ νέου.
<P>
Πρέπει επίσης να δώσουμε πιο σαφές περιεχόμενο στην ενεργειακή και περιβαλλοντική συνεργασία. " ένταξη στον Παγκόσμιο Οργανισμό Εμπορίου είναι αξιοσημείωτο επίτευγμα, το οποίο αποτελεί επίσης σημαντική προϋπόθεση για τη δημιουργία μιας πραγματικής ζώνης ελεύθερων συναλλαγών τόσο για εμάς όσο και για την Ουκρανία. Πρέπει όμως να αναφερθούμε και στα μειονεκτήματα: ήδη έγινε αναφορά στη διαφθορά και υπάρχουν περιχαρακωμένες συντεχνιακές ομάδες και πρακτικές νεποτισμού. Ελπίζουμε η Ουκρανία να μετατρέψει αυτά τα μειονεκτήματα ...
<P>
(" Πρόεδρος διακόπτει την ομιλήτρια)
<SPEAKER ID="575" NAME="Rebecca Harms" LANGUAGE="DE">
Κυρία Πρόεδρε, καταρχάς, θα ήθελα να πιάσω το νήμα από εκεί που το άφησε ο κ. Brok. Είναι αλήθεια ότι ήταν ένα πολύ λυπηρό αποτέλεσμα για τον ήρωα του 2004, τον Victor Yushchenko, να ηττηθεί από τον πρώτο γύρο. Κατά τη γνώμη μου, ο κ. Yushchenko είναι ο μόνος που πληρώνει για τις παραλείψεις όλων των ηγετών των ουκρανικών κομμάτων ή συνασπισμών.
<P>
Ένα σημαντικό ζήτημα με το οποίο πρέπει να καταπιαστούμε είναι το ότι οι πολίτες της Ουκρανίας δεν εμπιστεύονται πραγματικά κανέναν από τους επικεφαλής των ουκρανικών κομμάτων για να οδηγήσει τη χώρα τους εξ ονόματος και προς όφελος όλων των πολιτών. Αν υπάρχει ένα συμπέρασμα το οποίο βγήκε από την παρουσία των εκλογικών παρατηρητών, παράλληλα με το γεγονός ότι οι εκλογές διεξήχθησαν ομαλά, πράγμα αυτονόητο, είναι η διαπίστωση, κατά τη διάρκεια πολλών συζητήσεων, ότι οι περισσότεροι πολίτες ψήφισαν για το μη χείρον. Κανένας από τους πολίτες τους οποίους συνάντησα δεν έτρεφε μεγάλες προσδοκίες από τις εν λόγω εκλογές. Αυτό είναι ανησυχητικό στην περίπτωση μιας τόσο νεοπαγούς δημοκρατίας, η οποία απομακρύνθηκε από το πρώην σοβιετικό σύστημα περισσότερο από οποιαδήποτε άλλη χώρα της Ανατολικής Ευρώπης.
<P>
Κύριε Füle, ελπίζω ότι η παρουσία σας σήμερα και η απουσία της βαρόνης Ashton δεν σημαίνει ότι η Ουκρανία τίθεται και πάλι σε δεύτερη μοίρα και ότι θα χαθεί ανάμεσα σε όλες τις άλλες προτεραιότητες της εξωτερικής πολιτικής και πολιτικής ασφάλειας. Πρέπει να αποτελέσει μία από τις μείζονες προτεραιότητες, διότι αυτό δεν συνέβη τα τελευταία πέντε χρόνια.
<P>
Παραλείψεις στην ευρωπαϊκή στρατηγική αντικατοπτρίζουν εσωτερικές παραλείψεις στην Ουκρανία. Δεν πρέπει να το παίρνουμε πλέον αυτό με ελαφριά καρδιά. Πρέπει να παράσχουμε την ανεπιφύλακτη υποστήριξή μας στη στροφή της Ουκρανίας προς τη Δύση, ειδάλλως έχουμε πολλά να χάσουμε. Το φυσικό αέριο είναι ένα θέμα το οποίο ανέκαθεν προκαλούσε μεγάλη στεναχώρια. Δεν χρειάζεται παρά να αναφέρω τη Σεβαστούπολη, όπου αντιμετωπίζουμε μια μείζονα διένεξη. Δεν μπορούμε απλώς να αφήσουμε τα πράγματα να εξελίσσονται όπως πριν. Αναλάβατε μια σημαντική ευθύνη σε αυτήν την περιοχή.
<SPEAKER ID="576" NAME="Andreas Mölzer" AFFILIATION="NI">
(DE) Κυρία Πρόεδρε, κύριε Επίτροπε, βεβαίως και η Yulia Tymoshenko δικαιούται να προσφύγει κατά του αποτελέσματος των προεδρικών εκλογών. Με δεδομένες τις μηχανορραφίες και τις δολοπλοκίες που σημειώθηκαν το 2004, δεν μπορούμε να της επιρρίψουμε την ευθύνη, με εξαίρεση το ότι αυτήν τη φορά οι διεθνείς εκλογικοί παρατηρητές επιβεβαίωσαν τα αποτελέσματα. Μπορεί να προασπιστεί τα υποτιθέμενα δικαιώματά της. Ωστόσο, αυτό δεν είναι έξυπνη κίνηση όσον αφορά την πολιτική, διότι μια διαμάχη αυτού του είδους θα οδηγήσει στη συνέχιση της πολιτικής και οικονομικής αβεβαιότητας στη χώρα.
<P>
" πολύ μικρή διαφορά στο εκλογικό αποτέλεσμα αντανακλά το γεγονός ότι η χώρα είναι χωρισμένη σε δύο στρατόπεδα. Ωστόσο, αντικειμενικά, δεν θα μπορέσει ο κ. Yanukovich να επαναφέρει το αυταρχικό καθεστώς το οποίο ανατράπηκε πριν από χρόνια, ακόμη και αν το ήθελε, παρά το γεγονός ότι η ολιγαρχική δομή στο πολιτικό και οικονομικό σύστημα αναμφίβολα ενισχύθηκε από τις προεδρικές εκλογές.
<P>
Με δεδομένη τη μικρή διαφορά στο αποτέλεσμα, και τα δύο στρατόπεδα θα πρέπει να προβούν σε συμβιβασμούς. Είναι σημαντικό να αρθεί το πολιτισμικό και κοινωνικό σχίσμα ανάμεσα σε Ανατολή-Δύση εντός της χώρας προς όφελος των πολιτών. Πολλά θα εξαρτηθούν από το αν ο κ. Yanukovich θα ορίσει πρωθυπουργό ο οποίος θα χαίρει της αποδοχής τόσο των ανατολικών όσο και των δυτικών Ουκρανών και από το αν η κ. Tymoshenko έχει τη δημοκρατική ωριμότητα να αναγνωρίσει την ήττα της και να καταλάβει τη θέση της στην αντιπολίτευση.
<SPEAKER ID="577" NAME="Paweł Robert Kowal" LANGUAGE="PL">
Κυρία Πρόεδρε, κύριε Επίτροπε, πριν από πέντε χρόνια, τούτο το Σώμα βίωσε και το ίδιο την Πορτοκαλί Επανάσταση κατά μία ορισμένη έννοια. Εντούτοις, πριν από αρκετές εβδομάδες, μεταξύ άλλων στην ομιλία της κ. Ashton, τέθηκαν ερωτήματα αναφορικά με το αν οι Ουκρανοί ήταν έτοιμοι για την Πορτοκαλί Επανάσταση και αν τα είχαν βάλει όλα σε εφαρμογή. Συμμερίζομαι τη λύπη της κ. Harms, εδώ, για το γεγονός ότι η κ. Ashton δεν είναι μαζί μας σήμερα. Υπάρχει μια απάντηση σε αυτήν την ερώτηση: ποσοστό συμμετοχής 70% σε εκλογές είναι πραγματικά κάτι σπάνιο στην Ευρώπη και εξαιρετικά σπάνιο και στις χώρες μας. Στο πλαίσιο αυτό, ο κ. Brok δεν έχει δίκιο όταν λέει ότι ηττήθηκε η Πορτοκαλί Επανάσταση. Κέρδισε, διότι το ζητούμενο τελικά ήταν να θεσπιστούν κανόνες από τους οποίους θα μπορούσε να επωφεληθεί ο καθένας. Στην Πολωνία, επίσης, μας είναι γνώριμες καταστάσεις όπου εκείνος που επωφελείτο από δημοκρατικούς κανόνες ήταν κάποιος ο οποίος προηγουμένως αντιτασσόταν στη δημοκρατία. Ωστόσο, αυτό είναι θετικό - έτσι θα έπρεπε να γίνεται.
<P>
Πλέον ήλθε η ώρα για την απάντησή μας: κάναμε άραγε όλα όσα έπρεπε να κάνουμε μετά την Πορτοκαλί Επανάσταση; Απαντήσαμε αυτό το ερώτημα; Πέρα από όλα τα μέσα για τα οποία μίλησε ο Επίτροπος -και είναι καλό το ότι δημιουργήσαμε αυτά τα μέσα- απαντήσαμε ότι η πόρτα είναι ανοικτή για την Ουκρανία; Μπορούν να υλοποιηθούν μεταρρυθμίσεις μεγάλης εμβέλειας σε μια μετακομμουνιστική χώρα δίχως αυτήν την υπόσχεση; Μπορούμε να ενθαρρύνουμε τους πολίτες να κάνουν θυσίες, αν τους λέμε ότι πάντοτε θα τους αφήνουμε να περιμένουν απ' έξω; Δεν θα έπρεπε, καλύτερα, να τους πούμε: υπάρχει χώρος για εσάς στην Ευρώπη, όχι σήμερα, όχι αύριο, αλλά υπάρχει χώρος.
<P>
Αποτελεί μεγάλη ευκαιρία για τον νέο Επίτροπο, τον κ. Füle, να το πει αυτό. " κ. Ashton δεν ήλθε σήμερα. Κύριε Επίτροπε, να είστε τολμηρός και να είστε το πρώτο άτομο που θα αρχίσει να λέει ότι υπάρχει χώρος. Όχι σήμερα, όχι αύριο, αλλά θα υπάρχει χώρος. Αυτό θα βοηθήσει τα μάλα τους Ουκρανούς. Αυτή ίσως να είναι η ύστατη ευκαιρία που μπορεί να λεχθεί αυτό και αυτός είναι ο λόγος για τον οποίο όλοι οι Ουκρανοί πρέπει να είναι βέβαιοι ότι η ολοκλήρωση, η συνεργασία με την Ευρώπη και οι αλλαγές στο δίκαιο είναι η δική τους προσωπική ευκαιρία.
<P>
Αυτό δεν πρέπει να ειπωθεί μόνο στην ελίτ, στους επιχειρηματίες ή τους φοιτητές. Πρέπει να ειπωθεί με τέτοιον τρόπο, ώστε όλοι να καταλάβουν ότι ακόμα αξίζει να κάνουν θυσίες μετά τα χρόνια του κομμουνισμού, ότι ακόμα αξίζει να κάνουν κάτι. Αποτελεί ευκαιρία και για εσάς, κύριε Füle. Πείτε το αυτό καθαρά και θα περάσετε στην ιστορία. Δεν θα βοηθήσετε μόνο την Ουκρανία, αλλά και ολόκληρη την Κεντρική Ευρώπη, διότι η ευημερία και η ασφάλεια της Ουκρανίας αποτελούν ευκαιρία για ολόκληρη την Κεντρική Ευρώπη. Όλοι πρέπει να νιώθουν ότι έχουν μια ευκαιρία. Αυτός είναι ο λόγος για τον οποίο, πέραν της συμφωνίας σύνδεσης, η οποία είναι πολύ σημαντική, πρέπει να χαλαρώσουμε το καθεστώς χορήγησης θεωρήσεων στους Ουκρανούς και, μελλοντικά, να το άρουμε. Πρέπει να το πούμε ξεκάθαρα: η πόρτα της Ευρώπης είναι ανοικτή για την Ουκρανία. Κάποιος πρέπει επιτέλους να το πει μετά τα πέντε χρόνια που πέρασαν.
<SPEAKER ID="578" NAME="Lena Kolarska-Bobińska" AFFILIATION="PPE">
(EN) Κυρία Πρόεδρε, οι πρόσφατες εκλογές στην Ουκρανία έδειξαν ότι η χώρα είναι μια λειτουργούσα δημοκρατία.
<P>
Ο νέος Πρόεδρος θα κυβερνήσει αντιμέτωπος με μια ισχυρή αντιπολίτευση και ελεύθερα ΜΜΕ. Ευελπιστούμε ότι η αντιπολίτευση θα είναι εποικοδομητική και ότι οι προδιαγραφές διακυβέρνησης στη χώρα θα βελτιωθούν.
<P>
" προεκλογική εκστρατεία επιβεβαίωσε ότι η ουκρανική πολιτική ελίτ θέλει να συνεχίσει τη διαδικασία ένταξης στην Ευρωπαϊκή Ένωση και να διατηρήσει σχέσεις καλής γειτονίας με τη Ρωσία. " Ευρωπαϊκή Ένωση πρέπει να ανταποκριθεί παρέχοντας σαφείς ενδείξεις, επικροτώντας αμφότερες τις τάσεις. Ταυτόχρονα, η Ουκρανία πρέπει να επιταχύνει τις μεταρρυθμίσεις της.
<P>
Αν πραγματοποιηθεί τέτοια πρόοδος, η ΕΕ πρέπει να εξετάσει το ενδεχόμενο να υποσχεθεί στην Ουκρανία πλήρη ένταξη. Στο μεταξύ, θα πρέπει να ενθαρρύνουμε και να κάνουμε πολύ περισσότερα για την ένταξη σε επίπεδο λαϊκής βάσης.
<P>
Οι διαπροσωπικές ανταλλαγές, οι επισκέψεις νέων και σχολείων, οι υποτροφίες, οι αδελφοποιήσεις πόλεων και περιοχών και τα επιχειρηματικά συμβόλαια είναι ο καλύτερος τρόπος για να διαδοθεί το μήνυμα ότι οι μεταρρυθμίσεις είναι ο μόνος δρόμος προς ένα καλύτερο μέλλον.
<P>
Εκείνο που είναι πιο σημαντικό αυτήν τη στιγμή είναι να βρει η ΕΕ έναν τρόπο να ελευθερώσει το καθεστώς χορήγησης θεωρήσεων εισόδου. Πρέπει να διασφαλίσουμε τη μέγιστη δυνατή ροή των ανθρώπων που διέρχονται από τα σύνορά μας με την Ουκρανία.
<P>
Όπως μου έγραψε πρόσφατα ένας πολίτης της εκλογικής μου περιφέρειας, βοηθήστε 1.000 ανθρώπους να ταξιδέψουν στην ΕΕ από την ανατολική Ουκρανία και 100.000 θα ακούσουν τις θετικές εντυπώσεις τους, όταν οι πρώτοι επιστρέψουν.
<P>
Με αυτόν ακριβώς τον τρόπο μπορούμε να υποστηρίξουμε τις μεταρρυθμίσεις που επιδιώκουμε να συμβούν σε αυτήν την πολύτιμη δημοκρατική γειτονική μας χώρα.
<SPEAKER ID="579" NAME="Marek Siwiec" AFFILIATION="S&amp;D">
(PL) Κυρία Πρόεδρε, υπάρχει μία τουλάχιστον χώρα της πρώην Σοβιετικής Ένωσης όπου τα αποτελέσματα των εκλογών δεν είναι γνωστά εκ των προτέρων. Αυτή η χώρα είναι η Ουκρανία και πρέπει να χαιρόμαστε γι' αυτό, διότι και εμείς εδώ συμβάλαμε σε αυτό. Μετά τις εκλογές στην Ουκρανία, κάτι θα αλλάξει. Θα υπάρξει ένας νέος Πρόεδρος και αυτός ο νέος Πρόεδρος θα πρέπει να είναι ευπρόσδεκτος στην Ευρωπαϊκή Ένωση και στο Ευρωπαϊκό Κοινοβούλιο. Αυτό γίνεται διότι ο ευρωπαϊκός προσανατολισμός της Ουκρανίας δεν εκφράζει ένα παροδικό ενδιαφέρον, αλλά μια σοβαρή πρόκληση και τη φιλοδοξία εκατομμυρίων Ουκρανών. " Ευρωπαϊκή Ένωση πρέπει να κάνει ένα νέο άνοιγμα προς την Ουκρανία. Ας μην μας παρακινήσουν προσωπικές φιλοδοξίες. Αντιλαμβάνομαι πράγματι ότι στο Ευρωπαϊκό Λαϊκό Κόμμα υπάρχει μια κάποια θλίψη για το ότι δεν κέρδισε τις εκλογές η γυναίκα που ήταν η εκλεκτή του PPE. Παρά ταύτα, ας μην σπρώξουμε τον νέο Πρόεδρο της Ουκρανίας στις αγκάλες της Μόσχας. " Ουκρανία θα καταστεί εταίρος από τον οποίο θα προσδοκούμε πολλά. " Ουκρανία θα καταστεί εταίρος στον οποίο θα ανατεθούν πολλά να κάνει. " Ουκρανία θα καταστεί εταίρος ο οποίος θα πρέπει να αντιμετωπίζεται με καλή θέληση. Συνεπώς, για μία ακόμη φορά, χρειάζεται μια νέα ευρωπαϊκή ώθηση, διότι η Ουκρανία είναι τμήμα της Ευρώπης και πρέπει να εφαρμόσουμε αυτήν την πολιτική για το δικό μας συμφέρον.
<SPEAKER ID="580" NAME="Traian Ungureanu" AFFILIATION="PPE">
(RO) Ελπίζω ότι οι ουκρανικές αρχές θα εντείνουν τις προσπάθειές τους για να συνεργαστούν, σε επίπεδο εξωτερικών σχέσεων, με την Ευρωπαϊκή Ένωση, καθώς και για να συμμορφωθούν προς τις ευρωπαϊκές προδιαγραφές στο εσωτερικό μέτωπο. " ανατολική εταιρική σχέση και η πρωτοβουλία Euronest προσφέρουν ένα κατάλληλο πλαίσιο επ' αυτού.
<P>
Ασχέτως της πολιτικής χροιάς της νέας διοίκησης, το ερώτημα δεν είναι αν θα πρέπει η Ουκρανία να παραμείνει ανατολική ή να γίνει δυτική. Το ερώτημα είναι αν η Ουκρανία μπορεί να εδραιώσει τη δημοκρατία στο εσωτερικό της. Αυτό σημαίνει θέσπιση δημοκρατικών κανόνων και προστασία των ανθρωπίνων δικαιωμάτων. Ένας ευαίσθητος τομέας είναι, για παράδειγμα, η κατάσταση της ρουμανόφωνης μειονότητας στην Ουκρανία και το δικαίωμά της για εκπαίδευση στη μητρική της γλώσσα.
<P>
Στο μέτωπο της εξωτερικής πολιτικής, η Ουκρανία πρέπει να ενθαρρυνθεί με στόχο τη συνεργασία με την Ευρωπαϊκή Ένωση μέσω της ανάπτυξης σχέσεων καλής γειτονίας με τα κράτη μέλη της ΕΕ. Ωστόσο, εξίσου σημαντικό είναι να συμμετάσχει η Ουκρανία στις ευρωπαϊκές διαδικασίες για συνεργασία στην περιοχή της Μαύρης Θάλασσας. Τέλος, η εδραίωση των σχέσεων με τη φιλοευρωπαϊκή κυβέρνηση στη Δημοκρατία της Μολδαβίας ίσως αποτελέσει ένα άμεσο, ευεργετικό βήμα προς μια καλή πολιτική γειτονίας.
<SPEAKER ID="581" NAME="Mário David" AFFILIATION="PPE">
(PT) Πέντε χρόνια μετά την Πορτοκαλί Επανάσταση, οι Ουκρανοί φαίνεται εκ των υστέρων να θεωρούν την περίοδο μια χαμένη ευκαιρία. Αυτό δεν είναι αποκλειστικά σφάλμα της πολιτικής τους ελίτ. Είναι γεγονός ότι αναλώθηκαν υπερβολικά σε συγκρούσεις για τη νομή της εξουσίας και σε συγκρούσεις συμφερόντων. Πολλές μεταρρυθμίσεις δεν υλοποιήθηκαν ποτέ και πολλές δεν προχώρησαν ποτέ πέρα από το στάδιο του σχεδιασμού.
<P>
Σε μια δημοκρατία, είναι αδιανόητο να αλλάζει ο εκλογικός νόμος ανάμεσα στους δύο γύρους των εκλογών. Αυτό δεν τιμά καθόλου εκείνους που τον πρότειναν, εκείνους που τον υπερψήφισαν ή εκείνους που τον συνέταξαν. Φανερώνει ότι υπάρχουν ανάξιες και ανεπιθύμητες προθέσεις πίσω από αυτό. Πολλά πρέπει να αλλάξουν όσον αφορά την έλλειψη ανεξαρτησίας των δικαστικών αρχών, καθώς επηρεάζονται σε υπερβολικό βαθμό όχι μόνο από φορείς της πολιτικής εξουσίας, αλλά και από οικονομικούς παράγοντες. Χωρίς ελεύθερο και ανεξάρτητο δικαστικό σύστημα δεν μπορεί να υπάρξει νόμος, τα ανθρώπινα δικαιώματα δεν είναι κατοχυρωμένα και δεν υπάρχουν καθόλου ξένες επενδύσεις ή πρόοδος.
<P>
Ωστόσο, το φταίξιμο για την εν λόγω απογοήτευση μπορεί να επιρριφθεί και σε τούτο το Σώμα και ιδιαίτερα σε πολλά κράτη μέλη. Εύχομαι, για λίγα μόνο δευτερόλεπτα, να μπορούσαμε να έλθουμε στη θέση ενός πολίτη ευρωπαϊκής χώρας η οποία, εξαιτίας των σκαμπανεβασμάτων της ιστορίας, δεν είναι ακόμα μέλος της Ευρωπαϊκής Ένωσης. Τι θα περιμέναμε από την ΕΕ; Αλληλεγγύη. Εντούτοις, πολλά Υπουργεία Εξωτερικών, με μόνο τους μέλημα να μην ενοχλήσουν ή αναστατώσουν τη Μόσχα, χρησιμοποίησαν και καταχράστηκαν τις συνεχείς εσωτερικές έριδες στο Κίεβο, προκειμένου να αποφύγουν να δηλώσουν απερίφραστα ότι η Ουκρανία είναι ανεξάρτητη και κυρίαρχη χώρα.
<P>
Στο πλαίσιο αυτό, αν η πλειοψηφία των πολιτών της ταχθεί αυτοβούλως υπέρ και εκπληρώσει τα θεσπισμένα κριτήρια, η Ουκρανία μπορεί να ελπίζει ότι θα καταστεί μέλος της Ευρωπαϊκής Ένωσης στο μέλλον.
<SPEAKER ID="582" NAME="Laima Liucija Andrikien" AFFILIATION="PPE">
(LT) Μολονότι είναι απογοητευτικό, πρέπει να αναγνωρίσουμε ότι παρήλθε η εξαετής ρομαντική περίοδος στην πολιτική ζωή της Ουκρανίας. Το αποτέλεσμα των προεδρικών εκλογών στην Ουκρανία δεν είναι ούτε ατύχημα ούτε "εσφαλμένη" επιλογή του λαού της Ουκρανίας. Εκφράζει μάλλον βαθύτερα πολιτικά προβλήματα και το γεγονός ότι δεν εκπληρώθηκαν οι ελπίδες της Πορτοκαλί Επανάστασης.
<P>
Κύριε Επίτροπε, είπατε ότι προσμένουμε ενεργητική και αποφασιστική δράση από τον νεοεκλεγέντα Πρόεδρο της Ουκρανίας και τη νέα κυβέρνηση. " χώρα χρειάζεται νέες σοβαρές διαρθρωτικές μεταρρυθμίσεις.
<P>
Ωστόσο, θα πρέπει να πούμε κάτι στην Ευρωπαϊκή Ένωση. Σε αυτήν την κατάσταση, αν θέλουμε να ασκήσουμε επιρροή στον μετασοβιετικό χώρο και να εδραιώσουμε τη θέση της δημοκρατίας και τη θέση των ανθρωπίνων δικαιωμάτων στην εν λόγω περιοχή, πρέπει να εργαστούμε μαζί με την Ουκρανία και μάλιστα πολύ πιο ενεργά από ποτέ. " Ευρωπαϊκή Ένωση πρέπει να δώσει στην Ουκρανία ένα εναλλακτικό ευρωπαϊκό όραμα. Για να γίνει αυτό, θα πρέπει καταρχάς να στοχεύσουμε σε λεγόμενα "ήπια" μέτρα τα οποία έχουν μακροπρόθεσμο αντίκτυπο, όπως είναι η προώθηση της οικονομικής ολοκλήρωσης, η καλλιέργεια, πιο ενεργά, διαπροσωπικών επαφών και πολιτικού διαλόγου με τα κυβερνητικά θεσμικά όργανα της Ουκρανίας.
<SPEAKER ID="583" NAME="Kinga Gál" AFFILIATION="PPE">
(HU) Στη συζήτηση για την τρέχουσα κατάσταση στην Ουκρανία, θα ήθελα να καλέσω την Επιτροπή να χρησιμοποιήσει τις σχέσεις της ή το δίκτυο σχέσεών της με την Ουκρανία για να ζητήσει και να επιδείξει σταθερή και σαφή δέσμευση όσον αφορά τα δικαιώματα των εθνικών μειονοτήτων, παράλληλα με άλλους τομείς, καθώς ό,τι ακούσαμε σήμερα περί σοβαρών υπαναχωρήσεων στην Ουκρανία, από τις οποίες πλήττονται πάρα πολλές περιοχές, ισχύει εκθετικά για τα μέλη μειονοτήτων, για την εκπαίδευση στις γλώσσες των μειονοτήτων και για τη χρήση της μητρικής τους γλώσσας. Απαιτείται σαφήνεια και συνέπεια από πλευράς μας, διότι η Ευρωπαϊκή Ένωση έχει όντως την ικανότητα να ασκήσει επιρροή στην Ουκρανία, χώρα που διέπεται από όλο το φάσμα της πολιτικής γειτονίας της ΕΕ, περιλαμβανομένων των κανόνων και ρυθμίσεων που αφορούν τις εθνικές μειονότητες. Είδαμε ότι αυτή η σταθερότητα της τοποθέτησής μας και των μηνυμάτων μας όντως λειτουργεί και ελπίζουμε ότι αυτό ίσως συμβάλει στην εξεύρεση των κατάλληλων λύσεων σε τέτοια ζητήματα. Προτείνω η όποια μελλοντική συμφωνία καταρτιστεί με την Ουκρανία να καλύπτει συγκεκριμένα αυτά τα ζητήματα, περιλαμβανομένου του δικαιώματος εκπαίδευσης στη μητρική γλώσσα, καθώς αυτό αποτελεί βασική προϋπόθεση για την επιβίωση των εθνικών μειονοτήτων.
<SPEAKER ID="584" NAME="Vilija Blinkevičiūt" AFFILIATION="S&amp;D">
(LT) Σήμερα, η Ουκρανία βιώνει όχι μόνο οικονομική, αλλά από ορισμένες απόψεις και πολιτική κρίση. Ίσως αυτές οι προεδρικές εκλογές συμβάλουν στο να εξέλθει η χώρα από το πολιτικό αδιέξοδο και να υπάρξει περισσότερη σταθερότητα. " Ουκρανία δεν έχει ακόμη αποφασίσει ποιο πολιτισμικό πρότυπο θα ασπαστεί. Θα πρέπει, άραγε, η χώρα να συνεργαστεί με την Ανατολή ή να επιλέξει την ένταξη στην Ευρώπη; Δεν είναι και η πλέον εύκολη επιλογή, ειδικά όταν ο ιδεολογικός διχασμός που υφίσταται στην πολιτική ζωή επεκτάθηκε και στην κοινωνία. " πόρτα της Ευρώπης πρέπει να μείνει ανοικτή για την Ουκρανία και οι διαφανείς εκλογές αποτελούν ένα σημαντικό βήμα για την ενίσχυση των αρχών ενός δημοκρατικού κράτους. Οι πολίτες της Ουκρανίας εξέφρασαν τη βούλησή τους να επιλέξουν τον ηγέτη της χώρας τους. " Ουκρανία είναι μια ευρωπαϊκή χώρα, η οποία πρέπει να έχει το δικαίωμα να λαμβάνει αποφάσεις στην Ευρώπη. Κατά συνέπεια, η Ευρωπαϊκή Ένωση πρέπει να συνεργαστεί εντατικά με την Ουκρανία, ενισχύοντας τη δημοκρατία σε αυτήν τη χώρα και επισπεύδοντας την ένταξή της στην Ευρωπαϊκή Ένωση.
<SPEAKER ID="585" NAME="Ivo Vajgl" AFFILIATION="ALDE">
(SL) Κύριε Επίτροπε, η έκθεσή σας σήμερα για την Ουκρανία ήταν πολύ σαφής. " Ουκρανία έχει την προοπτική της ένταξης στην ΕΕ και εμείς έχουμε τα μέσα να καταστήσουμε αξιόπιστη εναλλακτική επιλογή την εν λόγω προοπτική.
<P>
" εκλογική μάχη ήταν αμφίρροπη, ήταν όμως δημοκρατική και κατά την άποψή μας αυτό είναι το νέο. Κατά βάση, η αμφίρροπη μάχη αποκάλυψε πόσο περίπλοκη είναι αυτή η χώρα. " Ουκρανία είναι μια πολυεθνοτική χώρα, με πολλά θρησκευτικά δόγματα, μια χώρα με μια λίαν πολυτάραχη ιστορία και αυτό είναι κάτι το οποίο πρέπει να λάβουμε υπόψη. Νομίζω ότι εμείς στο Ευρωπαϊκό Κοινοβούλιο και η Ευρώπη συνολικά θα πρέπει να χρησιμοποιήσουμε όλα τα μέσα για να ενθαρρύνουμε κάποιου είδους παραγωγικό διάλογο εντός της Ουκρανίας, έναν διάλογο ο οποίος θα ενισχύσει το ουκρανικό κράτος και την κοινωνία εκ των έσω.
<P>
Θα ήταν αρνητικό να υιοθετήσουμε στερεότυπα γι' αυτήν τη χώρα ή να διαδώσουμε κάθε μορφής προκαταλήψεις σε βάρος της. Δεν νομίζω ότι το κάναμε αυτό στο παρελθόν και ελπίζω να μην το κάνουμε και στο μέλλον.
<SPEAKER ID="586" NAME="Charles Tannock" AFFILIATION="ECR">
(EN) Κυρία Πρόεδρε, την Κυριακή είχα την τιμή να είμαι παρών στο Κίεβο ως παρατηρητής της Ομάδας των Ευρωπαίων Συντηρητικών και Μεταρρυθμιστών. Όλα όσα είδα ήταν ειρηνικά, διαφανή και -από πολλές απόψεις, περιέργως- πιο σφριγηλά σε σύγκριση με τη δική μου χώρα, το "νωμένο Βασίλειο, με διαφανείς κάλπες και την υποχρέωση επίδειξης ταυτότητας με φωτογραφία προκειμένου να επιτραπεί σε κάποιον να ψηφίσει.
<P>
Ωστόσο, απογοητεύτηκα βέβαια από το αποτέλεσμα, διότι ο Πρόεδρος Yanukovich δεν έχει καμία σχέση με το δυτικό πρότυπο δημοκράτη. Θα εγκαταλείψει πλέον επίσημα όλες τις φιλοδοξίες για ένταξη στο NATO και θα αρκεστεί μόνο σε φραστικές διακηρύξεις όσον αφορά την ένταξη της χώρας του στην ΕΕ, πράγμα βέβαια στο οποίο αντιτίθεται επίσημα η Ρωσία, η στενή του φίλη και γείτονας. Αντίθετα, θα περιοριστεί σε μια συμφωνία ελευθέρων συναλλαγών και σε μια ελευθέρωση του καθεστώτος χορήγησης θεωρήσεων. " κ. Tymoshenko ματαιοπονεί, κατά την άποψή μου, όταν υποβάλλει ένσταση στο εκλογοδικείο για το αποτέλεσμα της ήττας που υπέστη με μικρή διαφορά και πολύ αμφιβάλλω αν αυτό θα έχει αποτέλεσμα.
<P>
" μόνη πραγματική ανησυχία που έχω τώρα είναι αυτό που άκουσα να συζητείται τη νύχτα: αναζωπύρωση διασπαστικών τάσεων για να αποσχιστεί η δυτική Ουκρανία -η οποία αντιτίθεται στον Yanukovich και υποστηρίζει την Tymoshenko- είτε με στόχο την ένταξη στην Πολωνία είτε για να δημιουργηθεί ένα νέο δυτικό κράτος. Πιθανόν να μην συμβεί, αν όμως συμβεί, πρέπει να γίνει ειρηνικά και συναινετικά. Εκείνο που πρέπει να κάνουμε εδώ στην Ευρωπαϊκή Ένωση είναι να υποστηρίξουμε την κληρονομιά της Πορτοκαλί Επανάστασης και τις κοινές μας δημοκρατικές αξίες με την Ουκρανία.
<SPEAKER ID="587" NAME="Franz Obermayr" AFFILIATION="NI">
(DE) Κυρία Πρόεδρε, η μάχη έληξε και τουλάχιστον για την επόμενη κοινοβουλευτική θητεία, ο κ. Yanukovich θα είναι Πρόεδρος της Ουκρανίας. Είναι ενθαρρυντικό το ότι αυτό ήταν αποτέλεσμα δίκαιων εκλογών. Αυτό δείχνει επίσης ότι οι ψηφοφόροι δεν ήθελαν να αποσαφηνιστούν οι διάφορες θέσεις, όπως είναι η ένταξη στο NATO αφενός ή η στροφή προς τη Μόσχα αφετέρου. Ο κ. Yanukovich καλά θα κάνει να συνεχίσει τη δημοκρατική διαδικασία, όχι να επικεντρωθεί αποκλειστικά στο να στραφεί προς Ανατολάς, να επιφέρει δε αξιοπρόσεκτες βελτιώσεις στις συνθήκες διαβίωσης του ουκρανικού λαού. Ειδάλλως, τα αποτελέσματα των επόμενων εκλογών θα έχουν κριθεί εκ των προτέρων.
<P>
" ΕΕ πρέπει να παράσχει στενή υποστήριξη και συνδρομή σε αυτήν τη διαδικασία σταθεροποίησης. Το αργότερο με την έναρξη του ευρωπαϊκού πρωταθλήματος ποδοσφαίρου το 2012 θα είναι σαφές αν θα έχει αναπτύξει μια κοινή ουκρανική συνείδηση ή αν θα συνεχίσει να υποφέρει από τη γλωσσική και γεωγραφική της διαίρεση.
<SPEAKER ID="588" NAME="Πρόεδρος">
Και πάλι, ζητώ συγνώμη από όλους όσους δεν είχα τη δυνατότητα να δώσω τον λόγο. Είμαι βέβαιη ότι πρόκειται για ένα θέμα στο οποίο θα επανέλθουμε.
<SPEAKER ID="589" NAME="Štefan Füle" LANGUAGE="EN">
Κυρία Πρόεδρε, επιτρέψτε μου να σας ευχαριστήσω για μία ακόμη φορά για την ευκαιρία να σας μιλήσω σήμερα. Πιστεύω ότι πρόκειται για μια χρήσιμη ανταλλαγή απόψεων, από την οποία βγήκαν συγκεκριμένες υποδείξεις και παρατηρήσεις βάσει των οποίων θα προβληματιστούμε.
<P>
Όπως είπα στην αρχή, η Ουκρανία έχει σημασία. Παραμένει ένας εταίρος στρατηγικής σημασίας για την Ευρωπαϊκή Ένωση και ηγέτιδα στην περιοχή. Οι σχέσεις ΕΕ-Ουκρανίας συσφίχθηκαν ιδιαίτερα τα τελευταία χρόνια. Πιστεύω ακράδαντα ότι αυτή η δυναμική θα πρέπει να συνεχιστεί στο μέλλον.
<P>
Ο ρυθμός και ο βαθμός προσέγγισης της Ουκρανίας προς την Ευρωπαϊκή Ένωση θα εξαρτηθεί από την υλοποίηση των μεταρρυθμίσεων. Αυτό θα μου δώσει θάρρος να επιδείξω ακόμη μεγαλύτερο σθένος. " ΕΕ είναι έτοιμη να υποστηρίξει την Ουκρανία σε αυτό το έργο, έχοντας στη διάθεσή της ευρύ φάσμα μέσων. Ωστόσο, ευελπιστούμε η νέα ηγεσία να επιδείξει την πολιτική βούληση για μεταρρυθμίσεις προς το συμφέρον της μελλοντικής σταθερότητας και ευημερίας της Ουκρανίας.
<SPEAKER ID="590" NAME="Πρόεδρος">
" συζήτηση έληξε.
<P>
" ψηφοφορία θα πραγματοποιηθεί στη δεύτερη περίοδο συνόδου τον Φεβρουάριο.
<P>
Γραπτές δηλώσεις (άρθρο 149 του Κανονισμού)
<SPEAKER ID="591" NAME="Elena Băsescu  " LANGUAGE="RO">
" Ουκρανία είναι ιδιαίτερα σημαντική για την Ευρωπαϊκή Ένωση από την άποψη της συμμετοχής της στην ανατολική εταιρική σχέση και τη συνέργεια για την περιοχή της Μαύρης Θάλασσας, καθώς και για την ασφάλεια του ενεργειακού εφοδιασμού της ΕΕ.
<P>
Στη σημερινή μου παρέμβαση θα αναφερθώ σε μια πτυχή για την οποία δεν γίνεται πολύς λόγος, που όμως με ανησυχεί ιδιαίτερα όταν μιλάμε για την Ουκρανία. Περισσότερο από μισό εκατομμύριο μειονοτικοί Ρουμάνοι ζουν σε αυτήν τη χώρα. Οι αρχές στο Κίεβο μέχρι στιγμής επέδειξαν μικρό ενδιαφέρον όσον αφορά την κατοχύρωση βασικών δικαιωμάτων. Ωστόσο, είδαμε για πρώτη φορά στη γειτονική Ρουμανία ότι κατά τη διάρκεια της προεκλογικής εκστρατείας προωθήθηκε μια νέα αντίληψη διακυβέρνησης. Ένας από τους υποψηφίους εγγυήθηκε στους Ρουμάνους αυτής της χώρας ότι θα υποστηρίξει την καθιέρωση της ρουμανικής γλώσσας ως περιφερειακής γλώσσας σε περιοχές όπου πλειοψηφεί το ρουμανικό στοιχείο.
<P>
" Ουκρανία βρίσκεται επί του παρόντος αντιμέτωπη με δύο συστήματα αξιών. Ορισμένοι πολίτες θα ήθελαν να προσεγγίσουν περισσότερο την Ευρωπαϊκή Ένωση και επιζητούν την κατοχύρωση των αξιών που ασπαζόμαστε, όπως είναι η ελευθερία και η ειρήνη. Μια άλλη ομάδα πολιτών αντιμετωπίζει με δυσπιστία την ένταξη στην Ευρωπαϊκή Ένωση. " Ουκρανία έχει ανάγκη τη στήριξη και την αλληλεγγύη της ΕΕ για να συνεχίσει τις μεταρρυθμίσεις που έχουν ήδη δρομολογηθεί, προκειμένου να εξαλειφθεί αυτή η διαίρεση μεταξύ Ανατολής και Δύσης.
<SPEAKER ID="592" NAME="András Gyürk" LANGUAGE="HU">
Μετά τις προεδρικές εκλογές, ένα νέο κεφάλαιο ξεκινά στις σχέσεις μεταξύ ΕΕ και Ουκρανίας. Ένας από τους πλέον σημαντικούς τομείς συνεργασίας θα είναι το ζήτημα του ενεργειακού εφοδιασμού. Αυτό δεν είναι τυχαίο, καθώς η Ευρωπαϊκή Ένωση, λόγω της ολοένα και μεγαλύτερης εξάρτησής της, εισάγει σημαντικό ποσοστό ενέργειας μέσω του ανατολικού αυτού γείτονα. Για την ασφάλεια του ενεργειακού εφοδιασμού από το εξωτερικό νομίζω ότι δικαιολογημένα πρέπει να συνδράμει η Ευρωπαϊκή Ένωση με κάθε δυνατό μέσο τη συντήρηση και τον εκσυγχρονισμό του ενεργειακού της δικτύου, ιδιαίτερα του ζωτικής σημασίας δικτύου αγωγών φυσικού αερίου. Ταυτόχρονα, σύμφωνα με τα συμπεράσματα της συνόδου κορυφής της ΕΕ του Ιουνίου, νομίζω ότι υπάρχει μια θεμελιώδης προϋπόθεση για τη χρηματοδοτική στήριξη: η Ουκρανία θα πρέπει να ξεκινήσει τη μεταρρύθμιση του κλάδου και να ενισχύσει τη διαφάνεια της βιομηχανίας φυσικού αερίου της. " έλλειψη διαφάνειας στο σύστημα των ενδιάμεσων εταιρειών έφερε σε μειονεκτική θέση τους πολίτες της Ουκρανίας, δημιουργώντας παράλληλα προσκόμματα στην ασφάλεια του εφοδιασμού των κρατών μελών της ΕΕ. Επιπλέον, αξίζει επίσης να υποστηριχθούν οι προσπάθειες που στοχεύουν στην ενίσχυση της ικανότητας αποθήκευσης. Μάλιστα, η δημιουργία αποθεμάτων είναι ένας από τους βασικούς τρόπους κατοχύρωσης της ομαλής διέλευσης του φυσικού αερίου στην Ευρώπη στη διάρκεια του βαρύ χειμώνα.
<P>
Το Ευρωπαϊκό Κοινοβούλιο αναμένεται να εγκρίνει τον νέο κανονισμό για τον ενεργειακό εφοδιασμό της ΕΕ την άνοιξη. Βάσει αυτού του κανονισμού τα κράτη μέλη θα υποχρεούνται να εγκρίνουν συντονισμένα σχέδια δράσης σε περίπτωση διακοπών του ανεφοδιασμού σε φυσικό αέριο. Νομίζω ότι τα κράτη μέλη θα πρέπει να συντονίσουν τέτοια σχέδια δράσης όχι μόνο μεταξύ τους, αλλά και εμπλέκοντας την Ουκρανία στη διαδικασία διαβούλευσης. Ακόμη και στο μέλλον, όρος εκ των ων ουκ άνευ για την επίλυση του ζητήματος των διακοπών στις εισαγωγές είναι οι εντατικές συνομιλίες με τους ηγέτες στο Κίεβο.
<SPEAKER ID="939" NAME="Cătălin Sorin Ivan  " LANGUAGE="RO">
" εκλογή του Viktor Yanukovich ως Προέδρου σημαίνει ότι η Ουκρανία εισέρχεται σε μια νέα φάση που θα την φέρει πλησιέστερα στην ΕΕ. Ως μέλος της επιτροπής κοινοβουλευτικής συνεργασίας ΕΕ-Ουκρανίας και ως ευρωπαίος πολίτης, πιστεύω ότι η Ευρωπαϊκή Ένωση μπορεί και πρέπει να γείρει την πλάστιγγα υπέρ μιας ευρωπαϊκής και δημοκρατικής πορείας του ανατολικού της γείτονα. " αποστολή εκλογικών παρατηρητών του Ευρωπαϊκού Κοινοβουλίου επικρότησε το γεγονός ότι η ψηφοφορία διεξήχθη ομαλά, χωρίς συμβάντα, κατοχυρώνοντας έτσι τη νομιμοποίηση του νέου Προέδρου και σηματοδοτώντας πλήρη μεταστροφή σε σύγκριση με τις εκλογές που πραγματοποιήθηκαν το 2004-2005. " αλλαγή της πολιτικής απόχρωσης δεν πρέπει να επηρεάσει την προσέγγισή μας έναντι της Ουκρανίας, προσέγγιση που πρέπει να παραμείνει το ίδιο συνεπής και ακόμα πιο αποτελεσματική. Παρόλο που είναι ευρέως γνωστό ότι ο πρόεδρος Yanukovich δεν πρόκειται να αποδυναμώσει τους δεσμούς με τη Ρωσία, αυτό δεν σημαίνει ότι πρόκειται να απομακρυνθεί από την ΕΕ. Ακριβώς όμως για να αποφευχθεί ο κίνδυνος να συμβεί αυτό, όσο μικρός και αν είναι, πρέπει να είμαστε προορατικοί όσον αφορά τον χειρισμό των σχέσεών μας με την Ουκρανία, η οποία είναι η μόνη χώρα που μπορεί να εγγυηθεί τη σταθερότητα στην περιοχή. Πρέπει να επιδείξουμε ανοικτό πνεύμα μέσω του διαλόγου και σταθερών δεσμεύσεων, προκειμένου να παράσχουμε στην Ουκρανία την αναγκαία ενθάρρυνση για να ακολουθήσει φιλοευρωπαϊκή πορεία. Έχω εμπιστοσύνη στην ικανότητα της Ουκρανίας να ξαναρχίσει τις μεταρρυθμίσεις και να αποδείξει ότι είναι αξιόπιστος εταίρος της ΕΕ.
<SPEAKER ID="593" NAME="Tunne Kelam  " LANGUAGE="EN">
" Ουκρανία παραμένει κρίσιμη για τη σταθερότητα και τη δημοκρατική ανάπτυξη της Ευρώπης. Παρόλο που η Πορτοκαλί Επανάσταση, στην οποία συνέβαλε πολύ αποτελεσματικά το Ευρωπαϊκό Κοινοβούλιο, διέψευσε τις περισσότερες προσδοκίες, ευελπιστούμε ότι η κληρονομιά της προεδρίας του κ. Yushchenko -ελεύθερες και δίκαιες εκλογές, άνθρωποι που έχουν ξεπεράσει τον φόβο όταν διατυπώνουν τις γνώμες τους και ελεύθερα κατά βάση ΜΜΕ- θα αντέξει στη δοκιμασία του χρόνου. Είναι γεγονός ότι μια μεγάλη χώρα όπως η Ουκρανία, η οποία αποστερήθηκε την ανεξαρτησία της για μεγάλο διάστημα και υπέστη πραγματική γενοκτονία -γνωστή στα ουκρανικά ως "Holodomor", λιμοκτονία- θα χρειαστεί κάποιο διάστημα για να προσδιορίσει καλύτερα την ευρωπαϊκή της ταυτότητα και τους μελλοντικούς στρατηγικούς της στόχους. Δεν μπορούμε όμως να αποποιηθούμε την ευθύνη των πολιτικών της Ευρωπαϊκής Ένωσης έναντι της Ουκρανίας μετά το 2004. " ΕΕ δεν εξέφρασε την επιθυμία να προσφέρει στην Ουκρανία την προοπτική της ένταξης στην ΕΕ. " υποστήριξη της ΕΕ προς την Ουκρανία αποδείχτηκε κατά βάση διφορούμενη και όχι πειστική για στους Ουκρανούς, καθώς συχνά κυριαρχούσε ο φόβος να μην ερεθιστεί η Ρωσία. Πρέπει να αντιληφθούμε ότι το καίριο στοιχείο για μια πραγματικά δημοκρατική Ρωσία, που θα διατηρεί σχέσεις καλής γειτονίας, είναι μια ανεξάρτητη Ουκρανία, ενταγμένη στην Ευρώπη. Αυτό θα παραμείνει ευθύνη της ΕΕ. Τώρα πρέπει να επωφεληθούμε τα μέγιστα από την ανατολική εταιρική σχέση.
<SPEAKER ID="594" NAME="Krzysztof Lisek  " LANGUAGE="PL">
Κυρία Πρόεδρε, σημείωσα τις πληροφορίες που δόθηκαν για την εκλογή του Viktor Yanukovich ως Προέδρου της Ουκρανίας. Μολονότι η Ουκρανία έχει περιέλθει σε πολύ δυσχερή θέση, μπορεί να διαπιστώσει κανείς αλλαγές προς το καλύτερο όσον αφορά την τήρηση του νόμου την περίοδο που ακολούθησε μετά τις προηγούμενες εκλογές. Ελπίζω ότι η νομική διένεξη για τα εκλογικά αποτελέσματα θα επιλυθεί γρήγορα και ότι και οι δύο πλευρές θα επικεντρωθούν στην προσπάθεια να βοηθήσουν την Ουκρανία να εξέλθει από την οικονομική κρίση και να ενισχύσει τη θέση της στον κόσμο και ιδιαίτερα να βοηθήσουν την Ουκρανία να αναπτύξει στενότερους δεσμούς με την Ευρωπαϊκή Ένωση. Λαμβάνοντας υπόψη τις υποσχέσεις του νεοεκλεγέντος Προέδρου για ενίσχυση του εκδημοκρατισμού και διασφάλιση της διεθνούς σταθερότητας, καθώς και το ότι δίνει μεγάλη έμφαση στην ένταξη της Ουκρανίας στην Ευρωπαϊκή Ένωση, είμαι πεπεισμένος ότι η τρέχουσα καλή συνεργασία μεταξύ Ουκρανίας και Ευρωπαϊκής Ένωσης όχι μόνο θα πρέπει να συνεχιστεί, αλλά και να επεκταθεί. Εκπρόσωποι όλων των χωρών της ΕΕ ελπίζουν ότι η Ουκρανία θα εισέλθει επιτέλους σε περίοδο πολιτικής σταθερότητας και συναίνεσης όσον αφορά την οικονομική πολιτική.
<P>
Κατά τη γνώμη μου, ο νέος ηγέτης της Ουκρανίας θα στραφεί επίσης στην Ευρωπαϊκή Ένωση για βοήθεια, προκειμένου να βγάλει γρηγορότερα την Ουκρανία από τη βαθιά κρίση της, αποτέλεσμα της οποίας υπήρξε μια τρομερή οικονομική κάμψη και δημοσιονομικό έλλειμμα 12%. " Ευρώπη θα πρέπει να εξετάσει το ενδεχόμενο υποβολής συγκεκριμένης πρότασης για την ενσωμάτωση της Ουκρανίας σε ευρωπαϊκές δομές.
<SPEAKER ID="595" NAME="Marian-Jean Marinescu  " LANGUAGE="RO">
Ελπίζω ότι ο νέος Πρόεδρος θα λάβει υπόψη τον φιλοευρωπαϊκό προσανατολισμό που εξέφρασε η πλειονότητα των Ουκρανών.
<P>
" συμφωνία σύνδεσης αποτελεί αντικείμενο διαπραγμάτευσης και πιστεύω ότι είναι προς όφελος και των δύο μερών να ολοκληρωθεί το συντομότερο δυνατόν. Πρέπει να εκπληρωθούν οι προεκλογικές υποσχέσεις. Μία από αυτές είναι η τήρηση των δικαιωμάτων των μειονοτήτων και η ακύρωση των πολιτικών σχετικά με την αποεθνικοποίηση και αφομοίωση των εθνικών μειονοτήτων.
<P>
" Ρουμανία μπορεί να χρησιμεύσει στην Ουκρανία ως πρότυπο σε ό,τι αφορά την εφαρμογή ευρωπαϊκών προτύπων στην κατάσταση των μειονοτήτων. Σε σχέση με αυτό, ο βουλευτής που εκπροσωπεί στη ρουμανική βουλή την ουκρανική κοινότητα στη Ρουμανία μπορεί να ενεργήσει ως καλός σύμβουλος και τον συνιστώ στον μελλοντικό Πρόεδρο της Ουκρανίας.
<SPEAKER ID="596" NAME="Iosif Matula  " LANGUAGE="RO">
" Ουκρανία είναι ένα ευρωπαϊκό κράτος και ασπάζεται όλες τις ευρωπαϊκές πολιτισμικές αξίες. " Ουκρανία πρέπει να υλοποιήσει με εντιμότητα και αποτελεσματικότητα ένα πολιτικό πρόγραμμα, το οποίο θα κατοχυρώνει τα δικαιώματα των εθνικών μειονοτήτων όπως είναι οι Ρώσοι, οι Τάταροι, οι Ρουμάνοι, οι Πολωνοί, οι Ούγγροι, οι Έλληνες και άλλοι. Πρέπει να εφαρμόσει τον Ευρωπαϊκό Χάρτη για τις Περιφερειακές και Μειονοτικές Γλώσσες του Συμβουλίου της Ευρώπης, που εγγυάται στις εν λόγω γλώσσες το καθεστώς περιφερειακών γλωσσών. Πιστεύω ότι η ΕΕ πρέπει να υποστηρίξει την εφαρμογή τέτοιων μέτρων, υπογραμμίζοντας ότι δεν θα πρέπει να παραβλεφθεί ούτε μία μειονότητα.
<P>
Για παράδειγμα, υπάρχει μια ρουμανόφωνη μειονότητα στην Ουκρανία, η οποία αριθμεί περισσότερα από 410.000 μέλη. Είναι μια παραδοσιακή εθνική κοινότητα με βαθιές ιστορικές ρίζες, η οποία συμβιώνει αρμονικά με την πλειονότητα και τις άλλες μειονότητες, ιδιαίτερα στην Περιφέρεια του Chernivtsi (Βόρεια Μπουκοβίνα, Βόρεια Βεσσαραβία και Περιφέρεια της Hertsa), στην Περιφέρεια της Οδησσού (διοικητικές περιοχές στη Νότια Βεσσαραβία) και στην Περιφέρεια των Καρπαθίων της δυτικής Ουκρανίας (η ιστορική Περιφέρεια Maramureş). Νομίζω ότι η ΕΕ πρέπει να ενθαρρύνει τις ουκρανικές αρχές να αναπτύξουν τομείς που παρέχουν διδασκαλία στα ρουμανικά, ως μητρική γλώσσα, στα επαγγελματικά κολέγια και τα σχολεία δευτεροβάθμιας εκπαίδευσης τα οποία λειτουργούν επί του παρόντος στις πόλεις των προαναφερθεισών περιφερειών. Συν τοις άλλοις, η ΕΕ θα πρέπει να συνεργαστεί με το Κίεβο, ούτως ώστε το κρατικό πανεπιστήμιο του Chernivtsi να ιδρύσει τμήματα που προσφέρουν διδασκαλία στα ρουμανικά ως μητρική γλώσσα σε όλες τις υφιστάμενες σχολές και ειδικότητες.
<SPEAKER ID="597" NAME="Cristian Dan Preda  " LANGUAGE="RO">
Χαίρομαι που οι ουκρανικές εκλογές την περασμένη Κυριακή διεξήχθησαν ομαλά. Τα αποτελέσματα των εκλογών πρέπει να αναγνωριστούν επίσημα από όλα τα κόμματα που συμμετείχαν, καθώς δεν μπορεί να οικοδομηθεί δημοκρατία πάνω σε μόνιμη δυσπιστία και διαμάχη. Λυπούμαι που ηττήθηκε στις εκλογές η Yulia Tymoshenko. Ωστόσο, ακόμη περισσότερο με λυπούν οι πολυάριθμες δηλώσεις στις οποίες προέβη κατά το τελευταίο σκέλος της προεκλογικής εκστρατείας, με τις οποίες αμφισβητούσε την απόφαση του Διεθνούς Δικαστηρίου όσον αφορά την υφαλοκρηπίδα της Μαύρης Θάλασσας. Ελπίζω ότι η ουκρανική κυβέρνηση, ασχέτως του αν θα ηγηθεί αυτής η κ. Tymoshenko ή κάποιο άλλο πρόσωπο, θα αποδεχθεί το γεγονός ότι μια τέτοια απόφαση είναι οριστική.
<SPEAKER ID="598" NAME="Csaba Sógor  " LANGUAGE="HU">
Ο Viktor Yanukovich υποσχέθηκε τα ακόλουθα μέτρα στην ουγγρική μειονότητα της Ουκρανίας αν κερδίσει τις εκλογές: άμεση άρση των περιορισμών που πλήττουν το ουγγρικό εκπαιδευτικό σύστημα, τους ούγγρους μαθητές του δημοτικού και τους τελειόφοιτους σπουδαστές· απεριόριστη χρήση της μητρικής τους γλώσσας στην εκπαίδευση, τη δικαιοσύνη, τη δημόσια διοίκηση, τα ΜΜΕ και άλλους τομείς· απεριόριστη χρήση των εθνικών συμβόλων, απρόσκοπτη επικοινωνία με τη μητέρα πατρίδα τους· συμμετοχή των εκπροσώπων της κοινότητας στην τοπική, περιφερειακή και εθνική δημόσια διοίκηση. Τα αποτελέσματα των προεδρικών εκλογών σε περιοχές με υψηλότερο ποσοστών ούγγρων κατοίκων και η μικρή διαφορά στα τελικά αποτελέσματα δείχνουν ότι οι ψήφοι της ουγγρικής κοινότητας συνέβαλαν σε μεγάλο βαθμό στη νίκη του κ. Yanukovich. Στην έξαψη της προεκλογικής εκστρατείας, η Yulia Tymoshenko υποσχέθηκε επίσης να ακυρώσει τα μέτρα διακρίσεων που πλήττουν την εκπαίδευση στη μητρική γλώσσα. Ωστόσο, αυτό δεν ακούστηκε ως αξιόπιστη δέσμευση, όταν προέρχεται από μία πολιτικό που χρημάτισε πρωθυπουργός επί πέντε χρόνια και που κατά τη θητεία της αυτή δεν επέδειξε κανένα ενδιαφέρον για τα προβλήματα των μειονοτήτων. Επομένως, η ουγγρική και ρουθηνική μειονότητα εναποθέτουν τώρα τις ελπίδες τους στον κ. Yanukovich, αναμένοντας από αυτόν να αναγνωρίσει το περιφερειακό καθεστώς των μειονοτήτων και να δημιουργήσει νέες βάσεις για τις σχέσεις μεταξύ της πλειονότητας και των μειονοτήτων. Εντούτοις, αν ο νέος ουκρανός Πρόεδρος παραλείψει να εκπληρώσει τις υποσχέσεις του, επί παραδείγματι, ως ανταπόδοση για την υποστήριξη ουκρανών εθνικιστών, όχι μόνο θα απολέσει την υποστήριξη μειονοτικών κοινοτήτων, αλλά και η δημιουργία της προαναγγελθείσας με τυμπανοκρουσίες ευρωπαϊκής Ουκρανίας ενδέχεται να καθυστερήσει για χρόνια.
<SPEAKER ID="599" NAME="Csaba Sándor Tabajdi  " LANGUAGE="HU">
" Ευρωπαϊκή Ένωση θα πρέπει να διαδραματίσει ενεργότερο ρόλο στην Ουκρανία· θα πρέπει να σταματήσουμε την πρακτική που κυριάρχησε τα τελευταία χρόνια να μεταχειρίζεται η Ευρωπαϊκή Ένωση ένα από τα μεγαλύτερα κράτη στην Ευρώπη με αβέβαιο και απρόθυμο τρόπο. " Ουκρανία αποτελεί μείζονα εταίρο στο πλαίσιο της ανατολικής διάστασης της πολιτικής γειτονίας της Ευρωπαϊκής Ένωσης, είναι δε το πλέον σημαντικό κράτος-ενδιάμεσος για τις σχέσεις που καλλιεργούνται με τη Ρωσία. Με την εκλογή του Viktor Yanukovich ως Προέδρου, η Ουκρανία έχει έναν ισχυρό, προσαρμοστικό ηγέτη, ο οποίος είναι ανοικτός τόσο έναντι της Ευρώπης όσο και έναντι της Ρωσίας. Το πλέον σημαντικό καθήκον του νέου Προέδρου θα είναι να ξεπεράσει τη βαθιά πολιτική διαίρεση, ούτως ώστε να εγκαθιδρυθεί μια σταθερή κυβέρνηση και να υλοποιηθούν οι επί μεγάλο διάστημα εκκρεμούσες, ευρείας έκτασης κοινωνικές και οικονομικές μεταρρυθμίσεις. Το πλέον σημαντικό πράγμα τώρα για την Ευρωπαϊκή Ένωση είναι να καταστήσει περισσότερο αισθητή, σε σύγκριση με το παρελθόν, την παρουσία της στην Ουκρανία και να καθιερώσει νέες βάσεις συνεργασίας. " ανατολική εταιρική σχέση παρέχει ένα άριστο πλαίσιο γι' αυτό και η Υπηρεσία Εξωτερικής Δράσης που δημιουργήθηκε βάσει της Συνθήκης της Λισαβόνας θα παράσχει τα κατάλληλα μέσα. Θα ήθελα να τονίσω ότι η Ουγγαρία, της οποίας η Ουκρανία αποτελεί τη μεγαλύτερη γείτονα χώρα, ενδιαφέρεται ιδιαίτερα για την εδραίωση της πολιτικής και οικονομικής σταθερότητας στην Ουκρανία. Είναι επίσης προς το συμφέρον μας να εδραιωθούν οι σχέσεις μεταξύ Ουκρανίας και Ρωσίας. Ευελπιστούμε επίσης ότι η Ουκρανία θα εγκαταλείψει τις πολιτικές της που στρέφονται κατά των μειονοτήτων, πολιτικές που καταπατούν τα δικαιώματα των μειονοτήτων στην περιοχή των Κάτω Καρπαθίων, περιλαμβανομένων των δικαιωμάτων των Ούγγρων.
