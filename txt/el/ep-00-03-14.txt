<CHAPTER ID=1>
΄Εvαρξη της ετήσιας συvόδoυ
<SPEAKER ID=1 NAME="Πρόεδρος">
. Κηρύσσω την έναρξη της συνόδου 2000-2001 του Ευρωπαϊκού Κοινοβουλίου.

<CHAPTER ID=2>
Ημερήσια διάταξη
<SPEAKER ID=2 LANGUAGE="FR" NAME="Lannoye">
Κύριε Πρόεδρε, στην ημερήσια διάταξη σήμερα το πρωί έχει εγγραφεί ως δεύτερο θέμα η σύσταση για τη δεύτερη ανάγνωση σχετικά με τα προϊόντα κακάο και σοκολάτας, της οποίας είμαι εισηγητής. Χθες στις 20.30 έμαθα εντελώς τυχαία πως η ψηφοφορία επί της σύστασης θα διεξαχθεί σήμερα το πρωί. Ωστόσο, μου φαίνεται πως αρχικά προβλεπόταν να διεξαχθεί αύριο το μεσημέρι. Πιάστηκα επομένως εντελώς εξ απροόπτου και δεν είχα καν την ευκαιρία να προετοιμάσω τον κατάλογο των ψηφοφοριών και να εξετάσω κατά πόσον υπάρχουν ή όχι ονομαστικές ψηφοφορίες.
<P>
Γνωρίζετε, όπως και εγώ, πως το θέμα συζητείται και προβάλλεται αρκετά από τα μέσα ενημέρωσης. Κατά τη δεκαετή θητεία μου στο Ευρωπαϊκό Κοινοβούλιο ενημερωνόμουν πάντα ως εισηγητής για οποιαδήποτε αλλαγή της σειράς των ψηφοφοριών. Θα ήθελα να ζητήσω να διεξαχθεί αύριο η συγκεκριμένη ψηφοφορία, κάτι που θα με εξυπηρετούσε προσωπικά χωρίς να βλάπτει, νομίζω, κανέναν, αφού πρόκειται για μια σχετικά σύντομη ψηφοφορία.

<SPEAKER ID=3 LANGUAGE="DE" NAME="Swoboda">
Κύριε Πρόεδρε, δεν έχουμε αντίρρηση για την αναβολή της ψηφοφορίας. Θέλω όμως να επιμείνω να γίνουν αύριο και οι άλλες προβλεπόμενες ψηφοφορίες, ιδίως η ψηφοφορία για τη Σύνοδο Κορυφής της Λισαβώνας. Με αυτόν τον όρο δεν έχουμε καμία αντίρρηση για την αναβολή.

<SPEAKER ID=4 NAME="Πρόεδρος">
. Οι αρμόδιες υπηρεσίες με ενημερώνουν πως ο αυριανός κατάλογος των ψηφοφοριών είναι μάλλον μακρύς.

<SPEAKER ID=5 NAME="Blokland">
Κύριε Πρόεδρε, όπως και ο κ. Lannoye, αντιμετώπισα και εγώ χθες το απόγευμα την ψήφιση της έκθεσής μου κατά τη δεύτερη ανάγνωση στις 12.00 το μεσημέρι. Οι Ομάδες μού ζήτησαν επειγόντως να σας ζητήσω η ψηφοφορία να μην πραγματοποιηθεί στις 12.00, αλλά αύριο, επειδή δεν ήταν σε θέση να ζητήσουν λεπτομερείς και κατά κεφάλαιο ψηφοφορίες. Είδα εντούτοις προς μεγάλη μου έκπληξη να προγραμματίζεται η ψηφοφορία για τις 12.00. Και εγώ από την πλευρά μου και εξ ονόματος πολλών άλλων συναδέλφων ζητώ η ψηφοφορία να πραγματοποιηθεί αύριο.

<SPEAKER ID=6 NAME="Πρόεδρος">
. Κύριε Blokland, μαθαίνω από τις αρμόδιες υπηρεσίες πως η ψηφοφορία για την έκθεσή σας έχει ήδη προγραμματιστεί για αύριο. Ερωτώ τώρα το Σώμα εάν συμφωνεί να αναβληθεί για αύριο η ψηφοφορία επί της έκθεσης Lannoye. Εάν συμφωνούμε, η ψηφοφορία θα κανονιστεί για αύριο.

<CHAPTER ID=3>
Ετήσιο νομοθετικό πρόγραμμα (συνέχεια)
<SPEAKER ID=7 NAME="Πρόεδρος">
. Η ημερήσια διάταξη προβλέπει στη συνέχεια τη συζήτηση σχετικά με το ετήσιο νομοθετικό πρόγραμμα της Ευρωπαϊκής Επιτροπής για το 2000.

<SPEAKER ID=8 NAME="Prodi">
ΙΤ) Κύριε Πρόεδρε, αξιότιμοι βουλευτές, το 2000 πρέπει να είναι και θα είναι έτος αλλαγής για την Ευρώπη. Εκθέσαμε ήδη στη συζήτησή μας σχετικά με το πενταετές πρόγραμμα πως αυτό το έτος θα σηματοδοτήσει την απαρχή της «δεκαετίας της Ευρώπης» και θα αποτελέσει επομένως έτος αλλαγής για την Επιτροπή. Η ανάλυση του πενταετούς προγράμματος μάς έδωσε το γενικό πλαίσιο αναφοράς και παρουσιάσαμε ήδη το πρόγραμμα της Επιτροπής για την πενταετία. Πρέπει να επισημάνουμε πως, έναν μόλις μήνα μετά από αυτή τη συζήτηση έχουμε ήδη αρχίσει να προβαίνουμε σε συγκεκριμένες ενέργειες και έχουμε δρομολογήσει τη μακρά διαδικασία της διεύρυνσης προς τις χώρες που υπέβαλαν διαδοχικά αίτηση ένταξης. Πρόκειται για έργο πολύ φιλόδοξο, μεγάλου βεληνεκούς και πολύ σημαντικό, και θα ήθελα να επαναλάβω ενώπιον του Ευρωπαϊκού Κοινοβουλίου πως η Επιτροπή δεσμεύθηκε ιδιαίτερα γι' αυτό το έργο. Επιβεβαιώθηκε επίσης από πολλές πλευρές μια δήλωσή μου για ανάληψη πολύ μεγάλης δέσμευσης, όσον αφορά τη διεύρυνση, αλλά και σοβαρής δέσμευσης στην οποία η Επιτροπή θέλει να μείνει πιστή, προκειμένου να καθησυχάσει την κοινή γνώμη των κρατών μας ως προς αυτό το εγχείρημα. Θα ήθελα να επαναλάβω ενώπιον όλων πως πρόκειται για σοβαρή και επίσημη δέσμευση, στόχος της οποίας δεν είναι η αναβολή η διεύρυνσης παρά η δυνατότητα υλοποίησής της με ρεαλιστικό, ουσιαστικό και σοβαρό τρόπο. Διαφορετικά, θα φθάσει πράγματι μια στιγμή που και η ίδια η διεύρυνση θα καταστεί αδύνατη. Αντίθετα, αυτή αποτελεί τη θεμελιώδη δέσμευση για την πενταετή θητεία της παρούσας Επιτροπής.
<P>
Αρχίσαμε να εφαρμόζουμε το πενταετές πρόγραμμα και ως προς τα άλλα δύο σημεία για τα οποία είχαμε δεσμευθεί: τον εκσυγχρονισμό της Επιτροπής και την προπαρασκευή της Διακυβερνητικής Διάσκεψης. Σήμερα η συζήτηση διαμορφώνεται διαφορετικά και είναι πιο αναλυτική, και οι κριτικές που έλαβα στην προηγούμενη συζήτηση, η οποία δεν ήταν παρά γενικής φύσης, ήταν σωστές, δεδομένου πως επρόκειτο για το πενταετές πρόγραμμα. Σήμερα έχετε ενώπιόν σας ένα αναλυτικό έγγραφο με πολύ συγκεκριμένο περιεχόμενο, όπως αρμόζει στο ετήσιο πρόγραμμα. Πρόκειται για ένα σαφές πρόγραμμα δράσης και για ένα έγγραφο, το περιεχόμενο του οποίο έχει συγκεκριμενοποιηθεί. Για κάθε πρωτοβουλία της Επιτροπής αναφέρεται η αρμόδια υπηρεσία, οι διαδικασίες, οι ημερομηνίες έγκρισης, το μέσο εργασίας, το προβλεπόμενο είδος εγγράφου και η προτεινόμενη νομική βάση. Αναφέρονται επίσης όλα τα στάδια που οδηγούν στην πραγμάτωση αυτών των αποφάσεων. Υπογραμμίσαμε φυσικά ιδιαίτερα - δεν το λέω επειδή βρισκόμαστε ενώπιον του Κοινοβουλίου, αλλά επειδή το θεωρώ εξαιρετικά σημαντικό - τις αρμοδιότητες οι οποίες επιτρέπουν μια διαδικασία συναπόφασης του Κοινοβουλίου. Δημοσιεύσαμε όλο αυτό το πρόγραμμα στο Internet, όχι επειδή είναι της μόδας - αν και δεν πρόκειται για μόδα παρά για μια μεγάλη πολιτιστική αλλαγή - αλλά γιατί κατ' αυτόν τον τρόπο μπορούν όλοι οι πολίτες να έχουν πρόσβαση και να προβούν σε αντιπαραβολή. Σήμερα δεν υπάρχει πλέον ένα κρυφό ή εμπιστευτικό πρόγραμμα παρά ένα πρόγραμμα που επιδέχεται σύγκριση.
<P>
Ας έλθουμε τώρα στην ουσία των γενικών κατευθύνσεων αυτού του προγράμματος. Το βασικό πνεύμα που διέπει το ίδιο το πρόγραμμα είναι να δώσει μια απάντηση στα συγκεκριμένα προβλήματα των πολιτών. Πρόκειται για ένα ετήσιο πρόγραμμα και χρειάζεται επομένως σαφήνεια. Θίξαμε όλα τα θέματα μείζονος σημασίας, μερικά από τα οποία θα ήθελα να αναφέρω σε αυτή την παρουσίαση: περιβάλλον, υγεία, ενέργεια, μεταφορές, προστασία των καταναλωτών συν το σοβαρό ζήτημα της δικαιοσύνης.
<P>
Ας ξεκινήσουμε με έναν σύντομο προβληματισμό σχετικά με το τελευταίο αυτό σημείο. Οι Ευρωπαίοι πολίτες συγκεκριμένα ζητούν δικαιοσύνη για να αισθάνονται ασφαλείς στην καθημερινή τους ζωή. Μιλώντας για τη διεύρυνση έλαβα υπόψη αυτά τα πράγματα, γιατί είναι πολύ σημαντικό να έχουμε κατά νου το συνολικό πλαίσιο. Η Επιτροπή θα υποβάλει συγκεκριμένες προτάσεις στον τομέα της ασφάλειας, για έναν στενότερο συντονισμό μεταξύ των δυνάμεων της τάξης σε ολόκληρη την Ευρώπη, για έναν κοινό αγώνα ενάντια στην εγκληματικότητα και επειδή είναι ανάγκη να αντιμετωπίσουμε σοβαρά προβλήματα, μεταξύ των οποίων και νέα προβλήματα. Υφίστανται νέες εντάσεις λόγω φυλετικών διακρίσεων, προβλήματα που σχετίζονται με μειονότητες καθώς και σοβαρά προβλήματα συνύπαρξης. Εμείς πρέπει να εξασφαλίσουμε, να προστατεύσουμε και να επιβάλουμε πειθαρχία σε αυτή τη συνύπαρξη. Φέτος επομένως θα αναζητήσουμε αποτελεσματικά μέτρα όσον αφορά τη μετανάστευση και το δικαίωμα ασύλου, τομείς στους οποίους θα υποβάλουμε συγκεκριμένες προτάσεις εντός του 2000. Ο προσανατολισμός μας είναι σαφέστατος. Πρέπει να συνδυάσουμε το ανοιχτό πνεύμα, την ανοχή και τη φιλοξενία με την ασφάλεια. Θα προτείνουμε συνεπώς και μέτρα για την καλύτερη αμοιβαία αναγνώριση των αποφάσεων αστικού και εμπορικού δικαίου.
<P>
Ο χώρος της δικαιοσύνης είναι απαραίτητος για τη λειτουργία της ενιαίας αγοράς. Χωρίς έναν χώρο δικαιοσύνης η ενιαία αγορά έχει θεωρητική μόνο υπόσταση και δεν αποτελεί καθημερινό λειτουργικό μέσο. Για την αξιολόγηση της προόδου σε αυτόν τον τομέα, όπως και σε άλλους, θα παρουσιάσουμε έναν πίνακα επιδόσεων, δηλαδή έναν αληθινό πίνακα με τις δυσκολίες, αλλά και με τα αποτελέσματα που επιτυγχάνονται. Αυτό μας ζητήθηκε στο Tampere και υποσχεθήκαμε να το υλοποιήσουμε, και επομένως ο ενιαίος χώρος δικαιοσύνης συγκαταλέγεται στους βασικούς στόχους.
<P>
Όσο για το περιβάλλον, πρόκειται για ένα από τα σοβαρότερα προβλήματα που έχουμε να αντιμετωπίσουμε. Κάθε χρόνο διαπιστώνουμε όντως πως τα νέα προβλήματα υπερισχύουν σχεδόν των αποτελεσμάτων που επιτυγχάνονται, κάτι που θυμίζει το μαρτύριο του Σισύφου. Χρειάζεται να καταβληθεί πολύ μεγάλη προσπάθεια γιατί, εάν δεν επιδείξουμε δυναμισμό στην περιβαλλοντική πολιτική, ύστερα είναι σχεδόν αδύνατον να ξανανέβουμε το βουνό. Εκδώσαμε μια Λευκή Βίβλο σχετικά με τις περιβαλλοντικές ευθύνες και τη στρατηγική για την επίτευξη των στόχων του Κυότο ως προς τη μείωση των εκπομπών. Τώρα πρέπει να εργαστούμε επί ολόκληρου του γενικού νομικού πλαισίου για το περιβάλλον και επί του νομικού πλαισίου που αφορά τους γενετικά τροποποιημένους οργανισμούς. Δεν μπορούμε εξάλλου να μην παρουσιάσουμε ένα συνολικό πλαίσιο και μια στρατηγική σχετικά με την ευρωπαϊκή χημική βιομηχανία, γιατί διαφορετικά η προσπάθειά μας θα μετατραπεί πραγματικά σε μαρτύριο του Σισύφου.
<P>
Ένα άλλο κεφάλαιο, που θα ήθελα να αναφέρω ως παράδειγμα του συγκεκριμένου μας προγράμματος, αφορά ένα ζήτημα που συνδέεται πολύ στενά και με το περιβάλλον: το ζήτημα της αλιείας και της χρήσης των φυσικών πόρων. Οφείλουμε να θεσπίσουμε ένα πρόγραμμα μείωσης του αριθμού των αλιευτικών σκαφών, εφόσον δεν υπάρχει πλέον ισορροπία μεταξύ των αλιευμάτων και της φυσικής αναπαραγωγής. Χρειάζεται να αποκαταστήσουμε αυτή την ισορροπία και να προστατεύσουμε το περιβάλλον. Ταυτόχρονα έχουμε αναλάβει μεγάλη δέσμευση έναντι όσων ζουν από την αλιεία, οι οποίοι βρίσκονται κατά κανόνα συγκεντρωμένοι σε ορισμένες περιοχές που δεν συγκαταλέγονται βεβαίως μεταξύ των πλέον ευνοούμενων της ευρωπαϊκής οικονομίας. Θα εργαστούμε επίσης με ζήλο, προκειμένου να συνάψουμε τη συμφωνία με το Μαρόκο και θα πρέπει να απλοποιήσουμε την ευρωπαϊκή νομοθεσία για την αλιεία, γιατί η ύπαρξη είκοσι κανονισμών δεν μας επιτρέπει να έχουμε μια τάξη και δεν εγγυάται πως θα διατηρηθεί οπωσδήποτε η ισορροπία για την οποία μιλούσαμε. Όσον αφορά το περιβάλλον, το σημείο αναφοράς μας είναι η Διάσκεψη του 2002, που θα πραγματοποιηθεί δέκα χρόνια μετά από τη Διάσκεψη του Ρίο. Σε αυτή τη διάσκεψη θα πρέπει να έχουμε ήδη να ανακοινώσουμε συγκεκριμένα αποτελέσματα.
<P>
Όσο για την ενέργεια, το θέμα αποκτά ιδιαίτερη σημασία τον τελευταίο καιρό, γιατί θεωρώ πως η φωνή της Ευρώπης πρέπει να ακούγεται όλο και περισσότερο στα ενεργειακά προβλήματα. Μετά από τη διεύρυνση θα είμαστε οι πιο σημαντικοί καταναλωτές ενέργειας παγκοσμίως. Δεσμευόμαστε λοιπόν να παρουσιάσουμε ένα έγγραφο σχετικά με τις διάφορες πηγές ενέργειας, με στόχο την εξασφάλιση του ανεφοδιασμού.
<P>
Όσον αφορά τις μεταφορές, θα εργαστούμε με ζήλο για τη δημιουργία ενός ενιαίου ευρωπαϊκού εναέριου χώρου. Πρόκειται για μια δέσμευση με την οποία έχει καταπιαστεί ήδη η Αντιπρόεδρος Loyola de Palacio, και σε μερικούς μήνες θα έχουμε το πλήρες πλαίσιο. Εδώ πρέπει να προσθέσουμε στην ασφάλεια των εναέριων μεταφορών και το ζήτημα της ασφάλειας των θαλάσσιων μεταφορών. Πρόκειται για ένα μείζονος σημασίας ζήτημα που συνδέεται με την προβληματική της οικολογίας.
<P>
Τέλος, έχουμε τα δικαιώματα των καταναλωτών και το ζήτημα της υγείας. Ως προς τα δικαιώματα των καταναλωτών προέχει η ασφάλεια των προϊόντων και των υπηρεσιών. Χρειάζεται μια σαφέστερη νομοθεσία για τους πολίτες, ούτως ώστε να προστατεύονται από παγίδες όπως η παραπλανητική διαφήμιση. Σε αυτόν τον τομέα οι πολίτες δικαιούνται πράγματι απολύτως να έχουν πλήρη επίγνωση των πραγμάτων που αγοράζουν. Αναφορικά με την υγεία προετοιμάσαμε μια στρατηγική υγειονομικής περίθαλψης, και γι' αυτό το θέμα θα εγκρίνουμε ένα πρόγραμμα δράσης που συνδέεται βεβαίως με το πρόγραμμα που αφορά την ασφάλεια των τροφίμων, στο οποίο αναφερθήκαμε προ ολίγου. Εντός του 2000 θα συγκεκριμενοποιηθεί η πρόταση για την ευρωπαϊκή αρχή στον τομέα των τροφίμων. Αποκτήσαμε ήδη τη Λευκή Βίβλο και το φθινόπωρο θα έχουμε το νομοθετικό κείμενο που θα προωθήσει την καινούρια αυτή πρωτοβουλία. Σε αυτό πρέπει να προσθέσουμε και άλλες προτάσεις, υπό κατάρτιση επί του παρόντος, σχετικά με την προάσπιση των δικαιωμάτων των ζώων, θέμα που συζητείται έντονα τους τελευταίους μήνες.
<P>
Αυτές είναι οι εύλογες γενικές κατευθύνσεις που ακολουθούμε επί του ετήσιου προγράμματος, και διαφοροποιούνται από το πλαίσιο αναφοράς του πενταετούς προγράμματος, όντας πολύ σαφείς και συγκεκριμένες. Στα παραδείγματα που παρέθεσα σήμερα μπορούμε να προσθέσουμε βεβαίως και άλλα σε άλλους τομείς, αλλά η μεθοδολογία συνίσταται στη σαφή καταγραφή των στόχων, στο χρονοδιάγραμμα και στη σοβαρότητα των ενεργειών. Αυτό αποτελεί κατά κάποιον τρόπο τον καθημερινό μας «τζίρο», την παράδοση των προϊόντων μας, για τα οποία δεσμευθήκαμε ενώπιον των Ευρωπαίων πολιτών. Αυτά τα πράγματα επηρεάζουν πράγματι άμεσα τη ζωή όλων μας, και γι' αυτό το Κοινοβούλιο έχει έναν απολύτως καθοριστικό ρόλο. Εσείς επιτελείτε τον σημαντικό ρόλο του μεσάζοντα στους Ευρωπαίους πολίτες και καθήκον μας είναι να εργαστούμε από κοινού ώστε να δώσουμε στους πολίτες μια ξεκάθαρη, συγκεκριμένη και άμεση απάντηση. Τις προάλλες κλείσαμε τη συζήτηση βεβαιώνοντας πως η επιτυχία μας θα κριθεί βάσει της συμμετοχής των πολιτών στις επόμενες ευρωπαϊκές εκλογές. Προσωπικά πιστεύω πως προετοιμάζουμε την εμπιστοσύνη και τη σχέση με τους πολίτες με τα συγκεκριμένα μέτρα στα οποία αναφέρθηκα σήμερα.
<P>
Ευχαριστώ για τη μέχρι τώρα συνεργασία σας και σας καλώ να την ενισχύσετε, ούτως ώστε να καταφέρουμε να δώσουμε τις σαφείς απαντήσεις που όλοι περιμένουν από εμάς.
<P>
(Χειροκροτήματα)

<SPEAKER ID=9 LANGUAGE="DE" NAME="Poettering">
Κύριε Πρόεδρε, κύριε Πρόεδρε της Επιτροπής, συνάδελφοι, το ετήσιο πρόγραμμα και το νομοθετικό πρόγραμμα της Επιτροπής για το 2000 θα πρέπει να αποτελέσει για όλους μας αφορμή για προβληματισμό σχετικά με τα θεμελιώδη καθήκοντα και λειτουργίες της Επιτροπής, αλλά και των ευρωπαϊκών θεσμικών οργάνων.
<P>
Κύριε Πρόεδρε της Επιτροπής, ως Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών ενδιαφερόμαστε εξαιρετικά για την ύπαρξη μιας ισχυρής Ευρωπαϊκής Επιτροπής. Δεν θα επιτρέψουμε - όπου μπορούμε να ασκήσουμε επιρροή - να αφαιρέσει το Συμβούλιο Υπουργών αρμοδιότητες της Επιτροπής για να τις επεξεργασθεί εν συνεχεία. Για μας η Επιτροπή είναι ο θεματοφύλακας των Συνθηκών και έχει το δικαίωμα πρωτοβουλίας ως προς την ευρωπαϊκή νομοθεσία. Θα υπεραμυνθούμε του δικαιώματος αυτού!
<P>
Όμως υπενθυμίζουμε επίσης ότι η Ευρωπαϊκή Ένωση στηρίζεται σε ένα σύνολο αξιών και αρχών καθώς και στο ευρωπαϊκό δίκαιο. Σε δύο μήνες, στις 9 Μαΐου, θα έχουμε την ευκαιρία να θυμηθούμε τον Robert Schuman, που υπέβαλε στις 9 Μαΐου 1950 τη θαυμάσια πρόταση δημιουργίας μιας Ευρωπαϊκής Κοινότητας Ανθρακα και Χάλυβα. Είχε πει ότι το ζητούμενο δεν είναι η δημιουργία ισορροπίας μεταξύ των συμφερόντων των ευρωπαϊκών εθνών, αλλά η συνένωση των συμφερόντων αυτών. Αυτή είναι η θεμελιώδης αρχή και το ξεκίνημα για την επίλυση διαφορών βάσει του ευρωπαϊκού δικαίου - και θα παρακολουθήσουμε και εδώ με προσοχή πώς εκπληρώνει η Επιτροπή τον ρόλο της ως θεματοφύλακας των Συνθηκών. Κανείς δεν επιτρέπεται να παραβιάσει το ευρωπαϊκό δίκαιο! Υπάρχουν όρια όπου συναντώνται η δίκαιη και η ίση μεταχείριση με το δίκαιο της Ευρωπαϊκής Ένωσης, της Ευρωπαϊκής Κοινότητας.
<P>
Αν είχα λάβει τον λόγο χθες που ήταν παρών ο Πρόεδρος του Συμβουλίου, θα είχα πει τότε όσα λέω τώρα. Διαπιστώνω με μεγάλη ανησυχία ότι η Προεδρία του Συμβουλίου και μαζί της το Συμβούλιο επιβάλλουν διακρίσεις σε βάρος ενός κράτους μέλους της Ευρωπαϊκής Ένωσης. Δεν θεωρώ ότι συμβιβάζεται με τις αρχές της Ευρωπαϊκής Ένωσης και με την ιδέα της κοινότητας δικαίου να κάνει ο Πρόεδρος του Συμβουλίου τον γύρο των ευρωπαϊκών πρωτευουσών για να προετοιμάσει τη Σύνοδο Κορυφής - διαδικασία που συνηθίζεται εδώ και πολλά χρόνια - αφήνοντας απέξω μία από αυτές τις πρωτεύουσες και καλώντας τον εκπρόσωπο της συγκεκριμένης χώρας να τον συναντήσει στις Βρυξέλλες!
<P>
(Χειροκροτήματα από τη δεξιά πτέρυγα)
<P>
Γι' αυτό απευθυνόμενος τώρα στην Επιτροπή σας λέω, κύριε Πρόεδρε της Επιτροπής, πως μέχρι σήμερα δεν είχαμε κανέναν λόγο να σας επικρίνουμε. Αντιμετωπίσατε το συγκεκριμένο ζήτημα σωστά και τυπικά - αυτό είναι σωστό - όμως μελλοντικά θα κρίνουμε την Επιτροπή και ανάλογα με το αν θα εξακολουθήσει να είναι θεματοφύλακας των Συνθηκών και αν θα εγγυηθεί μαζί μας την τήρηση του ευρωπαϊκού δικαίου. Αν παραβιασθεί το ευρωπαϊκό δίκαιο και η δίκαιη μεταχείριση, θα πρέπει να αντιδράσουμε με σαφήνεια γιατί κάτι τέτοιο πρέπει να το σταματήσουμε από την αρχή!
<P>
(Χειροκροτήματα από τη δεξιά πτέρυγα)
<P>
Θέλω να εκφράσω μια σκέψη σχετικά με την επικουρικότητα. Ορισμένοι βλέπουν την ιδέα της επικουρικότητας ως μοχλό για τη μετάθεση των καθηκόντων της Ευρώπης στο κοινοτικό, περιφερειακό ή εθνικό επίπεδο. Αυτό μπορεί να είναι ορθό σε ορισμένες μεμονωμένες περιπτώσεις και πρέπει βέβαια να εξετάζουμε σε κάθε νομοθετική διαδικασία μήπως το συγκεκριμένο καθήκον μπορεί να εκτελεστεί καλύτερα σε εθνικό, περιφερειακό ή τοπικό επίπεδο. Πρέπει να το κάνουμε αυτό! Όμως στην έννοια της επικουρικότητας συμπεριλαμβάνεται επίσης ότι η Ευρωπαϊκή Ένωση πρέπει να αναλαμβάνει η ίδια εκείνα τα καθήκοντα που είναι εύλογο ότι δεν μπορούν να εκτελεστούν σε εθνικό, περιφερειακό ή τοπικό επίπεδο.
<P>
Κύριε Πρόεδρε, έχετε το δικαίωμα πρωτοβουλίας. Βάσει των Συνθηκών, το Ευρωπαϊκό Κοινοβούλιο μπορεί να ζητήσει από την Επιτροπή να υποβάλει πρόταση νομοθετικού περιεχομένου. Μέχρι τώρα διαπιστώσαμε ότι δεν υπήρξε πάντα ανταπόκριση στο αίτημα αυτό. Υπάρχει η συμφωνία που έγινε με την Επιτροπή στις 15 Σεπτεμβρίου του περασμένου χρόνου, όπου η Επιτροπή δεσμεύθηκε σε μεγάλο βαθμό να ανταποκρίνεται στο αίτημα του Κοινοβουλίου όταν αυτό ζητά από την Επιτροπή να αναλάβει νομοθετική πρωτοβουλία. Σας παρακαλώ να το λάβετε αυτό πολύ σοβαρά υπ' όψιν, κύριε Επίτροπε! Όταν στο μέλλον το Κοινοβούλιο καλεί την Επιτροπή να υποβάλει προτάσεις, περιμένουμε ότι θα κρατάει τον λόγο της και θα ανταποκρίνεται στο αίτημά μας.
<P>
Επ' αυτής της βάσης μπορώ να σας βεβαιώσω εξ ονόματος της Ομάδας μου πως θα συμβάλουμε, όπου αυτό είναι δυνατόν, όχι μόνο για να υπάρχει μια ισχυρή Ευρώπη, αλλά και μια ισχυρή Επιτροπή, τα δικαιώματα της οποίας και θα υπερασπισθούμε έναντι του Συμβουλίου των Υπουργών. Με το πνεύμα αυτό και προς το συμφέρον της Ευρώπης έχουμε ανάγκη μια καλή συνεργασία και έναν καλό διάλογο μεταξύ Επιτροπής και Κοινοβουλίου, και για τον λόγο αυτό θα υποστηρίξουμε όσο μπορούμε την πολιτική σας για το 2000.
<P>
(Χειροκροτήματα)

<SPEAKER ID=10 NAME="Swoboda">
Κύριε Πρόεδρε, κύριε Πρόεδρε της Επιτροπής, αξιότιμοι κυρίες και κύριοι, όταν οι πολίτες της Ευρώπης αναζητούν αυτή την Ευρώπη, την αναζητούν κυρίως στις Βρυξέλλες και στην Επιτροπή. Ως βουλευτής δεν χαίρομαι γι' αυτό, ωστόσο είμαι αναγκασμένος να το δεχθώ, τουλάχιστον προς το παρόν. Όμως τούτο σημαίνει επίσης ότι η Επιτροπή επωμίζεται το βάρος μιας τεράστιας πρόκλησης. Κύριε Επίτροπε, αν θέλετε να επιφέρετε τη μεγάλη αλλαγή για την οποία μιλήσατε, τότε πρέπει πραγματικά να την ξεκινήσετε πάρα πολύ γρήγορα.
<P>
Αντιμετωπίζοντας την ευθύνη αυτή, κύριε Επίτροπε, είχατε προτείνει κατά την τελευταία αγόρευσή σας εδώ στο Σώμα μεγαλύτερη επικέντρωση στον πυρήνα της εργασίας. Αυτό μπορεί επίσης να χαρακτηρισθεί επιβολή και υλοποίηση της αρχής της επικουρικότητας. Πρέπει όμως να έχουμε συναίσθηση ότι το ζητούμενο δεν πρέπει να είναι εδώ η μετατόπιση εκείνων των καθηκόντων που φαίνονται πολύπλοκα και δύσκολα στην Επιτροπή καθώς και ότι πρέπει κανείς να αρχίσει από τώρα να εργάζεται με αυτά τα κριτήρια. Δεν μπορούμε να περιμένουμε μια Λευκή Βίβλο, γιατί ήδη από σήμερα υπάρχουν πολλά που ίσως να πρέπει η Επιτροπή να εξετάσει υπό το συγκεκριμένο πρίσμα, ενώ άλλα πάλι πρέπει να υλοποιηθούν πιο γρήγορα και με σαφέστερο τρόπο.
<P>
Εμείς οι Σοσιαλδημοκράτες δεν διαφέρουμε από τις άλλες Ομάδες του Σώματος ως προς το πλήθος των καθηκόντων και την πληθώρα των προτάσεων που πρέπει να καταθέτουμε, αλλά φυσικά ως προς την κατεύθυνσή μας. Θέλουμε τη σαφή ενίσχυση του ρόλου της Ευρώπης σε παγκόσμιο επίπεδο καθώς και την αύξηση της ανταγωνιστικότητας. Κατά τη γνώμη μας το κύριο ζητούμενο είναι μια περισσότερο κοινωνική διαμόρφωση της Ευρώπης, η δημιουργία μιας Ευρώπης των ίσων ευκαιριών και η βελτίωση της ποιότητας ζωής. Όμως δεν θέλουμε ούτε τη γραφειοκρατία ούτε τον συγκεντρωτισμό στην Ευρώπη. Δεν φανταζόμαστε έτσι την Ευρώπη! Αν εργασθείτε σύμφωνα με όσα πιστεύουμε, κύριε Πρόεδρε της Επιτροπής, συμφωνούμε απόλυτα μαζί σας.
<P>
Έρχομαι τώρα σε ένα άλλο σημείο. Υποβάλατε ως Επιτροπή έναν μακρύ κατάλογο σχεδίων στο Κοινοβούλιο. Εμείς είχαμε τη σύνεση να συντάξουμε ένα ψήφισμα που είναι μεν λιγότερο μακροσκελές, σας παρουσιάζει όμως πολλές προτάσεις και μερικές αντιπροτάσεις.
<P>
Αυτή η ανταλλαγή καταλόγων δεν είναι η καλύτερη μορφή διαλόγου. Θα έπρεπε επομένως μελλοντικά να σκεφτούμε κάτι καλύτερο. Θα σας παρακαλούσα, κύριε Πρόεδρε της Επιτροπής, να προτάξετε στο επόμενό σας πρόγραμμα μια αξιολόγηση των επιτυχιών και αποτυχιών σας και να αναλύσετε κατά πόσον επιτύχατε τους στόχους που είχατε θέσει, ώστε να μπορούμε να αρχίσουμε εν συνεχεία έναν καλύτερο - τον καλύτερο δυνατό - και εποικοδομητικό διάλογο. Αυτό μου φαίνεται πιο σωστό από αυτό που κάνουμε γι' άλλη μια φορά - ελπίζω την τελευταία - αυτή την εβδομάδα.
<P>
Κύριε Πρόεδρε της Επιτροπής, θα ήθελα να επανέλθω στην έκφρασή σας "έτος αλλαγής" . Είναι καθήκον όλων μας να παρακολουθούμε τις συζητήσεις για την Ευρώπη όχι μόνο στις πατρίδες μας, αλλά σε όλες τις χώρες. Εδώ βασικά με τρομάζει επανειλημμένα η διαπίστωση ότι δεν έχουμε κατορθώσει με τη συζήτηση αυτή να πείσουμε τους πολίτες ότι η Ευρώπη είναι κάτι αναγκαίο και κυρίως ότι δεν κατορθώσαμε να τους κάνουμε να καταλάβουν ότι η μόνη μας ευκαιρία να διαμορφώσουμε την παγκοσμιοποίηση είναι μια ισχυρή Ευρώπη, η οποία δεν θα ρυθμίζει βέβαια τα πάντα, αλλά θα πρέπει να ρυθμίζει όλα όσα συνιστούν ευρωπαϊκή προστιθέμενη αξία. Το ζήτημα δεν είναι να εμποδίσουμε την παγκοσμιοποίηση, γιατί αυτό έτσι κι αλλιώς δεν μπορούμε να το επιτύχουμε. Το μόνο ζητούμενο είναι να την διαμορφώσουμε με βάση τις δικές μας αξίες και την ποικιλομορφία μας. Για να γίνει λοιπόν αυτό πρέπει να επιτύχουμε όλοι μαζί να βελτιώσουμε σαφώς την επικοινωνία, στην οποία και εσείς αναφερθήκατε.
<P>
Επεξεργάζεστε σήμερα μια επικοινωνιακή στρατηγική για τη διεύρυνση της Ευρωπαϊκής Ένωσης. Ωστόσο, κύριε Πρόεδρε της Επιτροπής, την πραγματική αλλαγή θα την επιτύχουμε μόνον αν κατορθώσουμε όλοι μαζί να εξετάζουμε πραγματικά για καθένα από τα νομοθετικά μας σχέδια πώς μπορούμε να πείσουμε τους πολίτες ότι το συγκεκριμένο σχέδιο είναι αναγκαίο. Αν δεν επιτύχουμε μια βελτίωση της επικοινωνιακής τεχνικής μας, τότε ο κοινός μας στόχος, η μεγαλύτερη συμμετοχή στις επόμενες ευρωεκλογές, δεν θα μπορέσει να επιτευχθεί. Κάτι τέτοιο θα ήταν κρίμα όχι μόνο για μας τους βουλευτές, που ίσως να μην επιστρέψουμε στο Σώμα, αλλά και για την Ευρώπη!
<P>
(Χειροκροτήματα)

<SPEAKER ID=11 NAME="Wallis">
Κύριε Πρόεδρε, η Ομάδα μου επιθυμεί να καλωσορίσει το ετήσιο νομοθετικό πρόγραμμα. Εντούτοις, μας ανησυχεί κάπως η διαδικασία.
<P>
Μπήκα σε τούτη τη διαδικασία ως σχετικά νέο μέλος του Κοινοβουλίου και αντιμετωπίζω με δυσπιστία τα διάφορα σχέδια ψηφίσματος όλων των Ομάδων, που μοιάζουν όλα με λίστες για ψώνια διαφορετικού μεγέθους και υλικών. Πράγματι, για να τραβήξω και άλλο τη μεταφορά και να αποδώσω την αγγλική έκφραση, αν πρόκειται να τα χρησιμοποιήσουμε για να φτιάξουμε γεύμα, αυτό μάλλον θα διαρκεί πολύ και θα είναι δυσκολοχώνευτο.
<P>
Αντιλαμβάνομαι πως η παράδοση απαιτεί να παράγουμε υπάκουα αυτές τις λίστες. Προσωπικά βέβαια δεν είμαι ιδιαίτερα ριζοσπαστική ούτε επαναστατική, οι συνάδελφοί μου όμως πιστεύουν ότι κάτι λείπει από αυτή τη διαδικασία, ειδικά σε μια περίοδο κατά την οποία προσπαθούμε να συνδέσουμε και πάλι την Ευρώπη με τους πολίτες της, σε μια περίοδο που επιθυμούμε να τους δώσουμε μια ξεκάθαρη εικόνα για το τι κάνουμε εδώ.
<P>
Πολλά έχουν λεχθεί για την επικέντρωσή μας σε βασικά καθήκοντα και για την επίτευξη καλύτερης ποιότητας και όχι μεγαλύτερης ποσότητας στην ευρωπαϊκή νομοθεσία. Όλα αυτά δεν ταιριάζουν ιδιαίτερα με τις απέραντες λίστες. Έχοντας αυτά κατά νου συντάξαμε ένα ψήφισμα μιας σελίδας που επικεντρώνεται σε σημεία κλειδιά. Όμως, αυτό δεν έφθασε στο συμβιβαστικό ψήφισμα, οπότε θέλουμε τώρα να παρουσιάσουμε ένα ξεκάθαρο δείγμα για το πως πρέπει να προχωρήσουμε στο μέλλον αυτή τη διαδικασία. Επειδή πρόκειται για μια πολύ σημαντική διαδικασία και στιγμή στον νομοθετικό μας κύκλο, και προκειμένου να δώσουμε τη δυνατότητα στην Ευρωπαϊκή Κοινότητα και στο Κοινοβούλιο να την προσεγγίσει με τρόπο εποικοδομητικό, θα θέλαμε να προτείνουμε η εξέταση της ετήσιας έκθεσης της Ένωσης να συνδυαστεί με ένα ψήφισμα του Κοινοβουλίου επί βασικών πολιτικών προτεραιοτήτων για να παραπεμφθεί στη συνέχεια στις επιτροπές για λεπτομερέστερη συζήτηση. Έτσι θα ξεφύγουμε από την προσέγγιση "λίστα για ψώνια"; εστιάζοντας περισσότερο την προσοχή μας στην πολιτική διάσταση. Αυτό θα επιτρέψει στο Κοινοβούλιο να συμμετάσχει πλήρως στη διαδικασία αντί να ανταλλάσσει απλώς λίστες μαζί σας.
<P>
Έτσι, εμείς στην Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών, επειδή ακριβώς επιθυμούμε να ενισχύσουμε τον σκοπό και τη σημασία αυτής της διαδικασίας, δεν προτιθέμεθα να υπογράψουμε την τρέχουσα οκτασέλιδη λίστα - όχι διότι αποδοκιμάζουμε το περιεχόμενό της, αλλά διότι πιστεύουμε ότι κινδυνεύει να μετατραπεί σε μια ετήσια τελετουργική παράσταση χωρίς πραγματική ουσία και περιεχόμενο. Στόχος μας είναι να αιχμαλωτίσουμε τη φαντασία των πολιτών της Ευρώπης.

<SPEAKER ID=12 LANGUAGE="FR" NAME="Lannoye">
Κύριε Πρόεδρε, δεν θα επαναλάβω τη συνολική κριτική που διατυπώσαμε κατά τη διάρκεια της προηγούμενης συνεδρίασης του Κοινοβουλίου έναντι των γενικών κατευθύνσεων της εργασίας της Ευρωπαϊκής Επιτροπής. Το λιγότερο που μπορεί να πει κανείς για το πρόγραμμα που μας υπέβαλε για το 2000 είναι να το χαρακτηρίσει πλούσιο.
<P>
Περιέχει θετικά και λιγότερο θετικά στοιχεία. Θα ήθελα να επιστήσω την προσοχή στην κοινωνική πολιτική, κεφάλαιο όπου θεωρώ πως υπάρχουν κάποια κενά. Δεν θα ήταν τόσο σοβαρό, εάν κατά την προηγούμενη πενταετία είχαν σημειωθεί σημαντικές πρόοδοι, αλλά δεν συνέβη κάτι τέτοιο. Ωστόσο, στον τομέα της κοινωνικής πολιτικής η Επιτροπή και το Κοινοβούλιο έχουν τη δυνατότητα να προωθήσουν πολλά πράγματα. Ιδιαίτερα στο πλαίσιο του κεφαλαίου Ι του τίτλου 11 της Συνθήκης έχω συγκεκριμένα κατά νου τα προβλήματα σχετικά με τις συνθήκες εργασίας και τη βελτίωση του εργασιακού περιβάλλοντος.
<P>
Όσον αφορά ειδικά την ασφάλεια και την υγεία των εργαζομένων, κινούμαστε σήμερα στο πλαίσιο μιας οδηγίας που χρονολογείται από το 1989. Κατά τη γνώμη μου, όπως και κατά τη γνώμη της Ομάδας μου, αυτή η οδηγία μάλλον χρειάζεται να αξιολογηθεί εκ νέου, υπό το φως κυρίως μιας σημαντικής μελέτης που δημοσιεύθηκε το 1997 από το Ίδρυμα του Δουβλίνου. Η εν λόγω μελέτη δείχνει μια γενική υποβάθμιση των συνθηκών εργασίας σε ορισμένους σημαντικούς τομείς, κάτι για το οποίο αξίζει να προβληματιστούμε, και θα ήθελα να ζητήσω από την Επιτροπή να ασχοληθεί με το ζήτημα σοβαρά και να προβεί σε αξιολόγηση όσων χρήζουν τροποποίησης σε αυτή την οδηγία προκειμένου να βελτιωθεί η κατάσταση.
<P>
Δεν θα εμβαθύνω περισσότερο και θα ήθελα τώρα να εξετάσω εν συντομία την ίδια τη διαδικασία που συνδέεται με το νομοθετικό πρόγραμμα, την υποβολή δηλαδή του προγράμματος και την υλοποίησή του. Θα διατυπώσω σχετικά δύο αποφασιστικά αιτήματα εκ μέρους της Ομάδας των Πρασίνων, που θα ήθελα να αποτελούν αξιώσεις του Κοινοβουλίου, αλλά θα είναι αρκετό για σήμερα να εκφραστούν ως αποφασιστικά αιτήματα.
<P>
Πρώτον, μετά την έκδοση από το Ευρωπαϊκό Κοινοβούλιο ενός ψηφίσματος, κυρίως στο πλαίσιο μιας πρωτοβουλίας του παρόντος Κοινοβουλίου, θεωρώ δημοκρατικό να ακολουθήσει εντός εύλογου χρόνου μια σοβαρή απάντηση εκ μέρους της Επιτροπής σε ένα τέτοιου είδους αίτημα. Στον τομέα του περιβάλλοντος π.χ. διαθέτουμε μια Λευκή Βίβλο σχετικά με την περιβαλλοντική αστική ευθύνη. Πρόκειται για σημαντική πρόοδο, αλλά υπενθυμίζω εντούτοις πως η Λευκή αυτή Βίβλος έπεται ενός ψηφίσματος που εξέδωσε το Κοινοβούλιο το 1994, δηλαδή πριν από έξι χρόνια. Μετά από τη Λευκή Βίβλο θα πρέπει να περιμένουμε κατά πάσα πιθανότητα πάρα πολύ μέχρι την έκδοση μιας οδηγίας. Διαπιστώνουμε συνεπώς πως η διαδικασία είναι πολύ βραδεία και προκειμένου να δικαιολογηθεί αυτή η βραδύτητα θεωρώ σημαντικό να εκπονηθεί μια έκθεση.
<P>
Δεύτερον, όταν αναγγέλλουμε μια νομοθετική πρόταση εντός του νομοθετικού προγράμματος, η οποία δεν υλοποιείται κατά το τρέχον έτος, θα πρέπει να ξέρουμε τον λόγο. Αναφέρω ένα παράδειγμα. Αναγγέλλουμε σήμερα μια πρόταση οδηγίας σχετικά με τα απορρίμματα ηλεκτρικού και ηλεκτρονικού εξοπλισμού. Η πρόταση αυτή έχει αναγγελθεί ήδη πολλές φορές, αλλά ουδέποτε υπεβλήθη. Γνωρίζουμε πως αυτό συμβαίνει υπό την πίεση της αμερικανικής κυβέρνησης, η οποία απειλεί να προσφύγει ενώπιον του ΠΟΕ, αλλά θα ήταν πρέπον, δίκαιο, δημοκρατικό και σύμφωνο προς τη διαφάνεια να μας εξηγήσει η Επιτροπή τι συμβαίνει στο παρασκήνιο και γιατί αργεί να υποβάλει την εν λόγω οδηγία.

<SPEAKER ID=13 NAME="Manisco">
ΙΤ) Επιτρέψτε μου, Πρόεδρε Prodi, να εκφράσω ξεκάθαρα τους φόβους και την ανησυχία μου για τον σχεδιασμό του προγράμματος για το 2000, το οποίο εσείς χαρακτηρίσατε έτος αλλαγής, και που δεν οφείλονται μόνο στην έλλειψη πραγματικά καινοτόμων προτάσεων. Όχι, το ανησυχητικό είναι ο προγραμματικός σχεδιασμός, εν μέρει ιδεολογικός, αυτού του προγράμματος εργασίας, η άκριτη και δουλοπρεπής υιοθέτηση στο πλαίσιό του τού αμερικανικού προτύπου, αυτού του μη κοινωνικού και κάλπικου προτύπου ανάπτυξης που ταράζει τον ύπνο ανθρώπων υπεράνω πάσης υποψίας, όπως του Προέδρου του Ομοσπονδιακού Αποθεματικού Συστήματος, Alan Greenspan. Ο σχεδιασμός που προτείνετε δεν διαθέτει ανεξάρτητο - και βεβαίως όχι αντίθετο - όραμα για τη σημερινή και την αυριανή Ευρώπη, στέκεται απόμακρος, αν όχι τυφλός, μπροστά σε στοιχεία που κρατούν άγρυπνη τη συνείδηση τόσων Ευρωπαίων συναδέλφων σας: ιστορικά γεγονότα, όπως το Seattle, που θέλετε να προωθήσετε πάση θυσία, ή τα βέτο που άσκησε επανειλημμένως με αλαζονεία η Ουάσινγκτον έναντι των υποψηφίων του Νομισματικού Ταμείο και τα οποία ήρθησαν την τελευταία μόλις στιγμή χάρη στην ευρωπαϊκή εμμονή στο όνομα του Horst Kφhler. Μπροστά στον αμερικανικό οδοστρωτήρα εσείς πασχίζετε να περιορίσετε κατά το δυνατόν και να εξαλείψετε τις διατλαντικές συγκρούσεις, στο όνομα μιας υποθετικής εταιρικής σχέσης μεταξύ της παγκόσμιας υπερδύναμης και της προγραμματικής αδυναμίας που μαστίζει την Ευρώπη, χάρη και στην αδιάκοπη προσπάθεια διαφόρων λόμπυ όπως το RT.
<P>
Δεν έχω τον χρόνο να σταματήσω σε άλλες ασαφείς και μετριοπαθείς, υπερβολικά μετριοπαθείς, πτυχές του προγράμματός σας: περιβάλλον, υγεία, δικαιοσύνη, μεταφορές, ασφάλεια και κατόπιν τη βεβιασμένη διεύρυνση της Ένωσης, που προκάλεσε τις επικρίσεις του προκατόχου σας κ. Jacques Delors, την ανάπτυξη της on line οικονομίας, μίας από τις πολλές πανάκειες για την ανεργία, και την προστασία των καταναλωτών πολιτών και όχι των πολιτών καταναλωτών.
<P>
Πρόεδρε Prodi, επιτρέψτε μου να σας απευθύνω μια φιλική συμβουλή. Δεν ζούμε στον καλύτερο δυνατό κόσμο. Απειλητικά σύννεφα υπό την αστερόεσσα μαυρίζουν τον ουρανό της Ευρώπης - για να θυμηθούμε τα λόγια του αείμνηστου Charles De Gaulle προς τον Στρατάρχη Leclerc, ο οποίος είχε μόλις απελευθερώσει την όμορφη αυτή πόλη του Στρασβούργου. Κύριε Prodi, οργανώστε την άμυνά σας, την άμυνα της Ευρώπης.

<SPEAKER ID=14 LANGUAGE="EN" NAME="Gallagher">
Κύριε Πρόεδρε, καλωσορίζω τις πολύ δυναμικές προτάσεις που υποβλήθηκαν από την Επιτροπή στο ετήσιο νομοθετικό της πρόγραμμα του έτους 2000. Τα σημαντικότερα θέματα που θα μας απασχολήσουν φέτος αφορούν τη μεταρρύθμιση των διαδικασιών λήψης αποφάσεων της ΕΕ, ούτως ώστε η διαδικασία της διεύρυνσης να πραγματοποιηθεί αποτελεσματικά και οργανωμένα. Υποστηρίζω τη διεύρυνση της αΕνωσης, κάτι τέτοιο όμως δεν μπορεί να συμβεί έως ότου τα βασικά θεσμικά όργανα της ΕΕ, συμπεριλαμβανομένης της Επιτροπής, του Συμβουλίου και φυσικά του Κοινοβουλίου, μεταρρυθμίσουν τους εσωτερικούς τους μηχανισμούς λήψης αποφάσεων.
<P>
Ως βουλευτής του Κοινοβουλίου από την εκλογική περιφέρεια του Connaught Ulster της Ιρλανδίας, που βρίσκεται στην περιφέρεια της ΕΕ, πιστεύω ακράδαντα στην πραγματική και απτή εκπροσώπηση των μικροτέρων κρατών μελών στο πλαίσιο των δομών της ΕΕ. Επί του παρόντος τα πέντε μεγαλύτερα κράτη μέλη κατέχουν δύο θέσεις στην Ευρωπαϊκή Κοινότητα και προβλέπεται μία θέση για καθένα από τα μικρότερα κράτη μέλη. Όποια κι αν είναι η μεταρρύθμιση, είναι ζωτικής σημασίας να διατηρηθεί το δικαίωμα των μικρότερων κρατών μελών να διορίζουν ένα μέλος στην Επιτροπή.
<P>
Χωρίς αμφιβολία το Ευρωπαϊκό Συμβούλιο, που εκπροσωπεί τις δεκαπέντε κυβερνήσεις, οφείλει να μεταρρυθμίσει τις δομές του. Από την οπτική της Ιρλανδίας πιστεύω ακράδαντα ότι οι κυβερνήσεις των κρατών μελών πρέπει να έχουν το δικαίωμα του βέτο για φορολογικές αλλαγές στο επίπεδο της ΕΕ. Επί του παρόντος δεν μπορούν να συμφωνηθούν σε κοινοτικό επίπεδο αλλαγές σχετικά με φορολογικές ρυθμίσεις χωρίς την ομόφωνη υποστήριξη όλων των κρατών μελών της ΕΕ. Πιστεύω πως αυτό είναι σημαντικό δικαίωμα, το οποίο πρέπει να διατηρήσουν τα κράτη μέλη.
<P>
Στην πατρίδα μου το φορολογικό σύστημα έχει καινοτομήσει από πολλές απόψεις. Οι φορολογικές επιβαρύνσεις των εργαζομένων μεσαίων και κατωτέρων εισοδημάτων μειώνονται σταθερά, ενώ παράλληλα δίδονται σημαντικές φορολογικές ελαφρύνσεις για την ενθάρρυνση των επιχειρήσεων. Κάτι τέτοιο δεν μπορεί να ειπωθεί για πολλά από τα υπόλοιπα κράτη μέλη. Οποιαδήποτε πρόταση να δοθεί στο Ευρωπαϊκό Συμβούλιο η δυνατότητα να αποφασίζει με ειδική πλειοψηφία για τη δικαιοσύνη και τις εσωτερικές υποθέσεις πιστεύω πως θα ήταν πολύ ασύνετη.
<P>
Συνοψίζοντας, θέλω να εκφράσω την μεγάλη μου ικανοποίηση για την αναφορά του Προέδρου σήμερα το πρωί στην αλιεία. Είπε ότι κατά τη γνώμη του υστερεί - ότι πρέπει να σημειωθεί ουσιαστική πρόοδος μέσα στο 2002, γιατί η αλιεία αποτελεί την κατεξοχήν απασχόληση σε περιοχές όπου δεν υπάρχουν εναλλακτικοί τομείς απασχόλησης. Εμείς φυσικά θέλουμε να διασφαλίσουμε ότι ως το 2002 οι χώρες που δοκιμάστηκαν περισσότερο από τη θέσπιση της κοινής αλιευτικής πολιτικής, το 1983, θα έχουν μελλοντικά το μερίδιό τους από μια δίκαιη και αμερόληπτη κατανομή των πόρων.
<P>
Συνοψίζοντας, θέλω να επισημάνω πως σε ευρύτερο επίπεδο η ΕΕ ως οικονομική οντότητα δεν πρέπει να μείνει πίσω στην παγκόσμια αναζήτηση ευκαιριών μέσω του ηλεκτρονικού εμπορίου. Η Επιτροπή πρέπει να υποστηρίξει μορφωτικά και εκπαιδευτικά προγράμματα για να εξασφαλίσει πως οι επιχειρησιακές δομές λαμβάνουν υπόψη τις ευκαιρίες που μπορεί να προσφέρει το Internet και γενικώς το ηλεκτρονικό εμπόριο. Μια επανάσταση στην τεχνολογία των πληροφοριών είναι προ των πυλών, και δεν μπορούμε να παραμείνουμε αδρανείς κατά τη διάρκεια αυτών των αλλαγών. Πρέπει να ηγηθούμε των επιχειρηματικών κοινοτήτων μας και των εκπαιδευτικών θεσμών μας, έτσι ώστε οι πρωτοβουλίες στο πεδίο της τεχνολογίας των πληροφοριών να ενσωματωθούν σε όλους τους βασικούς κοινωνικούς και οικονομικούς τομείς της κοινωνίας μας.

<SPEAKER ID=15 NAME="Bonde">
Κύριε Πρόεδρε, η Επιτροπή του κυρίου Prodi δεν θα κρατήσει πέντε χρόνια, διότι ο κόσμος θα ανακαλύψει εντός ολίγου ότι λαμβάνει λεπτομερείς διαταγές από τις Βρυξέλλες. Είναι δύσκολο να πει κανείς ποιος θα προκαλέσει την έκρηξη που θα οδηγήσει σε εξυγίανση και πότε. Έτσι συμβαίνει άλλωστε συνήθως με τα ιστορικά γεγονότα. Παίζουν ρόλο οι συμπτώσεις, και υποθέσεις μικρής σημασίας μπορούν ξαφνικά να αποκτήσουν τεράστιες διαστάσεις, διότι η μικρή υπόθεση ανάγεται σε σύμβολο για τα θεμελιώδη θέματα. Η βασικότατη αντίθεση είναι ότι η Ένωση αυτοαποκαλείται όλο και περισσότερο δημοκρατική, ενώ συγχρόνως η δημοκρατία στις δικές μας χώρες υφίσταται συνεχώς περισσότερα πλήγματα. Μια μέρα οι εκλογείς θα πουν, όπως το αγοράκι στο παραμύθι του Αντερσεν Τα καινούρια ρούχα του αυτοκράτορα: «Μα τελικά δεν φοράει τίποτα!». Τον τελευταίο μήνα ο κύριος Prodi μίλησε για μια ριζική αποκέντρωση, σύμφωνα με την οποία νέοι τομείς νομοθεσίας - πολλοί νέοι τομείς - μεταφέρονται από τα εθνικά και περιφερειακά κοινοβούλια των κρατών μελών στην Επιτροπή του κυρίου Prodi στις Βρυξέλλες και στις 62 από τις 87 ψήφους του Συμβουλίου. Πρόκειται για μια εξέλιξη που θυμίζει ξεκάθαρα Όργουελ. Υπό τον τίτλο «αποκέντρωση» επιχειρείται μεγαλύτερη συγκέντρωση εξουσιών. Υπό τον τίτλο «δημοκρατία» επιχειρείται κατάργηση της δημοκρατίας. Υπό τον τίτλο «περισσότερη διαφάνεια» η Επιτροπή προτείνει έναν κανονισμό, σύμφωνα με τον οποίο θα απαγορεύεται η πρόσβαση σε έγγραφα, παρότι σήμερα επιτρέπεται. Κατά την ανάληψη των καθηκόντων του ο κύριος Prodi υποσχέθηκε - προς την Ομάδα μας εδώ στην αίθουσα - μια εντελώς καινούργια στάση στο ζήτημα της διαφάνειας. Θα έπρεπε να μπορούμε να έχουμε στη διάθεσή μας κάθε έγγραφο που παρέχεται σε άλλους από την Επιτροπή. Οι εκλεγμένοι εκπρόσωποι του λαού δεν θα ήσαν πλέον οι τελευταίοι που θα λάμβαναν τις πληροφορίες. Δεν θα καθόμασταν πλέον στις αίθουσες των επιτροπών κοιτάζοντας τους εκπαιδευόμενους πίσω από τις μόνιμες αντιπροσωπείες, οι οποίοι είχαν έγγραφα που εμείς δεν μπορούμε να έχουμε. Δεν θα βρισκόμασταν πλέον στην κατάσταση όπου οι ευρωεργοδότες ή η Επιτροπή Γεωργικών Επαγγελματικών Οργανώσεων της ΕΟΚ (COPA) έχουν στη διάθεσή τους έγγραφα που εμείς αδυνατούμε να λάβουμε. Είναι στοιχειώδης αρχή της δημοκρατίας η εκτελεστική εξουσία να υπηρετεί τους εκλογείς και τους εκλεγμένους εκπροσώπους του λαού. Στην ΕΕ η νομοθετική εξουσία έχει υποταχθεί στην εκτελεστική εξουσία. Οι εκλεγμένοι εκπρόσωποι επιβραβεύονται με προνόμια, ενώ στοιχειώδη έγγραφα από τη διαδικασία λήψης αποφάσεων κρατούνται κρυφά. Στη Διάσκεψη των Προέδρων αποφασίσαμε να καλέσουμε τον Διαμεσολαβητή και τον κύριο Prodi για μια συζήτηση πάνω στο θέμα της διαφάνειας. Ελπίζω ο κύριος Prodi να πει: «Συγγνώμη, δεν είχα επίγνωση ότι οι υπάλληλοί μου έκαναν ακριβώς το αντίθετο από αυτά που υποσχέθηκα. Θα κρατήσω την υπόσχεσή μου και ορίστε η υπογραφή μου για τη διαφάνεια που σας υποσχέθηκα.» Ευχαριστώ, κύριε Πρόεδρε, εάν φυσικά προκύψει λόγος για ευχαριστίες.

<SPEAKER ID=16 NAME="Hager">
Κύριε Πρόεδρε, αισθάνομαι συγκλονισμένος για την εκ των προτέρων καταδίκη της Αυστρίας από 14 κράτη μέλη και θέλω να ζητήσω εν προκειμένω από την Επιτροπή να διευρύνει το φιλόδοξο πρόγραμμά της εξαιτίας της άδικης μεταχείρισης της Αυστρίας.
<P>
Σε σχέση με αυτό, ευχαριστώ ιδιαίτερα τον κ. Poettering για τα λόγια του. Η λειτουργικότητα της Ευρωπαϊκής Ένωσης, όπως υπογραμμίστηκε ιδιαίτερα και κατά την προετοιμασία της Διακυβερνητικής Διάσκεψης, συνιστά απαραίτητη προϋπόθεση για την επιτυχία της ευρωπαϊκής ενοποίησης. Όμως αυτή ακριβώς η λειτουργικότητα απειλείται σε εξαιρετικό βαθμό από την άρνηση του διαλόγου από πλευράς των 14 κρατών μελών - έστω και σε διμερές επίπεδο - και την επακόλουθη έλλειψη επικοινωνίας. Η Επιτροπή δεν πρέπει να παραμείνει άπραγη ενώπιον αυτής της κατάστασης. Καθήκον της είναι να ασκήσει επιρροή ώστε να τηρηθεί η επιταγή για αλληλεγγύη που περιέχεται στις Συνθήκες.
<P>
Με αυτό το πνεύμα σας ζητώ, κύριε Πρόεδρε Prodi, να επιδιώξετε προσωπικά να διεξαχθεί μια συνάντηση σε κυβερνητικό επίπεδο μεταξύ της Αυστρίας και των 14 κρατών μελών με θέμα την παρούσα κρίση, που θα συμβάλει στην εκτόνωση και την εξομάλυνση της κατάστασης. Χθες απέστειλα ο ίδιος, αναλαμβάνοντας την ευθύνη μου ως βουλευτής, μια ανάλογη επιστολή σε όλους τους αρχηγούς κυβερνήσεων.

<SPEAKER ID=17 NAME="Van Velzen">
Κύριε Πρόεδρε, κατ' αρχάς ευχαριστώ τον Πρόεδρο της Επιτροπής, τον κ. Prodi, για το πρόγραμμα εργασίας του. Συμμερίζομαι τις παρατηρήσεις που διατυπώθηκαν, ότι δηλαδή θα πρέπει να δοθεί μεγαλύτερη προσοχή, αλλά και να υπάρξει μεγαλύτερη συνάφεια με το πενταετές πρόγραμμα. Μοιάζει σαν να πρόκειται για δύο διαφορετικά έγγραφα.
<P>
Ορθά αρχίζει το πρόγραμμα εργασίας με ένα πρώτο κεφάλαιο που φέρει τον τίτλο: Ευρώπη, οι γείτονές της και ο κόσμος. Συμφωνώ και παραθέτω μία από τις πρώτες φράσεις αυτού: "Σε περιφερειακό επίπεδο, όπως και σε παγκόσμιο, η Ευρωπαϊκή Ένωση πρέπει να έχει ενεργό συμμετοχή";. Αλλά για να καταστεί δυνατό να διαδραματίσει αυτόν τον ρόλο έχει μεγάλη σημασία να υπάρξει πρακτική συνεργασία μεταξύ του Ανώτατου Εκπροσώπου του Συμβουλίου, του κ. Solana, της Επιτροπής και του Ευρωπαϊκού Κοινοβουλίου και να ενισχυθεί ο δημοκρατικός έλεγχος και η δημοκρατική ευθύνη.
<P>
Θεωρούμε επίσης μεγάλης σημασίας την ενίσχυση του ρόλου της Επιτροπής στον τομέα της εξωτερικής πολιτικής. Επιθυμούμε ένα πολύ εντονότερο κοινοτικό χαρακτήρα στην ευρωπαϊκή εξωτερική πολιτική. Αλλά αυτό αφορά επίσης τα μέσα που θα διαθέτει. Αφορά τις δυνατότητές της να αναλύει και να αντιδρά γρήγορα σε μη στρατιωτικές κρίσεις. Ας πάρουμε για παράδειγμα τη Μοζαμβίκη και πόσο χρειάστηκε να περιμένουμε πριν να αναλάβουμε συγκεκριμένη δράση. Αφορά πολύ συγκεκριμένες υποθέσεις, όπως η δυνατότητα μεταφοράς. Και σε αυτόν τον τομέα θα πρέπει να επιτευχθεί στο εσωτερικό της ΕΕ ταχύτερος συντονισμός.
<P>
Ένα παράδειγμα είναι η τεράστια θνησιμότητα των ζώων στη Μογγολία. Γνωρίζουμε ότι υπάρχουν χρήματα στα προγράμματα TACIS και ECΗO της ΕΕ. Αλλά γιατί δεν βοηθούμε; Αυτό οφείλεται στο γεγονός ότι υπάρχουν πολλά γραφειοκρατικά εμπόδια. Η εξωτερική εκπροσώπηση της ΕΕ θα πρέπει να συμφωνεί περισσότερο με τις ανάγκες μας για μια δυναμικότερη μελλοντική ευρωπαϊκή εξωτερική πολιτική. Εν συντομία, κεντρική σημασία γι' αυτό διαδραματίζει η επιχειρησιακή λειτουργία.
<P>
Η σχέση με τη Ρωσία είναι τεράστιας σημασίας. Κατά τη γνώμη μας δεν θα πρέπει να μείνουμε πίσω στις κριτικές που ασκούνται από το Συμβούλιο της Ευρώπης για την πολιτική

<SPEAKER ID=18 LANGUAGE="FR" NAME="Goebbels">
Κύριε Πρόεδρε, κύριε Πρόεδρε της Επιτροπής, όταν ένα κοινοβούλιο συζητά περί νομοθετικών προτεραιοτήτων, τα πάντα αποκτούν προτεραιότητα. Για μένα οι κορυφαίες προτεραιότητες είναι η απασχόληση - και κατά συνέπεια η οικονομική ανάπτυξη - και η ποιότητα ζωής - και κατ' επέκταση η προστασία του περιβάλλοντος, η ασφάλεια των τροφίμων και τα δικαιώματα των καταναλωτών.
<P>
Θα ήθελα τώρα να διατυπώσω ορισμένες παρατηρήσεις όσον αφορά τον οικονομικό και κοινωνικό τομέα. Μία από τις πρωτοβουλίες της Επιτροπής στην οποία αξίζει να δοθεί μεγάλη προτεραιότητα είναι η πρωτοβουλία e-Europe (ηλεκτρονική Ευρώπη). Χθες στη Σύνοδο Κορυφής της Λισαβώνας συζητήσαμε για την οικονομική και κοινωνική αναγέννηση της Ευρώπης. Εξέφρασα την ευχή να επιτευχθούν κοινοί στόχοι ανάπτυξης προκειμένου να μπορέσουμε να προχωρήσουμε προς την πλήρη απασχόληση.
<P>
Πλήρης απασχόληση δεν σημαίνει πλήρης εξάλειψη κάθε μορφής ανεργίας. Θα υπάρχει πάντα κυκλική ανεργία, εργαζόμενοι που ζητούν να αλλάξουν δουλειά και νέοι που εισέρχονται στην αγορά εργασίας. Όμως η πλήρης απασχόληση θα αποκατασταθεί όταν θα πάψουν να υπάρχουν μακροχρόνια άνεργοι και όταν όλοι οι νέοι θα καλούνται τουλάχιστον μια φορά να παρακολουθήσουν μαθήματα κατάρτισης, το αργότερο έξι μήνες μετά από την είσοδό τους στην αγορά εργασίας. Κάτι τέτοιο είναι δυνατόν εάν επενδύσουμε περισσότερο σε αυτό που ο κ. Guterres ονόμασε χθες «ανθρώπινο κεφάλαιο», δηλαδή στη βασική εκπαίδευση και στη συνέχεια, κατά κύριο λόγο, στη δια βίου κατάρτιση.
<P>
Στο πλαίσιο αυτό η πρωτοβουλία e-Europe έρχεται την κατάλληλη στιγμή. Στο μέλλον οι θέσεις εργασίας θα έχουν ένα όλο και πιο έντονο περιεχόμενο πληροφορικής. Ωστόσο, στον τομέα αυτό δεν έχουμε, όπως και οι ΗΠΑ, εξειδικευμένους εργαζόμενους. Γι' αυτό η αμερικανική Γερουσία παρέχει για τέσσερα χρόνια περίπου 500 000 συνολικά άδειες εισόδου σε μετανάστες εργαζόμενους με υψηλή εξειδίκευση.
<P>
Εμείς οφείλουμε να καταρτίσουμε τους δικούς μας «εγκεφάλους» και να τους κρατήσουμε στην Ευρώπη. Από ένα έγγραφο της Επιτροπής αποδείχθηκε προ ολίγου πως το ήμισυ των νέων που πραγματοποιούν μεταπτυχιακές σπουδές στις ΗΠΑ δεν επιστρέφει. Για να κρατήσουμε τα ευφυή άτομα που έχουμε, για να προσελκύσουμε τους πιο ευφυείς και για να δημιουργήσουμε περισσότερους πρέπει να επενδύσουμε μαζικά στην έρευνα και στην ανάπτυξη.
<P>
Οι μόνες δύο ευρωπαϊκές χώρες που επενδύουν στην έρευνα και στην ανάπτυξη ένα τμήμα του ΑΕΠ τους μεγαλύτερο από ό,τι οι ΗΠΑ, δηλαδή η Φινλανδία και η Σουηδία, είναι και οι μόνες ευρωπαϊκές χώρες που συναγωνίζονται τους Αμερικανούς στον τομέα των τηλεπικοινωνιακών τεχνολογιών. Δεν αποτελούν άραγε παράδειγμα προς μίμηση για τους υπόλοιπους Ευρωπαίους; Μήπως θα πρέπει να θεσπίσουμε στη Λισαβώνα ένα είδος κριτηρίου τεχνολογικής σύγκλισης που θα ζητά π.χ. από τα κράτη μέλη να αυξήσουν εντός πενταετίας το ποσοστό των δαπανών που διαθέτουν για την έρευνα και την ανάπτυξη ώστε να προσεγγίζει τουλάχιστον το 2,5% του ΑΕΠ τους, ούτε καν δηλαδή το επίπεδο που έχουν επιτύχει σήμερα οι ΗΠΑ;
<P>
Στο πλαίσιο αυτό θα ήθελα επίσης να χαιρετίσω την πρωτοβουλία του Επιτρόπου Philippe Busquin για τη δημιουργία ενός ευρωπαϊκού χώρου έρευνας. Καλύτερες συνθήκες διαβίωσης, η απασχόληση και η ποιότητα της απασχόλησης εξακολουθούν να συνδέονται στενά με την ικανότητά μας να ενεργοποιήσουμε την ευρωπαϊκή έρευνα. Στο ιδεολογικό αυτό πλαίσιο ένα πραγματικό ευρωπαϊκό δίπλωμα ευρεσιτεχνίας, η ανάπτυξη του επιχειρηματικού κεφαλαίου και η στήριξη των νέων επιχειρήσεων αποτελούν επίσης παράγοντες αποφασιστικής σημασίας.
<P>
Ο Πρόεδρος Prodi επανέλαβε χθες το βράδυ όσα είπα για το έλλειμμα του μέλλοντος της Ευρώπης. Νομίζω πως με παρεξήγησε: δεν κατηγόρησα ούτε την πορτογαλική Προεδρία ούτε την Επιτροπή για έλλειψη διορατικότητας, αλλά επέμεινα στον φόβο για το μέλλον που βιώνουν πολλοί συμπολίτες μας σε έναν κόσμο όπου συντελούνται βαθιές αλλαγές.
<P>
Όλοι γνωρίζουμε πως ζούμε μια πρωτοφανή μεταβολή με την έλευση της κοινωνίας των πληροφοριών και της ανάπτυξης. Ωστόσο, σε έναν κόσμο όπου 1,5 δισεκατομμύριο άνθρωποι εξακολουθούν να ζουν χωρίς ηλεκτρικό ρεύμα απέχουμε πολύ από το σημείο όπου όλοι οι πολίτες του κόσμου θα έχουν τη δυνατότητα πρόσβασης στο Internet.
<P>
Η πλέον σημαντική πρόκληση για την ανθρωπότητα είναι να αποφύγει το ρήγμα μεταξύ πλούσιων και φτωχών χωρών στον τομέα της τεχνολογίας των πληροφοριών, να αποφύγει την έλευση κοινωνιών όπου, κατά την επιτυχή διατύπωση του φίλου μου Claude Desama, το ψηφιακό ρήγμα θα είναι το νέο κοινωνικό ρήγμα.

<SPEAKER ID=19 LANGUAGE="EN" NAME="Clegg">
Το ετήσιο νομοθετικό πρόγραμμα αποτελεί την πιο απτή απόδειξη της βασικής θεσμικής και πολιτικής δύναμης της ΕΕ, συγκεκριμένα του αποκλειστικού δικαιώματος της πρωτοβουλίας. Μια τέτοια δύναμη πρέπει πάντα να αιτιολογείται σχολαστικά και να εξηγείται με σαφήνεια. Και όμως το φετινό πρόγραμμα εργασίας, όπως και όλων την προηγούμενων ετών, δεν παρέχει λεπτομερή αιτιολόγηση για καθένα από την πληθώρα των νέων προτεινόμενων μέτρων. Μια γενική περίληψη δεκαπέντε σελίδων δεν αρκεί για να αιτιολογήσει και να εξηγήσει τις πεντακόσιες πρωτοβουλίες οι οποίες αναφέρονται στο παράρτημα.
<P>
Συνεπώς, στο μέλλον η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών θα επιμένει να υπάρχει σαφής αιτιολόγηση και ειδική κοινοβουλευτική συζήτηση επί όλων των μέτρων τα οποία ανακοινώνονται στο πρόγραμμα εργασίας. Συγκεκριμένα θα ερευνούμε για στοιχεία που να αποδεικνύουν ότι κάθε νέα πρόταση δοκιμάστηκε καταλλήλως σύμφωνα με τις αρχές της επικουρικότητας και της αναλογικότητας και θα επιδιώκουμε ειδικές τομεακές συζητήσεις στις εξειδικευμένες επιτροπές του ίδιου του Ευρωπαϊκού Κοινοβουλίου. Με άλλα λόγια, ήρθε πια η ώρα να εξεταστεί πολύ εμπεριστατωμένα ο μάλλον απαρχαιωμένος τρόπος με τον οποίο θα διαμορφώνεται και θα συζητείται στο μέλλον αυτό το κρίσιμο έγγραφο προγραμματισμού.

<SPEAKER ID=20 LANGUAGE="EN" NAME="Elles">
Κύριε Πρόεδρε, θα ήθελα να ευχαριστήσω τον Πρόεδρο της Επιτροπής, ο οποίος εκφώνησε ενώπιόν μας δύο ομιλίες σε διάστημα εικοσιτεσσάρων ωρών. Χθες βράδυ κατέστησε σαφές ότι ανοίγεται μπροστά μας η προοπτική μιας επιτυχημένης ευρωπαϊκής οικονομίας για τα επόμενα δυο τρία χρόνια και ότι είναι ξεκάθαρο πως, αν έχουμε απροσδόκητα υψηλότερη από το κανονικό ανάπτυξη, αυτό θα συνδράμει στις προσπάθειές μας στο πλαίσιο του παρόντος ετήσιου νομοθετικού προγράμματος.
<P>
Η ομιλία του Προέδρου της Επιτροπής σήμερα το πρωί με έκανε να προβληματιστώ πάνω σε τρία σημεία. Το πρώτο αφορά την επικουρικότητα. Η Ομάδα μου πιστεύει ακράδαντα ότι, όπως μόλις είπαν οι Φιλελεύθεροι, κάθε πρόταση που διατυπώνεται πρέπει να δοκιμάζεται και να αποδεικνύεται ότι είναι προς όφελος της Ευρώπης. Η επικουρικότητα πρέπει να εφαρμόζεται με τρόπο απτό και πρέπει να καταστεί σαφές ότι νομοθετούμε μόνον εκεί που είναι απαραίτητο.
<P>
Ο δεύτερος προβληματισμός μου έχει να κάνει με τους προϋπολογισμούς. Δεδομένου ότι οι ρυθμοί ανάπτυξης υπερέβησαν τους προβλεπόμενους στο πλαίσιο των οικονομικών προοπτικών, που βασίζονται σε ανάπτυξη 2,5%, μπορούμε να προχωρήσουμε και να λάβουμε κάπως διαφορετικά μέτρα από αυτά που θα λαμβάναμε για τους προϋπολογισμούς. Εκ μέρους της Ομάδας μου θα ήθελα να συστήσω στην Επιτροπή να μην προχωρήσει σε αυτό το στάδιο μετατοπίζοντας τις γεωργικές δαπάνες από την κατηγορία 1 στην κατηγορία 4. Στη Βρετανία ειδικά η αγροτική βιομηχανία μας βρίσκεται σε εξαιρετικά δεινή θέση και χρειάζεται κάποια βοήθεια σε ορισμένους τομείς της γεωργίας. Μετακινώντας χρήματα για τη γεωργία από το ένα μέρος του προϋπολογισμού στο άλλο σε αυτό το στάδιο θα τους δώσουμε λάθος μήνυμα.
<P>
Τέλος, ένα σημείο που πρέπει να προσέξουμε είναι το θέμα της πληροφόρησης. Αυτό που έσπειρε δαιμόνια ανάμεσα στο Κοινοβούλιο και στην προηγούμενη Επιτροπή είναι το γεγονός ότι εμείς, σύμφωνα με τις Συνθήκες, έχουμε πρόσβαση και δικαίωμα πρόσβασης σε όλες γενικώς τις πληροφορίες.
<P>
Φαίνεται να συναντούμε δυσκολίες στη συμφωνία πλαίσιο που έχουμε συνάψει. Τονίζω συνεπώς ότι, αν θέλουμε τη συνεργασία της Επιτροπής και του Κοινοβουλίου, θα πρέπει το συντομότερο δυνατόν να βρούμε μια λύση σε αυτό το πρόβλημα και να μην περιοριζόμαστε ως προς τα έγγραφα που θέτουμε στη διάθεση των πολιτών. Όπως πολύ ορθά τόνισε ο κύριος Bond, στην ΕΕ πρέπει να εξαλειφθούν τα γραφειοκρατικά εμπόδια που παρακωλύουν την ελεύθερη ροή πληροφοριών προς όλους τους πολίτες μας.

<SPEAKER ID=21 NAME="Roth-Behrendt">
Κύριε Πρόεδρε, κύριε Prodi, πριν από μερικές εβδομάδες είχαμε ξανακάνει εδώ την ίδια συζήτηση. Και τότε είχατε πει πως σκοπεύετε να κρίνετε την επιτυχία της εργασίας σας από τη συμμετοχή στις ευρωεκλογές του 2004. Και τότε σας είχα ήδη πει ότι αυτή είναι μια αρκετά μεγάλη αξίωση για ένα όργανο που δεν εκλέγεται άμεσα από τον λαό. Όμως αυτή είναι η πρόθεσή σας και θα αναφερθώ εν συνεχεία αναλυτικά σε αυτό.
<P>
Το Ευρωπαϊκό Κοινοβούλιο καθώς και όλοι μου οι συνάδελφοι και εγώ η ίδια, που κάθε μέρα προσπαθούμε πολύ άμεσα, στους δρόμους και στις πλατείες της Ευρώπης και όχι μόνο στα υψηλά κλιμάκια - τα αποκαλώ έτσι ουδέτερα - να κερδίσουμε τον κόσμο για την πολιτική αυτή της Ευρωπαϊκής Ένωσης, εξαρτώμαστε από τη λειτουργικότητα της Ευρωπαϊκής Ένωσης. Γι' αυτό συμπεραίνω από τα λόγια σας ότι η Επιτροπή θα εργαστεί ακόμη πιο συναδελφικά με το Κοινοβούλιο, ότι η συνεργασία σας μαζί μας θα είναι ανοιχτή, διαφανής και συναδελφική. Το μέλλον θα δείξει αν όλες αυτές οι τάσεις που εμφανίστηκαν τις τελευταίες εβδομάδες επιτρέπουν να ελπίζουμε ότι θα επιβληθεί πραγματικά αυτή η διαφάνεια και η ανοιχτή συνεργασία, που θα αποτελέσουν και τα κριτήρια βάσει των οποίων θα σας κρίνω.
<P>
Κύριε Prodi, είπατε σήμερα πάρα πολλά για τους τομείς εκείνους που μου έχει αναθέσει η Ομάδα μου, δηλαδή την περιβαλλοντική πολιτική, την προστασία του καταναλωτή και την πολιτική για θέματα υγείας. Είναι η πρώτη φορά που η ομιλία σας δεν ήταν μια διάλεξη πάνω στα οικονομικά, με ελάχιστες μόνο αναφορές για τις υπηρεσίες τροφίμων, το ντοπάρισμα ή τις καθυστερήσεις των πτήσεων, και σας επαινώ ιδιαίτερα γι' αυτό. Είναι κάτι που κάνω σπάνια και γι' αυτό το λέω με ευχαρίστηση εδώ. Αντίθετα με ό,τι συμβαίνει συνήθως, μιλήσατε πραγματικά συγκεκριμένα, και μπόρεσα να σας καταλάβω.
<P>
Βέβαια, ως προς τις λεπτομέρειες δεν μπορώ να σας επαινέσω το ίδιο. Αυτό ασφαλώς δεν αποτελεί έκπληξη ούτε για εσάς ούτε για τους συναδέλφους μου. Διαθέτετε άραγε συνοχή, κύριε Prodi; Διάβασα το πρόγραμμά σας, με το οποίο εκπροσωπείτε ολόκληρη την Επιτροπή σας. Λέτε π.χ. ότι θέλετε να συμπεριλάβετε την περιβαλλοντική πολιτική σε όλους τους υπόλοιπους τομείς της πολιτικής. Ο μόνος τομέας που έγινε αυτό είναι εκείνος της κυρίας Palacio, δηλαδή ο τομέας των μεταφορών. Πού έχει συμπεριληφθεί λοιπόν η περιβαλλοντική πολιτική στους υπόλοιπους τομείς, π.χ. στη διεύρυνση - ένα τεράστιο πρόβλημα - στην ασφάλεια των τροφίμων και στην προστασία του καταναλωτή; Πού αναφέρεται αυτό στο κείμενο; Δεν υπάρχει ούτε λέξη π.χ. στην πολιτική σε θέματα εμπορίου, κύριε Prodi. Ούτε στην πολιτική ανταγωνισμού, ούτε στην οικονομική πολιτική, ούτε λέξη. Πουθενά! Έχουμε δηλαδή πάλι μόνο λόγια. Αναφέρεται όπως πάντα, λες και πρόκειται για υποχρεωτική άσκηση, ότι πρέπει να συμπεριληφθεί η περιβαλλοντική πολιτική, στην πράξη όμως δεν το κάνετε. Αυτό θα πρέπει να αποτελέσει άλλο ένα κριτήριο για μένα.
<P>
Πουθενά δεν αναφέρατε σαφώς τη σύνδεση ή τις ενδεχόμενες αλληλεξαρτήσεις μεταξύ των διαφόρων τομέων της πολιτικής. Δεν πρέπει να αφήσετε να περάσει αυτό στις άλλες ανακοινώσεις. Πρέπει να το επικρίνετε και δεν πρέπει να το δημοσιοποιείτε με αυτή τη μορφή. Είπατε πολλά για συγκεκριμένες προθέσεις σας, και αυτό είναι πολύ συμπαθητικό και μου αρέσει, όμως δεν αρκεί. Διότι ο έλεγχος της επιτυχίας σας, κύριε Prodi, γίνεται κάθε εβδομάδα, κάθε μήνα και κάθε χρόνο. Κάθε εβδομάδα εξετάζεται τι συμβαίνει στην Επιτροπή και με ποια μορφή, ενώ κάθε μήνα εξετάζεται τι γίνεται στις επιτροπές και την Ολομέλεια.
<P>
Πώς συμπεριφέρεται η Επιτροπή στις επιτροπές και στην Ολομέλεια; Πώς αντιμετωπίζετε π.χ. τις τροπολογίες του Κοινοβουλίου; Αν θέλετε να συνεργασθείτε μαζί μας και λέμε και οι δύο, εσείς εκ μέρους της Επιτροπής και εμείς ως Κοινοβούλιο, ότι το μέτρο της επιτυχίας μας θα είναι οι εκλογές του 2004 και η συμμετοχή σε αυτές, τότε θέλω να με βεβαιώσετε ότι θα γίνονται δεκτές όλες οι τροπολογίες που εγκρίνονται με πλειοψηφία από το Κοινοβούλιο. Και η επιτυχία σας εξετάζεται κάθε χρόνο όταν παίρνουμε το πρόγραμμα εργασίας του περασμένου χρόνου και ελέγχουμε ποια πράγματα εκπληρώσατε και την ποιότητα της εργασίας σας. Βλέπετε, κύριε Prodi, το ζήτημα είναι πολύ πιο απλό από ό,τι φοβόσαστε. Δεν χρειάζεται να περιμένετε το 2004, παίρνετε τον έλεγχό σας κάθε χρόνο, διαρκώς, και δεν είναι ανάγκη να περιμένετε να περάσει ολόκληρο το διάστημα. Και οι έλεγχοί σας είναι, όπως μας έλεγαν συχνά στο σχολείο, αυστηροί, αλλά δίκαιοι. Το ίδιο θα κάνουμε και για το συγκεκριμένο πολύ φιλόδοξο πρόγραμμα εργασίας και ελπίζω ότι στο τέλος του χρόνου θα έχετε υλοποιήσει τουλάχιστον ένα μέρος του.

<SPEAKER ID=22 LANGUAGE="SV" NAME="Thors">
Αξιότιμε Πρόεδρε της Επιτροπής, όταν αναλάβατε τα καθήκοντά σας δηλώσατε ότι η διαφάνεια θα χαρακτηρίζει την Επιτροπή, κάτι που και πολλοί δήλωσαν σήμερα εδώ. Όμως, πώς είναι τώρα η κατάσταση; Γιατί δεν υπάρχει πλέον άμεση δορυφορική τηλεοπτική αναμετάδοση των συνεντεύξεων Τύπου της Επιτροπής ώστε να μπορούν όλοι στην Ευρώπη να τις παρακολουθούν; Ελπίζω να ακούει ο κ. Prodi.
<P>
Πρόεδρε Prodi, αναφορικά με την επιστολή σας προς την κ. Fontaine σχετικά με τον Ευρωπαίο Διαμεσολαβητή: θεωρείτε ότι ο Ευρωπαίος Διαμεσολαβητής δεσμεύεται από κάποια αρχή προσήλωσης στη συνεργασία μεταξύ των θεσμικών οργάνων; Αν ναι, τότε σε ποια νομική βάση το στηρίζετε αυτό, και θεωρείτε ότι μια τέτοια αρχή μπορεί να περιορίσει το δικαίωμα του Διαμεσολαβητή να εκφράζει ελεύθερα τη γνώμη του στον Τύπο;
<P>
Πέραν αυτού, αναφορικά με τη δημοσιευθείσα στην Wall Street Journal επιστολή σας, όπου, ως απόδειξη της διαφάνειας κατά τη διαδικασία της επεξεργασίας του κανονισμού, αναφέρεστε σε ένα σεμινάριο για τη διαφάνεια το οποίο έλαβε χώρα τον Απρίλιο, θέλω να σας ενημερώσω ότι αυτό το σεμινάριο διοργανώθηκε όντως από την Ευρωπαϊκή Ομοσπονδία Δημοσιογράφων, τους βουλευτές του Ευρωπαϊκού Κοινοβουλίου Lφφw, Thors και Hautala και πολλούς άλλους, Αλλά, η πρόταση που συζητήθηκε εκεί δεν έχει καμία σχέση με την πρόταση που είναι τώρα επίκαιρη. Η επεξεργασία αυτής της τελευταίας έχει γίνει σε πολύ μεγάλο βαθμό εν κρυπτώ. Το κυρίως θέμα κύριε Prodi, Πρόεδρε της Επιτροπής, είναι όμως αν η αρχή της προσήλωσης στη συνεργασία προηγείται της αρχής της ελεύθερης έκφρασης. Πού στηρίζετε αυτή την αρχή σύμφωνα με την οποία θα μπορούσατε να περιορίσετε αυτό το δικαίωμα και να θέσετε τέτοιους όρους στον Ευρωπαίο Διαμεσολαβητή;

<SPEAKER ID=23 LANGUAGE="IT" NAME="Fiori">
Κύριε Πρόεδρε, σε μια φιλόδοξη και περίπλοκη παρουσίαση όπως αυτή στην οποία προβήκατε θα σταθώ σε μερικά μόνο σημεία.
<P>
Πρώτον, δεν μπορώ παρά να εκφράσω την ικανοποίησή μου για την προσοχή που επιδεικνύετε τελευταία για την περιοχή της Μεσογείου, τόσο ως συμβολή της Ευρωπαϊκής Ένωσης στη διαδικασία ειρήνευσης στη Μέση Ανατολή όσο και ως αποκατάσταση και διεύρυνση των ιστορικών και πολιτικών δεσμών που συνδέουν τις χώρες της Νότιας Ευρώπης. Πιστεύουμε με τις τρέχουσες γεωπολιτικές διεργασίες να αποδοθεί στα σύνορα της Μεσογείου η ίδια σημασία με τη διεύρυνση προς ανατολάς, για την οποία εργάζονται και το Κοινοβούλιο και η Επιτροπή.
<P>
Το δεύτερο σημείο αφορά την εσωτερική αγορά. Στο πλαίσιο των εργασιών μας στο Ευρωπαϊκό Κοινοβούλιο θεωρούμε απαραίτητη μια εναρμόνιση της υφιστάμενης νομοθεσίας στον τομέα του αστικού δικαίου. Ίσως θα πρέπει να αρχίσουμε να εργαζόμαστε επίσης στον τομέα του διοικητικού δικαίου. Εξάλλου, αντιλαμβανόμαστε όλο και περισσότερο την ανάγκη για ένα κοινό δίκαιο με συντονισμό των πηγών.
<P>
Τρίτον, όσον αφορά τις προπαρασκευαστικές πράξεις δεν μπορώ παρά να συμφωνήσω με τα αιτήματα που έχουν εκφράσει κατ' επανάληψη οι περισσότερες Ομάδες του Ευρωπαϊκού Κοινοβουλίου να περιοριστεί η χρήση τους. Παρά το μεγάλο πλεονέκτημα που έχουν να συμβάλουν στην εμβάθυνση της συζήτησης, οι Πράσινες και οι Λευκές Βίβλοι καθώς και οι ανακοινώσεις συνεπάγονται επίσης περιπλοκές και δυσκολίες γιατί καθυστερούν τη νομοθετική παρέμβαση τις περισσότερες φορές σε θέματα όπου είναι απολύτως αναγκαία η ταχεία δράση.
<P>
Τέλος, διαβάζοντας το πρόγραμμα της Επιτροπής σχημάτισα την εντύπωση πως παραλείφθηκαν δύο τομείς όπου χρειάζεται να δοθεί ιδιαίτερη προσοχή εκ μέρους των ευρωπαϊκών θεσμικών οργάνων, κυρίως υπό το φως της όλο και μεγαλύτερης ανάπτυξης του ηλεκτρονικού εμπορίου. Κατά τη γνώμη μου η Επιτροπή θα πρέπει να υποβάλει προτάσεις σχετικά με την εξώδικη επίλυση των διαφορών ως προς τις λεγόμενες on line συμβάσεις και με την τροποποίηση της οδηγίας σχετικά με τις εξ αποστάσεως συμβάσεις, και αυτό με στόχο μια όλο και μεγαλύτερη προστασία των καταναλωτών.

<SPEAKER ID=24 NAME="Schulz">
Κύριε Πρόεδρε, κύριε Πρόεδρε της Επιτροπής, κυρίες και κύριοι, σε όσα υπέβαλε γραπτώς, αλλά και σε όσα είπε εδώ ο Πρόεδρος της Επιτροπής, ο τομέας της ευρωπαϊκής εσωτερικής πολιτικής καταλαμβάνει έναν χώρο όχι πολύ μεγάλο, όμως πολύ σημαντικό. Σημασία δεν έχει η έκταση, αλλά η ποιότητα όσων λέγονται.
<P>
Χθες το βράδυ στην Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων ο Επίτροπος κ. Vitorino υπέβαλε εξ ονόματος ολόκληρης της Επιτροπής - και τον ευχαριστώ γι' αυτό - έναν πίνακα επιδόσεων, δηλαδή ένα χρονοδιάγραμμα με κατανομή αρμοδιοτήτων και περιγραφή καθηκόντων που αφορά τη δημιουργία του επονομαζόμενου χώρου ελευθερίας, ασφάλειας και δικαιοσύνης. Όποιος εξετάσει προσεκτικά το συγκεκριμένο έγγραφο, εύκολα θα μπορέσει να διαπιστώσει ότι το 2000 η Επιτροπή θα προχωρήσει - ελπίζω από κοινού με την πλειοψηφία του Ευρωπαϊκού Κοινοβουλίου - υλοποιώντας τις ιδέες που έχει για τη δημιουργία αυτού του χώρου ελευθερίας, ασφάλειας και δικαιοσύνης και θα καταλήξει σε ανοιχτή σύγκρουση με το Συμβούλιο, επειδή η Ευρωπαϊκή Ένωση κάνει το εξής: Καταργεί εξωτερικά και εσωτερικά σύνορα. Παρέχει ελεύθερη κυκλοφορία και ελευθερία εγκατάστασης, δημιουργεί έναν οικονομικό χώρο που δίνει τη δυνατότητα απεριόριστης οικονομικής δραστηριότητας - και βέβαια παράλληλα και απεριόριστης παράνομης οικονομικής δραστηριότητας. Για την καταπολέμησή της πάλι δημιουργεί μια ευρωπαϊκή αστυνομική δύναμη. Δημιουργεί ενιαίο νόμισμα και κάθε είδους όργανα προκειμένου να προσφέρει ένα νομικό πλαίσιο στον οικονομικό χώρο της Ευρώπης.
<P>
Τώρα τίθεται το σημαντικό ερώτημα πώς τα δημιουργεί όλα αυτά. Δημιουργεί την οικονομία αποκλειστικά σε κοινοτική βάση και το πλαίσιο της τάξης στον τομέα της ασφάλειας αποκλειστικά σε διακρατικό επίπεδο; Αυτά τα δύο δεν συμβιβάζονται. Ο συνδυασμός τους συνιστά ένα σύστημα τόσο αντιφατικό από νομική άποψη, που ουσιαστικά δεν μπορεί παρά να καταλήξει εκεί όπου καταλήγει πάντα, στην ακινητοποίηση.
<P>
Επομένως, όλα εξαρτώνται από την Επιτροπή. Υπόσχομαι στην Επιτροπή εξ ονόματος της Ομάδας μου πλήρη υποστήριξη, αν πραγματικά υπερασπιστεί απέναντι στο Συμβούλιο όσα πρέπει αναγκαστικά και αναπόφευκτα να κοινοτικοποιηθούν, που πάντοτε συνδέονται και με τη μεταβίβαση δικαιωμάτων κυριαρχίας από το εθνικό στο ευρωπαϊκό επίπεδο - εδώ ακριβώς εντοπίζεται η αντιπαράθεση Επιτροπής, Συμβουλίου και Κοινοβουλίου - στους τομείς της εσωτερικής ασφάλειας και των θεμελιωδών δικαιωμάτων των πολιτών - και παραπέμπω εδώ στον Χάρτη των Θεμελιωδών Δικαιωμάτων. Αν η Επιτροπή αποδειχθεί αρκετά θαρραλέα ώστε να πει: "ως θεματοφύλακας των Συνθηκών και της μελλοντικής ενοποίησης της Ευρώπης θα έρθουμε αντιμέτωποι και με το Συμβούλιο" , τότε θα έχει, όπως ελπίζω, και την πλειοψηφία του Κοινοβουλίου με το μέρος της. Πρέπει όμως να έχετε και το απαιτούμενο θάρρος, και ελπίζω να το βρείτε!

<SPEAKER ID=25 NAME="Fraga Estιvez">
(PPE-DE). (ES) Κύριε Πρόεδρε, σε ό,τι αφορά την αλιεία δεν θα επεισέλθω σε λεπτομέρειες για τις νομοθετικές προτάσεις που υπέβαλε η Επιτροπή. Αυτό όμως που όντως θα ήθελα να εξασφαλίσω είναι μια σαφή δέσμευση ότι η Επιτροπή θα εξεύρει μια λύση για την ταχεία μετένθεση των συστάσεων των περιφερειακών και διεθνών οργανισμών αλιείας στους κοινοτικούς κανόνες.
<P>
Ήδη στην τελευταία σύνοδο της Ολομέλειας, κύριε Πρόεδρε, είχαμε την ευκαιρία, με αφορμή την έκθεση Gallagher σχετικά με συστάσεις της Διεθνούς Επιτροπής διατήρησης των τονοειδών του Ατλαντικού για τον ερυθρό τόνο στη Μεσόγειο, να συζητήσουμε το θέμα της ολιγωρίας της Επιτροπής, που καθίσταται εξαιρετικά σοβαρό πρόβλημα, διότι, παρ' όλο που οι εν λόγω συστάσεις θα τεθούν σε ισχύ σε καθορισμένο διάστημα, η απουσία τους από την κοινοτική νομοθεσία ενθαρρύνει τη μη εφαρμογή των μέτρων από πλευράς αλιευτικού στόλου και μπορεί να προκαλέσει την κίνηση διαδικασίας επί παραβάσει κατά της Ευρωπαϊκής Ένωσης.
<P>
Η καθυστέρηση της μετένθεσης ενδημεί στην Επιτροπή. Περιμένουμε π.χ. από το 1996 την ενσωμάτωση στην κοινοτική νομοθεσία της απαγόρευσης της εκφόρτωσης αλιευμάτων από την Ονδούρα και την Belice ή π.χ. από το 1998 τον έλεγχο της αλίευσης του λευκού τόνου σε κοινοτικά ύδατα.
<P>
Η Επιτροπή καταγγέλλει τα κράτη μέλη κάθε τόσο επειδή δεν μεταφέρουν αποφάσεις ή οδηγίες της Επιτροπής στις εθνικές τους νομοθεσίες, ενώ η Επιτροπή πράττει ακριβώς το ίδιο σε διεθνές επίπεδο.
<P>
Είναι προφανές ότι η πρόταση που υπέβαλε η Επιτροπή σχετικά με μια ανακοίνωση για τη μεταρρύθμιση των διεθνών οργανισμών χάριν μεγαλύτερης ταχύτητας επιδιώκει να αποσυνδέσει από τη νομοθετική διαδικασία τόσο το Κοινοβούλιο όσο και το Συμβούλιο. Κατά την άποψη αυτού του θεσμικού οργάνου τούτο εγείρει σοβαρές αμφιβολίες κατά πόσον αυτός είναι ο καλύτερος τρόπος επίλυσης του προβλήματος.
<P>
Ελπίζω ο κ. Prodi να δεσμευτεί εδώ ότι αυτό το θέμα θα επιλυθεί μια και καλή και ότι σε κάθε περίπτωση το Κοινοβούλιο θα εμπλέκεται πάντα στη νομοθετική διαδικασία ενσωμάτωσης των συστάσεων των διεθνών οργανισμών αλιείας στην κοινοτική νομοθεσία.

<SPEAKER ID=26 NAME="Medina Ortega">
Κύριε Πρόεδρε, χθες μετά την ομιλία του Προεδρεύοντος του Συμβουλίου, που παρουσίασε μια αρκετά αισιόδοξη εικόνα αναφορικά με την κοινοτική ανάπτυξη, ο Πρόεδρος της Επιτροπής, ο κ. Prodi, επιφυλάχτηκε να επισημάνει ότι αυτή η οικονομική ανάπτυξη που σημειώνεται παρουσιάζει την τεράστια δυσκολία ότι συνοδεύεται από αύξηση της κοινωνικής περιθωριοποίησης εντός της Ευρωπαϊκής Ένωσης. Είναι ένα φαινόμενο στο οποίο μόλις αναφέρθηκε ο κ. Schulz, μιλώντας εξ ονόματος των Σοσιαλιστών, διότι ο κίνδυνος που αντιμετωπίζουμε αυτή τη στιγμή είναι να δημιουργηθεί ενδεχομένως, ως συνέπεια μιας φιλελευθεροποίησης της κοινοτικής οικονομίας στο πλαίσιο της παγκοσμιοποίησης της οικονομίας, μια κατάσταση με μεγαλύτερες κοινωνικές διαφορές και εξαφάνιση του ευρωπαϊκού κοινωνικού μοντέλου, για το οποίο αισθανόμαστε τόση υπερηφάνεια.
<P>
Κύριε Πρόεδρε, το σύνθημα της προηγούμενης Επιτροπής ήταν "να κάνουμε λιγότερα για να τα κάνουμε καλύτερα" , σε αντίθεση με τον υποτιθέμενο ακτιβισμό της Επιτροπής Delors. Όπως γνωρίζουμε, το θέμα δεν είναι η ποσότητα, αλλά ποιότητα, κάτι στο οποίο αναφέρθηκε επίσης τόσο ο κ. Schulz όσο και ο κ. Swoboda, μιλώντας εξ ονόματος της Σοσιαλιστικής Ομάδας. Το πρόβλημα είναι προς τα πού κατευθύνεται αυτή η Επιτροπή. Ελπίζω η σημερινή Επιτροπή, η Επιτροπή Prodi, να μην είναι εκείνη που κάνει λιγότερα για να τα κάνει καλύτερα, αλλά αυτή που κάνει τη δουλειά της. Εάν η Επιτροπή Delors μας έφερε από την Ενιαία Πράξη στη Συνθήκη της Ένωσης και σε μια μεγάλη διεύρυνση της Ευρωπαϊκής Κοινότητας, ελπίζω η Επιτροπή Prodi να είναι η Επιτροπή της κοινωνικής Ευρώπης, η Επιτροπή που θα διασφαλίσει ότι η οικονομική ανάπτυξη δεν θα συνοδευτεί από κοινωνικές διακρίσεις, αλλά από κοινωνική πρόοδο. Και προκειμένου να το πράξει, ελπίζω πως η Επιτροπή θα λάβει υπόψη τις απόψεις που εκφράζονται στο Ευρωπαϊκό Κοινοβούλιο. Όπως γνωρίζει ο Πρόεδρος της Επιτροπής, στη σημερινή Συνθήκη της Ένωσης υπάρχει ένα είδος διασύνδεσης μεταξύ Ευρωπαϊκού Κοινοβουλίου και Επιτροπής κατά τρόπο που, μολονότι η αρμοδιότητα νομοθετικής πρωτοβουλίας ανήκει στην Επιτροπή, αυτή πρέπει να λαμβάνει υπόψη τις απόψεις του Κοινοβουλίου προκειμένου να φέρει σε πέρας το νομοθετικό έργο.
<P>
Από αυτή την άποψη θα ήθελα να αναφερθώ στο θέμα της κωδικοποίησης του κοινοτικού δικαίου. Αυτή τη στιγμή το κοινοτικό δίκαιο είναι ένα αδιαπέραστο δάσος, τελείως ακατανόητο για τους Ευρωπαίους πολίτες, συμπεριλαμβανομένων και των επαγγελματιών νομικών. Στην παρούσα φάση το κοινοτικό δίκαιο αναπτύσσεται με βάση μια περιπτωσιολογία παρόμοια με αυτή των νομοθετών του Μεσαίωνα, με αποτέλεσμα να μας λείπει τελείως ένα σύστημα, ειδικά σε ό,τι αφορά τις πτυχές του αστικού δικαίου, του ανταγωνισμού, της προστασίας των καταναλωτών και της πνευματικής ιδιοκτησίας.
<P>
Τέλος, κύριε Πρόεδρε, θέλω να υπενθυμίσω ένα κείμενο που περιλαμβάνει την ανακοίνωση της Επιτροπής. Πρόκειται για το σημείο 2.3 σχετικά με το καθεστώς των εξόχως απόκεντρων περιοχών που πρέπει να αναπτύξει η Επιτροπή. Σήμερα μάλιστα η Επιτροπή πρέπει να αποφανθεί για το πρώτο σχετικό έγγραφο, και ελπίζω να το πράξει λαμβάνοντας υπόψη τις απαιτήσεις αυτών των εξόχως απόκεντρων περιοχών της Κοινότητας.

<SPEAKER ID=27 NAME="Nassauer">
Κύριε Πρόεδρε, κυρίες και κύριοι, ο Πρόεδρος της Επιτροπής ανακήρυξε το έτος αυτό έτος αλλαγής, και θα ήθελα να σας παρακαλέσω, κύριε Πρόεδρε, να ορίσετε εκ νέου υπό τη νέα αυτή έννοια και τη σχέση της Επιτροπής με τα κράτη μέλη. Η Επιτροπή είναι θεματοφύλακας των Συνθηκών. Αυτό μέχρι σήμερα σημαίνει ότι υπό αυτήν της την ιδιότητα υπογραμμίζει ιδιαίτερα τα δικαιώματα της Κοινότητας - και δικαίως. Όμως πίσω από τις Συνθήκες κρύβονται, κι ας μην είναι γραμμένα, τα δικαιώματα των κρατών μελών, και πιστεύω ότι ήρθε ο καιρός η Επιτροπή να αρχίσει να βλέπει τον εαυτό της κατά την εργασία της περισσότερο ως θεματοφύλακα των δικαιωμάτων των κρατών μελών. Κύριε Πρόεδρε της Επιτροπής, σας καλώ να γίνετε υπερασπιστής και των δικαιωμάτων των κρατών μελών, διότι αυτό που μας προξενεί κατά καιρούς δυσκολίες στο έργο της Επιτροπής είναι ότι υπό την πίεση των γεγονότων επιχειρεί να συγκεντρώσει η ίδια κάποια δικαιώματα. Πρέπει να έχουμε υπ' όψιν πως μελλοντικά πρέπει να διαφυλάσσονται καλύτερα τα δικαιώματα των κρατών μελών. Αυτό αποτελεί προϋπόθεση για την αποδοχή μας στην Ευρώπη.
<P>
Στο θέμα αυτό υπάγεται π.χ. η ομοσπονδιακή τάξη πραγμάτων στην Ομοσπονδιακή Δημοκρατία της Γερμανίας με τα πρωταρχικά δικαιώματα των ομοσπονδιακών κρατών, που πρέπει να γίνονται αποδεκτά και από την Επιτροπή. Δύσκολα μπορεί να φανταστεί κανείς ότι π.χ. θα μπορούσαμε να τροποποιήσουμε τις Συνθήκες χωρίς τη συναίνεση των ομοσπονδιακών κρατών της Γερμανίας. Γι' αυτό, κύριε Πρόεδρε, ας αναλάβετε τον ρόλο του υπερασπιστή των δικαιωμάτων των κρατών μελών! Γι' αυτόν τον λόγο ζητούμε έναν κατάλογο αρμοδιοτήτων όπου θα υπάρχει σαφής διάκριση μεταξύ των δικαιωμάτων της Κοινότητας και των δικαιωμάτων που παραμένουν στα κράτη μέλη. Αν η Επιτροπή ακολουθούσε τη γραμμή αυτή, και της απευθύνουμε σαφή έκκληση να το κάνει, θα κέρδιζε μεγάλη συναίνεση από την Ευρώπη και τους πολίτες της.

<SPEAKER ID=28 NAME="Sakellariou">
Κύριε Πρόεδρε, κύριε Πρόεδρε της Επιτροπής, μιλήσατε κατά την εισαγωγή για ένα σαφές πρόγραμμα. Θα ήθελα να συμπληρώσω το πρόγραμμα αυτό, ή καλύτερα να ζητήσω να το συγκεκριμενοποιήσετε περισσότερο σε δύο σημεία, που αφορούν συγκεκριμένα την κοινή αμυντική πολιτική και πολιτική ασφάλειας και το ζήτημα της διεύρυνσης αναφορικά με την Τουρκία.
<P>
Κύριε Πρόεδρε της Επιτροπής, επιδοκιμάζω τη δημιουργία μιας ευρωπαϊκής αμυντικής ταυτότητας μαζί με την στρατιωτική πτυχή της και επικροτώ σαφώς τα αποτελέσματα της ανεπίσημης συνάντησης των Υπουργών Αμυνας στη Sintra. Όμως δεν μπορεί να αρκεσθούμε σε αυτό. Το δύσκολο από τη μια και νέο και σημαντικό από την άλλη είναι η πρόληψη των κρίσεων, δηλαδή η μη στρατιωτική πτυχή της πολιτικής μας σε θέματα ασφάλειας. Η δυσκολία της πρόληψης των κρίσεων έγκειται στο ότι δεν διαθέτουμε ένα πρότυπο, όπως π.χ. το ΝΑΤΟ, από το οποίο μπορούμε να αντιγράψουμε κάτι κατά τη διαμόρφωση τέτοιων στοιχείων πολιτικής ασφάλειας.
<P>
Στον τομέα αυτό που πρέπει τώρα να εξελιχθεί η Επιτροπή πρέπει να αναλάβει την ευθύνη να εγκαινιάσει πρωτοβουλίες και να υποβάλει σχέδια. Χρειαζόμαστε συγκεκριμένες προτάσεις για μέσα διαχείρισης κρίσεων χωρίς στρατιωτική επέμβαση όπως είναι η παροχή ανθρωπιστικής βοήθειας - η Μοζαμβίκη θα ήταν σήμερα ένα καλό τέτοιο παράδειγμα - η βοήθεια με στόχο την ανάπτυξη δημοκρατικών θεσμών και διαδικασιών, η επιτήρηση εκλογών, η δημιουργία μιας ομάδας συμβούλων για θέματα κρίσεων, η δημιουργία ομάδων αστυνομικών δυνάμεων και άλλα παρόμοια. Δεν είναι ανάγκη να παραθέσω εδώ έναν ατελείωτο κατάλογο τέτοιων μέσων. Σας παρακαλώ, κύριε Επίτροπε, να τοποθετηθείτε επ' αυτού.
<P>
Στο πρόγραμμά σας λέτε ότι θέλετε να εγκαινιάσετε μια στρατηγική προσέγγισης για την Τουρκία. Ευχαρίστως θα συμφωνούσα αν ήξερα τι εννοείτε με αυτό. Αυτό που ως Κοινοβούλιο είχαμε ζητήσει μετά τις αποφάσεις του Ελσίνκι ήταν ένας κατάλογος δράσεων και ένα αναλυτικό χρονοδιάγραμμα για τη συγκεκριμένη, οργανωμένη προσέγγιση της Τουρκίας στην εκπλήρωση των κριτηρίων της Κοπεγχάγης - ιδίως των πολιτικών κριτηρίων. Η Ομάδα μου είχε δραστηριοποιηθεί πολύ στη Σύνοδο Κορυφής του Ελσίνκι για να αποκτήσει η Τουρκία το καθεστώς υποψηφίας χώρας. Χαιρετίσαμε την απόφαση αυτή και πραγματικά θέλουμε την προσέγγιση της συγκεκριμένης χώρας στην Ευρωπαϊκή Ένωση. Αυτό όμως θα είναι ένα δύσκολο έργο αν αναλογιστεί κανείς το έλλειμμα στην πολιτική της Τουρκίας και καθιστά ακόμη πιο απαραίτητη μια εξαιρετικά σαφή, συγκεκριμένη και αναλυτική πολιτική, δηλαδή έναν κατάλογο δράσεων και ένα χρονοδιάγραμμα.
<P>
Μπορούμε να αναμένουμε ότι η Επιτροπή σας θα υποβάλει προσεχώς στο Κοινοβούλιο αντίστοιχες προτάσεις για την προσέγγιση της Τουρκίας στην ΕΕ;

<SPEAKER ID=29 NAME="Palacio Vallelersundi">
Κύριε Πρόεδρε, ο κύριος Πρόεδρος της Επιτροπής δεν θα εκπλαγεί που θα του μιλήσω για την εσωτερική αγορά. Για να μην επαναλάβω όμως όσα ήδη ειπώθηκαν - και ιδιαίτερα για να μην επαναλάβω όσα είπε ο συνάδελφός μου Fiori, με τον οποίο συμφωνώ - θα αναφερθώ σε μια άλλη πτυχή της συζήτησης, στη μεταρρύθμιση δηλαδή της Επιτροπής.
<P>
Τι σχέση έχει άραγε η μεταρρύθμιση της Επιτροπής με την εσωτερική αγορά; Μεγάλη.
<P>
Κύριε Πρόεδρε της Επιτροπής, διαβάζοντας κανείς τη Λευκή Βίβλο σας σχετικά με τη μεταρρύθμιση της Επιτροπής μπορεί να αντιληφθεί ξεκάθαρα ότι η κατευθυντήρια γραμμή, η αντίληψη που διαπνέει αυτή τη μεταρρύθμιση είναι κάτι το πολύ αφελές, που δεν μπορούμε να δεχθούμε στο Ευρωπαϊκό Κοινοβούλιο. Αυτή η κατευθυντήρια γραμμή είναι κατά βάση η προστασία των οικονομικών συμφερόντων της Κοινότητας. Προφανώς, αυτό αποτελεί στόχο για όλους μας, αλλά πρόκειται μόνο για το σημείο εκκίνησης. Από κει και πέρα η Επιτροπή πρέπει να αρχίσει να εργάζεται και πρέπει να τηρήσει τις υποχρεώσεις της που απορρέουν από τη Συνθήκη.
<P>
Επιτρέψτε μου να σας δώσω ένα παράδειγμα, δεδομένου ότι ο χρόνος ομιλίας που διαθέτω δεν μου αφήνει πολλά περιθώρια να αναπτύξω αυτή την ιδέα. Ας πάρουμε τη μεταρρύθμιση που προτείνεται σχετικά με τις διαδικασίες επί παραβάσει. Τι προτείνεται σε αυτό το θέμα; Με απλά λόγια λοιπόν προτείνεται η χορήγηση των πόρων που χρειάζονται σε κάθε επίπεδο, αντί να ικανοποιηθούν τα αιτήματα του Κοινοβουλίου για τη δημιουργία ενός πραγματικού διαδικαστικού διοικητικού δικαίου με σκοπό την ασφάλεια δικαίου, αναγκαία από την άποψη του Ευρωπαίου πολίτη, δηλαδή από την άποψη εκείνου που μπορεί να κινήσει τη διαδικασία επί παραβάσει. Λέγεται απλώς ότι δεν θα δημιουργηθεί το εν λόγω διαδικαστικό διοικητικό δίκαιο, αλλά ότι θα γίνει επιλογή των αιτημάτων. Με ποιον τρόπο; Με τον τρόπο που επιλέγονται αυτά τα πράγματα, τελείως αυθαίρετα.
<P>
Κατά την άποψη του Κοινοβουλίου αυτού του είδους οι παρεκκλίσεις δεν μπορούν να γίνουν αποδεκτές. Κατανοούμε ότι πρέπει να μεταρρυθμιστεί η Επιτροπή, συμφωνούμε με τους στόχους αυτής της μεταρρύθμισης, αλλά βέβαια όχι με τίμημα, χάριν ενός σημαντικού συμφέροντος που όλοι ασπαζόμαστε - όπως είναι η προστασία των οικονομικών συμφερόντων της Κοινότητας - να πετάξουμε στην άκρη τη μεγάλη ώθηση της ευρωπαϊκής οικοδόμησης, ώθηση που πρέπει κατ' αρχάς να δώσουμε στην Επιτροπή βάσει των υποχρεώσεων που της επιβάλλουν οι Συνθήκες.

<SPEAKER ID=30 LANGUAGE="EN" NAME="McNally">
Σας ευχαριστώ, κύριε Prodi, για την παρουσίαση και την τεκμηρίωσή σας. Σας συγχαίρω που χρησιμοποιήσατε το Internet για το ευρύ κοινό - πολύ καλή ιδέα.
<P>
Θα αρχίσω από το εμπόριο. Συμφωνούμε μαζί σας ότι χρειαζόμαστε ένα σύστημα εμπορίου που να βασίζεται σε κανόνες. Είναι απαραίτητο. Το Seattle απέτυχε διότι ειδικά οι Η.Π.Α. αποδείχθηκαν ανίκανες να συλλάβουν πόσο θεμιτές είναι πολιτικές όπως η προστασία του περιβάλλοντος, η διατήρηση αγροτικών κοινοτήτων μέσω της Κοινής Γεωργικής Πολιτικής, η προστασία των ζώων, ο τομέας της υγείας και τα κοινωνικά δικαιώματα. Επέδειξε απίστευτη αναλγησία ως προς τις εύλογες ανησυχίες του αναπτυσσόμενου κόσμου και, ειλικρινά, ο αναπτυσσόμενος κόσμος δεν έχει πολλούς λόγους μέχρι σήμερα να ευχαριστεί τον ΠΟΕ. Αναμένουμε τη συνέχιση των διαπραγματεύσεων από την ΕΕ, διατηρώντας σθεναρά τη θέση μας σε όλα αυτά τα θέματα και χρησιμοποιώντας τους συνδέσμους μας με χώρες του αναπτυσσόμενου κόσμου για τη διασφάλιση ενός δίκαιου επόμενου γύρου. Θα μπορούσαμε παρακαλώ να έχουμε λεπτομερείς προτάσεις μέσα στους επόμενους τρεις μήνες για το πώς θα πραγματοποιηθεί αυτός ο στόχος;
<P>
Καινοτομία και γνώση - στοιχεία που πολύ αρμόζουν στον καινούριο αιώνα. Πόσο καινοτόμησε η Επιτροπή, ή αν θέλετε και το Κοινοβούλιο; Πριν μερικά χρόνια είχαμε μια Λευκή Βίβλο σε θέματα καινοτομίας. Τι έγινε έκτοτε; Θα ήθελα να τονίσω ότι μας απασχολεί ιδιαίτερα η συνέχεια, και όχι μόνο στις άριστες επικοινωνίες, τις οποίες χαιρετίζουμε, αλλά η συνέχεια, η συνέχεια, η συνέχεια!!!! Επεξεργαζόμαστε το πέμπτο ερευνητικό πρόγραμμα πλαίσιο - τι έγινε όμως με όσα μάθαμε στο τέταρτο; Τι γίνεται με τη διάδοση των νέων ιδεών, των νέων προϊόντων, των νέων συγκρίσεων των κοινωνικοοικονομικών συστημάτων; Να δοθεί και πάλι συνέχεια, παρακαλώ.
<P>
Καλωσορίζουμε παρεμπιπτόντως τη διαμόρφωση ενός ευρωπαϊκού τομέα έρευνας, τον οποίο εισηγηθήκατε εσείς και ο Επίτροπος Busquin. Εξαιρετικός τρόπος για την έναρξη του αιώνα. Καλωσορίζω την επικείμενη ανακοίνωση για τις επιχειρήσεις, ελπίζω όμως πριν προχωρήσουμε σε νέα έργα να κοιτάξουμε τα παλιά.
<P>
Στο σημείο αυτό θα χρησιμοποιήσω ένα φοβερό κλισέ. "Το σπουδαιότερο δυναμικό της Ευρωπαϊκή Ένωσης είναι οι λαοί μας" . Δεν είναι ντροπή που μεγάλα κράτη μέλη, όπως το δικό μου και η Γερμανία, δεν μπορούν να προμηθεύσουν ικανό αριθμό ειδικευμένων ατόμων στην τεχνολογία των πληροφοριών; Δεν είναι κρίμα που αναγκάζονται να προσελκύουν άτομα από χώρες όπου αυτά τα προσόντα είναι απαραίτητα; Είναι κρίμα, και ελπίζω να φροντίσετε γι' αυτό το θέμα όταν ασχοληθείτε με τη νομοθεσία.
<P>
Μια ακόμα φοβερή απώλεια δυναμικού, κύριε Επίτροπε, προκύπτει από το γεγονός ότι οι γυναίκες κατασπαταλούν τις ικανότητές τους σε τεχνικούς και επιστημονικούς τομείς καθώς και σε τομείς τεχνολογίας πληροφοριών. Ελπίζω ότι θα υπάρξει συνέχεια στη Λευκή Βίβλο για την επιστήμη.

<SPEAKER ID=31 NAME="Pomιs Ruiz">
Κύριε Πρόεδρε της Επιτροπής, η εσωτερική μεταρρύθμιση της Επιτροπής έχει ήδη αρχίσει. Καλωσόρισε!
<P>
Δεν είναι η πρώτη προσπάθεια να καταστεί η Επιτροπή δημόσια υπηρεσία σε παγκόσμιο επίπεδο, εμείς όμως, κύριε Prodi, θέλουμε να πιστέψουμε στην ειλικρίνεια και στην αποφασιστικότητα της υπόσχεσής σας ενώπιον αυτού του Σώματος.
<P>
Για την ώρα έχουμε ήδη μια σειρά μέτρων, καθώς και μια Λευκή Βίβλο. Εσείς τη μελετάτε με τα μέλη του Συμβουλίου, με τα συνδικάτα των υπαλλήλων, και εντέλει το Κοινοβούλιο θα παράσχει την υποστήριξή του, θα συνεργαστεί με εσάς για τον μεγάλο αυτό στόχο να καταστεί η Ευρωπαϊκή Επιτροπή η καλύτερη διοίκηση του κόσμου. Εμπρός!
<P>
Θα σας επισημάνω πάντως ένα ελάττωμα της Λευκής σας Βίβλου: λείπει μια ανάλυση των λόγων που οδήγησαν σε αποτυχία το προηγούμενο σύστημα, και ο κύριος Kinnock θα έπρεπε να το έχει πράξει γιατί είναι ειδικός στο θέμα, δεδομένου ότι δουλεύει πέντε χρόνια στην Επιτροπή.
<P>
Υπήρχαν π.χ. και πρωτύτερα μέτρα κυρώσεων ή μέτρα για την αξιολόγηση των υπαλλήλων, όμως, κύριε Prodi, δεν εφαρμόζονταν. Οι αρμόδιοι υπάλληλοι, συμπεριλαμβανομένων των Επιτρόπων, δεν εφάρμοζαν αυτά τα μέτρα, δεν αξιοποιούσαν αυτές τις δυνατότητες. Γιατί άραγε τώρα, εάν λάβουμε διαφορετικά μέτρα, θα εφαρμοστούν όντως; Αυτό το μυστικό το γνωρίζετε μόνο εσείς.
<P>
Ο βαθμός αποθάρρυνσης που έχει καταλάβει εξαίρετους υπαλλήλους είναι μεγάλος. Εκεί ακριβώς πρέπει να παρέμβουμε και το παράδειγμα πρέπει να δοθεί άνωθεν.
<P>
Η μεταρρύθμιση της Επιτροπής, κύριε Prodi, δεν πρέπει μόνο να προστατεύσει τα οικονομικά συμφέροντα της Κοινότητας. Χάνονται πολύ περισσότεροι πόροι με μια αναποτελεσματική και αποθαρρυμένη διοίκηση. Επιπλέον, θα πρέπει να συμφωνήσουμε ότι οι υπάλληλοι που αναλαμβάνουν ευθύνες και κινδύνους ενδεχομένως να σφάλουν. Αναφέρατε στην ομιλία σας ότι προτιμούσατε να σφάλλετε, αλλά αυτός δεν θα ήταν λόγος για να σταματήσετε να ενεργείτε. Εμπρός, κύριε Prodi. Το καθήκον που έχετε πρέπει να είναι ιστορικό καθήκον. Δεν είστε ο πρώτος που το επιχειρείτε. Ελπίζουμε να το πετύχετε.

<SPEAKER ID=32 LANGUAGE="EN" NAME="Hughes">
Κύριε Πρόεδρε, είναι ενδιαφέρον το γεγονός ότι ο κ. Prodi παρουσίασε σήμερα ένα πρόγραμμα εργασίας· ωστόσο, η ημερήσια διάταξή μας λέει ότι έχουμε συζήτηση σχετικά με ένα νομοθετικό πρόγραμμα. Αν το εξετάσουμε από την άποψη της κοινωνικής πολιτικής και της πολιτικής απασχόλησης, σίγουρα αυτό που έχουμε ενώπιόν μας δεν είναι νομοθετικό πρόγραμμα. Στην πραγματικότητα δεν μας παρουσίασαν νομοθετικό πρόγραμμα εδώ και πολλά χρόνια. Αντ' αυτού είχαμε μια διαδικασία εδραίωσης και την ανάπτυξη ορισμένων διαδικασιών σύγκλησης όπως αυτές που δημιουργήθηκαν και παρουσιάστηκαν για πρώτη φορά στο Λουξεμβούργο.
<P>
Χαιρετίζουμε τη διαδικασία του Λουξεμβούργου. Ελπίζουμε να εδραιωθεί, να ενισχυθεί και να επεκταθεί και σε άλλους τομείς όπως η σύγκλιση στην κοινωνική προστασία. Αυτό όμως σημαίνει άραγε ότι έχουμε κάνει το καθήκον μας όσον αφορά τη νομοθεσία στον κοινωνικό τομέα; Νομίζω πως όχι.
<P>
Υπάρχουν ορισμένοι τομείς στους οποίους πρέπει να ανανεώσουμε και να εκσυγχρονίσουμε την κοινωνική νομοθεσία που έχουμε εγκρίνει στο παρελθόν. Με την εμβάθυνση και την ενίσχυση της εσωτερικής αγοράς και με την παγκοσμιοποίηση παρατηρούμε έναν αυξανόμενο αριθμό συγχωνεύσεων, εξαγορών και μεταφορών επιχειρήσεων στην Ευρωπαϊκή Ένωση. Αυτό σημαίνει κατά τη γνώμη μου ότι πρέπει να επανεξετάσουμε το όλο νομοθετικό πλαίσιο που δημιουργήσαμε κυρίως τη δεκαετία του ' 70 στον τομέα αυτό - στις μεταφορές επιχειρήσεων, στις ομαδικές απολύσεις, στην αφερεγγυότητα και τελευταία στα συμβούλια εργαζομένων.
<P>
Χρειάζεται να εκσυγχρονίσουμε και να ενισχύσουμε τη νομοθεσία αυτή, όχι με σκοπό να σταματήσουμε την παγκοσμιοποίηση ή την εμβάθυνση της ενιαίας αγοράς - όχι βέβαια - αλλά με σκοπό να διασφαλίσουμε ότι διαχειριζόμαστε τις αλλαγές που επιφέρουν αυτά τα πράγματα με πνεύμα συνεργασίας σε όλους τους χώρους εργασίας, μικρούς και μεγάλους, στην Ευρωπαϊκή Ένωση. Αυτό σημαίνει ότι πρέπει να συνεχίσουμε να επιδιώκουμε με σθένος το γενικό πλαίσιο για την ενημέρωση και τη διαβούλευση στην εργασία.
<P>
Στον τομέα της υγείας και της ασφάλειας υπάρχει επίσης ανάγκη να ανανεωθεί και να εκσυγχρονιστεί η νομοθεσία που εγκρίναμε στο παρελθόν: η οδηγία για τις εργαζόμενες εγκύους γυναίκες, που θα έπρεπε να είχε αναθεωρηθεί εδώ και πέντε χρόνια· η οδηγία για τον θόρυβο, του 1986, που θα έπρεπε να είχε αναθεωρηθεί εδώ και δέκα χρόνια· ένας αριθμός οδηγιών που πρέπει να τις αναθεωρήσουμε και να τις εκσυγχρονίσουμε ριζικά.
<P>
Το ζήτημα όμως είναι μόνον ο εκσυγχρονισμός; Όχι. Δεν χρειαζόμαστε πολλές νέες νομοθετικές πράξεις στον κοινωνικό τομέα, υπάρχουν όμως τομείς που δεν έχουν εξεταστεί. Έχουμε εκκρεμείς υποσχέσεις για τη θέσπιση νομοθεσίας που θα διέπει την κατ' οίκον εργασία και την τηλεεργασία· έχουμε το τεράστιο κενό της κοινωνικής ασφάλισης στην άτυπη εργασιακή σχέση, το οποίο παραμένει σε εκκρεμότητα εδώ και μια δεκαετία σχεδόν · έχουμε την υπόσχεση την έγκρισης μιας συγκεκριμένης οδηγίας ειδικά για τις μυοσκελετικές κακώσεις που παραμένει σε εκκρεμότητα από το προηγούμενο μεσοπρόθεσμο πρόγραμμα κοινωνικής δράσης.
<P>
Υπάρχουν και άλλοι τομείς. Πρόσφατα είχε έλθει να με επισκεφτεί μια γυναίκα, η κυρία Angela Elliot Mathis, η οποία εργαζόταν στην εταιρεία Lucent Technologies. Την είχαν πολιορκήσει υψηλόβαθμα στελέχη για να την πείσουν να αναλάβει ανώτερη διευθυντική θέση και να γίνει μέλος του διοικητικού συμβουλίου. Είχε εργαστεί σε πολλές ευρωπαϊκές χώρες σε εταιρείες υψηλής τεχνολογίας. Μετά από δεκατρείς μήνες σε αυτή τη θέση απολύθηκε χωρίς προειδοποίηση και χωρίς λόγο. Ακόμα δεν γνωρίζει τον λόγο της απόλυσής της. Το αξιοσημείωτο είναι ότι δεν έχει προστασία ούτε με βάση τη βελγική νομοθεσία - εργαζόταν στο Βέλγιο - ούτε με βάση την ευρωπαϊκή νομοθεσία. Χωρίς αυτού του είδους την προστασία οι άνθρωποι δεν θα αξιοποιούν την ευκαιρία να ζουν, να κυκλοφορούν και να εργάζονται οπουδήποτε μπορούν στην Ευρωπαϊκή Ένωση.
<P>
Αυτά είναι τα κενά που πρέπει να καλύψουμε. Ας το πράξουμε στα πλαίσια του νέου μεσοπρόθεσμου προγράμματος κοινωνικής δράσης.

<SPEAKER ID=33 NAME="Pirker">
Κύριε Πρόεδρε, κύριε Πρόεδρε της Επιτροπής, θέλω να αναφερθώ εν συντομία στον χώρο ελευθερίας, ασφάλειας και δικαιοσύνης και τα κεντρικά σημεία του και διαπιστώνω εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών ότι αυτά τα σημεία έχουν επιλεγεί με πολύ θετικό τρόπο. Θίγονται πραγματικά οι μεγαλύτερες προκλήσεις. Αναφέρατε ως ένα τέτοιο σημείο τα ζητήματα του ασύλου και της μετανάστευσης. Αυτό είναι απολύτως απαραίτητο γιατί ούτε έχουμε ελάχιστες προδιαγραφές στο ζήτημα του ασύλου ούτε κάναμε τα αρχικά βήματα για την υλοποίηση των αποφάσεων του Δουβλίνου ούτε έχουμε προχωρήσει πραγματικά ως προς την υλοποίηση του συστήματος EURODAC.
<P>
Αναφέρατε ως κεντρικό σημείο την καταπολέμηση του οργανωμένου εγκλήματος και την πρόληψη. Αυτό είναι επίσης οπωσδήποτε απαραίτητο, αφού ήδη το 25%-30% των εγκλημάτων εντάσσεται στο οργανωμένο έγκλημα. Εδώ θα ήταν επίσης ανάγκη να γίνει ένα ακόμη βήμα, π.χ. η γρήγορη υλοποίηση της ευρωπαϊκής αστυνομικής ακαδημίας, προκειμένου να διασφαλισθούν και κοινές ποιοτικές προδιαγραφές εκπαίδευσης. Αναφέρατε ένα ακόμη σημείο, την καταπολέμηση του ξεπλύματος χρημάτων. Έχετε και εδώ την πλήρη υποστήριξή μας γιατί το ξέπλυμα χρημάτων είναι κινητήρια δύναμη του οργανωμένου εγκλήματος. Το τέταρτο σημείο που θίξατε είναι η δικαστική συνεργασία. Δυστυχώς, στο ζήτημα αυτό βρισκόμαστε δέκα με είκοσι χρόνια πιο πίσω από ό,τι στην αστυνομική συνεργασία και χρειαζόμαστε επειγόντως ένα πρόγραμμα για να τα καλύψουμε. Έχετε την πλήρη υποστήριξή μας, όμως το πρόβλημα είναι ότι κάθε χρόνο συζητούμε για τέτοια θέματα. Η σημαντική πρόοδος είναι κατά τη γνώμη μας ότι τώρα έχουμε έναν πίνακα επιδόσεων που καθορίζει πραγματικά τις ευθύνες, ορίζει πραγματικά τα χρονικά περιθώρια και μας δίνει τη δυνατότητα να διενεργούμε δυο φορές τον χρόνο ελέγχους και να απαιτούμε από τους υπευθύνους να εκπληρώσουν τις υποχρεώσεις τους. Έχετε την υποστήριξή μας σε ό,τι αφορά τη διαφάνεια, σε ό,τι αφορά τον ενθουσιασμό του Tampere που θέλουμε να διατηρηθεί, αλλά και επειδή υπάρχει η δυνατότητα άσκησης πίεσης στο Συμβούλιο. Όμως όλα αυτά μαζί με τον πίνακα επιδόσεων μπορούν να υλοποιηθούν μόνον αν πραγματικά όλοι οι εκπρόσωποι του Συμβουλίου σεβαστούν το πνεύμα των Συνθηκών και τις ίδιες τις Συνθήκες. Τότε θα μπορέσετε να υλοποιήσετε μαζί με εμάς με επιτυχία τα σχέδιά σας. Πάντως, την υποστήριξή μας την έχετε!

<SPEAKER ID=34 LANGUAGE="EN" NAME="Simpson">
Κύριε Πρόεδρε, θα ήθελα να τονίσω τους τομείς του προγράμματος εργασίας που επηρεάζουν άμεσα το έργο της Επιτροπής Περιφερειακής Πολιτικής, Μεταφορών και Τουρισμού. Όσον αφορά την περιφερειακή πολιτική, η Ομάδα μου θα ήθελε να δει την Επιτροπή να διασφαλίζει την πλήρη εφαρμογή της αρχής της εταιρικής σχέσης σε όλα τα επίπεδα προγραμματισμού των διαρθρωτικών ταμείων.
<P>
Εμείς, μαζί με άλλες Ομάδες αυτού του Κοινοβουλίου, περιμένουμε ακόμα από την Επιτροπή να παρουσιάσει μια πρόταση με την οποία θα ορίζονται οι πρακτικές ρυθμίσεις για την εφαρμογή του κώδικα συμπεριφοράς που θα διευκόλυνε τη συνεργασία και τον κατάλληλο έλεγχο. Πότε, κύριε Πρόεδρε, θα προχωρήσει η Επιτροπή στον χωροταξικό σχεδιασμό και θα υποβάλει νέες προτάσεις που θα αναπτύσσουν την απόφαση που ελήφθη στις άτυπες συναντήσεις του Συμβουλίου, κυρίως στο Potsdamκαι στο Tampere;
<P>
Όσον αφορά τις μεταφορές και τον τουρισμό, εγώ και η Ομάδα μου χαιρετίζουμε τις προτάσεις με τις οποίες ενισχύεται η ασφάλεια των μεταφορών, αν και χρειαζόμαστε πιο συγκεκριμένες προτάσεις σχετικά με την οδική ασφάλεια, και ιδιαίτερα σχετικά με το ζήτημα των επιπέδων αλκοόλ στο αίμα και των ορίων ταχύτητας. Χαιρετίζω επίσης τη συνεχιζόμενη δέσμευση στο σχέδιο Galileo και την αναθεώρηση της στρατηγικής των διευρωπαϊκών δικτύων, ιδιαίτερα με την έμφαση που δίδεται στον σιδηροδρομικό τομέα, έναν τομέα που πιστεύουμε ότι είναι όντως πολύ σημαντικός.
<P>
Ωστόσο, οφείλω να σας πω ότι η Ομάδα μου εκφράζει τη λύπη της για το γεγονός ότι πολλές υποθέσεις είναι αυτή τη στιγμή μπλοκαρισμένοι στο Συμβούλιο. Επίσης θέλουμε να σημειωθεί πρόοδος τόσο στην οδηγία για τον χρόνο εργασίας όσο και στην οδηγία για την κατανομή του διαθέσιμου χρόνου στα αεροδρόμια· επίσης θέλουμε μέτρα που θα δώσουν ένα τέλος στην αθλιότητα των καθυστερήσεων στους ελέγχους εναέριας κυκλοφορίας που παρατηρούνται σήμερα στην Ευρώπη.
<P>
Μας προβληματίζει επίσης, Πρόεδρε Prodi, η απουσία προτάσεων σχετικά με τον τομέα του τουρισμού, έναν τομέα στον οποίο εργάζονται τόσο πολλοί πολίτες μας.
<P>
Λυπάμαι που όπως φαίνεται τα ζητήματα μεταφορών δεν ελήφθησαν σοβαρά υπόψη στο κεφάλαιο για τη διεύρυνση και θα ήθελα να ενθαρρύνω την Επιτροπή να παρουσιάσει προτάσεις που θα διασφαλίζουν καλύτερο συντονισμό μεταξύ των διαρθρωτικών δράσεων και μέσων και των προγραμμάτων PHARE και TACIS. Επίσης θέλω να επιμείνω να ληφθούν πλήρως υπόψη σε οποιεσδήποτε νέες προτάσεις οι απόψεις και οι επιθυμίες του Κοινοβουλίου σχετικά με τις ταχυδρομικές υπηρεσίες,, οι οποίες έχουν επανειλημμένως παρουσιαστεί σε αυτή την αίθουσα.
<P>
Αν και είμαι ευγνώμων στον κ. Prodi επειδή σκιαγράφησε σήμερα το πρωί το πρόγραμμα εργασίας της Επιτροπής, οφείλω να ομολογήσω πως στους τομείς της περιφερειακής πολιτικής, των μεταφορών και του τουρισμού το πρόγραμμα χαρακτηρίζεται μάλλον από την απουσία παρά από την παρουσία στοιχείων, και θα ήθελα να ελπίζω ότι κατά το προσεχές έτος θα μπορέσουμε να θέσουμε σε σωστές βάσεις αυτά τα ζητήματα.

<SPEAKER ID=35 NAME="Langenhagen">
Κύριοι Πρόεδροι, χθες ήμουν σε μια εκδήλωση της ένωσης παραγωγών του κλάδου αλιείας γαρίδας στην πατρίδα μου. Περίπου 100 ιδιοκτήτες αλιευτικών σκαφών και αλιείς ασχολήθηκαν αποκλειστικά και μόνο με την κοινοτική πολιτική αλιείας που αφορά την οργάνωση αγοράς, τον κανονισμό ελέγχου, τον διαρθρωτικό κανονισμό, τεχνικά μέτρα, το χρηματοδοτικό μέσο προσανατολισμού της αλιείας (ΧΜΠΑ), το ΜΠΔ IV, την οδηγία "Χλωρίδα, Πανίδα, Οικότοποι" και την αμφίβολη υλοποίησή της και τέλος τη συνεργασία με τη Δανία και τις Κάτω Χώρες που ήταν πολύ επιτυχής, επειδή ήταν τριμερής και εθελοντική και απέσπασε από το εμπόριο επιτέλους με επιτυχία υψηλότερες τιμές. Το 1999 η αλιεία γαρίδας υπήρξε πολύ αποδοτική. Οι άνδρες ήταν πάρα πολύ νέοι, και επιπλέον τρεις νέοι αλιείς πέρασαν τις εξετάσεις τους παίρνοντας διάκριση και δεν ακούστηκαν σφυρίγματα για την ΕΕ, όπως συνέβαινε συχνά παλιότερα.
<P>
Φυσικά μου συνέστησαν τι να μεταφέρω στην Επιτροπή και μου έδωσαν ένα ημερολόγιο αλιείας που είναι υποχρεωτικό για όλους τους αλιείς από την 1η Ιανουαρίου 2000. Αυτό έγινε βεβαίως με πνεύμα ειρωνείας και ο στόχος του ήταν ξεκάθαρος: θα πρέπει και εμείς στις Βρυξέλλες και στο Στρασβούργο να καταγράφουμε λεπτομερώς, όπως οι αλιείς, την καθημερινή μας "ψαριά" , δηλαδή τις επιτυχίες μας. Την ίδια ώρα κάποια δασκάλα ρώτησε στο σχολείο τα παιδιά ποια επαγγέλματα υπάρχουν στην παράκτια περιοχή. Ένα αγόρι απάντησε: "Του ψαρά." . Η απάντηση της δασκάλας ήταν: "Μα αυτοί έχουν εκλείψει." . Όμως το αγόρι γνώριζε καλύτερα τα πράγματα, γιατί ο πατέρας του είναι ψαράς. Και ύστερα, κύριε Prodi, διαβάζω το πρόγραμμα της Επιτροπής σας για το 2000 και ρωτάω με τη σειρά μου: μήπως η αλιεία είναι και για την Επιτροπή από τώρα νεκρή και γι' αυτό δεν αναφέρεται πουθενά;
<P>
Μα η αλιεία είναι στην πραγματικότητα μία από τις κοινοτικές πολιτικές της ΕΕ. Όμως υπάρχει και η Διακυβερνητική Διάσκεψη 2000, οι εκκρεμότητας της Συνθήκης του Αμστερνταμ, η εκπλήρωση των υποσχέσεων που έδωσε η Επιτροπή στις περασμένες ακροάσεις για τη συναπόφαση του Ευρωπαϊκού Κοινοβουλίου, η Κοινή Αλιευτική Πολιτική από το 2000 και εξής καθώς και η κακή νομοθετική διαπραγματευτική βάση του Κοινοβουλίου ως προς τις διεθνείς συμφωνίες. Αλλά σήμερα αναφέρατε την αλιεία, κύριε Prodi. Αισθάνομαι ανακούφιση και μπορώ να πω στους ψαράδες της πατρίδας μου: "Είμαστε ακόμη ζωντανοί!" . Και το ίδιο πρέπει να πείτε και εσείς, κύριε Prodi, με τις πράξεις σας σε εκείνη τη δασκάλα.

<SPEAKER ID=36 LANGUAGE="FR" NAME="Garot">
Κύριε Πρόεδρε, θα ήθελα να εκφράσω στην Επιτροπή την ευχή μου το 2000 να μπορέσουμε να σημειώσουμε πρόοδο στην εν γένει συνοχή, ιδιαίτερα μάλιστα στον τομέα της γεωργίας. Πράγματι, αν και η Ευρωπαϊκή Ένωση προτίθεται να αγωνιστεί για νέους κανόνες στον τομέα του διεθνούς εμπορίου και μολονότι προασπίζεται το ευρωπαϊκό της γεωργικό πρότυπο, είμαστε υποχρεωμένοι να ομολογήσουμε πως απομένουν πολλά να γίνουν για να μετατραπούν σε πράξη οι πολιτικές της επιλογές. Όσον αφορά τις μπανάνες π.χ. δεν καταφέραμε μέχρι σήμερα να συμφιλιώσουμε τα συμφέροντα των παραγωγών μας και των χωρών ΑΚΕ με τις απαιτήσεις του ΠΟΕ. Γιατί; Απλούστατα γιατί ο ΠΟΕ βάσει του προτύπου Μαρακές δεν το επιτρέπει ή το επιτρέπει εξαιρετικά δύσκολα. Ωστόσο, αφού η Επιτροπή έχει δηλώσει τόσες φορές πως ο ΠΟΕ πρέπει να συμπεριλάβει μηχανισμούς κοινωνικών και περιβαλλοντικών κανονιστικών ρυθμίσεων και πως η Ευρωπαϊκή Ένωση προτίθεται να εξασφαλίσει προνόμια για τις αναπτυσσόμενες χώρες, γιατί η Επιτροπή εξακολουθεί να εμμένει σε μια μοναδική προοπτική ελευθέρωσης της αγοράς σε αυτόν τον τομέα;
<P>
Μετά από την αμφισβήτηση στο Seattle των υφιστάμενων ανεπαρκών συμφωνιών του ΠΟΕ, υποστηρίζω θερμά το αίτημα να χειριστεί η Ένωση αυτή την υπόθεση σύμφωνα με τους κανόνες που θέλουμε να υπερισχύσουν στις διεθνείς συναλλαγές.
<P>
Απευθύνω επίσης έκκληση για συνοχή σε έναν άλλο τομέα: τη διαχείριση της κρίσης του χοιρείου κρέατος. Γνωρίζετε πως εξαιτίας αυτής της κρίσης, που διαρκεί εδώ και δύο χρόνια, πολλοί ανεξάρτητοι παραγωγοί καταλήγουν απλοί εργάτες να δουλεύουν φασόν για επιχειρήσεις ή για άλλους παραγωγούς στο πλαίσιο ενώσεων. Αυτή η κατάσταση αντιβαίνει πλήρως στο ευρωπαϊκό μας γεωργικό πρότυπο, το οποίο βασίζεται σε πολυάριθμες οικογενειακές εκμεταλλεύσεις, διαφοροποιημένες και πολυλειτουργικές. Και εδώ, κύριε Πρόεδρε της Επιτροπής, κρούω τον κώδωνα του κινδύνου και καλώ την Επιτροπή να προτείνει νέους μηχανισμούς πραγματικά κατάλληλους για τη διαχείριση μιας τέτοιου είδους κρίσης, πέρα φυσικά από αυτό που ήδη προτείνετε, τη σύσταση δηλαδή ενός ταμείου αλληλεγγύης.
<P>
Θα αναφερθώ τέλος στην κατάρτιση του προϋπολογισμού του 2001. Αληθεύει βεβαίως πως τα γεωργικά κονδύλια του προϋπολογισμού μπορούν να αναθεωρηθούν, ούτως ώστε να συμμετέχουμε στη δράση αλληλεγγύης υπέρ των Βαλκανίων. Πρέπει εντούτοις να τηρήσουμε τις δεσμεύσεις που ανελήφθησαν στο Βερολίνο για την ΚΓΠ και κυρίως να διατηρήσουμε επαρκή περιθώρια ασφάλειας, ειδικά για να αντιμετωπίσουμε τις κρίσεις που επιδεινώνουν την κατάσταση στον αγροτικό κόσμο και στον κόσμο της υπαίθρου.

<SPEAKER ID=37 NAME="Jarzembowski">
Κύριε Πρόεδρε, αξιότιμε κύριε Πρόεδρε της Επιτροπής, εδώ δεξιά κοιτάξτε! Ας φανταστούμε ότι δεν βρισκόμαστε στο Κοινοβούλιο, αλλά σε μια συνεδρίαση του διοικητικού συμβουλίου μιας μεγάλης επιχείρησης. Εσείς θα ήσασταν ο πρόεδρος του συμβουλίου αυτού, που έχει υποβάλει μια καλή έκθεση εργασίας και ένα καλό σχέδιο. Επιτρέψτε μου λοιπόν να σας θεωρήσω πρόεδρο του εν λόγω συμβουλίου και να κάνω μερικές παρατηρήσεις για να τις μεταφέρετε στους συναδέλφους σας του προεδρείου.
<P>
Θεωρώ και εγώ, όπως και ο Brian Simpson, πως η Αντιπρόεδρός σας, η κ. Palacio, κάνει πολύ καλά τη δουλειά της. Τον Δεκέμβριο κατάφερε να επιτύχει με πολύ κομψό τρόπο μαζί με τη φινλανδική Προεδρία το άνοιγμα του σιδηροδρομικού συστήματος. Ακόμη, εργάζεται πολύ σκληρά γι' αυτό που εσείς, κύριε Πρόεδρε, είχατε εξαγγείλει από τον Ιούλιο, δηλαδή για έναν αποτελεσματικό ευρωπαϊκό έλεγχο της εναέριας κυκλοφορίας. Κατά συνέπεια, θα έλεγα ότι αυτά είναι θετικά. Επίσης, εξαιρετικές είναι οι προτάσεις του κ. Barnier, καθώς ο κ. Barnier συνεργάσθηκε πολύ καλά με το Κοινοβούλιο στο ζήτημα των προγραμμάτων INTERREG και URBAN. Ωστόσο, τώρα θα πρέπει να συζητήσουμε μαζί του για την ISPA. Ο συνάδελφος Simpson αναφέρθηκε ήδη στο ερώτημα πώς θα συνδυάσουμε την προετοιμασία της διεύρυνσης με την πολιτική των μεταφορών, αλλά και με την διαρθρωτική πολιτική. Είναι ένα σημαντικό ερώτημα.
<P>
Θα έλεγα λοιπόν, κύριε πρόεδρε του διοικητικού συμβουλίου Prodi, να διαβιβάσετε στους δύο συναδέλφους σας του προεδρείου τους χαιρετισμούς μας και την εκτίμησή μας, αλλά στον ένα σας παρακαλώ να πείτε ότι δεν είμαστε ευχαριστημένοι μαζί του. Αναφέρομαι στον συνάδελφο Liikanen. Διότι αυτά που κάνει στην πολιτική του τουρισμού είναι απαράδεκτα και ασύμβατα με τα προσόντα που πρέπει να έχει ένα μέλος του προεδρείου. Αν λάβετε υπ' όψιν ότι σήμερα ο τουρισμός απασχολεί περισσότερους εργαζομένους από ό,τι ολόκληρος ο γεωργικός τομέας, ότι συμβάλλει περισσότερο στην οικονομική μεγέθυνση από ό,τι ο γεωργικός τομέας, τότε είναι επαίσχυντη η συμπεριφορά του κ. Liikanen, που δεν θέλει να υποβάλει νέες στρατηγικές προσέγγισης της πολιτικής σε θέματα τουρισμού.
<P>
Κύριε Πρόεδρε της Επιτροπής, σας παρακαλώ να πείτε στον συνάδελφό σας Liikanen ότι πρέπει να εκτελέσει τα καθήκοντά του! Χρειαζόμαστε στην Ένωση μια καλή πολιτική για τον τουρισμό!

<SPEAKER ID=38 LANGUAGE="EN" NAME="O' Toole">
Επιτρέψτε μου να αδράξω αυτή την ευκαιρία για να χαιρετίσω το πρόγραμμα στο πλαίσιο του πενταετούς στρατηγικού σχεδίου. Θα ήθελα ιδιαίτερα να συγχαρώ τον Πρόεδρο Prodi επειδή τόνισε το ζήτημα της διακυβέρνησης σε ολόκληρη τη διαδικασία σχεδιασμού. Το Economist της περασμένης εβδομάδας ήταν αρκετά καυστικό αναφορικά με τη σημασία που αποδίδεται στο ζήτημα αυτό, αλλά μας περιμένει μια μεγάλη πρόκληση: πρέπει να πέσουμε με τα μούτρα στη θεσμική αρχιτεκτονική που χρειάζεται να δημιουργήσουμε για τον 21ο αιώνα - μια αρχιτεκτονική η οποία πρέπει να είναι ανάλογη με τις ευθύνες μας και με τη θέση μας στον κόσμο. Τα ξεσπάσματα στο Seattle και του Davos π.χ. δεν οφείλονται μόνο στα ζητήματα που συζητήθηκαν - οφείλονται σε μεγάλο βαθμό σε ένα σύνολο ανθρώπων και πολιτών, οι οποίοι προσπαθούσαν να συμμετάσχουν σε ένα νέο σύνολο θεσμικών οργάνων και δεν ήξεραν με ποιον ακριβώς τρόπο να το επιτύχουν. Επομένως, είναι άκρως ζωτικής σημασίας να αποκαλυφθούν στους πολίτες οι αόρατες πόλεις όπου λαμβάνονται οι αποφάσεις στην Ευρώπη.
<P>
Επιτρέψτε μου να χαιρετίσω το ετήσιο πρόγραμμα ιδιαίτερα επειδή στο πενταετές πρόγραμμα σημειώθηκε μια παράλειψη. Δεν υπήρχε καμία απολύτως αναφορά σε ολόκληρο τον τομέα της εκπαίδευσης, της νεότητας και του πολιτισμού. Ο όγκος των προγραμμάτων που είναι αφιερωμένα σε αυτόν τον σκοπό στο ετήσιο πρόγραμμα προσδίδει την προσήκουσα σημασία σε αυτούς τους τομείς, επειδή μπορούν να μας παρέχουν τη σταθερή βάση που θα χρειαστούμε προκειμένου να αντιμετωπίσουμε τις προκλήσεις ενώπιον των οποίων βρισκόμαστε.
<P>
Κατά τη διαμόρφωση μιας μεγαλύτερης Ευρώπης αντιμετωπίζουμε μια σημαντική πρόκληση, ωστόσο η κινητικότητα στην Ευρώπη - η κινητικότητα των φοιτητών π.χ. είναι ακόμα σε πολύ χαμηλά επίπεδα. Μόνο το 2% των φοιτητών - εκτός του παλαιού προγράμματος Erasmus - μετακινούνται αυτή τη στιγμή στην Ευρώπη, και πάνω σε αυτό δεν μπορούμε με κανέναν τρόπο να οικοδομήσουμε μια νέα οικονομία. Εισερχόμαστε σε μια νέα τεχνολογική εποχή, και επιτρέψτε μου για μια ακόμα φορά να συγχαρώ την Επιτροπή, αλλά και την πορτογαλική Προεδρία, για το έργο που έχει επιτελέσει για να εγκαινιάσει την εποχή της τεχνολογίας και της πληροφορίας. Επαναλαμβάνω πως χρειαζόμαστε ένα εκπαιδευτικό πρόγραμμα που να συνδυάζει τις βέλτιστες πρακτικές σε ολόκληρη την Ευρώπη. Δεν μπορούμε να αναπτύξουμε μια ολόκληρη σειρά πρωτοβουλιών που θα βασίζονται π.χ. στις μικρές επιχειρήσεις ή στις υπηρεσίες υγείας στο Διαδίκτυο ή σε οτιδήποτε άλλο χωρίς να εκπαιδεύσουμε ανθρώπους έτσι, ώστε να γνωρίζουν αυτές τις τεχνολογίες. Αυτό σημαίνει ενδεχομένως ότι πρέπει να επανεξετάσουμε όλα τα εκπαιδευτικά μας προγράμματα και να δούμε κατά πόσον ταιριάζουν με τα προγράμματα που αντιμετωπίζουμε με ιδιαίτερο ενθουσιασμό.
<P>
Επιτρέψτε μου τελειώνοντας να πω απλώς ότι θα έχουμε ξεκινήσει τέσσερα νέα προγράμματα μέχρι το τέλος του χρόνου - τα προγράμματα MEDIA, Πολιτισμός 2000, Νεολαία και SOCRATES. Ελπίζω ότι θα αξιολογήσουμε την εργασία που έχει γίνει στα προηγούμενα προγράμματα, ώστε να διασφαλίσουμε ότι τα νέα αυτά προγράμματα δεν θα είναι απλώς μια νέα προσθήκη, παρά όντως μια νέα αρχή για τα προγράμματα, που θα μπορεί να μας προσφέρει μια γενιά εκπαιδευμένων Ευρωπαίων πολιτών.

<SPEAKER ID=39 LANGUAGE="EN" NAME="Stevenson">
Κύριε Πρόεδρε, οφείλω να εκφράσω όσο πιο δυνατά μπορώ την αντίθεσή μου στην πρόταση που περιλαμβάνεται σε αυτό το νομοθετικό πρόγραμμα να μειωθεί ο γεωργικός προϋπολογισμός κατά 300 εκατομμύρια ευρώ προκειμένου τα χρήματα να διατεθούν για την ανασυγκρότηση του Κοσσυφοπεδίου.
<P>
Παρ' όλο που συμμερίζομαι απολύτως την ανάγκη για ανασυγκρότηση του Κοσσυφοπεδίου και παρ' όλο που κατανοώ πλήρως ότι στην ΚΓΠ αναλογεί σχεδόν το ήμισυ των συνολικών δαπανών της Ευρωπαϊκής Ένωσης, εκφράζω ωστόσο την αντίθεσή μου στην αντιμετώπιση του γεωργικού προϋπολογισμού σαν πηγάδι από το οποίο μπορούμε να αντλούμε νερό κάθε φορά που διψάει κάποιος άλλος τομέας. Γνωρίζω ότι έχουν δοθεί εγγυήσεις πως η αφαίρεση αυτού του ποσού από τον προϋπολογισμό δεν θα επηρεάσει καμία από τις δημοσιονομικές υποχρεώσεις τις οποίες έχει αναλάβει η Επιτροπή στο πλαίσιο της ΚΓΠ, αλλά απλούστατα δεν το πιστεύω. Δεν μπορώ να δεχτώ ότι αυτό θα είναι απλώς ένα γεγονός που θα γίνει μόνον μία φορά.
<P>
Τη στιγμή που οι αγρότες στη δική μου εκλογική περιφέρεια στη Σκωτία πλήττονται από τη χειρότερη ύφεση των τελευταίων εκατό και πλέον ετών, πώς θα μπορέσω εγώ να τους εξηγήσω ότι αυτά τα 300 εκατομμύρια ευρώ θα είναι καλύτερα να διατεθούν στο Κοσσυφοπέδιο; Τη στιγμή που αγρότες χρεοκοπούν κάθε μέρα στο Ηνωμένο Βασίλειο, τη στιγμή που οι αυτοκτονίες αγροτών και εργαζομένων στον γεωργικό τομέα έχουν φτάσει σε πρωτοφανείς αριθμούς, τη στιγμή που η οικονομία των αγροτικών περιοχών της Βρετανίας γνωρίζει ταχεία και ολοένα και εντονότερη κάμψη, πώς θα μπορέσω εγώ να εξηγήσω σε αυτούς τους ανθρώπους ότι τα 300 εκατομμύρια ευρώ θα είναι καλύτερα να διατεθούν στο Κοσσυφοπέδιο; Υπό αυτές τις συνθήκες θα είναι τρέλα να περικόψουμε τον προϋπολογισμό σε τέτοιο βαθμό. Θα έπρεπε να διαθέσουμε περισσότερα για να ανακουφίσουμε αυτή την κρίση και όχι να εξετάζουμε το ενδεχόμενο να διαθέσουμε λιγότερα. Καλώ τους αξιότιμους βουλευτές, όταν έρθει η ώρα να ψηφίσουμε γι' αυτό το ζήτημα, να καταψηφίσουν την εν λόγω πρόταση.

<SPEAKER ID=40 LANGUAGE="EN" NAME="Corbett">
Κύριε Πρόεδρε, θα ήθελα μετά από αυτή την παρέκβαση σχετικά με τον ευρωπαϊκό προϋπολογισμό να επανέλθω στο ζήτημα του ετήσιου νομοθετικού προγράμματος. Θα ήθελα μόνο να εξετάσω ένα συγκεκριμένο ζήτημα, τι έγινε δηλαδή με τις πρωτοβουλίες που ανέλαβε το Κοινοβούλιο βάσει του άρθρου 192 της Συνθήκης για την Ευρωπαϊκή Κοινότητα.
<P>
Όπως γνωρίζει ο κ. Prodi, το νέο αυτό άρθρο που προστέθηκε στη Συνθήκη με τη Συνθήκη του Μάαστριχτ έδωσε στο Κοινοβούλιο το δικαίωμα να ζητά από την Επιτροπή να υποβάλει νομοθετικές προτάσεις. Το τελευταίο Κοινοβούλιο άσκησε αυτή τη νέα του αρμοδιότητα σε έξι περιπτώσεις, όμως μόνο μία φορά η Επιτροπή ανταποκρίθηκε στο αίτημά μας και παρουσίασε όντως μια νομοθετική πρόταση. Πρόκειται συγκεκριμένα για τις προτάσεις οι οποίες βασίζονται στην έκθεση του συναδέλφου μου κ. Rothley, σχετικά με την ασφάλιση των ατόμων που χρησιμοποιούν τα οχήματά τους σε άλλα κράτη μέλη. Αυτό είναι ένα πολύ καλό παράδειγμα, τι έγινε όμως με τις άλλες πέντε πρωτοβουλίες; Όπως φαίνεται, η Επιτροπή δεν ανταποκρίθηκε σε αυτές.
<P>
Η Επιτροπή δεν είναι υποχρεωμένη να ανταποκριθεί, θα περιμέναμε όμως από αυτή, σε πνεύμα συνεργασίας με το Κοινοβούλιο, να εξετάζει τις προτάσεις αυτές με προσοχή και να ανταποκρίνεται στις περισσότερες περιπτώσεις. Όταν υπάρχει ανταπόκριση μόνο μία φορά στις έξι, αυτό απλούστατα δεν είναι αρκετό.
<P>
Έχουμε τώρα μια Διακυβερνητική Διάσκεψη η οποία επανεξετάζει τις Συνθήκες. Μετά από την προσθήκη αυτού του άρθρου στη Συνθήκη στο Μάαστριχτ εμείς δεν ασκήσαμε πίεση στη Διακυβερνητική Διάσκεψη του Αμστερνταμ να δώσει στο Κοινοβούλιο πλήρες δικαίωμα πρωτοβουλίας, πράγμα που θα μας έδινε τη δυνατότητα να υποβάλλουμε πρόταση στο Συμβούλιο χωρίς να περνάμε από την Επιτροπή. Μας ικανοποιούσε ο συμβιβασμός που αντιπροσώπευε το άρθρο 192, αν όμως θεωρηθεί ότι ο συμβιβασμός αυτός δεν λειτουργεί και αν δεν θεωρηθεί ικανοποιητικός από την άποψη του Κοινοβουλίου, τότε αναπόφευκτα θα ασκηθεί πίεση για να τροποποιηθεί η Συνθήκη κατά τέτοιο τρόπο ώστε να δίνει στο Κοινοβούλιο πλήρες δικαίωμα πρωτοβουλίας, κάτι που δεν θέλει η Επιτροπή επειδή δίνει μεγάλη σημασία στο μονοπώλιό της του δικαιώματος πρωτοβουλίας. Λέω στην Επιτροπή: αν δεν θέλετε να τροποποιηθεί περαιτέρω αυτό το άρθρο τότε πρέπει να λαμβάνετε πιο σοβαρά υπόψη τις αρμοδιότητές σας βάσει του ισχύοντος άρθρου.
<P>
Θα ήθελα να καλέσω την Επιτροπή στο μέλλον να λαμβάνει υπόψη της, τουλάχιστον στις περισσότερες περιπτώσεις, αν όχι σε όλες, τις νομοθετικές προτάσεις που θα υποβάλλει το Κοινοβούλιο με τον τρόπο αυτό.

<SPEAKER ID=41 NAME="Rack">
Κύριε Πρόεδρε, η Επιτροπή υπέβαλε ένα φιλόδοξο πρόγραμμα εργασίας για το 2000, που δεν μπορεί κανείς παρά να το εγκρίνει απόλυτα. Όμως το πρόγραμμα αυτό έχει και κενά, και αυτό είναι λυπηρό. Θέλω να υπογραμμίσω ιδιαίτερα το ένα κενό, το οποίο μόλις έθιξε και ο συνάδελφος Jarzembowski.
<P>
Δεν βλέπω στο πρόγραμμα αυτό να αναφέρεται καθόλου ο τουρισμός. Πρόκειται για έναν από τους σημαντικότερους κλάδους της οικονομίας στην Ένωση και εκτός των ορίων της. Εδώ και καιρό μάς υπόσχονται μέτρα για τον συγκεκριμένο τομέα. Η βελτίωση αποτελεί εδώ επείγουσα ανάγκη, τίποτα όμως δεν συμβαίνει.
<P>
Ωστόσο, στην Επιτροπή δεν έχουν ανατεθεί σημαντικά καθήκοντα μόνο στον νομοθετικό τομέα. Όπως ανέφερε ήδη σήμερα ο συνάδελφος Poettering, η Επιτροπή έχει επίσης τον σημαντικό ρόλο του θεματοφύλακα των Συνθηκών. Εδώ η Επιτροπή ανέθεσε στον εαυτό της - και το λέω αυτό επειδή έχει δοθεί η σχετική αφορμή - να επιτηρεί ιδιαίτερα ένα συγκεκριμένο κράτος μέλος. Ως πολίτης του εν λόγω κράτους δεν έχω πρόβλημα με αυτή τη δραστηριότητα. Ούτε η πατρίδα μου θα έχει πρόβλημα εξαιτίας της ευρωπαϊκής παρακολούθησης στους τομείς των ανθρωπίνων δικαιωμάτων, των δικαιωμάτων των αλλοδαπών ή της πολιτικής κατά του ρατσισμού. Αντίθετα μάλιστα έχουμε δείξει στο παρελθόν ότι η χώρα μας είχε σε όλα αυτά τα σημεία μία από τις καλύτερες επιδόσεις. Θα τις διατηρήσουμε και στο μέλλον.
<P>
Αφού είστε θεματοφύλακες των Συνθηκών, τότε σας παρακαλώ να είστε σε όλο τους το εύρος, κύριε Πρόεδρε της Επιτροπής! Το κοινοτικό δίκαιο μπορεί να παραβιασθεί από την συμπεριφορά και των 14 ή τουλάχιστον μερικών από αυτούς, και τις τελευταίες μέρες και εβδομάδες το κοινοτικό δίκαιο παραβιάσθηκε σε μερικά σημεία, όπως είναι π.χ. η πολιτιστική πρωτεύουσα 2000, τα προγράμματα μαθητικών ανταλλαγών της Ένωσης και άλλοι τομείς. "Και πάει λέγοντας" , λέω εδώ, ελπίζω όμως ότι δεν θα ισχύσει το ίδιο και για τις παραβιάσεις. Γι' αυτό απευθύνω παράκληση στην Επιτροπή να αναλάβει και σε αυτόν τον τομέα τον ρόλο της του θεματοφύλακα των Συνθηκών και να επαγρυπνεί.

<SPEAKER ID=42 NAME="Prodi">
IT) Κύριε Πρόεδρε, αξιότιμοι βουλευτές, σας συγχαίρω γι' αυτή τη σοβαρή, ξεκάθαρη και ειλικρινή συζήτηση. Σας παρακαλώ μόνο να θεωρήσετε την ομιλία μου μέρος μιας συνολικής ομιλίας που εκφωνούμε μέρα με τη μέρα. Το σύστημα των σύντομων ομιλιών που επέλεξε το Ευρωπαϊκό Κοινοβούλιο μάς υποχρεώνει να αντιμετωπίζουμε όλες τις ομιλίες, τις χθεσινές όπως και αυτές του περασμένου μήνα, ως ενιαίο σύνολο και, επαναλαμβάνω, όπως τον προηγούμενο μήνα μιλήσαμε συνοπτικά για τους γενικούς προσανατολισμούς, σήμερα προβαίνουμε σε αναλυτική παρουσίαση γιατί το ετήσιο πρόγραμμα πρέπει να είναι αναλυτικό.
<P>
Η συζήτηση αυτή καταδεικνύει όλο και σαφέστερα τον εξαιρετικά σημαντικό ρόλο της συνεργασίας μας. Πραγματικά όλα τα θέματα που εθίγησαν σήμερα το πρωί - η ανάγκη ευρύτατου συντονισμού του προϋπολογισμού και της κοινής δράσης καθώς και η ανάγκη να έχουμε μία θέση σχετικά με τη Διακυβερνητική Διάσκεψη και τις σχέσεις με το Συμβούλιο - απαιτούν συνεργασία μεταξύ του Κοινοβουλίου και της Επιτροπής.
<P>
Γι' αυτό είναι τόσο σημαντικό πώς θα πάμε στην επικείμενη Διακυβερνητική Διάσκεψη, ακριβώς γιατί εκεί θα καθοριστούν οι κανόνες βάσει των οποίων θα λειτουργούμε για όλο το μελλοντικό διάστημα, εφόσον δεν θα διεξαχθεί άλλη Διακυβερνητική αμέσως μετά από τη φετινή. Δεν είναι δυνατόν να οργανώνουμε συνεχώς διακυβερνητικές διασκέψεις.
<P>
Σήμερα κάποιος εξέφρασε δυσαρέσκεια για τον μακρύ κατάλογο. Προσωπικά πιστεύω πως σήμερα ήταν η μέρα της απαρίθμησης των θεμάτων και η στιγμή της ανάλυσης. Σίγουρα από αυτόν τον κατάλογο λείπουν κρίσιμα κεφάλαια. Πολλοί από εσάς επεσήμαναν σωστά την απουσία του κεφαλαίου που αφορά τον τουρισμό, τομέας στον οποίο, όπως ειπώθηκε, απασχολούνται περισσότεροι από ό,τι στη γεωργία. Πρέπει βεβαίως να στρέψουμε την προσοχή μας σε αυτόν τον τομέα, αν και, όπως γνωρίζετε, οι εξουσίες της Επιτροπής εν προκειμένω είναι αρκετά περιορισμένες.
<P>
Πολλά είναι εν πάση περιπτώσει τα θέματα του καταλόγου τα οποία θα πρέπει να συζητήσουμε ως προς τα επιμέρους σημεία στο πλαίσιο επιτροπών. Αναφέρθηκε - το υπενθυμίζω συμμεριζόμενος την αντίρρηση που μου εξέφρασε ένας από τους παριστάμενους βουλευτές - η ασφάλεια και η υγεία των εργαζομένων, η κοινωνική πολιτική, η ενίσχυση της εξωτερικής πολιτικής, η εξάλειψη των φοβερών γραφειοκρατικών καθυστερήσεων της Επιτροπής, τα διάφορα συγκεκριμένα προγράμματα όπως το GALILEO, η περιφερειακή πολιτική και η εκπαίδευση. Έχουμε επομένως μια σειρά θεμάτων τα οποία θα πρέπει να αντιμετωπίσουμε μέσω συνεργασίας κατά το τρέχον έτος. Μας δίνεται εντούτοις και μια μεγάλη ευκαιρία, στην οποία αναφέρθηκαν ευτυχώς πολλοί από εσάς, η δυνατότητα δηλαδή να έχουμε μια καλή οικονομία για τουλάχιστον δύο με τρία χρόνια. Δεν μπορούμε παρά να αξιοποιήσουμε αυτή τη δυνατότητα, αφού επισημάνατε το σοβαρό δημοσιονομικό πρόβλημα. Από τις ομιλίες που εκφωνήθηκαν σήμερα στο Κοινοβούλιο προκύπτει μια σαφής, αλλά και άτεγκτη ανάλυση. Όσον αφορά τη γεωργία, δεν είναι δυνατόν να εγκαταλείψουμε τους υφιστάμενους πόρους, οι οποίοι θεωρούνται πρωταρχικής σημασίας για να εξασφαλιστεί στοιχειωδώς η επιβίωση ορισμένων αγροτικών περιοχών. Από την άλλη όμως πλευρά αντιμετωπίζουμε τις δεσμεύσεις της εξωτερικής πολιτικής, στο Κοσσυφοπέδιο και αλλού, με αποτέλεσμα ο προϋπολογισμός μας να χαρακτηρίζεται από ανακολουθίες. Θα δώσουμε εν μέρει λύση στο πρόβλημα - όπως ανέφερε ο κύριος Elles - με μια οικονομία η ανάπτυξη της οποίας ελπίζουμε να ξεπεράσει το 3% ετησίως, με αύξηση επομένως των πόρων, αλλά γνωρίζουμε πολύ καλά πως ούτε αυτοί οι πόροι επαρκούν για να ανταποκριθούμε στα προγράμματα και στους στόχους που αναφέρθηκαν κατά τη συζήτηση σήμερα το πρωί.
<P>
Η σύμπραξη λοιπόν μεταξύ Κοινοβουλίου και Επιτροπής καθίσταται απαραίτητη για να ληφθούν αυτές οι αποφάσεις. Έφθασε η στιγμή της αλήθειας, η στιγμή που πρέπει να εξετάσουμε από κοινού το μέλλον μας, τα περιθώρια δηλαδή του προϋπολογισμού, τις θεμελιώδεις αποφάσεις που πρέπει να λάβουμε και τις σημαντικές ενέργειες στις οποίες πρέπει να προβούμε για το μέλλον μας.
<P>
Αυτό είναι αφενός το βασικό ζήτημα που θα πρέπει να μας απασχολήσει τους επόμενους μήνες και αφετέρου, όπως αναφέρατε και εσείς, θα τεθεί το θέμα των αρμοδιοτήτων, της διακυβέρνησης, της ευρωπαϊκής δομής, των εξουσιών δηλαδή των χωρών, των περιφερειών, των ομοσπονδιακών κρατιδίων. Έχω απόλυτη επίγνωση του γεγονότος αυτού. Την προηγούμενη εβδομάδα συναντήθηκα με τους επίσημους εκπροσώπους των γερμανικών ομοσπονδιακών κρατιδίων για να συζητήσουμε το θέμα αυτό, και η συζήτηση δεν επικεντρώθηκε καθόλου στην αποκέντρωση παρά υπήρξε πολύ πιο ουσιαστική. Συζητήθηκαν λοιπόν τα επίπεδα διακυβέρνησης που πρέπει να έχουμε στην Ευρώπη και όχι θέματα αποκέντρωσης.
<P>
Αυτό με ώθησε να υποστηρίξω την ανάγκη κατάρτισης μιας Λευκής Βίβλου για τη διακυβέρνηση. Επινοούμε κάτι καινούριο. Θα υπάρξουν ενδεχομένως κριτικές, περιορισμοί της δράσης μας, δυσκολίες στην πορεία μας, αλλά ξεπερνάμε τους πνευματικούς και πειραματικούς φραγμούς της πολιτικής. Γι' αυτό πρέπει να ενεργούμε από κοινού. Αφενός η Λευκή Βίβλος για τη διακυβέρνηση και αφετέρου τα θέματα δημοσιονομικής συνέπειας αποτελούν τους δύο πυλώνες επί των οποίων πρέπει να αναπτύξουμε μια κοινή πολιτική δράση στο προσεχές μέλλον.
<P>
Το μόνο που μπορώ να σας βεβαιώσω είναι πως η μέθοδος της Επιτροπής είναι μια μέθοδος με αφετηρία ουσιαστικά έναν άσπρο πίνακα - και όχι έναν μαυροπίνακα - στον οποίο πρέπει να γράψουμε αυτό που πιστεύουμε πως θα είναι καλό για το μέλλον των θεσμικών οργάνων, για το οποίο φέρουμε την ευθύνη.
<P>
Οφείλουμε φυσικά να επιδείξουμε ζήλο ως προς όλα αυτά, από τη στιγμή που δεν πρέπει να περιοριστούμε στη σκιαγράφηση μεγάλων σχεδίων, και με αυτό συνδέεται το τρίτο αίτημα που μου απευθύνατε, σχετικά με τον απολογισμό των ενεργειών μας. Εμείς παρουσιάζουμε μια ετήσια έκθεση σχετικά με τις αναληφθείσες δράσεις. Τον Φεβρουάριο παρουσιάσαμε την ετήσια έκθεση σχετικά με τις δράσεις του 1999, στην οποία θέλουμε να εμβαθύνουμε περαιτέρω, αλλά η οποία περιέχει ήδη όλες τις αναληφθείσες δράσεις, και είμαστε διατεθειμένοι να βελτιώσουμε επίσης την παρεχόμενη ενημέρωση ως προς την τρέχουσα εργασία.
<P>
Αυτό είναι το σχέδιο για μια μεγάλη Ευρωπαϊκή Ένωση, σχέδιο που έχει καθορισμένο στόχο. Εάν δεν υλοποιήσουμε αυτό το σχέδιο δεν θα έχουμε θέση στον καινούριο κόσμο. Διατυπώθηκε εδώ μια κριτική για την παγκοσμιοποίηση, κριτική την οποία θεωρώ ανώφελη από την άποψη ότι η παγκοσμιοποίηση είναι ήδη πραγματικότητα. Το θέμα είναι μάλλον σε ποιον κόσμο θέλουμε να την υλοποιήσουμε. Θέλουμε να ηγηθούμε αυτής της παγκοσμιοποίησης; Θέλουμε να την υλοποιήσουμε με υπεύθυνο τρόπο έναντι των υπανάπτυκτων χωρών και του Τρίτου Κόσμου; Θεωρώ πως πρόκειται για μια πραγματικά σημαντική στρατηγική. Δεν μπορούμε λοιπόν να επιτρέψουμε στους εαυτούς μας να αντιπαρέλθουμε το Seattle. Αντίθετα, πρέπει να ξανανοίξουμε τη συζήτηση του Seattle, και μάλιστα αμέσως, προσπαθώντας φυσικά, ή μάλλον έχοντας ως απαρέγκλιτο σκοπό, να διορθώσουμε τα σφάλματα στα οποία οφείλεται η αποτυχία του Seattle. Γίνεται αισθητή η ανάγκη να συνειδητοποιήσουμε όλοι πως πρέπει να φροντίζουμε για όλον τον κόσμο και όχι μόνο για το δικό μας συμφέρον. Αλίμονο εάν παρακωλύσουμε την παγκοσμιοποίηση: είναι η μόνη ελπίδα για την Ινδία, για την Κίνα, για τον κόσμο που θα αναπτυχθεί στο πλαίσιο αυτής της παγκόσμιας οικονομίας. Δεν είναι δυνατόν να σκεφθούμε πως μπορούμε να στραγγαλίσουμε αυτές τις χώρες στην τόσο κρίσιμη αυτή στιγμή.
<P>
Αυτό είναι επομένως το ευγενές μας πεπρωμένο, στο πλαίσιο του οποίου έχουμε χρέος να δημιουργήσουμε μια Ευρώπη όλο και πιο ικανή να κατέχει έναν ρόλο. Και η διεύρυνση αποτελεί μέρος όλων αυτών: εκτός από μέσο εξασφάλισης της ειρήνης μας αποτελεί και μέσο καθορισμού του ρόλου μας.
<P>
Για να επανέλθουμε στη διεύρυνση, η θέση της Επιτροπής είναι δυναμική και θαρραλέα, αλλά και αυστηρή, σοβαρή, γιατί οι αντιρρήσεις που εκφράζονται αφορούν αφενός την επιθυμία να πραγματοποιηθεί άμεσα η διεύρυνση, που αποτελεί και δική μας επιθυμία, αλλά αφετέρου και τη μεγάλη ανάγκη να αποσαφηνιστούν οι συνέπειες της διεύρυνσης καθώς και τα μέσα υλοποίησης. Ξέρω πως η δήλωσή μου πως πρέπει να υλοποιήσουμε τη διεύρυνση, καθησυχάζοντας την κοινή γνώμη των υποψήφιων και των δικών μας χωρών δεν έκανε καλή εντύπωση και προκάλεσε αβεβαιότητα σε ορισμένες υποψήφιες προς ένταξη χώρες. Στόχος μου εντούτοις είναι να εξασφαλίσω και τα δικά τους συμφέροντα εκτός από τα δικά μας, γιατί και μόνο η υποψία πως η διεύρυνση πραγματοποιείται με τρόπο επιπόλαιο θα διαμόρφωνε μια κοινή γνώμη εχθρική προς τη σημαντική αυτή ιστορική κίνηση, το σπουδαίο αυτό γεγονός που θα προσδιορίσει τη δράση μας και προσδίδει μια ηθική διάσταση στην πολιτική που οικοδομούμε.
<P>
Επομένως, όσον αφορά τον προϋπολογισμό, τη διεύρυνση και τη διακυβέρνηση, πρέπει να μας χαρακτηρίζει η σημαντική αυτή ισορροπία, αυτή η αίσθηση καθήκοντος και αυτή η αίσθηση συνέπειας που διέπει τις ενέργειες κάθε κοινοβουλίου και κάθε κυβέρνησης.
<P>
(Χειροκροτήματα)

<SPEAKER ID=43 LANGUAGE="SV" NAME="Thors">
Κύριε Πρόεδρε, έθεσα μια πολύ επίκαιρη και πολύ συγκεκριμένη ερώτηση στον Πρόεδρο της Επιτροπής σχετικά με την άποψή του για τη σχέση μεταξύ ελευθερίας της έκφρασης και του χρέους του Ευρωπαίου Διαμεσολαβητή να είναι προσηλωμένος στη συνεργασία με τα θεσμικά όργανα. Δυστυχώς δεν έλαβα απάντηση. Πρόκειται για ένα ερώτημα που συζητείται τώρα παντού στην Ευρώπη και θα μας ενδιέφερε πολύ να ακούσουμε την άποψή του, αλλά έμεινε και αυτή τη φορά αναπάντητο!

<SPEAKER ID=44 NAME="Πρόεδρος">
. Ευχαριστώ πολύ, κυρία Astrid Thors.
<P>
Ο κύριος Πρόεδρος της Επιτροπής απάντησε όπως έκρινε σωστό, και θα πρέπει να συνεχίσουμε τη συζήτηση.
<P>
Ανακοινώνω ότι έλαβα πέντε προτάσεις ψηφίσματος, που κατατέθηκαν σύμφωνα με το άρθρο 37, παράγραφος 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12:00.

<CHAPTER ID=4>
Προϊόντα κακάο και σοκολάτας
<SPEAKER ID=45 NAME="Πρόεδρος">
. Η ημερήσια διάταξη προβλέπει τη σύσταση για τη δεύτερη ανάγνωση (Α5-0047/2000), εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά τα προϊόντα κακάο και σοκολάτας που προορίζονται για τη διατροφή του ανθρώπου (9947/1/1999 - C5-0252/1999 - 1996/0112(COD)) (εισηγητής: ο κ. Lannoye).

<SPEAKER ID=46 NAME="Lannoye">
FR) Κύριε Πρόεδρε, θεωρώ χρήσιμο να υπενθυμίσω πως ψηφίσαμε σε πρώτη ανάγνωση σχετικά με αυτή την πρόταση οδηγίας που αφορά τα προϊόντα κακάο και σοκολάτας τον Οκτώβριο του 1997. Ουσιαστικά λοιπόν το Συμβούλιο Υπουργών χρειάστηκε πολύ χρόνο για να συμφωνήσει επί μιας κοινής θέσης, αφού έπρεπε να περιμένουμε ως τον Οκτώβριο του 1999 για να μας υποβληθεί η κοινή αυτή θέση. Χρειάστηκαν δύο χρόνια, και νομίζω πως το θέμα αυτό κούρασε κάπως την κοινή γνώμη, και ιδιαίτερα το Κοινοβούλιό μας, κάνοντας ορισμένους βουλευτές - χάριν ακρίβειας διευκρινίζω πως πρόκειται μάλιστα για την πλειοψηφία της Επιτροπής Περιβάλλοντος - να φθάνουν σε σημείο να σκέφτονται πως η συμβιβαστική λύση που επιτεύχθηκε είναι ισορροπημένη. Η κοινή θέση συνιστά μια ισορροπημένη συμβιβαστική λύση και πρέπει να μείνει εν πολλοίς ως έχει.
<P>
Προσωπικά θεωρώ πως η ψηφοφορία του Κοινοβουλίου σε πρώτη ανάγνωση είχε καταλήξει σε μια ισορροπημένη συμβιβαστική λύση και λυπάμαι πολύ που η Ευρωπαϊκή Επιτροπή δεν υποστήριξε καθόλου τη θέση του Κοινοβουλίου στα παζαρέματα εντός του Συμβουλίου. Ούτε μια στιγμή η Επιτροπή δεν πήρε θέση υπέρ των τροπολογιών του Κοινοβουλίου και κατά τη συζήτηση άλλωστε στην Επιτροπή Περιβάλλοντος η Ευρωπαϊκή Επιτροπή υποστήριξε και πάλι τη διατήρηση της κοινής θέσης: απέρριψε δηλαδή σαφώς όλες τις τροπολογίες. Ωστόσο, η Επιτροπή Περιβάλλοντος ενέκρινε δύο σημαντικές τροπολογίες, κάτι για το οποίο εκφράζω την ικανοποίησή μου, έστω κι αν, κατά τη γνώμη μου, δεν αρκεί.
<P>
Για να πούμε την αλήθεια, πιστεύω πως πρόκειται για απαράδεκτο συμβιβασμό και πως γενικεύσαμε τη χρησιμοποίηση των φυτικών λιπαρών ουσιών χωρίς να παράσχουμε στους καταναλωτές επαρκή πληροφόρηση, παραβλέποντας το πρόβλημα της αναξιόπιστης μεθόδου ανάλυσης, καταργώντας την επικουρικότητα και ανταποκρινόμενοι στις απαιτήσεις των πολυεθνικών της σοκολάτας, ενώ παράλληλα αγνοούμε τις ανησυχίες των βιοτεχνών σοκολατοποιών και των ΜΜΕ, το δικαίωμα των καταναλωτών και το μέλλον εκατομμυρίων αγροτών παραγωγών κακάο. Αναφέρομαι ειδικά στους παραγωγούς κακάο της Δυτικής Αφρικής, που υπερβαίνουν τα δέκα εκατομμύρια και το μέλλον των οποίων διακυβεύεται ανοιχτά.
<P>
Θα με ρωτήσετε γιατί το λέω αυτό τη στιγμή που στην κοινή θέση προτείνεται ένα παράρτημα το οποίο φαίνεται πως αντιμετωπίζει το πρόβλημα. Υπάρχει όντως ένα παράρτημα που περιορίζει σε έξι τον κατάλογο των φυτικών λιπαρών ουσιών που έχουν εγκριθεί, μεταξύ των οποίων το βούτυρο του karitι, ένα φυτικό εδώδιμο προϊόν που συλλέγεται από τον πληθυσμό ορισμένων φτωχών χωρών της Αφρικής, στις οποίες συγκαταλέγεται το Μάλι και η Μπουρκίνα Φάσο. Δυστυχώς αυτός ο περιορισμός δεν παρέχει όλες τις εγγυήσεις για το μέλλον. Αφενός είναι πράγματι δυνατόν να παρασκευαστούν ισοδύναμα του βουτύρου του κακάο χωρίς το karitι, και δεν αμφιβάλλω πως για λόγους κόστους και αξιοπιστίας του προϊόντος στρεφόμαστε προς τέτοιου είδους λύσεις.
<P>
Αφετέρου διάφορες βιομηχανικές διεργασίες, χημικές ή γενετικής μηχανικής, επιτρέπουν την παρασκευή ισοδυνάμων του βουτύρου του κακάο από μια φθηνή βασική ουσία που περιλαμβάνεται μεταξύ των έξι εγκεκριμένων: από το φοινικέλαιο που προέρχεται από βιομηχανικές καλλιέργειες και η τιμή του οποίου στην αγορά μπορεί να είναι δέκα φορές μικρότερη από την τιμή του βουτύρου του κακάο. Αντιδιαστέλλοντας τους παραγωγούς βουτύρου του karitι, οι οποίοι αξίζει να τύχουν της προσοχής μας, προς τους παραγωγούς κακάο, όσοι προωθούν τις φυτικές λιπαρές ουσίες, με την υποστήριξη της Ευρωπαϊκής Επιτροπής, κάτι για το οποίο εκφράζω τη μεγάλη μου λύπη, συγκαλύπτουν μια πραγματικότητα την οποία θεωρώ αναμφισβήτητη, ότι δηλαδή οι μόνες που ωφελούνται από τη θέση σε ισχύ του κειμένου που προτείνει το Συμβούλιο στην παρούσα μορφή του είναι οι πολυεθνικές της σοκολάτας, στόχος των οποίων είναι να αυξήσουν τα κέρδη τους προμηθευόμενες κατά προτίμηση φυτικές λιπαρές ουσίες σε χαμηλή τιμή και αυξάνοντας την πίεση ώστε να μειωθεί η τιμή του κακάο.
<P>
Γι' αυτό πιστεύω πως ορισμένες τροπολογίες που υποβλήθηκαν με πρωτοβουλία συναδέλφων διαφόρων πολιτικών ομάδων, και κυρίως των βουλευτών Thomas-Mauro, Ries και Isler Bιguin, μπορούν να αποκαταστήσουν τη θέση που έλαβε σε πρώτη ανάγνωση το Κοινοβούλιο και να δώσουν μεγαλύτερη αξία στο κείμενο. Θα αναφέρω συγκεκριμένα την υποχρεωτική ένδειξη στην κύρια όψη του προϊόντος της παρουσίας φυτικών λιπαρών ουσιών, την απαίτηση να προηγηθεί πιστοποίηση της εγκυρότητας μιας αξιόπιστης μεθόδου ανάλυσης, την αρχή της επικουρικότητας, η οποία καταργήθηκε από το Συμβούλιο αν και είχε προταθεί αρχικά από την Επιτροπή, την απόρριψη χρήσης μεθόδων γενετικής μηχανικής και χημικών μεθόδων - υπογραμμίζω πως η Επιτροπή Περιβάλλοντος είναι υπέρ της απόρριψης της χρησιμοποίησης μεθόδων γενετικής μηχανικής - και, τέλος, μια τελευταία αλλά εξίσου σημαντική πρόταση, μια σοβαρή μελέτη για την αξιολόγηση των επιπτώσεων - όχι αφού παρέλθει μεγάλο διάστημα από τη θέση σε ισχύ της οδηγίας, παρά τη στιγμή που αυτή θα τεθεί σε ισχύ - στην κοινωνικοοικονομική κατάσταση των χωρών παραγωγών κακάο που πιθανόν να πληγούν πρώτες από το παρόν κείμενο.
<P>
Αυτή είναι, κύριε Πρόεδρε, αγαπητοί συνάδελφοι, κατά τη γνώμη μου μια προσέγγιση που αντιστοιχεί σε ό,τι ψηφίσαμε πριν από δύο χρόνια. Αντιστρατεύεται βεβαίως στην κοινή θέση του Συμβουλίου, αλλά νομίζω πως ο ρόλος του Κοινοβουλίου είναι να συμμετέχει ενεργά στη διαδικασία της συναπόφασης και να μην υποτάσσεται στις αποφάσεις του Συμβουλίου, έστω κι αν αυτές ήταν αποτέλεσμα μιας πολύ μακράς κυοφορίας, η οποία διήρκεσε δύο χρόνια.

<SPEAKER ID=47 NAME="Thyssen">
Κύριε Πρόεδρε, η σοκολάτα αποτέλεσε κατά την πρώτη ανάγνωση το αντικείμενο έντονων συζητήσεων. Ορθώς έγινε αυτό, και μάλιστα απέφερε αποτελέσματα. Ορθώς, επειδή η αρχική πρόταση απέβλεπε μόνο στην εσωτερική αγορά. Η ποιότητα του προϊόντος μοιάζει να αποτελεί δευτερεύουσα μέριμνα και οι ηθικές και νομοθετικές υποχρεώσεις έναντι των αναπτυσσόμενων χωρών δεν λαμβάνονται καθόλου υπόψη από την Επιτροπή. Η συζήτηση απέφερε αποτελέσματα. Όποιος αναλύσει σοβαρά την κοινή θέση μπορεί να αποδεχθεί ότι η δημοκρατία λειτουργεί. Δεν μείναμε στην άκρη διαμαρτυρόμενοι και τηρώντας παθητική στάση, αλλά αντιδράσαμε έντονα και υποβάλαμε τροπολογίες. Πρέπει να επιτρέψουμε άλλα φυτικά λίπη; Ναι, εάν αυτό πρέπει να γίνει, αλλά υπό τους όρους μας. Επιθυμούσαμε μόνο τροπικά φυτικά λίπη, και η κοινή θέση είναι περιοριστική εν προκειμένω. Επιθυμούσαμε διπλή σήμανση, και η κοινή θέση το επιβάλλει, μόνο που θα πρέπει η επιπλέον σήμανση να βρίσκεται στην κύρια πλευρά της συσκευασίας. Απαιτήσαμε μια μελέτη για την αξιολόγηση των επιπτώσεων, η οποία όμως θα εκπονηθεί 2,5 χρόνια μετά από την έναρξη εφαρμογής της οδηγίας. Ζητήσαμε από την Επιτροπή να υποβάλει ενδεχομένως πρόταση για τροποποίηση. Βεβαίως, αυτή πρέπει να το πράξει και εμείς μπορούμε ενδεχομένως να την τροποποιήσουμε και πάλι. Δεν επιθυμούσαμε επιτροπολογία για ουσιαστικές τροποποιήσεις. Επιτύχαμε τη συναπόφαση. Ζητούσαμε πιο ακριβείς μεθόδους μέτρησης νομίζω ότι το Ίδρυμα Ερευνών στην Ispra έκανε καλά τη δουλειά του.
<P>
Πολλοί σε αυτό το Κοινοβούλιο δεν μείναμε ικανοποιημένοι από την πρόταση της Επιτροπής. Τα άλλα φυτικά λίπη πλην του κακάο δεν μπορούσαμε να τα αποφύγουμε, αλλά χρησιμοποιήσαμε κάθε μέσο ώστε να θέσουμε όρους στη χρήση τους, ώστε οι αναπτυσσόμενες χώρες να υποστηρίξουν ότι το κείμενο, όπως έχει διαμορφωθεί αυτή τη στιγμή, είναι πραγματικά αποδεκτό και ότι οι ποιοτικές σοκολάτες που περιέχουν μόνο κακάο μπορούν να διακρίνονται από τις υπόλοιπες.
<P>
Κύριε Πρόεδρε, ως σκιώδης εισηγήτρια για την Ομάδα του Ευρωπαϊκού Λαϊκού Κόμματος είμαι υπερήφανη για το γεγονός ότι σχεδόν όλες οι τροπολογίες κατά την πρώτη ανάγνωση, οι οποίες επηρέασαν σε πολύ μεγάλο βαθμό την κοινή θέση, αποτελούν προϊόν της εργασίας μας. Εκ μέρους της Ομάδα του Ευρωπαϊκού Λαϊκού Κόμματος δεν πρόκειται να προτείνουμε άλλες τροπολογίες, αλλά ορισμένοι συνάδελφοι πρόκειται να υποστηρίξουν τροπολογίες άλλων, πολύ περισσότερο επειδή οι τροπολογίες μας έγιναν αποδεκτές κατά την πρώτη ανάγνωση. Έστω κι αν καμία τροπολογία δεν γίνει πλέον αποδεκτή, είναι δυνατόν να διαφανεί το αποτέλεσμα.
<P>
Θα ήθελα να ολοκληρώσω με την παρακάτω παρατήρηση. Στη συζήτηση για τη σοκολάτα επανειλημμένα έγινε αναφορά στην ηθική. Για μένα η ηθική συμπεριφορά περιλαμβάνει το γεγονός ότι, εάν το παρόν Κοινοβούλιο επιτυγχάνει κάτι, μπορεί να το δηλώνει και να το υπερηφανεύεται. Εάν κάποιος επιτυγχάνει μια νίκη, θα πρέπει να την απολαμβάνει κιόλας, κι αυτό ίσως θα πρέπει, συνάδελφοι, να το μάθουμε.

<SPEAKER ID=48 LANGUAGE="EN" NAME="Whitehead">
Κύριε Πρόεδρε, μας πήρε είκοσι πέντε χρόνια για να φτάσουμε σε μια κοινή θέση η οποία να αντιπροσωπεύει έναν πραγματικό συμβιβασμό.
<P>
Θα ήθελα να συγχαρώ τον κ. Lannoye, έναν βουλευτή με αξιοσημείωτες ικανότητες, που υποστήριξε την άποψή του από την αρχή μέχρι το τέλος με σθένος και πεποίθηση. Υποτιμά όμως τη συμβολή του σε αυτή τη συζήτηση, διότι το δικό του έργο καθώς και το έργο κάποιων άλλων ήταν αυτό που μας οδήγησε σε μια θέση που μπορεί ορθά να θεωρηθεί συμβιβαστική. Όσοι το αρνούνται αυτό και ισχυρίζονται ότι η θέση μας εξακολουθεί να παρεμποδίζει εντελώς οποιαδήποτε πρόοδο στην πραγματικότητα παραδέχονται - καθώς αυτοί είναι που επιθυμούν να απορριφθεί η κοινή θέση στην αυριανή ψηφοφορία - ότι δεν θέλουν καθόλου αυτή την οδηγία. Δεν θέλουν να δουν την προσθήκη φυτικών λιπαρών ουσιών πουθενά, σε κανένα κράτος μέλος, με καμία μορφή, για οτιδήποτε φέρει το όνομα σοκολάτα. Αυτή είναι μια θέση που δεν θα μπορούσε να δεχτεί ούτε για μια στιγμή τόσο η πλειοψηφία των κρατών μελών όσο και η πλειοψηφία των καταναλωτών της Ευρωπαϊκής Ένωσης, και εγώ θα ήθελα να εκμεταλλευτώ τον λίγο χρόνο που έχω στη διάθεσή μου για να υποστηρίξω το αντίθετο.
<P>
Αν προχωρήσουμε και φύγουμε από την εναρμόνιση στο επίπεδο μηδέν τοις εκατό φυτικών λιπαρών ουσιών, πράγμα που ανέκαθεν ήταν μέσα στα επιχειρήματα της εκστρατείας, προχωράμε σε μια θέση όπου ζητάμε διασφαλίσεις για τους καταναλωτές, για τους πρωτογενείς παραγωγούς, και κυρίως για τις προδιαγραφές που θέτουμε εμείς οι ίδιοι για τον εαυτό μας στην Ευρωπαϊκή Ένωση.
<P>
Οι τροπολογίες που παρουσιάστηκαν ενώπιον της Επιτροπής Περιβάλλοντος, εκτός από μερικές οι οποίες και έγιναν δεκτές, ήταν καταστροφικές τροπολογίες. Επεδίωκαν να αναβάλλουν, καθ' όλη τη θητεία αυτού του Κοινοβουλίου, αλλά και καθ' όλη τη θητεία αυτής της Επιτροπής, την έγκριση οποιουδήποτε ψηφίσματος σχετικά με αυτό το ζήτημα, γεγονός απαράδεκτο. Οι τροπολογίες αυτές ζητούσαν να εκπονηθούν μελέτες αξιολόγησης επιπτώσεων πριν τεθεί σε ισχύ η ίδια η οδηγία ή ζητούσαν κάθε είδους πρόσθετη σήμανση επιπλέον και πέρα από τη διπλή σήμανση πάνω στο πακέτο, η οποία προβλέπεται εδώ για τους καταναλωτές.
<P>
Η Ομάδα μου υποστηρίζει την κοινή θέση με κάποιες εξαιρέσεις, και θα ακουστούν όλες σε αυτή τη συζήτηση. Πιστεύουμε ότι είναι καλή για τους καταναλωτές, στους οποίους δίδεται μεγαλύτερη δυνατότητα επιλογής προϊόντων καθώς και ξεχωριστή και διακριτή σήμανση. Είναι επίσης καλή για τους παραγωγούς όλων των φυτικών λιπαρών ουσιών, και το λέω αυτό και για τους παραγωγούς βουτύρου κακάο. Το βούτυρο του κακάο είναι το κυριότερο συστατικό κάθε είδους σοκολάτας, και θα εξακολουθήσει να είναι, ακόμα και για εκείνους που παρουσίασαν τις φυσικές φυτικές λιπαρές ουσίες, έναν συγκεκριμένο κατάλογο, ο οποίος μπορεί να τροποποιηθεί μόνο με τη γνωμοδότηση και με τη συναίνεση του Ευρωπαϊκού Κοινοβουλίου.
<P>
Αν καταγόμουν από τη Μπουρκίνα Φάσο ή το Μάλι ή από μία από τις χώρες που παράγουν βούτυρο του karitι και μου έλεγαν ότι οι συνεταιρισμοί των γυναικών που συλλέγουν τους καρπούς των δέντρων από τους οποίους παράγεται αυτό το βούτυρο, και οι οποίοι αποτελούν σημαντικό τμήμα των εξαγωγών αυτών των χωρών προς την Ευρώπη, θα καταστούν παράνομοι ή θα κινδυνεύσουν επειδή θεωρούνται τυφλά όργανα των πολυεθνικών, τότε πράγματι θα θύμωνα πάρα πολύ.
<P>
Η τελευταία παρατήρηση που μου επιτρέπει να κάνω ο χρόνος που έχω στη διάθεσή μου απευθύνεται στους παραγωγούς σοκολάτας ποιότητος με τις ειδικές μεθόδους που συναντάμε στο Βέλγιο και σε κάποια άλλα μέρη. Η καλή ποιότητα ξεχωρίζει από μόνη της. Μπορείτε να βάλετε επιπλέον σήμανση αν το επιθυμείτε. Κάποιοι σαν εμένα θα εξακολουθήσουν να τρώνε αυτή τη σοκολάτα, θέλουμε όμως να έχει ο κόσμος όσο το δυνατόν μεγαλύτερη δυνατότητα επιλογής ανάμεσα σε όλα τα προϊόντα, πράγμα που θα αυξήσει την εισαγωγή κακάο και πρόσθετων φυτικών λιπαρών ουσιών στην Ευρωπαϊκή Ένωση.

<SPEAKER ID=49 NAME="Maaten">
Κύριε Πρόεδρε, ο μέσος πολίτης ο οποίος ακούει αυτή τη συζήτηση για την οδηγία σχετικά με τη σοκολάτα αρχίζει να μην μπορεί να συγκρατεί το σάλιο του στη σκέψη της απόλαυσης όλων των λιχουδιών. Πάντοτε η σοκολάτα ηχεί δυστυχώς ως ένα μέσο ικανοποίησης. Ως νέο μέλος αυτού του Κοινοβουλίου αισθάνομαι το βάρος της μακράς συζήτησης γι' αυτό το θέμα και δεν μπορώ να αποφύγω τη σκέψη ότι η σοκολάτα σε αυτό το Κοινοβούλιο κάθε άλλο παρά ικανοποίηση προσέφερε. Σήμερα φθάνουμε στο τέλος αυτού του Γολγοθά.
<P>
Υπάρχουν πολλοί που ενδιαφέρονται γι' αυτή τη συζήτηση. Είναι οι παραγωγοί κακάο, οι παραγωγοί φυτικών λιπαρών ουσιών, μη κυβερνητικές οργανώσεις, παραγωγοί σοκολάτας και άλλοι ακόμη. Οι απόψεις όλων είναι ενδιαφέρουσες, αλλά κατ' εμένα το μεγαλύτερο ενδιαφέρον παρουσιάζει η άποψη του καταναλωτή. Η πιο ενδιαφέρουσα αρχή είναι κατά τη γνώμη μου η ελευθερία επιλογής του καταναλωτή, και επ' αυτού θα πρέπει εμείς, ως πολιτικοί, να είμαστε προσεκτικοί. Ανέκαθεν ισχύει το "περί ορέξεως ουδείς λόγος" .
<P>
Το Ευρωπαϊκό Κοινοβούλιο δεν μπορεί και δεν πρέπει να προβλέψει την εναρμόνιση της ευρωπαϊκής γεύσης. Κατά τη γνώμη μας δεν πρέπει επομένως να υπάρχει κανένα προειδοποιητικό κείμενο με φωτεινά γράμματα νέον στην όψη της συσκευασίας της σοκολάτας. Δεν πρόκειται για τσιγάρα.
<P>
Φυσικά υπάρχουν και άλλα συμφέροντα, τα οποία δεν θα πρέπει να αγνοούμε. Θα πρέπει π.χ. να έχουμε υπόψη μας την ανησυχητική κατάσταση χωρών από τις οποίες προέρχεται η πρώτη ύλη για τη σοκολάτα. Αλλά και σε αυτόν τον τομέα θα πρέπει να είμαστε πολλοί προσεκτικοί, επειδή πρόκειται για αντικρουόμενα συμφέροντα. Ενώ από την Ακτή του Ελεφαντοστού εξάγεται κακάο, άλλες ανταγωνιστικές πρώτες ύλες προέρχονται, μεταξύ άλλων, από χώρες όπως το Μάλι και η Μπουρκίνα Φάσο.
<P>
Η κοινή θέση του Συμβουλίου, όπως παρουσιάζεται τώρα, επιχειρεί να εξεύρει μια ισορροπία ανάμεσα σε αυτά τα συμφέροντα. Κατά τη γνώμη μας σε διάφορα σημεία θα μπορούσαν να επιτευχθούν καλύτερα αποτελέσματα. Αλλά αυτό που μπορεί να ειπωθεί σχετικά με τον εν λόγω συμβιβασμό είναι ότι κανένας από τους εμπλεκόμενους δεν επέβαλε απολύτως τη θέλησή του. Δεν υπάρχουν νικητές ούτε και ηττημένοι.
<P>
Το μεγαλύτερο μέρος της Ομάδας των Φιλελευθέρων μπορεί να σεβαστεί αυτή την ευάλωτη ισορροπία. Υποστηρίζουμε την κοινή θέση και πιστεύουμε ότι η οδηγία θα πρέπει να τεθεί σε ισχύ το συντομότερο δυνατόν.
<P>
Ας ολοκληρώσουμε την ημερήσια διάταξη και ας χρησιμοποιούμε τη σοκολάτα όπως της πρέπει, δηλαδή ως πηγή απόλαυσης.

<SPEAKER ID=50 LANGUAGE="FR" NAME="Isler Bιguin">
Κύριε Πρόεδρε, κυρία Επίτροπε, αφού δεν μπορεί να απορρίψει την οδηγία σχετικά με τη σοκολάτα, η οποία είναι απαράδεκτη στην παρούσα μορφή της, το Κοινοβούλιο οφείλει τουλάχιστον να τη βελτιώσει.
<P>
Πρέπει κατ' αρχάς να διερωτηθούμε σχετικά με την ορθότητα αυτής της οδηγίας, η οποία πρόκειται να τροποποιήσει τον ορισμό της σοκολάτας. Το Ευρωπαϊκό Κοινοβούλιο πρέπει να γνωρίζει πως ο κώδικας τροφίμων (codex alimentarius), βάσει του οποίου καθορίζεται η σύσταση της σοκολάτας σε διεθνές επίπεδο, ορίζει πως παρασκευάζεται με βάση το βούτυρο του κακάο. Με ποιο δικαίωμα επομένως η Ευρωπαϊκή Ένωση, έναντι των διατροφικών παραδόσεων ορισμένων κρατών μελών που ονομάζουν εσφαλμένα "σοκολάτα" διάφορα προϊόντα που περιέχουν άλλα φυτικά λίπη πλην του βουτύρου του κακάο, θα επιβάλει την τροποποίηση του ίδιου του ορισμού της σοκολάτας;
<P>
Εγκρίνοντας σήμερα την προσθήκη σε ποσοστό 5% άλλων φυτικών λιπαρών ουσιών εκτός από το βούτυρο του κακάο, το Ευρωπαϊκό Κοινοβούλιο ίσως να ανοίγει τον δρόμο και σε πολλές άλλες απάτες. Γιατί π.χ. να μην αποκαλούμε αύριο ελαιόλαδο το λάδι στο οποίο θα έχουμε προσθέσει φοινικέλαιο;
<P>
Κατά δεύτερον, εάν δεν αλλάξει το κείμενο της κοινής θέσης οι καταναλωτές θα χρειάζονται μεγεθυντικό φακό για να βρουν τη σύσταση των σοκολατούχων προϊόντων. Γι' αυτόν τον λόγο παρακαλώ πραγματικά τους συναδέλφους μου να ψηφίσουν τις τροπολογίες που θα επιτρέψουν στους καταναλωτές να διακρίνουν με πρώτη ματιά την πραγματική σοκολάτα από τη σοκολάτα που περιέχει άλλα φυτικά λίπη εκτός από το βούτυρο του κακάο.
<P>
Τέλος, με μια θέση δική μας, των χωρών παραγωγών, που γνωρίζουμε ήδη σήμερα πως η τιμή του κακάο βρίσκεται στα πλέον χαμηλά επίπεδα, υπάρχει κίνδυνος να οδηγηθεί αύριο σε κατάρρευση η τιμή του εν λόγω προϊόντος. Προκειμένου να αποφευχθεί το χάος στις χώρες παραγωγούς το Ευρωπαϊκό Κοινοβούλιο πρέπει να επιβάλει την εκπόνηση μια μελέτης αξιολόγησης των επιπτώσεων στην κατάσταση των εξαγωγών. Γι' αυτό σας καλώ να υποστηρίξετε όλες τις τροπολογίες που υπέβαλαν τα μέλη της Επιτροπής Περιβάλλοντος, Δημόσιας Υγείας και Πολιτικής των Καταναλωτών.

<SPEAKER ID=51 LANGUAGE="FR" NAME="Boudjenah">
Κύριε Πρόεδρε, κυρία Επίτροπε, όπως γνωρίζουν οι λάτρεις της σοκολάτας, μια καλή σοκολάτα παρασκευάζεται από το βούτυρο του κακάο. Οποιαδήποτε προσθήκη άλλων λιπαρών ουσιών αλλοιώνει τη γεύση της. Αλλωστε, η οδηγία του 1973 απαγόρευε τη χρησιμοποίηση άλλων φυτικών λιπαρών ουσιών πλην του βουτύρου του κακάο προκειμένου ακριβώς να προστατεύσει αυτή την ποιότητα.
<P>
Με την ένταξη νέων χωρών στην Ευρωπαϊκή Ένωση άρχισαν να εφαρμόζονται παρεκκλίσεις από την αυστηρή αυτή απαγόρευση. Στο όνομα της ελεύθερης κυκλοφορίας των εμπορευμάτων χρειαζόταν εναρμόνιση. Η Επιτροπή μπορούσε λοιπόν να επιλέξει να εναρμονίσει προς τα πάνω το ευρωπαϊκό πρότυπο και να επεκτείνει την απαγόρευση σε όλα τα κράτη μέλη. Υπό την πίεση όμως των πολυεθνικών εταιρειών, που ήθελαν να μειώσουν το κόστος παραγωγής τους, η Επιτροπή πρότεινε τον Απρίλιο του 1996 μια οδηγία που επιτρέπει την προσθήκη μικρών ποσοτήτων φυτικών λιπαρών ουσιών.
<P>
Κατά τη διάρκεια της πρώτης του ανάγνωσης το Κοινοβούλιο μπλέχτηκε σε επικίνδυνα γρανάζια αποδεχόμενο ουσιαστικά την οδηγία υπό ορισμένους όρους. Το Συμβούλιο εκμεταλλεύτηκε το προηγούμενο και ενέκρινε την κοινή του θέση, στην οποία αναγνωρίζεται η ονομασία "σοκολάτα" ακόμα και με την προσθήκη άλλων φυτικών λιπαρών ουσιών. Νίκησε ακόμα μια φορά το κέρδος ορισμένων έναντι της ποιότητας για όλους.
<P>
Το Ευρωπαϊκό Κοινοβούλιο όμως μπορεί στη δεύτερη ανάγνωση να κάνει ρουά σε αυτή την οδηγία, η εφαρμογή της οποίας μπορεί να έχει σοβαρές επιπτώσεις. Καταναλωτές και βιοτέχνες σοκολατοποιοί ενδέχεται να υποστούν ποιοτικό πλήγμα και ισοπέδωση. Όσο για τις χώρες ΑΚΕ που παράγουν κακάο, ενδεχομένως να γνωρίσουν μια σημαντική μείωση των αγορών και των εισοδημάτων τους. Πρόκειται για περισσότερα από 300 εκατομμύρια δολάρια μόνο για την Ακτή του Ελεφαντοστού. Δεν αρκεί να μιλάμε εδώ για τη μεγάλη ανησυχία των εν λόγω χωρών.
<P>
Η μεγάλη πλειοψηφία της Ομάδα μου λοιπόν, ενδιαφερόμενη για τα συμφέροντα των καταναλωτών και των χωρών ΑΚΕ, υποστηρίζει την απαγόρευση των φυτικών λιπαρών ουσιών, προασπίζοντας τη γνησιότητα και την ποιότητα της αληθινής σοκολάτας. Γι' αυτό προτείναμε να απορριφθεί η κοινή θέση του Συμβουλίου.
<P>
Οι βιοτέχνες σοκολατοποιοί ήρθαν στο Στρασβούργο κατά την περίοδο συνόδου του Ιανουαρίου για να κρούσουν τον κώδωνα του κινδύνου στους βουλευτές. Καλώ λοιπόν όλους όσους και όλες όσες δήλωσαν την αλληλεγγύη τους να υποστηρίξουν την πρότασή μας να απορριφθεί η συζητούμενη κοινή θέση.

<SPEAKER ID=52 LANGUAGE="FR" NAME="Thomas-Mauro">
Κύριε Πρόεδρε, το βασικό μας μέλημα είναι η προστασία των καταναλωτών. Ενδιαφερόμαστε όμως εξίσου για όσα διακυβεύονται στο πλαίσιο της οδηγίας σχετικά με την παραγωγή και την εμπορία της σοκολάτας.
<P>
Η Ένωση πρέπει να δείξει τον δρόμο της απλοποίησης, της εμπιστοσύνης, της γνησιότητας και του σεβασμού των διαφορών. Από το 1973 η ευρωπαϊκή νομοθεσία ορίζει πως η ονομασία "σοκολάτα" πρέπει να δίδεται μόνο στα προϊόντα που περιέχουν κακάο ή βούτυρο του κακάο. Ορισμένα κράτη επωφελούνται μιας παρέκκλισης από τότε που εντάχθηκαν στην ΕΕ. Καμία αντίρρηση να διαφεντεύει κανείς τη σοκολάτα του στη χώρα του. Θέλω πράγματι να μπορώ να αγοράζω στο μαγαζί μου στη Reims μια πλάκα σοκολάτας σύμφωνα με τη γαστρονομική παράδοση της χώρας μου, χωρίς να είμαι υποχρεωμένη να περιεργαστώ το προϊόν από όλες τις πλευρές χρησιμοποιώντας παράλληλα τα γυαλιά μου για να βεβαιωθώ για την ποιότητά του.
<P>
Βέβαια αυτή η μανία με τη σήμανση είναι απαραίτητη αφού δεν υπάρχει πλέον εμπιστοσύνη. Αν είναι όμως, αγαπητοί συνάδελφοι, να απορρίψετε κάποιον ορισμό της σοκολάτας, κάντε το τουλάχιστον με πάσα σαφήνεια και παρρησία. Γι' αυτό σας ζητώ να υποστηρίξετε τις τροπολογίες 29 και 18.
<P>
Αναμφίβολα οι προτιμήσεις αποτελούν πολιτισμική έκφραση. Εάν υποχωρήσετε στον συμβιβασμό θα εισαχθεί στην επικράτειά μας με την ονομασία "σοκολάτα" ένα προϊόν διατροφής που εμείς δεν θεωρούμε σοκολάτα. Υπεραμυνόμαστε ενός αυθεντικού ορισμού για τη σοκολάτα. Το βούτυρο του κακάο αποτελεί την ίδια την ουσία της σοκολάτας και πρέπει να σεβαστούμε την εγγύηση γεύσης που παρέχει.
<P>
Δεν αρκεί η δημοσίευση μιας Λευκής Βίβλου για την ασφάλεια των τροφίμων για να καθησυχάσουμε τους καταναλωτές. Δεν έγκειται στους βιοτέχνες σοκολατοποιούς και στις μικρές σοκολατοποιίες να επινοήσουν κάποιον τρόπο προαγωγής της εμπειρογνωμοσύνης τους ή να επισημαίνουν τις διαφορές τους με μια ένδειξη τύπου "γνήσια σοκολάτα" ή "γνήσιο βούτυρο του κακάο" . Αποδεχόμενοι έναν διαφορετικό ορισμό της σοκολάτας καταδικάζουμε ολόκληρο τον κλάδο των βιοτεχνών και των ΜΜΕ.
<P>
Η σημερινή ψηφοφορία είναι συμβολική. Πρέπει να προωθήσουμε την πληροφόρηση των καταναλωτών και τα συμφέροντα των αφρικανικών χωρών παραγωγών κακάο που συνδέονται με την Ευρώπη μέσω της Σύμβασης Λομέ. Στο βασίλειο του παραλόγου μήπως θα προγραμματίσουμε την εκπόνηση μιας μελέτης για την αξιολόγηση των επιπτώσεων στην οικονομία τους αφού παρέλθουν αρκετά χρόνια μετά την εφαρμογή μιας οδηγίας;
<P>
Προκειμένου να ικανοποιηθούν οι πολυεθνικές θα πρέπει να γίνει δύσκολη η ζωή των καταναλωτών, να χρησιμοποιηθεί εφευρετική και καθησυχαστική σήμανση, να δημιουργήσουν οι βιοτέχνες σοκολατοποιοί μια ένδειξη "ποιότητα σοκολάτας" , να προσαρμοστούν οι χώρες εξαγωγείς κακάο · Και μας μιλάτε για μια Ευρώπη κοντά στους πολίτες, γενναιόδωρη, διαφανή και η οποία σέβεται τις πολιτισμικές διαφορές! Δεν θέλουμε τη σοκολάτα σας ως προϊόν αυτού του συμβιβασμού, γνωρίζουμε πάρα πολύ καλά τα φεντεραλιστική συνταγή.
<P>
Είναι δύσκολο να συμφωνήσουν οι λαοί επί γαστρονομικών θεμάτων, κάτι που εκφράζει σαφέστατα και ξεκάθαρα τις διαφορές μας και δεν συμβαδίζει με μια εναρμόνιση πάση θυσία. Να ξέρετε, αγαπητοί συνάδελφοι, πως δεν θα κερδίσουμε την αγάπη για την Ευρώπη αφαιρώντας της κάθε νοστιμιά.

<SPEAKER ID=53 LANGUAGE="FR" NAME="Martinez">
Κύριε Πρόεδρε, για αιώνες οι αγελάδες έτρωγαν χορτάρι και η σοκολάτα γινόταν από κακάο. Έπειτα, πριν από μερικά χρόνια, η Μεγάλη Βρετανία, η οποία πρόσφερε στην ανθρωπότητα το κρέας με τη μαρμελάδα, τους χούλιγκαν και τον Adam Smith, άρχισε να εκτρέφει τις αγελάδες με πτώματα και να παρασκευάζει σοκολάτα χωρίς κακάο. Αυτές οι ανωμαλίες θα έπρεπε να περιοριστούν στα βρετανικά νησιά, αλλά η κατάργηση των συνόρων επέτρεψε να κυκλοφορήσει η νοθευμένη σοκολάτα. Σήμερα έχουμε φθάσει σε σημείο σε επτά από τις δεκαπέντε χώρες οι καταναλωτές να τρώνε χωρίς να το ξέρουν σοκολάτα με αλλοιωμένη σύσταση. Μεταξύ των χωρών αυτών συγκαταλέγεται η Αυστρία του κ. Haider, που σε αυτό το σημείο συναντά την Πορτογαλία του κ. Guterres. Για να μας καθησυχάσουν μας λένε πως η νοθεία του κακάο θα περιοριστεί σε έξι τροπικά προϊόντα: το λίπος της Βόρνεο, το βούτυρο του karitι - με το οποίο παράγουμε επίσης λάδια για κινητήρες αεροσκαφών - κ.λπ.. Όμως από οδηγίες σε τροπολογίες τα έξι προϊόντα θα γίνουν επτά, οκτώ, εννέα, μέχρι που θα συμπεριληφθεί η σόγια, η κράμβη και οι ΓΤΟ.
<P>
Μας λένε επίσης πως η νοθεία του κακάο θα περιοριστεί σε 5% · κατ' αρχάς, για να αυξηθεί εν συνεχεία σε 10%, εκτός βέβαια από το γεγονός πως δεν θα πραγματοποιείται κανένας έλεγχος, όπως δεν ελέγχονται π.χ. τα χαρτοκιβώτια με τις μπανάνες Chiquita, που αντί να ζυγίζουν δεκαοκτώ κιλά ζυγίζουν στην πραγματικότητα είκοσι. Οι έλεγχοι εξάλλου δεν χρησιμεύουν σε τίποτα, αφού μας λένε πως το περιθώριο λάθους είναι της τάξης του 1%, τη στιγμή που οι επιστήμονες υποστηρίζουν πως ουσιαστικά ανέρχεται σε 40%. Μας βεβαιώνουν κυρίως πως μπορούμε να τρώμε και να πίνουμε άφοβα γιατί υπάρχει μια σήμανση που μας προστατεύει. Η σήμανση όμως είναι μια γραφική απάτη, αφού είναι δυσανάγνωστη, και μια επιστημονική υποκρισία, αφού η ένδειξη π.χ. "φοινικέλαιο" θα εξαφανίζεται μέσα σε έναν κατάλογο συστατικών. Όπως συμβαίνει με το πορτό, στην περίπτωση του οποίου δεν μας μιλούν για "νοτιοαφρικανική νοθεία" , έτσι και για το κακάο δεν θα μας μιλήσουν για "νοθεία" .
<P>
Συνεπώς, ελλείψει επιχειρημάτων που να δικαιολογούν τη νοθεία της σοκολάτας οι πολυεθνικές μάς λένε πως πρέπει να δεχτούμε το 5%, διαφορετικά η νοθεία θα είναι ολοκληρωτική. Και λοιπόν; Αρκεί το προϊόν να ονομάζεται "karitιλάτα" , εάν είναι από karitι, ή "σογιαλάτα" , εάν είναι από σόγια, αλλά όχι "σοκολάτα" . Πρέπει π.χ. οι 388 000 τόνοι γαλλικής σοκολάτας να παρασκευάζονται από κακάο και τα 19 δισεκατομμύρια γαλλικά φράγκα που έχει τζίρο η Γαλλία να κερδίζονται τίμια από τους σοκολατοποιούς.
<P>
Πρόκειται για μια νομική υποχρέωση έναντι της Ακτής του Ελεφαντοστού και των Αφρικανών αγροτών. Έχουμε δεσμευτεί στην Ευρωπαϊκή Ένωση με την υπογραφή της Σύμβασης Λομέ και της σύμβασης για τα βασικά προϊόντα, στην περίπτωση του κακάο. Πρόκειται επίσης για μια οικονομική υποχρέωση και, εάν την αθετήσουμε, θα υποχρεωθούμε βάσει του μηχανισμού Stabex να αποζημιώσουμε τις απώλειες αυτών των χωρών. Πρόκειται για μια υποχρέωση όσον αφορά την υγεία και την ασφάλεια των τροφίμων, γιατί τα υποκατάστατα του κακάο, όπως το καρύδι Βραζιλίας, μπορούν να προκαλέσουν παθολογικές καταστάσεις του ανοσοποιητικού συστήματος.
<P>
Τίθεται τέλος ζήτημα αλήθειας και ηθικής. Πρέπει να τελειώνουμε με το γενικευμένο ψέμα που αρχίζει με την ψευτοσοκολάτα και τελειώνει με μια ψευτοευρωπαϊκή Επιτροπή, τα μέλη της οποίας είναι αμερικανικά τροποποιημένοι οργανισμοί και η οποία λειτουργεί υπό σημαία ευκαιρίας που κρύβει ένα παγκόσμιο εμπόρευμα.

<SPEAKER ID=54 LANGUAGE="FR" NAME="Berniι">
Κύριε Πρόεδρε, κυρία Επίτροπε, οι γενετικά τροποποιημένοι οργανισμοί και οι τρελές αγελάδες δεν ήταν αρκετά για να κατευνάσουν το πάθος όσων χειραγωγούν τον τομέα των ειδών διατροφής.
<P>
Ο άνθρωπος συνεχίζει να παίζει τον μαθητευόμενο μάγο και να πειραματίζεται με την ασφάλεια των τροφίμων. Να που καθ' υπόδειξη του βιομηχανικού λόμπυ προστίθενται στη σοκολάτα φυτικές λιπαρές ουσίες. Η περιεκτικότητά της σε κακάο θα μειωθεί κατά 15% χωρίς εντούτοις να πάψει να ονομάζεται "σοκολάτα" . Εκεί έγκειται το όλο πρόβλημα. Είναι προφανής η έλλειψη διαφάνειας, διαφοροποιούμε ωστόσο το βούτυρο από τη μαργαρίνη. Μια δυσανάγνωστη ένδειξη για τη νέα σύσταση της σοκολάτας θα αναγράφεται με μικρά γράμματα στην οπίσθια όψη της συσκευασίας.
<P>
Αλλοίωση φυσικά τόσο της ποιότητας όσο και της γεύσης, κατάφωρη απάτη επί του προϊόντος. Αθέμιτος ανταγωνισμός με αυτό το υποκατάστατο, με αυτή την ψευτοσοκολάτα που πωλείται φθηνότερα από τη γνήσια σοκολάτα που παρασκευάζεται από τις βιοτεχνίες σοκολατοποιίας με σεβασμό της αυθεντικότητας, της ηθικής και της παράδοσης. Προοπτική όμως μεγάλων κερδών για τις πολυεθνικές, που δρουν υπογείως εδώ και καμιά δεκαπενταριά χρόνια για να επιτύχουν τους σκοπούς τους, να καταφέρουν δηλαδή να μετατρέψουν σε γενικό κανόνα τις παρεκκλίσεις που επιτρέπονται επ' ευκαιρία των διαδοχικών προσχωρήσεων στην Ένωση. Μπελάδες, αντίθετα, για τους βιοτέχνες σοκολατοποιούς και για τις αναπτυσσόμενες χώρες παραγωγούς κακάο, την αποζημίωση των οποίων εξετάζουμε ως σοβαρό ενδεχόμενο.
<P>
Τέλος, το μείζον πρόβλημα είναι πως, αν και είμαστε σήμερα σε θέση να ανιχνεύουμε τις φυτικές λιπαρές ουσίες στη σοκολάτα, εξακολουθούμε να μην μπορούμε να τις προσδιορίσουμε και να καθορίσουμε την ποσότητά τους. Δεν υφίσταται επομένως καμία ανιχνευσιμότητα και η πόρτα είναι ανοιχτή για κάθε κατάχρηση.
<P>
Κατά τη γνώμη μας πρέπει να απαγορεύσουμε να ονομάζεται "σοκολάτα" οποιοδήποτε προϊόν περιέχει άλλα συστατικά εκτός από ζάχαρη και κακάο. Δεν πρέπει να εξαπατούμε τον καταναλωτή ονομάζοντας "σοκολάτα" οτιδήποτε.
<P>
Η Ευρώπη δεν πρέπει να συνεργήσει σε μια απάτη, σε μια χειραγώγηση ως προς τη διατροφή, τη στιγμή που περιλαμβάνει στις προτεραιότητές της την ασφάλεια των τροφίμων. Η Ευρώπη δεν πρέπει να προβεί σε ισοπέδωση, παρά να φροντίζει για την ποιότητα των προϊόντων και την υγεία των καταναλωτών. Προσηλωμένοι σε αυτές τις αρχές, δεν μπορούμε να εγκρίνουμε τους στόχους αυτής της οδηγίας. Η απόρριψή της θα αποτελέσει ένα ισχυρό μήνυμα για τους πολίτες και μια υπεύθυνη στάση για το Κοινοβούλιο. Αυτή είναι η λογική της τροπολογίας μας, διαφορετικά πότε να περιμένουμε το κρασί χωρίς σταφύλι και το βούτυρο χωρίς κρέμα;

<SPEAKER ID=55 NAME="Schnellhardt">
Κύριε Πρόεδρε, κυρίες και κύριοι, είναι κοινώς παραδεκτό πως η σοκολάτα χαρίζει στιγμές ευτυχίας και συμβάλλει στο να είναι ισορροπημένοι οι άνθρωποι. Η οδηγία για τη σοκολάτα αποτελεί μια τεράστια εξαίρεση ως προς αυτή την επίδρασή της εδώ στο Σώμα και στην Ευρωπαϊκή Ένωση, είναι δηλαδή θέμα που προξενεί εκνευρισμό και έντονα συναισθήματα, κάτι για το οποίο πεισθήκαμε απόλυτα σήμερα για μια ακόμη φορά. Ο κ. Maaten μίλησε για "Γολγοθά" και ασφαλώς έχει δίκιο. Ο Γολγοθάς αυτός πρέπει τώρα να σταματήσει.
<P>
Και όμως, ουσιαστικά η υπόθεση αυτή είναι πολύ απλή. Μιλάμε διαρκώς για το τι θα μπορούσε να συμβεί. Στην ενιαία ευρωπαϊκή εσωτερική αγορά έχουμε δύο αγορές σοκολάτας. Για να το επαναλάβουμε ξεκάθαρα, υπάρχει ήδη σοκολάτα που περιέχει το επίμαχο 5% άλλων λιπαρών ουσιών και υπάρχουν χώρες όπου απαγορεύεται η προσθήκη των λιπαρών αυτών ουσιών και επιτρέπεται μόνο το βούτυρο του κακάο. Για όσους συμμετέχουν στην αγορά αυτή, άρα και για τον καταναλωτή, δεν υπάρχει σαφήνεια και νομική ασφάλεια. Αυτό πρέπει να σταματήσει! Δεν γίνεται αυτό, κύριε Lannoye, είτε ενάντια είτε προς το συμφέρον των πολυεθνικών. Συζήτησα με μικρομεσαίες επιχειρήσεις. Θα είναι ευτυχείς όταν επιτέλους εφαρμοσθεί η συγκεκριμένη οδηγία!
<P>
Σχετικά με τα αιτήματα του Κοινοβουλίου: το Κοινοβούλιο ζήτησε σήμανση. Σήμανση προβλέπεται, ξεχωριστά από τον κατάλογο συστατικών. Μα αυτό ήταν πάντα το αίτημά μας. Το Κοινοβούλιο ζήτησε μια διαδικασία ανίχνευσης. Η ISPRA απέδειξε ότι υπάρχει διαδικασία ανίχνευσης. Αλλωστε, και τα μήλα βιολογικής καλλιέργειας δεν τα ελέγχουμε στην αγορά παρά στον τόπο παραγωγής τους. Πιστεύω λοιπόν ότι το ίδιο πρέπει να γίνει και με τη σοκολάτα.
<P>
Φυσικά, στη συζήτηση ανέκαθεν έπαιζε σπουδαίο ρόλο το θέμα των επιπτώσεων της οδηγίας για τις αναπτυσσόμενες χώρες. Υπάρχει μια ανοικτή επιστολή που αναφέρει πως η οδηγία για τη σοκολάτα είναι το τελευταίο καρφί στο φέρετρο των 11 εκατομμυρίων ανθρώπων της Δυτικής Αφρικής. Θεωρώ άκρως ανεύθυνη μια τέτοια παραμόρφωση και δραματοποίηση της πραγματικότητας! Διότι είναι σαφές ότι ζητήσαμε τον κατάλογο επειδή προέρχεται από τις αναπτυσσόμενες χώρες. Είναι προβλεπόμενο ότι εδώ θα παρουσιαστούν πλεονεκτήματα για τις χώρες αυτές.
<P>
Χαίρομαι διότι η κοινή θέση έτυχε πλειοψηφίας. Ας δώσουμε στον καταναλωτή την ευκαιρία επιλογής και στην εσωτερική αγορά της σοκολάτας μια μεγαλύτερη ποικιλία μέσα στην ενότητα με νομική ασφάλεια, απορρίπτοντας τις τροπολογίες και εγκρίνοντας την κοινή θέση.

<SPEAKER ID=56 NAME="Van Brempt">
Κύριε Πρόεδρε, συνάδελφοι, η κοινή θέση σχετικά με την οδηγία για τη σοκολάτα αφορά - και αναφέρομαι επ' ευκαιρία κυριολεκτικά στο λόμπυ της σοκολατοβιομηχανίας - μια οδηγία η οποία δημιουργεί μια πραγματικά ενιαία αγορά για τα σοκολατούχα προϊόντα, στα πλαίσια της οποίας οι εθνικές παραδόσεις σοκολάτας εξακολουθούν να αποτελούν αντικείμενο σεβασμού, να προσφέρεται πλήρης ενημέρωση στους καταναλωτές και να διαφυλάττονται τα συμφέροντα των αναπτυσσόμενων χωρών. Είναι άραγε έτσι τα πράγματα;
<P>
Αρχίζω με την ενημέρωση των καταναλωτών. Η ίδια η Επιτροπή παραδέχεται ότι δεν υφίσταται καμία ολοκληρωμένη μέθοδος ελέγχου. Υπάρχει ένα περιθώριο λάθους της τάξης του 2%. Στο 5% το ποσοστό αυτό υπερδιπλασιάζεται, γεγονός που θεωρώ απαράδεκτο. Επιπλέον, ο έλεγχος είναι ανεξάρτητος από το είδος της σοκολάτας και την πληροφόρηση την οποία ο παραγωγός επιθυμεί να δώσει. Δεν παίρνουμε στα σοβαρά τους εαυτούς μας και κυρίως τους καταναλωτές με μια οδηγία την εφαρμογή της οποίας δεν μπορούμε να ελέγξουμε ικανοποιητικά.
<P>
Ως προς τα συμφέροντα του Τρίτου Κόσμου, με ανησυχεί σοβαρά το γεγονός ότι τόσο αυτοί που υποστηρίζουν όσο και αυτοί που αντιτίθενται στην κοινή θέση προβάλλουν διαρκώς αυτό το επιχείρημα. Οι μεν ισχυρίζονται ότι ωφελεί τις χώρες του Τρίτου Κόσμου και οι δε ότι περισσότερο από 1 εκατομμύριο αγρότες της Δυτικής Αφρικής πρόκειται να υποφέρουν εξαιτίας της. Αλλά τι συμβαίνει και τι πρόκειται να συμβεί στην πραγματικότητα; Θα ήταν πολύ δύσκολο να ζητηθεί να ελεγχθεί και να δοκιμαστεί ο αντίκτυπος αυτής της οδηγίας όσον αφορά π.χ. τις εξαγωγές και την αειφόρο ανάπτυξη των χωρών που παράγουν κακάο;
<P>
Τέλος, συνάδελφοι, θα πρέπει να πω κάτι ακόμη που με απασχολεί σοβαρά. Για τον έναν ή τον άλλο λόγο υποστηρίχθηκε ότι το Κοινοβούλιο δεν θα πρέπει να εγκρίνει τροπολογίες γιατί διαφορετικά θα απειληθεί αυτός ο λεπτός συμβιβασμός. Εάν πράγματι είναι έτσι και αυτό αποτελεί ένα επιχείρημα, τότε θα πρότεινα να τα παρατήσουμε. Κάθε κοινή θέση αποτελεί πάντα μια λεπτή ισορροπία μεταξύ εθνικών συμφερόντων, οικολογικών κανόνων και κοινωνικών θεωρήσεων. Το Ευρωπαϊκό Κοινοβούλιο πρέπει και σε αυτή την υπόθεση να διαδραματίσει τον ρόλο του και να φροντίσει ώστε η κοινή θέση να τροποποιηθεί σε μια σειρά σημείων για να προκύψει μια οδηγία η οποία να ωφελεί τόσο τους καταναλωτές όσο και τον Τρίτο Κόσμο.

<SPEAKER ID=57 LANGUAGE="EN" NAME="Davies">
Κύριε Πρόεδρε, μία από τις χαρές της διαμονής στο Βέλγιο και στη Γαλλία είναι να απολαμβάνει κανείς τη σοκολάτα αυτών των χωρών. Είναι θαυμάσια, όμως εκατομμύρια άνθρωποι στην Ευρώπη απολαμβάνουν επίσης το αντίστοιχο βρετανικό προϊόν. Κανένας από αυτούς δεν έπαθε κανένα κακό εξαιτίας του. Ανεξάρτητα από τα συστατικά του, οι άνθρωποι αυτοί αποκαλούν με χαρά το προϊόν αυτό σοκολάτα.
<P>
Είναι προσβλητικό για μας να παίζουμε εννοιολογικά παιχνίδια σχετικά με τον ορισμό αυτής της λέξης. Οι πολίτες τους οποίους εκπροσωπούμε δεν είναι ανόητοι. Μπορούν να ξεχωρίσουν τα διάφορα είδη σοκολάτας και πρέπει να τους δίδεται η δυνατότητα να αποφασίζουν μόνοι τους. Δεν αμφιβάλλω ότι αυτός ο συμβιβασμός θα βοηθήσει τη συνολική αύξηση της αγοράς. Η σκληρή αλήθεια είναι ότι κανένας από εμάς τους Βέλγους, τους Γάλλους ή τους Βρετανούς δεν πληρώνει στους παραγωγούς κακάο δίκαιη τιμή για τις προσπάθειές τους, και η αντίθεση ανάμεσα στη δική μας απόλαυση αυτού του προϊόντος πολυτελείας και στη δική τους φτώχεια είναι επονείδιστη.

<SPEAKER ID=58 LANGUAGE="SV" NAME="Sjφstedt">
Κύριε Πρόεδρε, σε αυτό το θέμα εκπροσωπώ μια μειοψηφία της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών. Θεωρώ ότι αυτή η οδηγία στην πραγματικότητα δεν είναι αναγκαία, ότι είναι περιττή. Θεωρώ ότι δεν υπάρχει κανένα απολύτως πρόβλημα αν υπάρχουν διαφορετικοί κανονισμοί για τη σοκολάτα στα κράτη μέλη. Σε αυτόν τον τομέα δεν υφίσταται ανάγκη εναρμόνισης σε επίπεδο ΕΕ, αλλά μπορεί να διατηρηθεί το προηγούμενο σύστημα.
<P>
Αν όμως πρέπει να υπάρξει εναρμόνιση, κάτι που το Συμβούλιο των Υπουργών φαίνεται να έχει αποφασίσει, τότε θεωρώ προτιμότερο να επιτραπεί να περιέχεται ένα ποσοστό έως και 5% άλλων φυτικών λιπαρών ουσιών εκτός του βουτύρου του κακάο. Τότε θα μπορούν να εξακολουθούν να υπάρχουν και τα δύο είδη σοκολάτας και θα μπορεί κανείς να διαλέγει τι θέλει να αγοράσει σύμφωνα με το προσωπικό του γούστο ή σύμφωνα με την εθνική παράδοση. Η εναλλακτική λύση να απαγορευτεί η χρήση άλλων φυτικών λιπών συνεπάγεται την απαγόρευση ενός μεγάλου αριθμού προϊόντων σοκολάτας που αρέσουν στον κόσμο και τα οποία έχει συνηθίσει να καταναλώνει. Θεωρώ εν προκειμένω ότι είναι απολύτως περιττό. Αυτό που είναι ωστόσο σημαντικό είναι να υπάρχει ευκρινής σήμανση πάνω στη σοκολάτα, κάτι που νομίζω ότι έχει καλυφθεί από την πρόταση, καθώς έτσι μπορεί ο καταναλωτής να επιλέγει τα προϊόντα εκείνα που θέλει πραγματικά να αγοράσει και να καταναλώσει.
<P>
Επίσης, δεν είναι σίγουρο ότι ο Τρίτος Κόσμος ευνοείται στο σύνολό του από την απαγόρευση της χρήσης προσθέτων από άλλα φυτικά λίπη. Αφενός μεν θα αποβεί εις βάρος άλλων τροπικών λιπών όπως π.χ. το βούτυρο του karitι, κάτι που θα πλήξει ορισμένες χώρες, αφετέρου δε θα συρρικνωθεί κατά πάσα πιθανότητα η συνολική αγορά για τα προϊόντα σοκολάτας, και επομένως ίσως και η κατανάλωση βουτύρου του κακάο.
<P>
Το συμπέρασμά μου είναι ότι θα προτιμούσα να διατηρηθεί η παλαιά τάξη πραγμάτων με τους διάφορους κανονισμούς που ισχύουν στις διάφορες χώρες. Αφού όμως δεν μπορεί να γίνει αυτό, τότε θεωρώ ότι η κοινή θέση είναι αποδεκτή.

<SPEAKER ID=59 NAME="Sandbζk">
Κύριε Πρόεδρε, πιστεύω για πολλούς λόγους ότι κοντεύουμε να καταλήξουμε σε έναν καλό συμβιβασμό όσον αφορά την οδηγία για τα προϊόντα σοκολάτας και κακάο, ειδικά χάρη στις προσπάθειες του κύριου Paul Lannoye. Είμαι σαφώς υπέρ της ξεκάθαρης σήμανσης, διότι σημαίνει σωστή πληροφόρηση για τους καταναλωτές. Δεδομένου δε ότι σε κάποιες χώρες οι καταναλωτές γνώριζαν μέχρι τώρα ως σοκολάτα μόνο προϊόντα που χρησιμοποιούσαν το βούτυρο του κακάο ως φυσικό λίπος, είναι σημαντικό για τους πολίτες αυτών των χωρών να γνωρίζουν ότι θα χρησιμοποιούνται και άλλα φυτικά λίπη. Αντιθέτως, πιστεύω πως ούτε πρέπει ούτε μπορούμε να υπονοήσουμε ότι μια σοκολάτα που περιέχει π.χ. βούτυρο του karitι ως φυτικό λίπος είναι χειρότερης ποιότητας από μια σοκολάτα της οποίας το φυτικό λίπος προέρχεται από βούτυρο του κακάο. Δεν υπάρχει απολύτως κανένα αντικειμενικό κριτήριο για μια τέτοια κρίση και γι' αυτόν τον λόγο το Συμβούλιο δικαίως επιτρέπει στους καταναλωτές να αποφανθούν επί της ποιότητας. Δεν πρέπει να ξεχνάμε ότι το karitι αποτελεί εξίσου σημαντικό προϊόν διατροφής στις χώρες παραγωγής όσο το κακάο για τις χώρες που παράγουν κακάο. Κατά συνέπεια, πρέπει μια μελλοντική έρευνα των επιπτώσεων της εν λόγω οδηγίας στις αναπτυσσόμενες χώρες να συμπεριλάβει τόσο το κακάο όσο και το karitι. Το σημαντικότερο από όλα είναι κατά τη γνώμη μου τα φυτικά λίπη στη σοκολάτα να μην τροποποιούνται με τη βοήθεια ενζυματικών ή γονιδιακών επεμβάσεων. Μια τέτοια απαγόρευση είναι ο μοναδικός τρόπος για να μπορέσουμε να εγγυηθούμε στις αναπτυσσόμενες χώρες ότι θα έχουν τη δυνατότητα να εξάγουν τα προϊόντα που παράγουν με φυσικές μεθόδους.

<SPEAKER ID=60 LANGUAGE="FR" NAME="Grosstκte">
Κύριε Πρόεδρε, κυρία Επίτροπε, ως γνωστόν η γνήσια σοκολάτα από βούτυρο του κακάο χαρίζει ευεξία. Δεν συμβαίνει το ίδιο με αυτή την οδηγία, την οποία δεν χρειαζόμασταν καθόλου. Ούτε βεβαίως συμβαίνει το ίδιο με αυτή τη νοθευμένη με φυτικά λίπη σοκολάτα που προτείνει το Συμβούλιο, το οποίο δεν ακολούθησε δυστυχώς τις συστάσεις του Ευρωπαϊκού Κοινοβουλίου σε πρώτη ανάγνωση. Θα μπορούσαν άλλωστε να ειπωθούν πολλά για τη στάση ορισμένων αντιπροσωπειών στο πλαίσιο του Συμβουλίου.
<P>
Ο καταναλωτής έχει βαρεθεί πλέον να εξαπατάται. Τι προτείνει το Συμβούλιο για να αντιμετωπιστεί αυτή η κατάσταση; Μια άτολμη και δυσανάγνωστη πληροφόρηση κρυμμένη στην οπίσθια όψη της συσκευασίας. Δεν ζητάμε αυτό. Ο καταναλωτής δεν θα μπορεί να επιλέξει με πλήρη επίγνωση. Θέλουμε εμφανείς και σαφείς πληροφορίες στην κύρια όψη της συσκευασίας. Αυτό είχαμε επιτύχει στο Ευρωπαϊκό Κοινοβούλιο σε πρώτη ανάγνωση. Γνωρίζουμε πως το κόστος των λιπαρών ουσιών που μπορούν να υποκαταστήσουν το κακάο είναι πολύ χαμηλότερο. Γι' αυτό και οι μεγάλες βιομηχανίες είναι υπέρ της χρησιμοποίησης αυτών των ουσιών. Η πρόοδος άραγε της Ευρώπης συνίσταται στη διαρκή μείωση του κόστους; Λίγο μετράει σήμερα ο καταναλωτής, η προτίμησή του, η κοινή γνώμη που ζητά όλο και μεγαλύτερη διαφάνεια!
<P>
Ποιος μπορεί σήμερα να ισχυριστεί πως ελέγχει το περίφημο 5% των φυτικών λιπών που ενδέχεται να υποκαταστήσουν το γνήσιο βούτυρο του κακάο; Κανείς. Τι να κάνουμε λοιπόν; Ας εμπιστευτούμε ευτυχώς τις ΜΜΕ των βιοτεχνών σοκολατοποιών μας που θα πρέπει να εργαστούν βάσει ετικέτας ποιότητας. Αυτό ζητά ο καταναλωτής. Και κυρίως ας υποστηρίξουμε τον εισηγητή μας, τον κ. Lannoye.

<SPEAKER ID=61 NAME="Πρόεδρος">
. Ευχαριστώ πολύ, κυρία Grossetκte.

<CHAPTER ID=5>
Καλωσσρισμα
<SPEAKER ID=62 NAME="Πρόεδρος">
. Κυρίες και κύριοι βουλευτές, πριν συνεχίσουμε επιτρέψτε μου να καλωσορίσω εξ ονόματος όλων σας τον κύριο Herman De Croo, Πρόεδρο της Βουλής των Αντιπροσώπων του βελγικού κοινοβουλίου, ο οποίος βρίσκεται σήμερα ανάμεσά μας, καθώς και μια αντιπροσωπεία της Ομοσπονδιακής Συμβουλευτικής Επιτροπής για τα Ευρωπαϊκά Θέματα, επιτροπή της οποίας επίσης προεδρεύει ο κ. Herman de Croo.
<P>
(Χειροκροτήματα)
<P>
Αυτή τη στιγμή θα ήθελα να υπενθυμίσω την άριστη ποιότητα και τη σταθερότητα των σχέσεων μεταξύ του Ευρωπαϊκού Κοινοβουλίου και του βελγικού κοινοβουλίου, σχέσεις οι οποίες, χάρη στην προσήλωση της πλειοψηφίας των Βέλγων συναδέλφων μας στην ευρωπαϊκή υπόθεση, αποτελούσαν πάντα κάτι παραπάνω από απλές σχέσεις καλής γειτονίας, που συνιστούν κοινό καθήκον το οποίο συμμεριζόμαστε όλοι σε μεγάλο βαθμό. Στις παραμονές της Διακυβερνητικής Διάσκεψης, όπως και επ' ευκαιρία των εργασιών της συνέλευσης η οποία έχει επιφορτιστεί με την κατάρτιση του Ευρωπαϊκού Χάρτη των Ανθρωπίνων Δικαιωμάτων, το μόνο που μπορούμε να ευχηθούμε είναι οι σχέσεις μεταξύ του βελγικού κοινοβουλίου και του δικού μας θεσμικού οργάνου να παραμείνουν παραδειγματικές. Όλοι θα καταβάλουμε προσπάθειες ώστε η επίσκεψη του κυρίου Herman De Croo και των συναδέλφων του να στεφθεί με τη μέγιστη επιτυχία.

<CHAPTER ID=6>
Προϊόντα κακάο και σοκολάτας (συνέχεια)
<SPEAKER ID=63 LANGUAGE="FR" NAME="Ries">
Κύριε Πρόεδρε, κύριε De Croo, αγαπητοί συνάδελφοι, μετά από συζητήσεις είκοσι πέντε ετών να ' μαστε λοιπόν εδώ να συζητάμε και πάλι για τη σοκολάτα, μια τόσο γευστική ονομασία και εντούτοις ένα ζήτημα το οποίο προκαλεί τόσες έριδες. Τίθεται θέμα εναρμόνισης, προτίμησης, συνήθειας, σχεδόν πολιτισμού. Με δυο λόγια η σοκολάτα σπέρνει τη διχόνοια και οι διενέξεις δεν είναι ούτε ιδεολογικές ούτε καν εθνικές, ανεξαρτήτως τι μπορεί να πιστεύουν ορισμένοι.
<P>
Σας ερωτώ ποια είναι η ιδεολογία που υπαγορεύει την υπεράσπιση των χωρών που παράγουν κακάο. Εδώ βρισκόμαστε στη σφαίρα της ηθικής. Από κοινωνική άποψη μιλάμε για εκατομμύρια οικογένειες που ζουν από την παραγωγή του κακάο και έναντι των οποίων έχουμε αναλάβει επίσημες δεσμεύσεις. Πώς δικαιολογείται λοιπόν η μεγάλη αυτή καθυστέρηση; Εξήντα έξι μήνες για την εκπόνηση μιας μελέτης αξιολόγησης των επιπτώσεων αυτής της οδηγίας θα είναι αρκετός χρόνος για να προκληθούν ανεπανόρθωτες ζημιές στις εξαγωγικές δομές αυτών των χωρών. Είναι προφανές πως αυτές οι επιπτώσεις πρέπει να είναι εκ των προτέρων γνωστές.
<P>
Εάν πρέπει εξάλλου να υπάρξει εναρμόνιση, για έναν καταναλωτή πιο απαιτητικό από ποτέ σχετικά με την ποιότητα αυτού που τρώει και ο οποίος, παρεμπιπτόντως, δεν ζήτησε τίποτα και δεν θα κερδίσει απολύτως τίποτα από αυτή την υπόθεση, το πλέον στοιχειώδες είναι κατά τη γνώμη μου να μην υπάρχει ένδειξη ποιότητας ή οποιαδήποτε άλλη ετικέτα διάκρισης παρά στη σοκολάτα που περιέχει 100% κακάο, δηλαδή στην αληθινή σοκολάτα. Οποιαδήποτε άλλη εναρμόνιση θα κατοχυρώσει την ισοπέδωση, και ο καταναλωτής δεν θέλει μια τέτοια Ευρώπη.

<SPEAKER ID=64 NAME="Meijer">
Κύριε Πρόεδρε, οι κανόνες έχουν νόημα εφόσον έχουν στόχο την προστασία των πολιτών από την ισχύ του χρήματος, από τους κινδύνους για τη δημόσια υγεία και από τη φτώχεια. Εάν η ΕΕ θέτει κανόνες όσον αφορά την παραγωγή σοκολάτας, τότε αυτοί θα πρέπει να προσανατολίζονται προς την προστασία των παραγωγών κακάο στον Tρίτο Kόσμο, και συγκεκριμένα στην Αφρική. Οι κανόνες είναι επίσης σημαντικοί για την προστασία των καταναλωτών έναντι των γενετικών τροποποιήσεων και της χρησιμοποίησης μη αναμενόμενων υλικών. Τέλος, οι κανόνες είναι σημαντικοί για την προστασία των επαγγελμάτων στο εσωτερικό της Ευρώπης.
<P>
Αυτό που κινδυνεύει αυτή τη στιγμή να συμβεί είναι απολύτως αντίθετο με τα ανωτέρω. Θα πρέπει να δίδεται όλη η προτεραιότητα στο ελεύθερο εμπόριο; Αυτό ενδεχομένως να συμφωνεί με την ανάπτυξη την οποία τώρα επιχειρεί η ΕΕ, μια ανάπτυξη βάσει ενός σχεδίου Σοσιαλδημοκρατών και Χριστιανοδημοκρατών, προσανατολισμένου στα μέτρα προστασίας για μια όσο το δυνατόν ελευθερωμένη οικονομία, στο πλαίσιο της οποίας επιτρέπονται όλα και όπου η προώθηση του ανταγωνισμού και της ελεύθερης επιλογής των καταναλωτών κηρύσσεται ιερή. Το τίμημα που θα πρέπει να καταβληθεί, και συγκεκριμένα από τους Αφρικανούς αγρότες, είναι ιδιαίτερα υψηλό.
<P>
Εκτιμώ τις προσπάθειες του κ. Lannoye για τον περιορισμό όσο το δυνατόν περισσότερο των αρνητικών επιπτώσεων, αλλά θα ήταν ακόμη καλύτερο να διατηρηθεί η υφιστάμενη προστασία έναντι της χρησιμοποίησης άλλων προϊόντων εκτός από το βούτυρο του κακάο.

<SPEAKER ID=65 LANGUAGE="EN" NAME="Bushill-Matthews">
Κυκλοφόρησαν κάποια έγγραφα στους βουλευτές πριν από αυτή τη συγκεκριμένη συζήτηση, και θα ήθελα απλώς να τονίσω ένα τέτοιο έγγραφο από τον εισηγητή, στο οποίο αναφέρει πως οι μόνοι που θα επωφεληθούν από τη θέση σε ισχύ του κειμένου που προτείνεται από το Συμβούλιο θα είναι οι πολυεθνικές της σοκολάτας. Αν και σέβομαι τη δέσμευση του εισηγητή στον σκοπό του, ωστόσο προτείνω στο Σώμα να θεωρήσει ανόητη αυτή τη θεώρηση. Το ζήτημα αυτό δεν αφορά μόνο τις μεγάλες επιχειρήσεις: προβληματίζει έντονα τους απλούς καταναλωτές, εκατομμύρια απλούς καταναλωτές σε ολόκληρη την Ευρωπαϊκή Ένωση, οι οποίοι επιθυμούν, και τους αξίζει, να έχουν δικαίωμα επιλογής χωρίς να υπάρχουν αρνητικές σημάνσεις πάνω στα προϊόντα.
<P>
Ο κ. Lannoye λέει ότι γύρισε πίσω και κατέθεσε εκ νέου κάποιες από τις αρχικές τροπολογίες. Θα ήθελα να πω στο Σώμα πως πιστεύω ότι δεν είναι καιρός για πισωγυρίσματα - είναι καιρός να προχωρήσουμε, να πάμε μπροστά. Το ζήτημα αυτό αφορά την ενιαία αγορά, και το Σώμα δεν θα πρέπει να κλείνει τον δρόμο προς την ολοκλήρωση της ενιαίας αγοράς, αλλά θα πρέπει να την προωθεί ενεργά.
<P>
Αν μου επιτρέπετε, θα ήθελα να μοιραστώ με το Σώμα ένα σύντομο ιστορικό γεγονός που αφορά την πατρίδα μου: η πρώτη φορά που αναφέρεται πώληση σοκολάτας σε στερεά μορφή στο Ηνωμένο Βασίλειο ήταν το 1657, όταν ένας Γάλλος άνοιξε κατάστημα στο Λονδίνο. Επομένως, αν ήταν νόμιμο το 1657 να πωλεί ένας Γάλλος τις σοκολάτες του στο Λονδίνο, επιτρέψτε μου να πω στο Σώμα πως πιστεύω ότι 350 περίπου χρόνια αργότερα θα έπρεπε επιτέλους να είναι νόμιμο να πωλεί τις σοκολάτες του ένας Αγγλος, αλλά και οποιοσδήποτε άλλος πολίτης της Ευρωπαϊκής Ένωσης, σε ολόκληρη την Ευρωπαϊκή Ένωση, συμπεριλαμβανομένης και της πατρίδας του εισηγητή.
<P>
(Χειροκροτήματα)

<SPEAKER ID=66 LANGUAGE="SV" NAME="Paulsen">
Κύριε Πρόεδρε, τα 25 χρόνια συζητήσεων για την ύπαρξη ή μη της σοκολάτας και σχετικά με το τι είναι η σοκολάτα προσδίδουν στην ίδια την Ευρωπαϊκή Ένωση μια διάσταση γελοιότητας. Αυτή η συζήτηση βοηθά εμένα, ως παιδί του πολέμου, να καταλάβω πως ίσως οι λαοί της Ευρώπης να αλληλοεξοντώνονταν για αξίες μεγαλύτερες από αυτή της σοκολάτας. Ούτως ή άλλως δεν πρόκειται για ένα προϊόν βλαβερό για την υγεία. Η σοκολάτα, είτε σκανδιναβική είτε βελγική είτε αγγλική, δεν είναι επικίνδυνη. Δεν πρόκειται για ένα προϊόν που επηρεάζει σε κάποιον ιδιαίτερα μεγάλο βαθμό το περιβάλλον. Επομένως, όλη αυτή η υπόθεση είναι κάπως γελοία!
<P>
Σε ό,τι αφορά τις αναπτυσσόμενες χώρες, θέλω να πω ότι αν οι Αγγλοι, οι Σκανδιναβοί και άλλοι δεν φάνε την ίδια σοκολάτα που έτρωγαν ως παιδιά, τότε τα απογεύματα του Σαββάτου θα τρώνε σίγουρα ζαχαρωτά και γλυκά από ζελέ, οπότε ποιο το όφελος για τον Τρίτο Κόσμο;

<SPEAKER ID=67 LANGUAGE="SV" NAME="Arvidsson">
Κύριε Πρόεδρε, δεν μπορούμε εμείς εδώ στο Ευρωπαϊκό Κοινοβούλιο να υποστηρίζουμε ότι κάποιο είδος σοκολάτας είναι καλύτερο από κάποιο άλλο ούτε μπορούμε να πούμε ότι ένα είδος σοκολάτας έχει καλύτερη γεύση από ένα άλλο. Πρέπει να αφήσουμε τον καταναλωτή να κρίνει ποια σοκολάτα είναι καλύτερη και γευστικότερη. Η επιλογή του καταναλωτή είναι η θεμελιώδης αρχή της οικονομίας της αγοράς και δεν θα πρέπει ως πολιτικοί να φερόμαστε σαν κηδεμόνες.
<P>
Στη δεκαετία του ' 70 ο τότε Πρωθυπουργός της Μάλτας, κ. Dom Mintoff, προσπάθησε να μειώσει τις εισαγωγές σοκολάτας καθώς και την κατανάλωση σοκολάτας από τους κατοίκους της Μάλτας και τους τουρίστες. Με κινεζική βοήθεια κατασκευάστηκε στο νησί ένα εργοστάσιο παρασκευής σοκολάτας, όμως η εγχώρια σοκολάτα δεν άρεσε στους καταναλωτές και η κατανάλωση μειώθηκε. Αν κατευθύνουμε την εξέλιξη έτσι ώστε στην ΕΕ να απομείνει ένα μόνο είδος σοκολάτας, κινδυνεύουν να βγουν χαμένες οι χώρες που παράγουν κακάο, διότι υπάρχει μεγάλος κίνδυνος να μειωθεί σημαντικά η συνολική κατανάλωση σοκολάτας στην ΕΕ. Ας μην κάνουμε λοιπόν το ίδιο λάθος που έκανε ο Dom Mintoff.
<P>
Η πρόταση να αναγράφονται στην κύρια όψη της συσκευασίας κάποιου είδους σοκολάτας πληροφορίες αναφορικά με τη σύστασή της δημιουργεί διακρίσεις και είναι αδικαιολόγητη. Θα έμοιαζε μάλλον με προειδοποίηση όπως αυτές που αναγράφονται στα πακέτα των τσιγάρων.
<P>
Κύριε Πρόεδρε, ο πόλεμος της σοκολάτας μαίνεται επί 25 χρόνια στην ΕΕ. Μας έχει γελοιοποιήσει, εμάς ως πολιτικούς και την ΕΕ ως θεσμό. Στην ΕΕ του αύριο και σε μια κοινωνία της ποικιλομορφίας πρέπει να εξακολουθήσει να υπάρχει χώρος για δύο είδη σοκολάτας. Μας δίνεται τώρα η δυνατότητα, διαφυλάσσοντας την αξιοπρέπεια όλων των εμπλεκομένων μερών, να θέσουμε τέλος στον 25ετή ευρωπαϊκό πόλεμο της σοκολάτας. Γι' αυτόν τον λόγο πρέπει να ακολουθήσουμε την κοινή θέση μέχρι κεραίας.

<SPEAKER ID=68 NAME="Sterckx">
Κύριε Πρόεδρε, είμαι Βέλγος και δεν είμαι εναντίον της κοινής θέσης. Εάν η σοκολάτα, την οποία λατρεύω, ήταν σε κίνδυνο, εάν η παράδοση των Βέλγων παραγωγών σοκολάτας ήταν σε κίνδυνο, τότε φυσικά θα ήμουν αντίθετος.
<P>
Σήμερα αγόρασα εδώ στο Στρασβούργο ένα κομμάτι σοκολάτα, και ο Γάλλος πωλητής μου κατέστησε απολύτως σαφές τι αγόρασα. Στην όψη του προϊόντος υπήρχαν τα εξής: Prestige noir intense 72% cacao και με χρυσά γράμματα αναφερόταν ότι, και αυτό είναι ιδιαίτερο για τη Γαλλία, πρόκειται για βελγική σοκολάτα (chocolat belge). Επομένως, γνωρίζω τι έχω αγοράσει.
<P>
Με την ανά χείρας οδηγία νομίζω ότι οι παραγωγοί σοκολάτας ποιότητας θα είναι ευκολότερο να διαχωρίζονται θετικά από τους άλλους, εφόσον το επιθυμούν.
<P>
Σε ένα σημείο θα ήθελα να συμφωνήσω με τον εισηγητή. Οι παραγωγοί κακάο, οι μικροί αγρότες στις φτωχές χώρου του Τρίτου Κόσμου, είναι ευάλωτοι. Αυτό θα πρέπει να το λάβουμε σοβαρά υπόψη, και γι' αυτό είμαι υπέρ της άποψης μετά από δύο χρόνια από την έναρξη εφαρμογής της οδηγίας να πραγματοποιηθεί από την Επιτροπή μια μελέτη για τις επιπτώσεις της. Επομένως, ας ρυθμίσουμε επιτέλους αυτή την υπόθεση και ας φροντίσουμε ο καθένας να μπορεί να απολαύσει τη σοκολάτα που επιθυμεί, ώστε να δημιουργηθεί πραγματική εσωτερική αγορά και για τη σοκολάτα.

<SPEAKER ID=69 NAME="Wallstrφm">
Κύριε Πρόεδρε, αξιότιμοι βουλευτές, η κοινή θέση για τα προϊόντα σοκολάτας και κακάο είναι αποτέλεσμα μακρών και περίπλοκων συζητήσεων. Αποτελεί έναν εύθραυστο αλλά ισορροπημένο συμβιβασμό που επετεύχθη με δυσκολία.
<P>
Με την κοινή θέση θεσπίζεται η ελεύθερη διακίνηση των προϊόντων σοκολάτας και κακάο, θέτοντας όμως αυστηρές προϋποθέσεις σε ό,τι αφορά την παραγωγή καθώς και την πληροφόρηση των καταναλωτών. Στην ελάχιστη ποσότητα κακάο που σύμφωνα με την οδηγία απαιτείται επιτρέπεται η προσθήκη άλλων φυτικών λιπών πέραν του βουτύρου του κακάο - με ανώτατο όμως όριο το 5%. Επιτρέπεται η χρήση εκείνων μόνο των ουσιών που αναγράφονται στο παράρτημα. Είναι όλες τροπικής προέλευσης και παράγονται στις χώρες ΑΚΕ. Πρέπει να υπάρχει ξεχωριστή αναφορά σε αυτές τις ουσίες, η οποία όμως πρέπει να βρίσκεται στο ίδιο οπτικό πεδίο που βρίσκεται η ονομασία και ο πίνακας των συστατικών. Οι καταναλωτές μπορούν τότε να διαλέγουν και να ξεχωρίζουν αυτά τα προϊόντα από εκείνα που παρασκευάζονται αποκλειστικά από κακάο.
<P>
Αυτές οι προϋποθέσεις και οι περιορισμοί, που δεν σχετίζονται με θέματα υγείας, αποτελούν το κέντρο βάρους της ισορροπίας της κοινής θέσης. Πέραν αυτού, η κοινή θέση απαντά στα ερωτήματα και στους προβληματισμούς των καταναλωτών, των χωρών που παράγουν κακάο και των εκείνων που παράγουν σοκολάτα, με ή χωρίς φυτικά λίπη. Οποιαδήποτε τροποποίηση θα κλονίσει σοβαρά την ισορροπία της συμφωνίας στην οποία κατέληξε το Συμβούλιο και μάλλον θα ήταν καταδικασμένη σε αποτυχία.
<P>
Η σύσταση του Κοινοβουλίου που προέκυψε από τη δεύτερη ανάγνωση περιέχει δύο προτάσεις τροπολογίας. Στην πρώτη επαναλαμβάνεται η πολιτική της Επιτροπής και μπορεί να εγκριθεί. Η δεύτερη δεν έχει βασικά θέση σε μια ειδική οδηγία, διότι το θέμα της διάθεσης στην ευρωπαϊκή αγορά γενετικά τροποποιημένων οργανισμών πρέπει να εξεταστεί κατά τρόπο ενιαίο και σφαιρικό, κάτι που γίνεται στα πλαίσια των κανονισμών περί εκούσιας διασποράς στο περιβάλλον οργανισμών γενετικά τροποποιημένων, ή στον κανονισμό σχετικά με τις νέες μορφές τροφίμων και νέες μορφές συστατικών των τροφίμων. Ωστόσο, η δεύτερη πρόταση τροπολογίας μπορεί να γίνει δεκτή κατ' αρχήν, πρέπει να εξεταστούν εις βάθος οι επιπτώσεις αυτών των προτάσεων τροπολογίας βάσει των αρχών του ΠΟΕ και του Πρωτοκόλλου του Μόντρεαλ. Οι άλλες προτάσεις τροπολογίας που απορρίφτηκαν από τη Γενική Διεύθυνση του Περιβάλλοντος της Επιτροπής αναφέρονται σε θέματα ουσιαστικής σημασίας για την ισορροπία της κοινής θέσης, και επομένως δεν μπορούν να γίνουν δεκτές.
<P>
Η κοινή θέση συνεπάγεται έναν ουσιαστικό συμβιβασμό και μια σαφή πρόοδο σε σχέση με την ισχύουσα νομοθεσία, η οποία υφίσταται από τις αρχές της δεκαετίας του ' 70 και είναι εντελώς ανεπαρκής, ειδικά σε ό,τι αφορά τη σήμανση και την πληροφόρηση των καταναλωτών. Εν κατακλείδι, για τους προαναφερθέντες λόγους μόνο οι προτάσεις τροπολογίας 1 και 2 μπορούν να γίνουν δεκτές.

<SPEAKER ID=70 LANGUAGE="PT" NAME="Queirσ">
Κύριε Πρόεδρε, θα ήθελα να παρέμβω επί διαδικαστικού για να υπεραμυνθώ της οφειλόμενης κατανόησης προς το Ευρωπαϊκό Κοινοβούλιο και τα μέλη του. Όπως όλοι θυμόμαστε, κατά την τελευταία σύνοδο Ολομελείας που πραγματοποιήθηκε εδώ στο Στρασβούργο το Ευρωπαϊκό Κοινοβούλιο συζήτησε και ενέκρινε ένα ψήφισμα δια του οποίου εξέφραζε την ανησυχία του και κατήγγελλε τις δύσκολες συνθήκες υπό τις οποίες οι δημοσιογράφοι ασκούν το λειτούργημά τους στην Αγκόλα, τις απανωτές δίκες στις οποίες σύρονται διαρκώς, και συνεπώς την έλλειψη ελευθερίας έκφρασης και ελευθερίας του Τύπου που συνεπάγεται μια τέτοια κατάσταση.
<P>
Στην προαναφερθείσα συζήτηση παρενέβη, μεταξύ άλλων, ο κύριος Mαrio Soares, ο οποίος συνυπέγραψε επίσης το ψήφισμα, που εγκρίθηκε δια πλειοψηφίας. Όλως περιέργως η κυβέρνηση της Αγκόλα αντέδρασε στην παρέμβαση του κυρίου Mαrio Soares στην εν λόγω συζήτηση, διαμέσου ενός Υπουργού, αλλά και ενός βουλευτή της, καταφεύγοντας στη δυσφήμιση, τη συκοφαντία και τις προσβολές, επιρρίπτοντας κατηγορίες χωρίς καμία απόδειξη στον συνάδελφό μας ότι είναι δήθεν ένας από τους βασικούς ωφελημένους από το λαθρεμπόριο διαμαντιών και ελεφαντόδοντου που υποτίθεται πως διαπράττεται από την UNITA, τον κύριο αντίπαλο του MPLA στην Αγκόλα.
<P>
Συμβαίνει όμως αυτές οι απαράδεκτες δηλώσεις της κυβέρνησης της Αγκόλα να θίγουν εκτός από τον Mαrio Soares και όλους όσους, όπως εμείς, ενέκριναν το εν λόγω ψήφισμα. Κύριε Πρόεδρε, υπό αυτές τις περιστάσεις θα ήθελα εδώ να εκφράσω την απόλυτη συμπαράστασή μου στον Mαrio Soares έναντι αυτής της δυσφημιστικής εκστρατείας της οποίας αποτέλεσε στόχο, ζητώντας παράλληλα από την κυρία Πρόεδρο του Ευρωπαϊκού Κοινοβουλίου να διαβιβάσει δια της κατάλληλης οδού στις αρχές της Αγκόλα την έντονη και γεμάτη αγανάκτηση διαμαρτυρία του Κοινοβουλίου για τις προσβολές που εξαπολύθηκαν ενάντια και σε αυτό το Σώμα, οι οποίες συνιστούν συν τοις άλλοις μια απαράδεκτη επέμβαση στην αρχή της ανεξαρτησίας της οποίας απολαύουν οι βουλευτές κατά την εκτέλεση της εντολής τους.
<P>
(Χειροκροτήματα)

<SPEAKER ID=71 LANGUAGE="PT" NAME="Seguro">
Κύριε Πρόεδρε, κυρίες και κύριοι βουλευτές, θα ήθελα να υποστηρίξω εξ ολοκλήρου την παρέμβαση του βουλευτή κυρίου Luνs Quierσ επί της προκειμένης υπόθεσης και να προσθέσω ένα ακόμη στοιχείο σε αυτή τη συζήτηση.
<P>
Στην τελευταία σύνοδο του Φεβρουαρίου διεξήχθη μια συζήτηση σχετικά με την κατάσταση στην Αγκόλα, και το Ευρωπαϊκό Κοινοβούλιο ενέκρινε ένα ψήφισμα. Ως απάντηση στο συγκεκριμένο ψήφισμα, ο κύριος Πρέσβης της Αγκόλας στο Παρίσι απηύθυνε μια επιστολή προς το Ευρωπαϊκό Κοινοβούλιο. Στην επιστολή αυτή, αντίγραφο της οποίας έχω μαζί μου, εκφράζει υπονοούμενα σχετικά με το ότι κάποιος συνάδελφός μας σε αυτό το Σώμα, ο κ. Mαrio Soares, έχει πολιτικές, ιδεολογικές και "άλλου είδους» διασυνδέσεις με τον εγκληματία πολέμου Jonas Savimbi. Πέραν αυτής της επιστολής υπήρξαν μεταγενέστερες δηλώσεις, οι οποίες είναι ψευδείς, προσβλητικές και έχουν ως στόχο να αμαυρώσουν την αξιοπρέπεια και την τιμή ενός συναδέλφου μας σε αυτό το Σώμα, ο οποίος είχε επιτελέσει με άριστο τρόπο τα καθήκοντά του στο αξίωμα του Προέδρου της Δημοκρατίας ενός κράτους μέλους της Ευρωπαϊκής Ένωσης.
<P>
Κύριε Πρόεδρε, στους κόλπους αυτού του Σώματος και στο πλαίσιο του δημοκρατικού πολιτεύματος όλοι έχουμε το δικαίωμα να εκφράζουμε τη γνώμη μας. Μπορούμε να συμφωνήσουμε ή να διαφωνήσουμε. Αυτό που είναι απαράδεκτο είναι να επιτρέπεται σε ένα κράτος το οποίο έχει σχέσεις την Ευρωπαϊκή Ένωση να απαντάει εξαπολύοντας επίθεση ενάντια στην αξιοπρέπεια και την τιμή ενός συναδέλφου μας σε αυτό το Σώμα.
<P>
Γι' αυτό, κύριε Πρόεδρε, θέτω το εξής ερώτημα: το Προεδρείο του Ευρωπαϊκού Κοινοβουλίου έχει ήδη απαντήσει στην κυβέρνηση της Αγκόλα μέσω του Πρεσβευτή της τελευταίας στο Παρίσι; Αν ναι, ποια ήταν η απάντηση που δόθηκε; Σε περίπτωση που δεν έχει απαντήσει ακόμη, είναι απαραίτητο να λάβει το Σώμα αυτό μια σαφή και αταλάντευτη θέση απόρριψης της στάσης της κυβέρνησης της Αγκόλα απέναντι στον συνάδελφό μας, δηλαδή της στάσης της απέναντι στο Ευρωπαϊκό Κοινοβούλιο, που αποτελεί έναν χώρο ελευθερίας και δημοκρατίας όπου όλοι έχουμε το δικαίωμα να εκφράζουμε τη γνώμη μας.
<P>
(Χειροκροτήματα)

<SPEAKER ID=72 NAME="Πρόεδρος">
. Αγαπητοί συνάδελφοι, συμμερίζομαι τους πολιτικούς και τους θεσμικούς λόγους καθώς και τους λόγους ανθρωπισμού που οδήγησαν σε αυτές τις παρεμβάσεις. Δίνω τώρα τον λόγο και στον κύριο Pacheco, επειδή μου τον ζήτησε, αλλά δεν θα ακολουθήσει άλλη παρέμβαση γιατί δεν θεωρώ σωστό να ανοίξουμε μια συζήτηση σχετικά με ένα θέμα που είναι βέβαια σημαντικό, αλλά εκτός ημερήσιας διάταξης. Στη συνέχεια θα ανακοινώσω επίσης τις αποφάσεις που ελήφθησαν ή απερρίφθησαν από την Πρόεδρό μας, καθώς και τις ενέργειες στις οποίες θα προβεί, σε κάθε περίπτωση εξ ονόματός σας.

<SPEAKER ID=73 LANGUAGE="PT" NAME="Pacheco Pereira">
Κύριε Πρόεδρε, συμμερίζομαι τις ενστάσεις των κυρίων βουλευτών που τοποθετήθηκαν προηγουμένως όσον αφορά το απαράδεκτο του γεγονότος ότι η κυβέρνηση μιας χώρας όπως είναι η Αγκόλα, η οποία εδώ και πολλά χρόνια σέρνει στην περιοχή έναν εμφύλιο πόλεμο και που κατηγορείται διεθνώς από διάφορες οργανώσεις για κυβερνητική διαφθορά, έχει το θράσος να επιτίθεται κατά της ελευθερίας της έκφρασης ενός βουλευτή του Ευρωπαϊκού Κοινοβουλίου, που δεν έκανε τίποτα άλλο από το να ασκεί κριτική στην καταπάτηση των ανθρωπίνων δικαιωμάτων στην Αγκόλα.
<P>
Αλλά θα ήθελα επίσης να δηλώσω ξεκάθαρα ότι το ζητούμενο δεν είναι μόνο, σε επίπεδο ευρωπαϊκών θεσμικών οργάνων, να υπάρχει μια διαμαρτυρία και μια εκδήλωση απόρριψης εκ μέρους του Ευρωπαϊκού Κοινοβουλίου. Καλό θα ήταν το Συμβούλιο, του οποίου προεδρεύει σήμερα ο Πρωθυπουργός της Πορτογαλίας, να απαντήσει με το ίδιο σθένος στις κριτικές που ασκήθηκαν σε έναν Πορτογάλο βουλευτή αυτού του Σώματος και να μην τηρεί την αμφιταλαντευόμενη στάση που έδειξε απέναντι στην προσβολή που η κυβέρνηση της Αγκόλα εξαπέλυσε ενάντια στον συγκεκριμένο βουλευτή αυτού του Κοινοβουλίου καθώς και ενάντια στα θεσμικά όργανα της Ευρωπαϊκής Ένωσης. Επομένως, το παρόν Κοινοβούλιο εκφράζει τη σαφή απόρριψή του σχετικά με τη στάση της Αγκόλα και ευελπιστεί ότι και η Προεδρία του Συμβουλίου της Ένωσης θα σταθεί ικανή να εκφράσει με σαφήνεια αυτή την απόρριψη και να πάψει να τηρεί σιγή ιχθύος μπροστά σε αυτές τις κατηγορίες.

<SPEAKER ID=74 NAME="Πρόεδρος">
. Συγχαίρω τους συναδέλφους Queirσ, Seguro και Pacheco για τις παρεμβάσεις τους. Η Πρόεδρός μας θα γνωστοποιήσει τις διαμαρτυρίες αυτές στους επίσημους εκπροσώπους της Αγκόλα και θα διαβιβάσει το αίτημα που υπεβλήθη στον Πρόεδρο του Συμβουλίου προκειμένου να αναληφθεί και εκ μέρους του Συμβουλίου και του Προεδρεύοντός του μια πρωτοβουλία που θα καταδικάζει αυτές τις αχαρακτήριστες επιθέσεις.
<P>
Προχωρούμε τώρα στην Ώρα των Ψηφοφοριών.

<CHAPTER ID=7>
ΨΗΦΟΦΟΡIΕΣ
<SPEAKER ID=75 LANGUAGE="EN" NAME="Wijkman">
εισηγητής. (EN) Κύριε Πρόεδρε, λυπάμαι που επιφέρω κάποιες μικρές επιπλοκές στη διάταξη των εργασιών της Ολομέλειας. Μετά από διαβουλεύσεις με άλλα μέλη της Επιτροπής Ανάπτυξης και Συνεργασίας απευθύνω έκκληση σε εσάς να αναβάλετε για αύριο την ψηφοφορία επί αυτού του κανονισμού.
<P>
Υπάρχουν ουσιαστικά δύο λόγοι γι' αυτό. Ο ένας είναι ότι η προθεσμία για την αίτηση για χωριστές ψηφοφορίες επί των τροπολογιών έληγε εχθές στις 19.00. Εξαιτίας κάποιας παρεξήγησης η αίτηση αυτή δεν έγινε εγκαίρως. Θα ήταν κατά τη γνώμη μου ατυχές να προχωρήσουμε σε συνολική ψηφοφορία σήμερα. Ατυπες διαβουλεύσεις με το Συμβούλιο με κάνουν να πιστεύω ότι υπάρχουν πολλές πιθανότητες να καταφέρουμε να συμβιβάσουμε τις διαφορές που υπάρχουν ανάμεσα στο Συμβούλιο και το Κοινοβούλιο, αλλά αν διεξαγάγουμε συνολική ψηφοφορία μπορεί να χάσουμε αυτή την ευκαιρία.
<P>
Ο άλλος λόγος έχει να κάνει με την επιτροπολογία. Θα ήταν επωφελείς ενδεχόμενες περαιτέρω συζητήσεις μεταξύ των πολιτικών ομάδων πάνω σε ορισμένες λεπτομέρειες όσον αφορά κάποιες από τις τροπολογίες. Ως εκ τούτου, θέλω να σας ζητήσω ως εισηγητής να κάνετε δεκτή την πρότασή μου περί αναβολής.
<P>
(Η ψηφοφορία αναβάλλεται για την αυριανή Ώρα των Ψηφοφοριών)
<P>

<P>
Σύσταση για τη δεύτερη ανάγνωση (Α5-0048/2000), εξ ονόματος της Επιτροπής Ανάπτυξης και Συνεργασίας, σχετικά με την κοινή θέση του Συμβουλίου εν όψει της έγκρισης κανονισμού του Ευρωπαϊκού Κοινοβουλίου και του Συμβουλίου όσον αφορά μέτρα για την προώθηση της διατήρησης και της αειφόρου διαχείρισης τροπικών δασών και άλλων δασών στις αναπτυσσόμενες χώρες (12487/1/1999 - C5-0014/2000 - 1999/0015(COD)) (εισηγητής: ο κ. Fernαndez Martνn)

<SPEAKER ID=76 LANGUAGE="EN" NAME="Wallstrφm">
Για να επαναλάβω απλώς όσα δήλωσε εχθές ο συνάδελφός μου Poul Nielson, η θέση της Επιτροπής όσον αφορά τις τροπολογίες έχει ως εξής.
<P>
Η Επιτροπή υποστηρίζει κατ' αρχήν την τροπολογία αριθ. 11 και υποστηρίζει επίσης τις τροπολογίες αριθ. 4, 7, 9, 10, 13, 14 και 15. Η Επιτροπή δεν υποστηρίζει τις τροπολογίες αριθ. 1, 2, 3, 5, 6, 8 και 12.
<P>
(Το Σώμα εγκρίνει την κοινή θέση (όπως τροποποιήθηκε))
<P>
Σύσταση για τη δεύτερη ανάγνωση (Α5-0043/2000), εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την κοινή θέση του Συμβουλίου εν όψει της έγκρισης της οδηγίας του Ευρωπαϊκού Κοινοβουλίου και του Συμβουλίου σχετικά με τις λιμενικές εγκαταστάσεις παραλαβής αποβλήτων πλοίου και καταλοίπων φορτίου (11195/1/1999 - C5-0251/1999 - 1998/0249(COD)) (εισηγητής: ο κ. Bouwman)
<P>
Τροπολογία αριθ. 6:

<SPEAKER ID=77 NAME="Bouwman">
Κύριε Πρόεδρε, θα ήθελα να αναφερθώ στις συνέπειες της διαφιλονικούμενης ψηφοφορίας. Συνήθως στους κοινοβουλευτικούς κύκλους πραγματοποιείται κατ' αρχάς ψηφοφορία για την περισσότερο ακραία πρόταση και στη συνέχεια για τη λιγότερο ακραία. Σε αυτή τη διαφιλονικούμενη ψηφοφορία εμείς ψηφίσαμε πρώτα για τη λιγότερο ακραία και στη συνέχεια για την ακραία πρόταση. Δεδομένου ότι είμαι σχετικά νέος σε αυτό το Κοινοβούλιο δεν γνωρίζω πώς καταλήγουμε σε μια λύση, αλλά σε κάθε περίπτωση θα ήθελα να προτείνω σε όλους όσους ανησυχούν για το περιβάλλον και είναι υπέρ της αρχής του "ο ρυπαίνων πληρώνει"; να ψηφίσουν υπέρ και των δύο ξεχωριστών μερών.
<P>
(Το Σώμα εγκρίνει την κοινή θέση (όπως τροποποιήθηκε))
<P>
Σύσταση για τη δεύτερη ανάγνωση (Α5-0040/2000), εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά τον οδικό τεχνικό έλεγχο των οχημάτων επαγγελματικής χρήσεως που κυκλοφορούν στην Κοινότητα (11287/1/1999 - C5­0323/1999 - 1998/0097(COD)) (εισηγητής: ο κ. Piecyk)
<P>
(Το Σώμα εγκρίνει την κοινή θέση (όπως τροποποιήθηκε))
<P>

<P>
Αιτιολογήσεις ψήφου- Σύσταση για τη δεύτερη ανάγνωση (Α5-0048/2000) (εισηγητής: ο κ. Fernαndez Martνn)

<SPEAKER ID=78 LANGUAGE="FR" NAME="Laguiller">
Κύριε Πρόεδρε, υπερψήφισα τις λογικές σκέψεις που διατυπώθηκαν όσον αφορά την περιβαλλοντική καταστροφή που απειλεί τον πλανήτη εάν συνεχιστεί η σημερινή πορεία. Ωστόσο, οι ανησυχίες καταπνίγηκαν μέσα σε ένα σύμφυρμα διστακτικών δηλώσεων.
<P>
Ούτε η Επιτροπή των Βρυξελλών ούτε το Ευρωπαϊκό Κοινοβούλιο επιθυμούν να αναλάβουν δράση και ούτε καν υποδεικνύουν σαφώς τους υπευθύνους μιας καταστροφικής περιβαλλοντικής εξέλιξης.
<P>
Τα ευρωπαϊκά θεσμικά όργανα περιορίζονται σε ευσεβείς πόθους για την προστασία π.χ. των τροπικών δασών, ενώ τα μεγάλα μονοπώλια του τομέα των δασών και δασικών προϊόντων, οι βιομηχανικοί καταστροφείς των δασών σε αρκετές χώρες της Νοτιοανατολικής Ασίας και της Αφρικής, επιβάλλουν τις μηχανορραφίες τους στους ντόπιους πληθυσμούς, και αυτοί οι καταστροφείς είναι πασίγνωστοι.
<P>
Σε κάποιες φτωχές χώρες βεβαίως τα δάση καταστρέφονται από τον πληθυσμό, ο οποίος προβαίνει σε ενέργειες αποψίλωσης είτε για να εξεύρει στοιχειώδεις πόρους εισοδήματος είτε για να εκχερσώσει μια εδαφική έκταση ως μόνο τρόπο για να αποκτήσει πρόσβαση σε αυτή.
<P>
Αποτελεί όμως καθαρή υποκρισία να διατεινόμαστε πως ενσωματώνουμε την περιβαλλοντική διάσταση στη διαδικασία ανάπτυξης, όταν οι ιθύνουσες τάξεις των πλούσιων χωρών κλείνουν ουσιαστικά τον δρόμο της ανάπτυξης στις φτωχές χώρες και καθηλώνουν την πλειοψηφία των πληθυσμών τους στη φτώχεια.

<SPEAKER ID=79 LANGUAGE="FR" NAME="Souchet">
Το κείμενο της έκθεσης που μας προτείνεται σήμερα απαντά σε μια ανάγκη, στην ανάγκη να διατηρηθούν τα τροπικά δάση. Η Ευρωπαϊκή Ένωση και τα κράτη μέλη της φέρουν πράγματι ευθύνη για την προστασία ενός οικοσυστήματος απαραίτητου για την ισορροπία του περιβάλλοντος ολόκληρου του πλανήτη. Η ευθύνη αυτή συνδέεται κατ' αρχάς με την ιστορία και με τις δεσμεύσεις των κρατών μελών έναντι χωρών όπου βρίσκεται το μεγαλύτερο μέρος αυτών των δασών. Αυτοί οι ιστορικοί δεσμοί και αυτή η εμπειρογνωμοσύνη πρέπει να αξιοποιηθούν για την προστασία του εν λόγω οικοσυστήματος. Από την άλλη πλευρά φέρουμε ευθύνη ως καταναλωτές: πολλά προϊόντα που καταναλώνονται στην Ευρώπη προέρχονται από αυτές τις περιοχές και οι επιπτώσεις τους στα δάση είναι κατά κύριο λόγο αρνητικές.
<P>
Τέλος, στην επικράτεια των κρατών μελών της Ευρωπαϊκής Ένωσης, και ειδικά της Γαλλίας, περιλαμβάνονται σημαντικές ζώνες τροπικών δασών. Ιδιαίτερα το διαμέρισμα της Γαλλικής Γουινέας καλύπτεται σχεδόν εξολοκλήρου με αυτό το είδος βλάστησης. Χρειάζεται ιδιαίτερα να καταστεί δυνατή μια πραγματική ανάπτυξη αυτών των ζωνών με σεβασμό του πολιτισμού και των παραδόσεων των κατοίκων τους, χωρίς να τις καθηλώσουμε σε έναν αμιγώς παθητικό ρόλο περιβαλλοντικής διατήρησης.
<P>
Η Ευρωπαϊκή Ένωση μπορεί να συμβάλει σε αυτόν τον τομέα εάν καταφέρει να συντονίσει τις προσπάθειες και τις αρμοδιότητες χωρίς να επιδιώκει να ελέγχει και να επιβάλει μια ενιαία στρατηγική στα κράτη μέλη. Γι' αυτό υποστηρίξαμε τις τροπολογίες της Ομάδας του Ευρωπαϊκού Λαϊκού Κόμματος και των Ευρωπαίων Δημοκρατών που διατηρούν την απαραίτητη ευελιξία σε ολόκληρο το σύστημα.
<P>
Σύσταση για τη δεύτερη ανάγνωση (Α5-0043/2000) (εισηγητής: ο κ. Bouwman)

<SPEAKER ID=80 NAME="Berthu">
Το πρόσφατο ναυάγιο του πετρελαιοφόρου Erika στα ανοιχτά των ακτών της Βρετάνης έκανε το ευρύ κοινό να συνειδητοποιήσει το πρόβλημα, μεταξύ άλλων, του «καθαρισμού δεξαμενών από αέρια», των απάνθρωπων απορρίψεων χρησιμοποιημένων λαδιών, καταλοίπων και άλλων αποβλήτων φορτίου πλοίου στις οποίες προβαίνουν ανενδοίαστα ανοιχτά της θάλασσας ορισμένοι πλοίαρχοι. Πράγματι, ενώ επισήμως είχαν κλείσει τα ρήγματα του ναυαγίου, στρώματα πετρελαίου συνέχιζαν να φθάνουν στην ακτή, αποδεικνύοντας είτε πως σημειώνονταν άλλες διαρροές είτε πως πλοία που έπλεαν στην περιοχή επωφελούνταν από την κατάσταση για να καθαρίσουν τις δεξαμενές τους είτε πως συνέβαιναν κατά πάσα πιθανότητα και τα δύο ταυτόχρονα. Στη ζούγκλα των θαλάσσιων μεταφορών οι τακτικές αυτού του είδους είναι δυστυχώς συχνό φαινόμενο. Συμβάλλουν στη μετατροπή των θαλασσών και των παραλιών μας σε σκουπιδότοπους και θέτουν σε κίνδυνο την οικολογική ισορροπία του θαλάσσιου περιβάλλοντος.
<P>
Ωστόσο, συμβαίνει το Ευρωπαϊκό Κοινοβούλιο να εξετάζει σήμερα σε δεύτερη ανάγνωση ένα σχέδιο οδηγίας που συζητείται εδώ και δύο χρόνια και που μεταφέρει σε κοινοτικό επίπεδο τις συνέπειες της Διεθνούς Σύμβασης για την Πρόληψη της Ρύπανσης από Πλοία (Σύμβαση MARPOL), του 1973, η οποία επικυρώθηκε από όλα τα κράτη μέλη. Η Σύμβαση αυτή επιβάλλει στα πλοία να απομακρύνουν τα απόβλητά τους, κατά τη διάρκεια στάθμευσής τους σε ενδιάμεσους λιμένες, στις προβλεπόμενες λιμενικές εγκαταστάσεις υποδοχής αποβλήτων και ζητά αντίστοιχα από τα κράτη μέρη της Σύμβασης να διαθέτουν τις κατάλληλες εγκαταστάσεις. Δεν μπορούμε επομένως παρά να επικροτήσουμε το σχέδιο ευρωπαϊκής οδηγίας που θα επιτρέψει την εφαρμογή αυτών των αρχών.
<P>
Ταυτόχρονα όμως θέλουμε να θέσουμε το καίριο ερώτημα τι θα γίνει με τους ελέγχους. Το σχέδιο οδηγίας προβλέπει πως τα πλοία που σταθμεύουν σε ενδιάμεσο λιμένα της Κοινότητας δεν θα μπορούν να αποπλέουν παρά κατόπιν επίδειξης πιστοποιητικών που θα αποδεικνύουν πως τα απόβλητα και τα κατάλοιπά τους απομακρύνθηκαν πράγματι στις κατάλληλες εγκαταστάσεις υποδοχής. Τι θα γίνει όμως με τα πλοία που φθάνουν από λιμένες εκτός της Κοινότητας; Θα τους ζητούνται επίσης πιστοποιητικά; Και πώς θα ελέγχονται τα πλοία που διέρχονται χωρίς να σταθμεύουν σε ενδιάμεσο λιμένα;
<P>
Θεωρούμε κατ' αρχάς πως οι λιμένες των κρατών μελών θα πρέπει να απαγορεύουν την προσέγγιση και στάθμευση σε όσα πλοία δεν προσκομίζουν τέτοιου είδους πιστοποιητικά, έστω κι αν έρχονται από ύδατα εκτός Κοινότητας. Επιπλέον, τα κράτη μέλη - που βάσει της οδηγίας θα αναλάβουν τη δέσμευση να ενισχύσουν τους ελέγχους τους στους λιμένες - πρέπει να δεσμευτούν επίσης να ενισχύσουν τους μηχανισμούς που διαθέτουν για διενέργεια ελέγχων στη θάλασσα. Γνωρίζουμε πάρα πολύ καλά την πίεση που δέχονται λόγω ανταγωνισμού οι θαλάσσιες μεταφορές. Είναι ανώφελο να εγκρίνουμε συμβάσεις και οδηγίες οι οποίες θα παραμείνουν στη συνέχεια νεκρό γράμμα λόγω έλλειψης μέσων ελέγχου.

<SPEAKER ID=81 NAME="Caudron">
FR) Η έκθεση που καλούμαστε να ψηφίσουμε σήμερα είναι ενδεικτική της θέσης που επιθυμεί να λάβει το Ευρωπαϊκό μας Κοινοβούλιο στο πλαίσιο της συζήτησης για την ασφάλεια στη θάλασσα, η οποία ανακινήθηκε λόγω του τραγικού ναυαγίου του Erika.
<P>
Υπενθυμίζω πως η πρόταση οδηγίας την οποία συζητούμε σήμερα στοχεύει στη βελτίωση της διάθεσης και της χρησιμοποίησης των λιμενικών εγκαταστάσεων υποδοχής για απόβλητα πλοίου και κατάλοιπα φορτίου. Συνάδει μάλιστα με τη Σύμβαση MARPOL 73/78 (Σύμβαση για την Πρόληψη της Ρύπανσης από Πλοία), ενώ παράλληλα επικεντρώνεται ειδικότερα στους μηχανισμούς παραλαβής και διαχείρισης των αποβλήτων στους λιμένες. Εντάσσεται στη συνολική κοινοτική στρατηγική διαχείρισης των αποβλήτων και επιβάλλει σε όλους τους λιμένες να παράσχουν τις κατάλληλες εγκαταστάσεις υποδοχής αποβλήτων ώστε να καλύπτονται οι ανάγκες των πλοίων.
<P>
Σήμερα βρισκόμαστε ενώπιον προβλημάτων θαλάσσιας ρύπανσης τα οποία πρέπει να αντιμετωπίσουμε δραστικά υιοθετώντας αποφασιστικά μέτρα. Πράγματι, όπως υπογραμμίζει ο εισηγητής, υφίστανται ήδη κανόνες, οι οποίοι όμως δεν τηρούνται. Το σύστημα που εφαρμόζεται εν γένει είναι αυτό που διέπεται από την αρχή «ο ρυπαίνων πληρώνει», αρχή που λάμπει δια της αναποτελεσματικότητάς της! Γι' αυτό χρειάζεται να βρούμε μια εναλλακτική λύση, την οποία μας προτείνει μια τροπολογία που υποστήριξα.
<P>
Πρόκειται ουσιαστικά για τη θέσπιση ενός συστήματος τελών που θα καταβάλλονται συστηματικά από όλα τα πλοία που καταπλέουν σε λιμένα, ανεξάρτητα εάν χρησιμοποιούν τις εγκαταστάσεις παραλαβής αποβλήτων ή όχι. Με τα τέλη αυτά θα χρηματοδοτούνται κατά 90% οι εν λόγω εγκαταστάσεις. Το σύστημα αυτό θα αποτελέσει κατ' ανάγκη κίνητρο, ώστε τα πλοία να απομακρύνουν τα κατάλοιπα φορτίου τους ή άλλα απόβλητα στα λιμάνια αντί να καθαρίζουν τις δεξαμενές τους στην ανοιχτή θάλασσα, μια αξιοκατάκριτη πρακτική που είναι σήμερα ευρέως διαδεδομένη. Είναι κοινό μυστικό πως ορισμένα πλοία εκμεταλλεύθηκαν μάλιστα τη ρύπανση που προκάλεσε το ναυάγιο του Erika για να αδειάσουν τα απόβλητά τους στη θάλασσα, κάτι απολύτως σκανδαλώδες και ανυπόφορο. Ωστόσο, υπάρχουν και παραδείγματα ορθών πρακτικών, αφού οι παράκτιες χώρες της Βαλτικής εφαρμόζουν ήδη αυτό το σύστημα επιβολής τελών από το 1998.
<P>
Έχω απόλυτη επίγνωση πως κάτι τέτοιο θα προκαλέσει προβλήματα στην οργάνωση των λιμένων σε πολλά κράτη μέλη και θα επιβαρύνει με πρόσθετες δαπάνες τα πλοία. Μήπως όμως είναι αυτό το τίμημα που πρέπει να καταβληθεί ως εγγύηση της καθαρότητας του θαλάσσιου περιβάλλοντος, αφού μάλιστα η οδηγία προβλέπει πως τα πλοία που ρυπαίνουν λιγότερο θα πρέπει να μπορούν να εντοπίζονται και να καταβάλουν μειωμένα τέλη; Το σύστημα αυτό είναι κατά τη γνώμη μου δίκαιο, και επομένως το υπερψηφίζω.

<SPEAKER ID=82 NAME="Darras">
Αυτή η πρόταση οδηγίας είναι ευπρόσδεκτη στην Ευρωπαϊκή Ένωση. Αποτελεί μέρος της συνολικής κοινοτικής στρατηγικής που αποσκοπεί στη μείωση της θαλάσσιας ρύπανσης και στη διαχείριση των αποβλήτων και υποχρεώνει όλους τους λιμένες της Ένωσης, περιλαμβανομένων των λιμένων σκαφών αναψυχής, να διαθέτουν κατάλληλες εγκαταστάσεις παραλαβής αποβλήτων που να ανταποκρίνονται στις ανάγκες των πλοίων.
<P>
Υπήρχε ήδη διεθνής νομοθεσία, αφού η Σύμβαση MARPOL επιβάλλει σε όλα τα πλοία δεσμευτικούς διεθνείς κανόνες βάσει των οποίων απαγορεύονται όλες οι απορρίψεις στη θάλασσα. Το πρόβλημα όμως που ανακύπτει είναι βεβαίως η εφαρμογή και η τήρηση αυτών των κανόνων! Η ευγενική αρχή «ο ρυπαίνων πληρώνει», στην οποία είναι προσηλωμένα πολλά κράτη μέλη, μεταξύ των οποίων και το δικό μου, κάθε άλλο παρά γίνεται σεβαστή! Μάρτυρας δυστυχώς αυτής της πραγματικότητας είναι η καταστροφή του Erika όπως και οι τριάντα εννέα καθαρισμοί δεξαμενών από αέρια, που πραγματοποιήθηκαν ατιμωρητί στη διάρκεια μιας εβδομάδας!
<P>
Γι' αυτό το Ευρωπαϊκό Κοινοβούλιο και η κοινοβουλευτική Επιτροπή Περιφερειακής Πολιτικής, Μεταφορών και Τουρισμού, επιβεβαιώνοντας τη θέση που ελήφθη στην πρώτη ανάγνωση κατά την προηγούμενη κοινοβουλευτική περίοδο, πρότειναν όλα τα πλοία που καταπλέουν σε λιμένα κράτους μέλους να επιβαρύνονται με το 90% του κόστους παραλαβής και διαχείρισης των αποβλήτων, ανεξάρτητα εάν χρησιμοποιούν όντως τις εγκαταστάσεις ή όχι. Θεωρούμε πως αυτός είναι ο μόνος αληθινός και δίκαιος τρόπος για να αποτραπούν αυτές οι ανάρμοστες απορρίψεις στη θάλασσα. Πράγματι, εάν οι λιμενικές εγκαταστάσεις χρηματοδοτούνται (σε σημαντικό βαθμό) μόνο από τα πλοία που τις χρησιμοποιούν, υπάρχει μεγάλος φόβος πολλά από αυτά να αποφεύγουν αυτή την επιβάρυνση, αφού η απόρριψη στη θάλασσα είναι φθηνότερη. Επιπλέον, θέλουμε να καθοριστεί σε 25% το ποσοστό των πλοίων που υπόκεινται σε υποχρεωτικούς ελέγχους.
<P>
Την παραμονή της ανάληψης της Προεδρίας της Ευρωπαϊκής Ένωσης από τη Γαλλία αυτή είναι η θέση που προτίθενται να υποστηρίξουν οι Γάλλοι Σοσιαλιστές, και δεν μπορώ παρά να καλέσω το Κοινοβούλιό μας να πράξει το ίδιο. Πρόκειται για έναν πολιτικό αγώνα. Εντούτοις, μήπως ο ρόλος μας δεν είναι ακριβώς να τον διεξάγουμε, έστω κι αν αυτό θα μας οδηγήσει στη λήψη φιλόδοξων πολιτικών αποφάσεων που προχωρούν ενίοτε πιο πέρα από τις αποφάσεις των κυβερνήσεών μας και που στοχεύουν πάντα ψηλά και είναι ελπιδοφόρες;

<SPEAKER ID=83 NAME="Savary">
FR) Δεν μπορούμε να αγνοήσουμε πως σήμερα τυγχάνει να συμπίπτει η δεύτερη αυτή ανάγνωση της πρότασης οδηγίας εναντίον της θαλάσσιας ρύπανσης με το επίκαιρο τραγικό ναυάγιο του Erika.
<P>
Το κείμενο αυτό δεν αφορά βέβαια τα ατυχήματα που προκαλούν ρύπανση, αλλά γνωρίζουμε καλά πως, αν και πιο συγκαλυμμένες, οι συνέπειες των πειρατικών πρακτικών καθαρισμού δεξαμενών από αέρια στη θάλασσα είναι εξίσου σοβαρές. Την τελευταία εβδομάδα του Φεβρουαρίου εντοπίστηκαν 39 τέτοιου είδους απάνθρωπα περιστατικά μόνο στην περιοχή του ναυαγίου του Erika. Οι πρακτικές αυτές είναι ανυπόφορες, αλλά είναι δύσκολο να ελεγχθούν, κυρίως τη νύχτα ή υπό ομίχλη.
<P>
Αυτή η πρόταση οδηγίας και η τροπολογία που αποσκοπεί στην καθιέρωση μιας καθολικής λιμενικής φορολόγησης των πλοίων σε όλους τους ευρωπαϊκούς λιμένες προκειμένου να χρηματοδοτείται η επεξεργασία των αποβλήτων τους παρουσιάζουν ενδιαφέρον από δύο απόψεις: αφενός μεν υποχρεώνουν τους λιμένες να εξοπλιστούν και να οργανωθούν ώστε να επεξεργάζονται τα απόβλητα των πλοίων, είτε απευθείας είτε μέσω ανάθεσης υπεργολαβίας σε ειδικούς αρμόδιους φορείς, αφετέρου δε, και κυρίως, αποθαρρύνουν τα πλοία να αποφεύγουν τις υποχρεώσεις τους για επεξεργασία των αποβλήτων, αφού ούτως ή άλλως θα πληρώνουν το κόστος.
<P>
Πρέπει ωστόσο να φροντίσουμε ώστε το μέτρο αυτό της καθολικής φορολόγησης να συνοδευτεί και να συνδυαστεί κατά το δυνατόν με εθνικά ή ευρωπαϊκά χρηματοδοτικά μέτρα που να επιτρέπουν στους μικρούς λιμένες να έχουν πρόσβαση σε υπηρεσίες επεξεργασίας αποβλήτων χωρίς να επιβαρύνουν αλόγιστα την οικονομία και επομένως τη διάρκειά τους.
<P>
Υπό τον όρο αυτό η πρόταση της παρούσας οδηγίας αποτελεί μια πρώτη παραδειγματική αντίδραση της Ευρώπης στην εύλογη συγκίνηση που προκάλεσε η ρύπανση λόγω του ναυαγίου του Erika. Συνιστά κατά κάποιον τρόπο το πρώτο βήμα για την αναγνώριση και τη σύσταση ενός ευρωπαϊκού θαλάσσιου χώρου που θα υπόκειται σε κοινούς κανόνες.

<SPEAKER ID=84 NAME="Souchet">
Το Συμβούλιο είχε ήδη χρειαστεί να συζητήσει επί μακρόν ως προς το θέμα αυτής της οδηγίας σχετικά με τις λιμενικές εγκαταστάσεις υποδοχής αποβλήτων πλοίου, αλλά το κείμενο στο οποίο είχε καταλήξει σεβόταν τις αρχές ενίσχυσης της προστασίας του θαλάσσιου περιβάλλοντος λαμβάνοντας υπόψη την πραγματικότητα καθενός από τα κράτη μέλη, χωρίς να ανατρέπει τις εθνικές πρακτικές, κάτι που δεν συμβαίνει με το κείμενο της έκθεσης που μας υπεβλήθη προ ολίγου.
<P>
Στην πραγματικότητα ένα κράτος όπως η Γαλλία έχει ήδη αρχίσει να εφαρμόζει τις διατάξεις της Σύμβασης MARPOL παρέχοντας εγγύηση πως κάθε λιμένας διαθέτει εγκαταστάσεις υποδοχής αποβλήτων και επεξεργασίας ποιότητας, τις οποίες έχουν αναλάβει ιδιωτικές εταιρείες, οι οποίες στέλνουν απευθείας το τιμολόγιό τους στον πλοιοκτήτη ανάλογα με το είδος των αποβλήτων και τη φύση τους: είναι συνεπώς «φυσικό επακόλουθο» η μείωση του κόστους χρησιμοποίησης των εγκαταστάσεων για τα λεγόμενα «οικολογικά» πλοία.
<P>
Η λύση αυτή, η οποία ευνοεί τα πλοία που σέβονται περισσότερο το περιβάλλον, φαίνεται πολύ πιο δίκαιη από μια αυθαίρετη μείωση της οποίας θα επωφελούνται - βάσει ποιων κριτηρίων; - τα φερόμενα ως «οικολογικά» πλοία και από μια συνεισφορά η οποία θα καταβάλλεται αδιακρίτως, ανεξάρτητα από τη χρησιμοποίηση των εγκαταστάσεων. Αρνούμαστε επομένως να υποκαταστήσουμε μια φορολογία που λαμβάνει υπόψη τη φύση των αποβλήτων με μια τυφλή πολιτική φορολόγησης όλων των πλοίων που καταπλέουν στους λιμένες, ανεξάρτητα από την επικινδυνότητά τους για το περιβάλλον.
<P>
Πρέπει επίσης να επισημάνουμε πως το «καθάρισμα των δεξαμενών» στη θάλασσα είναι δυστυχώς σε πολύ μεγάλο βαθμό ανεξάρτητο από το σύστημα φορολόγησης: μόνο με ελέγχους στη θάλασσα και με συχνότερους ελέγχους του στόλου που σταθμεύει σε ενδιάμεσους λιμένες θα μπορούσαν να περιοριστούν οι απορρίψεις στη θάλασσα.
<P>
Για όλους αυτούς τους λόγους η Ομάδα Ένωση για την Ευρώπη των Εθνών, υπενθυμίζοντας τη συμφωνία της με την κοινή θέση του Συμβουλίου, αντιτίθεται σε αυτή την έκθεση που αλλοίωσε τις αρχές της κοινής θέσης. Απευθύνει έντονη έκκληση στα κράτη μέλη να αναλάβουν όλες τις ευθύνες τους εφαρμόζοντας το συντομότερο δυνατόν τα μέτρα ελέγχου που, σε συνδυασμό με ένα σύστημα κυρώσεων που θα εκφράζει την αρχή «ο ρυπαίνων πληρώνει / ο ρυπαίνων καθαρίζει», θα επιτρέψουν ενδεχομένως να αποτραπεί η επανάληψη καταστροφών ανάλογων με αυτή που πρόσφατα και με τόσο σκανδαλώδη τρόπο προκάλεσε ζημιές στις γαλλικές ακτές.
<P>
Σύσταση για τη δεύτερη ανάγνωση (Α5-0040/2000) (εισηγητής: ο κ. Piecyk)

<SPEAKER ID=85 NAME="Zimeray">
FR) Το Ευρωπαϊκό Κοινοβούλιο αποφάνθηκε σήμερα επί της πρότασης οδηγίας σχετικά με τον οδικό τεχνικό έλεγχο των βαρέων οχημάτων επαγγελματικής χρήσεως.
<P>
Είναι πράγματι απαραίτητο να βελτιώσουμε το επίπεδο ασφάλειας και να περιορίσουμε τις επιπτώσεις που έχουν στο περιβάλλον αυτά τα οχήματα, η κυκλοφορία των οποίων αυξάνεται συνεχώς. Η καθιέρωση υποχρεωτικών απρογραμμάτιστων οδικών ελέγχων προκειμένου να ελέγχεται καθ' όλη τη διάρκεια του χρόνου το επίπεδο συντήρησής τους αποτελεί ορθή ιδέα, αρκεί να εφαρμοστεί αποτελεσματικά.
<P>
Αυτή η πρόταση οδηγίας θα συμπληρώσει με πολύ επωφελή τρόπο τις προσπάθειες που αναλαμβάνονται στις πόλεις, κυρίως χάρη στα σχέδια αστικών μετακινήσεων, και ειδικά στην αστική περιοχή της Rouen, την οποία διασχίζουν καθημερινά 5 000 βαρέα οχήματα.
<P>
Αποτελεί επίσης επείγουσα ανάγκη να εξετάσουμε το ενδεχόμενο χρησιμοποίησης εναλλακτικών τρόπων μεταφοράς των εμπορευμάτων (εσωτερική ναυσιπλοΐα, σιδηροδρομικό δίκτυο, ...) και ανάπτυξης οχημάτων καθαρής τεχνολογίας.
<P>
Γι' αυτούς τους λόγους, αγαπητοί συνάδελφοι, υποστήριξα σήμερα την πρόταση οδηγίας σχετικά με τον οδικό τεχνικό έλεγχο των βαρέων οχημάτων επαγγελματικής χρήσεως.
<P>
(Η συνεδρίαση διακοπείσα στις 12.35 συνεχίζεται στις 15.00)

<CHAPTER ID=8>
Χάρτης θεμελιωδών δικαιωμάτων της ΕΕ
<SPEAKER ID=86 NAME="Πρόεδρος">
. Η ημερήσια διάταξη προβλέπει τη συζήτηση της έκθεσης (Α5-0064/2000) των κ.κ. Duff και Voggenhuber, εξ ονόματος της Επιτροπής Συνταγματικών Υποθέσεων, σχετικά με την κατάρτιση Χάρτη των Θεμελιωδών Δικαιωμάτων της Ευρωπαϊκής Ένωση.

<SPEAKER ID=87 LANGUAGE="EN" NAME="Duff">
Κυρία Πρόεδρε, η επιτροπή προτείνει να τοποθετήσουμε έναν Χάρτη Θεμελιωδών Δικαιωμάτων στο κέντρο του συστήματος της Ένωσης, η εφαρμογή του οποίου θα είναι υποχρεωτική για την Ευρωπαϊκή Ένωση, τα θεσμικά της όργανα και τους διάφορους φορείς. Το κάνουμε αυτό επειδή παρατηρείται τεράστια συγκέντρωση εξουσίας στο κέντρο της Ένωσης και είναι σαφώς απαραίτητο να προστατεύεται ο πολίτης από τυχόν κατάχρηση αυτής της εξουσίας.
<P>
Πιστεύουμε ότι ο Χάρτης θα έχει τρεις κύριες επιπτώσεις: πρώτον, θα ενισχύσει τον συνταγματικό χαρακτήρα της Συνθήκης· δεύτερον, θα αποτελέσει σημείο αναφοράς για εκείνους, μεταξύ των οποίων και το Ευρωπαϊκό Κοινοβούλιο, που επιθυμούν να προχωρήσει η ευρωπαϊκή οικοδόμηση με περισσότερη δημοκρατική νομιμότητα· τρίτον, ένας ισχυρός και κομψά διατυπωμένος Χάρτης θα ενισχύσει την εικόνα της Ένωσης στα μάτια των σημερινών και των μελλοντικών πολιτών της. Το ψήφισμα αυτό θα χρησιμεύσει ως εντολή στην αντιπροσωπεία του Ευρωπαϊκού Κοινοβουλίου που συμμετέχει στη σύνοδο επεξεργασίας του Χάρτη.
<P>
Η εν λόγω σύνοδος έχει ήδη ξεκινήσει τη διαδικασία της κατάρτισης του Χάρτη με βάση τις κυριότερες γραμμές που προτείνουμε και με βάση την υπόθεση ότι το τελικό αποτέλεσμα θα είναι δεσμευτικό. Εάν εγκρίνουμε το ψήφισμα αυτό με ισχυρή πλειοψηφία θα βοηθήσουμε τη σύνοδο να ολοκληρώσει το έργο της και θα καθορίσουμε τα κριτήρια για την τελική αξιολόγηση των αποτελεσμάτων από το παρόν Κοινοβούλιο.
<P>
Θα πρέπει να αποφύγουμε να μας γίνει έμμονη ιδέα το ζήτημα της επικουρικότητας. Η κατάρτιση του Χάρτη θα διαπνέεται σίγουρα από την εφαρμογή αυτής της αρχής, έχει όμως ζωτική σημασία να αντικατοπτρίζει ο Χάρτης τη σύγχρονη ευρωπαϊκή κοινωνία με όλη της την πολυφωνία και την πολυμορφία. Η επίδραση του Χάρτη θα είναι μάλλον σταθερή και σταδιακή παρά αιφνιδιαστική και επαναστατική. Υπάρχει επίσης κάποια διαμάχη σχετικά με τη σχέση ανάμεσα στον νέο Χάρτη της Ευρωπαϊκής Ένωσης και στην υφιστάμενη Ευρωπαϊκή Σύμβαση για τα Δικαιώματα του Ανθρώπου (ΕΣΔΑ). Εμείς προτείνουμε η ίδια η Ένωση να υπογράψει την ΕΣΔΑ, ούτως ώστε τα δικαιώματα που περιλαμβάνονται στην υφιστάμενη Σύμβαση να αποτελέσει τον σκληρό πυρήνα του Χάρτη.
<P>
Κυρία Πρόεδρε, στόχος μας είναι να συντάξουμε έναν Χάρτη ο οποίος θα είναι τόσο καλός ώστε τα κράτη μέλη να ντρέπονται να αρνηθούν να τον αποδεχτούν στα πλαίσια της δικαιοδοσίας του Ευρωπαϊκού Δικαστηρίου. Ο Χάρτης αντιπροσωπεύει μια ευκαιρία να οικοδομήσουμε μια σύγχρονη μετα-εθνική κοινωνία· αντιπροσωπεύει επίσης ένα τολμηρό βήμα προόδου που θα μας επιτρέψει να ξεφύγουμε από τη λύπη και τη στενοχώρια της Ευρώπης του εικοστού αιώνα. Σας προτείνω με όλη μου την καρδιά να εγκρίνετε το ψήφισμα.
<P>
(Χειροκροτήματα)

<SPEAKER ID=88 NAME="Voggenhuber">
Κυρία Πρόεδρε, αξιότιμοι συνάδελφοι, αν είναι σωστό πως μπορεί κανείς να συνενώσει μόνο όσα ήδη έχουν εσωτερική ενότητα, όσα έχουν συνοχή, τότε εγείρεται το ερώτημα σε τι συνίσταται κατά βάση η ενότητα της Ευρώπης. Δεν είμαστε ένας λαός. Δεν έχουμε την ίδια εθνική καταγωγή. Δεν μιλάμε την ίδια γλώσσα. Δεν έχουμε έναν μόνο πολιτισμό και μία μόνο θρησκεία. Η ιστορία μας σφραγίστηκε από πολέμους που διεξαγάγαμε οι μεν εναντίον των δε και τα ασαφή όρια της Ευρώπης δεν μας δίνουν καν τη δυνατότητα να ξεχωρίζουμε ως γεωγραφική ενότητα.
<P>
Τι είναι λοιπόν αυτό που μας ενώνει; Τι κάνει δυνατή τη συμβίωσή μας; Η απάντηση μπορεί να φανεί σε μερικούς σαθρή, ωστόσο πιστεύω ότι είναι η μόνη που διαθέτουμε: είναι η δημοκρατία και τα ανθρώπινα δικαιώματα. Αυτά συνιστούν την ενότητα της Ευρώπης. Όσα αμφίβολης αξίας πράγματα και να ξεκίνησαν από την ήπειρό μας, η δημοκρατία και τα ανθρώπινα δικαιώματα αποτελούν ένα μήνυμα της ηπείρου αυτής που έχει αναμφισβήτητα παγκόσμια ισχύ. Μετά τον 20ό αιώνα, τον αιώνα του τρόμου και των εσχάτων εγκλημάτων, αυτή είναι η ηθική επιταγή της ηπείρου μας. Η ανθρώπινη αξιοπρέπεια είναι απαραβίαστη.
<P>
Γι' αυτό δεν μπορεί να θεωρηθεί για μας αρκετό να είναι μέλη της Ευρωπαϊκής Σύμβασης για τα Δικαιώματα του Ανθρώπου όλα τα κράτη μέλη, αλλά όχι και η Ευρωπαϊκή Ένωση. Γι' αυτό δεν μπορεί να θεωρείται πλέον σωστό να παραβιάζει το δίκαιο της Ευρωπαϊκής Ένωσης το εθνικό και το συνταγματικό δίκαιο των κρατών μελών, ενώ η ίδια η Ένωση δεν διαθέτει ένα σαφές και ευρύ σύνταγμα για τα θεμελιώδη δικαιώματα. Γι' αυτό πρέπει να ανησυχούμε όταν ξεσπούν νέες συγκρούσεις ως προς τα θεμελιώδη δικαιώματα στους τομείς της πληροφορικής, της επιστήμης της επικοινωνίας και της βιοτεχνολογίας χωρίς να μπορεί η Ευρώπη να βρει μια λύση γι' αυτές σε ένα πλαίσιο συναίνεσης ως προς τα θεμελιώδη δικαιώματα.
<P>
Γι' αυτό δεν μπορούμε να αδιαφορήσουμε που στον εξαιρετικά ευαίσθητο τομέα της πολιτικής Ένωσης, όπως π.χ. στον τομέα της αστυνομικής και δικαστικής συνεργασίας ή της εξωτερικής πολιτικής και πολιτικής ασφάλειας, είναι φανερά εξασθενημένος ο κοινοβουλευτικός και ο δικαστικός έλεγχος - και κατά συνέπεια η διασφάλιση των βασικών δικαιωμάτων. Γι' αυτό η Ευρωπαϊκή Ένωση παραμένει ημιτελής και, ενώ ενισχύεται μεν διαρκώς η κυριαρχία του δικαίου και η ισχύς των θεσμικών οργάνων, δεν ενισχύονται στον ίδιο βαθμό τα δικαιώματα των πολιτών για υπεράσπιση και ελευθερία ούτε και τα νομικά εχέγγυα και η νομική τους προστασία.
<P>
Το Ευρωπαϊκό Κοινοβούλιο έχει μακρά και αδιάλειπτη παράδοση στην υπεράσπιση των θεμελιωδών και των ανθρωπίνων δικαιωμάτων. Γι' αυτό άλλωστε οι αποφάσεις των Συνόδων Κορυφής της Κολωνίας και του Tampere μπορούν να θεωρηθούν υλοποίηση απαιτήσεων που το Κοινοβούλιο προέβαλλε για πολλά χρόνια. Οι απαιτήσεις αυτές αντικατοπτρίζουν τη συγκεκριμένη παράδοση και προκύπτουν από τη φύση των πραγμάτων, από τη φύση των θεμελιωδών δικαιωμάτων, δηλαδή δεν μπορούμε να υποσχόμαστε ορισμένα δικαιώματα αν δεν δημιουργείται το ανάλογο δίκαιο για τους πολίτες. Ο νομικά δεσμευτικός χαρακτήρας και η πρόσβαση στα δικαστήρια είναι άρρηκτα συνδεδεμένα με τα θεμελιώδη και τα ανθρώπινα δικαιώματα.
<P>
Το ίδιο συμβαίνει με το αδιαίρετο των θεμελιωδών δικαιωμάτων. Όλες οι πολιτικές και όλα τα θεσμικά και άλλα όργανα της Ευρωπαϊκής Ένωσης πρέπει να τηρούν αυτόν τον Χάρτη των Θεμελιωδών Δικαιωμάτων, που διαφορετικά θα αποτελούσε μια υπόσχεση θεμελιωδών δικαιωμάτων προς τους πολίτες και τους ανθρώπους αυτής της Ένωσης, η οποία θα παρέμενε απλή διακήρυξη. Θα σήμαινε ότι η εκπλήρωση των προσδοκιών των ανθρώπων δεν θα ήταν παρά φαινομενική. Το σημερινό ψήφισμα, αν γίνει τελικά δεκτό, θα επανέλθει σε ένα παλιό αίτημα του Κοινοβουλίου που ποτέ δεν είχε τόση σημασία όσο σήμερα. Αυτός ο Χάρτης των Θεμελιωδών Δικαιωμάτων πρέπει να αποτελέσει τον θεμέλιο λίθο της αναγκαίας διαδικασίας προκειμένου να αποκτήσει η Ευρωπαϊκή Ένωση ένα σύνταγμα. Με τον Χάρτη αυτόν συνδέεται η δημιουργία μιας ευρωπαϊκής δημοκρατίας σε αυτόν τον υπερεθνικό χώρο.
<P>
Κυρία Πρόεδρε, ίσως αποτελεί παιχνίδι της ιστορίας το γεγονός ότι ορίσατε σήμερα έναν Αυστριακό ως εισηγητή, ως συνεισηγητή για τον Χάρτη των Θεμελιωδών Δικαιωμάτων. Σας ευχαριστώ για την εμπιστοσύνη σας. Ίσως δεν συνηθίζεται, αλλά θα ήθελα με την άδειά σας να αφιερώσω την εργασία μου των τελευταίων μηνών στη συντριπτική πλειοψηφία του αυστριακού πληθυσμού που υπερασπίζεται τη μεγάλη ευρωπαϊκή σύμπνοια ενάντια σε έργα και λόγια. Η ανθρώπινη αξιοπρέπεια είναι απαραβίαστη!
<P>
(Χειροκροτήματα)

<SPEAKER ID=89 NAME="Paciotti">
, συντάκτρια γνωμοδότησης της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων. (ΙΤ) Κυρία Πρόεδρε, φθάνει επιτέλους προς ψήφιση στο Ευρωπαϊκό Κοινοβούλιο η έκθεση που έχει αρχίσει να εκπονείται προ πολλού σχετικά με την κατάρτιση του Χάρτη των Θεμελιωδών Δικαιωμάτων της Ευρωπαϊκής Ένωσης, και ελπίζω η υπομονετική εργασία των εισηγητών να τύχει της υποστήριξης του Σώματος. Ελπίζω λοιπόν να απορριφθούν οι επιβλαβείς τροπολογίες όσων θεωρούν πως η εκπόνηση ενός Χάρτη των Θεμελιωδών Δικαιωμάτων πλήττει ουσιαστικά τη δημοκρατία. Ωστόσο, πρόκειται για δικαιώματα που υφίστανται ήδη σε μεγάλο βαθμό στην Ένωση, διάσπαρτα στις Συνθήκες, στην Ευρωπαϊκή Σύμβαση για τα Δικαιώματα του Ανθρώπου, στις κοινές συνταγματικές παραδόσεις των κρατών μελών και στις διεθνείς πράξεις που έχουν προσυπογραφεί από όλους. Γιατί να υπάρχει φόβος για έναν Χάρτη των Θεμελιωδών Δικαιωμάτων, που δεν αποτελεί παρά την επίσημη κατοχύρωση και τη συνεκτική έκφραση αυτών των ατομικών απαραβίαστων δικαιωμάτων χωρίς τα οποία η δημοκρατία μετατρέπεται μόνο σε βασίλειο της δύναμης των αριθμών και σε πιθανή κατάχρηση των υφιστάμενων εξουσιών;
<P>
Η Ευρωπαϊκή Ένωση αποτελεί ειρηνική και αλληλέγγυα συνύπαρξη διαφόρων λαών και πολιτισμών χάρη στην παράδοσή της όσον αφορά τον σεβασμό των ατομικών δικαιωμάτων. Ο Χάρτης θα συμπεριλάβει ένα σύνολο κοινών αρχών που καθορίζουν την ταυτότητα της Ευρώπης στον κόσμο, μια ταυτότητα που δεν βασίζεται σε δεσμούς αίματος, σε εθνικές σχέσεις ή σε εδαφικές κτήσεις παρά ακριβώς σε κοινές αξίες. Στην εμπεριστατωμένη αναγνώριση των ισχυόντων και κοινών δικαιωμάτων θα πρέπει να συμπεριληφθούν όσα θεμελιώδη κοινωνικά δικαιώματα δεν διαφέρουν όσον αφορά τη φύση τους από τα υπόλοιπα δικαιώματα: δικαιώματα που αφορούν την ελευθερία του συνδικαλίζεσθαι, βασικά δικαιώματα στη ζωή και στην ασφάλεια στους χώρους εργασίας, δικαιώματα στην εκπαίδευση, απαραίτητη σήμερα όσο ποτέ προκειμένου να εξασφαλίσει την ανάπτυξη, την απασχόληση και την ανταγωνιστικότητα στο πλαίσιο της παγκόσμιας αγοράς. Θα πρέπει επίσης να συμπεριληφθούν τα πολιτικά δικαιώματα των πολιτών και τα ανθρώπινα δικαιώματα όλων των ατόμων και θα πρέπει να διευκρινιστούν τα θεμελιώδη δικαιώματα ενώπιον των νέων κινδύνων. Ένας κατάλογος των θεμελιωδών δικαιωμάτων που αναγνωρίζονται από τα ευρωπαϊκά θεσμικά όργανα ως δεσμευτικά δείχνει στους πολίτες και τα καθήκοντα που πρέπει να τηρούν. Αποτελεί έναν πολιτικό και νομικό χώρο και έναν χώρο ελευθερίας, όχι μόνο οικονομικής, αλλά και ασφάλειας και δικαιοσύνης σε μια τεράστια εδαφική έκταση που γνώρισε στο παρελθόν κατά περιόδους αιματηρές συγκρούσεις. Πεδίο σύγκρουσης εχθρικών στρατών καθ' όλο το πρώτο μισό του αιώνα, η Ευρώπη γίνεται σήμερα εγγύηση ειρήνης και ελευθερίας από τον φόβο και την ένδεια. Έτσι πρέπει να αντιλαμβανόμαστε τον Χάρτη των Θεμελιωδών Δικαιωμάτων, και κανείς δεν έχει βάσιμους λόγους να εκφράζει φόβους όταν εδραιώνεται η υπεροχή του δικαίου έναντι της δύναμης.

<SPEAKER ID=90 NAME="Cederschφld">
συντάκτρια γνωμοδότησης της Επιτροπής Νομικών Θεμάτων και Εσωτερικής Αγοράς. (SV) Κυρία Πρόεδρε, αγαπητοί συνάδελφοι, η Ευρώπη έχει δομηθεί πάνω σε θεμελιώδη δικαιώματα. Το ίδιο ισχύει και για το αμερικανικό σύνταγμα, το οποίο θεμελιώνεται πιο συγκεκριμένα στα δικά μας ευρωπαϊκά θεμελιώδη δικαιώματα, στο υλικό των ιδεών του John Lock και στη γαλλική επανάσταση. Οι Αμερικανοί πολίτες μπορούν να απαιτήσουν να ικανοποιηθούν τα ευρωπαϊκά μας δικαιώματα στα δικαστήρια τους, κάτι που έχει ως αποτέλεσμα την υπερηφάνεια, την αυτογνωσία και ικανότητα γι' αυτούς.
<P>
Τα θεμελιώδη δικαιώματα μπορούν να δημιουργήσουν ταυτότητα και την αίσθηση πως ανήκει κανείς σε μια κοινότητα. Μπορούν επιπλέον να βοηθήσουν τα άτομα να αξιοποιήσουν τις δυνατότητες που τώρα δημιουργούνται στην Ευρώπη με την ελεύθερη κυκλοφορία, το ευρώ και την τεχνολογία των πληροφοριών, δηλαδή τις δυνατότητες που δημιουργούνται στη νέα οικονομία. Είναι ευκολότερο να διαφυλαχθούν και να γίνουν αποδεκτές οι πολιτιστικές διαφορές, η ευρωπαϊκή μας περιουσία, αν οι πολίτες γνωρίζουν ότι μπορούν να απαιτήσουν να ικανοποιηθούν τα δικαιώματα τους σε ολόκληρη την επικράτεια της Ένωσης, διότι απλούστατα για την ελεύθερη κυκλοφορία απαιτείται η στήριξη από εγγυημένα, θεμελιώδη δικαιώματα. Μια διεύρυνση χωρίς εγγυημένα δικαιώματα θα μπορούσε να οδηγήσει ακόμη και σε αποτυχία και να καθυστερήσει την οικονομική μας ανάπτυξη. Το δεσμευτικό κανονιστικό πλαίσιο είναι ένας αδιαπραγμάτευτος όρος και μια αναγκαιότητα ενός συντάγματος το οποίο είναι απολύτως απαραίτητο.
<P>
Θέλω να απευθύνω μια προειδοποίηση σε ό,τι αφορά την υπογραφή της Σύμβασης του Συμβουλίου της Ευρώπης, ειδικά αν αυτή γίνει χωρίς να συνοδεύεται από ένα δεσμευτικό κανονιστικό πλαίσιο. Αυτές οι επιπλοκές πρέπει να μελετηθούν με μεγαλύτερη προσοχή. Ελπίζω να αποκτήσουμε μια εκσυγχρονισμένη διατύπωση του άρθρου 6 της Σύμβασης του Συμβουλίου της Ευρώπης, όπου θα καταγραφούν συνοπτικά και συγκεντρωμένα τα δικαιώματα που ήδη έχουμε, στα οποία θα προστεθούν επίσης η σύγχρονη βιοτεχνολογία και η προστασία δεδομένων. Το κανονιστικό πλαίσιο θα πρέπει να είναι εύκολα ανακοινώσιμο στους πολίτες καθώς και να είναι σαφές γι' αυτούς. Δεν θα πρέπει να είναι διφορούμενο ή να περιέχει πληθώρα παραπομπών. Το κανονιστικό πλαίσιο θα πρέπει να είναι δεσμευτικό και να περιλαμβάνει τα ευρωπαϊκά θεσμικά όργανα. Δεν μπορεί να είναι λογικό να αφήνονται απροστάτευτοι οι πολίτες σε παραβιάσεις που γίνονται από θεσμικά όργανα που έχουν χαρακτήρα αστυνομικών αρχών, όπως π.χ. η OLAF και η EUROPOL! Αυτό το εγχείρημα κάνει τους Ευρωπαίους πολίτες πιο δυνατούς.

<SPEAKER ID=91 LANGUAGE="NL" NAME="Van den Burg">
Κυρία Πρόεδρε, ως συντάκτρια γνωμοδότησης της Επιτροπής Απασχόλησης και Κοινωνικών Υποθέσεων θα ήθελα κυρίως να επικεντρώσω την προσοχή μου στο σημείο των θεμελιωδών κοινωνικών δικαιωμάτων.
<P>
Τα θεμελιώδη κοινωνικά δικαιώματα ανήκουν αναμφισβήτητα στα κλασικά θεμελιώδη δικαιώματα. Ποιο δικαίωμα έχει π.χ. κάποιος στην ελεύθερη έκφραση γνώμης όταν εξαιτίας της φτώχειας και της ανεργίας έχει αποκλειστεί πλήρως από την κοινωνική ζωή. Υπάρχουν θεμελιώδη κοινωνικά δικαιώματα τα οποία είναι παρόμοιου χαρακτήρα και ανήκουν στις κλασικές ελευθερίες των πολιτών. Αναφέρομαι π.χ. στο δικαίωμα της οργάνωσης και του συνεταιρίζεσθαι, το οποίο μπορεί να ταυτιστεί με το δικαίωμα των ελεύθερων διαπραγματεύσεων για τις συνθήκες εργασίας και με το δικαίωμα για προσφυγή σε μορφές συλλογικής δράσης. Αυτά τα δικαιώματα θα πρέπει για τον λόγο αυτό να συμπεριλαμβάνονται στο πρώτο μέρος του Χάρτη.
<P>
Για άλλα θεμελιώδη κοινωνικά δικαιώματα απαιτείται διασύνδεση μεταξύ της διατύπωσής τους και των αποτελεσμάτων επί του ατόμου. Γι' αυτό αυτά τα θεμελιώδη δικαιώματα συχνά περιγράφονται ως κανόνες καθοδήγησης, τους οποίους επεξεργάζονται οι αρχές στο πλαίσιο της κοινωνικής νομοθεσίας και είναι εξίσου σημαντικοί ως βασικά στοιχεία για την κατάρτιση του Χάρτη.
<P>
Με αυτή την κατηγορία των δικαιωμάτων ξεπερνιούνται συχνά οι προβαλλόμενες παρανοήσεις σχετικά με το τι θα πρέπει να σημαίνει αυτός ο Χάρτης σε ευρωπαϊκό επίπεδο. Η πρώτη παρανόηση είναι ότι ο Χάρτης της ΕΕ πρόκειται να αντικαταστήσει τα εθνικά εχέγγυα για την προστασία των θεμελιωδών δικαιωμάτων, καθώς βάσει αυτού τα άτομα θα μπορούν να απευθύνονται στην ΕΕ και στο Ευρωπαϊκό Δικαστήριο αντί στις αρχές και στους δικαστές των δικών τους κρατών. Και αυτό, καθώς τα εν λόγω θεμελιώδη δικαιώματα για εργασία, στέγαση και κοινωνική ασφάλιση καθίστανται αρμοδιότητες σε ευρωπαϊκό επίπεδο. Δεν υπάρχει περίπτωση να συμβεί κάτι τέτοιο, τουλάχιστον εφόσον δεν πρόκειται για τη διασφάλιση της ελευθερίας έκφρασης γνώμης ή μιας δίκαιης δίκης. Ο Χάρτης θα υπάρχει για να δεσμεύει τα ευρωπαϊκά όργανα και την ευρωπαϊκή πολιτική όσον αφορά αυτά τα θεμελιώδη δικαιώματα.
<P>
Και με αυτό έρχομαι στην αντίδραση όσον αφορά τη δεύτερη παρανόηση, η οποία είναι πολύ διαδεδομένη. Δεν είναι αλήθεια ότι ο Χάρτης θα περιλαμβάνει μόνο δικαιώματα σε τομείς όπου η ΕΕ έχει την πρωταρχική αρμοδιότητα. Ακόμη και σε τομείς όπου η Ένωση δεν έχει καμία αρμοδιότητα είναι δυνατόν να ληφθούν πολιτικά μέτρα από την ΕΕ ή εξαιτίας της τα οποία να παραβιάζουν τα θεμελιώδη δικαιώματα. Επομένως, ακόμη και τα θεμελιώδη δικαιώματα τα οποία δεν διασφαλίζονται σε επίπεδο ΕΕ, αλλά παραβιάζονται εξαιτίας της Ένωσης, πρέπει να περιλαμβάνονται σε αυτόν τον Χάρτη.
<P>
Και μία παρατήρηση σχετικά με τις διεθνείς Συνθήκες όσον αφορά τα θεμελιώδη κοινωνικά δικαιώματα. Η γνωμοδότηση της Επιτροπής Κοινωνικών Υποθέσεων αναφέρεται σε μία σειρά από αυτές: στον Ευρωπαϊκό Κοινωνικό Χάρτη του Συμβουλίου της Ευρώπης και στις βασικές συμβάσεις της ΔΟΕ και των ΗΕ. Στην τροπολογία 22 επί της έκθεσης Duff/Voggenhuber ζητώ την προσθήκη μιας παραπομπής στο άρθρο 6 της Συνθήκης για την Ένωση όχι μόνο στην ΕΣΔΑ, αλλά και στον ΕΚΧ των βασικών συμβάσεων της ΔΟΕ και των Ηνωμένων Εθνών.
<P>
Μία άλλη τροπολογία για μια τολμηρότερη εκδοχή, η τροπολογία 23, αναφέρει ότι θα πρέπει να υπάρξει ένταξη στη ΕΣΔΑ, αλλά και στους διεθνείς κοινωνικούς κανόνες.
<P>
Θα ήθελα να κάνω μια τελευταία παρατήρηση κάνω σχετικά με την ανάγκη μιας ευρύτερης κοινωνικής διάστασης και ενός διαλόγου με κοινωνικές οργανώσεις, ακόμη και μετά από τη θέσπιση του Χάρτη. Ακόμη και τότε θα πρέπει εμείς να συνεχίσουμε αυτή την ευρεία συζήτηση.

<SPEAKER ID=92 NAME="Swiebel">
Κυρία Πρόεδρε, ως συντάκτης γνωμοδότησης της Επιτροπής για τα Δικαιώματα της Γυναίκας και τις Ίσες Ευκαιρίες θα ήθελα να απαντήσω σε δύο ερωτήσεις.
<P>
Πρώτον, ποιο ενδιαφέρον παρουσιάζει για τις γυναίκες στην Ευρώπη η θέσπιση αυτού του Χάρτη και, δεύτερον, τι σχέση έχει με αυτόν τον Χάρτη η ενσωμάτωση της αρχής της ισότητας των φύλων, όπως αυτή εννοείται στο άρθρο 3, παράγραφος 2, της Συνθήκης ΕΚ; Το θέμα της ισότητας μεταξύ ανδρών και γυναικών στην Ευρώπη υπόκειται από νομική άποψη στον νόμο για την καθυστέρηση της προόδου. Στο παρελθόν, κατά τον καθορισμό ίσων αμοιβών έχει πραγματοποιηθεί σημαντική νομοθετική δουλειά για την ίση μεταχείριση, η οποία αυτόματα αποτελεί μέρος του κοινοτικού κεκτημένου. Αυτά τα δεσμευτικά από νομική άποψη μέσα προώθησαν σημαντικά την ίση μεταχείριση ανδρών και γυναικών στα κράτη μέλη. Αλλά εξαιτίας του προσανατολισμού τους προς τους στόχους της εσωτερικής αγοράς όλες αυτές οι οδηγίες και συστάσεις περιορίζονται στον τομέα της απασχόλησης και των συνθηκών εργασίας. Όπως φάνηκε πρόσφατα από τη δέσμη σχεδίων μέτρων στον τομέα της καταπολέμησης των διακρίσεων, βάσει του άρθρου 13 της Συνθήκης για την ίδρυση της Ευρωπαϊκής Κοινότητας, παρατηρείται ακόμη μεγάλος δισταγμός για την αντιμετώπιση της ίσης μεταχείρισης ανδρών και γυναικών, ως μια υπόθεση η οποία απαιτεί τη λήψη μέτρων εκτός της αγοράς εργασίας. Κατά τη γνώμη μου αυτό είναι λανθασμένο. Οι διακρίσεις εναντίον των γυναικών είναι ένα δεδομένο, δυστυχώς εγγενές στην κοινωνική τάξη, όπως αυτή υπάρχει. Γι' αυτόν τον λόγο η νομοθετική αναφορά της αρχής της ίσης μεταχείρισης σε όλους τους τομείς είναι αναγκαία. Η αδιαμφισβήτητη αναγνώριση στον υπό κατάρτιση Χάρτη των Θεμελιωδών Δικαιωμάτων της ΕΕ μιας γενικής απαγόρευσης των διακρίσεων βάσει φύλου, και ως εκ τούτου η συμπερίληψή τους στις Συνθήκες θα προσφέρει τον απαιτούμενο χώρο για μια νέα πολιτική της ΕΕ για την προώθηση της θέσης της γυναίκας σε όλα τα σχετικά κοινωνικά πεδία.
<P>
Κυρία Πρόεδρε, σε πολλές συζητήσεις για τα θεμελιώδη δικαιώματα τα δικαιώματα των γυναικών περιλαμβάνονται σε άλλα ειδικά πεδία. Οι γυναίκες ως κοινωνική κατηγορία κατατάσσονται μαζί με μια σειρά άλλων, όπως τα άτομα με ειδικές ανάγκες, οι ηλικιωμένοι, οι μετανάστες, κ.λπ.. Δεν εναπόκειται σε εμένα να καταδείξω ότι η μια διάκριση είναι χειρότερη από τις άλλες. Η αντίληψη μιας ιεραρχίας θεμελιωδών δικαιωμάτων είναι μια παγίδα την οποία πρέπει να αποφύγουμε. Αλλά ακριβώς γι' αυτόν τον λόγο θα πρέπει να επισημάνουμε ότι, όσον αφορά τα δικαιώματα των γυναικών, δεν πρόκειται για δικαιώματα μιας ιδιαίτερης κατηγορίας ατόμων, τα οποία εξαιτίας της απόκλισής τους από τον ανδρικό κανόνα θα πρέπει να έχουν δικαίωμα σε ιδιαίτερη προστασία. Πολύ περισσότερο, δεν πρόκειται τα δικαιώματα των γυναικών να εξομοιώνονται με τα δικαιώματα μιας ομάδας, όπως συμβαίνει με τις εθνικές μειονότητες.
<P>
Τα δικαιώματα των γυναικών αποτελούν αναπόσπαστο τμήμα των καθολικών ανθρωπίνων δικαιωμάτων, στοιχειωδών θεμελιωδών δικαιωμάτων ή πολιτικών δικαιωμάτων. Ειδικά δικαιώματα για τις γυναίκες δεν υφίστανται. Αυτό που πράγματι υφίσταται είναι η ενσωμάτωση της αρχής της ισότητας των φύλων στη συζήτηση για τα θεμελιώδη δικαιώματα. Υποθέσεις όπως τα δικαιώματα της οικογένειας απαιτούν επίσης την ενσωμάτωση της εν λόγω αρχής.
<P>
Το υπόλοιπο μέρος της επιχειρηματολογίας μου μπορείτε να το διαβάσετε στο γραπτό κείμενο το οποίο θα διανείμω.

<SPEAKER ID=93 NAME="Fourtou">
γνωμοδότησης της Επιτροπής Αναφορών. (FR) Κυρία Πρόεδρε, θέλω κατ' αρχάς να συγχαρώ όλους τους εισηγητές για τη μεγάλη συμβολή τους. Κατάφεραν να διατρανώσουν τη σημασία αυτού του θέματος για το Κοινοβούλιο, την Ευρώπη και τους πολίτες της.
<P>
Στόχος της έκθεσης αυτής είναι να δώσει στους συναδέλφους μας που συμμετέχουν στη σύνοδο που είναι αρμόδια για την εκπόνηση του Ευρωπαϊκού Χάρτη των Θεμελιωδών Δικαιωμάτων (ΕΧΘΔ) μια σαφή και ξεκάθαρη εντολή για τις προσδοκίες του Ευρωπαϊκού Κοινοβουλίου και να παράσχει στους συμπολίτες μας μια ισχυρή απόδειξη της δέσμευσής μας για τον ουσιαστικό σεβασμό των θεμελιωδών δικαιωμάτων τους από τα θεσμικά όργανα της Ένωσης.
<P>
Το πεδίο αρμοδιοτήτων της Επιτροπής Αναφορών νομιμοποιεί το ενδιαφέρον της για την εκπόνηση του Χάρτη. Οι πολυάριθμες αναφορές που λαμβάνει η εν λόγω επιτροπή επιτρέπουν να προσδιοριστεί πώς οι πολίτες αντιλαμβάνονται την Ένωση και τα δικαιώματα που αυτή οφείλει να προστατεύσει. Στόχος της γνωμοδότησης της Επιτροπής Αναφορών είναι να φέρει στο φως τις φιλοδοξίες που εκφράζουν οι Ευρωπαίοι οι οποίοι απευθύνονται στο Κοινοβούλιο παραπονούμενοι για μη σεβασμό κάποιου δικαιώματος που παρέχει η Ευρωπαϊκή Ένωση.
<P>
Οι αναφέροντες απευθυνόμενοι σε εμάς εκφράζουν την ακλόνητη πεποίθησή τους ότι είναι δικαιούχοι ενός συνόλου δικαιωμάτων, δίνοντας έτσι την εντύπωση πως ο Ευρωπαίος πολίτης είναι πεπεισμένος ότι ήδη υπάρχει ένα υλοποιημένο σύνταγμα της Ένωσης στο πλαίσιο του οποίου όλα αυτά τα δικαιώματα έχουν κατοχυρωθεί, προλαμβάνοντας έτσι τις αποφάσεις της αρμόδιας για την εκπόνηση του ΕΧΘΔ συνόδου.
<P>
Συνεπώς, η γνωμοδότησή μας υπογραμμίζει δύο βασικά σημεία, τα οποία φαίνεται άλλωστε να συμμερίζονται και οι εισηγητές. Το πρώτο αφορά την απαραίτητη προβολή του Χάρτη ως κειμένου αναφοράς για τους πολίτες, κάτι που οδηγεί στην ανάγκη να υπάρχει σαφής και περιεκτική διατύπωση σε ένα ενιαίο και κατανοητό κείμενο.
<P>
Το δεύτερο αφορά τη δεσμευτική ισχύ αυτού του Χάρτη που κατοχυρώνεται με την ουσιαστική νομική κατοχύρωση των αναγνωρισμένων δικαιωμάτων. Φυσική συνέπεια αυτής της βούλησης είναι η συμπερίληψη του μελλοντικού Χάρτη στο σώμα των Συνθηκών. Συμπερασματικά θα έλεγα πως είναι απαραίτητο να κάνουμε ένα ποιοτικό άλμα στην προστασία των θεμελιωδών δικαιωμάτων. Η έκθεση αυτή πρέπει να αποτελέσει ομόφωνο μήνυμα του Κοινοβουλίου, προκειμένου το Συμβούλιο και η σύνοδος που είναι αρμόδια για την εκπόνηση του ΕΧΘΔ να ανταποκριθούν σε αυτή την προσδοκία των αναφερόντων.

<SPEAKER ID=94 NAME="Mιndez de Vigo">
Κυρία Πρόεδρε, αναμφίβολα το Συμβούλιο ήθελε να ακούσει τη γνώμη των πολιτικών ομάδων, πράγμα που θεωρώ πολύ υγιές.
<P>
Προσωπικά, κυρία Πρόεδρε, θέλω να πω ότι αυτή η συζήτηση πραγματοποιείται σε κατάλληλη στιγμή. Η συνέλευση που επεξεργάζεται τον Χάρτη των Θεμελιωδών Δικαιωμάτων άρχισε τις εργασίες της και πιστεύω ότι προχωρούμε ήδη με γοργούς ρυθμούς. Επεισερχόμαστε στο περιεχόμενο των ατομικών και πολιτικών δικαιωμάτων, κατόπιν θα επεισέλθουμε στα δικαιώματα της ιθαγένειας καθώς και στα οικονομικά και κοινωνικά δικαιώματα.
<P>
Συνεπώς, είναι σημαντικό να ορίσει το Ευρωπαϊκό Κοινοβούλιο ποια είναι η εντολή των μελών της αντιπροσωπείας που το εκπροσωπεί και να ορίσει επίσης - πράγμα που θεωρώ ακόμα πιο σημαντικό - ποιοι είναι οι πολιτικοί στόχοι που θα επιδιώξει το Κοινοβούλιο με αυτόν τον Χάρτη των Θεμελιωδών Δικαιωμάτων.
<P>
Διότι, τελικά, πολλές φορές - έχει δίκιο η εκπρόσωπος της Επιτροπής Αναφορών - οι πολίτες μάς θέτουν το ερώτημα για ποιον λόγο θα καταρτιστεί αυτός ο Χάρτης των Θεμελιωδών Δικαιωμάτων. Τα θεμελιώδη δικαιώματα αναγνωρίζονται στα συντάγματά μας. Τα κράτη μέλη της Ευρωπαϊκής Ένωσης σέβονται τα θεμελιώδη δικαιώματα. Υπάρχει μια Σύμβαση της Ρώμης, που διασφαλίζεται από το Δικαστήριο του Στρασβούργου, η οποία συνιστά την ύστατη διασφάλιση όταν υπάρχει παραβίαση.
<P>
Για ποιόν λόγο λοιπόν να καταρτιστεί αυτός ο Χάρτης; Πιστεύω ότι το πολιτικό μήνυμα που πρέπει να δώσει το Κοινοβούλιο είναι ξεκάθαρο: ο Χάρτης των Θεμελιωδών Δικαιωμάτων είναι ένα συν στα δικαιώματα που διασφαλίζονται στα συντάγματά μας. Το να είναι κανείς Ευρωπαίος έχει μια πρόσθετη θετική συνέπεια. Με τον Χάρτη λοιπόν εκείνο το οποίο θέλουμε είναι ακριβώς να συνδέσουμε τα ευρωπαϊκά θεσμικά όργανα με ένα πλαίσιο θεμελιωδών δικαιωμάτων και τα κράτη μέλη με αυτά ακριβώς τα θεμελιώδη δικαιώματα όταν μετενθέτουν ή εφαρμόζουν το κοινοτικό δίκαιο.
<P>
Αυτό είναι το πολιτικό μήνυμα που πρέπει να περάσουμε: το να είναι κανείς Ευρωπαίος είναι θετικό· προσθέτει κάτι σε αυτό που ήδη έχουμε ως πολίτες των εθνικών κρατών.
<P>
Θεωρώ δε ότι η έκθεση που συζητούμε σήμερα και θα ψηφίσουμε αύριο καθιστά επίσης απολύτως σαφές ποιοι είναι οι πολιτικοί στόχοι του Κοινοβουλίου. Θέλουμε ο Χάρτης να μη συνιστά απλά μια διακήρυξη. Θεωρούμε πως μια διακήρυξη δεν είναι αρκετή. Επειδή ακριβώς θέλουμε να χαίρουν οι πολίτες περισσότερων δικαιωμάτων και περισσότερων εγγυήσεων θέλουμε να ενσωματωθεί ο Χάρτης στις Συνθήκες.
<P>
Εάν ο Χάρτης θα ενσωματωθεί ή όχι στις Συνθήκες εξαρτάται προφανώς από το έργο που θα καταφέρει να επιτελέσει η αρμόδια για την κατάρτισή του σύνοδος. Η ενσωμάτωση θα επιτευχθεί μόνο στον βαθμό που το έργο θα είναι χρήσιμο και που θα μπορεί να ενσωματωθεί στις Συνθήκες. Θεωρώ όμως κεφαλαιώδους σημασίας να λάβει το Κοινοβούλιο υπόψη του αυτόν τον πολιτικό στόχο κατά το στάδιο σύνταξης του Χάρτη. Θεωρώ επίσης σημαντικό να επιβεβαιώσουμε, όπως γίνεται σε αυτή την έκθεση, ότι σε καμία περίπτωση δεν θα υποβαθμιστεί η προστασία των θεμελιωδών δικαιωμάτων σε σχέση με την υφιστάμενη προστασία. Δεν θα υπάρχει διπλή δουλειά για την αρμόδια για την επεξεργασία του Χάρτη σύνοδο του Στρασβούργου: αυτό να γίνει σαφές. Εκείνο που θέλουμε - επιμένω - είναι να παράσχουμε στους Ευρωπαίους πολίτες μια πρόσθετη εγγύηση όταν πρόκειται για την εφαρμογή του κοινοτικού δικαίου.
<P>
Νομίζω μάλιστα πως διατρανώνοντας το αδιαίρετο των θεμελιωδών δικαιωμάτων, όπως γίνεται στο παρόν ψήφισμα, και επιβεβαιώνοντας τον καινοτόμο χαρακτήρα τους, πραγματοποιούμε θετικά βήματα προς τη βελτίωση των συνθηκών διαβίωσης των Ευρωπαίων πολιτών.
<P>
Για τον λόγο αυτό, κυρία Πρόεδρε, θέλω να ολοκληρώσω την ομιλία μου συγχαίροντας εκ βάθους καρδίας τόσο τους εισηγητές επί της ουσίας όσο και τους συντάκτες γνωμοδότησης. Είθισται το Κοινοβούλιο να τους συγχαίρει, εγώ θέλω όμως να το πράξω από πολιτική σκοπιά και εξ ονόματος της Ομάδας μου, διότι πιστεύω πως οι κύριοι Duff και Voggenhuber και όλοι οι συντάκτες γνωμοδότησης μπόρεσαν να ανταποκριθούν με την πολιτική απάντηση σε όσα χρειάζεται το Κοινοβούλιο σε αυτή τη φάση.
<P>
Συνεπώς, ελπίζω, κυρία Πρόεδρε, ότι αύριο η ψηφοφορία θα επικυρώσει το θετικό έργο των εισηγητών με τη μαζική υπερψήφιση αυτής της έκθεσης.

<SPEAKER ID=95 LANGUAGE="FR" NAME="Berθs">
Κυρία Πρόεδρε, κύριε εκπρόσωπε του Συμβουλίου, κύριε Επίτροπε, αγαπητοί συνάδελφοι, νομίζω πως το σημερινό μας εγχείρημα πραγματοποιείται στον κατάλληλο χρόνο, και η πραγματικότητα δεν παύει να μας υπενθυμίζει καθημερινά την επιτακτική ανάγκη να καταρτιστεί αυτός ο Χάρτης της Ευρωπαϊκής Ένωσης. Αυτό είναι το πλαίσιο στο οποίο βρισκόμαστε.
<P>
Ένας Χάρτης για την Ευρωπαϊκή Ένωση θα απευθύνεται σαφώς στον καθένα από τους συμπολίτες μας, βεβαίως, αλλά και σε όσους διαμένουν και σε όσους διέρχονται από την επικράτεια της Ένωσης ... Αυτό έχει σημασία. Αυτό έχει σημασία τη στιγμή που η ίδια η Ευρωπαϊκή Ένωση συγκλονίζεται και τη στιγμή που - οφείλουμε να το υπενθυμίσουμε στο κείμενο που θα ψηφιστεί αύριο - ξεκινάμε μια διαδικασία διεύρυνσης της Ένωσής μας προς χώρες για τις οποίες ο σεβασμός των θεμελιωδών δικαιωμάτων αποτελεί ουσιαστικό ζήτημα. Αυτό έχει τέλος σημασία σε μια στιγμή - θέλουμε να το διευκρινίσουμε στο κείμενο επί του οποίου θα ψηφίσουμε αύριο - που η Ένωση ξεπερνά το στάδιο της οικονομικής ολοκλήρωσης και αρχίζει σαφώς μια διαδικασία πολιτικής και κοινωνικής ολοκλήρωσης, στην οποία πρέπει να συμβάλει αυτός ο Χάρτης.
<P>
Το ψήφισμα που θα εγκρίνουμε αύριο δεν στοχεύει φυσικά να δώσει εντολή στους συναδέλφους μας - και κατ' επέκταση σε εμένα την ίδια - στο πλαίσιο της συνέλευσης που έχει αναλάβει την εκπόνηση του Χάρτη για τα Θεμελιώδη Δικαιώματα, αφού έχουμε ξεκινήσει ήδη την εργασία. Στόχος είναι μάλλον να δηλώσουμε τι προσδοκά το Κοινοβούλιο από την εν λόγω συνέλευση. Για τον σκοπό αυτό θα ήθελα να επιμείνω σε δύο σημεία.
<P>
Πρώτον, τι περιμένουμε από το εγχείρημα; Ειλικρινά, αγαπητοί συνάδελφοι, εάν ο επιδιωκόμενος στόχος ήταν να συγκαλέσουμε μια συνέλευση, πρωτότυπη ως προς τη μορφή και τη σύνθεσή της, όπως τη βλέπουμε σήμερα, για να καταλήξουμε απλά στη δημοσίευση ενός κειμένου υπογεγραμμένου από τους Προέδρους των τριών θεσμικών οργάνων, νομίζω πως βρισκόμαστε σε λάθος δρόμο. Θέλουμε περισσότερα, και υπό αυτό ακριβώς το πνεύμα εργαζόμαστε στο πλαίσιο της συνέλευσης, όσον αφορά τόσο το χρονοδιάγραμμα όσο και τη μορφή.
<P>
Η δεύτερη παρατήρησή μου αφορά το περιεχόμενο. Το ψήφισμά μας περιέχει λίγα πράγματα εν προκειμένω, αλλά το Κοινοβούλιο είχε ήδη, τουλάχιστον τρεις φορές, την ευκαιρία να εκφράσει τις προσδοκίες του από έναν Χάρτη των Θεμελιωδών Δικαιωμάτων. Αν και σήμερα δεν ήταν αυτός ο στόχος, αρμόζει εντούτοις να υπενθυμίσουμε τρία στοιχεία. Πρώτον, εάν συγκαλούμε έναν τόσο καινοφανή φορέα μόνο και μόνο για να κωδικοποιήσει το υφιστάμενο δίκαιο σχεδόν κατά γράμμα, νομίζω πως δεν ήταν ανάγκη να επινοήσουμε τον νέο αυτό οργανισμό. Δεύτερον, εάν η αρμόδια για την εκπόνηση του Χάρτη των Θεμελιωδών Δικαιωμάτων συνέλευση πρέπει να αρκεστεί στην αναπαραγωγή ολόκληρης ή μέρους της Ευρωπαϊκής Σύμβασης για τα Δικαιώματα του Ανθρώπου για να καταστήσει άνευ ουσίας το θέμα κατά πόσον η Ένωση πρέπει να προσχωρήσει ή όχι σε αυτή, θεωρώ επίσης πως βρισκόμαστε σε λάθος δρόμο. Τρίτον, θεωρώ πως όσον αφορά το περιεχόμενο μάς δίνεται η ευκαιρία να επιβεβαιώσουμε εκ νέου σε επίπεδο Ένωσης ορισμένες δεσμεύσεις τις οποίες προσυπογράφουν όλα τα κράτη μέλη, αλλά τις οποίες πρέπει να επικυρώσουμε εξ ονόματος της ίδιας της Ευρωπαϊκής Ένωσης: την αναγνώριση ορισμένων δικαιωμάτων, ιδιαίτερα στον οικονομικό και κοινωνικό τομέα.
<P>
Σταθμίζω εδώ τη δυσκολία της εντολής που μας δόθηκε στην Κολωνία: να αναγνωρίσουμε κοινωνικά δικαιώματα που δεν θα ήταν παρά στόχοι. Υπάρχουν όμως και όσα διακυβεύονται ακριβώς στο πλαίσιο της εργασίας που θα διεξαχθεί στη συνέλευση που είναι αρμόδια για την εκπόνηση του Ευρωπαϊκού Χάρτη των Θεμελιωδών Δικαιωμάτων, και εξ ονόματος της Ομάδας μου θέλω να τονίσω τη σημασία που θα δώσουμε στο περιεχόμενο του Χάρτη ως προς αυτά τα θέματα.
<P>
Υπό το πνεύμα αυτό υποστηρίζω απολύτως αυτό που πρότεινε προ ολίγου η Ieke van den Burg: εάν η Ένωση θέτει στον εαυτό της το θέμα της προσχώρησής της στην Ευρωπαϊκή Σύμβαση για τα Δικαιώματα του Ανθρώπου θα πρέπει να θέτει επίσης το θέμα της προσχώρησής της στον Ευρωπαϊκό Κοινωνικό Χάρτη.
<P>
Τέλος, πιστεύω πως το Ευρωπαϊκό Κοινοβούλιο θα ενεργήσει σωστά προκειμένου ο Χάρτης αυτός να είναι έτοιμος - και ως προς την ουσία και ως προς το χρονοδιάγραμμα - προς ενσωμάτωση κατά τη γαλλική Προεδρία. Ο εν λόγω χάρτης θα επιτρέψει τη δέουσα αναγνώριση των θεμελιωδών δικαιωμάτων στη θέση που τους αξίζει στο πλαίσιο της εσωτερικής μας νομικής τάξης, μιας τάξης την οποία παρατηρούν σήμερα με μεγάλη προσοχή οι πολίτες στο εσωτερικό της Ευρωπαϊκής Ένωσης, φυσικά, αλλά και οι χώρες που φιλοδοξούν να ενταχθούν στην Ένωση.

<SPEAKER ID=96 NAME="Van den Bos">
Κυρία Πρόεδρε, η ανάγκη για έναν δεσμευτικό χάρτη είναι περισσότερο πολιτικής παρά νομικής φύσεως. Εντούτοις, για τον λόγο αυτό δεν είναι λιγότερο σημαντική. Τα θεμελιώδη δικαιώματα στις υφιστάμενες Συνθήκες έχουν έναν υποβαθμισμένο ρόλο και οι αναφορές τους στα διάφορα σημεία γίνεται με έναν εντελώς ασαφή τρόπο. Αυτό είναι απαράδεκτο, εφόσον η Ευρώπη επιθυμεί να αποτελεί και μια κοινότητα αξιών. Για τον λόγο αυτό ο Χάρτης θα πρέπει να εγγυάται στον πολίτη την προστασία του από την εισαγωγή ενός όλο και πιο διευρυμένου υπερεθνικού δικαίου. Η Ευρωπαϊκή Σύμβαση για τα Δικαιώματα του Ανθρώπου πρέπει ως εκ τούτου να ισχύει ως ελάχιστος κανόνας, με την προώθηση επιπλέον ειδικών δικαιωμάτων της ΕΕ. Κυρίως, πρέπει να πράξουμε ό,τι μπορούμε για να αφήσουμε όσο το δυνατόν ακέραια τα εθνικά συντάγματα. Αλλά δεν αποκλείεται τα εν λόγω εθνικά συντάγματα να επηρεαστούν. Ο Χάρτης πρέπει πάντα να αποτελεί τη βάση για νέα θεμελιώδη δικαιώματα, τα οποία απαιτούνται βάσει των κοινωνικών εξελίξεων.
<P>
Τέλος, κυρία Πρόεδρε, είναι θεμελιώδους σημασίας η ΕΕ να προσχωρήσει στην Ευρωπαϊκή Σύμβαση για τα Δικαιώματα του Ανθρώπου. Το Στρασβούργο πρέπει πάντα να ενισχύεται και όχι να αποδυναμώνεται.

<SPEAKER ID=97 LANGUAGE="FR" NAME="Boumediene-Thiery">
Αγαπητοί συνάδελφοι, ο Χάρτης των Θεμελιωδών Δικαιωμάτων πρέπει να αποτελέσει ένα σημαντικό στάδιο στην ευρωπαϊκή οικοδόμηση. Πρέπει να εξασφαλίσουμε τα μέσα να τον καταστήσουμε το θεμελιώδες στοιχείο της ευρωπαϊκής ταυτότητας που θα οδηγήσει την Ευρώπη να πραγματοποιήσει το ποιοτικό άλμα που χρειάζεται ακόμα για να αισθανθεί πως υπάρχει πραγματικά. Με αυτή την προοπτική θα ήθελα να ακολουθήσω το παράδειγμα των συναδέλφων μου και να υπενθυμίσω την ανάγκη να δώσουμε σε αυτόν τον Χάρτη δεσμευτικό χαρακτήρα. Οι πολίτες θα δυσκολευτούν όντως να κατανοήσουν πως η Ευρωπαϊκή Ένωση επεξεργάζεται τον ορισμό θεμελιωδών δικαιωμάτων που δεν θα είναι νομικά κατοχυρωμένα. Τα θεμελιώδη δικαιώματα, και επιμένω στη λέξη αυτή, δεν μπορούν παρά να είναι υποχρεωτικά, διαφορετικά η ίδια η ευρωπαϊκή οικοδόμηση θα έχανε στα μάτια πολλών τον θεμελιώδη χαρακτήρα της. Ο μελλοντικός Χάρτης πρέπει συνεπώς να περιληφθεί στις Συνθήκες, και μάλιστα με την ευκαιρία της επικείμενης ΔΔ, της τελευταίας κατά πάσα πιθανότητα όπου συμμετέχουν δεκαπέντε χώρες. Για τη Γαλλία, που διεκδικεί στα μάτια όλων τον τίτλο της πατρίδας των ανθρωπίνων δικαιωμάτων, αποτελεί πράγματι επιτακτική ανάγκη να εκμεταλλευθεί την Προεδρία της κατά το δεύτερο εξάμηνο του 2000 προκειμένου να συμπεριλάβει στη διάταξη των εργασιών αυτή την τροποποίηση των Συνθηκών. Είναι μια επίσημη έκκληση που απευθύνουμε στη γαλλική κυβέρνηση.
<P>
Υπάρχουν όμως δύο σημεία τα οποία θα ήθελα να μνημονεύσω εδώ. Αφενός θέλω να τονίσω την ανάγκη να αναπτυχθεί στο πλαίσιο του Χάρτη η έννοια της ευρωπαϊκής ιθαγένειας λόγω διαμονής. Σήμερα περισσότερο από ποτέ είναι επιτακτική η ανάγκη να αποφευχθεί η συνύπαρξη στην Ευρώπη διαφόρων κατηγοριών ανθρώπων με διαφορετικά δικαιώματα. Πώς είναι π.χ. δυνατόν να αποδεχθούμε για έναν Αλγερινό που εργάζεται και πληρώνει φόρους εδώ και τριάντα χρόνια στη Γαλλία να μην μπορεί να ψηφίσει στις ευρωπαϊκές δημοτικές και κοινοτικές εκλογές, τη στιγμή που ένας Ευρωπαίος ο οποίος διαμένει εδώ και έξι μήνες σε μια άλλη χώρα της Ευρωπαϊκής Ένωσης μπορεί να συμμετάσχει σε αυτές; Αυτός ο Χάρτης πρέπει να χρησιμοποιήσει κάθε μέσο ώστε να αναπτυχθεί ο ορισμός μας για την ευρωπαϊκή ιθαγένεια βάσει της έννοιας της διαμονής. Τα δικαιώματα που ορίζουμε πρέπει, για να είναι θεμελιώδη, να ισχύουν για όλους.
<P>
Αφετέρου θα ήθελα να επιμείνω στον επείγοντα χαρακτήρα της εισαγωγής στον Χάρτη μιας αποτελεσματικής προστασίας για την αυτοματοποιημένη επεξεργασία δεδομένων προσωπικού χαρακτήρα. Το Ευρωπαϊκό Κοινοβούλιο ψήφισε όντως τον περασμένο μήνα μια τροπολογία με την οποία ζητά να συσταθεί μια ευρωπαϊκή επιτροπή πληροφορικής και ελευθεριών, η οποία, για να μπορεί ωστόσο να υπάρξει ουσιαστικά, χρειάζεται να βασίζεται σε στέρεους νομικούς κανόνες. Ο Χάρτης πρέπει επομένως να φροντίσει να καθοριστούν οι περιορισμοί του περιεχομένου των αρχείων, τα μέσα που επιτρέπονται για τη συλλογή των πληροφοριών και οι τρόποι πρόσβασης. Εξάλλου, τη στιγμή που ορισμένα συστήματα επικοινωνίας και κατασκοπίας καταδικάζονται, πρέπει να εγγυηθούμε τα δικαιώματα των πολιτών έναντι των νέων ευρωπαϊκών αρχών που αναπτύσσονται όπως και τα δικαιώματά τους μέσω του κοινοβουλευτικού ελέγχου, αλλά και τα δικαιώματα των καταναλωτών έναντι των νέων τεχνικών μάρκετινγκ στο Διαδίκτυο. Τίθεται ένα πολύ σοβαρό σοβαρό θέμα για την εγγύηση των θεμελιωδών ελευθεριών του 21ου αιώνα.

<SPEAKER ID=98 NAME="Kaufmann">
Κυρία Πρόεδρε, κυρίες και κύριοι, ο Χάρτης των Θεμελιωδών Δικαιωμάτων αποτελεί και από πολιτική άποψη επιτακτική ανάγκη. Καθώς προχωρεί η ενοποίηση δημιουργείται ένα διαρκώς διευρυνόμενο κενό στην προστασία των θεμελιωδών δικαιωμάτων, το οποίο οφείλεται στο γεγονός ότι τα εθνικά κράτη εκχωρούν όλο και περισσότερα κυριαρχικά δικαιώματα και αρμοδιότητες στην Ένωση, ενώ η προστασία των θεμελιωδών δικαιωμάτων των ανθρώπων που ζουν στην Ένωση παραμένει μέχρι τώρα στην εθνική δικαιοδοσία. Το κενό αυτό στην προστασία των θεμελιωδών δικαιωμάτων πρέπει επιτέλους να καλυφθεί.
<P>
Ταυτόχρονα, ο Χάρτης των Θεμελιωδών Δικαιωμάτων αποτελεί μια μεγάλη ευκαιρία για την Ευρώπη. Γιατί; Πρώτον, επειδή εγκαινιάζεται επιτέλους μετά από πολλά χρόνια ένα σχέδιο το οποίο αποτελούσε εδώ και καιρό αίτημα πολλών δραστηριοποιημένων πολιτών, μη κυβερνητικών οργανώσεων, διαφόρων πολιτικών δυνάμεων, αλλά και του Ευρωπαϊκού Κοινοβουλίου.
<P>
Δεύτερον, διότι μπορεί έτσι να δοθεί μια θετική ώθηση στην ευρωπαϊκή ενοποίηση από τη σκοπιά της ταυτότητας, και μάλιστα από τη μια επειδή έτσι μπορεί να ισχυροποιηθεί η δημοκρατία και από την άλλη επειδή με τον ορισμό των δικαιωμάτων των ανθρώπων που ζουν στην Ένωση μπορεί η Ευρώπη να γίνει ορατή και χειροπιαστή για τον καθένα τους.
<P>
Αυτό το θεωρώ ιδιαίτερα σημαντικό. Έχουμε όλοι διαπιστώσει επανειλημμένα πόσο μεγάλη είναι η έλλειψη κατανόησης, αλλά και η απόρριψη των απόμακρων και φανταστικών Βρυξελλών. Δικαιολογημένα τίθεται ξανά και ξανά το ερώτημα: τι είναι κατά βάση αυτή η Ευρώπη; Τι νόημα έχει; Τι θα κερδίσω εγώ προσωπικά από αυτή; Ο Χάρτης των Θεμελιωδών Δικαιωμάτων μπορεί να συμβάλει ώστε να πουν οι πολίτες: "Ναι, το σχέδιο Ευρώπη είναι και δικό μου σχέδιο" .
<P>
Τι πρέπει να προσφέρει ο Χάρτης ώστε να αξιοποιηθεί πραγματικά αυτή η ευκαιρία; Θέλω να αναφερθώ εδώ σε πέντε σημεία. Πρώτον, ο Χάρτης των Θεμελιωδών Δικαιωμάτων δεν πρέπει να υπολείπεται ως προς τις προδιαγραφές του από τα θεμελιώδη δικαιώματα που υπάρχουν στις χώρες μας ούτε από εκείνα που ορίζονται στην Ευρωπαϊκή Σύμβαση για τα Δικαιώματα του Ανθρώπου. Παράλληλα, πρέπει να είναι κατάλληλος για το μέλλον, για τον 21ο αιώνα, να ανταποκρίνεται στις νέες, σύγχρονες εξελίξεις που συμβαίνουν στις κοινωνίες μας.
<P>
Δεύτερον, πρέπει φυσικά να συμπεριλαμβάνει όλες τις πολιτικές της Ένωσης, τόσο το κοινοτικό δίκαιο όσο και τον δεύτερο και τρίτο πυλώνα, δεσμεύοντας έτσι όλα τα θεσμικά και μη όργανα να σέβονται τα ανθρώπινα δικαιώματα κατά τις αποφάσεις τους και κατά τον σχεδιασμό και την υλοποίηση της πολιτικής.
<P>
Τρίτον, και εδώ δεν μπορώ παρά να συμφωνήσω με τη συνάδελφό μου της Ομάδας των Πρασίνων / Ευρωπαϊκή Ελεύθερη Συμμαχία, ο Χάρτης των Θεμελιωδών Δικαιωμάτων πρέπει να ορίζει τα δικαιώματα όλων των ανθρώπων που ζουν στην Ένωση και όχι να δημιουργήσει δικαιώματα πρώτης και δεύτερης κατηγορίας για ανθρώπους πρώτης και δεύτερης κατηγορίας.
<P>
Τέταρτον, συμφωνώ με το αίτημα που προβάλλεται στην έκθεση να είναι ο Χάρτης των Θεμελιωδών Δικαιωμάτων νομικά δεσμευτικός και να αποτελέσει αναπόσπαστο τμήμα της Συνθήκης της ΕΕ. Κατά τη γνώμη μου, το Συμβούλιο καλείται να επανεξετάσει τη θέση του στο σημείο αυτό και να την αναθεωρήσει. Αν ο Χάρτης δεν αποτελέσει αναπόσπαστο τμήμα της Συνθήκης και με τον τρόπο αυτόν δεν μπορεί ο καθένας ξεχωριστά να προβεί σε καταγγελίες, η δικαιολογημένη αντίδραση των ανθρώπων θα είναι η απογοήτευση και η έλλειψη κατανόησης. Θα πουν ότι το μόνο που έγινε στις Βρυξέλλες είναι ότι υπεγράφη ένα ακόμη φύλλου χαρτιού.
<P>
Πέμπτον, για τη δική μας Ομάδα είναι ιδιαίτερα σημαντικό να μην αγνοηθούν τα θεμελιώδη κοινωνικά δικαιώματα ή να μη ληφθούν υπ' όψιν μόνο με μισή καρδιά. Στο σημείο αυτό συμφωνώ απόλυτα με την κ. van den Burg. Το δικαίωμα στην εργασία, στην στέγαση, στην προστασία της υγείας ή το δικαίωμα του συνεταιρίζεσθαι καθώς και το δικαίωμα της απεργίας είναι απαραίτητο να υπάρχουν. Ανησυχούμε γι' αυτά, κυρίως επειδή είδαμε πώς καταψηφίσθηκαν και εξαφανίστηκαν όλες οι σχετικές τροπολογίες κατά την ψηφοφορία στην Επιτροπή.
<P>
Θα καταβάλουμε έντονες προσπάθειες για την εδραίωση των κοινωνικών δικαιωμάτων. Επίσης, ελπίζουμε ότι το Κοινοβούλιο κατά την αυριανή ψηφοφορία στην Ολομέλεια θα δώσει ένα σαφές πολιτικό μήνυμα σχετικά με το θέμα αυτό. Τελειώνοντας, θα ήθελα να προσθέσω ότι δεν μπορούμε να πραγματοποιήσουμε έκτακτη Σύνοδο Κορυφής στη Λισαβώνα δηλώνοντας ότι η πλήρης απασχόληση πρέπει να είναι ο στόχος της πολιτικής, ενώ την ίδια στιγμή αρνούμαστε να συμπεριλάβουμε θεμελιώδη κοινωνικά δικαιώματα στον Χάρτη. Θεωρώ ότι η αντίφαση αυτή δεν μπορεί να σταθεί από πολιτική άποψη.

<SPEAKER ID=99 LANGUAGE="FR" NAME="Berthu">
Κυρία Πρόεδρε, η ομιλία μου θα είναι πολύ διαφορετική από των προηγούμενων ομιλητών, αφού θέλω να σας αποδείξω πως ο Χάρτης των Θεμελιωδών Δικαιωμάτων των πολιτών της Ευρωπαϊκής Ένωσης, όπως παρουσιάζεται στην έκθεση Duff/Voggenhuber του Ευρωπαϊκού Κοινοβουλίου, θα περιορίζει στην πραγματικότητα τα θεμελιώδη δικαιώματα. Ουσιαστικά σε αυτή την έκθεση μάς προτείνεται να συμπεριλάβουμε τα δικαιώματα των πολιτών που έχουν καθοριστεί μέχρι σήμερα σε εθνικό επίπεδο σε έναν ενιαίο, λεπτομερή και δεσμευτικό ευρωπαϊκό χάρτη, η εφαρμογή του οποίου θα ελέγχεται, και επομένως θα ερμηνεύεται, από το Δικαστήριο των Ευρωπαϊκών Κοινοτήτων.
<P>
Πριν προχωρήσω περισσότερο πρέπει να υπογραμμίσω πως δεν είμαι βέβαιος κατά πόσο στον φορέα που συστήθηκε από το Ευρωπαϊκό Συμβούλιο της Κολωνίας για την εκπόνηση του προσχεδίου του Χάρτη όλοι οι υπόλοιποι συμμετέχοντες που εκπροσωπούν τους αρχηγούς κρατών και κυβερνήσεων και τα εθνικά κοινοβούλια συμφωνούν με αυτή τη θέση του Ευρωπαϊκού Κοινοβουλίου. Επομένως, ό,τι θα σας πω αφορά προς στιγμή μόνο την έκθεση Duff/Voggenhuber.
<P>
Είναι προφανές πως για τους υποστηρικτές του Χάρτη η προάσπιση των θεμελιωδών δικαιωμάτων, τα οποία προστατεύονται άλλωστε σαφώς σήμερα στην Ευρώπη, ό,τι κι αν λένε, δεν αποτελεί παρά πρόσχημα που συγκαλύπτει έναν άλλο, καθαρά ιδεολογικό, στόχο: να τεθεί η βάση για ένα ευρωπαϊκό Σύνταγμα ως επισφράγιση ενός υπερκράτους, τη στιγμή μάλιστα που οι λαοί της Ευρώπης δεν επιθυμούν στο σύνολό τους τίποτε από τα δύο. Και έχουν δίκιο, γιατί αυτός ο λεπτομερής και υποχρεωτικός Χάρτης που θα παρέχει για ολόκληρη την Ευρώπη ενιαίους ορισμούς για τα δικαιώματα των πολιτών θα επιβάλει ένα είδος αυστηρής νομικής προστατευτικής ομπρέλας που θα εγκλωβίζει κάθε λαό σε κανόνες που δεν θα είναι απολύτως δικοί του.
<P>
Ο ισχυρισμός μας πως ο εν λόγω Χάρτης θα περιορίσει τα δικαιώματα των πολιτών βασίζεται σε τρεις λόγους. Κατ' αρχάς με το πρόσχημα της μεγαλύτερης προστασίας των πολιτών θα τους απομακρύνει από τον τόπο όπου καθορίζεται το δίκαιό τους εξασθενώντας την κυριαρχία που έχουν σήμερα επ' αυτού. Το αποτέλεσμα θα είναι να μην μπορεί πλέον ένας λαός να τροποποιήσει τα δικαιώματα των πολιτών του χωρίς τη σύμφωνη γνώμη των υπολοίπων δεκατεσσάρων, σύστημα καταπιεστικό που θα αντιβαίνει στη φύση και στα συμφέροντα της Ευρώπης, όπως εξήγησα στην άποψη της μειοψηφίας που επισυνάπτεται στην έκθεση.
<P>
Έπειτα, ο Χάρτης θα παράσχει ένα νέο πρόσχημα για μια υπέρμετρη ενιαιοποίηση των δικαιωμάτων των πολιτών στην Ευρώπη. Εκπλήσσομαι εξάλλου που οι κυβερνήσεις αφήνονται να παρασυρθούν. Δεν έμαθαν από τα παθήματα του παρελθόντος; Θέλουν - αναφέρομαι εδώ π.χ. στη γαλλική κυβέρνηση - να φορτωθούν αύριο ταυτόχρονα είκοσι προβλήματα όπως αυτό των κυνηγών;
<P>
Τέλος, ο Χάρτης αυτός θα επιδιώξει να παρακάμψει τα δικαιώματα των κοινοτήτων, και πρώτα απ' όλα της εθνικής κοινότητας, που είναι πολύτιμα για τους πολίτες, αφού σε αυτό ακριβώς το περιβάλλον εκφράζεται η πλέον αληθινή και νόμιμη δημοκρατία. Εδώ βρισκόμαστε στην καρδιά αυτού που χαρακτηρίσαμε ως διαδικασία περιορισμού των δικαιωμάτων, η οποία μπορεί άλλωστε να προχωρήσει πολύ περισσότερο από όσο πιστεύουμε, καθώς έχει αρχίσει να εκδηλώνεται μια ολόκληρη σειρά επίμονων αιτημάτων και μειοψηφιών που μαρτυρούν πως γίνεται σαφώς κατανοητό ότι, εάν ο Χάρτης είναι ενιαίος και δεσμευτικός, και επιπλέον εάν εγκριθεί υπό τις αμφίβολες συνθήκες της υποτιθέμενης ευρωπαϊκής δημοκρατίας, μπορεί τα προσεχή έτη να αποτελέσει το αδύνατο σημείο της δημοκρατικής αλυσίδας.
<P>
Γι' αυτό η Ομάδα Ένωση για την Ευρώπη των Εθνών πιστεύει πως ο Χάρτης, εάν τελικά καταρτιστεί, θα πρέπει να είναι πολύ συνοπτικός και να παρουσιάζει μόνο τις βασικές αξίες και τις θεμελιώδεις αρχές των ευρωπαϊκών χωρών υπό μορφή πολιτικής διακήρυξης. Μπορούμε άλλωστε να υποθέσουμε πως από το τέλος κιόλας του τρέχοντος έτους οι υποψήφιες χώρες θα προσχωρήσουν σε αυτή προκειμένου να καταδείξουν πως συμμερίζονται τις ευρωπαϊκές αξίες. Βάσει αυτής της υπόθεσης η διακήρυξη του Χάρτη από τα σημερινά και από τα μελλοντικά μέλη θα πρέπει να είναι κοινή.
<P>
Το βέβαιο είναι, κυρία Πρόεδρε, πως πρέπει οπωσδήποτε να αποφύγουμε να επιβάλουμε στις χώρες της Ευρώπης, με το πρόσχημα της οικοδόμησης της μετα-εθνικής κοινωνίας την οποία προασπιζόταν προ ολίγου ο κ. Duff, ένα κείμενο ενιαίο και δεσμευτικό που μπορεί να γίνει αντιληπτό ως παραβίαση της ελευθερίας επιλογής των εθνικών δημοκρατιών. Κάθε χώρα πρέπει να συνεχίσει να μπορεί να επιλέγει ελεύθερα τους κανόνες της σύμφωνα με τον πολιτισμό της και την ανάπτυξή της. Θα θέλαμε η Διακυβερνητική Διάσκεψη που αρχίζει τις εργασίες της να έχει διαρκώς κατά νου τον σημαντικό αυτό κανόνα σεβασμού των εθνικών δημοκρατιών.

<SPEAKER ID=100 LANGUAGE="IT" NAME="Speroni">
Κυρία Πρόεδρε, εξ ονόματος της Λίγκας του Βορρά, την οποία εκπροσωπώ εδώ, διαπιστώνω με αληθινή ικανοποίηση πως τελικά προχωρούμε στην κατάρτιση ενός Ευρωπαϊκού Χάρτη των Θεμελιωδών Δικαιωμάτων. Θυμάμαι με χαρά πως σε αυτή ακριβώς τη χώρα, στη Γαλλία, άρχισαν πριν από δύο αιώνες να αναπτύσσονται και να καθορίζονται αυτά τα δικαιώματα, ενώ μόνο στη Βόρειο Αμερική κατά το ίδιο διάστημα τα εν λόγω δικαιώματα, τα οποία εκφράζονταν μέχρι τότε μόνο στα βιβλία φιλοσόφων και στοχαστών, εκφράστηκαν για πρώτη φορά σε επίσημες πράξεις όπως το Σύνταγμα του Κράτους.
<P>
Σήμερα η Ευρωπαϊκή Ένωση μοιάζει πράγματι να έχει μείνει πίσω, αλλά ο χρόνος μπορεί να ανακτηθεί με αυτό το πλαίσιο. Το ονομάζω πλαίσιο γιατί είναι προφανώς ένα σχέδιο στο οποίο δεν ξέρουμε ακόμα τι θα συμπεριλάβουμε. Η έκθεση αναφέρει βεβαίως ορισμένα από τα βασικά σημεία, αλλά στη συνέχεια θα χρειαστεί ενδεχομένως να αξιολογήσουμε ποιο θα είναι το τελικό κείμενο. Είναι σημαντικό να καταρτιστεί αυτός ο Χάρτης γιατί, παρά τις άλλες συμβάσεις και συνθήκες που υφίστανται, τα ανθρώπινα δικαιώματα δεν έχουν πάψει να απειλούνται, ακόμα και εντός της Ένωσης. Σκέφτομαι π.χ. αυτούς που θα ήθελαν να καταργήσουν ή να περιορίσουν στην Ιταλία τις διαδικασίες έφεσης στις ποινικές υποθέσεις ή σκέφτομαι π.χ. το δικαίωμα στις ελεύθερες εκλογές, το οποίο παύει να έχει νόημα όταν π.χ. οι πολίτες μιας χώρας της Ένωσης, έχοντας ψηφίσει με συγκεκριμένο τρόπο και ελεύθερα, βλέπουν στη συνέχεια τη χώρα τους να διασύρεται ως αποτέλεσμα της έκβασης αυτών των εκλογών. Θεωρώ πως πρέπει να γίνεται απολύτως σεβαστό σε κάθε περίπτωση το δικαίωμα των πολιτών να ψηφίζουν όποιον θέλουν, χωρίς να ακολουθούν εν συνεχεία πολιτικά σαμποτάζ έναντι των κυβερνήσεων που προέκυψαν και των χωρών όπου διενεργήθηκαν οι εκλογές.
<P>
Δεν πρόκειται εξάλλου μόνο για τα δικαιώματα των πολιτών: θα πρέπει να διευκρινιστεί καλύτερα και το δικαίωμα των κοινοτήτων, το δικαίωμα των λαών, των λαών που απειλούνται αφενός από την παγκοσμιοποίηση, που τείνει να ισοπεδώσει τα πάντα, και αφετέρου από μια επιστροφή σε ένα συγκεντρωτικό και καταπιεστικό εθνικό κράτος. Αντίθετα, κατά τη γνώμη μας πρέπει να ανοίξουμε τον δρόμο προς μια Ευρώπη των λαών, λαών που θα αναγνωρίζονται και πέρα από τα σημερινά κράτη. Θα πρέπει να αλλάξουν ειδικά ορισμένοι κανόνες που υπάρχουν σε κάποιους ποινικούς κώδικες, όπως το ισχύον άρθρο 141 του ιταλικού ποινικού κώδικα, που στέλνει κατευθείαν στα κάτεργα όποιον αποπειράται να αποσχιστεί. Δεν θέλω να πω με αυτό πως η απόσχιση είναι κατ' ανάγκη κάτι ευκταίο, αλλά διεκδικώ το δικαίωμα για όποιον τη ζητά να μπορεί φυσικά να ενεργεί ειρηνικά και χωρίς βία για να υποστηρίζει και να εφαρμόζει αυτό το δικαίωμα που κατοχυρώνεται από τον Χάρτη των Ηνωμένων Εθνών, από την Τελική Πράξη της Διάσκεψης του Ελσίνκι και - ελπίζω, παρά την ύπαρξη ακριβώς ορισμένων ποινικών κανόνων - να κατοχυρώνεται επίσης από τον Χάρτη των Θεμελιωδών Δικαιωμάτων της Ευρωπαϊκής Ένωσης.

<SPEAKER ID=101 NAME="Van Dam">
Κυρία Πρόεδρε, όπως έδειξε η περιορισμένη επιτυχία των περασμένων εκλογών, η "Ευρώπη"; δεν ζει μεταξύ των πολιτών. Και δεν μπορούμε να βελτιώσουμε την κατάσταση με το να παραχωρήσουμε στους πολίτες έναν Χάρτη Θεμελιωδών Δικαιωμάτων. Οι πολίτες θα πρέπει να διαπιστώσουν ότι τα ευρωπαϊκά θεσμικά όργανα υπερασπίζονται αποτελεσματικά τα συμφέροντά τους και δεν είναι αποκλειστικά προσανατολισμένα προς την ενίσχυση της δύναμής τους. Εάν συμβεί αυτό, τότε η εμπιστοσύνη των ανθρώπων θα αυξηθεί πολύ περισσότερο από ό,τι με ωραίες δηλώσεις για χάρτες δικαιωμάτων.
<P>
Δεν συμμεριζόμαστε τον ισχυρισμό ότι μπορεί να υπάρξει ένας καθολικός χάρτης δικαιωμάτων ο οποίος να παραλαμβάνει όλα τα ισχύοντα θεμελιώδη δικαιώματα. Ένα τέτοιο έγγραφο δεν μπορεί και δεν πρέπει να συνταχθεί, και η προσπάθεια για κάτι τέτοιο σίγουρα δεν αποτελεί καθήκον της ΕΕ. Αυτό που μπορούμε να επιχειρήσουμε στο εσωτερικό της Ένωσης είναι η συνεργασία στη βάση του σεβασμού της ιδιαίτερης ταυτότητας των λαών και των κρατών.
<P>
Ο καθορισμός θεμελιωδών δικαιωμάτων πρέπει να πραγματοποιείται εκεί όπου είναι δυνατή η αποτελεσματική προστασία τους και όπου υφίσταται μια βάση στην κοινωνική διάρθρωση. Και αυτή είναι τα κράτη μέλη.
<P>
Εκείνο που έχει τη μεγαλύτερη σημασία είναι ο εξωτερικός έλεγχος της προστασίας των ανθρωπίνων δικαιωμάτων, υπό τη μορφή της ΕΣΔΑ, και ο έλεγχος επ' αυτής από το Δικαστήριο του Στρασβούργου να παραμείνουν ακέραιοι. Ένας νομικά δεσμευτικός χάρτης θίγει αναπόφευκτα τη βάση των ανθρωπίνων δικαιωμάτων στα κράτη μέλη και υπονομεύει τον ρόλο και την αποστολή της ΕΣΔΑ και του Δικαστηρίου του Στρασβούργου.
<P>
Εάν υπάρξει ένας χάρτης, εμείς θα επιθυμούσαμε έντονα να υποστηρίξουμε αυτός ο χάρτης να ισχύει μόνο για τα θεσμικά όργανα της Ένωσης. Σε αυτόν θα πρέπει να περιληφθούν μόνο άρθρα τα οποία περιλαμβάνουν ένα σαφές μήνυμα προς τα ευρωπαϊκά θεσμικά όργανα. Ευρείες συστάσεις ή δικαιώματα σε τομείς πολιτικής στους οποίους η Ένωση δεν έχει καμία αρμοδιότητα θα πρέπει να αποφευχθούν.
<P>
Τέλος, τα θεμελιώδη δικαιώματα βασίζονται στην ανθρώπινη αξιοπρέπεια. Η πραγματική αξία της ζωής του ανθρώπου δεν είναι δυνατόν να γίνει ποτέ κατανοητή όταν δεν λαμβάνεται υπόψη ο Θεός, ο δημιουργός όλων, και επομένως του ανθρώπου.

<SPEAKER ID=102 LANGUAGE="DE" NAME="Hager">
Κύριε Πρόεδρε, αισθάνομαι συγκλονισμένος για την εκ των προτέρων καταδίκη της Αυστρίας από 14 κράτη μέλη και θεωρώ τη δημιουργία του Χάρτη αυτού ως μια ευκαιρία να φέρουμε πιο κοντά στους πολίτες την Ευρωπαϊκή Ένωση. Κατά συνέπεια τον επιδοκιμάζω.
<P>
Η Ένωση θέλει να τεκμηριώσει με τη δημιουργία του Χάρτη αυτού ότι σέβεται τα δικαιώματα των πολιτών και νοιάζεται για το καλό όλων. Παράλληλα όμως έχει δημιουργηθεί η εντύπωση στην κοινή γνώμη ότι η Ευρωπαϊκή Ένωση δεν σέβεται ούτε καν το θεμελιώδες - αν θέλετε - δικαίωμα ενός επιμέρους κράτους να σχηματίσει κυβέρνηση κατά τρόπο ανεξάρτητο. Επίσης, παράλληλα έχει δημιουργηθεί στην κοινή γνώμη η εντύπωση ότι 14 κράτη μέλη της Κοινότητας δεν τηρούν τους νόμους που τα ίδια θέσπισαν και παραβαίνουν την υποχρέωσή τους να είναι αλληλέγγυα.
<P>
Σας ερωτώ: πώς μπορεί μια Ένωση που επιβάλλει κυρώσεις χωρίς να ακούσει προηγουμένως τον εμπλεκόμενο, χωρίς νομική βάση και στηριζόμενη σε προκαταλήψεις να πείσει τα κράτη μέλη ότι γι' αυτή τα θεμελιώδη δικαιώματα είναι κάτι παραπάνω από λόγια;
<P>
Η απόφαση των 14 προξένησε μεγάλη ζημιά στην ευρωπαϊκή συνείδηση του πληθυσμού της Ευρωπαϊκής Ένωσης και θεωρώ ότι είναι περισσότερο από αμφίβολο αν μπορεί η ζημιά αυτή να αντισταθμιστεί με έναν Χάρτη Θεμελιωδών Δικαιωμάτων.

<SPEAKER ID=103 NAME="Maij-Weggen">
Κύριε Πρόεδρε, επί έτη το Ευρωπαϊκό Κοινοβούλιο και η Ομάδα μας ζητούσε μια καλή περιγραφή των θεμελιωδών δικαιωμάτων του Ευρωπαίου πολίτη στις ευρωπαϊκές Συνθήκες. Αυτό ζητείται στη Συνθήκη του Μάαστριχ καθώς και στη Συνθήκη του Αμστερνταμ. Θυμάμαι σχετικά με αυτό την έκθεση την οποία εκπονήσαμε με την κ. Dury για τη βελτίωση της Συνθήκης του Αμστερνταμ. Και σε αυτή εκφραζόταν το εν λόγω αίτημα. Με αυτόν τον τρόπο φτάσαμε στις πρώτες επιτυχίες μας, επειδή η διατύπωσή μας για το άρθρο εναντίον των διακρίσεων συμπεριλήφθηκε ακέραιο στη Συνθήκη του Αμστερνταμ. Αργότερα, στη Σύνοδο Κορυφής της Κολωνίας, τιμήθηκε επίσης το σημαντικό αίτημα του Κοινοβουλίου. Προτάθηκε η διοργάνωση μιας συνόδου για τη σύνταξη ενός Χάρτη των Θεμελιωδών Δικαιωμάτων των Ευρωπαίων πολιτών. Το ερώτημα που τίθεται σήμερα είναι κυρίως τι θα πρέπει να περιλαμβάνει αυτός ο Χάρτης και ποια νομική ισχύ θα πρέπει να έχει. Όσον αφορά το τελευταίο, θα ήθελα να ταχθώ ανεπιφύλακτα υπέρ της συμπερίληψης ενός Χάρτη στις Συνθήκες και υπέρ ενός Χάρτη, ο οποίος θα ισχύει για τους πολίτες ενώπιον των Ευρωπαίων δικαστών. Δεν θα πρέπει να εκπονήσουμε μια πράξη άνευ περιεχομένου γιατί κατ' αυτόν τον τρόπο θα προδώσουμε την εμπιστοσύνη των πολιτών μας. Όσον αφορά το περιεχόμενο, ο Χάρτης θα πρέπει να σχετίζεται με τις υφιστάμενες συμβάσεις, όπως η Ευρωπαϊκή Σύμβαση των Δικαιωμάτων του Ανθρώπου του Συμβουλίου της Ευρώπης. Επ' ευκαιρία θα ήθελα να ζητήσω να προσχωρήσει η Ένωση το συντομότερο δυνατόν σε αυτή τη Σύμβαση. Ο Χάρτης θα πρέπει οπωσδήποτε να περιλαμβάνει τα θεμελιώδη δικαιώματα των πολιτών, τα πολιτικά δικαιώματα, τα κοινωνικά δικαιώματα και, κατά τη γνώμη μου, τα δικαιώματα των μειονοτήτων, τα οποία θα πρέπει να είναι συμπληρωματικά προς αυτά. Εντούτοις, δεν θα πρέπει να αποτελεί επανάληψη άλλων. Θα πρέπει να αντιμετωπίζει κυρίως νέες απειλές, όπως αυτές στους τομείς της ενημέρωσης και της βιοτεχνολογίας καθώς και της προστασίας του περιβάλλοντος, στο οποίο ανήκει ο άνθρωπος.
<P>
Κύριε Πρόεδρε, τα δικαιώματα των μειονοτήτων φαίνεται να αποτελούν ένα από τα δυσκολότερη μέρη του Χάρτη, επειδή αποτελούσαν στο παρελθόν και θα αποτελούν και στο μέλλον ένα από τα μεγαλύτερα προβλήματα της Ευρώπης, και αυτό δεν θα αλλάξει. Ζητώ επομένως να συμπεριληφθούν στον Χάρτη και τα θεμελιώδη δικαιώματα των μειονοτήτων. Πιθανόν να υποβάλω η ίδια ένα σχετικό κείμενο.Αλλά το πιο σημαντικό, κύριε Πρόεδρε, είναι ο Χάρτης να αποκτήσει νομική ισχύ με την ενσωμάτωσή του στη Συνθήκη, έτσι ώστε οι πολίτες μας να είναι βέβαιοι πως η ΕΕ αντιμετωπίζει σοβαρά τα θεμελιώδη δικαιώματά τους και πως θα τα υπερασπίζεται όσο το δυνατόν περισσότερο.

<SPEAKER ID=104 NAME="Napolitano">
Κύριε Πρόεδρε, θα παρέμβω μόνον επί του σημείου που αφορά την ενσωμάτωση του Χάρτη στις Συνθήκες. Το Ευρωπαϊκό Κοινοβούλιο αποφάνθηκε σαφώς υπέρ αυτής της ενσωμάτωσης πιστεύοντας πως κατ' αυτόν τον τρόπο θα εξασφαλιστεί η νομική ισχύς του Χάρτη και θα ενισχυθεί η προστασία των δικαιωμάτων και σε δικαστικό επίπεδο, παρέχοντας σχετική αρμοδιότητα στο Δικαστήριο της Ένωσης. Οι κυβερνήσεις άφησαν στο Συμβούλιο της Κολωνίας ανοιχτό το θέμα, χωρίς να καταλήξουν σε κάποια απόφαση. Αφησαν ανοιχτή τη συζήτηση εάν και πώς θα ενσωματώσουν τον Χάρτη στις Συνθήκες. Κατά τη γνώμη μας η ευκαιρία δίδεται με τη Διακυβερνητική Διάσκεψη, ευκαιρία που δεν πρέπει να χαθεί.
<P>
Μπορούμε να πούμε πως πρέπει να γίνουν ταυτόχρονα δύο πράγματα. Η αρμόδια για την εκπόνηση του Χάρτη συνέλευση πρέπει να τον καταρτίσει εγκαίρως ώστε η Διακυβερνητική Διάσκεψη να μπορεί να αποφασίσει την ενσωμάτωσή του στις Συνθήκες. Θα ήθελα εν προκειμένω να επισημάνω στον εκπρόσωπο του Συμβουλίου, στον αρμόδιο επί ευρωπαϊκών υποθέσεων Πορτογάλο Υπουργό, πως η Διακυβερνητική πρέπει να προετοιμάζεται ήδη από σήμερα γι' αυτό το ενδεχόμενο. Εάν ο Χάρτης είναι έτοιμος, η Διακυβερνητική Διάσκεψη πρέπει να προβλέπει τον τρόπο ενσωμάτωσής του στις Συνθήκες. Ως γνωστόν, για το Ευρωπαϊκό Κοινοβούλιο αυτό θα συνιστά ένα βήμα προς τη συνταγματοποίηση της Ένωσης. Γνωρίζω καλά ότι τον τελευταίο καιρό αυτή η λέξη αντιμετωπίζεται με καχυποψία. Φοβάται κανείς να τον χρησιμοποιήσει ή τουλάχιστον προτιμά να μην τον χρησιμοποιεί. Μερικές φορές βρίσκομαι σε δύσκολη θέση γιατί το όνομα της κοινοβουλευτικής επιτροπής της οποίας προεδρεύω άλλαξε από "Επιτροπή Θεσμικών Θεμάτων"; σε "Επιτροπή Συνταγματικών Υποθέσεων";. Εντούτοις, πιστεύω πως πρέπει να προχωρήσουμε προς αυτή την κατεύθυνση και πως αυτό δεν σημαίνει καθόλου ενίσχυση του στοιχειού, του φαντάσματος ενός ευρωπαϊκού υπερκράτους. Νομίζω πως τίποτα δεν θέτει υπό αμφισβήτηση την αξία των εθνικών συνταγμάτων αφού σύμφωνα με τις Συνθήκες η ευρωπαϊκή ιθαγένεια δεν αντικαθιστά παρά συμπληρώνει την εθνική ιθαγένεια.
<P>
Στην Κολωνία οι κυβερνήσεις έλαβαν μια γενναία απόφαση εισάγοντας την ιδέα κατάρτισης του Χάρτη των Θεμελιωδών Δικαιωμάτων. Τώρα δεν θα πρέπει να μετανιώσουν γι' αυτό ούτε να οπισθοδρομήσουν παρά θα πρέπει να επωμιστούν όλες τις συνέπειες αυτής της απόφασης.
<P>
Αξιότιμοι συνάδελφοι, όταν μιλάμε για θεμελιώδη δικαιώματα μιλάμε για μια συνταγματική πράξη. Η ενσωμάτωση του Χάρτη των Δικαιωμάτων στις Συνθήκες είναι η λογική συνέπεια της απόφασης που ελήφθη στην Κολωνία όσον αφορά τους πολίτες, τη δυνατότητα να επιδιώξουμε τη συμμετοχή τους στην ευρωπαϊκή οικοδόμηση, τη δυνατότητα να βλέπουν πλήρως τον εαυτό τους στο εγχείρημα της Ένωσης, στις αρχές του, στις αξίες του και στα θεσμικά του όργανα.

<SPEAKER ID=105 LANGUAGE="EN" NAME="MacCormick">
Κύριε Πρόεδρε, θα ήθελα να εκφράσω την επί της ουσίας συμφωνία μου με την παρατήρηση που έκανε μόλις τώρα ο κ. Napolitano. Είναι παράξενο, αν το σκεφτεί κανείς, να υποθέσουμε ότι τόσο σημαντικά θεσμικά όργανα όπως αυτά είναι δυνατόν να υπάρχουν χωρίς κάποιο σύνταγμα. Είναι προφανές ότι υπάρχουμε, και επομένως είναι προφανές ότι ήδη έχουμε κάποια μορφή συντάγματος. Το ερώτημα είναι αν έχουμε το κατάλληλο σύνταγμα και ποια μορφή συντάγματος είναι αυτή που θέλουμε. Όταν λέμε ότι χρειαζόμαστε ένα σύνταγμα αυτό δεν σημαίνει ότι η Ευρωπαϊκή Ένωση θα πρέπει να έχει το σύνταγμα ενός κράτους, διότι η Ένωση δεν είναι κράτος και δεν πρόκειται να γίνει κράτος στο άμεσο μέλλον. Όλοι επομένως συμφωνούμε ότι θα πρέπει να υπάρχει η δέουσα αναγνώριση των δικαιωμάτων εντός της Ένωσης και ότι αυτό θα πρέπει να έχει δεσμευτικό χαρακτήρα για τους φορείς και τα θεσμικά όργανα της Ένωσης. Οι φορείς και τα θεσμικά όργανα της Ευρωπαϊκής Ένωσης μπορούν να ασκήσουν τόσο πολύ μεγάλη εξουσία, ώστε δεν είναι δυνατόν να τους επιτρέψουμε να έχουν αυτή την εξουσία χωρίς τον κατάλληλο έλεγχο που θα συνεπάγεται ένας χάρτης δικαιωμάτων.
<P>
Ωστόσο, υπάρχει ένας κίνδυνος. Μία από τις πολύ μεγάλες επιτυχίες της Ευρώπης είναι ο τρόπος με τον οποίο το Ευρωπαϊκό Δικαστήριο, ειδικά σε περιπτώσεις όπου άλλα θεσμικά όργανα δεν μπορούσαν να κάνουν τίποτα, πέτυχε να οικοδομήσει την ιδέα της Ευρώπης ως κοινότητας δικαίου.
<P>
Αν δημιουργήσουμε έναν χάρτη δικαιωμάτων ο οποίος θα επιβαρύνει υπερβολικά το Ευρωπαϊκό Δικαστήριο, έναν χάρτη με τον οποίο ο καθένας θα παίρνει κάθε εβδομάδα τον δρόμο για το Λουξεμβούργο, τότε θα καταστρέψουμε τον σκοπό για τον οποίο προορίζεται. Πρέπει να διασφαλίσουμε ότι ο κύριος δρόμος για την προστασία των δικαιωμάτων είναι μέσω των εθνικών δικαστηρίων και μέσω μιας δικαιοδοσίας ελέγχου όπως αυτή που ασκείται σήμερα σε ευρωπαϊκό επίπεδο. Αν δεν επιτύχουμε σε αυτό, τότε θα αποτύχουμε στα πάντα.

<SPEAKER ID=106 NAME="Frahm">
Οι συμβάσεις αφορούν φυσικά τις σχέσεις ανάμεσα σε κράτη και πολίτες, και, δεδομένου ότι η ΕΕ δεν είναι κράτος, είναι πρόβλημα το γεγονός ότι συμπεριφέρεται και αποκτά όλο και περισσότερο αρμοδιότητες κράτους. Διότι με αυτόν τον τρόπο δημιουργείται κενό όσον αφορά τα θεμελιώδη δικαιώματα, κενό που πρέπει φυσικά να καλυφθεί. Μέσα όμως στον ενθουσιασμό μας να πετύχουμε πράγματα κινδυνεύουμε να προκαλέσουμε μεγάλη ζημιά. Η ΕΕ βρίσκεται ενώπιον ενός διλήμματος. Θα διασφαλίσουμε τα δικά μας δικαιώματα, θα περιοριστούμε στον εαυτό μας και στα του οίκου μας ή θα ενισχύσουμε τα ανθρώπινα δικαιώματα σε ολόκληρη την Ευρώπη; Η ΕΕ δεν πρέπει να γίνει ανταγωνιστής των υφιστάμενων αρχών επίλυσης διαφορών, όπως το Δικαστήριο για τα Δικαιώματα του Ανθρώπου που εδρεύει εδώ στο Στρασβούργο. Κάτι τέτοιο θα το αποδυνάμωνε, γεγονός που θα ζημίωνε την κατάσταση των ανθρώπινων δικαιωμάτων σε ολόκληρη την Ευρώπη. Κατά την αντίληψή μου, συνεπώς, το Δικαστήριο των Ευρωπαϊκών Κοινοτήτων πρέπει να παραμείνει εκτός του προγράμματος για τα θεμελιώδη δικαιώματα. Αντιθέτως, η ΕΕ θα έπρεπε να λάβει σοβαρά υπόψη της τις αποφάσεις του Στρασβούργου και να απαιτήσει τα σημερινά και τα μελλοντικά κράτη μέλη να επικυρώσουν την Ευρωπαϊκή Σύμβαση για τα Δικαιώματα του Ανθρώπου, τις συμβάσεις της Διεθνούς Οργάνωσης Εργασίας (ΔΟΕ) και τις βασικές συμβάσεις του ΟΗΕ, αλλά και να θέσει ως προϋπόθεση για την υπογραφή οικονομικών και τελωνειακών συμφωνιών τον σεβασμό που δείχνουν οι εταίροι προς τις εν λόγω συμβάσεις. Κατ' αυτόν τον τρόπο η ΕΕ θα ενισχύσει τις υπάρχουσες συμβάσεις. Αυτό ακριβώς είναι που χρειαζόμαστε.

<SPEAKER ID=107 LANGUAGE="EN" NAME="Crowley">
Θα ήθελα και εγώ όπως και οι συνάδελφοί μου να εκφράσω τα συγχαρητήριά μου στους δύο εισηγητές, παρά το γεγονός ότι δεν συμφωνώ με όλα όσα παρουσιάζουν και προτείνουν. Παράλληλα, τους ανατέθηκε το ανέφικτο καθήκον να επιχειρήσουν να τετραγωνίσουν έναν κύκλο που δεν τετραγωνίζεται.
<P>
Στον σύντομο χρόνο που έχω στη διάθεσή μου θα ήθελα να επικεντρώσω την προσοχή μου σε ένα συγκεκριμένο θέμα το οποίο ανέφερε η προηγούμενη ομιλήτρια, όπως βεβαίως και άλλοι ομιλητές. Πρόκειται για την πιθανή σύγκρουση που μπορεί να προκύψει, σύγκρουση ανάμεσα σε αυτόν τον Χάρτη και την Ευρωπαϊκή Σύμβαση για τα Δικαιώματα του Ανθρώπου. Ας μην ξεχνάμε ότι κάθε κράτος μέλος έχει επικυρώσει την Ευρωπαϊκή Σύμβαση για τα Δικαιώματα του Ανθρώπου, την έχει ενσωματώσει στο εθνικό του δίκαιο και δεσμεύεται από τις αποφάσεις του Ευρωπαϊκού Δικαστηρίου Ανθρωπίνων Δικαιωμάτων του Στρασβούργου. Τα τελευταία πενήντα χρόνια η Ευρωπαϊκή Σύμβαση, με τις αποφάσεις του Δικαστηρίου, έχει επεκταθεί και έχει εξελιχθεί έτσι ώστε να καλύπτει νέα δικαιώματα και νέες ελευθερίες που αναπτύχθηκαν μαζί με την κοινωνία.
<P>
Επίσης, σε περίπτωση που δεν το ξέρουν οι βουλευτές, σύμφωνα με μια αυστηρή νομική ερμηνεία κάθε κοινοτική νομοθεσία εκτοπίζει όλες τις συνταγματικές διατάξεις ή άλλες εθνικές νομοθετικές διατάξεις σε οποιοδήποτε κράτος μέλος. Επομένως, αν αυτός ο Χάρτης ενσωματωθεί στις Συνθήκες, θα εκτοπίσει την Ευρωπαϊκή Σύμβαση για τα Δικαιώματα του Ανθρώπου, θα εκτοπίσει όλες τις εθνικές συνταγματικές διατάξεις και θα εκτοπίσει επίσης όλες τις εθνικές νομοθετικές διατάξεις. Επομένως, αν και είναι σημαντικό ο καθένας από εμάς να υπερασπίζεται τις απαράγραπτες ελευθερίες και δικαιώματα που απολαύει κάθε πολίτης καθώς και ομάδες πολιτών, νομίζω ότι υπάρχει καλύτερος τρόπος να αντιμετωπίσουμε το πρόβλημα αυτό και όχι μέσω ενός χάρτη, δηλαδή μέσω της ενσωμάτωσης της Σύμβασης στη νομοθεσία της Ευρωπαϊκής Ένωσης και της εφαρμογής της σε επίπεδο εθνικών κρατών μελών.

<SPEAKER ID=108 LANGUAGE="FR" NAME="de Gaulle">
Κύριε Πρόεδρε, αγαπητοί μου συνάδελφοι, με αυτό το σχέδιο Χάρτη και με ορισμένες άλλες εκθέσεις οι οποίες θα συζητηθούν στο Σώμα αύριο το πρωί να που εγκαινιάζουμε μια νέα περίοδο στην ευρωπαϊκή οικοδόμηση, την περίοδο "ντανταϊσμού" της ευρωπαϊκής οικοδόμησης, κατά την οποία περιφρονείται η πραγματικότητα και αναζητούνται συνεχώς ηθικές δικαιολογίες. Στην πραγματικότητα απορρίπτετε τον υπερβατισμό και το ιδανικό γιατί μπερδεύετε την ηθικολογία με την ηθική - εξάλλου, γνωρίζετε πως ο Goethe είχε πει ότι η ηθικολογία είναι το αντίθετο της ηθικής - και τον νομικισμό με το δίκαιο.
<P>
Πρέπει να κατανοήσετε σαφώς ότι δεν θέτουμε υπό αμφισβήτηση την ύπαρξη των δικαιωμάτων του ανθρώπου, αλλά ότι αυτά πρέπει να λαμβάνονται υπόψη μεταξύ άλλων δικαιωμάτων και ότι το κοινό συμφέρον πρέπει να διαμορφώνεται με τη συμβολή όλων αυτών των δικαιωμάτων. Και βέβαια είναι το κοινό συμφέρον που συνιστά τον μείζονα κανόνα της πολιτικής δράσης και όχι οι αερολογίες, η κοινωνία του θεάματος, η δημαγωγία των ΜΜΕ ούτε η αδυναμία μεταμορφωμένη σε σύστημα. Τα δικαιώματα του ανθρώπου εξάλλου δεν αποτελούν παρά ένα θέμα, ένα πρόσχημα για το οποίο οι ομιλητές που παρίστανται στην αίθουσα - όπως ο ψευτοκαλλιτέχνης Duchamp - αδιαφορούν γενικώς.
<P>
Ένα πρόσχημα, αφού ο ίδιος ο τίτλος αυτού του σχεδίου Χάρτη αναφέρεται σε θεμελιώδη δικαιώματα "της" Ευρωπαϊκής Ένωσης και όχι σε θεμελιώδη δικαιώματα "στην" Ευρωπαϊκή Ένωση. Αναζητάτε ένα προοίμιο σε ένα δυσεύρετο σύνταγμα γιατί στην πραγματικότητα βρίσκεστε σε αδιέξοδο και γνωρίζετε καλά πως η ευρωπαϊκή οικοδόμηση έχει μετατραπεί σε μια απίστευτη μωρολογία που επαναλαμβάνεται μέσω κειμένων και διακηρύξεων.
<P>
Οι Σοσιαλδημοκράτες, οι οποίοι ξεχνούν τον λαό, κρύβονται ντροπιασμένοι πίσω από τα δικαιώματα του ανθρώπου και οι κρυφοφιλελεύθεροι γίνονται σοσιαλδημοκράτες. Όμως ο λαός δεν ενδιαφέρεται γι' αυτές τις παλινωδίες και θα τις απορρίψει αργά ή γρήγορα, ειδεμή θα αφανιστεί η Δύση.

<SPEAKER ID=109 LANGUAGE="FR" NAME="Garaud">
Κύριε Πρόεδρε, το ερώτημα που ακούσαμε επανειλημμένα κατά τη διάρκεια της σημερινής συζήτησης είναι σε τι θα χρησιμεύσει ο Χάρτης για τα Δικαιώματα του Ανθρώπου, τη στιγμή που υπάρχουν περισσότερες της μίας διεθνείς συμβάσεις και μία Ευρωπαϊκή Σύμβαση για τα Δικαιώματα του Ανθρώπου και που τα εν λόγω δικαιώματα καλύπτονται από τα συντάγματα όλων των κρατών μελών, τα συντάγματα των υποψήφιων προς ένταξη χωρών και γενικά από τα συντάγματα όλων των χωρών, ακόμα και αυτών που δεν τα σέβονται.
<P>
Βεβαίως, ούτε θα βελτιώσει ούτε θα ενισχύσει τα δικαιώματα του ανθρώπου στο πλαίσιο της ευρωπαϊκής οικοδόμησης, όπως ακούστηκε προηγουμένως. Όχι βέβαια, και πρέπει να συγχαρούμε την κ. Berθs, η οποία έδωσε προ ολίγου σαφώς κάποιο νόημα σε αυτή τη συζήτηση, που σηματοδοτεί μια απολύτως καθοριστική καμπή στην ιστορία της ευρωπαϊκής οικοδόμησης: τη μετάβαση από μια οικονομική και εμπορική Ευρώπη σε μια πολιτική και θεσμική Ευρώπη.
<P>
Ο Χάρτης για τα Δικαιώματα του Ανθρώπου είναι φυσικά το πρώτο βήμα προς αυτή την κατεύθυνση, αλλά, όπως συμβαίνει με ό,τι χαρακτηρίζει την ευρωπαϊκή οικοδόμηση, η πορεία είναι πλάγια, συγκαλυμμένη, υπερβολικά επιτηδευμένη, θα τολμούσα να πω "ιησουιτική" . Δεν τίθεται το θέμα ενός συντάγματος και του περιεχομένου του παρά το θέμα ενός χάρτη για τα δικαιώματα του ανθρώπου, που αποτελεί προφανώς το προοίμιο ενός συντάγματος, δεδομένου πως από το προοίμιο του συντάγματος θα διαμορφωθεί πιθανόν το σύνταγμα και στη συνέχεια πιθανόν ένα κράτος. Το ενδιαφέρον σε αυτή την εξέλιξη - και πρέπει να συγχαρούμε και πάλι την κ. Berθs για τη σαφήνεια και την ειλικρίνειά της, έστω κι αν, όπως γνωρίζει, διαφωνώ ριζικά με τον τελικό στόχο - είναι πως προσπαθεί να καθορίσει τις αρχές που θα διέπουν τις κοινότητες των ευρωπαϊκών κρατών ή της κοινότητας των ανθρώπων που ζουν στην Ευρωπαϊκή Ένωση.
<P>
Όταν η κ. Berθs μιλά για τα δικαιώματα όχι μόνο των πολιτών, αλλά και των διερχομένων και όσων διαμένουν, θίγει ένα ζήτημα που κατά τη γνώμη μου απαιτείται να αναπτυχθεί στα κείμενα που υποβάλλονται και που πρόκειται να υποβληθούν στο Ευρωπαϊκό Κοινοβούλιο, ποια θα είναι δηλαδή η βάση των δικαιωμάτων που θα διέπουν την Ευρωπαϊκή Ένωση. Θα είναι η ιθαγένεια με την κλασική της έννοια, με δικαιώματα που αφορούν ειδικά τα άτομα που ανήκουν σε δεδομένη κοινότητα; Ή θα πρόκειται για δικαιώματα που θα ισχύουν και για άλλους εκτός από τους κατεξοχήν "πολίτες" , με μια ολίσθηση, ή εν πάση περιπτώσει μια αρχόμενη ολίσθηση, από τη δημοκρατία βάσει της ιθαγένειας στη δημοκρατία βάσει της ίσης μεταχείρισης των ατόμων που κατοικούν, διαμένουν ή διέρχονται από την επικράτεια της Ευρωπαϊκής Ένωσης;
<P>
Νομίζω πως πρόκειται για ένα θέμα του οποίου προς το παρόν βλέπουμε μόνο την αφετηρία, αλλά θεωρώ απολύτως απαραίτητο να δούμε την αφετηρία για να μπορέσουμε εν συνεχεία να παρακολουθήσουμε την εξέλιξή του.

<SPEAKER ID=110 LANGUAGE="EN" NAME="Stockton">
Κύριε Πρόεδρε, αν και συγχαίρω τους εισηγητές για το έργο τους, φοβάμαι ότι, όπως ο δρόμος για την κόλαση είναι στρωμένος με καλές προθέσεις, το ίδιο συμβαίνει και με αυτόν τον Χάρτη.
<P>
Τα έθνη της Ευρώπης έχουν κάθε λόγο να υπερηφανεύονται για τις επιδόσεις τους στον τομέα των δικαιωμάτων του ανθρώπου· παρ' όλα αυτά, χρειάστηκαν ποτέ χάρτες; Η Βρετανία ήταν επικεφαλής στον παγκόσμιο αγώνα για την κατάργηση της δουλείας, ωστόσο ο μόνος Χάρτης - και μάλιστα με αυτή την ονομασία - που είχαμε ποτέ στη Βρετανία υπογράφηκε στο Runnymede από τον Βασιλέα Ιωάννη το 1215. Βεβαίως, υπάρχουν εξαιρέσεις, εξαιρέσεις τόσο σοβαρές ώστε η Ευρώπη έχει ευθύνη να κάνει ό,τι μπορεί για να διασφαλίσει ότι δεν θα επαναληφθούν ποτέ τα απάνθρωπα και φρικαλέα περιστατικά του παρελθόντος. Αυτός ο Χάρτης όμως προσθέτει άραγε κάτι σε αυτά που ήδη έχουμε; Προσθέτει κάτι στην Σύμβαση για τα Δικαιώματα του Ανθρώπου, ή αντικαθιστά την εν λόγω Σύμβαση, στην οποία όλα τα κράτη μέλη της Ευρωπαϊκής Ένωσης και τα υποψήφια προς ένταξη κράτη είναι συμβαλλόμενα μέρη, ή προσθέτει απλώς άλλο ένα δικαστικό φόρουμ δίνοντας στους δικηγόρους την ευχάριστη και επικερδή δυνατότητα επιλογής ανάμεσα στο Ευρωπαϊκό Δικαστήριο και στο Δικαστήριο των Ανθρωπίνων Δικαιωμάτων;
<P>
Γιατί όχι μια απλή διακήρυξη των ανθρωπίνων δικαιωμάτων βάσει των άρθρων 6 και 7 της Συνθήκης, χωρίς να υπάρχει ανάγκη για έναν χάρτη για τους δικαστικούς αγώνες; Μπορούν τα θεμελιώδη δικαιώματα να προστατευτούν αποτελεσματικά από ένα δικαστήριο, το οποίο είναι ήδη υπερφορτωμένο και συχνά εκδίδει τις αποφάσεις του πολύ αργότερα από τα γεγονότα τα οποία δικάζει; Μήπως αυτός ο Χάρτης αποσκοπεί απλώς στο να είναι ένας ακριβός μηχανισμός διανομής αποζημιώσεων μετά την πάροδο τρομερά μεγάλου χρονικού διαστήματος;
<P>
Η διασφάλιση των θεμελιωδών ανθρωπίνων δικαιωμάτων είναι η καλύτερη πρόθεση που θα μπορούσε να έχει κανείς, αλλά είναι βέβαιο ότι ένας χάρτης για δικαστικούς αγώνες και γραφειοκρατία είναι άλλος ένας δρόμος που οδηγεί σε άλλη μια κόλαση.

<SPEAKER ID=111 LANGUAGE="EN" NAME="Martin, David">
Κύριε Πρόεδρε, γιατί χρειαζόμαστε έναν παρόμοιο Χάρτη; Σίγουρα όχι, όπως είπε ο κ. Berthu, για να δημιουργήσουμε ένα ευρωπαϊκό υπερκράτος, αλλά μάλλον, όπως είπε η κ. Berθs, για να καταστήσουμε σαφές για τους σημερινούς και για τους αυριανούς πολίτες ότι τώρα βρισκόμαστε σε μια Κοινότητα αξιών: αξιών που βασίζονται στη δημοκρατία, στην ελευθερία, στην ισότητα, στην αλληλεγγύη και στον σεβασμό της πολυμορφίας, αξιών - και το τονίζω αυτό για την κ. Garaud - οι οποίες ενώνουν τους Ευρωπαίους πέρα από τα σύνορα, τους ανθρώπους από τον Βορρά, τον Νότο, την Ανατολή και τη Δύση της Κοινότητας. Το μεγάλο ερώτημα είναι όχι κατά πόσον χρειαζόμαστε έναν παρόμοιο Χάρτη, αλλά τι καθεστώς θα πρέπει να έχει ο Χάρτης αυτός. Ορισμένοι ισχυρίστηκαν ότι ο Χάρτης θα πρέπει απλώς να συγκεντρώνει σε ευανάγνωστη μορφή όλα τα δικαιώματα που υφίστανται αυτή τη στιγμή στην Ευρωπαϊκή Ένωση. Αυτό θα είναι ένα πολύτιμο έργο: υπάρχει σαφώς πρόβλημα συνειδητοποίησης των δικαιωμάτων των ανθρώπων. Πολλοί πολίτες δεν γνωρίζουν τα δικαιώματα που υφίστανται σήμερα. Ένα έγγραφο που θα απαριθμεί με σαφήνεια αυτά τα δικαιώματα και θα διασαφηνίζει πού και πώς μπορεί να κανείς να ασκήσει αυτά τα δικαιώματα θα ήταν πολύτιμο. Αν όμως ήταν μόνο αυτό το έργο της αρμόδιας για τη σύνταξη του Χάρτη συνόδου τότε θα έπρεπε να το είχαμε εμπιστευτεί σε μια ομάδα ακαδημαϊκών, οι οποίοι ειλικρινά θα μπορούσαν να το φέρουν εις πέρας καλύτερα από ό,τι μια ομάδα 60 πολιτικών.
<P>
Πιστεύω ότι έχουμε μια ομάδα 60 πολιτικών η οποία εργάζεται στα πλαίσια της εν λόγω συνόδου διότι είναι καθήκον μας να εντοπίζουμε κενά στα υφιστάμενα δικαιώματα, να εντοπίζουμε αδυναμίες στις υφιστάμενες δομές και να επιδεικνύουμε την πολιτική βούληση να διορθώσουμε αυτές τις αδυναμίες. Επομένως, ο Χάρτης θα πρέπει να συμπληρώνει τα όποια κενά στα υφιστάμενα δικαιώματα και να έχει δεσμευτικό χαρακτήρα για τα θεσμικά όργανα της Ευρωπαϊκής Ένωσης.
<P>
Ωστόσο, είναι σαφές ότι δεν θα είναι ισότιμα όλα τα δικαιώματα, τουλάχιστον όσον αφορά τον τρόπο με τον οποίο εφαρμόζονται. Τα δικαιώματα πρέπει να χωρίζονται σε δύο κατηγορίες. Πρέπει να υπάρχει ένας κατάλογος δικαιωμάτων τα οποία θα υποστηρίζονται άμεσα από τα δικαστήρια, αλλά πρέπει επίσης να υπάρχει και ένας άλλος κατάλογος γενικών δικαιωμάτων, τα οποία θα πρέπει να λαμβάνονται υπόψη από τα θεσμικά όργανα της Κοινότητας και από άλλους όταν θα καταρτίζουν τις πολιτικές· ορισμένα δικαιώματα στο δικαστήριο, ορισμένα άλλα θα αποτελούν απλώς ένα υπόβαθρο που θα προσφέρει μια πολύτιμη βάση κατά τη λήψη άλλων αποφάσεων. Αυτό που είναι σαφές και αυτό που ενώνει τους περισσότερους σε αυτό το Σώμα που επιθυμούν έναν τέτοιο Χάρτη είναι ότι ο Χάρτης αυτός πρέπει να περιλαμβάνεται στις Συνθήκες. Αν θέλουμε να έχει αντίκτυπο στον πολίτη πρέπει να αποτελεί μέρος των Συνθηκών της Ευρωπαϊκής Ένωσης.

<SPEAKER ID=112 NAME="Hautala">
Αξιότιμε κύριε Πρόεδρε, θέλω να ευχαριστήσω ιδιαιτέρως τους εισηγητές και την Επιτροπή Συνταγματικών Υποθέσεων, που κατέληξαν στην άποψη ότι η Ευρωπαϊκή Ένωση θα πρέπει να προσχωρήσει ως συμβαλλόμενο μέρος στη Σύμβαση του Συμβουλίου της Ευρώπης για τα Ανθρώπινα Δικαιώματα. Ελπίζω αυτή η άποψη να διατηρηθεί αύριο στην Ολομέλεια, διότι θα είναι εξαιρετικά σημαντική, εάν θέλουμε να αποφύγουμε τη σύγχυση ανάμεσα στα πολυάριθμα διαφορετικά συστήματα θεμελιωδών δικαιωμάτων.
<P>
Θα ήθελα να θέσω το ζήτημα της ενίσχυσης των πολιτικών δικαιωμάτων των πολιτών μέσω αυτού του Χάρτη των Θεμελιωδών Δικαιωμάτων. Γι' αυτά τα δικαιώματα έχουμε μέχρι τώρα μιλήσει λιγότερο κατά τη γνώμη μου. Εάν ωστόσο εξετάσουμε τι μπορεί να κάνει σήμερα ο πολίτης μέσα στην Ευρωπαϊκή Ένωση, πώς μπορεί να επηρεάζει τη λήψη αποφάσεων, διαπιστώνουμε ότι δεν έχει πάρα πολλές δυνατότητες. Μπορεί κυρίως να συμμετέχει στις εκλογές ως υποψήφιος και μπορεί να ψηφίζει σε άλλο κράτος της ΕΕ. Όμως γιατί να μη δημιουργήσουμε με αυτόν τον Χάρτη των Θεμελιωδών Δικαιωμάτων κάποιους νέους θεσμούς και μηχανισμούς με τους οποίους ο πολίτης να μπορεί πράγματι να ασκεί επιρροή; Γιατί επί παραδείγματι δεν προωθούμε την ιδέα ορισμένος αριθμός πολιτών - ας πούμε από τρία διαφορετικά κράτη της ΕΕ - να μπορεί να λάβει πολιτική πρωτοβουλία, την οποία θα προωθούσαμε στη συνέχεια μέσω του Ευρωπαϊκού Κοινοβουλίου; Γιατί να μην κοιτάζουμε προς το μέλλον, γιατί να μη βλέπουμε ότι θα είναι όλο και πιο σημαντικό να μπορούν οι πολίτες να συμμετέχουν και με άλλους τρόπους στην άμεση λήψη αποφάσεων; Επί του προκειμένου θα ανακαλύπταμε κατά τη γνώμη μου μια ιδιαίτερα φυσική διάσταση του Χάρτη των Θεμελιωδών Δικαιωμάτων για την οποία προς το παρόν δεν έχει γίνει πολύς λόγος.

<SPEAKER ID=113 NAME="Cossutta">
Η Ευρώπη έζησε κατά τη διάρκεια του αιώνα δύο τρομερούς πολέμους, δύο φοβερές τραγωδίες, αλλά ταυτόχρονα υπήρξε μάρτυρας μιας ακάθεκτης πολιτικής, πολιτιστικής και κοινωνικής προόδου. Με τους αγώνες τους οι εργαζόμενοι κατέκτησαν και εδραίωσαν επιτεύγματα ως προς την προάσπιση των δικαιωμάτων τους, τα οποία υπήρξαν παράλληλα αποφασιστικά για την ανάπτυξη της δημοκρατίας. Διαπιστώνουμε με έκπληξη και πικρία πως στο συζητούμενο έγγραφο δεν γίνεται σαφής και απερίφραστη μνεία στα κοινωνικά αυτά δικαιώματα που συνιστούν στην πραγματικότητα την πεμπτουσία της μεγάλης δημοκρατικής πορείας που εδραιώθηκε στην Ευρώπη κατά τη διάρκεια του 20ού αιώνα. Αναφέρομαι σε βασικά δικαιώματα χωρίς τα οποία η δημοκρατία δεν είναι πλέον δημοκρατία: η ελευθερία της σκέψης, του λόγου, του Τύπου, του συνεταιρίζεσθαι κ.λπ. αποτελούν τα θεμέλια στα οποία στηρίζεται η δημοκρατία, αλλά από αυτά τα θεμέλια, και χάρη σε αυτά, πρέπει να αναδυθεί ένα αποφασιστικό και ουσιαστικό περιεχόμενο που να μπορεί να συνδυάζει απολύτως την ελευθερία με τη δικαιοσύνη. Από ένα ανάλογο έγγραφο δεν μπορεί να λείπει πάνω απ' όλα η σαφής και αναντίρρητη μνεία του δικαιώματος στην εργασία. Δεν μπορεί και δεν πρέπει να λείπει. Στο εν λόγω έγγραφο αναφέρονται βέβαια τα κοινωνικά δικαιώματα, αλλά χρειάζεται να αναλυθούν σαφώς και συγκεκριμένα: δικαίωμα στην εργασία, δικαίωμα στην υγεία, δικαίωμα στην εκπαίδευση, δικαίωμα στη στέγαση, δικαίωμα στη σύνταξη, δικαίωμα δηλαδή στη ζωή, στη ζωή που όλοι πρέπει να μπορούν να ζήσουν με ίσες ευκαιρίες, σύμφωνα με τις αρχές της ελευθερίας και της δικαιοσύνης (libertι και egalitι) που ενέπνευσαν την ιστορία του αιώνα μας. Γι' αυτό ζητώ από το Ευρωπαϊκό Κοινοβούλιο να εγκρίνει τις λίγες αλλά σαφείς τροπολογίες που υποβάλαμε σχετικά μαζί με τη συνάδελφο Kaufmann.

<SPEAKER ID=114 LANGUAGE="PT" NAME="Ribeiro e Castro">
Κύριε Πρόεδρε, κύριε Προεδρεύοντα του Συμβουλίου, κύριε Επίτροπε, το μόνο πράγματι ουσιαστικό ζήτημα που τίθεται με αυτή την ιδέα για έναν Χάρτη των Θεμελιωδών Δικαιωμάτων της Ευρωπαϊκής Ένωσης είναι η απόπειρα να γίνει, πίσω από ένα φαινομενικά γενναιόδωρο προκάλυμμα, ένα βήμα προς τη λεγόμενη απόδοση συνταγματικού χαρακτήρα στις Συνθήκες, ή ακόμη, πιο άμεσα, ένα βήμα προς την εκπόνηση ενός ευρωπαϊκού συντάγματος για ένα ευρωπαϊκό κράτος. Αυτός είναι ο λόγος που είμαστε ενάντιοι.
<P>
Δεν τίθεται υπό αμφισβήτηση το περιεχόμενο ενός Χάρτη. Προερχόμαστε από μια χώρα το σύνταγμα της οποίας περικλείει έναν από τους μακρύτερους καταλόγους ανθρωπίνων δικαιωμάτων που υπάρχουν. Και ανήκουμε σε ένα κόμμα που έχει δοκιμαστεί στον αγώνα για τη δημοκρατία και που ανέκαθεν προσέδιδε τη μέγιστη προτεραιότητα στην υπόθεση της αταλάντευτης προάσπισης των ανθρωπίνων δικαιωμάτων. Ωστόσο, είμαστε αντίθετοι γιατί στην αντίληψη που διαπνέει αυτόν τον Χάρτη διαβλέπουμε έναν «δούρειο ίππο» του φεντεραλισμού, μια πολιτική παγίδα, η οποία ενέχει και άλλες σοβαρές πολιτικές και νομικές συνέπειες για τα κράτη και τους λαούς της Ευρώπης. Δεν πιστεύουμε ότι είναι σωστό, αλλά προπαντός δεν είναι ενδεδειγμένο να θίγουμε και να διαταράσσουμε την ισορροπία των Συνθηκών στην παρούσα φάση. Αντιθέτως, δεδομένων των καιρών και των προκλήσεων θεωρούμε ότι είναι σημαντικό περισσότερο από ποτέ να υπερασπιζόμαστε τις Συνθήκες και να επανέλθουμε ακριβώς στις ίδιες σίγουρες οδούς που είχαν χαράξει οι ιδρύτριες χώρες και που μας έφεραν μέχρι εδώ που βρισκόμαστε. Η Ευρωπαϊκή Ένωση δεν χρειάζεται κάποιον Χάρτη Θεμελιωδών Δικαιωμάτων για τον απλούστατο λόγο ότι δεν αντιμετωπίζει κανένα πρόβλημα αναφορικά με τα θεμελιώδη δικαιώματα. Η Ευρώπη στην οποία ανήκουμε αποτελεί σε μεγάλο βαθμό μέχρι και το λίκνο της καλλιέργειας των θεμελιωδών δικαιωμάτων. Εφόσον δεν υφίσταται πρόβλημα, τότε ο Χάρτης δεν αποτελεί και λύση. Συνεπώς, εφόσον αυτός ο Χάρτης δεν επιλύει τίποτα, αποτελεί πρόβλημα. Και αποτελεί πρόβλημα πρώτα και κύρια διότι σπέρνει τη διχόνοια ανάμεσά μας, σε μια υπόθεση στην οποία θα έπρεπε να είμαστε ενωμένοι και έπειτα επειδή, ενδεχομένως, να επιφέρει μια επικάλυψη και ίσως μια σύγκρουση, που θα προκαλούσε αναστάτωση με την Ευρωπαϊκή Σύμβαση στο δοκιμασμένο και παγιωμένο θεσμικό πλαίσιο του Συμβουλίου της Ευρώπης και του Ευρωπαϊκού Δικαστηρίου των Ανθρωπίνων Δικαιωμάτων. Δεν έχουμε εδώ ένα συν, αλλά κάτι μείον.
<P>
Η κατάλληλη βάση για την κατοχύρωση των θεμελιωδών δικαιωμάτων είναι το συνταγματικό δίκαιο που εφαρμόζεται σε κάθε κράτος-έθνος. Και η κατάλληλη βάση για τον συντονισμό της νομοθεσίας σε διεθνή κλίμακα και για την επίτευξη σταθερής προόδου στην υπόθεση της διεθνούς προστασίας των ανθρωπίνων δικαιωμάτων είναι τα σύμφωνα και οι συμβάσεις που επικυρώνονται από τα κράτη σε όσο το δυνατόν ευρύτερη γεωγραφική έκταση, δηλαδή η Οικουμενική Διακήρυξη των Ανθρωπίνων Δικαιωμάτων και, σε ευρωπαϊκό επίπεδο, η Ευρωπαϊκή Σύμβαση.
<P>
Και πρέπει να εργαζόμαστε εντός αυτών των διευρυμένων διεθνών πλαισίων, ούτως ώστε να καταστήσουμε πράγματι αποτελεσματικότερη την προστασία των δικαιωμάτων που έχουν ήδη αναγνωρίσει τα κράτη, αντί να οδεύουμε σε ένα μονοπάτι το οποίο είναι περιοριστικό, από τη στιγμή που αντίκειται στο κυριότερο χαρακτηριστικό της καλλιέργειας των θεμελιωδών δικαιωμάτων, ήτοι στην οικουμενικότητά τους.
<P>
Αν όντως η Ευρωπαϊκή Ένωση θέλει να πραγματοποιήσει παραδειγματικά βήματα προς αυτή την κατεύθυνση, τότε ο δρόμος που θα πρέπει να ακολουθήσει είναι άλλος: είναι η συμπερίληψη στον κατάλογο των διεθνών κειμένων αναφοράς, στο άρθρο 6 της Συνθήκης της Ένωσης, όλων των συμφώνων και των συμβάσεων που αφορούν τα ανθρώπινα δικαιώματα και που έχουν ήδη κυρωθεί από τα δεκαπέντε κράτη μέλη, προσθέτοντάς τα με τον τρόπο αυτό στο κοινοτικό κεκτημένο. Αυτό θα συνιστούσε όντως μια πρόοδο. Ο Χάρτης αυτός αποτελεί λανθασμένη απάντηση σε ένα ανύπαρκτο ερώτημα, και κατά συνέπεια ένα επιπλέον πρόβλημα που, όσον αφορά εμάς, νομίζουμε πως δεν μας χρειάζεται.

<SPEAKER ID=115 LANGUAGE="SV" NAME="Sacrιdeus">
Κύριε Πρόεδρε, "η υλοποίηση μιας διαρκώς στενότερης ένωσης των λαών της Ευρώπης και η διατήρηση και ανάπτυξη της Ένωσης ως χώρου ελευθερίας, ασφάλειας και δικαιοσύνης βασίζονται στον καθολικό και απεριόριστο σεβασμό της μοναδικής, ισότιμης και απαραβίαστης αξιοπρέπειας του ανθρώπου" . Αυτή είναι η διατύπωση της αιτιολογικής σκέψης Β της παρούσης πρότασης ψηφίσματος.
<P>
Θεωρώ μεγάλη επιτυχία το γεγονός ότι το Ευρωπαϊκό Κοινοβούλιο έχει προσδιορίσει και καθορίσει μια αντίληψη για τον άνθρωπο η οποία είναι βαθιά ριζωμένη στην ιστορία, στον πολιτισμό, στον λαό και στις πνευματικές παραδόσεις της Ευρώπης. Γι' αυτόν τον λόγο χαίρομαι που η δική μου πρόταση τροπολογίας σχετικά με τη μοναδικότητα, την ισότητα και το απαραβίαστο της ανθρώπινης αξιοπρέπειας έτυχε ευνοϊκής αντιμετώπισης από την Επιτροπή Συνταγματικών Υποθέσεων, διότι πρέπει να θέσουμε ως βάση μια ενιαία αντίληψη για τον άνθρωπο για να μπορέσουμε να αιτιολογήσουμε τον επίμονο, οικουμενικό αγώνα της ΕΕ ενάντια στη θανατική ποινή, τον αγώνα υπέρ του δικαιώματος της ζωής όπως και τον αγώνα ενάντια στα βασανιστήρια, στο εμπόριο λευκής σαρκός και στη σεξουαλική εκμετάλλευση. Ως πολίτες έχουμε ελευθερίες και δικαιώματα, αλλά και υποχρεώσεις. Γι' αυτόν τον λόγο καλωσορίζω το γεγονός ότι οι υποχρεώσεις ενεγράφησαν, σύμφωνα με τη διατύπωσή μου, ως αιτιολογική σκέψη Ε.
<P>
Θέλω επίσης να υπενθυμίσω τις προτάσεις τροπολογίας αριθ. 24 και 25 που υπέβαλε η Ομάδα του Ευρωπαϊκού Λαϊκού Κόμματος και των Ευρωπαίων Δημοκρατών και οι οποίες θα τεθούν σε ψηφοφορία αύριο.
<P>
Τέλος, θέλω να αναφερθώ στη δήλωση που έκανε στο Ευρωπαϊκό Κοινοβούλιο τον Νοέμβριο του 1999 η Επιτροπή για τα Δικαιώματα της Γυναίκας και τις Ίσες Ευκαιρίες, το περιεχόμενο της οποίας ήταν ότι αυτή καθαυτή η οικογένεια δεν έχει κάποια ξεχωριστά δικαιώματα, αλλά ότι υπάρχουν ατομικά μόνο δικαιώματα. Αυτή η δήλωση έρχεται σε πλήρη αντίθεση με τους κανονισμούς του ΟΗΕ και του Συμβουλίου της Ευρώπης για τα θεμελιώδη ανθρώπινα δικαιώματα και για τα δικαιώματα της οικογένειας.

<SPEAKER ID=116 NAME="Martin, Hans-Peter">
Κύριε Πρόεδρε, καθώς η ροή των πραγμάτων στο Κοινοβούλιο είναι συνήθως αργή, δεν παρουσιάζεται και τόσο συχνά η ευκαιρία να χαρεί κανείς για κάτι. Σήμερα όμως παρουσιάσθηκε η ευκαιρία αυτή χάρη στην έκθεση των συναδέλφων Duff και Voggenhuber. Θέλω στο σημείο αυτό να εξάρω κυρίως την εστιασμένη προσοχή με την οποία οι εισηγητές ακολούθησαν τον στόχο τους. Παρατηρείται βέβαια πολύ συχνά εδώ στο Σώμα πως, παρά τις διαβεβαιώσεις για το αντίθετο, υπερισχύουν η υπεροχή σε δύναμη του Συμβουλίου και της Επιτροπής και οι υποδείξεις τους και επίσης συχνά επιβάλλονται και εδώ τα συμφέροντα εθνικών κομμάτων και κυβερνήσεων. Οι δύο εισηγητές έχουν ως προς αυτό τη συνείδηση γνήσιων Ευρωπαίων κοινοβουλευτικών εκπροσώπων που έχουν ως κινητήρια δύναμη την υπεράσπιση των συμφερόντων ολόκληρης της Ευρώπης. Έτσι, μπορούμε αύριο να εγκρίνουμε μια έκθεση που έχει ως βασική ιδέα ότι φυσικά τα θεμελιώδη δικαιώματα στην ΕΕ πρέπει να επιβληθούν από το Ευρωπαϊκό Κοινοβούλιο και όχι από κυβερνήσεις. Μόνο με μια τέτοια συνείδηση μπορούμε να σημειώσουμε επιτυχίες.
<P>
Η μόνη περίπτωση για να μπορούν οι Ευρωπαίοι πολίτες να είναι ικανοποιημένοι με τον Χάρτη αυτόν είναι να ισχύουν οι δύο παρακάτω προϋποθέσεις: αφενός πρέπει ο Χάρτης να έχει ουσιαστικό περιεχόμενο και αφετέρου πρέπει να είναι νομικά δεσμευτικός. Σαστισμένοι και απογοητευμένοι, αναγκαζόμαστε ωστόσο να διαπιστώσουμε ότι το όργανο που δημιουργήθηκε ειδικά γι' αυτόν τον σκοπό συγκεντρώνει μεν άτομα με πολλά προσόντα, αλλά με πολύ λίγο θάρρος. Έτσι, η παρούσα έκθεση μπορεί επίσης να εκληφθεί ως μια παραίνεση προς το όργανο αυτό να επιδείξει επιτέλους θάρρος, να έχει το θάρρος να παρουσιάσει καινοτομίες στον Χάρτη, ιδιαίτερα στον τομέα της πληροφορικής και της βιοτεχνολογίας, αλλά και της εξίσωσης της γυναίκας ή της προστασίας του περιβάλλοντος. Να βρει το θάρρος να μη μιλά μόνο μέσα στο γυάλινο μέγαρο του Κοινοβουλίου για την κοινωνία των πολιτών, αλλά να την συμπεριλάβει στ' αλήθεια στον Χάρτη και να υιοθετήσει π.χ. τα πρότυπα του διεθνούς εργασιακού δικαίου σύμφωνα με τη Διεθνή Οργάνωση Εργασίας.
<P>
Ο Χάρτης θα μπορούσε να αποτελέσει αυτό ακριβώς το όργανο που θα δώσει μορφή στην ψυχή της Ευρώπης και θα συμβάλει στη δημιουργία μιας κοινής ταυτότητας. Γιατί άραγε οι κυβερνήσεις της ΕΕ είναι τόσο γρήγορες όταν πρόκειται για την εφαρμογή οικονομικών μεταρρυθμίσεων και τόσο διστακτικές όταν πρόκειται για πολιτικά δικαιώματα; Δεν βλέπετε λοιπόν ότι αυτή η Ευρώπη θα διαλυθεί αν προωθείται μόνο μονόπλευρα η οικονομία και όχι τα θεμελιώδη πολιτικά δικαιώματα; Θέλω γι' αυτό να φωνάξω συνειδητά ως Αυστριακός στις κυβερνήσεις: ξυπνήστε, δώστε μια ευκαιρία στα θεμελιώδη δικαιώματα για το δικό σας το συμφέρον! Με αυτό το πνεύμα, εύχομαι να εγκριθεί αύριο η έκθεση με συντριπτική πλειοψηφία στην Ολομέλεια.

<SPEAKER ID=117 NAME="Αλαβάνος">
Θέλω να πω ότι ένας Χάρτης θεμελιωδών δικαιωμάτων είναι και ευπρόσδεκτος και αναγκαίος, φτάνει να αντιμετωπίζει αυτές τις τρεις παγίδες που έχουμε μπροστά μας.
<P>
Η πρώτη παγίδα είναι να είναι ένα κείμενο δημοσίων σχέσεων και έχουμε δει πολλά από την Ευρωπαϊκή Ένωση, για παράδειγμα, στην απασχόληση και να μην έχει νομική υπόσταση, δεσμευτικότητα, δυνατότητα του πολίτη να διεκδικήσει την εφαρμογή των δικαιωμάτων του στα δικαστήρια.
<P>
Ο δεύτερος κίνδυνος είναι να είναι το άλλοθι για να εξακολουθεί η Ευρωπαϊκή Ένωση να μη δεσμεύεται με βασικές αποφάσεις και ρυθμίσεις διεθνών σωμάτων, όπως είναι η Ευρωπαϊκή Σύμβαση για τα Ανθρώπινα Δικαιώματα ή όπως είναι οι διάφορες αποφάσεις της Διεθνούς Οργάνωσης Εργασίας.
<P>
Και ο τρίτος κίνδυνος είναι ένας γενικός Χάρτης που είναι ένας χαλαρός μέσος όρος να είναι ένας μηχανισμός, τελικά, υπονόμευσης προωθημένων ανθρώπινων δικαιωμάτων τα οποία έχουν κατακτηθεί σε διάφορες χώρες. Για παράδειγμα, μια χώρα έχει το δικαίωμα στην δωρεάν παιδεία και μια γενική αναφορά στο δικαίωμα της εκπαίδευσης σε ένα Χάρτη της Ευρωπαϊκής Ένωσης μπορεί να είναι το πρώτο βήμα για την υπονόμευση αυτού του δικαιώματος.
<P>
Εφόσον αντιμετωπισθούν αυτές οι τρεις παγίδες, εφόσον σ' αυτό το Χάρτη θα υπάρχει μια σοβαρή αντιμετώπιση των κοινωνικών δικαιωμάτων, εφόσον είναι ανοιχτός στα ζητήματα που θέτει το διαδίκτυο, οι νέες τεχνολογίες κλπ. και εφόσον ισχύει για όλους όσοι ζουν στην Ευρώπη, τότε μπορεί να είναι μια θετική συμβολή.

<SPEAKER ID=118 NAME="Schleicher">
Κύριε Πρόεδρε, κυρίες και κύριοι, τα θεμελιώδη δικαιώματα, οι πολίτες, η ελευθερία και τα ανθρώπινα δικαιώματα έχουν μακρά παράδοση στην Ευρώπη. Τα σύγχρονα ανθρώπινα δικαιώματα έχουν τις ρίζες τους στην αγγλική Magna Charta Libertatum του 1215, στην Petition of Rights του 1628, στο Habeas Corpus του 1679, στη διακήρυξη των δικαιωμάτων του ανθρώπου (Bill of Rights) του 1689 και, τέλος, στη διακήρυξη των δικαιωμάτων του ανθρώπου και του πολίτη της Γαλλικής Επανάστασης. Τα κλασικά αυτά ντοκουμέντα των ανθρωπίνων δικαιωμάτων άσκησαν ιδιαίτερη επιρροή στη συνταγματική τους διασφάλιση κατά τους δύο προηγούμενους αιώνες.
<P>
Η Ευρώπη πρέπει τώρα, τον 21ο αιώνα, να συνοψίσει τα υφιστάμενα στα κράτη μέλη θεμελιώδη δικαιώματα και τα στοιχεία που είναι σημαντικά για την Ευρώπη. Τα θεμελιώδη δικαιώματα, όπως π.χ. η ανεξιθρησκία, η ελευθερία του συνέρχεσθαι και του συνεταιρίζεσθαι, είναι απαραβίαστα και αναφαίρετα δικαιώματα ελευθερίας έναντι των κρατικών επεμβάσεων. Όσον αφορά την Ευρώπη, ο ευρωπαϊκός Χάρτης Θεμελιωδών Δικαιωμάτων σκοπό έχει την προστασία των πολιτών της Ευρωπαϊκής Ένωσης από επεμβάσεις και υπερβάσεις των ευρωπαϊκών θεσμικών οργάνων στα θεμελιώδη τους δικαιώματα.
<P>
Πέρα από αυτό, η Ομάδα μας ελπίζει ότι ένας γραπτός ευρωπαϊκός κατάλογος θεμελιωδών δικαιωμάτων θα προσφέρει στην αξία της ευρωπαϊκής ολοκλήρωσης μια ισχυρότερη βάση από πλευράς ηθικής του δικαίου και μπορεί να συμβάλει σε αύξηση της διαφάνειας και της σαφήνειας για τον πολίτη. Ιδιαίτερα σημαντικό είναι για την Ομάδα μας ότι ο ευρωπαϊκός Χάρτης δεν πρέπει να παραβλάπτει ούτε να μπορεί να αντικαταστήσει τα θεμελιώδη δικαιώματα που έχουν θεσπισθεί στα κράτη μέλη.
<P>
Το αίτημα για προσχώρηση της Ευρωπαϊκής Ένωσης στην Σύμβαση του Συμβουλίου της Ευρώπης για την Προστασία των Δικαιωμάτων του Ανθρώπου και των Θεμελιωδών Ελευθεριών, του 1950, συζητήθηκε έντονα. Η σύμβαση αυτή έχει σήμερα ηλικία 50 ετών. Η Ομάδα μας δεν συμφωνεί, όχι μόνο επειδή δεν το επιτρέπουν οι ισχύουσες ευρωπαϊκές συνθήκες, αλλά κυρίως επειδή χρειαζόμαστε για την Ευρωπαϊκή Ένωση έναν ιδιαίτερο κατάλογο θεμελιωδών δικαιωμάτων που θα αντικατοπτρίζει το σημερινό επίπεδο των θεμελιωδών δικαιωμάτων. Αυτό όμως ταυτόχρονα σημαίνει ότι πρέπει να περιοριστούμε στα κλασικά θεμελιώδη δικαιώματα και να αποφύγουμε μια επέκταση στα κοινωνικά και οικονομικά δικαιώματα, που δεν μπορούν να γίνουν αντικείμενο νομικών διεκδικήσεων σε ευρωπαϊκό επίπεδο.
<P>
Ευχαριστώ τους εισηγητές για την εκτεταμένη εργασία τους και ελπίζω οι προβληματισμοί του Ευρωπαϊκού Κοινοβουλίου να ληφθούν υπ' όψιν στις διαβουλεύσεις της συνόδου επεξεργασίας του Χάρτη των Θεμελιωδών Δικαιωμάτων.

<SPEAKER ID=119 NAME="Rack">
Κύριε Πρόεδρε, οι εισηγητές Duff και Voggenhuber καθώς και η Επιτροπή Συνταγματικών Υποθέσεων εργάσθηκαν πολύ καλά. Η ίδια η έκθεση είναι καλή, επειδή μεταβιβάζει τα κεντρικά μηνύματα χωρίς να φθάνει τόσο μακριά ώστε να προκαταλαμβάνει την εργασία της συνόδου που είναι επιφορτισμένη με την επεξεργασία των θεμελιωδών δικαιωμάτων. Ως εκ τούτου, ελπίζω ότι αύριο θα εγκριθεί η έκθεση αυτή στην Ολομέλεια με τη μορφή που της δώσαμε στην Επιτροπή Θεμελιωδών Δικαιωμάτων. Ωστόσο, θα ήθελα να αλλάξει ένα σημείο, για το οποίο άλλωστε υπέβαλα τροπολογία εξ ονόματος της Ομάδας μου. Αφορά την προσχώρηση της Ευρωπαϊκής Ένωσης στην Ευρωπαϊκή Σύμβαση για τα Δικαιώματα του Ανθρώπου, θέμα που θίχθηκε επανειλημμένα σήμερα. Η προσχώρηση αυτή υπήρξε σημαντικός στόχος του παρελθόντος, σημαντικός και σωστός στόχος, όσο δεν υπήρχε βέβαια η πρόθεση σύνταξης αυτόνομου καταλόγου θεμελιωδών δικαιωμάτων σε επίπεδο Ευρωπαϊκής Ένωσης. Υπό αυτό το πρίσμα ήταν ως δεύτερη επιλογή πολύ καλύτερο από το τίποτα.
<P>
Όμως, δεν είναι αυτός ο δρόμος που θέλουμε και που πρέπει να ακολουθήσουμε στο μέλλον ως Ευρώπη. Με όλον τον σεβασμό προς τη Σύμβαση για τα Δικαιώματα του Ανθρώπου - χρειαζόμαστε περισσότερα πράγματα! Χρειαζόμαστε έναν δικό μας Χάρτη με τις δικές μας απαντήσεις στα σύγχρονα ερωτήματα, με μια ισόρροπη σχέση μεταξύ κλασικών φιλελεύθερων δικαιωμάτων, ενός σωστού συνδυασμού οικονομικών δικαιωμάτων και καλών λύσεων για το ζήτημα των θεμελιωδών κοινωνικών δικαιωμάτων και παροχών προς τους πολίτες της Ευρωπαϊκής Ένωσης. Αυτό δεν μας το παρέχει η Ευρωπαϊκή Σύμβαση για τα Δικαιώματα του Ανθρώπου. Δεν μπορεί να το κάνει γιατί δημιουργήθηκε στη δεκαετία του ' 50, υπό εντελώς διαφορετικές πολιτικές και κοινωνικές συνθήκες. Από αυτή τη σκοπιά είναι καιρός για όλους μας να απευθύνουμε έκκληση για εποικοδομητική εργασία ώστε να αποκτήσουμε έναν δικό μας Χάρτη. Η σύνοδος για τα θεμελιώδη δικαιώματα στην Ευρωπαϊκή Ένωση, οι 62 αυτοί πολιτικοί που ανέφερε ο David Martin, καλείται να επιτελέσει το έργο αυτό. Ας τους υποστηρίξουμε!

<SPEAKER ID=120 LANGUAGE="EN" NAME="Inglewood">
Κύριε Πρόεδρε, το νόμιμο αντικείμενο του Χάρτη των Δικαιωμάτων είναι η προστασία των νομίμων δικαιωμάτων, προσδοκιών και φιλοδοξιών του πολίτη έναντι της καταπιεστικής συμπεριφοράς κυβερνήσεων, επιχειρήσεων ή άλλων πολιτών· και είναι βεβαίως δίκαιο να προστατεύονται κατ' αυτόν τον τρόπο οι πολίτες έναντι των ευρωπαϊκών θεσμικών οργάνων και των δραστηριοτήτων τους. Ωστόσο, πέραν τούτου, το κρίσιμο ζήτημα δεν είναι η ύπαρξη ενός Χάρτη, αλλά η δέουσα προστασία του πολίτη, και τα μέσα με τα οποία ο πολίτης επιτυγχάνει αυτή την προστασία σήμερα ποικίλλουν από το ένα κράτος μέλος στο άλλο. Έχοντας υπόψη τη συνήθη νομοθετική πρακτική της Κοινότητας εξεπλάγην κατά κάποιον τρόπο από το γεγονός ότι δεν θεωρήθηκε πως αυτό θα έπρεπε να επιτευχθεί προχωρώντας σύμφωνα με τους εδραιωμένους νομικούς και διοικητικούς μηχανισμούς κάθε κράτους μέλους.
<P>
Με άλλα λόγια, η πολιτική πρέπει να εφαρμόζεται με βάση τις κατευθύνσεις μιας οδηγίας και όχι ενός κανονισμού. Παραδείγματος χάρη, μιλούσα πρόσφατα με κάποιους ιδιαίτερα υψηλόβαθμους δικαστές στη Γερμανία οι οποίοι, με βάση την ιστορία και τις παραδόσεις της χώρας τους, ήταν σαφείς ως προς το ότι τα θέματα αυτά θα πρέπει να περιέχονται σε έναν δικάσιμο χάρτη. Η δική μου χώρα όμως έχει πολύ διαφορετική παράδοση στο θέμα αυτό, όπως κατέστησε σαφές ο ίδιος ο Πρωθυπουργός μας, και η παράδοση του Ηνωμένου Βασιλείου δεν περιλαμβάνει προστασία του πολίτη με τέτοιο τρόπο. Εμείς προστατεύουμε τους πολίτες με διαφορετικό τρόπο, αλλά εξίσου αποτελεσματικά. Νομίζω πως εν προκειμένω είναι πολύ σημαντικό ότι η σημερινή σοσιαλιστική κυβέρνηση του Ηνωμένου Βασιλείου έχει δεσμευτεί να διασφαλίσει ότι ο Χάρτης δεν θα είναι δικάσιμος και ότι δεν θα επεκτείνεται πέρα από τα υφιστάμενα δικαιώματα σε δικαιώματα που δεν περιλαμβάνονται αυτή τη στιγμή στις Συνθήκες.
<P>
Κύριε Πρόεδρε, για τις χώρες εκείνες που έχουν μακρά παράδοση σε χάρτες που είναι από νομική άποψη άμεσα δεσμευτικοί μια εξέλιξη σαν αυτή που προτείνεται δεν είναι δραματική. Αλλά για τις χώρες εκείνες που δεν έχουν τέτοια παράδοση πρόκειται για ένα πολύ ριζοσπαστικό βήμα. Εν τω μεταξύ εγώ θα παρακολουθώ στενά το Ηνωμένο Βασίλειο και τις δηλώσεις ή τις ενέργειες στις οποίες ενδέχεται να προβεί σε σχέση με το όλο θέμα.

<SPEAKER ID=121 NAME="Korhola">
Αξιότιμε κύριε Πρόεδρε, από κάποιες συζητήσεις που έγιναν γύρω από τον Χάρτη των Θεμελιωδών Δικαιωμάτων έχει δημιουργηθεί η εντύπωση ότι η λέξη οικογένεια μετατρέπεται σε πολιτικά μη ορθή έννοια στην Ευρωπαϊκή Ένωση. Με τόσο μεγάλη επιμέλεια κάποιες ομάδες επιδίδονται στην εξάλειψη της λέξης αυτής. Στην Οικουμενική Διακήρυξη των Δικαιωμάτων του Ανθρώπου των Ηνωμένων Εθνών, στη Σύμβαση για τα Δικαιώματα του Παιδιού, στον Ευρωπαϊκό Κοινωνικό Χάρτη του Συμβουλίου της Ευρώπης και στο ψήφισμα του Ευρωπαϊκού Κοινοβουλίου για τη διακήρυξη των θεμελιωδών δικαιωμάτων και ελευθεριών έχουμε καταλήξει σε σαφείς τροποποιήσεις, στις οποίες διαπιστώνουμε την ιδιαίτερη ανάγκη να προστατεύσουμε την οικογένεια. Δυστυχώς δεν αντιλαμβάνονται όλοι το θέμα με τον τρόπο αυτό, αλλά θεωρείται ότι υπάρχει μια, αδικαιολόγητη κατά τη γνώμη μου, αντίφαση ανάμεσα στα δικαιώματα των γυναικών και της οικογένειας, την οποία επιχειρούμε να ρυθμίσουμε απορρίπτοντας την οικογένεια, αντί να αναζητούμε μια ριζοσπαστική νέου τύπου και ισότιμη ευρωπαϊκή πολιτική γι' αυτή. Κατ' αυτόν τον τρόπο οι αξίες της οικογένειας καταλήγουν μέσα στην κοινωνία σε λάθος χέρια, ή τουλάχιστον στα χέρια μιας πλευράς. Η νέα ακροδεξιά δηλώνει ότι οι αξίες τής ανήκουν και με τη βοήθειά τους φθάνει στο αποκορύφωμα της ηθικής αυτοϊκανοποίησης. Γι' αυτό το θέμα προκαλεί πλήξη σε πολλούς. Θεωρώ ωστόσο ότι θα ήταν μεγάλο σφάλμα το Ευρωπαϊκό Κοινοβούλιο να αποδεχθεί αυτή την εξέλιξη. Η οικογένεια συνδέεται αναπόσπαστα με την ευρωπαϊκή αντίληψη για την κοινωνία.
<P>
Όπως και πολλοί άλλοι, οι Χριστιανοδημοκράτες θέλουν μια κοινωνία όπου θα συνυπάρχουν η ελευθερία και η ευθύνη. Εγώ θεωρώ ότι αυτή είναι μια κοινωνία της οικογένειας, διότι η εκμάθηση της συλλογικής ευθύνης και της αλληλεγγύης είναι δύσκολη εάν δεν μαθαίνεται μέσα στη μικρή εγγύτερη κοινότητα. Η κοινωνία μπορεί να είναι δίκαιη, όμως δεν μπορεί ποτέ να αγαπήσει. Η αγκαλιά της είναι υπερβολικά κρύα για κάτι τέτοιο και τα χέρια της υπερβολικά κοντά. Παρ' όλα αυτά, αυτή ακριβώς η αγάπη αποτελεί προϋπόθεση για την ανάπτυξη ενός υγιούς ατόμου. Ούτε και η Ευρώπη θα έχει κανένα όφελος από προοδευτικά θεμελιώδη δικαιώματα εάν τα μέλη της κοινωνίας δεν θα επιθυμούν τον σεβασμό τους. Η κοινωνικοποίηση που απαιτεί κάτι τέτοιο πραγματοποιείται συνεχώς μέσα στην οικογένεια.
<P>
Δεν υπάρχει επομένως Ευρώπη των λαών χωρίς Ευρώπη των οικογενειών. Η οικογένεια χρειάζεται αναγνώριση, ενθάρρυνση και ελευθερία δράσης στο έργο της, και ακόμη προστασία από την αυθαιρεσία της κοινωνίας, ακριβώς όπως και τα μεμονωμένα άτομα. Εν προκειμένω, πρέπει να επαναληφθούν στον Χάρτη των Θεμελιωδών Δικαιωμάτων της Ευρωπαϊκής Ένωσης τα δικαιώματα και η προστασία που αφορούν την οικογένεια και έχουν θεσπισθεί αλλού.

<SPEAKER ID=122 LANGUAGE="EN" NAME="Scallon">
Είναι σαφές ότι επικρατεί μεγάλος φόβος σε πολλούς ανθρώπους, ειδικά σε εκείνους που με εξέλεξαν, μήπως αυτός ο Χάρτης υπερισχύσει των εθνικών συνταγμάτων, ιδιαίτερα όσον αφορά την υποστήριξη και την προστασία θεμελιωδών θεσμών όπως η οικογένεια, ο γάμος και η προστασία της ζωής των γεννημένων και των αγέννητων ανθρώπων. Καλό είναι να θυμόμαστε ότι η Ευρώπη διατηρεί σε ολόκληρη την ιστορία της την ίδια κοινή θέση όσον αφορά τη σημασία που έχει η υποστήριξη και η προστασία της οικογένειας και του γάμου. Αυτοί οι θεσμοί διαφυλάσσονται από τα συντάγματα όλων των κρατών μας, καθώς και από τα συντάγματα των υποψηφίων προς ένταξη χωρών που θα γίνουν μέλη της Ευρωπαϊκής Ένωσης με τη διεύρυνση. Μπορώ να σας δείξω τα συντάγματα των μετα-κομμουνιστικών κρατών, στα οποία προστατεύεται ο θεσμός της οικογένειας και του γάμου.
<P>
Χαιρετίζω την αναφορά του Χάρτη μας στην οικογενειακή ζωή. Στο άρθρο 9, τμήμα 1, ορίζεται ότι: "όλοι έχουν το δικαίωμα να κάνουν οικογένεια" . Λέει ότι είναι εμπνευσμένο από το άρθρο 12 της Ευρωπαϊκής Σύμβασης για τα Δικαιώματα του Ανθρώπου, στο οποίο ορίζεται ότι "οι άντρες και οι γυναίκες σε ηλικία γάμου έχουν το δικαίωμα να παντρευτούν και να κάνουν οικογένεια σύμφωνα με τους νόμους του κράτους" . Η κοινωνία αναγνωρίζει τον γάμο όχι για λόγους ηθικής, αλλά γιατί αναγνωρίζει, βασιζόμενη σε ορθολογιστικά κριτήρια, τη σταθερότητα που προσφέρει στην κοινωνία τόσο από κοινωνική όσο και από οικονομική άποψη καθώς και επειδή εξασφαλίζει τις επόμενες γενιές.
<P>
Χάριν βέλτιστης πρακτικής - και ενώ είναι όλο και πιο δύσκολο να ορίσουμε την οικογένεια και χρειαζόμαστε μεγάλη ευαισθησία και κατανόηση στο θέμα αυτό - δεν πρέπει να απορρίψουμε την παραδοσιακή οικογένεια ως την θεμελιώδη μονάδα για την οποία αγωνιζόμαστε, πρέπει μάλιστα να την υποστηρίξουμε.
<P>
Στο άρθρο 9, σημείο 3, ορίζεται ότι "η Ένωση διασφαλίζει την προστασία των παιδιών" . Προτείνεται η πιθανή προσθήκη "σύμφωνα με τη Σύμβαση των Ηνωμένων Εθνών για τα δικαιώματα του παιδιού" . Το επικροτώ αυτό, αλλά θα ήθελα να προσθέσω και να επιμείνω να συμπεριλάβουμε στη διατύπωση του σημείου 3 ότι πρώτα και κύρια η Ένωση θα υποστηρίζει την οικογένεια ως τον πρωταρχικό και φυσικό παιδαγωγό και προστάτη του παιδιού, όπως οφείλει να είναι. Η Ένωση θα πρέπει να αναλαμβάνει τον πρώτο ρόλο μόνον στις περιπτώσεις όπου η οικογένεια δεν είναι ικανή να εκπληρώσει το καθήκον της. Σύμφωνα με τη Σύμβαση, "η οικογένεια ως θεμελιώδης ομάδα της κοινωνίας και το φυσικό περιβάλλον για την ανάπτυξη και την ευημερία των μελών της, ιδιαίτερα των παιδιών, θα πρέπει να τυγχάνει της αναγκαίας προστασίας και ενίσχυσης για να αναλαμβάνει πλήρως την ευθύνη της στην Κοινότητα" .

<SPEAKER ID=123 LANGUAGE="PT" NAME="Seixas da Costa">
Κύριε Πρόεδρε, κυρίες και κύριοι βουλευτές, η Προεδρία του Συμβουλίου της Ευρωπαϊκής Ένωσης φρονεί ότι το σχέδιο κατάρτισης ενός Χάρτη Θεμελιωδών Δικαιωμάτων αποτελεί ένα ύψιστης σπουδαιότητας βήμα προς τη δημιουργία μιας κοινότητας αξιών, η οποία να αποτελεί σημείο αναφοράς για τη μελλοντική εξέλιξη της πολιτικής ένωσης. Πολλοί διερωτώνται μέχρι πού μπορούμε να φθάσουμε σε αυτή την πορεία εδραίωσης του συγκεκριμένου προτύπου αξιών και αρχών, που να είναι σε θέση να εξασφαλίζει σε όλους τους πολίτες της Ευρωπαϊκής Ένωσης ένα σύνολο δικαιωμάτων που να ενισχύει την αίσθησή τους ότι ανήκουν σε έναν κοινό χώρο πολιτισμού. Ήδη σήμερα τέθηκε εδώ το ερώτημα τι είναι αυτό που μας κάνει να θέλουμε να είμαστε μαζί και να ξεπεράσουμε τις διαφορές μας μέσα από την καθιέρωση ενός σώματος νομοθεσίας στο οποίο μπορούμε όλοι να είμαστε ενωμένοι. Αυτό ακριβώς είναι το κεντρικό ζητούμενο αναφορικά με την ευρωπαϊκή ταυτότητα και αυτό αποτελεί την πεμπτουσία του γεγονότος ότι συναντιόμαστε εδώ, επίσης μαζί, σε αυτό το μεγάλο σπίτι που λέγεται Ευρωπαϊκή Ένωση.
<P>
Επί πολλές δεκαετίες, ξεπερνώντας τραυματικές εμπειρίες και κρίσεις, έχουμε προσδιορίσει έναν τρόπο ύπαρξης στον κόσμο που θεμελιώνεται στις αξίες της ελευθερίας, της δημοκρατίας και του σεβασμού προς το κράτος δικαίου. Εδώ και πολλά χρόνια δείχναμε σε εκείνους που ζούσαν σε μια άλλη Ευρώπη τις αρετές του προτύπου που θεμελιώνεται στην καλλιέργεια των ελευθεριών που απολαμβάναμε σε κάποιες ευρωπαϊκές χώρες και που υπάρχει άλλωστε στην παράδοση μιας παιδείας ανοχής που καλλιεργείτο στην ήπειρό μας, μιας παιδείας που σήμερα συνιστά τμήμα του κεντρικού άξονα του ίδιου του ευρωπαϊκού σχεδίου. Η επικράτηση αυτών των αντιλήψεων και το τέλος του ολοκληρωτισμού που είχε σημαδεύσει ορισμένες ευρωπαϊκές κοινωνίες διαμόρφωσε μια νέα κατάσταση στην οποία είναι επιτακτική ανάγκη να ανταποκριθούμε. Κατά την άποψή μας, πρόκειται για ζήτημα υπευθυνότητας, αλλά και για ζήτημα συνέπειας.
<P>
Η διεύρυνση της Ευρωπαϊκής Ένωσης προς νέες χώρες, που συνιστά ουσιαστική ηθική και στρατηγική επιταγή για τη σταθερότητα και την ειρήνη στην ήπειρό μας, θα επιφέρει στους κόλπους της Ένωσής μας κράτη με πολύ διαφορετικά πρότυπα πολιτικής παιδείας και, σε πολλές περιπτώσεις, με νεοπαγείς και ελάχιστα εδραιωμένους θεσμούς και δομές. Είναι επίσης σημαντικό γι' αυτά τα κράτη και για όσα από αυτά αγωνίζονται για θεμελιώδεις αρχές, οι οποίες θα πρέπει να αποτελούν το υπόβαθρο των σύγχρονων κοινωνιών, να ενσωματώσουν τις εν λόγω αρχές σε ένα σώμα του κεκτημένου, το οποίο θα αποδεχθούν μετά την προσχώρησή τους στην Ένωση. Αλλά ας μη δοθεί η εντύπωση πως αυτή η ιδέα για έναν Χάρτη ή για ένα σύνολο αρχών αποτελεί απλώς έναν μηχανισμό διαφύλαξης απέναντι στα νέα κράτη μέλη, μια προσπάθεια ενίσχυσής μας έναντι στον έξω κόσμο. Δεν είναι έτσι τα πράγματα, και η πρόθεσή μας δεν είναι αυτή.
<P>
Πρόσφατα γεγονότα αποδεικνύουν ότι αυτό που θεωρούμε σταθερό και μόνιμο στις ίδιες μας τις χώρες, στους κόλπους της Ένωσης των Δεκαπέντε, ενδέχεται σε συγκεκριμένες περιστάσεις να απέχει πολύ από εκείνο που θα επιθυμούσαμε για την αντιμετώπιση προβλημάτων που πολλές φορές είναι απλά, αλλά που ενίοτε φέρνουν στον νου φαντάσματα του παρελθόντος.
<P>
Εντούτοις, ένας Χάρτης των Θεμελιωδών Δικαιωμάτων δεν έρχεται να υποκαταστήσει τις συνταγματικές εγγυήσεις των οποίων ο καθένας από εμάς χαίρει στην ίδια του τη χώρα. Αυτός ο μύθος, ένας μύθος που χρησιμοποιείται συστηματικά ενάντια στον Χάρτη των Θεμελιωδών Δικαιωμάτων, θα πρέπει να απορριφθεί ώστε να μην αποτελέσει άλλοθι για εκείνους που κρύβονται πίσω από την επικουρικότητα προκειμένου να μην αναλάβουν τις ευθύνες τους ως πολίτες της Ευρώπης. Αντιθέτως, βρισκόμαστε ενώπιον μιας προστιθέμενης αξίας, μιας μορφής συμπληρωματικής ευρωπαϊκής εγγύησης η οποία θα λειτουργεί ως μέσο καθιέρωσης της νέας ιθαγένειας. Και σε αυτό το σημείο, κύριε Πρόεδρε, πρέπει να καταφέρουμε να ξεπεράσουμε κάποια προβλήματα που άρχισαν να ανακύπτουν κατά τη συζήτηση που διεξάγεται στη συνέλευση επεξεργασίας του Χάρτη - και εκτιμώ ότι στο μέλλον θα ανακύψουν ακόμη περισσότερα. Θα ήθελα να επισημάνω ότι με αυτές μου τις σκέψεις τοποθετούμαι εξ ονόματος του Συμβουλίου και όχι απαραίτητα εξ ονόματος της χώρας μου, η οποία προβάλλει μια αρκετά φιλόδοξη, θα λέγαμε, θέση ως προς τη συγκεκριμένη υπόθεση.
<P>
Το πρώτο ζήτημα που τίθεται έχει να κάνει με τη δικαιοδοσία: η αναγκαιότητα εξασφάλισης απόλυτης συμβατότητας μεταξύ των δύο αρμοδίων δικαιοδοσιών, που ενδέχεται να έλθουν σε σύγκρουση στο πλαίσιο αυτής της διαδικασίας. Πρόκειται για υπαρκτό πρόβλημα, για ένα πρόβλημα το οποίο θα πρέπει όλοι να συνειδητοποιήσουμε. Δεν μπορούμε να διατρέξουμε τον κίνδυνο να διαμορφωθεί, με τη θέσπιση του Χάρτη, ένας νέος χώρος νομικής αβεβαιότητας. Το εγχείρημά μας έχει σκοπό να καταστήσουμε περισσότερο διαφανή τα δικαιώματα των πολιτών μας και όχι να τους μπλέξουμε σε ένα πλέγμα αντιφατικών νομοθετικών διατάξεων που θα μπορούσε να προκαλέσει σύγχυση. Η υπόθεση αυτή μάς οδηγεί επίσης στο θέμα, που έρχεται ξανά στην επιφάνεια μετά το Αμστερνταμ, της πιθανής προσχώρησης της Ένωσης στην Ευρωπαϊκή Σύμβαση για τα Δικαιώματα του Ανθρώπου.
<P>
Ένα δεύτερο ζήτημα έχει να κάνει με τον καθορισμό εκείνων στους οποίους απευθύνεται ο Χάρτης: μιλάμε για τους πολίτες που έχουν την υπηκοότητα ενός κράτους της Ένωσης ή μήπως απευθυνόμαστε σε όλους όσους βρίσκονται στο κοινοτικό έδαφος; Πρόκειται για ένα ζήτημα ουσιαστικής σημασίας και από την απάντηση που θα δώσουμε σε αυτό το ζήτημα θα αντλήσουμε όλες τις συνέπειες, για τον πρόσθετο λόγο ότι υπάρχουν πολλοί ανάμεσά μας οι οποίοι εκτιμούν πως μόνο τα θεσμικά όργανα είναι το πραγματικό αντικείμενο του νέου αυτού Χάρτη.
<P>
Ένα τρίτο, ζωτικής σημασίας, ζήτημα αφορά το σύνολο των δικαιωμάτων. Μέχρι πού είμαστε διατεθειμένοι να φθάσουμε; Θα αρκεστούμε σε ένα σύνολο θεμελιωδών αρχών, σε ένα είδος κοινού παρονομαστή αυτού που σύμφωνα με την ευρωπαϊκή αντίληψη θεωρείται ορθό, ή θα προχωρήσουμε σε ένα περισσότερο φιλόδοξο σχέδιο, το οποίο έχει σχέση με τις πτυχές της σύγχρονης κοινωνίας που εμφανίζονται σήμερα στην Ευρωπαϊκή Ένωση; Φαίνεται ότι σήμερα οι πολίτες μας είναι σε θέση να διεκδικήσουν την εγκαθίδρυση ενός χώρου μέσα στην Ευρωπαϊκή Ένωση που όχι μόνο να καλύπτει τα οικονομικά και τα κοινωνικά τους δικαιώματα, αλλά και να κατοχυρώνει τα νέα δικαιώματα που εμφανίζονται ως στοιχεία της σύγχρονης αντίληψης περί ιθαγένειας. Μέχρι ποιο σημείο είναι διατεθειμένη να φθάσει η Ένωση;
<P>
Τέλος, προκύπτει ένα τέταρτο ζήτημα, που ίσως είναι και το σπουδαιότερο: κάνουμε μια συζήτηση στην οποία υπάρχουν αυτοί που υποστηρίζουν κατηγορηματικά την κατάρτιση ενός κειμένου που θα συνιστά απλώς μια πολιτική δήλωση, ένα είδος πολιτικού προκαλύμματος. Μήπως όμως, εάν δεν περιλαμβάνει διατάξεις υποχρεωτικής εφαρμογής, οποιοσδήποτε Χάρτης Θεμελιωδών Δικαιωμάτων δεν θα καταλήξει να είναι απλά μια απαρίθμηση αρχών χωρίς καμία αξία; Δεν είναι αλήθεια ότι αν καταρτίσουμε έναν Χάρτη Θεμελιωδών Δικαιωμάτων που συνιστά απλώς μια πολιτική δήλωση, τελικά δεν θα καταφεύγουμε αποκλειστικά και μόνο σε ένα ζήτημα, που ίσως είναι ορθό από πολιτικής άποψης, αλλά που δεν θα ανταποκρίνεται σε αυτό που αποτελεί σήμερα την ουσία της Ένωσης;
<P>
Το γεγονός είναι, κύριε Πρόεδρε και κύριοι βουλευτές, ότι αναδεικνύεται μια νέα πραγματικότητα την οποία δεν μπορούμε να αγνοήσουμε και που, από τη σκοπιά της παρούσας Προεδρίας, αιτιολογεί ξεκάθαρα το καθήκον μας να εργαστούμε με όλες μας τις δυνάμεις για την κατάρτιση ενός Χάρτη των Θεμελιωδών Δικαιωμάτων. Εννοώ πως στο πλαίσιο της Συνθήκης του Αμστερνταμ εγκαινιάσαμε ένα φιλόδοξο σχέδιο εγκαθίδρυσης ενός μεγάλου ευρωπαϊκού χώρου ελευθερίας, ασφάλειας και δικαιοσύνης. Η Ευρωπαϊκή Επιτροπή και τα κράτη μέλη ξεκίνησαν στο έκτακτο Ευρωπαϊκό Συμβούλιο του Tampere μια διαδικασία ενδυνάμωσης των δομών εσωτερικής ασφάλειας προς όφελος της σταθερότητας της καθημερινής ζωής των πολιτών μας, διασφαλίζοντας μια αποτελεσματική πάλη κατά του οργανωμένου εγκλήματος, της διακίνησης ναρκωτικών και άλλων πτυχών που άπτονται της εσωτερικής τάξης. Όμως στο πλαίσιο αυτής της ευρωπαϊκής προσπάθειας καθίσταται ουσιαστικής σημασίας να εγγυηθούμε ότι όλες αυτές οι ενέργειες, οι δράσεις που θα δρομολογήσουμε στο μέλλον σε αυτό τον τομέα, θα έχουν ως σημείο αναφοράς ένα πολύ σαφές σύνολο αρχών που θα μπορούν να προστατεύσουν τους πολίτες μέσω μιας σαφούς και διαφανούς δικαστικής κηδεμονίας. Για αυτόν επίσης τον λόγο φρονούμε - όπως είχαμε δηλώσει και στην Κολωνία επ' ευκαιρία της έγκρισης από το Ευρωπαϊκό Συμβούλιο της ιδέας του Χάρτη των Θεμελιωδών Δικαιωμάτων - ότι αυτός ο Χάρτης αποτελεί ένα ουσιαστικό, θεμελιώδους σημασίας στοιχείο για τη μελλοντική πορεία της Ένωσης. Δίχως αυτή την ενδυνάμωση των αρχών, χωρίς να διαθέτει η Ευρώπη έναν ηθικό πυλώνα ο οποίος να την καθιστά αξιόπιστη ενώπιον των πολιτών της - και που επιπλέον να μπορεί να αποτελέσει πρότυπο και σημείο αναφοράς για το πλαίσιο των εξωτερικών της σχέσεων - θα κινδυνεύαμε να κατευθυνθούμε προς μια περαιτέρω εμβάθυνση των πολιτικών, αλλά ταυτόχρονα προς μια αποδυνάμωση των αξιών μας.
<P>
Επί του προκειμένου, θα ήθελα να αναφερθώ στο ζήτημα της Διακυβερνητικής Διάσκεψης. Είναι σαφές στο πλαίσιο της Διακυβερνητικής Διάσκεψης πως το ζήτημα της ενσωμάτωσης του Χάρτη των Θεμελιωδών Δικαιωμάτων αποτελεί ουσιαστικό στοιχείο για την καθεαυτή αξιοπιστία της Διακυβερνητικής. Ήδη εξαρχής η πορτογαλική Προεδρία έθεσε ξεκάθαρα την άποψη ότι ήταν σημαντικό να εξασφαλιστεί ότι η ημερήσια διάταξη της Διακυβερνητικής Διάσκεψης δεν θα έπρεπε να περιοριστεί σε ένα είδος συζήτησης σχετικά με τον καταμερισμό και τη διαχείριση της εξουσίας στους κόλπους μιας διευρυμένης Ένωσης. Υπό αυτή την έννοια ο Χάρτης των Θεμελιωδών Δικαιωμάτων συνιστά - και αυτή θα είναι η άποψή μας έως το τέλος της θητείας της πορτογαλικής Προεδρίας - ένα ουσιαστικό στοιχείο ώστε να καταλήξουμε σε πιο ισορροπημένα αποτελέσματα σε αυτή τη Διακυβερνητική, η οποία θα πρέπει, πέραν τούτου, να ασχοληθεί και με άλλα ζητήματα, και συγκεκριμένα με το θέμα της άμυνας και της ασφάλειας. Για όλους τους λόγους που προανέφερα, κύριε Πρόεδρε και κύριοι βουλευτές, το Συμβούλιο βλέπει με ενδιαφέρον το ψήφισμα που θα εγκρίνει το Ευρωπαϊκό Κοινοβούλιο σχετικά με τον Χάρτη των Θεμελιωδών Δικαιωμάτων και σκοπεύει να του προσδώσει τη μέγιστη σημασία.

<SPEAKER ID=124 LANGUAGE="PT" NAME="Vitorino">
- (PT) Κύριε Πρόεδρε, κύριοι βουλευτές, η Επιτροπή θα επιθυμούσε κατ' αρχάς να εκφράσει τα θερμά της συγχαρητήρια στους βουλευτές κ.κ. Duff και Voggenhuber για την εξαίρετη εργασία που παρουσίασαν και για το γεγονός ότι η έκθεση που βρίσκεται σήμερα υπό συζήτηση φέρνει στην επιφάνεια μια αναπόφευκτη εξέλιξη, ότι δηλαδή με την κατάρτιση του Χάρτη των Θεμελιωδών Δικαιωμάτων εγκαινιάζεται, είτε το θέλουμε είτε όχι, ένα νέο στάδιο της ευρωπαϊκής οικοδόμησης.
<P>
Είμαι πεπεισμένος ότι κατ' αυτόν τον τρόπο η Ένωση αναλαμβάνει τις ευθύνες της ενώπιον των Ευρωπαίων πολιτών όσον αφορά τη διενέργεια μιας πολιτικής πράξης στόχος της οποίας θα είναι να ανταποκριθεί στην πολιτική και ηθική νομιμότητα της ίδιας της μελλοντικής Ευρωπαϊκής Ένωσης. Ο φιλόδοξος στόχος που μόλις επισημάνθηκε, τόσο από τους κύριους βουλευτές όσο και από τον εκπρόσωπο της Προεδρίας του Συμβουλίου, απαιτεί από εμάς να καταβάλουμε κάθε προσπάθεια, προκειμένου οι εργασίες της συνέλευσης που είναι επιφορτισμένη με την κατάρτιση του Χάρτη των Θεμελιωδών Δικαιωμάτων να ολοκληρωθούν εγκαίρως, ούτως ώστε να ληφθούν υπόψη τόσο από τη Διακυβερνητική Διάσκεψη όσο και από τη Σύνοδο Κορυφής των αρχηγών κρατών και κυβερνήσεων που θα πραγματοποιηθεί στα τέλη του τρέχοντος έτους.
<P>
Η Επιτροπή θα επιθυμούσε κατ' αρχάς να τονίσει τη σπουδαιότητα της σύνθεσης της συνέλευσης που συντάσσει τον Χάρτη των Θεμελιωδών Δικαιωμάτων. Διότι για πρώτη φορά εργάζονται στους κόλπους του ίδιου οργάνου, το οποίο έχει συσταθεί από το Ευρωπαϊκό Συμβούλιο, εκπρόσωποι κοινοτικών θεσμικών οργάνων καθώς και εθνικών θεσμικών οργάνων, που εκπροσωπούν τόσο τη νομοθετική όσο και την εκτελεστική εξουσία. Και προφανώς αυτή η σύνθεση (την οποία εγώ θα αποκαλούσα συνετή και λογική) κοινοτικών και εθνικών παραγόντων θα συμβάλει στην ενίσχυση της νομιμότητας του σχεδίου του Χάρτη στα μάτια της κοινής γνώμης, καθώς και στην εξασφάλιση της επιτυχίας των εργασιών που διεξάγονται αυτή τη στιγμή.
<P>
Η Επιτροπή θα ήθελε για άλλη μια φορά να καταστήσει σαφή έναντι του Κοινοβουλίου τέσσερα σημεία ουσιαστικής σημασίας. Το πρώτο είναι ότι, σε γενικές γραμμές, η Επιτροπή συμμερίζεται και συμφωνεί με τους στόχους που θέτει το Ευρωπαϊκό Κοινοβούλιο αναφορικά με τον νομικό χαρακτήρα του Χάρτη, τη σκοπιμότητα να ενσωματωθεί στις Συνθήκες και το ευρύ φάσμα των δικαιωμάτων που πρέπει να συμπεριληφθούν στον Χάρτη των Θεμελιωδών Δικαιωμάτων. Αλλά νομίζω πως η υπό συζήτηση έκθεση επισημαίνει επίσης ότι υπάρχουν ερωτήματα τα οποία απευθύνονται άμεσα στη συνέλευση επεξεργασίας του Χάρτη, πως απευθύνει επερωτήσεις προς τους συντάκτες του Χάρτη των Θεμελιωδών Δικαιωμάτων, όπως είναι π.χ. το ζήτημα του καταλόγου των δικαιωμάτων που πρέπει να συμπεριληφθούν στον Χάρτη. Υπάρχουν όμως και άλλα ζητήματα τα οποία υπερβαίνουν το πλαίσιο των εργασιών της συνέλευσης και των οποίων οι αποδέκτες είναι κυρίως οι αρχηγοί κρατών και κυβερνήσεων που συνέρχονται στο Ευρωπαϊκό Συμβούλιο, όπως και η ίδια η Διακυβερνητική Διάσκεψη.
<P>
Στην πραγματικότητα η Επιτροπή πιστεύει, όπως επισημαίνεται στο σημείο 14 του ψηφίσματος που υπέβαλε το Ευρωπαϊκό Κοινοβούλιο, ότι ο νομικός χαρακτήρας του Χάρτη θα πρέπει να προσδιοριστεί από το Ευρωπαϊκό Συμβούλιο της Νίκαιας. Ωστόσο, η Επιτροπή θεωρεί ότι η διαδικασία σύνταξης του Χάρτη θα πρέπει να οδηγήσει σε ένα σαφές και συνεκτικό κείμενο, σε ένα κείμενο το οποίο θα μπορεί εύκολα να γίνει αντιληπτό από τους πολίτες της Ένωσης, αλλά που συγχρόνως θα πρέπει να αποτελεί ένα κείμενο αυστηρό ως προς τη νομική του μορφή, ούτως ώστε να κατοχυρωθεί ως ένα κείμενο δεσμευτικό, ως ένα κείμενο υποχρεωτικής εφαρμογής.
<P>
Ομοίως, η Επιτροπή φρονεί ότι η Ένωση θα πρέπει να προσχωρήσει στην Ευρωπαϊκή Σύμβαση για τα Δικαιώματα του Ανθρώπου, ότι πρόκειται για μια επιλογή η οποία δεν πρέπει να γίνει στο πλαίσιο της συνέλευσης η οποία εργάζεται για τη σύνταξη του Χάρτη των Θεμελιωδών Δικαιωμάτων, αλλά για μια επιλογή που πρέπει να κάνει το Ευρωπαϊκό Συμβούλιο τη στιγμή που θα αποφασίσει σχετικά με τον νομικό χαρακτήρα του Χάρτη. Η Επιτροπή ήδη προέκρινε αυτή την άποψη το 1979. Η Επιτροπή προέκρινε και πάλι αυτή την άποψη το 1990. Το Ευρωπαϊκό Κοινοβούλιο συμμερίζεται επίσης σε μεγάλο βαθμό την ιδέα ότι η Ευρωπαϊκή Ένωση πρέπει να προσχωρήσει ως ενιαίο σύνολο στην Ευρωπαϊκή Σύμβαση.
<P>
Είναι γεγονός ότι το Δικαστήριο των Ευρωπαϊκών Κοινοτήτων απεφάνθη το 1996 πως η Κοινότητα δεν θα μπορούσε να προσχωρήσει στην Ευρωπαϊκή Σύμβαση για τα Δικαιώματα του Ανθρώπου. Υπογραμμίζω ωστόσο ότι η συγκεκριμένη απόφαση ελήφθη επειδή απουσίαζε από τις Συνθήκες μια νομική βάση που να επέτρεπε την εν λόγω προσχώρηση. Η χρονική λοιπόν στιγμή κατά την οποία αναθεωρούμε τις Συνθήκες και που καταρτίζεται ένας Χάρτης των Θεμελιωδών Δικαιωμάτων είναι η κατάλληλη στιγμή για να επιλύσουμε ταυτόχρονα τα δύο ζητήματα: να δημιουργήσουμε έναν Χάρτη με νομική ισχύ και συγχρόνως να λάβουμε μια πολιτική απόφαση για την προσχώρηση της Ένωσης στην Ευρωπαϊκή Σύμβαση για τα Δικαιώματα του Ανθρώπου.
<P>
Θα ήθελα επίσης να αποσαφηνίσω εδώ και μια άλλη αντίληψη. Δεν υπάρχει καμία «εκ γενετής» αντίφαση ανάμεσα στο να διαθέτει η Ένωση έναν Χάρτη των Θεμελιωδών Δικαιωμάτων και ταυτόχρονα να μπορεί να προσχωρήσει στην Ευρωπαϊκή Σύμβαση για τα Δικαιώματα του Ανθρώπου. Απεναντίας, θα ήθελα να υπενθυμίσω στους βουλευτές ότι ήταν η ίδια η κοινοβουλευτική συνέλευση του Συμβουλίου της Ευρώπης, που πριν από τρεις εβδομάδες ενέκρινε με συντριπτική πλειοψηφία των πολιτικών κομμάτων, μια σύσταση με την οποία όχι μόνον αναγνωρίζει και επικροτεί την πρωτοβουλία της Ευρωπαϊκής Ένωσης να προικιστεί με έναν Χάρτη των Θεμελιωδών Δικαιωμάτων, αλλά επίσης βλέπει με καλό μάτι και υποστηρίζει την προσχώρηση της Ευρωπαϊκής Ένωσης, ως ενιαίο σύνολο, στην Ευρωπαϊκή Σύμβαση για τα Δικαιώματα του Ανθρώπου.
<P>
Επιπλέον, σας συνιστώ να ερμηνεύσετε προσεκτικά τη συνεισφορά, υπό την ιδιότητα του παρατηρητή, του Ευρωπαϊκού Δικαστηρίου για τα Ανθρώπινα Δικαιώματα στο πλαίσιο της συνέλευσης που έχει επιφορτιστεί με την κατάρτιση του Χάρτη των Θεμελιωδών Δικαιωμάτων της Ένωσης. Σε συγκεκριμένη δήλωση του ίδιου του Δικαστηρίου για τα Ανθρώπινα Δικαιώματα ο εκπρόσωπός του εκφράζει τη συμφωνία του με την ιδέα να διαθέτει η Ένωση έναν Χάρτη των Θεμελιωδών Δικαιωμάτων και, κατά δεύτερον, να προσχωρήσει ενδεχομένως η Ένωση στην Ευρωπαϊκή Σύμβαση για τα Δικαιώματα του Ανθρώπου. Και όσον αφορά τον κίνδυνο αντίφασης μεταξύ της νομολογίας του Δικαστηρίου του Στρασβούργου και της νομολογίας του Λουξεμβούργου, καλό είναι να θυμηθούμε πως ήδη σήμερα, στο πλαίσιο του κοινοτικού δικαίου, το Δικαστήριο των Ευρωπαϊκών Κοινοτήτων επικαλείται διαρκώς την Ευρωπαϊκή Σύμβαση για τα Δικαιώματα του Ανθρώπου, αλλά και τη νομολογία του Ευρωπαϊκού Δικαστηρίου για τα Δικαιώματα του Ανθρώπου, ως πηγή έμπνευσης για τη δημιουργία νομολογίας του Δικαστηρίου των Ευρωπαϊκών Κοινοτήτων σε ό,τι αφορά τα θεμελιώδη δικαιώματα. Με άλλα λόγια, δεν μιλάμε για κανενός είδους επανάσταση, αλλά για τη νομοθετική κατοχύρωση της ήδη σήμερα εφαρμοζόμενης πρακτικής του Δικαστηρίου των Ευρωπαϊκών Κοινοτήτων, όσον αφορά τη σχέση του με την ίδια την Ευρωπαϊκή Σύμβαση για τα Δικαιώματα του Ανθρώπου, καθώς και με τη νομολογία του Δικαστηρίου του Στρασβούργου.
<P>
Κύριε Πρόεδρε, θα ήθελα να εκφράσω δύο τελευταίες σκέψεις αναφορικά με τους καταλόγους των δικαιωμάτων. Η Επιτροπή υπογραμμίζει εκ νέου ότι τάσσεται υπέρ της ιδέας να διαθέτουμε έναν Χάρτη που να περιλαμβάνει τόσο αστικά και πολιτικά δικαιώματα όσο και κοινωνικά δικαιώματα, καθώς και δικαιώματα που απορρέουν από την ευρωπαϊκή ιθαγένεια. Δικαιώματα τα οποία κατοχυρώνονται με βάση την Ευρωπαϊκή Σύμβαση για τα Δικαιώματα του Ανθρώπου, αλλά που, όταν καθίσταται απαραίτητο, θα έχουν καινοτόμο χαρακτήρα στον βαθμό που θα προσαρμόζουν τη σύνταξη του 1950 της Σύμβασης της Ρώμης στη σημερινή πραγματικότητα και θα ανταποκρίνονται στις νέες προκλήσεις που ορθώνονται απέναντι στα ανθρώπινα δικαιώματα, όπως είναι εκείνες που προκύπτουν από τις τεχνολογίες των πληροφοριών, την βιοηθική, την ισότητα των δύο φύλων, που συνδέονται με την ανάγκη καταπολέμησης κάθε μορφής διακρίσεων και με την ιδιαίτερη μέριμνα για την προστασία του περιβάλλοντος.
<P>
Τελειώνοντας, θα ήθελα να σας πω ότι κατά τη γνώμη μας ο Χάρτης των Θεμελιωδών Δικαιωμάτων της Ευρωπαϊκής Ένωσης δεν αποσκοπεί να υποκαταστήσει ούτε τα εθνικά συντάγματα ούτε την Ευρωπαϊκή Σύμβαση για τα Δικαιώματα του Ανθρώπου. Έχει σαφέστατα έναν αποδέκτη: τα θεσμικά όργανα της Ένωσης και τα κράτη μέλη κατά τη μεταφορά των κανόνων του κοινοτικού δικαίου στις αντίστοιχες έννομες τάξεις τους. Προσδιορίζει μάλιστα με σαφήνεια τους δικαιούχους της: όπως αποφασίστηκε στο Tampere, οι δικαιούχοι των θεμελιωδών δικαιωμάτων της Ένωσης είναι οι υπήκοοι των κρατών μελών της και όσοι πολίτες τρίτων χωρών που διαμένουν νομίμως και μόνιμα σε χώρες της Ένωσης, σχετικά με τους οποίους οι αρχηγοί κρατών και κυβερνήσεων είχαν δηλώσει σαφέστατα ότι θα έπρεπε να έχουν δικαιώματα και υποχρεώσεις όσο το δυνατόν περισσότερο παρεμφερή με τα δικαιώματα και τις υποχρεώσεις των πολιτών των κρατών μελών.
<P>
Με αυτό το πλαίσιο δράσης έχω την πεποίθηση ότι η στενή συνεργασία μεταξύ της Επιτροπής και του Ευρωπαϊκού Κοινοβουλίου θα οδηγήσει σε ένα νομικό μέσο που θα απομακρύνει τα φαντάσματα των φόβων για τυχόν αντιφάσεις, που θα απομακρύνει το φάντασμα του ευρωπαϊκού υπερκράτους, αλλά επίσης που, πρώτα και κύρια, θα εγγυηθεί την εγκαθίδρυση μιας έννομης τάξης η οποία θα στηρίζεται στα θεμελιώδη δικαιώματα όλων εκείνων εξ ονόματος των οποίων βρισκόμαστε εδώ, δηλαδή των πολιτών της Ένωσής μας.
<P>
(Χειροκροτήματα)

<SPEAKER ID=125 NAME="Πρόεδρος">
Ευχαριστώ πολύ, Επίτροπε Vitorino.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=9>
Συμπληρωματική συμβολή της Επιτροπής στη ΔΚΔ
<SPEAKER ID=126 NAME="Πρόεδρος">
Η ημερήσια διάταξη προβλέπει την ανακοίνωση της Επιτροπής "Συμπληρωματική συμβολή της Επιτροπής στη ΔΚΔ σχετικά με τις θεσμικές μεταρρυθμίσεις: ειδική πλειοψηφία σε ότι αφορά τις πτυχές της εσωτερικής αγοράς στους τομείς της φορολογίας και της κοινωνικής ασφάλισης" .

<SPEAKER ID=127 NAME="Barnier">
Κύριε Πρόεδρε, κυρίες και κύριοι βουλευτές, παρουσιάζομαι ενώπιόν σας ενώ η Επιτροπή συνεχίζει τις εργασίες της και μόλις που πρόλαβε, είναι το λιγότερο που μπορώ να πω, να καταλήξει σε μια απόφαση ως προς το θέμα για το οποίο θέλω τώρα να σας μιλήσω. Εξάλλου, κύριε Πρόεδρε, εάν θέλω να κάνω σωστά τη δουλειά μου, θα πρέπει να επιστρέψω στην επιτροπή στις 17.45, σύμφωνα με το προβλεπόμενο πρόγραμμά σας, για να παρουσιάσω ένα άλλο θέμα για το οποίο είμαι υπεύθυνος και το οποίο αφορά το κοινοτικό πλαίσιο στήριξης για την Πορτογαλία, ενώ γνωρίζω παράλληλα πως πρέπει επίσης να απαντήσω σε ένα άλλο θέμα στην επόμενη συζήτηση. Δεδομένης της κοινής, ή παράλληλης, οργάνωσης των εργασιών μας, δεν είμαι βέβαιος πώς θα μπορέσω να επιτελέσω σωστά το καθήκον μου. Θα προσπαθήσω να τα καταφέρω και είμαι ευτυχής που προβαίνω σε αυτή την παρουσίαση, αν και γνωρίζω πως θα έχουμε και άλλες ευκαιρίες, στο πλαίσιο των αρμόδιων επιτροπών, και ιδιαίτερα της Επιτροπής Συνταγματικών Υποθέσεων, να θίξουμε το θέμα αυτό που αφορά τη Διακυβερνητική Διάσκεψη και τη μεταρρύθμιση των θεσμικών οργάνων.
<P>
Επιτρέψτε μου να ευχαριστήσω δύο από τους συναδέλφους μου, τον Frits Bolkestein και την Αννα Διαμαντοπούλου, για τη βοήθεια που μου παρείχαν κατά την εκπόνηση αυτού του κειμένου, το οποίο υπενθυμίζω πως είχα προαναγγείλει όταν η Επιτροπή υπέβαλε, στις 26 Ιανουαρίου, την επίσημη γνωμοδότησή της και τις προτάσεις της σχετικά με τη μεταρρύθμιση των θεσμικών οργάνων. Είχα ανακοινώσει ενώπιον του Κοινοβουλίου σας την πρόθεσή μας να διευκρινίσουμε και να αναλύσουμε αργότερα ορισμένες πτυχές αυτής της γνωμοδότησης. Το πράξαμε πριν από μερικές ημέρες σχετικά με το δικαστικό σύστημα της Ένωσης, τον ρόλο του Δικαστηρίου και τον ρόλο του Πρωτοδικείου, και θα το πράξουμε σήμερα σχετικά με ένα θέμα εξαιρετικά σημαντικό, λεπτό και συγκεκριμένο, το θέμα του πεδίου εφαρμογής της ειδικής πλειοψηφίας σε ορισμένους τομείς της φορολογίας και της κοινωνικής ασφάλισης. Κύριε Πρόεδρε, θα συνεχίσουμε κατ' αυτόν τον τρόπο να τροφοδοτούμε τις συζητήσεις των διαπραγματεύσεων, ειδικά όσον αφορά το θέμα που ενδιαφέρει ιδιαίτερα το Κοινοβούλιό σας, το θέμα του ανεξάρτητου Ευρωπαίου Εισαγγελέα που θα είναι επιφορτισμένος με την καταπολέμηση των περιπτώσεων απάτης, αλλά και όσον αφορά ένα θέμα εξαιρετικά σημαντικό, το θέμα της αναδιοργάνωσης των Συνθηκών.
<P>
Αναφορικά με το θέμα που αναπτύσσω σήμερα ενώπιόν σας, υπενθυμίζω πως στη γνωμοδότηση που υπέβαλε η Επιτροπή στις 26 Ιανουαρίου επρόκειτο για έναν από τους σημαντικούς τομείς που κρίναμε πως θα πρέπει να παραμείνει στο πεδίο εφαρμογής της ομοφωνίας. Είχαμε καθορίσει πέντε κατηγορίες εξαιρέσεων από τον γενικό κανόνα που εγκρίναμε και βάσει του οποίου οι αποφάσεις στην Ένωση θα λαμβάνονται στο εξής με ειδική πλειοψηφία. Όμως για θεσμικούς λόγους και για εξαιρετικά σοβαρά ή λεπτά θέματα καθορίσαμε πέντε κατηγορίες εξαιρέσεων όπου απαιτείται ομοφωνία, μεταξύ των οποίων και η παρούσα. Εξαιρέσαμε επίσης τις αποφάσεις που είναι ασύμβατες με τους στόχους της εσωτερικής αγοράς και που μπορούν να οδηγήσουν σε στρεβλώσεις του ανταγωνισμού. Σήμερα επομένως αποφανθήκαμε επ' αυτού του σημείου για να συμπληρώσουμε τη γνωμοδότησή μας.
<P>
Κυρίες και κύριοι βουλευτές, θα ήθελα εξ αρχής να υπενθυμίσω πως οι προτάσεις που θα έχετε ανά χείρας σε λίγο ή σε μερικές ώρες δεν περιλαμβάνουν μεταβίβαση αρμοδιοτήτων ούτε αποτελούν πρόγραμμα δράσης επί της ουσίας. Οι προτάσεις αυτές αφορούν τους τρόπους λήψης αποφάσεων σε θέματα φορολογίας και κοινωνικής ασφάλισης. Κατόπιν τούτου, θα ήθελα να αποφύγω τρεις παρεξηγήσεις που δημιουργούνται μερικές φορές. Πρώτον, η Επιτροπή δεν ζητά νέες αρμοδιότητες στους τομείς της φορολογίας και της κοινωνικής ασφάλισης. Από τη Συνθήκη της Ρώμης οι Συνθήκες προβλέπουν μια θέση για την κοινοτική δράση στους δύο αυτούς τομείς. Η μετάβαση από την ομοφωνία στην ειδική πλειοψηφία δεν συνιστά μεταβίβαση αρμοδιοτήτων. Η Επιτροπή περιορίζεται αυστηρά στις αρμοδιότητες που διαθέτει ήδη η Ευρωπαϊκή Κοινότητα.
<P>
Χρησιμοποιώ το παράδειγμα του ΦΠΑ. Στο σημείο αυτό βρισκόμαστε ενώπιον ενός σημαντικού κεκτημένου της κοινοτικής νομοθεσίας το οποίο υφίσταται από τη δεκαετία του ' 70. Το γεγονός πως στο μέλλον το Συμβούλιο θα μπορεί να εκσυγχρονίσει την εν λόγω νομοθεσία αποφασίζοντας με ειδική πλειοψηφία για να λάβει υπόψη την ανάπτυξη π.χ. του ηλεκτρονικού εμπορίου δεν μπορεί βεβαίως να θεωρηθεί μεταβίβαση αρμοδιοτήτων. Η αρμοδιότητα υφίσταται ήδη σε κοινοτικό επίπεδο. Μόνο ο τρόπος λήψης αποφάσεων μπορεί να αλλάξει. Αυτό είναι το πρώτο σημείο που ήθελα να διευκρινίσω.
<P>
Το δεύτερο που θέλω να σας επισημάνω είναι πως η Επιτροπή δεν επιθυμεί να ευθυγραμμίσει τα φορολογικά συστήματα ή τα εθνικά συστήματα κοινωνικής ασφάλισης. Αυτό που μας απασχολεί είναι πώς να διατηρήσουμε ό,τι υπάρχει και να καταφέρουμε να γίνει αποδεκτό από όλα τα νέα κράτη μέλη.
<P>
Ας μην ξεχνάμε πως στη φάση που βρισκόμαστε, στο πλαίσιο αυτών των διαπραγματεύσεων, το θέμα είναι να δούμε πώς θα λειτουργεί η Ευρωπαϊκή Ένωση με 18, 20, 25, 27 ή και 28 κράτη μέλη, προκειμένου καθένα από τα κράτη αυτά, όσα είναι ήδη μέλη και όσα πρόκειται να γίνουν, να μπορούν να αξιοποιήσουν με τον καλύτερο δυνατό τρόπο την ενιαία αγορά, μια αγορά την οποία οι Συνθήκες κατέστησαν κινητήρια δύναμη της οικονομικής και κοινωνικής ανάπτυξης της Ευρώπης. Το θέμα είναι επομένως να εισαγάγουμε την ειδική πλειοψηφία όπου τη θεωρούμε απαραίτητη και να διατηρήσουμε την ομοφωνία όπου είναι προτιμότερη.
<P>
Τέλος, η Επιτροπή οφείλει να διευκρινίσει πως η συμπληρωματική αυτή συμβολή δεν αποτελεί το πρόγραμμά της για τα προσεχή έτη σε όλους αυτούς τους τομείς. Δεν θα βρείτε σε αυτή τα μέτρα που μπορεί να σκέφτεται να λάβει η Επιτροπή στο μέλλον ούτε τις προτάσεις επί της ουσίας που προτίθεται να παρουσιάσει κάποια στιγμή. Οι συνάδελφοί μου, η κυρία Διαμαντοπούλου και ο κύριος Bolkestein, θα σας ενημερώσουν εν ευθέτω χρόνω για τα διάφορα αυτά σημεία του προγράμματος της Επιτροπής.
<P>
Θα ήθελα τώρα να αναφέρω τις αρχές που καθόρισαν την προσέγγισή μας στο έγγραφο που θα λάβετε. Επαναλαμβάνω πως ο κανόνας παραμένει η ομοφωνία. Στη γνωμοδότησή της στις 26 Ιανουαρίου η Επιτροπή εξέφρασε την άποψη πως η φορολογία και η κοινωνική ασφάλιση καθορίζουν σε μεγάλο βαθμό τις εθνικές πολιτικές επιλογές των πολιτών, επειδή εκφράζουν τους βασικούς προσανατολισμούς της εθνικής νομοθεσίας σε θέματα οικονομικής και κοινωνικής πολιτικής και αλληλεγγύης. Γι' αυτόν τον λόγο η Επιτροπή κρίνει δικαιολογημένη τη διατήρηση της ομοφωνίας ως βασική αρχή σε αυτούς τους τομείς, προσέγγιση την οποία επιβεβαιώνουμε. Εξάλλου, οι εθνικές αυτές επιλογές είναι σε γενικές γραμμές, τονίζω σε γενικές γραμμές, ουδέτερες σε σχέση με την ευρωπαϊκή οικοδόμηση. Αυτή είναι η πρώτη αρχή.
<P>
Όμως από την πρώτη αυτή αρχή απορρέει μια δεύτερη: η ειδική πλειοψηφία ως δυνατότητα για τη λήψη μέτρων που συνδέονται αμεσότερα με την καλή λειτουργία της εσωτερικής αγοράς. Γνωρίζουμε, όπως γνωρίζετε και εσείς, πως ορισμένες εθνικές διατάξεις στον τομέα της φορολογίας και στον τομέα της κοινωνικής ασφάλισης μπορούν, λόγω του περιεχομένου και της φύσης τους, να έχουν επιπτώσεις στη λειτουργία της εσωτερικής αγοράς.
<P>
Η Επιτροπή θεωρεί πως η Κοινότητα πρέπει να μπορεί να λαμβάνει με ειδική πλειοψηφία τα μέτρα εκείνα που συνδέονται πιο άμεσα με την καλή λειτουργία της εσωτερικής αγοράς. Αυτή είναι η δεύτερη αρχή.
<P>
Τέλος, η τρίτη αρχή είναι πως πρέπει να επιλέξουμε μελλοντικά το καλύτερο μέσο για να γίνει σεβαστή η επικουρικότητα. Μπορεί να είναι απλώς θέμα συντονισμού ή καθορισμού ελάχιστων απαιτήσεων ή και μεγαλύτερης εναρμόνισης. Όμως αυτή η επιλογή του καλύτερου μέσου πρέπει να περιοριστεί στο αυστηρώς απαραίτητο. Κατά κύριο λόγο ο τελικός στόχος των μέτρων για τα οποία προτείνεται η μετάβαση στην ειδική πλειοψηφία δεν θα είναι μια συστηματική εναρμόνιση των εθνικών νομοθεσιών, αλλά απλά ο συντονισμός τους. Εξάλλου, κυρίες και κύριοι βουλευτές, αυτό ακριβώς συμβαίνει εδώ και σαράντα χρόνια περίπου στον τομέα της κοινωνικής ασφάλισης. Θεωρούμε σημαντικό να καταφέρουμε να το καθιερώσουμε και στον τομέα της φορολογίας.
<P>
Τέλος, πριν απαντήσω στις ερωτήσεις σας θα ήθελα να αναφερθώ εν συντομία στο περιεχόμενο των προτάσεων, όπως θα τις διαβάσετε. Όσον αφορά την άμεση φορολογία, προτείνουμε την ειδική πλειοψηφία προκειμένου να υπάρξει συντονισμός στην καταπολέμηση της απάτης και της φοροδιαφυγής και προκειμένου να εξασφαλιστεί η διαχείριση των περιπτώσεων όπου εμπλέκονται οι νομοθεσίες πολλών κρατών μελών. Κατά τα άλλα η ομοφωνία παραμένει ο κανόνας.
<P>
Όσον αφορά την έμμεση φορολογία, για να μπορέσουμε να καταπολεμήσουμε την απάτη, να εκσυγχρονίσουμε και να απλοποιήσουμε το κεκτημένο εν όψει των οικονομικών εξελίξεων καθώς και για να λάβουμε υπόψη τους στόχους της Συνθήκης στον τομέα του περιβάλλοντος, προτείνουμε να ενεργούμε βάσει αποφάσεων που θα λαμβάνονται με ειδική πλειοψηφία. Προτείνουμε εξάλλου να διατηρηθεί η ομοφωνία για τη λήψη των αποφάσεων που αφορούν τους συντελεστές φορολογίας και τον τόπο φορολόγησης.
<P>
Τέλος, πάντα όσον αφορά τη φορολογία, προτείνουμε, αποσκοπώντας στη σαφήνεια και στην εύκολη κατανόηση, να συγκεντρωθούν όλες οι φορολογικές διατάξεις σε ένα και μοναδικό άρθρο με νέο διαχωρισμό και σύνταξη: το άρθρο 93. Στο σημείο αυτό επιδιώκουμε τη συνοχή.
<P>
Τέταρτον, αυτή τη φορά όσον αφορά τον συντονισμό των νομοθεσιών στον τομέα της κοινωνικής ασφάλισης, προτείνουμε την ειδική πλειοψηφία για τον εκσυγχρονισμό και την προσαρμογή των διατάξεων στόχος των οποίων είναι να μη βρίσκονται σε μειονεκτική θέση τα άτομα αλλά πλέον αποκλειστικά οι εργαζόμενοι. Εκτός από τους εργαζόμενους στην Κοινότητα μετακινούνται πράγματι π.χ. φοιτητές. Το θέμα είναι επομένως να μη βρίσκονται σε μειονεκτική θέση.
<P>
Τέλος, όσον αφορά τις ελάχιστες απαιτήσεις στον τομέα της κοινωνικής ασφάλισης, προτείνουμε να επεκταθεί και στην κοινωνική ασφάλιση μια δυνατότητα που ισχύει ήδη για άλλους τομείς της κοινωνικής πολιτικής και συνίσταται στον καθορισμό ελάχιστων απαιτήσεων βάσει ειδικής πλειοψηφίας.
<P>
Κύριε Πρόεδρε, θέλω τελειώνοντας να πω δυο λόγια για το πνεύμα με το οποίο συνέχισα να εργάζομαι, όπως είχαμε πράξει με επικεφαλής τον Πρόεδρο Prodi για τη γνωμοδότησή μας της 26ης Ιανουαρίου. Η Επιτροπή εργάστηκε με διαύγεια και βολονταρισμό, απομακρύνοντας κάθε ιδεολογική σκέψη. Θέλουμε να περιοριστούμε σε συγκεκριμένα γεγονότα και σε συγκεκριμένες προτάσεις αποφεύγοντας να προσεγγίζουμε τα θέματα με συνθήματα ή με ιδεολογικό τρόπο.
<P>
Σας βεβαιώνω, τέλος, πως πέρα από τη συμπληρωματική αυτή συμβολή θα επανέλθω για να μιλήσω ενώπιόν σας και σε άλλες ευκαιρίες, διευκρινίζοντας την άποψη της Επιτροπής όσον αφορά το σύνολο της μεταρρύθμισης των ευρωπαϊκών θεσμικών οργάνων πριν από τη διεύρυνση, όπως πράξαμε στις 26 Ιανουαρίου.
<P>
(Χειροκροτήματα)

<SPEAKER ID=128 LANGUAGE="EN" NAME="Martin, David">
Κύριε Πρόεδρε, κατ' αρχάς θα ήθελα να εκφράσω την ικανοποίησή μου για τη γενικότερη προσέγγιση της Επιτροπής σχετικά με τη ΔΚΔ. Το γεγονός ότι γίνεται αυτή η κυλιόμενη παρουσίαση πιο λεπτομερών αναλύσεων πάνω στα διάφορα ζητήματα είναι πολύ χρήσιμο. Δεύτερον, συμφωνώ με την Επιτροπή ότι πρόκειται πράγματι για εξαιρετικά λεπτό ζήτημα. Η φορολογία και η κοινωνική ασφάλιση φθάνουν στις "απόμερες γωνιές" της καθημερινής ζωής, όπως συνήθιζε να τις αποκαλεί η κ. Thatcher. Πρόκειται για κάτι στο οποίο τα κράτη μέλη και οι πολίτες τους εκδηλώνουν μεγάλη ευαισθησία και πρέπει να είμαστε προσεκτικοί πριν η Κοινότητα κάνει οποιαδήποτε κίνηση σε αυτούς τους τομείς. Από ό,τι ακούω, η Επιτροπή αντιμετωπίζει λίγο πολύ σωστά αυτό το ζήτημα και θα ήθελα να θέσω μια δυο ερωτήσεις χάριν σαφήνειας.
<P>
Ορθώς λέμε ότι στους τομείς όπου τα κράτη μέλη έχουν ήδη αποδεχτεί μια αρμοδιότητα της Κοινότητας, με άλλα λόγια στους τομείς όπου έχουμε ήδη εγκρίνει κάποιο μέτρο, πρέπει να εφαρμοστεί η ψηφοφορία με ειδική πλειοψηφία για να προσαρμόσουμε αυτό το μέτρο. Κάτι τέτοιο είναι απολύτως λογικό. Αυτό που δεν κατάλαβα καλά είναι η αναφορά του Επιτρόπου σε άλλα μέτρα σε τομείς όπου είναι απαραίτητο να κάνουμε την ενιαία αγορά να λειτουργήσει. Πώς θα οριστεί κάτι τέτοιο; Ακούγεται καλό, πώς όμως ορίζεται ένα μέτρο που είναι ουσιώδες για να λειτουργήσει η ενιαία αγορά; Αυτό το ζήτημα απαιτεί εντατικές συζητήσεις.
<P>
Ομοίως, έχουμε το ζήτημα της εναρμόνισης έναντι του συντονισμού: αυτό που για κάποιον είναι συντονισμός για κάποιον άλλον μπορεί να είναι εναρμόνιση, και χρειαζόμαστε σαφείς ορισμούς για το τι είναι συντονισμός και τι είναι εναρμόνιση, αν θέλουμε να λειτουργήσει το σύστημα. Του εύχομαι καλή επιτυχία σε αυτόν τον τομέα γιατί είναι ένας τομέας στον οποίο χρειαζόμαστε ένα αποφασιστικό βήμα. Δεν θα είναι όμως εύκολο να επιτύχουμε συμφωνία, και θα ήθελα να εξετάσω το έγγραφο λεπτομερώς πριν εκφέρω γνώμη σχετικά με όσα είπε ο Επίτροπος σήμερα το απόγευμα.

<SPEAKER ID=129 NAME="Barnier">
Σας ευχαριστώ, κύριε Martin, για την εκτίμησή σας, που κατανοώ πως συνδέεται με τη λεπτομερή ανάλυση του κειμένου της Επιτροπής στην οποία θα προβείτε. Αφού εγκριθεί το εν λόγω κείμενο - όπως συμβαίνει τώρα - θα διανεμηθεί αργά το απόγευμα. Αντιλήφθηκα απολύτως την αναφορά σας στην κυρία Thatcher και κατανοώ πλήρως το μέλημά σας να υπογραμμίσετε πως πρέπει να ακολουθήσουμε μια πραγματιστική προσέγγιση, δεδομένου πόσο ευαίσθητο είναι το θέμα αυτό στη χώρα σας.
<P>
Σας επεσήμανα προ ολίγου, κυρίες και κύριοι, το μέλημά μου να αποφύγουμε, και στο παρόν έγγραφο και στις συζητήσεις που θα έχουμε, την ιδεολογία και να περιοριστούμε σε μια σαφή προσέγγιση. Αυτό ακριβώς είπα, και πιστεύω πως έγινα αρκετά κατανοητός κατά τη διάρκεια μίας από τις ακροάσεις μου σχετικά με τη Διακυβερνητική Διάσκεψη σε ένα εθνικό κοινοβούλιο - το δικό σας, κύριε Martin, στο Westminster - και νομίζω πως αυτή η προσέγγιση είναι όντως η ορθή.
<P>
Επαναλαμβάνω λοιπόν πως, σύμφωνα με τη βασική μας θέση, ό,τι επηρεάζει άμεσα τη λειτουργία της εσωτερικής αγοράς και μπορεί σε μια διευρυμένη Ευρώπη να θέσει σε κίνδυνο την καλή λειτουργία της θα πρέπει να συμπεριληφθεί στο διευρυνόμενο πεδίο εφαρμογής της ειδικής πλειοψηφίας. Εργαστήκαμε βεβαίως επί των τριών μέσων που προανέφερα - συντονισμό, ελάχιστες απαιτήσεις και εναρμόνιση - θεωρώντας παράλληλα πως η εναρμόνιση είναι φυσικά συμπληρωματική.
<P>
Πέρα από τη γενική αυτή απάντηση και εκφράζοντας τις ευχαριστίες μου για την εκτίμησή σας, θα ακούσω με προσοχή τις κριτικές και τις προτάσεις σας όταν θα έχετε εξετάσει το παρόν έγγραφο.

<SPEAKER ID=130 LANGUAGE="DE" NAME="Rόbig">
Κύριε Πρόεδρε, θεωρώ πως η διαπίστωση ότι δεν χρειάζονται επιπλέον αρμοδιότητες σχετικά με τη φορολογία είναι ασφαλώς σωστή, πιστεύω όμως ότι το ζητούμενο είναι επίσης πώς μπορούμε να προωθήσουμε τα διάφορα αυτά θέματα πιο εντατικά. Αναφέρω απλώς ένα παράδειγμα: την αρχή που αφορά τη χώρα προέλευσης ως προς τον ΦΠΑ. Θα ήταν άραγε δυνατόν να αρχίσουμε εδώ την εναρμόνιση των υφισταμένων συστημάτων για τον υπολογισμό του ΦΠΑ, δηλαδή να γίνουν πιο αποτελεσματικά τα συστήματα αντιστάθμισης σε ευρωπαϊκό επίπεδο; Ή ένα άλλο παράδειγμα: η διπλή φορολόγηση, που προξενεί πολλά προβλήματα. Το ερώτημά μου είναι: θα υπάρξει ένα σχετικό χρονοδιάγραμμα στο πρόγραμμα εργασίας στην Επιτροπή και με πώς σκοπεύετε να προχωρήσετε στο ζήτημα αυτό;

<SPEAKER ID=131 LANGUAGE="EN" NAME="Helmer">
Ευχαριστώ πολύ, κύριε Επίτροπε, για τις παρατηρήσεις σας. Δεν καταλαβαίνω τον ισχυρισμό σας ότι δεν θα υπάρξει μεταβίβαση αρμοδιοτήτων. Εάν επεκτείνετε την ψηφοφορία με ειδική πλειοψηφία, και επομένως αφαιρείτε από τα κράτη το δικαίωμα του βέτο, τότε ουσιαστικά μεταβιβάζετε αρμοδιότητες από το εθνικό κράτος στα ευρωπαϊκά θεσμικά όργανα. Επίσης, μου προκαλεί μεγάλη αμηχανία η δήλωσή σας ότι θα επιδιώξετε την εναρμόνιση της φορολογίας μόνο στους τομείς που "συνδέονται με την ενιαία αγορά" , επειδή γνωρίζουμε ότι αυτή η φράση, αν ερμηνευτεί ελεύθερα - πράγμα που τα ευρωπαϊκά θεσμικά όργανα έχουν την τάση να κάνουν - τότε μπορεί να πει κανείς ότι τα πάντα σχεδόν συνδέονται με την ενιαία αγορά.
<P>
Έχετε υπόψη σας, αγαπητέ κύριε, ότι ο αρχηγός του Συντηρητικού Κόμματος της Βρετανίας δήλωσε ότι έχουμε φτάσει στα όρια της ευρωπαϊκής ολοκλήρωσης; Έχετε υπόψη σας πρόσφατες δημοσκοπήσεις που δείχνουν ότι οι Βρετανοί αντιτίθενται στην περαιτέρω μεταβίβαση αρμοδιοτήτων από το εθνικό κράτος στις Βρυξέλλες, και πώς θα συνυπολογίσετε αυτά τα γεγονότα;

<SPEAKER ID=132 NAME="Τσάτσος">
Κύριε Επίτροπε, θα ήθελα να επισημάνω ένα σημείο από την ομιλία σας. Είπατε ότι εκεί που χρειάζεται η ομοφωνία θα μείνουμε στην ομοφωνία και εκεί που χρειάζεται ειδική πλειοψηφία θα πάμε στην ειδική πλειοψηφία. Είναι γνωστό, βέβαια, ότι το Ευρωπαϊκό Κοινοβούλιο έχει την σαφή τοποθέτηση ότι θα πρέπει να θεσπισθεί ως κανόνας η ειδική πλειοψηφία και μόνο ως εξαίρεση η ομοφωνία.
<P>
Εάν εγκαταλείψουμε αυτό το σχήμα, εγκαταλείπουμε και την παραπέρα αναβάθμιση του Ευρωπαϊκού Κοινοβουλίου σε συννομοθέτη σε όλα τα νομοθετικά θέματα για τα οποία θα προβλέπεται και στο μέλλον ειδική πλειοψηφία. Δηλαδή, όπου παραμείνουμε στην ομοφωνία, το Κοινοβούλιο δεν θα έχει τον νομιμοποιητικό, τον δημοκρατικό, τον σημαντικό ρόλο που θα έχει σε όλες εκείνες περιπτώσεις που θα έχουμε ειδική πλειοψηφία, περιπτώσεις που, κατά τη γνώμη του Ευρωπαϊκού Κοινοβουλίου, θα πρέπει για λόγους δημοκρατικού χαρακτήρα του τρόπου λειτουργίας μας να είναι ο κανόνας.

<SPEAKER ID=133 NAME="Barnier">
Κύριε Rόbig, θα επικεντρώσω την απάντησή μου στο θέμα του ΦΠΑ. Με ρωτάτε για το πρόγραμμα εργασίας της Επιτροπής, αν και προνόησα να πω ότι σήμερα δεν ασχολούμαστε με αυτό το θέμα, ότι η Επιτροπή έχει το δικό της πρόγραμμα εργασίας και ότι οι άμεσα αρμόδιοι συνάδελφοί μου θα μιλήσουν σχετικά ενώπιόν σας όταν έρθει η κατάλληλη στιγμή.
<P>
Παρ' όλα αυτά, με ρωτάτε σε γενικές γραμμές εάν το μεγάλο σχέδιο εκσυγχρονισμού του ΦΠΑ θα μπορούσε να εγκριθεί με τις προτάσεις σας με ειδική πλειοψηφία. Σας απαντώ ότι αυτό εξαρτάται από το τι εννοούμε με το "μεγάλο σχέδιο εκσυγχρονισμού του ΦΠΑ". Πιο συγκεκριμένα, εάν αναφέρεστε στο πέρασμα από το μεταβατικό καθεστώς στο τελικό καθεστώς επιβολής του ΦΠΑ, γεγονός που θα άλλαζε τον τόπο φορολόγησης, επισημάναμε με σαφήνεια, και σας το επιβεβαιώνω, ότι αυτό το θέμα θα αποφασιστεί οπωσδήποτε ομόφωνα. Όσον αφορά τον εκσυγχρονισμό του καθεστώτος ενόψει των νέων οικονομικών εξελίξεων - αναφέρομαι κυρίως στο σύνολο των συνεπειών της παγκοσμιοποίησης, της ελευθέρωσης, του ηλεκτρονικού εμπορίου - αυτό είναι ένα ερώτημα που μπορείτε να απευθύνετε στον κ. Bolkenstein. Εμείς από κοινού με τα κράτη μέλη προσδιορίζουμε επί του παρόντος τα στοιχεία που ενδέχεται να περιλαμβάνει αυτό το πακέτο. Στις 2 Μαρτίου πραγματοποιήθηκε μια συνεδρίαση, και νομίζω με πάσα ειλικρίνεια ότι είναι πάρα πολύ νωρίς για να σας δώσουμε πρόσθετες διευκρινίσεις.
<P>
Ωστόσο, σας μίλησα για τον εκσυγχρονισμό του ΦΠΑ, γεγονός που επιτρέπει τη μετάβαση και να πω στον κ. Helmer: γνωρίζω καλά ότι τα ζητήματα που τίθενται είναι λεπτά, γνωρίζω τη σημασία που αποδίδεται εξ ονόματος της εθνικής κυριαρχίας στη φορολογία, στην ψήφιση της φορολογίας και, κυρίως, στην ψήφιση των συντελεστών, καθώς επί είκοσι δύο έτη υπήρξα βουλευτής του κοινοβουλίου της χώρας μου. Θέλω απλώς να μεταχειριστώ όλη την ικανότητα πειθούς που διαθέτω, απέναντι σε εσάς βέβαια και, εάν είναι δυνατόν, και προς τους διαπραγματευτές κ.κ. Τσάτσο και Brok, για να πω στα κράτη που είναι επιφυλακτικά και πιο εύθικτα από τα υπόλοιπα σε αυτό το θέμα: "προσέξτε καλά πριν αρνηθείτε την επέκταση της ειδικής πλειοψηφίας στις προτάσεις που πολύ λογικά υπέβαλε η Επιτροπή.".
<P>
Μιλάμε για την καλή λειτουργία της εσωτερικής αγοράς, μιλάμε για την ολοκλήρωση αυτής της εσωτερικής αγοράς, πράγμα στο οποίο είναι προσηλωμένες όλες οι χώρες, δεδομένου ότι όλες οι χώρες της Ένωσης επωφελούνται από αυτό. Τι θα συμβεί όμως σε μια εξαιρετικά διευρυμένη Ευρώπη, όπου οι διαφορές θα είναι ακόμη πιο έντονες από ό,τι είναι σήμερα τόσο σε κοινωνικό επίπεδο όσο και στο πεδίο των προϋπολογισμών; Γι' αυτόν τον λόγο προτείνουμε μια εξαιρετικά σαφή, θα έλεγα σχεδόν κλινική, εξέταση αυτών των ζητημάτων με βάση το συμφέρον της εσωτερικής αγοράς.
<P>
Τέλος, ευχαριστώ τον Καθηγητή Τσάτσο, που μας υπενθύμισε την υφιστάμενη σχέση μεταξύ αυτών των προτάσεων και του ρόλου του Ευρωπαϊκού Κοινοβουλίου. Εφόσον μου δίνεται η ευκαιρία, θέλω να επιβεβαιώσω ότι μία από τις προτάσεις της Επιτροπής συνίσταται στον άμεσο συσχετισμό της συναπόφασης με το σύνολο των μέτρων που θα λαμβάνονται με ειδική πλειοψηφία, εφόσον πρόκειται για νομοθετικά μέτρα. Βλέπουμε ξεκάθαρα μέσω των θεμάτων αυτών που άπτονται της εσωτερικής αγοράς - κοινωνική ασφάλιση και φορολογία - και της καλής της λειτουργίας ότι ενυπάρχει σε αυτά ένα θεμιτό πεδίο για να εκφραστεί και να λάβει θέση το Ευρωπαϊκό Κοινοβούλιο. Στους επόμενους μήνες θα έχουμε και άλλες ευκαιρίες, κύριε Καθηγητά, να το ξαναπούμε και να προσπαθήσουμε να πείσουμε γι' αυτό τους άλλους διαπραγματευτές.

<SPEAKER ID=134 NAME="Leinen">
Κύριε Πρόεδρε, κύριε Επίτροπε Barnier, επικροτώ ιδιαίτερα την πρωτοβουλία αυτή της Επιτροπής. Είναι σαφές ότι για την εσωτερική αγορά και τη νομισματική ένωση χρειάζεται συντονισμός της φορολογικής πολιτικής. Όποιος το αρνείται αμφισβητεί μακροπρόθεσμα και την εσωτερική αγορά. Αναφέρατε τώρα ειδικά στοιχεία για τον ΦΠΑ. Εγώ θεωρώ ότι λείπουν δύο άλλοι φόροι που συζητούνται εδώ και καιρό: ο φόρος επί των επιτοκίων και ο φόρος επί των επιχειρήσεων. Πρόκειται βέβαια για βασικούς φόρους, που πρέπει όμως να βρεθεί τρόπος να εναρμονιστούν. Δεν ξέρω αν τους συμπεριλάβατε στη φοροδιαφυγή. Στο έγγραφό σας τουλάχιστον δεν υπάρχει κάτι τέτοιο. Μπορείτε να πείτε κάτι σχετικά;

<SPEAKER ID=135 NAME="Thorning-Schmidt">
Κύριε Πρόεδρε, πρέπει να πω ότι έχω εντυπωσιαστεί πολύ από τις αρχές που εξέθεσε ο Επίτροπος. Εάν μπορέσουμε να περιορίσουμε τις συγκεκριμένες τροποποιήσεις των κανόνων για ειδική πλειοψηφία σε υποθέσεις που αφορούν τη λειτουργία της εσωτερικής αγοράς, σύμφωνα με την πρακτική που έχει δημιουργηθεί μέσω του Δικαστηρίου και σύμφωνα με τις ελάχιστες απαιτήσεις, τότε θεωρώ πραγματικά ότι οι εν λόγω τροποποιήσεις θα είναι εφικτό να γίνουν με την έγκριση όλων των κρατών, πράγμα εξαιρετικά σημαντικό. Συγχρόνως, πρέπει να επισημάνω πως εάν Επιτροπή διατηρήσει αυτές τις τρεις καλές αρχές, τότε κάποια στιγμή στο μέλλον θα βρεθεί σε αντίφαση με το μνημόνιο που υπέβαλε η Προεδρία. Η Προεδρία βέβαια υπέβαλε πρόταση, σύμφωνα με την οποία θα ισχύει ειδική πλειοψηφία και στους τομείς που καλύπτονται από το άρθρο 137, παράγραφος 3, μέρος δεύτερο (σημείο 2;), που αφορά την καταγγελία μιας σύμβασης εργασίας (ΣΤΟ ΚΕΙΜΕΝΟ ΤΟ ΑΡΘΡΟ ΑΝΑΦΕΡΕΤΑΙ ΔΥΟ ΦΟΡΕΣ. ΜΗΠΩΣ ΛΕΙΠΕΙ ΚΑΤΙ;). Δυσκολεύομαι να δω ποια είναι η αιτιολόγηση βάσει των τριών υποβληθεισών αρχών που επεσήμανε ο Επίτροπος. Μπορώ βάσει όλων αυτών να καταλήξω ότι ο Επίτροπος δεν θέλει να ακολουθήσει το μνημόνιο της Προεδρίας όσον αφορά τις συγκεκριμένες προτάσεις;

<SPEAKER ID=136 NAME="Jonckheer">
Κύριε Επίτροπε, προχωράτε πολύ προσεκτικά και γι' αυτό στηρίζω τη προσπάθειά σας. Σχετικά με το επιχείρημα της επικουρικότητας, θα ήθελα απλώς να σας πω ότι κατά τη γνώμη μου είναι εξίσου σημαντικό να προβάλλουμε σε αυτά τα φορολογικά θέματα το επιχείρημα της ιθαγένειας. Είναι απαράδεκτο μετά από πενήντα χρόνια ευρωπαϊκής οικοδόμησης οι Ευρωπαίοι πολίτες να μην είναι ίσοι ενώπιον του νόμου απλώς εξαιτίας του παιχνιδιού περί κατοίκων και μη κατοίκων. Η έννοια της ιθαγένειας είναι επομένως ένα κοινό αγαθό, για το οποίο είναι ανάγκη να ξεπεράσουμε τις αποτυχίες όπως αυτή του Ελσίνκι.
<P>
Θα ήθελα να σας θέσω τρία συγκεκριμένα ερωτήματα:
<P>
Πρώτο ερώτημα: προβλέπετε ότι ο μηχανισμός που προτείνετε μπορεί να τεθεί σε ισχύ, λαμβάνοντας υπόψη την ολοκλήρωση των χρηματοπιστωτικών αγορών και την απαραίτητη φορολογική ρύθμισή τους;
<P>
Δεύτερο ερώτημα: όσον αφορά την περιβαλλοντική φορολογία, ο μηχανισμός που προτείνετε προβλέπει την ειδική πλειοψηφία;
<P>
Τρίτο ερώτημα: ο μηχανισμός που προτείνετε θα δώσει στο Συμβούλιο τη δυνατότητα να θέσει τέλος, με ειδική πλειοψηφία, στους φορολογικούς παραδείσους που υπάρχουν στο εσωτερικό της Ευρωπαϊκής Ένωσης;

<SPEAKER ID=137 LANGUAGE="EN" NAME="Balfe">
Ευχαριστώ, κύριε Επίτροπε, για τη δήλωσή σας. Είμαι βέβαιος ότι κανείς από εμάς εδώ δεν θα είναι αντίθετος στην αντιμετώπιση της απάτης και της φοροδιαφυγής. Οφείλω όμως να πω ότι είναι απαραίτητο να διατηρήσουμε την εμπιστοσύνη των πολιτών στην Ένωση και νομίζω ότι οι κυβερνήσεις πολλών κρατών μελών πριν συμφωνήσουν σε οποιαδήποτε επέκταση της ψηφοφορίας με ειδική πλειοψηφία θα θελήσουν να εξετάσουν το θέμα πολύ προσεκτικά. Κάτι τέτοιο πλήττει πράγματι σε πολύ μεγάλο βαθμό την πεμπτουσία αυτού που εκλαμβάνεται ως η ικανότητα ενός κράτους να κανονίζει τις εθνικές του υποθέσεις. Αναφέρομαι ιδιαίτερα σε κάποια ζητήματα όπως η παρακράτηση φόρου στην πηγή, που θα ήταν μάλλον απαράδεκτο να υπόκειται σε καθεστώς ψηφοφορίας με ειδική πλειοψηφία. Ελπίζω να λάβετε υπόψη σας τα θέματα αυτά όταν θα εξετάσετε τις πρακτικές πτυχές της έγκρισης του πακέτου μέτρων. Εκφράζουμε τη μεγάλη μας ικανοποίηση για την καταπολέμηση της απάτης και της φοροδιαφυγής και για τη βελτίωση της νομοθεσίας για την κοινωνική ασφάλιση, υπάρχουν όμως κάποια θέματα στα οποία θα δυσκολευτούμε να πείσουμε όλα τα κράτη μέλη να ακολουθήσουν.

<SPEAKER ID=138 LANGUAGE="EN" NAME="Villiers">
Κύριε Επίτροπε, έχω μερικές πολύ απλές ερωτήσεις για σας, για καθεμία από τις οποίες χρειάζεται απλώς μια απάντηση του τύπου "ναι" ή "όχι" .
<P>
Μπορείτε να εγγυηθείτε ότι η Επιτροπή δεν θα επιδιώξει, υπό οποιεσδήποτε συνθήκες, να χρησιμοποιήσει την ψηφοφορία με ειδική πλειοψηφία για να επιβάλει την παρακράτηση φόρου στην πηγή; Μπορείτε να παράσχετε τις ίδιες εγγυήσεις όσον αφορά τον προτεινόμενο φόρο για τα καύσιμα των αεροσκαφών, που συζητήθηκε στο Συμβούλιο ECOFIN αυτή την εβδομάδα και μπορείτε να παράσχετε τις ίδιες εγγυήσεις όσον αφορά τον φόρο επί των εταιρειών στην Ευρωπαϊκή Ένωση; Υπάρχουν κάποιες συνθήκες υπό τις οποίες η Επιτροπή θα προσπαθούσε να χρησιμοποιήσει την ψηφοφορία με ειδική πλειοψηφία για οποιοδήποτε από αυτά τα ζητήματα; Μπορείτε να εγγυηθείτε ότι η Επιτροπή δεν θα χρησιμοποιήσει την ψηφοφορία με ειδική πλειοψηφία για κανένα από τα παραπάνω ζητήματα;

<SPEAKER ID=139 NAME="Van Lancker">
Κύριε Πρόεδρε, μπορώ να φανταστώ ότι, σύμφωνα με ορισμένους συναδέλφους μου, οι πολίτες είναι ευαίσθητοι στην ευρωπαϊκή παρέμβαση σε φορολογικές και κοινωνικές υποθέσεις. Μπορώ να σας πω ότι στη χώρα μου πάρα πολλοί πολίτες αντιδρούν στο γεγονός ότι η Ευρώπη δεν πράττει τίποτα στις κοινωνικές και φορολογικές υποθέσεις, παρά την ομόφωνη επιθυμία τους. Γι' αυτό θα ήθελα να υποβάλω δύο συγκεκριμένες ερωτήσεις στον Επίτροπο. Η πρώτη αφορά κυρίως τους πολίτες, οι οποίοι ενδιαφέρονται έντονα για τη μη παρέμβαση στους τομείς αυτούς, και κυρίως όσους θέλουν να απολαύουν της ελεύθερης κυκλοφορίας των προσώπων, και ειδικότερα τους διασυνοριακούς εργαζόμενους. Οι υποθέσεις σχετικά με τον συντονισμό της κοινωνικής ασφάλισης και την επέκτασή της σε τρίτες χώρες καθώς και τα συμπληρωματικά συστήματα κοινωνικής ασφάλισης βρίσκονται επί έτη μπλοκαρισμένες στο τραπέζι του Συμβουλίου. Μπορεί ο Επίτροπος να μου πει κατά πόσον περιλαμβάνει και αυτές τις υποθέσεις όταν αναφέρεται στην ειδική πλειοψηφία; Δεύτερον, θα επιθυμούσα να ρωτήσω, όπως και οι συνάδελφοί μου, κατά πόσον οι υποθέσεις οι οποίες εξετάζονται από την αποκαλούμενη Ομάδα Prima Rolo περιλαμβάνονται στην ειδική πλειοψηφία στην οποία αναφέρθηκε ο Επίτροπος.

<SPEAKER ID=140 NAME="Barnier">
Θα ήθελα να δώσω μια συλλογική απάντηση σε πολλούς από εσάς, κυρίως όσον αφορά αυτό που θα μπορούσαμε να αποκαλέσουμε φορολογικό πακέτο. Ο κ. Leinen μίλησε σχετικά, όπως και ο κ. Μπαλτάς και, προ ολίγου, η κ. Van Lancker.
<P>
Μια προκαταρκτική παρατήρηση: επαναλαμβάνω για μία ακόμη φορά ότι σκοπός αυτής της συμβολής δεν είναι να προεικονίσουμε τους όρους εκτέλεσης του προγράμματος εργασίας της Επιτροπής. Προκειμένου να διευκολύνουμε το έργο της μεταρρύθμισης των θεσμικών οργάνων επιθυμούμε να κάνουμε μια διάκριση μεταξύ της καθημερινής διαχείρισης των πολιτικών (η οποία αποτελεί το σύνηθες έργο της Επιτροπής και σχετικά με την οποία έχουμε τακτικές συναντήσεις) και της μεταρρύθμισης με την προοπτική της ένταξης των δεκατριών νέων κρατών μελών.
<P>
Προφανώς το πακέτο Monti συνδέεται με την καλή λειτουργία της εσωτερικής αγοράς. Γι' αυτόν τον λόγο ο κ. Monti, πριν από λίγους μήνες, και ο συνάδελφός μου κ. Frits Bolkenstein, σήμερα, εξακολουθούν να το αντιμετωπίζουν ως μια πολιτική προτεραιότητα. Ελπίζω ότι όλες αυτές οι προσπάθειες θα ολοκληρωθούν πριν από το πέρας της ΔΚΔ, πριν από την επικύρωση που θα ακολουθήσει τη Συνθήκη της Νίκαιας, και ότι, προς όφελος της καλής λειτουργίας της εσωτερικής αγοράς, θα μπορέσουμε να έχουμε στη διάθεσή μας αυτό το φορολογικό πακέτο πριν να επικυρωθούν ενδεχόμενες τροποποιήσεις της Συνθήκης.
<P>
Η κυρία Thorning­Schmidt και πολλοί από εσάς, μεταξύ των οποίων και η κυρία Van Lancker, αναφερθήκατε στα εξαιρετικής σημασίας κοινωνικά ζητήματα, κυρίως όσον αφορά τους υπηκόους των τρίτων χωρών. Πράγματι, επιθυμούμε να τους συμπεριλάβουμε στο πεδίο των δικαιούχων της κοινωνικής πολιτικής (άρθρα 42 και 137, τα οποία θα πρέπει να ψηφιστούν με ειδική πλειοψηφία).
<P>
Και σε αυτή την περίπτωση ακόμη, ανεξάρτητα από ιδεολογικούς προβληματισμούς, ανακατανείμαμε τις παραγράφους του νέου αυτού άρθρου 137 προκειμένου να μεταφερθεί στο πεδίο εφαρμογής της ειδικής πλειοψηφίας οτιδήποτε αφορά, αντικειμενικά κατά τη γνώμη μας, την καλή λειτουργία της εσωτερικής αγοράς, ήτοι την κοινωνική ασφάλιση και την κοινωνική προστασία των εργαζομένων, την προστασία των εργαζομένων σε περίπτωση καταγγελίας της σύμβασης εργασίας, την εκπροσώπηση και τη συλλογική προάσπιση των συμφερόντων των εργαζομένων και των εργοδοτών, συμπεριλαμβανομένης της συνδιαχείρισης, των συνθηκών απασχόλησης των υπηκόων των τρίτων χωρών, οι οποίοι διαμένουν μόνιμα σε κοινοτικό έδαφος, καθώς και των δημοσιονομικών εισφορών που προορίζονται για την προώθηση της απασχόλησης και για τη δημιουργία θέσεων εργασίας με την επιφύλαξη των διατάξεων του Κοινωνικού Ταμείου.
<P>
Η πρόσφατη ιστορία της εξέλιξης της Ευρωπαϊκής Ένωσης δείχνει ότι στο Μάαστριχτ είχαμε συνειδητοποιήσει πως η δημιουργία του ενιαίου νομίσματος θα απαιτούσε έναν καλύτερο συντονισμό του κοινωνικού τομέα σε ευρωπαϊκό επίπεδο, όμως δεν το καταφέραμε εκείνη την εποχή. Στο Αμστερνταμ, το θυμάμαι με ακρίβεια γιατί σχεδόν μέχρι τέλους ήμουν ένας από τους διαπραγματευτές αυτής της Συνθήκης, διευρύναμε τον ορισμό των στόχων της κοινωνικής πολιτικής στη Συνθήκη και η Κοινότητα απέκτησε πραγματικές αρμοδιότητες, συμπληρωματικές των αρμοδιοτήτων των κρατών μελών. Στη Νίκαια, πριν από τη μεγάλη διεύρυνση, σας παρακαλώ, σας ικετεύω να εξετάσετε καλά αυτό το κείμενο με μάτια στραμμένα στο μέλλον. Όπως είμαστε σήμερα, θα μπορούσαμε να λειτουργούμε λίγο πολύ και να εξακολουθούμε να ζούμε μαζί. Ωστόσο, δεν πρόκειται περί αυτού, αλλά περί μιας Κοινότητας - και νομίζω ότι εάν δεν το καταφέρουμε τώρα, αργότερα δεν θα μπορέσουμε να επανέλθουμε σε αυτό το τόσο λεπτό θέμα - επισημαίνω ότι πρόκειται για μια Κοινότητα που θα αριθμεί 27 ή 28 κράτη μέλη τα οποία παρουσιάζουν πολύ πιο σημαντικές διαφορές. Θέλουμε να διασφαλίσουμε ότι η Κοινότητα διαθέτει αποτελεσματικά μέσα προκειμένου να στηρίξει αυτές τις αναδιαρθρώσεις σε κοινοτικό επίπεδο. Προτείνουμε συνεπώς αυτές οι ελάχιστες απαιτήσεις σε όλους τους τομείς που ανέφερα να εγκριθούν με ειδική πλειοψηφία και όχι ομοφώνως.
<P>
Τέλος, θα ήθελα να πω στον κ. Jonckheer ότι για πολλούς και διάφορους λόγους συντάσσομαι απόλυτα μαζί του όσον αφορά το ζήτημα της ιθαγένειας. Θέλω να τον διαβεβαιώσω ότι ως προς τις φορολογικές διατάξεις σχετικά με το περιβάλλον (πολλές από τις οποίες συνδέονται άμεσα, πέρα από την ευημερία των πολιτών και την ποιότητα ζωής, με τη λειτουργία της εσωτερικής αγοράς) γνωρίζουμε καλά ότι πίσω από αυτά τα θέματα διακρίνονται κίνδυνοι στρέβλωσης του ανταγωνισμού, οι οποίοι με τη διεύρυνση θα επιδεινώνονται εξάλλου όλο και περισσότερο. Ουσιαστικά λοιπόν προτείνουμε όλα τα φορολογικά μέτρα που αφορούν το περιβάλλον να θεσπιστούν με ειδική πλειοψηφία.
<P>
Γνωρίζω ότι, δεδομένου του χρόνου που μου διατέθηκε, οι απαντήσεις μου είναι ατελείς. Ο κ. Bolkenstein, η κ. Διαμαντοπούλου και εγώ θα έχουμε την ευκαιρία να μιλήσουμε και πάλι ενώπιόν σας. Επιθυμούμε να ξεκινήσουμε, να τροφοδοτήσουμε και να ενισχύσουμε αυτή τη συζήτηση στη βάση αυτών των προτάσεων, εις τρόπον ώστε, όπως είχα δεσμευθεί, αυτή η δύσκολη διαπραγμάτευση στο πλαίσιο της Διακυβερνητικής Διάσκεψης να διευκολυνθεί λιγάκι. Σε τελευταία ανάλυση όμως θα χρειαστεί πολιτική βούληση, το γνωρίζουμε καλά.

<CHAPTER ID=10>
Ώρα τωv Ερωτήσεωv (Επιτρoπή)
<SPEAKER ID=141 NAME="Πρόεδρος">
. Η ημερήσια διάταξη προβλέπει την Ώρα των Ερωτήσεων προς την Επιτροπή (Β5-0201/2000).
<P>
Πρώτο μέρος

<SPEAKER ID=142 NAME="Πρόεδρος">
.

<SPEAKER ID=143 NAME="Carlos Carnero Gonzαlez">
Ερώτηση αριθ. 39 του κ. (H-0174/00):
<P>
Θέμα: Εξέταση του Διεθνούς Νομικού Καθεστώτος των υδάτων της Δυτικής Σαχάρας Στις 4 Νοεμβρίου, ο επικεφαλής του γραφείου του Επιτρόπου Fischler απέστειλε επιστολή στον κ. Pierre Galand, με την οποία έθετε ερωτήματα για τις συνέπειες των Αλιευτικών Συμφωνιών ΕΕ-Μαρόκου στη διαδικασία αυτοδιάθεσης της Δυτικής Σαχάρας.
<P>
Εχοντας υπόψη τη στήριξη της ΕΕ στα ψηφίσματα του ΟΗΕ για τη Δυτική Σαχάρα, και την ανησυχία που προκλήθηκε από το διφορούμενο περιεχόμενο της εν λόγω επιστολής, δεν νομίζει η Επιτροπή ότι θα πρέπει να προβεί τάχιστα και σε συμφωνία με το Συμβούλιο σε επίσημες διαβουλεύσεις με το Γενικό Γραμματέα του ΟΗΕ όσον αφορά τον νομικό ορισμό των υδάτων της Δυτικής Σαχάρας σύμφωνα με το διεθνές δίκαιο, λαμβάνοντας υπόψη ότι η εν λόγω επικράτεια αποτελεί αντικείμενο διαδικασίας αυτοδιάθεσης, κατά τρόπον ώστε η διαπραγμάτευση της εν λόγω Συμφωνίας να μη δημιουργήσει καμία παρανόηση σχετικά με τη θέση της ΕΕ για το μέλλον της επικράτειας αυτής και να μην παραβλαφθούν τα δικαιώματα των κατοίκων της;

<SPEAKER ID=144 LANGUAGE="EN" NAME="Patten">
Η Επιτροπή επιβεβαιώνει τη θέση που εξέφρασε ο επικεφαλής του γραφείου του αρμοδίου για τη γεωργία και την αλιεία Επιτρόπου στις 11 Ιανουαρίου σε απάντηση επιστολής του κ. Galland εξ ονόματος της συντονιστικής επιτροπής της οργάνωσης για την υποστήριξη της Σαχάρας. Η θέση αυτή υπενθύμιζε ότι η αλιευτική συμφωνία που έληξε τον Νοέμβριο του 1999 ίσχυε για την αλιευτική ζώνη του Μαρόκου, η οποία ορίζεται ως τα ύδατα επί των οποίων το Μαρόκο έχει κυριαρχία ή δικαιοδοσία. Αυτός ο ορισμός επ' ουδενί επηρεάζει το καθεστώς της Δυτικής Σαχάρας και τα παράκτια ύδατά της. Πρόκειται για ένα ζήτημα το οποίο υπόκειται στο διεθνές δίκαιο, και ιδιαίτερα σε διάφορα ψηφίσματα των Ηνωμένων Εθνών, καθώς και στην αρμοδιότητα του Γενικού Γραμματέα των Ηνωμένων Εθνών, τις προσπάθειες του οποίου για την εξεύρεση ορθής, δίκαιης και βιώσιμης λύσης υποστηρίζει σταθερά η Ευρωπαϊκή Ένωση.

<SPEAKER ID=145 NAME="Carnero Gonzαlez">
Θέλω να αρχίσω εκφράζοντας τις ευχαριστίες μου προς τον κ. Επίτροπο για την ευγενική του απάντηση, επισημαίνοντας όμως ότι την θεωρώ ανεπαρκή από κάθε άποψη.
<P>
Στην επιστολή στην οποία αναφερόμουν στο κείμενο της ερώτησής μου ήταν ελάχιστα σαφής η αντίληψη της Ευρωπαϊκής Επιτροπής σχετικά με τα παράκτια ύδατα της Δυτικής Σαχάρας. Παρά ταύτα, το αναφέρατε με υπερβολική σαφήνεια.
<P>
Βεβαίως, το Βασίλειο του Μαρόκου είναι αυτή τη στιγμή μια δύναμη που κατέχει τη Δυτική Σαχάρα, επικράτεια όπου βρίσκεται σε εξέλιξη μια διαδικασία αυτοδιάθεσης.
<P>
Σε κάθε περίπτωση, σύμφωνα με το διεθνές δίκαιο θα πρέπει να θεωρήσουμε ότι το Βασίλειο του Μαρόκου ασκεί τον έλεγχο σε αυτή την επικράτεια, αλλά κατά κανένα τρόπο δεν έχει κυριαρχία επ' αυτής. Εφόσον λοιπόν δεν έχει κυριαρχία επί της επικράτειας, δεν την έχει ούτε επί των παράκτιων υδάτων της. Θα σήμαινε ότι προκαταλαμβάνουμε το μέλλον της περιοχής, δεδομένου ότι υπάρχει το ενδεχόμενο το προβλεπόμενο δημοψήφισμα για την αυτοδιάθεση να αποφασίσει την ανεξαρτησία αυτής της επικράτειας. Σε τι θέση θα βρισκόταν άραγε τότε η κυβέρνηση της Δυτικής Σαχάρας σε ό,τι αφορά τα χωρικά ύδατα που θα της αναλογούσαν - εν προκειμένω όντως - επικυριαρχικά;
<P>
Συμφωνώ απολύτως να καταλήξουμε σε αλιευτική συμφωνία με το Μαρόκο που να ευνοεί τα συμφέροντα του αλιευτικού τομέα της Ευρωπαϊκής Ένωσης, αρχίζοντας από τον ισπανικό αλιευτικό τομέα. Πιστεύω όμως ότι αυτό κάθε άλλο παρά αντιβαίνει σε μια νόμιμη ερμηνεία του διεθνούς δικαίου, που ζητώ να γίνει με όλους τους τύπους.
<P>
Δεσμεύεται η Επιτροπή να προβεί σε αυτή την επίσημη διαβούλευση με τον Γενικό Γραμματέα των Ηνωμένων Εθνών; Ναι ή όχι, κύριε Επίτροπε;

<SPEAKER ID=146 LANGUAGE="EN" NAME="Patten">
Έχω μετανιώσει για πολλά πράγματα στη ζωή μου και ένα από αυτά είναι ότι δεν έγινα δικηγόρος. Επομένως - ας μου επιτρέψει ο αξιότιμος κύριος μια βιβλική εικόνα - ακροπατώ σε αυτά τα νερά με κάποια νευρικότητα! Αντιλαμβάνομαι όμως πως το διεθνές δίκαιο είναι απολύτως ξεκάθαρο και πως το ζήτημα των χωρικών υδάτων συνδέεται άμεσα με το ζήτημα της κυριαρχίας της ίδιας της περιοχής. Αυτό το ζήτημα εξετάζεται αυτή τη στιγμή στο πλαίσιο του δημοψηφίσματος και της πρωτοβουλίας του Γενικού Γραμματέα των Ηνωμένων Εθνών. Όπως σίγουρα γνωρίζει ο αξιότιμος κύριος, υποστηρίζουμε σθεναρά την πρωτοβουλία αυτή και, αν υπάρχει κάποιος τρόπος να βοηθήσουμε τον Γενικό Γραμματέα των Ηνωμένων Εθνών, τότε σίγουρα θα θέλαμε να το κάνουμε. Αυτό φυσικά ισχύει επίσης για τον ειδικό εκπρόσωπό του.

<SPEAKER ID=147 NAME="Πρόεδρος">
. Δεδομένου ότι αναφέρονται στο ίδιο θέμα, οι ερωτήσεις 40 και 113 θα εξετασθούν από κοινού βάσει αιτήματος της Επιτροπής.

<SPEAKER ID=148 NAME="Bob van den Bos">
Ερώτηση αριθ. 40 του κ. (H-0241/00):
<P>
Θέμα: Νάρκες κατά προσώπων Σε πρόσφατη δήλωση στα πλαίσια της Γενικής Συνέλευσης των Ηνωμένων Εθνών, η Προεδρία του Συμβουλίου τόνισε ότι η ΕΕ αποτελεί τον βασικό φορέα που συμβάλλει στην προώθηση των προγραμμάτων εξουδετέρωσης των ναρκών επί παγκοσμίου κλίμακος. Παράγοντες όμως του τομέως παραπονούνται για τον περιορισμένο ρόλο που διαδραματίζει η ΕΕ και για τον συγκεχυμένο χαρακτήρα της χρηματοδότησης που χορηγεί για την εξουδετέρωση των ναρκών.
<P>
Είναι σε θέση η Επιτροπή να δώσει λεπτομερείς πληροφορίες σχετικά με τους πόρους που διαθέτει η ΕΕ σε δραστηριότητες που έχουν σχέση με τον τομέα των ναρκών κατά προσώπων; Πόσα χρήματα χορηγούνται για τα προγράμματα εξουδετέρωσης των ναρκών και πόσα για την Ε&Α της τεχνολογίας εξουδετέρωσης των ναρκών; Θα ήταν σε θέση η Επιτροπή να εκπονήσει ένα ετήσιο πρόγραμμα για την πολιτική της εξουδετέρωσης των ναρκών, ώστε να πάψει να υφίσταται η σημερινή αδιαφάνεια;
<P>
Είναι σε θέση η Επιτροπή να αναφέρει ποία πρόοδος σημειώθηκε στον τομέα της κατάρτισης, για τις νάρκες κατά προσώπων, κανονισμού ο οποίος θα παράσχει μια νομική βάση στις εν λόγω δραστηριότητες και θα εντάξει το σύνολο των δραστηριοτήτων αυτών σε ένα διαφανές πλαίσιο;

<SPEAKER ID=149 NAME="Marie-Arlette Carlotti">
Ερώτηση αριθ. 113 της κ. (H-0251/00):
<P>
Θέμα: Δράση της Ευρωπαϊκής Ένωσης κατά της χρησιμοποίησης των ναρκών κατά προσωπικού Στο δημοσιονομικό επίπεδο, τα προγράμματα δράσης κατά της χρησιμοποίησης κάθε είδους ναρκών, πρέπει να χρηματοδοτούνται αποκλειστικά από την θέση Β7-661, η νομιμότητα της οποίας έχει ενισχυθεί;
<P>
Ποια μέτρα θα ληφθούν προκειμένου να εξασφαλισθεί η πραγματική δυνατότητα πρόσβασης των ΜΚΟ στις χρηματοδοτήσεις της Ένωσης;
<P>
Στο πλαίσιο της χορήγησης της βοήθειας υπό την προϋπόθεση της προσχώρησης και της εφαρμογής της Σύμβασης της Οτάβα, ποια θα είναι τα κριτήρια και οι τρόποι υλοποίησης των δράσεων της ΕΕ, ώστε να μην προκληθεί επί τόπου διπλή ταλαιπωρία των θυμάτων στις πλέον εκτεθειμένες στο πρόβλημα κοινότητες;

<SPEAKER ID=150 LANGUAGE="EN" NAME="Patten">
Ελπίζω να με συγχωρήσετε που για να απαντήσω μαζί στις ερωτήσεις θα χρειαστώ κάπως περισσότερο χρόνο. Είμαι ιδιαίτερα ικανοποιημένος που μου δίδεται σήμερα η ευκαιρία να απαντήσω στην ερώτηση του κ. van den Bos για τις νάρκες κατά προσωπικού. Θα εκμεταλλευτώ επίσης αυτή την ευκαιρία για να απαντήσω στην ερώτηση της κ. Carlotti.
<P>
Οι Επίτροποι ενέκριναν σήμερα μια ανακοίνωση και ένα σχέδιο κανονισμού σχετικά με τη δράση της Ευρωπαϊκής Ένωσης εναντίον των ναρκών, με σκοπό την επίτευξη καλύτερης συνοχής, καθώς και μεγαλύτερης αποτελεσματικότητας και προβολής των πολύ σημαντικών δραστηριοτήτων του τομέα αυτού όπου συμμετέχουμε ήδη. Με αυτόν τον τρόπο ανταποκρινόμαστε και αξιοποιούμε την πρωτοβουλία του Κοινοβουλίου για τη δημιουργία ειδικής θέσης του προϋπολογισμού για δράση κατά των ναρκών. Οι νάρκες κατά προσωπικού προκαλούν τρομερά ατυχήματα σε πολλά από τα φτωχότερα μέρη του κόσμου. Αλλά δεν αποτελούν μόνο μια διαρκή και ύπουλη απειλή για τη ζωή και τη σωματική ακεραιότητα των ανθρώπων. Αποτελούν εμπόδια στην οικονομική ανάπτυξη και στην εφαρμογή μιας σειράς κοινοτικών προγραμμάτων για την υποστήριξη της ανασυγκρότησης, της αποκατάστασης, και της ανάπτυξης. Αυτός είναι ο λόγος για τον οποίο η Ένωση συμμετέχει ήδη σε πολλές δράσεις κατά των ναρκών σε ολόκληρο τον πλανήτη και ο λόγος για τον οποίο ήμαστε τόσο δραστήριοι κατά τις διαπραγματεύσεις και τη σύναψη της Σύμβασης της Οτάβα για την απαγόρευση και την καταστροφή των ναρκών κατά προσωπικού, η οποία τέθηκε σε ισχύ πριν από έναν χρόνο.
<P>
Κατά τα οκτώ τελευταία χρόνια, η υποστήριξη της Ευρωπαϊκής Κοινότητας για τη δράση κατά των ναρκών υπερέβη τα 180 εκατομμύρια ευρώ. Πραγματοποιήσαμε παρεμβάσεις σε κάθε γωνιά του κόσμου. Υποστηρίξαμε τη δράση εθνικών αρχών, διεθνών οργανισμών και κυρίως ΜΚΟ. Συμβάλαμε στην εξουδετέρωση και στην καταστροφή των ναρκών, αλλά και στην ενίσχυση των θυμάτων και στην έρευνα για νέα τεχνολογία εξουδετέρωσης των ναρκών. Μέχρι σήμερα όμως δεν ακολουθήσαμε συνεκτική συνολική προσέγγιση στη δράση μας κατά των ναρκών.
<P>
Για να εκμεταλλευτούμε πλήρως την ποικιλία μέσων και χρηματοδοτικών μηχανισμών που έχουμε στη διάθεσή μας πρέπει να διασφαλίσουμε ένα πλαίσιο εντός του οποίου θα μπορούμε να διαμορφώνουμε τις απαραίτητες οριζόντιες κατευθυντήριες γραμμές και προτεραιότητες προκειμένου να διασφαλίσουμε αποτελεσματικότητα και συνέπεια σε αυτό που κάνουμε. Η χρηματοδότηση δράσεων κατά των ναρκών από τα γεωγραφικά προγράμματα και τις αντίστοιχες θέσεις του προϋπολογισμού θα συνεχιστεί. Η εξουδετέρωση των ναρκών και άλλες μορφές δράσης κατά των ναρκών αποτελούν πολλές φορές ένα προκαταρκτικό βήμα για οποιοδήποτε λογικά σχεδιασμένο αναπτυξιακό πρόγραμμα. Επομένως, οι δράσεις αυτές πρέπει να εντάσσονται στα εθνικά ή περιφερειακά σχέδια ανασυγκρότησης και αποκατάστασης.
<P>
Ο νέος κανονισμός και η ειδική θέση του προϋπολογισμού θα υποστηρίξουν και θα συμπληρώσουν τη γεωγραφική θέση παρέχοντας το πλαίσιο συνολικής πολιτικής και λειτουργώντας ως γενικό αποθεματικό και ως πηγή χρηματοδότησης διεθνών προγραμμάτων. Οι πόροι που είναι διαθέσιμοι για δράσεις της Ευρωπαϊκής Ένωσης κατά των ναρκών θα πρέπει να παραμείνουν, σε πραγματικές τιμές, τουλάχιστον στο ίδιο επίπεδο με αυτό που είχαμε επιτύχει τα τελευταία χρόνια, δηλαδή περίπου 30 εκατομμύρια ευρώ τον χρόνο.
<P>
Στα τακτικά προγράμματα για την εξουδετέρωση και την καταστροφή των ναρκών βάσει της νέας μας πολιτικής δικαιούχοι θα πρέπει να είναι κυρίως χώρες που έχουν προσχωρήσει στη Σύμβαση της Οτάβα. Πρέπει όμως επίσης να είμαστε έτοιμοι να παρέχουμε ενίσχυση κατ' εξαίρεση σε θύματα ναρκών, είτε βρίσκονται στα σπίτια τους είτε είναι εκτοπισμένα, ακόμα και όταν έχουν την ατυχία να βρίσκονται σε μια χώρα που δεν έχει υπογράψει την εν λόγω σύμβαση.
<P>
Τέλος, η Ευρωπαϊκή Ένωση αναγνωρίζεται ως ένας από τους βασικούς φορείς που συμβάλλουν στη δράση κατά των ναρκών στη διεθνή κοινότητα. Η θέση σε ισχύ της Σύμβασης της Οτάβα πριν από έναν χρόνο μας παρείχε ένα ισχυρό νέο μέσο και ένα σύνολο φιλόδοξων στόχων για το μέλλον. Προσυπογράψαμε τον στόχο της εξάλειψης όλων των ναρκών ξηράς σε ολόκληρο τον κόσμο μέσα σε δέκα με δεκαπέντε χρόνια. Αυτό θα απαιτήσει αποφασιστικότητα, συνέπεια και επιμονή. Με τον χρηματοδοτικό και συντονιστικό μηχανισμό που μας παρέχει ο νέος κανονισμός και η ανακοίνωση μπορούμε να ανταποκριθούμε σε αυτή την πρόκληση.

<SPEAKER ID=151 NAME="Van den Bos">
Ευχαριστώ τον Επίτροπο. Θεωρώ την απάντησή του ιδιαίτερα ικανοποιητική. Αυτό δείχνει το μεγάλο ενδιαφέρον που δείχνει η Επιτροπή για το θέμα. Θα ήθελα μόνο να ρωτήσω συμπληρωματικά κατά πόσον ο Επίτροπος θα ήθελε να μας υποβάλλει ετήσια έκθεση για τις δραστηριότητες της Επιτροπής στο θέμα αυτό;

<SPEAKER ID=152 NAME="Patten">
Ο νέος κανονισμός προβλέπει ότι η Επιτροπή θα υποβάλλει ετήσια έκθεση στο Συμβούλιο και στο Κοινοβούλιο σχετικά με τις δράσεις της το προηγούμενο έτος μέχρι τις 30 Απριλίου του επόμενου έτους. Στην ανακοίνωση επισυνάπτεται μια ανάλυση της χρηματοδότησης από την Ευρωπαϊκή Ένωση για δράσεις κατά των ναρκών ανά χώρα από το 1992 μέχρι το 1999 καθώς και για σχέδια το περασμένο έτος. Θα συνεχίσουμε να παρέχουμε και αυτό το είδος οικονομικής πληροφόρησης.
<P>
Επιτρέψτε μου να πω πόσο ευγνώμονες είμαστε στον αξιότιμο βουλευτή και σε άλλους βουλευτές του Ευρωπαϊκού Κοινοβουλίου για τη ενθάρρυνση και την υποστήριξή τους καθώς και για το ηγετικό πνεύμα που έδειξαν σε αυτό το ζήτημα, που είναι πάρα πολύ σημαντικό, όπως, δυστυχώς, εξακολουθούμε να ανακαλύπτουμε.

<SPEAKER ID=153 NAME="Carlotti">
Ευχαριστώ πολύ, κύριε Επίτροπε, γι' αυτή την τόσο πλήρη απάντηση. θα ήθελα να σας ζητήσω μια διευκρίνιση. Εάν ενισχυθεί η νομιμότητα της γραμμής Β7/601, πώς θα εξασφαλισθεί η αποτελεσματική πρόσβαση των ΜΚΟ στη χρηματοδότηση της Ένωσης;

<SPEAKER ID=154 NAME="Patten">
Κάτι που προφανώς χρειάζεται να κάνουμε είναι να διαφημίζουμε πολύ καθαρά τι είναι διαθέσιμο. Έχουμε έναν ιστοχώρο που θα μας επιτρέψει, ελπίζω, να ενημερώνουμε σαφέστερα την κοινότητα των ΜΚΟ και άλλους σχετικά με ό,τι είναι διαθέσιμο. Έχουμε την πρόθεση να καταρτίσουμε ένα πολυετές σχέδιο δράσης. Θα υπάρχει αναφορά σε αυτό στον ιστοχώρο μας. Ελπίζω επομένως οι ΜΚΟ να έχουν την αίσθηση ότι συμμετέχουν σε αυτά που κάνουμε. Εξαρτώμεθα σε μεγάλο βαθμό από την ενεργή στήριξή τους και από την κατανόησή τους.
<P>
Θα ήθελα να αναφέρω έναν άλλο τομέα ο οποίος ενδιαφέρει αρκετά τις ΜΚΟ, αν και δεν συμμετέχουν πάντα τόσο άμεσα σε αυτόν: πρόκειται συγκεκριμένα για ολόκληρο τον τομέα της έρευνας, στον οποίο διαθέσαμε 17 εκατομμύρια ευρώ επί συνόλου άνω των 40 εκατομμυρίων ευρώ το τελευταίο πλήρες έτος, το 1998. Γενικά όμως μπορώ να διαβεβαιώσω την αξιότιμη βουλευτή ότι θα δίνουμε τη δυνατότητα στις ΜΚΟ να συμμετέχουν όσο το δυνατόν περισσότερο. Έχουν πολλά να συνεισφέρουν σε αυτό το σημαντικό έργο.

<SPEAKER ID=155 NAME="Πρόεδρος">
. -

<SPEAKER ID=156 NAME="Iρigo Mιndez de Vigo">
Ερώτηση αριθ. 41 του κ. (H-0212/00):
<P>
Θέμα: Πρωτοβουλία "Διάλογος για την Ευρώπη" Ο Πρόεδρος της Επιτροπής σκοπεύει η εφαρμογή της σχετικής πρωτοβουλίας να αρχίσει στις 8 Μαρτίου.
<P>
Βάσει της Ανακοίνωσης της Επιτροπής, σκοπός της πρωτοβουλίας είναι να εξηγηθούν στην κοινή γνώμη των Δεκαπέντε οι επιπτώσεις της ΔΔ 2000.
<P>
Δεδομένου ότι η εν λόγω πρωτοβουλία εντάσσεται στο Πρόγραμμα PRINCE για την ενημέρωση του ευρωπαίου πολίτη, έχει σκεφθεί η Επιτροπή να περιλάβει τον Χάρτη των Θεμελιωδών Δικαιωμάτων ως ένα από τα θέματα αναφοράς της πρωτοβουλίας αυτής;

<SPEAKER ID=157 NAME="Lamy">
Κύριε Πρόεδρε, με τη σύμφωνη γνώμη του Ευρωπαϊκού Κοινοβουλίου η Επιτροπή πήρε την πρωτοβουλία να αναπτύξει αυτό που αποκαλούμε «διάλογο για την Ευρώπη», ο οποίος θα επιτρέψει να προβάλουμε περισσότερο όσα διακυβεύονται με τη μεταρρύθμιση των θεσμικών οργάνων στην προοπτική της διεύρυνσης. Η Επιτροπή εκτιμά ότι όλα τα θεσμικά ζητήματα που ενδεχομένως να συνδέονται με τις εργασίες της Διακυβερνητικής Διάσκεψης περιλαμβάνονται πράγματι στο πεδίο αυτής της συζήτησης που έχει ξεκινήσει. Αυτό ισχύει λοιπόν, και έτσι απαντώ στην ερώτησή σας, και για το θέμα που αφορά τον Χάρτη των Θεμελιωδών Δικαιωμάτων των πολιτών.
<P>
Εν πλήρη συναινέσει με τον κ. Vitorino, μπορώ να σας διαβεβαιώσω για τη βούληση της Επιτροπής να αναπτύξει, σε στενή σχέση με το Κοινοβούλιο και τους εκπροσώπους σας, τόσο στη Διακυβερνητική Διάσκεψη όσο και στη σύνοδο διαπραγμάτευσης του Χάρτη, έναν διάλογο σχετικά με το σύνολο των σκέψεων που εκφράζονται σήμερα όσον αφορά το μέλλον της Ένωσης. Ο διάλογος αυτός για την Ευρώπη θα αναπτυχθεί με το σύνολο των εθνικών και περιφερειακών θεσμικών οργάνων, αλλά και με ανταλλαγές απόψεων, με τα μέσα μαζικής ενημέρωσης και με τις οργανώσεις της κοινωνίας των πολιτών. Ο ίδιος ο στόχος του Χάρτη των Θεμελιωδών Δικαιωμάτων δικαιολογεί απολύτως κάτι τέτοιο.

<SPEAKER ID=158 NAME="Mιndez de Vigo">
Κύριε Πρόεδρε, θέλω να ευχαριστήσω την Επιτροπή για την απάντησή της, για την οποία εκφράζω την ικανοποίησή μου για δύο λόγους. Πρώτον, διότι συνδέει τον Χάρτη των Θεμελιωδών Δικαιωμάτων με τη Διακυβερνητική Διάσκεψη - και αυτός είναι ο πολιτικός στόχος αυτού του Κοινοβουλίου στην έκθεση των κυρίων Duff και Voggenhuber - και, δεύτερον, διότι θα συμπεριληφθεί σε αυτή την εκστρατεία ενημέρωσης.
<P>
Πέραν αυτών, με ικανοποίησε ιδιαίτερα η απάντηση του κ. Lamy - κάτι αναμενόμενο, δεδομένου ότι ο κ. Lamy γνωρίζει καλά αυτά τα θέματα - για αποκέντρωση της εκστρατείας ενημέρωσης. Πιστεύω ότι πρόκειται για πολύ σημαντικό στόχο διότι, εάν θέλουμε να ακουστούμε στους πολίτες, δεν υπάρχει άλλη λύση από το να πάμε εκεί που βρίσκονται, και κατά συνέπεια η αποκέντρωση της εκστρατείας ενημέρωσης αποτελεί πρωταρχικό στόχο.
<P>
Πρέπει να προσφέρουμε στην Επιτροπή, κύριε Πρόεδρε, όπως σε άλλες ευκαιρίες, όπως στο παρελθόν με αφορμή τη Διακυβερνητική Διάσκεψη του 1996, την υποστήριξη του Κοινοβουλίου προκειμένου να συνεχιστούν οι δράσεις ενημέρωσης.

<SPEAKER ID=159 LANGUAGE="EN" NAME="Martin, David">
Ακούω με χαρά τα σχόλια του Επιτρόπου για τον Χάρτη. Θα ήθελα να τον παροτρύνω να μας πει λεπτομέρειες σχετικά με τη φύση της εκστρατείας. Την περασμένη Τετάρτη ξεκίνησε με μεγάλη επιτυχία η ευρωπαϊκή εκστρατεία ενημέρωσης στην οποία λαμβάνουν μέρος Επίτροποι και βουλευτές του Ευρωπαϊκού Κοινοβουλίου. Θα ήθελα να με διαβεβαιώσει ο Επίτροπος ότι, όταν αποκεντρωθεί η εκστρατεία, θα είναι αυτονόητο ότι στα γραφεία ενημέρωσης στα κράτη μέλη θα συμμετέχουν και βουλευτές του Ευρωπαϊκού Κοινοβουλίου. Σε τελική ανάλυση, οι βουλευτές του Ευρωπαϊκού Κοινοβουλίου είναι εκείνοι που θεωρείται πως εκπροσωπούν τους πολίτες. Έχουμε τουλάχιστον το ίδιο δικαίωμα με την Επιτροπή να λάβουμε μέρος σε αυτόν τον διάλογο με τους πολίτες.

<SPEAKER ID=160 NAME="Lamy">
Η απάντηση στην ερώτηση του κ. Martin είναι καταφατική τόσο από την πλευρά του κ. Barnier όσο και από την πλευρά του κ. Vitorino. Είναι όντως πρόθεση της Επιτροπής να υπάρχει επιτόπου συμμετοχή των βουλευτών του Ευρωπαϊκού Κοινοβουλίου στη διεξαγωγή αυτού του διαλόγου για την Ευρώπη. Εξάλλου, ήδη απόψε θα διεξαχθεί μια συνεδρίαση συντονισμού μεταξύ της διοίκησης της Επιτροπής και της διοίκησης του Ευρωπαϊκού Κοινοβουλίου, προκειμένου να καθορισθεί συγκεκριμένα η πορεία που θα ακολουθηθεί. Συνεπώς, κύριε Πρόεδρε, η απάντηση είναι "ναι".

<SPEAKER ID=161 NAME="Πρόεδρος">
. -

<SPEAKER ID=162 NAME="Αννα Καραμάνου">
Ερώτηση αριθ. 42 της κ. (H-0215/00):
<P>
Θέμα: Οικολογικές βόμβες απειλούν την Ευρώπη Η πρόσφατη διαρροή κυανίου στον ποταμό Δούναβη, αποκάλυψε την ύπαρξη άγνωστων οικολογικών βομβών που απειλούν ολόκληρη την ευρωπαϊκή ήπειρο, ενώ έκθεση του Ευρωπαϊκού Οργανισμού Περιβάλλοντος, προβλέπει ότι μέσα στην πρώτη δεκαετία του 2000 η παραγωγή αποβλήτων από χαρτί, γυαλί, ή πλαστικό θα παρουσιάσει αύξηση κατά 40 έως 60%, οι εκπομπές καδμίου και υδραργύρου θα αυξηθούν κατά 20 έως 30%, η διαχείριση των αποβλήτων θα επιβαρύνει το περιβάλλον με βαρέα μέταλλα, αέρια και άλλα τοξικά παραπροϊόντα, που συμβάλλουν στο φαινόμενο του θερμοκηπίου και ευθύνονται για την ρύπανση του αέρα και των υδάτων. Ερωτάται η Επιτροπή, με βάση τα στοιχεία που παρουσιάζει η έκθεση, πώς προτίθεται να αντιδράσει, ποιες πολιτικές θα προωθήσει και τί μέτρα ασφαλείας θα λάβει για την προστασία της Ευρώπης από τις οικολογικές βόμβες που την απειλούν;
<P>
Θα απαντήσει ο κ. Fischler, ο ο οποίος αντικαθιστά την κ. Wallstrφm.

<SPEAKER ID=163 NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, η ερώτηση της κ. Καραμάνου αφορά το επείγον πρόβλημα της μόλυνσης του Δούναβη και το δεύτερο μέρος αφορά γενικά τη μόνιμη απειλή για το περιβάλλον σε ολόκληρη την Κοινότητα. Αναφορικά τώρα με την οικολογική καταστροφή στον Τίσσα και τον Δούναβη, η συνάδελφός μου κ. Wallstrφm ανακοίνωσε, με αφορμή τη διαρροή αλάτων κυανίου στον Δούναβη, ότι από δω και πέρα θα εξετάζεται στο πλαίσιο της διεξαγόμενης ήδη μελέτης της Επιτροπής για τους ενδεχομένους κινδύνους για το περιβάλλον από τα ορυχεία και η κατάσταση σε όλες τις υποψήφιες χώρες.
<P>
Πέραν τούτου, το ισχύον κοινοτικό δίκαιο θα εξετασθεί προκειμένου να διαπιστωθεί αν πρέπει να επιδιωχθεί η επέκτασή του σε θέματα κινδύνων για το περιβάλλον εξαιτίας της εξόρυξης ορυκτών. Αναφορικά τώρα με τα γενικά προβλήματα που αναφέρονται στο δεύτερο μέρος της ερώτησης, η Επιτροπή γνωρίζει καλά την έκθεση που υπέβαλε ο Ευρωπαϊκός Οργανισμός Περιβάλλοντος. Η έκθεση αυτή αποτέλεσε τη βάση για τη γενική αξιολόγηση του 5ου προγράμματος πλαισίου περιβαλλοντικών δράσεων. Από την αξιολόγηση συνάγεται ότι εξαιτίας της πολιτικής της Κοινότητας σημειώθηκαν πρόσφατα θετικά αποτελέσματα σε ορισμένους τομείς, όπως είναι η καταπολέμηση της αύξησης της οξύτητας των υδάτων, η βελτίωση της ποιότητας του νερού και η προστασία της στοιβάδας του όζοντος.
<P>
Σε άλλους τομείς, αντίθετα, η σημερινή κατάσταση και οι προβλέψεις για το μέλλον προξενούν μεγάλη ανησυχία. Αυτό σε πολλές περιπτώσεις οφείλεται στο γεγονός ότι η ταχεία ανάπτυξη ορισμένων οικονομικών τομέων ματαιώνει τις προσπάθειες περιορισμού των επιπτώσεων στο περιβάλλον. Στο σχέδιο για το 6ο πρόγραμμα περιβαλλοντικών δράσεων η Επιτροπή σκοπεύει να αναφερθεί στα πιο σοβαρά από αυτά τα προβλήματα, ξεκινώντας από την ιδέα που εκφράσθηκε ήδη στη γενική αξιολόγηση ότι θα διατηρηθεί κατ' αρχήν το γενικό σκεπτικό του 5ου προγράμματος πλαισίου, θα ενισχυθεί όμως σημαντικά.
<P>
Αυτό ισχύει ιδιαίτερα όσον αφορά μια πιο δραστήρια εφαρμογή του κοινοτικού δικαίου στα κράτη μέλη και μια πιο αποτελεσματική ενσωμάτωση των περιβαλλοντικών αναγκών σε άλλους τομείς της πολιτικής, προκειμένου να μπορέσουν να αποσυνδεθούν οι επιπτώσεις στο περιβάλλον από την οικονομική μεγέθυνση. Η Επιτροπή περιμένει τη γνωμοδότηση του Ευρωπαϊκού Κοινοβουλίου για τη γενική της αξιολόγηση και θα υποβάλει πριν από το τέλος του χρόνου τις προτάσεις της για το 6ο πρόγραμμα περιβαλλοντικών δράσεων, που θα εκπονήσει βάσει των γνωμοδοτήσεων που θα λάβει.

<SPEAKER ID=164 NAME="Καραμάνου">
Ευχαριστώ τον κ. Επίτροπο για την απάντησή του. Βεβαίως, το Ευρωπαϊκό Κοινοβούλιο εκτιμά τις προσπάθειες της Ευρωπαϊκής Επιτροπής για την προώθηση κοινοτικής πολιτικής για την προστασία του περιβάλλοντος και, κυρίως, για την ενσωμάτωση της περιβαλλοντικής πτυχής σε όλες τις πολιτικές, για το mainstreaming.
<P>
Ωστόσο, κύριε Επίτροπε, με την ευκαιρία που αναφερθήκατε στο πρόβλημα της ρύπανσης του Δουνάβεως, θα ήθελα να σας κάνω μια συμπληρωματική ερώτηση: ασφαλώς θα γνωρίζετε τις πρόσφατες καταγγελίες της Υπουργού Περιβάλλοντος της Ρουμανίας, της κ. Λιλιάνε Μάρα, η οποία υποστηρίζει κάτι που πολλοί από εμάς συμμερίζονται, ότι δηλαδή η οικολογική καταστροφή που υπέστη ο Δούναβης από τους βομβαρδισμούς του ΝΑΤΟ είναι πολύ μεγαλύτερη από αυτήν που υπέστη από την πρόσφατη διαρροή του κυανίου.
<P>
Όπως είναι γνωστό, από τους βομβαρδισμούς καταστράφηκαν γέφυρες, διυλιστήρια πετρελαίου και χημικές βιομηχανίες, που κατέστρεψαν οικολογικά όλες τις παραδουνάβιες περιοχές. Θέλω να ακούσω τη θέση σας, κύριε Επίτροπε: σκοπεύετε να λάβετε κάποια μέτρα για την οικονομική, οικολογική και πολιτισμική αποκατάσταση των περιοχών που επλήγησαν;

<SPEAKER ID=165 NAME="Fischler">
Κύριε Πρόεδρε, αξιότιμη κυρία βουλευτή, πρώτα πρώτα γνωρίζετε βέβαια ότι η συνάδελφός μου κ. Wallstrφm επισκέφθηκε η ίδια την Ρουμανία και την Ουγγαρία και διαμόρφωσε προσωπικά μια εικόνα της έκτασης της καταστροφής. Ακόμη, συμφώνησε με τους αρμόδιους Υπουργούς των χωρών αυτών να δημιουργηθεί μια επιχειρησιακή μονάδα η οποία θα ασχοληθεί με τα θέματα αυτά. Τα κύρια θέματα με τα οποία θα ασχοληθεί αυτή η διεθνής επιχειρησιακή μονάδα έχουν ήδη ορισθεί.
<P>
Όσον αφορά το θέμα της χρηματοδότησης, η Επιτροπή εξετάζει ποιους πόρους μπορεί να διαθέσει για άμεση βοήθεια. Πέρα από αυτό, είναι φυσικά διαθέσιμα κατ' αρχήν και το πρόγραμμα PHARE και το πρόγραμμα ISPA, το χρηματοδοτικό μέσο για την προενταξιακή ενίσχυση των υποψηφίων χωρών. Εδώ πρόκειται επίσης και για το ερώτημα που πρέπει να απαντηθεί σε συνεργασία με τις πληγείσες χώρες, δηλαδή σε ποιο μέτρο μπορούν να διατεθούν κονδύλια από αυτά τα δύο ταμεία.

<SPEAKER ID=166 NAME="Πρόεδρος">
. Είμαι πεπεισμένος, κύριε Επίτροπε, ότι η Επιτροπή Προϋπολογισμών θα διαβάσει με μεγάλη ικανοποίηση αυτά τα στοιχεία όταν της τα παράσχετε.

<SPEAKER ID=167 NAME="Αντώνιου Τρακατέλλη">
Ερώτηση αριθ. 43 του κ. (H-0242/00):
<P>
Θέμα: Ανησυχίες σχετικά με το Μνημόνιο για την πυρηνική ασφάλεια του σταθμού Κοζλοντούι στη Βουλγαρία Παρά το θετικό βήμα που έγινε με την υπογραφή Μνημονίου μεταξύ Επιτροπής και της Βουλγαρίας για την πυρηνική ασφάλεια του σταθμού Κοζλοντούι και την έναρξη ενταξιακών διαπραγματεύσεων με τη Βουλγαρία, βάσιμες ανησυχίες υφίστανται ως προς τη συμφωνημένη διαδικασία παροπλισμού των τεσσάρων επισφαλών αντιδραστήρων του Κοζλοντούι, δεδομένου ότι η διαδικασία αυτή δεν ταυτίζεται με τη θέση της Ευρωπαϊκής Ένωσης καθώς και με τις δεσμεύσεις που ανέλαβε η Βουλγαρία στο πλαίσιο της συμφωνίας που έχει συνάψει με το Λογαριασμό Πυρηνικής Ασφάλειας.
<P>
Ποιες αποφάσεις λήφθηκαν για το οριστικό κλείσιμο των μονάδων 1 και 2 πριν από το τέλος του 2002 και ποια βήματα έγιναν για τη σύναψη συμφωνίας ώστε ο οριστικός παροπλισμός των μονάδων 3 και 4 να γίνει νωρίτερα του έτους 2006, όπως αυτό απαιτείται από το συμφωνηθέν Μνημόνιο;
<P>
Θα χρησιμοποιήσει η Επιτροπή τις δυνατότητες και τα μέσα που διαθέτει στο πλαίσιο της εταιρικής σχέσης για το οριστικό κλείσιμο των μονάδων 1 έως 4 του Κοζλοντούι και με ποιο τρόπο;
<P>
Αποτελεί προϋπόθεση για τη χορήγηση της χρηματοοικονομικής συνδρομής προς τη Βουλγαρία, ο ορισμός ημερομηνίας παροπλισμού των αντιδραστήρων 3 και 4, όπως αναφέρει στην επιστολή της 17ης Φεβρουαρίου ο Πρόεδρος της Ευρωπαϊκής Επιτροπής, καθηγητής κ. Prodi, προς τον ερωτώντα;
<P>
Ποια είναι τα αποτελέσματα της συνάντησης που έγινε στις 4 Φεβρουαρίου μεταξύ Επιτροπής και βουλγαρικών αρχών και προς ποια κατεύθυνση εργάζεται η μικτή ομάδα εργασίας;
<P>
Δεύτερο Μέρος
<SPEAKER ID=168 NAME="Verheugen">
Κύριε βουλευτή, η συμφωνία που υπεγράφη στις 29 Νοεμβρίου μεταξύ της Ευρωπαϊκής Επιτροπής και της βουλγαρικής κυβέρνησης συμφωνεί με τη γενικότερη πολιτική που ακολουθεί η Επιτροπή. Η πολιτική αυτή αποσκοπεί στη συντομότερη δυνατή παύση λειτουργίας των αντιδραστήρων που δεν μπορούν να εκσυγχρονισθούν με λογικό κόστος έτσι ώστε να ανταποκρίνονται στα διεθνή πρότυπα ασφάλειας.
<P>
Η συμφωνία που υπέγραψαν η βουλγαρική κυβέρνηση και η Επιτροπή προβλέπει την οριστική παύση λειτουργίας των αντιδραστήρων 1 και 2 του Κοζλοντούι πριν ακόμη από το 2003. Επιπλέον, προβλέπει ότι η βουλγαρική κυβέρνηση θα λάβει απόφαση το 2002 σε συμφωνία με την Ευρωπαϊκή Επιτροπή για την παύση λειτουργίας των αντιδραστήρων 3 και 4. Και οι τέσσερεις αντιδραστήρες θα σταματήσουν να λειτουργούν πριν από τις ημερομηνίες που προέβλεπε αρχικά η κυβέρνηση της Βουλγαρίας. Αρχικά είχαν προβλεφθεί για την παύση λειτουργίας των αντιδραστήρων 1 και 2 του Κοζλοντούι το 2004 και το 2005, αντίστοιχα, και για τις μονάδες 3 και 4 το διάστημα 2008 - 2010.
<P>
Η Επιτροπή εκτιμά ότι οι αντιδραστήρες 3 και 4 θα τεθούν οριστικά εκτός λειτουργίας το αργότερο το 2006. Προκειμένου να βοηθήσει τη Βουλγαρία να αντιμετωπίσει τα προβλήματα που θα δημιουργήσει η παύση λειτουργίας των αντιδραστήρων, της προσφέρει πολυετή ενίσχυση μεγάλου ύψους, στην οποία περιλαμβάνεται ενίσχυση από το πρόγραμμα PHARE ύψους 200 εκατ. ευρώ και ένα δάνειο από την EURATOM.
<P>
Τα μέρη της προαναφερθείσας συμφωνίας αποτελούν ένα αδιαίρετο όλον. Για τη διασφάλιση της πλήρους εφαρμογής της, η διάθεση του δεύτερου μισού των ενισχύσεων θα επικυρωθεί μόνο μετά την τελική συμφωνία για τις ημερομηνίες παύσης λειτουργίας των αντιδραστήρων 3 και 4. Και τα δύο τμήματα του πακέτου - τόσο το δάνειο από την EURATOM όσο και η ενίσχυση - θα εξαρτηθούν από τον τρόπο με τον οποίο θα ανταποκριθεί η Βουλγαρία στις υποχρεώσεις της να κλείσει τους αντιδραστήρες.
<P>
Στις 4 Φεβρουαρίου 2002 συναντήθηκε η μεικτή ομάδα εργασίας της Επιτροπής και της Βουλγαρίας για το Κοζλοντούι. Η μεικτή αυτή ομάδα εργασίας συμφώνησε να επεξεργασθεί μέχρι τον Μάιο ή Ιούνιο του 2000 σχέδιο εργασίας για την παύση λειτουργίας των μονάδων 1 και 2 και να προτείνει ένα πολιτικό πλαίσιο και ενδεχόμενα σχέδια για τον ενεργειακό τομέα, που θα χρηματοδοτηθούν από το πακέτο στήριξης.
<P>
Η Επιτροπή υπογραμμίζει ότι η παύση λειτουργίας των αντιδραστήρων δεν υπήρξε εύκολη απόφαση για τη Βουλγαρία. Ωστόσο, η απόφαση αυτή απέδειξε ότι η κυβέρνηση της Βουλγαρίας ευθυγραμμίζεται στο πλαίσιο της διαδικασίας διεύρυνσης με τις υποχρεώσεις της Ευρωπαϊκής Ένωσης για υψηλές προδιαγραφές ασφάλειας στον τομέα της ατομικής ενέργειας. Η Επιτροπή θα εξακολουθήσει να συνεργάζεται με την κυβέρνηση της Βουλγαρίας για την υλοποίηση της συμφωνίας του περασμένου Νοεμβρίου. Η συνεργασία αυτή διεξάγεται και στο πλαίσιο της προενταξιακής εταιρικής σχέσης, όπου έχει δοθεί προτεραιότητα στη συγκεκριμένη υποχρέωση.

<SPEAKER ID=169 NAME="Τρακατέλλης">
Κύριε Επίτροπε, ευχαριστώ για την απάντησή σας. Έχω όμως αρκετές απορίες διότι και στην ακρόασή σας ενώπιον της Επιτροπής Περιβάλλοντος του Κοινοβουλίου, αλλά και σήμερα ακόμη, μιλήσατε για την συντομότερη δυνατή παύση λειτουργίας των πυρηνικών αντιδραστήρων οι οποίοι, όπως ξέρουμε, είναι εξαιρετικά επικίνδυνοι. Και όχι μόνον αυτοί, αλλά και αυτοί που είναι στην Σλοβακία, και αυτοί που είναι στην Λιθουανία.
<P>
Βεβαίως, κατανοώ ότι υπάρχουν ορισμένες δυσκολίες να κλείσουν αμέσως, αλλά είναι αυτός ο συντομότερος δυνατός χρόνος; Μου δημιουργείται μια απορία διότι, ενώ καταλήξατε σε μια συγκεκριμένη ημερομηνία για τους αντιδραστήρες 1 και 2 και λέτε ότι θα κλείσουν πριν από το τέλος του 2002 ­ που θεωρώ ότι και αυτό είναι αρκετά μεγάλο χρονικό διάστημα, διότι μην ξεχνάτε ότι φοβούμαστε μην επισυμβεί ατύχημα από οποιονδήποτε από τους τέσσερις, οπότε θα είναι καταστροφικό και για την Βουλγαρία και τον βουλγαρικό λαό, και για την Ελλάδα που είναι δίπλα, και για την Ευρώπη διότι, όπως ξέρετε, αυτές οι καταστάσεις είναι πολύ επικίνδυνες ­ τι είναι αυτό που σας εμποδίζει να ορίσετε από σήμερα πότε θα κλείσουν οι αντιδραστήρες 3 και 4 και γιατί τους πάτε μέχρι το 2006 και ίσως εν συνεχεία μας πείτε και ακόμη αργότερα;

<SPEAKER ID=170 NAME="Verheugen">
Κύριε βουλευτή, υπάρχει πάρα πολύ μεγάλη διάσταση απόψεων ως προς τον βαθμό επικινδυνότητας των αντιδραστήρων 3 και 4. Προς μεγάλη μου έκπληξη, μετά την υπογραφή της συμφωνίας με τη Βουλγαρία ασκήθηκε σε βάρος μου δημόσια κριτική, επειδή η συμφωνία αυτή είναι τάχα πολύ σκληρή για τη Βουλγαρία και φθάνει πολύ μακριά, ενώ οι προδιαγραφές ασφάλειας των αντιδραστήρων δεν είναι τόσο κακές όσο υποστηρίζει η Επιτροπή. Μπορώ να πιστέψω όποιον θέλω. Εγώ εμπιστεύομαι όμως τις εκτιμήσεις που έγιναν στην αρχή και επιμένω ότι η αρχή βάσει της οποίας πρέπει να εργασθούμε εδώ είναι η πρόληψη του κινδύνου.
<P>
Πρέπει όμως να σας παρακαλέσω να αναλογισθείτε επίσης ότι η επιλογή της χρησιμοποίησης της πυρηνικής ενέργειας αποτελεί ανεξάρτητη απόφαση κάθε χώρας. Ούτε η Επιτροπή, ούτε όμως και το Συμβούλιο ή το Κοινοβούλιο έχουν τη δυνατότητα να απαγορεύσουν σε οποιαδήποτε χώρα του κόσμου να χρησιμοποιεί πυρηνική ενέργεια και να την αναγκάσουν να παύσει άμεσα τη λειτουργία οποιουδήποτε αντιδραστήρα. Το μόνο που μπορεί να γίνει είναι να συμφωνηθεί ένα πακέτο, όπως έγινε με τη Λιθουανία και τη Σλοβακία και πρόσφατα με τη Βουλγαρία, το οποίο θα επιτρέπει στη συγκεκριμένη χώρα να αντιμετωπίσει τις οικονομικές, αλλά και τις κοινωνικές επιπτώσεις καθώς και τις επιπτώσεις που θα έχει στην υποδομή η παύση λειτουργίας των αντιδραστήρων.
<P>
Ο καθένας πρέπει να αποφασίσει ο ίδιος με ποιον τρόπο θα επιτύχει να ερμηνεύσει όσο γρηγορότερα γίνεται τον καθορισμό των στόχων. Το μόνο που μπορώ να σας πω, βάσει των διαπραγματεύσεων που εν μέρει διεξήγαγα ο ίδιος, είναι ότι αυτά ήταν που μπορούσαμε να επιτύχουμε. Αν είχαμε προσπαθήσει να επιτύχουμε περισσότερα δεν θα είχαμε καταλήξει σε συμφωνία και δεν θα είχαμε καθόλου ημερομηνίες για την παύση λειτουργίας των αντιδραστήρων. Αντιμετωπίζετε μονίμως εδώ το δίλημμα είτε να δεχθείτε αυτό που είναι εφικτό είτε να τηρήσετε μια πολύ άκαμπτη στάση, που ναι μεν θα καθησυχάσει τελικά την περιβαλλοντική σας συνείδηση, χωρίς όμως να έχετε επιτύχει τίποτα. Θεωρώ ότι το αποτέλεσμα είναι ιδιαίτερα καλό, ειδικά για τη Βουλγαρία, δεδομένης της εξαιρετικά δύσκολης κατάστασης που επικρατεί εκεί.
<P>
Θα σας επισημάνω κάτι ακόμη που είναι λίγο μπερδεμένο, όμως θα καταλάβετε αμέσως μετά τον λόγο. Στο κείμενο αναφέρεται ότι η απόφαση σχετικά με τις ημερομηνίες παύσης λειτουργίας των μονάδων 3 και 4 θα ληφθεί το 2002, επομένως αρκετά αργότερα από την ημερομηνία που εμείς επιζητούσαμε. Στο κείμενο αναφέρεται επίσης ότι η Επιτροπή εννοεί πως αυτή η ημερομηνία παύσης λειτουργίας θα είναι το αργότερο - προσέξτε, το αργότερο - το 2006. Το γεγονός ότι η κυβέρνηση της Βουλγαρίας υπέγραψε τη συμφωνία χωρίς να αμφισβητηθεί η θέση της Επιτροπής έχει συγκεκριμένη πολιτική σημασία. Δεν μπορώ να πω περισσότερα, πιστεύω όμως ότι καταλαβαίνετε τι υπονοεί αυτό.
<P>
Ερωτήσεις προς τον κ. Lamy

<SPEAKER ID=171 NAME="Πρόεδρος">
. -

<SPEAKER ID=172 NAME="Richard Howitt">
Ερώτηση αριθ. 44 του κ. (H-0206/00):
<P>
Θέμα: Η εμπορική προτίμηση προς λιγότερο ανεπτυγμένες χώρες Ποια ακριβώς ζημία σε συγκεκριμένους τομείς ευρωπαϊκών δραστηριοτήτων επιδιώκει να αποφύγει ο Επίτροπος Lamy με τη δέσμευσή του να καταργήσει όλες τις ποσοστώσεις της ΕΕ και τους δασμούς κατά τις εξαγωγές σε όλα "κατά βάσιν" τα προϊόντα και τις υπηρεσίες από τις λιγότερες ανεπτυγμένες χώρες του κόσμου αντί να τα καταργήσει πλήρως; Με δεδομένο ότι οι λιγότερες ανεπτυγμένες χώρες του κόσμου αντιπροσωπεύουν ποσοστό μικρότερο του 0,5% του παγκόσμιου εμπορίου, προτίθεται να επανεξετάσει τις επιφυλάξεις του σε αυτό το θέμα; Ποιο χρονοδιάγραμμα προτείνει για την εφαρμογή αυτών των μέτρων;

<SPEAKER ID=173 NAME="Lamy">
Η πρωτοβουλία της Ευρωπαϊκής Κοινότητας που αποσκοπεί στην παροχή ελεύθερης πρόσβασης στις αγορές των εκβιομηχανισμένων χωρών και των πλέον προηγμένων αναπτυσσομένων χωρών για όλα κατά βάσιν τα προϊόντα που προέρχονται από τις λιγότερο ανεπτυγμένες χώρες ξεκίνησε στο πλαίσιο της διαδικασίας που οδήγησε στη Διάσκεψη του Seattle. Η πρωτοβουλία αυτή διατυπώθηκε αμέσως μετά τη Διάσκεψη της Σιγκαπούρης, όταν το Συμβούλιο κάλεσε την Επιτροπή να του υποβάλει προτάσεις υπέρ των λιγότερο ανεπτυγμένων χωρών (ΛΑΧ) τόσο για άμεσα όσο και για πρόσθετα μεσοπρόθεσμα μέτρα. Το Συμβούλιο στα πορίσματά του τον Ιούνιο του 1997 αναφέρει την έκφραση: "όλα κατά βάσιν τα προϊόντα των ΛΑΧ".
<P>
Όσον αφορά τα άμεσα μέτρα, με τον κανονισμό του ΣΓΠ του τέλους του 1998 η Κοινότητα θέσπισε για το σύνολο των ΛΑΧ ένα καθεστώς ισοδύναμο με εκείνο της Σύμβασης της Λομέ, σύμφωνα με το αίτημα του Συμβουλίου. Το 1999 στο πλαίσιο των μετά-Λομέ διαπραγματεύσεων το Συμβούλιο διευκρίνισε, μεταξύ άλλων, τις ενέργειες στις οποίες προτίθετο να προβεί όσον αφορά την πρόσβαση στην αγορά για τις ΛΑΧ και αποφάσισε ότι η Κοινότητα "θα ξεκινήσει το 2000 μια διαδικασία η οποία, με το πέρας των πολυμερών εμπορικών διαπραγματεύσεων και το αργότερο το 2005, θα επιτρέψει την ελεύθερη πρόσβαση για όλα κατά βάσιν τα προϊόντα των ΛΑΧ, έχοντας ως αφετηρία το επίπεδο του υφιστάμενου εμπορικού καθεστώτος της Σύμβασης Λομέ". Η διαφορά μεταξύ του συνόλου και όλων "κατά βάσιν" των προϊόντων καλύπτει, το γνωρίζουμε πολύ καλά, ορισμένες ιδιαίτερες περιπτώσεις γεωργικών προϊόντων.
<P>
Αυτή είναι η εντολή που έλαβε η Επιτροπή και επομένως, όπως είναι απολύτως φυσικό, τη σεβόμαστε. Οι υπηρεσίες μου εκπονούν επί του παρόντος τις προτάσεις που θα παρουσιάσουμε στο Συμβούλιο μόλις θα είναι απολύτως έτοιμες.
<P>
Παράλληλα, η Κοινότητα, με την πρωτοβουλία της "Λιγότερο αναπτυγμένες χώρες" στο πλαίσιο του ΠΟΕ αποσκοπεί στη συμμετοχή και άλλων εμπορικών εταίρων σε αυτή την προσπάθεια ανοίγματος που κάνουμε και η οποία θα συνίσταται στην απαλλαγή των ΛΑΧ από δασμούς και ποσοστώσεις για όλα κατά βάσιν τα προϊόντα τους. Η πρωτοβουλία αυτή έχει ως στόχο να λειτουργήσει κατά κάποιον τρόπο ως μοχλός στην ίδια μας την πρόταση, που, σε συνδυασμό με όσα μπορούμε να κάνουμε μαζί με τους άλλους, θα παράσχει στις λιγότερο αναπτυγμένες χώρες τη δυνατότητα να διοχετεύουν τα προϊόντα τους, στο πλαίσιο ενός καθεστώτος σχεδόν πλήρους ελευθερίας, σε έναν σημαντικό αριθμό άλλων αγορών πέραν των δικών μας. Αναφέρομαι κυρίως στις αγορές των αναπτυγμένων χωρών: Ηνωμένες Πολιτείες, Ιαπωνία, Αυστραλία, Νέα Ζηλανδία. Σκέφτομαι επίσης και το ενδεχόμενο να διοχετεύουν τα προϊόντα τους σε πολλές χώρες που θα συγκαταλέγονται στο μέλλον στις εκβιομηχανισμένες. Σε αυτή τη φάση προσπαθώ να προωθήσω την πρωτοβουλία αυτή την οποία έχουμε εντάξει στο πακέτο ανάκαμψης επί του οποίου εργαζόμαστε στη Γενεύη. Αυτά λοιπόν για το άμεσο μέλλον.
<P>
Όπως αναφέρει ο συντάκτης της ερώτησης, πρέπει να αναρωτηθούμε εάν ο περιορισμός που συνδέεται με την έκφραση "όλα κατά βάσιν τα προϊόντα" θα μπορεί να διατηρηθεί για πολύ καιρό ακόμη, δεδομένου ότι αναμένουμε να πραγματοποιηθεί η πλήρης πρόσβαση αυτών των χωρών στις αγορές μας. Όσον αφορά την Κοινότητα, μετά τη σύναψη της νέας συμφωνίας με τις χώρες ΑΚΕ, η οποία δεν περιλαμβάνει πλέον δέσμευση ισότιμης πρόσβασης για όλες τις χώρες ΑΚΕ, θα μπορούσαμε πράγματι να αρχίσουμε να σκεφτόμαστε μια μεγαλύτερη ελευθέρωση όσον αφορά την πρόσβαση στις αγορές μας υπέρ των λιγότερο αναπτυγμένων χωρών. Ωστόσο, δεν θα ήθελα να ξεκινήσω αυτόν τον προβληματισμό προτού η παρούσα πρωτοβουλία μας σχετικά με όλα κατά βάσιν τα προϊόντα φτάσει, μετά τις συνομιλίες με τους εμπορικούς μας εταίρους, σε ένα αρκετά προχωρημένο και αξιόπιστο στάδιο, ώστε να μπορέσουμε να περάσουμε σε ένα επόμενο.
<P>
Διευκρινίζω, τέλος, ότι η πρόσβαση στην αγορά δεν είναι το παν για χώρες που μερικές φορές δεν έχουν επαρκή δυνατότητα εξαγωγών για εσωτερικούς λόγους, είτε πρόκειται για τις δυνατότητες διανομής ή υλικής υποδομής είτε για τις δυνατότητες διαμετακόμισης. Αυτός είναι ο λόγος για τον οποίο πρέπει επίσης να εξετάσουμε το ζήτημα από την άποψη αυτού που αποκαλούμε capacity building (οικοδόμηση δυναμικού), δηλαδή μέτρα τεχνικής βοήθειας που θα πρέπει να εφαρμόσουμε ώστε η πρόσβαση αυτή να μην είναι μόνο θεωρητική, αλλά και ουσιαστική. Αυτή είναι η απάντησή μου σε αυτό το ζήτημα αναφορικά με το μέλλον.

<SPEAKER ID=174 LANGUAGE="EN" NAME="Howitt">
Ευχαριστώ τον Επίτροπο Lamy για την απάντησή του, μέχρι το σημείο που έφτασε. Βεβαίως συμφωνώ με όσα είπε στο τελευταίο τμήμα της απάντησής του σχετικά με την ανάγκη ανάπτυξης του δυναμικού των λιγότερο ανεπτυγμένων χωρών καθώς και ενδεχομένως την ανάγκη λήψης ασύμμετρων μέτρων, τα οποία θα έχουν ως αποτέλεσμα ένα ορισμένο επίπεδο προστασίας για τις αγορές αυτών των χωρών χωρίς εμείς να επιδιώκουμε κάποιο αντάλλαγμα. Ωστόσο, ο κυριότερος προβληματισμός μου όταν έθεσα αυτή την ερώτηση - και έχω την αίσθηση ότι το θέμα αυτό δεν εξετάστηκε πλήρως - αφορά το ζήτημα τι ακριβώς σημαίνει "όλα κατά βάσιν τα προϊόντα" . Ο Επίτροπος Lamy κάνει λόγο για ορισμένα αγροτικά προϊόντα, όμως αυτός ακριβώς ο προστατευτισμός της κοινής γεωργικής πολιτικής ήταν αυτός που έπληξε περισσότερο τις αναπτυσσόμενες χώρες και καθυστέρησε την ανάπτυξη πολλών από τις χώρες αυτές στον τομέα της αγροτικής παραγωγής.
<P>
Ποια ειδικότερα σχόλια μπορεί να κάνει σχετικά με το ποια προϊόντα και ποιους τομείς θα αφορούν τα μέτρα και για πόσον καιρό; Ένα τέτοιο μήνυμα θέλουμε να ακούσουμε. Αναρωτιέμαι μήπως ένας καλύτερος τρόπος να προχωρήσουμε - τόσο για να κερδίσουμε την εμπιστοσύνη των αναπτυσσομένων χωρών όσο και για να αποτελέσουμε παράδειγμα για άλλους εμπορικούς εταίρους - θα ήταν να πούμε εμείς ως Ευρώπη "τώρα είναι η στιγμή· θα προσφέρουμε αυτά τα πράγματα τώρα. Δεν θέλουμε να περιμένουμε πέντε χρόνια· ας ακολουθήσουν και άλλοι το παράδειγμά μας" .

<SPEAKER ID=175 NAME="Lamy">
Η απάντηση σε αυτή την ερώτηση θα έχει δύο σκέλη. Κατά πρώτον, νομίζω ότι έχω απαντήσει με σαφήνεια στην ερώτησή σας διευκρινίζοντάς σας ότι η διαφορά μεταξύ του "συνόλου" και "όλων κατά βάσιν" αφορούσε έναν ορισμένο αριθμό γεωργικών προϊόντων, όντως περιορισμένο. Αναφέρομαι ιδιαιτέρως στη ζάχαρη, η οποία για πολλές από αυτές τις χώρες μπορεί ενδεχομένως να αποτελεί έναν πρόσθετο πόρο. Γνωρίζετε ότι η Κοινότητα, στην προκειμένη περίπτωση η Επιτροπή, σκέφθηκε την λεπτομερή επανεξέταση του καθεστώτος της ζάχαρης. Πρόκειται για ζητήματα στα οποία αναμφίβολα θα επανέλθουμε. Αυτό σε ό,τι αφορά εμάς αποκλειστικά.
<P>
Όσον αφορά τη γενικότερη πρωτοβουλία που πήραμε, θα ήθελα να προσπαθήσω να σας πείσω ότι σε αυτό το στάδιο είναι σημαντικότερο γι' αυτές τις λιγότερο αναπτυγμένες χώρες να καταφέρει η Κοινότητα να πείσει τις Ηνωμένες Πολιτείες, την Ιαπωνία και ορισμένες αναπτυγμένες χώρες να ακολουθήσουν την πρωτοβουλία μας, γιατί από άποψη πραγματικών εξαγωγικών δυνατοτήτων η πρωτοβουλία αυτή ανοίγει μια αγορά η οποία, χονδρικά, είναι δύο με τρεις φορές μεγαλύτερη από τη δική μας. Συνεπώς, από την άποψη των δικών μας προτεραιοτήτων, κύριε βουλευτή, και από την άποψη της αποτελεσματικότητας, νομίζω ότι, όντας αντιμέτωποι με το δίλημμα είτε να καταργήσουμε τη διαφορά μεταξύ των εκφράσεων "όλων κατά βάσιν" και του "συνόλου" - ένα πρόβλημα το οποίο παραδέχομαι πως μια μέρα θα πρέπει να το επιλύσουμε - είτε να αυξήσουμε σημαντικά το μέγεθος της ανοιχτής αγοράς στα αφορολόγητα και στα ελεύθερα ποσοστώσεων για όλα κατά βάσιν τα προϊόντα, βρισκόμαστε σε καλό δρόμο εργαζόμενοι πρωτίστως για τη διεύρυνση της αγοράς. Στη συνέχεια, όπως επιθυμείτε, θα μπορέσουμε να εμπλακούμε σε μια διαδικασία προβληματισμού, με τη συμμετοχή κρατών μελών που μερικές φορές είναι διστακτικά και του Ευρωπαϊκού Κοινοβουλίου, το οποίο θα πρέπει επίσης, όταν έρθει η ώρα, να πειστεί να περάσει στο δεύτερο στάδιο.

<SPEAKER ID=176 NAME="Πρόεδρος">
. -

<SPEAKER ID=177 NAME="Nicholas Clegg">
Ερώτηση αριθ. 45 του κ. (H-0208/00):
<P>
Θέμα: Ένταξη της Κίνας στον ΠΟΕ Λαμβάνοντας υπόψη τη γνώμη της Επιτροπής σχετικά με τη ΔΔ, δεν συμφωνεί η Επιτροπή ότι η ένταξη της Κίνας στον ΠΟΕ αντιπροσωπεύει μια συμφωνία αρκετά σημαντική ώστε να δικαιολογεί την προσφυγή στη διαδικασία σύμφωνης γνώμης αυτού του Κοινοβουλίου;
<P>
Θα δεχτεί η Επιτροπή να ζητήσει τη σύμφωνη γνώμη αυτού του Κοινοβουλίου επί της συμφωνίας σχετικά με την ένταξη της Κίνας στον ΠΟΕ ακόμη και αν η ΔΔ δεν έχει ακόμη ολοκληρωθεί;

<SPEAKER ID=178 NAME="Lamy">
Η Επιτροπή, κύριε Clegg, αναγνωρίζει ότι η συμφωνία ένταξης της Κίνας στον ΠΟΕ αποτελεί μια εξαιρετικά σημαντική απόφαση. Αλλωστε, είναι ακριβώς αυτό το είδος της συμφωνίας που θα είχε υποβληθεί στη διαδικασία σύμφωνης γνώμης του Κοινοβουλίου εάν οι προτάσεις της Επιτροπής στη Διακυβερνητική Διάσκεψη γίνονταν δεκτές από τα κράτη μέλη.
<P>
Ωστόσο, τυγχάνει σε αυτό το στάδιο να πρόκειται μόνο περί προτάσεων, και η Επιτροπή δεν μπορεί να παραβεί τους ισχύοντες κανόνες που ορίζονται στην ιδρυτική Συνθήκη των Κοινοτήτων ούτε να προκαταλάβει τις αποφάσεις που θα λάβουν τα κράτη μέλη στη Διακυβερνητική Διάσκεψη.
<P>
Υπενθυμίζω στον κ. Clegg, εάν χρειάζεται, ότι με δεδομένες τις πλευρές που έθιξε σχετικά με την υπηρεσία, η συμφωνία ένταξης της Κίνας θα είχε οπωσδήποτε τεθεί κατ' αρχήν στη διαδικασία διαβούλευσης που προβλέπεται στο άρθρο 300, γεγονός που σημαίνει ότι το Κοινοβούλιο, βάσει του άρθρου 300, θα έπρεπε να έχει τη δυνατότητα να αποφανθεί σχετικά με αυτή τη συμφωνία. Προφανώς, ως συνήθως, εναπόκειται στο Συμβούλιο να επανέλθει για να συμβουλευθεί το Ευρωπαϊκό Κοινοβούλιο.
<P>
Αυτή είναι η νομική και θεσμική απάντηση στο ερώτημά σας, κύριε Clegg. Όσον αφορά κάποια πιο πρακτικά ζητήματα, υπενθυμίζω τη βούλησή μου να αναζητήσω μαζί με το Ευρωπαϊκό Κοινοβούλιο έναν τρόπο προκειμένου να ακουστεί η φωνή του σε αυτές τις διαπραγματεύσεις. Το έχω πει επανειλημμένως, και κατά τη γνώμη μου είναι σημαντικό για τις σχέσεις της Επιτροπής και του Κοινοβουλίου και σημαντικό επίσης όσον αφορά την αποτελεσματικότητα και την εμβέλεια του διαπραγματευτή σε μια τέτοιου είδους υπόθεση. Συνεπώς, είμαι απόλυτα διατεθειμένος, όπως πάντα, το ζήτημα αυτό να αποτελέσει αντικείμενο μιας πιο εμπεριστατωμένης ανταλλαγής απόψεων ενώπιον της αρμόδιας κοινοβουλευτικής επιτροπής.

<SPEAKER ID=179 LANGUAGE="EN" NAME="Clegg">
Σας ευχαριστώ πολύ γι' αυτή την απάντηση. Επιτρέψτε μου να επαναλάβω την εκτίμησή μου ότι η Επιτροπή και το Κοινοβούλιο μιλούν για πρώτη φορά με μία φωνή σχετικά με τις αλλαγές στον ρόλο του Κοινοβουλίου σε σημαντικές εμπορικές συμφωνίες.
<P>
Θα ήθελα μόνο να σας υποβάλω μια ερώτηση όχι νομικού αλλά θεσμικού χαρακτήρα: αν εξετάσουμε π.χ. την απόφαση που ελήφθη να υποβληθούν τα συμπεράσματα του Γύρου της Ουρουγουάης στη σύμφωνη γνώμη αυτού του Κοινοβουλίου, υπήρχαν κάποια νομικά ζητήματα σχετικά με τις θεσμικές και δημοσιονομικές επιπτώσεις της συμφωνίας, αλλά η απόφαση αυτή ουσιαστικά ήταν μια πολιτική αναγνώριση του ότι η συμφωνία αυτή ήταν τόσο σημαντική ώστε θα μπορούσαμε, ούτως ειπείν, να υπερβούμε τα αυστηρά όρια του τότε άρθρου 113, επιτρέποντας με τον τρόπο αυτό να υποβληθεί η συμφωνία στη σύμφωνη γνώμη του Κοινοβουλίου. Προσωπικά πιστεύω ότι η ένταξη της Κίνας στον ΠΟΕ μπορεί μεν να μην είναι τόσο εντυπωσιακή όσο μια πολυμερής συμφωνία, αλλά είναι το ίδιο σημαντική για το μελλοντικό παγκόσμιο εμπορικό καθεστώς, και ότι η θέση πάνω σε ένα παρόμοιο πολιτικό ζήτημα θα μπορούσε επομένως να αποφασισθεί από κοινού από το Κοινοβούλιο και την Επιτροπή, κάτι που θα σας παρότρυνα να κάνετε. Θα ήθελα να σας ρωτήσω τι νομίζετε ότι θα μπορούσαμε να κάνουμε μαζί για να προωθήσουμε αυτό το είδος δράσης.

<SPEAKER ID=180 NAME="Lamy">
Όπως και εσείς, κύριε Clegg, θεωρώ και εγώ ότι η ένταξη της Κίνας στον ΠΟΕ θα ήταν, θα είναι, οποιαδήποτε στιγμή κι αν συμβεί, εξαιρετικής σημασίας.
<P>
Αυτό είναι δεδομένο, πιστεύω όμως ότι η σύγκριση που κάνετε με τον Γύρο της Ουρουγουάης δεν είναι απολύτως δικαιολογημένη. Στον Γύρο της Ουρουγουάης, και κυρίως στην περίπτωση της δημιουργίας του μηχανισμού διευθέτησης των διαφορών, υπήρξε ένα θεσμικό άλμα το οποίο πραγματοποιήθηκε στο πλαίσιο της διεθνούς έννομης τάξης, η οποία δικαιολογούσε, βάσει μάλιστα μιας αδιαμφισβήτητης ερμηνείας των Συνθηκών, την ύπαρξη μιας σύμφωνης γνώμης.
<P>
Στην περίπτωση της Κίνας βρισκόμαστε νομικά στο πλαίσιο της διαδικασίας ένταξης μιας χώρας στον ΠΟΕ, η οποία ακολουθεί μια σχετικώς καλά σταθμισμένη πορεία, αρκετά γνωστή, και η οποία προς το παρόν δεν αμφισβητείται. Υποθέτω συνεπώς ότι το Συμβούλιο θα διστάσει να ζητήσει τη σύμφωνη γνώμη, δεδομένου ότι δεν συνηθίζει να προχωράει πολύ περισσότερο από εκεί που οι Συνθήκες τού ζητούν να πράξει όσον αφορά τη διαβούλευση με το Κοινοβούλιο.
<P>
Αυτό που έχει σημασία, από τη δική μας κοινή άποψη, είναι να μπορέσουμε τη δεδομένη στιγμή, είτε σε επίπεδο επιτροπής είτε στην Ολομέλεια, να συζητήσουμε για τους όρους, που ελπίζω ότι θα είναι εκείνοι που θα συμφωνήσουμε με τη Λαϊκή Δημοκρατία της Κίνας, και να το πράξουμε εν πλήρη διαφάνεια.
<P>
Σε ό,τι με αφορά, είμαι πανέτοιμος και γνωρίζω ότι εκείνη τη στιγμή θα μου τεθούν ερωτήματα κάπως πιο πολιτικά. Είναι κάτι που θεωρώ φυσιολογικό και το αναμένω.

<SPEAKER ID=181 NAME="Kauppi">
Αξιότιμε κύριε Πρόεδρε, αξιότιμε κύριε Επίτροπε, προφανώς εμείς οι βουλευτές πρέπει στο σημείο αυτό να αρκεστούμε σε αυτή τη διαδικασία διαβούλευσης, μολονότι προσωπικά συμφωνώ με τον κ. Clegg ότι, λαμβάνοντας εν μέρει υπόψη και τη νομολογία, θα ήταν ήδη δυνατόν να εφαρμοσθεί στη φάση αυτή η διαδικασία σύμφωνης γνώμης επί του προκειμένου θέματος.
<P>
Η ερώτησή μου ωστόσο αφορά την ουσία και το ουσιαστικό περιεχόμενο αυτής της συμφωνίας. Όταν άρχισαν οι διαπραγματεύσεις μεταξύ ΕΕ-Κίνας, ειπώθηκε σε εμάς τους βουλευτές ότι στην πραγματικότητα δεν πρόκειται να προκύψει κανένα σοβαρότερο πρόβλημα, διότι το ογδόντα τοις εκατό περίπου αυτών των στόχων της Ευρωπαϊκής Ένωσης εμπεριέχεται ήδη στο αποτέλεσμα των διαπραγματεύσεων μεταξύ ΗΠΑ και Κίνας. Τώρα ωστόσο φαίνεται ότι τα άλλα θέματα, δηλαδή το υπόλοιπο είκοσι τοις εκατό, είναι τόσο δύσκολα ώστε ο καιρός περνά και οι διαπραγματεύσεις έχουν ήδη οδηγηθεί πολλές φορές σε αδιέξοδο.
<P>
Θα ήθελα λοιπόν να ρωτήσω μήπως στην ουσία οι Κινέζοι δεν είναι πρόθυμοι να μας αναγνωρίσουν την ίδια διαπραγματευτική θέση όπως στους εκπροσώπους των ΗΠΑ ή σε τι οφείλεται το γεγονός ότι ως προς αυτό το υπόλοιπο - τις ουρές - του είκοσι τοις εκατό δεν καταλήγουμε σε ομοφωνία.

<SPEAKER ID=182 NAME="Lamy">
Καλή ερώτηση. Διεκδικώ την πατρότητα αυτής της έκφρασης: 80 προς 20%. Χρησιμοποιείται για να γίνει κατανοητό ότι πράγματι ένα μεγάλο μέρος της διαδρομής έχει ήδη διανυθεί, εφόσον αυτό που λαμβάνει κάποιος που διαπραγματεύτηκε πριν από εσάς, το λαμβάνετε και εσείς χάρη στη ρήτρα του μάλλον ευνοούμενου κράτους. Ωστόσο, απομένει, αξιότιμη κυρία, ένα 20% για πάρα πολύ απλούς λόγους. Σε μια διμερή διαπραγμάτευση καθένας προσπαθεί να επικεντρωθεί στα σημεία στα οποία είναι λιγότερο ανταγωνιστικός και είναι ευνόητο ότι αφήνει το υπόλοιπο στους άλλους.
<P>
Γι' αυτόν τον λόγο για έναν ορισμένο αριθμό θεμάτων οι Ηνωμένες Πολιτείες συνήψαν με τους Κινέζους μια διμερή συμφωνία από την οποία επωφελούμαστε και εμείς. Όμως, σε ορισμένα σημεία η συμφωνία αυτή δεν είναι το ίδιο ευνοϊκή για εμάς όπως θα ήταν εάν την είχαμε διαπραγματευτεί εμείς οι ίδιοι. Αυτός είναι ένας πρώτος λόγος. Έγκειται σε εμάς, στο μέτρο του δυνατού - και με αυτό καταγίνομαι - να ενεργήσουμε, ούτως ώστε αυτό που αποτελεί μια γενικώς καλή συμφωνία μεταξύ Αμερικανών και Κινέζων να αποτελεί και μια καλή συμφωνία για τους Ευρωπαίους. Εξ ου και αυτό το 20% - πρόκειται μόνο για το 20% - όμως γνωρίζετε ότι σε μια διαπραγμάτευση συχνά είναι οι τελευταίες εκατοστιαίες μονάδες που κάνουν όλη τη διαφορά, και βρισκόμαστε ακριβώς σε αυτό το σημείο.
<P>
Υπάρχει και ένας ακόμη, πιο τεχνικός, λόγος που επιβάλλει ορισμένες λεπτές διαφοροποιήσεις. Για παρόμοιες σχεδόν ονομασίες είναι δυνατόν να υπάρξουν πολύ διαφορετικές δασμολογικές κλάσεις. Παίρνω το παράδειγμα των οινοπνευματωδών: το bourbon και το gin δεν αντιμετωπίζονται με τον ίδιο τρόπο όπως το ουίσκι και το κονιάκ. Ενώ όλα αυτά τα οινοπνευματώδη ποτά είναι φαινομενικά το ίδιο πράγμα, υπάρχουν ωστόσο περιπτώσεις όπου οι δασμολογικές κλάσεις δεν είναι ίδιες. Πρόκειται για πιο τεχνικά θέματα, τα οποία όμως καθιστούν αναγκαία τη λεπτομερή εξέταση και διαπραγμάτευση όλων αυτών των πτυχών.
<P>
Η υπόθεση δεν έχει τελειώσει πλήρως. Επεσήμανα ότι θα μεταβώ στο Πεκίνο την τελευταία εβδομάδα του Μαρτίου για να προσπαθήσω να ρυθμίσω τις αληθινές κατά τη γνώμη μου δυσκολίες σε αυτή τη διαπραγμάτευση. Πρόκειται για το πολιτικό σκέλος σχετικά με το οποίο οι κινεζικές αρχές εξέφρασαν μια σειρά επιφυλάξεων. Τις επιφυλάξεις αυτές, προς το παρόν, έχω την εντολή να τις υπερκεράσω, και αυτό θα προσπαθήσω να κάνω.

<SPEAKER ID=183 NAME="Πρόεδρος">
. Ευχαριστώ πολύ, κύριε Lamy. Εξαντλήσαμε εντελώς τον χρόνο που είχε οριστεί για τον κ. Lamy. Κατά συνέπεια, η ερώτηση αριθ. 46 θα απαντηθεί γραπτώς.
<P>
Ερωτήσεις προς τον κ. Fischler

<SPEAKER ID=184 NAME="Πρόεδρος">
. Δεδομένου ότι ο συντάκτης της απουσιάζει, η ερώτηση αριθ. 47 καθίσταται άκυρη.

<SPEAKER ID=185 NAME="Marνa Izquierdo Rojo">
Ερώτηση αριθ. 48 της κ. (H-0173/00):
<P>
Θέμα: To κόστος για την γεωργία από τη διεύρυνση Σύμφωνα με τις πλέον πρόσφατες μελέτες και εκτιμήσεις ποιo θα είναι το κόστος και ποιες οι συνέπειες από την προσεχή διεύρυνση της Ευρωπαϊκής Ενωσης για τη γεωργία;

<SPEAKER ID=186 NAME="Fischler">
Κύριε Πρόεδρε, κυρίες και κύριοι, στο σημερινό στάδιο των διαπραγματεύσεων η Επιτροπή δεν μπορεί να δώσει συγκεκριμένη απάντηση στην ερώτηση της κυρίας βουλευτή. Για να είναι δυνατό να υπολογισθούν και να προσδιορισθούν οι δαπάνες της διεύρυνσης για τον γεωργικό τομέα, θα έπρεπε να γνωρίζουμε λίγο ως πολύ: α) πότε θα ενταχθούν οι χώρες, β) πόσες χώρες θα ενταχθούν στην Κοινότητα το συγκεκριμένο διάστημα και με ποια σειρά και γ) με ποιους όρους θα ενταχθούν. Ποιες μεταβατικές ρυθμίσεις θα ισχύσουν, για παράδειγμα;
<P>
Εφόσον οι τρεις αυτές παράμετροι δεν είναι ακόμη καθορισμένες, αποτελούν μάλιστα κατά βάσιν το αντικείμενο των διαπραγματεύσεων για τη διεύρυνση, το μόνο που θα ήταν εφικτό σήμερα είναι μια καθαρά θεωρητική εκτίμηση, πράγμα που κατά τη γνώμη μας δεν έχει κανένα νόημα.

<SPEAKER ID=187 NAME="Izquierdo Rojo">
Στην πράξη, παρ' όλο που υπέγραψα, ως εκλεγμένη εκπρόσωπος, αυτή την ερώτηση, οφείλω να πω ότι δεν είμαι η πραγματική συντάκτριά της. Όπως μπορεί να υποθέσει ο Επίτροπος, την ερώτηση την κάνουν οι αγρότες της ευρωπαϊκής υπαίθρου, που αναρωτιούνται σε αυτή τη φάση εάν αυτοί, το εισόδημά τους και οι κοινοτικές ενισχύσεις θα πρέπει να πληρώσουν το τίμημα της διεύρυνσης. Ο Επίτροπος δεν ήταν σαφής. Παρά ταύτα, η Επιτροπή, οι υπηρεσίες της και ορισμένοι συνάδελφοι ευρωβουλευτές γνωρίζουμε όλοι ότι υπάρχουν μελέτες και εκτιμήσεις.
<P>
Ο κ. Επίτροπος αποδεικνύεται ενίοτε δεξιοτέχνης του «στρίβειν», καθώς ξεφεύγει από την ερώτηση και δεν απαντά. Παρά ταύτα, εάν η Επιτροπή θέλει οι θέσεις της να υποστηριχθούν από την ύπαιθρο, πρέπει να καταπολεμήσει ριζικά την αδιαφάνεια, πρέπει να είναι ξεκάθαρη. Συνεπώς, ζητώ από τον Επίτροπο, εάν δεν θέλει να μιλήσει για τα στοιχεία και τις μελέτες του - που υπάρχουν - να διασκεδάσει τουλάχιστον τους φόβους που όντως έχουν οι γεωργοί και να απαντήσει εάν το τίμημα της διεύρυνσης θα καταβληθεί από το γεωργικό εισόδημα και, πάνω απ' όλα, εάν μπορεί να εγγυηθεί ότι δεν θα υπάρξουν επιπτώσεις στις κοινοτικές ενισχύσεις.

<SPEAKER ID=188 LANGUAGE="DE" NAME="Fischler">
Κύριε Πρόεδρε, αξιότιμη κυρία βουλευτή, πιστεύω ότι και εσείς γνωρίζετε πως το εισόδημα των αγροτών δεν αποτελείται μόνο από ενισχύσεις, αλλά ουσιαστικά το κερδίζουν στην αγορά. Κατά συνέπεια, η σύγκριση που κάνατε εδώ δεν ευσταθεί κατά τη γνώμη μου. Επιπλέον, πρόκειται για δύο εντελώς διαφορετικά ερωτήματα. Η ερώτησή σας, στην οποία απάντησα, αφορούσε το κόστος της διεύρυνσης. Το εάν κατά τη διεύρυνση θα προκύψει τροποποίηση στον τομέα της Κοινής Γεωργικής Πολιτικής είναι εντελώς διαφορετικό ζήτημα. Το μόνο που μπορώ να σας πω σήμερα είναι ότι ισχύει η Κοινή Γεωργική Πολιτική με τη μορφή που αποφασίστηκε στο Βερολίνο για τα επόμενα επτά χρόνια. Πέραν τούτου, στο Βερολίνο ψηφίστηκε και μια δημοσιονομική προοπτική, δηλαδή πόσα χρήματα μπορούμε να δαπανήσουμε. Αναφερθήκατε σε ενδεχόμενες μελέτες. Εδώ και μερικά χρόνια έχουν εκπονηθεί ήδη κάποιες πρώτες μελέτες, που τις διαβιβάσαμε στο Κοινοβούλιο. Τώρα εκπονούμε νέες μελέτες. Μόλις λάβουμε τα αντίστοιχα συμπεράσματα, ευχαρίστως θα τα θέσουμε στη διάθεσή σας.

<SPEAKER ID=189 NAME="Πρόεδρος">
. -

<SPEAKER ID=190 NAME="Εμμανουήλ Μπακόπουλου, τον οποίον αντικαθιστά ο κ. Κουλουριάνος">
Ερώτηση αριθ. 49 του κ. (H-0187/00):
<P>
Θέμα: Κοινοτική Πρωτοβουλία LEADER : 2000 - 2006 Η κοινοτική πρωτοβουλία LEADER σχεδιάστηκε σαν πιλοτικό πρόγραμμα για να μπορέσει η Επιτροπή να εισάγει καινοτομίες στις πρακτικές ανάπτυξης σε ευαίσθητες αγροτικές περιοχές.
<P>
Σύμφωνα με τα συμπεράσματα των δύο πρώτων προγραμμάτων, το LEADER λειτούργησε διαφορετικά από χώρα σε χώρα, ανάλογα με την ανάμιξη του κρατικού και περιφερειακού φορέα.
<P>
Καθώς οι κρατικές και τοπικές διοικήσεις ετοιμάζουν τις προτάσεις τους για την περίοδο 2000 - 2006, ερωτάται η Επιτροπή ποιά ήταν η απορροφητικότητα των δύο πρώτων προγραμμάτων από την Ελλάδα και ποιός υπήρξε κατά την εκτίμηση της Επιτροπής ο βαθμός επιτυχίας των δύο προηγούμενων προγραμμάτων LEADER στην περίπτωση της Ελλάδας;

<SPEAKER ID=191 LANGUAGE="DE" NAME="Fischler">
Κύριε Πρόεδρε, το πρόγραμμα LEADER 1, που κάλυψε την περίοδο 1993-1996, εκτελέσθηκε πλήρως στην Ελλάδα και τα προβλεπόμενα κονδύλια του προγράμματος, ύψους 104 εκατ. ευρώ, με συμμετοχή της Κοινότητας κατά 52 εκατ. ευρώ, καταβλήθηκαν πλήρως.
<P>
Ο βαθμός επιτυχίας του LEADER 1 ήταν επίσης ικανοποιητικός στην Ελλάδα από την άποψη της καινοτομίας και της ενιαίας προσέγγισης του προγράμματος.
<P>
Το πρόγραμμα LEADER 2 αφορά την περίοδο 1996-2001, αν συμπεριλάβουμε και την εκτέλεση των υπολοίπων πληρωμών. Μέχρι το τέλος του περασμένου χρόνου, του 1999, τα κονδύλια του προγράμματος, συνολικού ύψους 364 εκατ. ευρώ, και με τη συμμετοχή της Κοινότητας να ανέρχεται σε 168 εκατ. ευρώ, είχαν μεν πλήρως αναληφθεί, αλλά, όπως είναι λογικό, δεν έχουν ακόμη εκταμιευθεί στο σύνολό τους.
<P>
Εφόσον όμως, όπως ήδη είπα, οι πληρωμές μπορούν να καταβληθούν και το 2000, δηλαδή το τρέχον έτος, αλλά και το επόμενο, δεν θα έχουμε πλήρη εικόνα των αποτελεσμάτων και της εκτέλεσης του LEADER II στην Ελλάδα πριν από τις αρχές του 2002. Βάσει των μέχρι τώρα πληροφοριών πάντως, η Επιτροπή δεν έχει κανένα λόγο να θεωρήσει ότι το LEADER δεν εφαρμόζεται ικανοποιητικά στην Ελλάδα.

<SPEAKER ID=192 NAME="Πρόεδρος">
. -

<SPEAKER ID=193 NAME="Carmen Fraga Estιvez">
Ερώτηση αριθ. 50 της κ. (H-0190/00):
<P>
Θέμα: Ισορροπία μεταξύ των Αλιευτικών Συμφωνιών Βορρά και Νότου Το Συμβούλιο Υπουργών Αλιείας του Οκτωβρίου 1997 εξέτασε το θέμα της ανισοκατανομής μεταξύ των Αλιευτικών Συμφωνιών Βορρά και Νότου, δεδομένου ότι, ενώ οι πλοιοκτήτες αλιευτικών αλιεύουν βάσει των Συμφωνιών του Νότου, οφείλουν να συγχρηματοδοτούν ολοένα και περισσότερο τις Συμφωνίες, από τις οποίες καταλήγουν να επωφελούνται δωρεάν οι πλοιοκτήτες του Βορρά. Εξέτασε επίσης το θέμα της υποεκμετάλλευσης των Συμφωνιών του Βορρά, παρά το ενδιαφέρον που επιδεικνύουν άλλα κράτη μέλη για την αξιοποίηση των αλιευτικών αυτών δυνατοτήτων. Για το λόγο αυτό το Συμβούλιο ζήτησε από την Επιτροπή να εξετάσει τις αποφάσεις βάσει των οποίων θα ήταν δυνατή η μεταφορά ποσοστώσεων από το ένα κράτος στο άλλο και να εξετάσει με ποιον τρόπο μπορεί να κατανεμηθεί το οικονομικό κόστος των συμφωνιών "με δίκαιο τρόπο και χωρίς διακρίσεις" μεταξύ Κοινότητας και πλοιοκτητών.
<P>
Μπορεί να αναφέρει η Κοινότητα ποιες μελέτες έχουν εκπονηθεί ως προς την ενδεχόμενη μεταφορά ποσοστώσεων και ποια ήσαν τα αποτελέσματά τους; Ποιες αποφάσεις ελήφθησαν για την εξισορρόπηση του οικονομικού κόστους Βορρά-Νότου; Ποια είναι η αξιολόγηση του Επιτρόπου ως προς την ανωτέρω ανισοκατανομή μεταξύ των Αλιευτικών Συμφωνιών Βορρά και Νότου;

<SPEAKER ID=194 LANGUAGE="DE" NAME="Fischler">
Κύριε Πρόεδρε, αξιότιμοι κυρίες και κύριοι, η Επιτροπή είναι κατ' αρχήν της γνώμης ότι οι αλιευτικές δυνατότητες που παραχωρούνται από μια τρίτη χώρα στο πλαίσιο μιας αλιευτικής συμφωνίας πρέπει να εξαντλούνται πλήρως και ότι πρέπει να ορισθούν κατάλληλοι μηχανισμοί για τη μεταφορά των ποσοστώσεων που δεν εξαντλούνται ή δεν χρησιμοποιούνται, χωρίς αυτό να διακυβεύει την αρχή της σχετικής ισορροπίας. Η Επιτροπή θέλει να επισημάνει ότι πρόβλημα μη εξάντλησης υπήρξε μόνο στη συμφωνία με τη Γροιλανδία, τη μοναδική συμφωνία που συνήφθη στην περιοχή του Βορρά.
<P>
Ασφαλώς όμως η κ. Fraga Estιvez γνωρίζει ότι κάθε ενδεχόμενη μεταφορά ποσοστώσεων θα θεωρηθεί από πολλά κράτη μέλη ως προσβολή της αρχής της σχετικής σταθερότητας. Ως εκ τούτου, παρά τις σχετικές προσπάθειες δεν κατέστη ακόμη εφικτό να κινητοποιηθούν οι υφιστάμενοι στο πλαίσιο του κοινοτικού δικαίου νομικοί μηχανισμοί που καθιστούν ουσιαστικά δυνατή μια τέτοια μεταφορά ποσοστώσεων. Κατά συνέπεια, η Επιτροπή είναι της άποψης ότι το ευαίσθητο αυτό θέμα μπορεί να αντιμετωπισθεί μόνο στο πλαίσιο μιας ευρύτερης, συνόλικης εξέτασης της κοινής αλιευτικής πολιτικής. Η εξέταση αυτή, ως γνωστόν, θα γίνει επ' ευκαιρία της μεταρρύθμισης της κοινής αλιευτικής πολιτικής.
<P>
Αναφέρεστε στην ανισοκατανομή σε σχέση με τις συμφωνίες με τρίτες χώρες του βορείου και του νοτίου ημισφαιρίου. Θέλω λοιπόν να σας επισημάνω το εξής: η Κοινότητα και τα κράτη μέλη δεν υποχρεούνται στις συμφωνίες του Βορρά να καταβάλλουν τέλη για χορήγηση αδείας επειδή δεν το ζητούν οι τρίτες χώρες του Βορρά. Οι συμφωνίες αυτές - με εξαίρεση τη συμφωνία με τη Γροιλανδία - είναι αμοιβαίες - δηλαδή ψάρι αντί ψαριού - και δεν έχουν καμία επίπτωση στον κοινοτικό προϋπολογισμό.
<P>
Αντίθετα, οι τρίτες χώρες του Νότου ζητούν από την Κοινότητα και τους πλοιοκτήτες να καταβάλλουν τέλη. Αλλωστε, παρόμοια τέλη περιλαμβάνονταν και στη διμερή συμφωνία μεταξύ της Ισπανίας και τρίτων χωρών πριν η Ισπανία προσχωρήσει στην Κοινότητα. Επομένως, καταλαβαίνετε ασφαλώς ότι δεν πρόκειται να προτείνουμε οι ίδιοι να προβλεφθούν τέλη και στη συμφωνία με τη Γροιλανδία ή άλλες χώρες του Βορρά, αφού δεν το ζητούν οι συμβαλλόμενοι εταίροι μας. Πέρα αυτού, στα ύδατα των χωρών αυτών του Βορρά αλιεύουν και άλλες τρίτες χώρες, που επίσης δεν καταβάλλουν τέλη. Φυσικά, θέλουμε να αποφύγουμε την άνιση μεταχείριση των αλιέων μας σε σύγκριση με τους αλιείς τρίτων χωρών που αλιεύουν στα ίδια ύδατα. Αυτό όμως θα συνέβαινε αν προτείναμε με δική μας πρωτοβουλία την καταβολή τελών.
<P>
Μια ακόμη διαφορά μεταξύ των συμφωνιών Βορρά και Νότου είναι ότι οι δυνατότητες αλιείας της Κοινότητας εκφράζονται στις συμφωνίες του Βορρά με όρους συνολικού όγκου αλιευμάτων. Τα πράγματα είναι διαφορετικά στις συμφωνίες του Νότου, όπου οι δυνατότητες εκφράζονται συγκεκριμένα με τον αριθμό αλιευτικών σκαφών ή και αδειών. Εδώ φυσικά δεν είναι πρόσφορο να προβλεφθούν στις συμφωνίες τέλη χορήγησης αδείας για τους πλοιοκτήτες. Βλέπετε λοιπόν ότι υπάρχουν σημαντικοί λόγοι για την διαφορετική αντιμετώπιση των συμφωνιών Βορρά και Νότου.

<SPEAKER ID=195 LANGUAGE="ES" NAME="Fraga Estιvez">
Διατύπωσα μια ερώτηση έχοντας προηγουμένως μελετήσει μια σειρά αποφάσεων που είχε λάβει το Συμβούλιο των Υπουργών το 1997 αναφορικά με μερικές κατευθύνσεις που έπρεπε να δώσει στις αλιευτικές συμφωνίες που, όπως αντιλαμβάνομαι, δεν ακολουθήθηκαν σε αυτή τη φάση στην Ευρωπαϊκή Ένωση.
<P>
Απλώς - δεν πρόκειται να διαφωνήσω με τον κ. Επίτροπο - θα ήθελα να γνωρίζω εάν, ακολουθώντας τις οδηγίες που δόθηκαν τότε, στην επόμενη ανανέωση της αλιευτικής συμφωνίας με τη Γροιλανδία - όπου όλος ο κόσμος γνωρίζει πως δεν γίνεται χρήση ή γίνεται υποεκμετάλλευση των αλιευτικών ποσοστώσεων - θα δοθεί στους αλιευτικούς στόλους, που αυτή τη στιγμή δεν καλύπτονται από αυτή τη συμφωνία, η δυνατότητα χρήσης των αλιευτικών ποσοστώσεων των οποίων δεν γίνεται χρήση ή γίνεται υποεκμετάλλευση.

<SPEAKER ID=196 NAME="Fischler">
Αυτό το επεσήμανα ήδη στην απάντησή μου. Ουσιαστικά, το πρόβλημα είναι ότι βασικά η Επιτροπή συμμερίζεται τη γνώμη σας, κυρία Fraga Estιvez, πως οι ποσοστώσεις που δεν εξαντλούνται θα έπρεπε να μπορούν να μεταφερθούν. Όμως για την ώρα μάς λείπουν οι συνθήκες που θα καθιστούσαν εφικτό κάτι τέτοιο, επειδή δεν υπάρχει η αντίστοιχη συναίνεση των κρατών μελών. Αναφέρατε το Συμβούλιο. Γι' αυτό πρέπει να ξεπεράσουμε αυτό το πρόβλημα. Ωστόσο, δεν νομίζω πως η λύση του είναι να καταβάλλει κανείς τέλη για τις ποσοστώσεις αλιευμάτων στο πλαίσιο μιας νέας συμφωνίας με τη Γροιλανδία. Δεν είναι αυτή η λύση. Πρέπει να κάνουμε διάκριση. Λέμε ναι στην κατανομή των ποσοστώσεων που δεν εξαντλούνται και σε έναν μηχανισμό για την πραγματοποίησή της. Όμως δεν πρέπει να αρχίσουμε την καθιέρωση τελών εκεί όπου δεν χρειάζεται να πληρώνουμε για τις ποσοστώσεις. Κατά την άποψή μας αυτό δεν έχει ιδιαίτερο νόημα.

<SPEAKER ID=197 NAME="Πρόεδρος">
. -

<SPEAKER ID=198 NAME="Hugues Martin">
Ερώτηση αριθ. 51 του κ. (H-0195/00):
<P>
Θέμα: Συμβατότητα της έκτακτης εξαγωγικής ενίσχυσης με το κοινοτικό δίκαιο Μετά τις καταστροφές που προκάλεσε η καταιγίδα που ενέσκηψε στη δυτική Ευρώπη το Δεκέμβριο του 1999, ο τομέας της δασοκομίας βρίσκεται σε δυσχερέστατη κατάσταση.
<P>
Για να αντιμετωπισθεί η επιτακτική ανάγκη διαχείρισης των αποθεμάτων ξυλείας που προέρχονται από δέντρα που έχουν πέσει στο έδαφος, η γαλλική κυβέρνηση αποφάσισε να διαθέσει 50 γαλλικά φράγκα ανά τόνο για τη μεταφορά ξυλείας που προορίζεται για εξαγωγή στα κράτη μέλη της Ένωσης.
<P>
Οι κοινοτικοί κανόνες περί ανταγωνισμού, και συγκεκριμένα η υποχρέωση κοινοτικής προτίμησης, απαγορεύουν, δικαίως, τις ενισχύσεις αυτές, πλην των περιπτώσεων όπου προορίζονται για την επανόρθωση έκτακτων καταστάσεων. Το άρθρο 92, παράγραφος 2β της Συνθήκης ΕΚ ορίζει: "Συμβιβάζονται με την κοινή αγορά: [·] οι ενισχύσεις για την επανόρθωση ζημιών που προκαλούνται από θεομηνίες ή άλλα έκτακτα γεγονότα".
<P>
Οι εξαγωγικές ενισχύσεις που προβλέπει η γαλλική κυβέρνηση είναι συμβατές με το άρθρο 92. Εφόσον είναι συμβατές, θα μπορούσαν να επεκταθούν και στις εξαγωγές δασοκομικών προϊόντων που προορίζονται για τρίτες χώρες;
<P>
Αν ναι, ποια είναι τα κριτήρια της Επιτροπής για τον καθορισμό των ποσοτήτων για τις οποίες μπορούν να χορηγηθούν οι ενισχύσεις αυτές, για ποια διάρκεια και με ποιο κόστος;

<SPEAKER ID=199 NAME="Fischler">
Κύριε Πρόεδρε, αξιότιμοι κυρίες και κύριοι, πριν από λίγες μέρες οι γαλλικές αρχές απευθύνθηκαν στην Επιτροπή σχετικά με τις κρατικές ενισχύσεις που σκοπεύει να χορηγήσει η Γαλλία στη δασοκομία της για την επανόρθωση των τεράστιων ζημιών που προκλήθηκαν από τις καταιγίδες τον περασμένο Δεκέμβριο. Στην κοινοποίηση των γαλλικών αρχών προβλέπεται ένα μέτρο για τη διευκόλυνση της απομάκρυνσης της ξυλείας από τις πληγείσες περιοχές. Βέβαια, δεν περιέχεται εκεί καμία ένδειξη για τον προορισμό της ξυλείας, και ειδικά αν πρόκειται να εξαχθεί σε άλλα κράτη μέλη ή σε τρίτες χώρες.
<P>
Ως εκ τούτου, όπως είναι λογικό, η Επιτροπή ζήτησε από τις γαλλικές αρχές συμπληρωματικές πληροφορίες. Συνεπώς, εφόσον δεν της έχουν υποβληθεί ακόμη όλες οι συμπληρωματικές πληροφορίες, δεν είναι σε θέση να τοποθετηθεί σήμερα οριστικά κατά πόσον τα μέτρα αυτά είναι συμβατά με το κοινοτικό δίκαιο.

<SPEAKER ID=200 LANGUAGE="FR" NAME="Martin, Hugues">
Θα ήθελα να ζητήσω από τον Επίτροπο να διευκρινίσει την απάντησή του. Είναι πράγματι προφανές ότι αυτή η ενίσχυση ήδη προβλέπεται επισήμως στις περισσότερες χώρες της Κοινότητας. Το ζήτημα τίθεται κυρίως για τις χώρες που βρίσκονται εκτός της επικράτειας της Κοινότητας και μπορεί να διατυπωθεί ως εξής: έχουμε ή όχι τη δυνατότητα να παρεκκλίνουμε ως προς το βάρος, το κόστος και τον χρόνο σε ό,τι αφορά την εξαγόμενη ξυλεία, δεδομένου του απολύτως έκτακτου χαρακτήρα αυτής της θύελλας; Η ερώτησή μου αφορά προφανέστατα τις εξαγωγές εκτός της κοινής αγοράς, της Ένωσης.

<SPEAKER ID=201 NAME="Fischler">
Για να το ξεκαθαρίσουμε, η ξυλεία είναι σύμφωνα με το κοινοτικό δίκαιο βιομηχανικό αγαθό, και κατά συνέπεια σε καμία περίπτωση δεν πρέπει να επιτρέπονται εξαγωγικές ενισχύσεις για την ξυλεία, όπως συμβαίνει π.χ. στον γεωργικό τομέα. Εδώ μπορούμε να εφαρμόσουμε μόνο το υφιστάμενο κοινοτικό δίκαιο, που στο άρθρο 87 προβλέπει ότι οι ζημίες - τονίζω, οι ζημίες - μπορούν να εξαιρεθούν μόνον όταν έχουν άμεση σχέση με μια φυσική καταστροφή. Αυτό δηλαδή σημαίνει ότι από τη μια υπάρχουν ζημίες και από την άλλη μπορεί να αποδειχθεί μια τέτοια άμεση σχέση. Πρέπει επίσης να αναλογισθείτε το εξής: αν δεχθούμε μια τέτοια ιδέα θα μπορούσε κάθε κράτος μέλος ύστερα να ζητήσει την έγκριση κάποιας εξαγωγικής ενίσχυσης - άλλωστε η τιμή της ξυλείας δεν έπεσε μόνο για τους Γάλλους δασοκόμους, παρά εξαιτίας της καταστροφής αυτής σημειώθηκε συνολική μείωση. Κάτι τέτοιο θα αποτελούσε σαφή στρέβλωση του ανταγωνισμού.

<SPEAKER ID=202 NAME="Πρόεδρος">
. -

<SPEAKER ID=203 NAME="Werner Langen">
Ερώτηση αριθ. 52 του κ. (H-0202/00):
<P>
Θέμα: Προληπτική απόσταξη - αύξηση των ποσοστώσεων Η Ευρωπαϊκή Επιτροπή άνοιξε την προληπτική απόσταξη στα 10 εκατ. εκατόλιτρα για την αμπελουργική περίοδο 1999/2000. Οι προθεσμίες κοινοποίησης έχουν παραταθεί. Σύμφωνα με πληροφορίες, ορισμένα κράτη μέλη έχουν ήδη υπερβεί τις ποσοστώσεις.
<P>
Θεωρεί η Επιτροπή ότι είναι εις θέση να αυξήσει τον όγκο της προληπτικής απόσταξης από 10 σε 15 εκατ. εκατόλιτρα και να ικανοποιήσει τις ιδιαίτερες επιθυμίες ορισμένων κρατών μελών (π.χ. της Γερμανίας) για μεγαλύτερο όγκο;
<P>
Ερωτήσεις προς την κ. Palacio
<SPEAKER ID=204 NAME="Fischler">
Ναι, κύριε Πρόεδρε, η Επιτροπή έλαβε στις 24 Φεβρουαρίου τις κοινοποιήσεις των κρατών μελών για τις αιτήσεις σχετικά με την προληπτική απόσταξη. Την ίδια μέρα προτάθηκε στη διαχειριστική επιτροπή για τη διάθεση του οίνου να αυξηθεί ο όγκος της προληπτικής απόσταξης από 10 εκατομμύρια εκατόλιτρα σε 12 εκατομμύρια εκατόλιτρα. Η πλειοψηφία της διαχειριστικής επιτροπής ενέκρινε την πρόταση αυτή. Έτσι, είναι επίσης δυνατόν να τηρηθούν όλες οι συμβάσεις που συνήφθησαν στα κράτη μέλη. Η μόνη εξαίρεση είναι η Ισπανία, όπου εξαιτίας του μεγάλου αριθμού αιτήσεων το ποσοστό αποδοχής, αν μπορώ να το πω έτσι, είναι 98% αντί για 100%. Για τη Γερμανία αυτό σημαίνει ότι τα αρχικά 148000 εκατόλιτρα μπορούν να αυξηθούν σε 468000 εκατόλιτρα. Αυτός είναι ο συνολικός όγκος για τον οποίο έγιναν συμβάσεις με τη Γερμανία. Προσεχώς θα δημοσιευθεί στην Επίσημη Εφημερίδα των Ευρωπαϊκών Κοινοτήτων ο τροποποιημένος κανονισμός για την προληπτική απόσταξη και θα έχει αναδρομική ισχύ από τις 24 Φεβρουαρίου.

<SPEAKER ID=205 LANGUAGE="DE" NAME="Langen">
Κύριε Επίτροπε, γίνονται μήπως κάποιες ακόμη σκέψεις στην Επιτροπή, εν όψει της τεράστιας εσοδείας των αμπελουργών όγκου 140 εκατ. εκατολίτρων και της οργάνωσης αγοράς οίνου που θα τεθεί εν ισχύι το 2000, για να αξιοποιηθεί η υποχρεωτική απόσταξη για την ελάφρυνση της αγοράς κατά τον τελευταίο χρόνο που υπάρχει αυτή η δυνατότητα ή η Επιτροπή δεν θεωρεί ότι αυτό θα ήταν άλλο ένα μέσον γι' αυτό;

<SPEAKER ID=206 NAME="Fischler">
Κύριε Πρόεδρε, κύριε βουλευτή, πρώτον, πιστεύω ότι αν μπορέσουμε να κάνουμε δεκτές όλες τις αιτήσεις που υποβλήθηκαν από τη γερμανική πλευρά και σχεδόν όλες τις αιτήσεις των άλλων κρατών μελών χωρίς αυτό, αποκαθίσταται σε μεγάλο βαθμό η ισορροπία στην αγορά οίνου. Θεωρώ ότι - ιδίως αν λάβετε υπ' όψιν πως σκοπεύουμε να περιορίσουμε σημαντικά την υποχρεωτική απόσταξη στη μεταρρύθμιση της πολιτικής αγοράς οίνου - δεν πρέπει να δημιουργήσουμε την εντύπωση ότι τώρα οπισθοδρομούμε για άλλη μια φορά.

<SPEAKER ID=207 NAME="Πρόεδρος">
. Ευχαριστώ πολύ κ. Fischler.
<P>
Οι ερωτήσεις αριθ. 53 έως 60 θα απαντηθούν γραπτώς.

<SPEAKER ID=208 NAME="Πρόεδρος">
. -

<SPEAKER ID=209 NAME="Marie Isler Bιguin">
Ερώτηση αριθ. 61 της κ. (H-0156/00):
<P>
Θέμα: Επαναλειτουργία της σιδηροδρομικής γραμμής Ολορόν-Κανφράνκ Η Επιτροπή δήλωσε στον ισπανικό Τύπο (9 Φεβρουαρίου 2000, πρακτορείο EFE) ότι αντιλαμβανόταν την αναγκαιότητα μιας σιδηροδρομικής γραμμής στην καρδιά των Πυρηναίων και ότι η ισπανική κυβέρνηση ευχόταν την επαναλειτουργία της σιδηροδρομικής γραμμής Ολορόν-Κανφράνκ (κοιλάδα του Λάσπη) από τη γαλλική πλευρά. Η Επιτροπή βεβαίωσε επίσης ότι εάν τα κράτη συμφωνούσαν μεταξύ τους, θα ενίσχυε την εγγραφή της γραμμής αυτής στο διευρωπαϊκό δίκτυο κατά την προσεχή αναθεώρηση των στόχων του δικτύου αυτού.
<P>
Δεν αποτελεί όμως καθήκον της Επιτροπής να καλέσει τα δύο ενδιαφερόμενα κράτη να εφαρμόσουν την πολιτική της προτίμησης του σιδηροδρόμου και να τα πείσει να καταλήξουν σε κάποια συμφωνία για την επαναλειτουργία της γραμμής αυτής; Σε ποιές ενέργειες σκοπεύει να προβεί η Επιτροπή για την επιτάχυνση της συμφωνίας αυτής;

<SPEAKER ID=210 NAME="De Palacio">
ES) Αναφορικά με την ερώτησή σας σε σχέση με την επαναλειτουργία της σιδηροδρομικής γραμμής Ολορόν-Κανφράνκ, χρειάζεται να εξεταστούν επίγειες ή θαλάσσιες εναλλακτικές λύσεις που θα συντελέσουν στη μείωση της κυκλοφοριακής συμφόρησης στα δύο άκρα των Πυρηναίων, ανατολικά και δυτικά.
<P>
Πράγματι, στα δύο αυτά άκρα των Πυρηναίων αντιμετωπίζουμε μια κατάσταση συμφόρησης, δεδομένου ότι συνιστούν τις μοναδικές πραγματικές επίγειες συνδέσεις με μια κάποια ικανότητα μεταξύ της Ιβηρικής Χερσονήσου και του υπολοίπου της ευρωπαϊκής ηπείρου.
<P>
Από πλευράς Επιτροπής αντιμετωπίσαμε θετικά την ανάλυση για μια νέα σιδηροδρομική γραμμή στο κεντρικό τμήμα των Πυρηναίων και στηρίξαμε διάφορες πρωτοβουλίες στην περιοχή μέσω της επιχορήγησης διαφόρων μελετών για την ανάλυση των δυνατοτήτων.
<P>
Πέραν αυτών - όπως πολύ καλά γνωρίζετε - η Ισπανία και η Γαλλία συνέστησαν ένα παρατηρητήριο της κυκλοφορίας στα Πυρηναία προκειμένου να εξευρεθεί πιο ενδεδειγμένη λύση στο πρόβλημα που αντιμετωπίζουν.
<P>
Εν πάση περιπτώσει, η τελική απόφαση σχετικά με το ζήτημα εναπόκειται στα κράτη μέλη. Στα διευρωπαϊκά δίκτυα δεν μπορούμε να συμπεριλάβουμε τίποτα που να μην υποστηρίζεται από τα κράτη μέλη.
<P>
Στο μεταξύ θέλω να σας πω ότι η Επιτροπή θα λάβει υπόψη τα αποτελέσματα του έργου του παρατηρητηρίου της κυκλοφορίας στα Πυρηναία όταν έλθει η στιγμή να προβεί στην αναθεώρηση των διευρωπαϊκών δικτύων, αναθεώρηση που αναμένουμε να είναι έτοιμη πριν τον Αύγουστο.

<SPEAKER ID=211 LANGUAGE="FR" NAME="Isler Bιguin">
Σας ευχαριστώ, κυρία Επίτροπε, όμως αυτό που θα ήθελα να μάθω είναι τι κάνει στ' αλήθεια η Επιτροπή προκειμένου, ακριβώς, τα κράτη μέλη να δημιουργήσουν ένα πραγματικό σιδηροδρομικό δίκτυο σε αυτή την κοιλάδα του Somport. Σήμερα όντως διεξάγονται εργασίες στην οδική γραμμή. Μπορούμε λοιπόν να αναρωτηθούμε για το μέλλον.
<P>
Σε ό,τι με αφορά, φοβάμαι μήπως ουσιαστικά δημιουργήσουμε ένα τουριστικό τρενάκι προκειμένου να ευχαριστήσουμε κάποιους οικολόγους, και σε αυτή την περίπτωση θα μείνουμε εκεί.
<P>
Ωστόσο, πραγματοποιήθηκαν όντως κάποιες μελέτες, όπως αυτή του Gretab, για να αναφέρω ενδεικτικά μία, η οποία δείχνει ότι πράγματι η διέλευση σιδηροδρομικής γραμμής από τον αυχένα Somport-Pau-Ganfranc-Jaca θα μπορούσε να επιτρέψει την κυκλοφορία ίσου αριθμού βαρέων οχημάτων με εκείνα που σήμερα χρησιμοποιούν τη σήραγγα του Λευκού Όρους. Συνεπώς, αυτό που επιθυμούμε, και αυτό που θα ήθελα να μάθω, μετά τις προτάσεις που διατύπωσε ο κ. Lamoureux στο πλαίσιο της Επιτροπής Μεταφορών, ο οποίος υποστήριζε πως η Ευρωπαϊκή Ένωση θα έδινε πραγματικά προτεραιότητα στους σιδηροδρόμους, είναι τι προτίθεστε πραγματικά να κάνετε για να ζητήσετε από τα κράτη μέλη να θέσουν επίσης την ίδια προτεραιότητα.

<SPEAKER ID=212 NAME="De Palacio">
- (ES) Κυρία Isler Bιguin, θέλω να σας πω ότι προσπαθούμε να πείσουμε τα κράτη μέλη σε σχέση με τις συνομιλίες και τις γνώμες που μας υποβάλλουν επί διαφόρων θεμάτων και με τις μελέτες που μας διαβιβάζουν.
<P>
Αναμφίβολα όμως, όπως πολύ καλά γνωρίζετε, σε ό,τι αφορά τη σιδηροδρομική γραμμή Ολορόν-Καφράνκ αντιμετωπίζουμε δυσκολίες με ένα από τα συνορεύοντα κράτη.
<P>
Είναι αδιαμφισβήτητο ότι η διάσχιση των μεγάλων οροσειρών της Ευρωπαϊκής Ένωσης δημιουργεί προβλήματα. Γι' αυτό το 1999 η Επιτροπή επιχορήγησε μια μελέτη σχετικά με την παρατήρηση των ροών εμπορευμάτων που διαμετακομίζονται δια ξηράς και των ανταλλαγών στις ευαίσθητες περιοχές, συγκεκριμένα στα Πυρηναία και τις Αλπεις, διότι τα προβλήματα είναι σε μεγάλο βαθμό παρόμοια.
<P>
Θέλω να σας πω ότι πέραν αυτών επιδιώκουμε να εκδώσουμε μια σχετική ανακοίνωση - για τα Πυρηναία και τις Αλπεις - πριν από τη λήξη του έτους, προτείνοντας συγκεκριμένες λύσεις.
<P>
Αναμφίβολα όμως, οι συγκεκριμένες λύσεις πρέπει να είναι αποδεκτές από τα κράτη μέλη.
<P>
Θέλω δε να σας πω ότι τα συμπεράσματα σχετικά με αυτή τη μελέτη που ολοκληρώνουμε θα ληφθούν επίσης υπόψη στην αναθεώρηση των κατευθύνσεων σε ό,τι αφορά τα διευρωπαϊκά δίκτυα και, επιπλέον, ότι με το πρόγραμμα INTERREG II χρηματοδοτήθηκε επίσης η υλοποίηση γενικών μελετών αναφορικά με την καταλληλότητα και τη βιωσιμότητα ενός μελλοντικού κεντρικού σιδηροδρομικού άξονα από τα Πυρηναία, προσαρμοσμένου στις μεταφορές βαρέων εμπορευμάτων.
<P>
Με βάση τα παραπάνω, κυρία βουλευτή, και όπως έχω καταστήσει απολύτως σαφές σε κάποια από τις παρουσιάσεις μου στην επιτροπή, αντιλαμβάνομαι ότι πρέπει να καταβληθεί τεράστια προσπάθεια για την ανάπτυξη των σιδηροδρομικών μεταφορών εμπορευμάτων.
<P>
Αντιμετωπίζουμε ένα αίτημα που βέβαια δεν μπορεί να επιλυθεί με την αύξηση των δρόμων και χρειάζεται να μελετήσουμε μια καλύτερη χρήση των σιδηροδρομικών υποδομών, μια εναλλακτική λύση που είναι όχι απλά πιο ενδεδειγμένη από περιβαλλοντικής άποψης, αλλά που, πέραν των άλλων, είναι μια εναλλακτική λύση που θα επιτρέψει τη χρήση κάποιων ήδη υφιστάμενων υποδομών.
<P>
Σε άλλες περιπτώσεις, όπως στη συγκεκριμένη περίπτωση που αναφερόμαστε, πρέπει να δημιουργήσουμε τις υποδομές, όμως εμείς βέβαια είμαστε διατεθειμένοι να μιλήσουμε με τα κράτη - και το πράττουμε - για να δούμε εάν θα επιτύχουμε ένα σχέδιο αυτού του είδους, που να επιτρέπει έναν κεντρικό σιδηροδρομικό άξονα στα Πυρηναία, να γίνει εν τέλει αποδεκτό από τα συνορεύοντα κράτη.

<SPEAKER ID=213 NAME="Knφrr Borrΰs">
Κυρία Αντιπρόεδρε της Επιτροπής, θα ήθελα να μάθω εάν αληθεύει ότι υπάρχει ένα κράτος που δημιουργεί δυσκολίες, για ποιο κράτος πρόκειται και τι είδους προβλήματα δημιουργεί. Αφετέρου, μια και ήδη το ανέφερα, μπορείτε να προσδιορίσετε πότε θα είναι διαθέσιμη η ανακοίνωση της Επιτροπής σχετικά με αυτή την προαναγγελλόμενη έκθεση για τις Αλπεις και τα Πυρηναία;

<SPEAKER ID=214 NAME="De Palacio">
- (ES) Μια και μου θέτετε το ερώτημα, το κράτος που εναντιώθηκε ως τώρα είναι η Γαλλία.
<P>
Προφανώς, τα κράτη της Ιβηρικής χερσονήσου είναι εκείνα που έχουν το μεγαλύτερο συμφέρον. Αυτό δεν επηρεάζει το όμορο κράτος της Ισπανίας, αλλά επηρεάζει επίσης την οδική κυκλοφορία της Πορτογαλίας, με δεδομένο αυτό το τείχος που συνιστούν τα Πυρηναία.
<P>
Εκείνο που κατά βάση προτείνει η ανακοίνωση σχετικά με τις ευαίσθητες περιοχές είναι πώς θα συνδυαστούν δύο στοιχεία: οι περιβαλλοντικές απαιτήσεις τόσο για τα Πυρηναία όσο και για τις Αλπεις και η ανάγκη να επιτραπεί η κυκλοφορία εμπορευμάτων και προσώπων.
<P>
Φιλοδοξούμε να παρουσιάσουμε την ανακοίνωση πριν από το τέλος του έτους, όπως σας ανέφερα, και πέραν των άλλων να αναλύσουμε όχι μόνο τις ιδιαιτερότητες αυτών των ευαίσθητων περιοχών, αλλά και τις συγκεκριμένες λύσεις που μπορούν να μελετηθούν στον τομέα πιο ενδεδειγμένων υποδομών, χρηματοδότησης, χρήσης και ασφάλειας. Διότι υπάρχουν επίσης πτυχές ασφάλειας που συνδέονται με τη χρήση μεγάλων σηράγγων, που επίσης είναι σημαντικές.

<SPEAKER ID=215 NAME="Πρόεδρος">
. -

<SPEAKER ID=216 NAME="Ewa Hedkvist Petersen">
Ερώτηση αριθ. 62 της κ. (H-0163/00):
<P>
Θέμα: Ανώτατα όρια κατανάλωσης οινοπνεύματος για τους οδηγούς Από το 1988, η Επιτροπή έχει προτείνει κοινοτικές νομοθετικές διατάξεις σχετικά με τα ανώτατα όρια κατανάλωσης οινοπνεύματος για τους οδηγούς. Το 1997, η Επιτροπή δήλωσε ότι ήταν αναγκαίο να μειωθεί ο αριθμός των νεκρών και να αυξηθεί η οδική ασφάλεια.
<P>
Σήμερα, τα όρια διαφέρουν σημαντικά εντός της Ευρώπης και κυμαίνονται από 0,8 στη Σουηδία μέχρι 0,2 σε ορισμένες χώρες. Η εμπειρία στη Σουηδία ήταν ιδιαίτερα ικανοποιητική. Η καθιέρωση χαμηλού ορίου οινοπνεύματος είχε ως αποτέλεσμα την αύξηση της οδικής ασφάλειας.
<P>
Η ΕΕ εγκρίνει επί του παρόντος νομοθετικές διατάξεις για την προώθηση της κινητικότητας και της οδικής ασφάλειας. Γιατί είναι απρόθυμη η Επιτροπή να υποβάλει πρόταση σχετικά με τα ανώτατα όρια κατανάλωσης οινοπνεύματος για τους οδηγούς, παρόλο που με αυτόν τον τρόπο θα μειωθεί ο αριθμός των νεκρών;

<SPEAKER ID=217 LANGUAGE="ES" NAME="De Palacio">
Όπως όλοι γνωρίζουν, η υπερβολική κατανάλωση οινοπνεύματος ευθύνεται σε μεγάλο βαθμό για τα ατυχήματα που προκαλούνται στους δρόμους μας. Γι' αυτό η Ευρωπαϊκή Ένωση υποστήριξε, και η Επιτροπή θεώρησε σημαντικό, να υπάρξει στα κράτη μέλη περιορισμός του γενικού δείκτη αλκοολαιμίας, ακριβώς προκειμένου να διασφαλιστεί ότι δεν θα σημειώνεται υπέρβαση των ενδεδειγμένων ορίων.
<P>
Η Επιτροπή θεωρεί ότι γενικά ο κατάλληλος δείκτης τοποθετείται γύρω στο 0,5 mg/ml, και μάλιστα ότι σε μερικές περιπτώσεις νέων οδηγών π.χ. θα μπορούσε να εξετασθεί η μείωση, τουλάχιστον για ένα διάστημα, αυτού του δείκτη και να θεσπίσουμε έναν ακόμα πιο περιοριστικό.
<P>
Πρέπει να διευκρινίσουμε πάντως ότι, μολονότι η Επιτροπή θα διατυπώσει αυτού του είδους τα κριτήρια, θα το πράξει μέσω μιας σύστασης. Κατανοούμε ότι, λαμβάνοντας υπόψη την αρχή της επικουρικότητας, δεν αρμόζει να προτείνουμε οδηγία προκειμένου να καθορίσουμε αυτό το όριο περιεκτικότητας οινοπνεύματος, αλλά να προβούμε σε σχετική σύσταση προς τα κράτη μέλη.

<SPEAKER ID=218 LANGUAGE="SV" NAME="Hedkvist Petersen">
Σύμφωνα με μια έκθεση για την υγεία που εκπόνησε μια ομάδα εργασίας υψηλού επιπέδου, το οινόπνευμα βρίσκεται στη δεύτερη θέση του πίνακα των κινδύνων που απειλούν την υγεία στην ΕΕ. Το οινόπνευμα αποτελεί επίσης τον κύριο παράγοντα στην πρόκληση ατυχημάτων στους ευρωπαϊκούς δρόμους καθώς και έναν πολύ ουσιαστικό παράγοντα των σοβαρών ατυχημάτων. Θεωρώ πως και η άποψη της Επιτροπής να καθοριστεί χαμηλό όριο οινοπνεύματος για τους οδηγούς είναι πολύ σωστή, διότι ασφάλεια και οινόπνευμα δεν συμβιβάζονται.
<P>
Από τις εμπειρίες των χωρών εκείνων που έχουν χαμηλό μέγιστο όριο γνωρίζουμε ότι αυτό συμβάλει στη μείωση του αριθμού των νεκρών όπως και των σοβαρών ατυχημάτων. Θα ήθελα να θέσω μια επερώτηση στην Επίτροπο. Για ποιόν λόγο θα ήταν αδύνατον να εκδοθεί μια οδηγία σε αυτόν τον τομέα, όταν στις περισσότερες χώρες το μέγιστο όριο είναι τώρα στα 0,5 mg και σε λίγες μόνον υπερβαίνει τα 0,5 mg;

<SPEAKER ID=219 NAME="De Palacio">
ES) Όπως πολύ ορθά επισημάνατε, αξιότιμη κυρία, ανέρχονται σε περί τους 10.000 οι θάνατοι που καταγράφονται κάθε χρόνο στις ευρωπαϊκές οδούς και σχετίζονται με την υπερβολική κατανάλωση οινοπνεύματος.
<P>
Η πλειοψηφία των χωρών ευθυγραμμίζεται στα 0,5 mg. Το όριο των 0,8 mg ισχύει μόνο στην Ιρλανδία, το Λουξεμβούργο, την Ιταλία και το Ηνωμένο Βασίλειο, ενώ όριο κάτω από τα 0,5 mg υφίσταται μόνο στη Σουηδία.
<P>
Εκείνο που πρόκειται να κάνουμε είναι να παρουσιάσουμε μια ανακοίνωση σχετικά με την οδική ασφάλεια, που θα την λάβει σύντομα το Κοινοβούλιο, και να προτείνουμε μέγιστο όριο τα 0,5 mg. Κατανοούμε ότι πρέπει να κρατάμε τη νομοθεσία για τις περιπτώσεις που είναι απολύτως απαραίτητο να νομοθετούμε.
<P>
Αντιλαμβανόμαστε πως, δεδομένου ότι είναι ελάχιστα τα κράτη μέλη που έχουν ορίσει όριο ανώτερο των 0,5 mg, αυτή η σύσταση θα είναι αρκετή προκειμένου τα εν λόγω κράτη μέλη να εναρμονίσουν τις νομοθεσίες τους. Πιστεύουμε ότι η επικουρικότητα και η σύσταση θα είναι αρκετά ώστε το επίπεδο αλκοολαιμίας στα διάφορα κράτη να καθοριστεί στα 0,5 mg ή κάτω από τα 0,5 mg.

<SPEAKER ID=220 LANGUAGE="EN" NAME="Taylor">
Εφόσον μιλάμε για τα επίπεδα του οινοπνεύματος στο αίμα, αναρωτιέμαι εάν η Επίτροπος θα εξετάζει στη σύστασή της και το ευρύτερο ζήτημα των ναρκωτικών. Πρόκειται για σημαντικό ζήτημα που συχνά αγνοείται όταν γίνεται συζήτηση για την οδήγηση. Θα συμπεριληφθεί κάποτε το ζήτημα αυτό στη σύσταση;

<SPEAKER ID=221 LANGUAGE="ES" NAME="De Palacio">
Το θέμα προφανώς είναι ότι τα ναρκωτικά προκαλούν καταστάσεις που σαφώς περιορίζουν την ικανότητα αντίδρασης των οδηγών.
<P>
Το πρόβλημα με τα ναρκωτικά είναι ότι, ενώ σε μερικές χώρες η κατανάλωσή τους μπορεί να συνεπάγεται ποινική δίωξη, σε άλλες δεν συμβαίνει αυτό, και κατά συνέπεια, δεδομένων αυτών των χαρακτηριστικών και της διαφορετικής αυτής αντιμετώπισης, δεν μπορούμε, τουλάχιστον για την ώρα, να προχωρήσουμε σε αυτό το πεδίο.
<P>
Παρά ταύτα, είναι ένα ζήτημα που με απασχολεί, όπως απασχολεί και εσάς, αξιότιμη κυρία, και θα ήθελα να δω εάν στα νέα πλαίσια δράσης, και συγκεκριμένα στο πλαίσιο νέων τομέων κοινοτικοποιημένων πολιτικών θα μπορέσουμε να συνεχίσουμε την πρόοδο στον συγκεκριμένο τομέα.
<P>
Τέλος, πρέπει να προσθέσω ότι στην περίπτωση των ναρκωτικών ο έλεγχος είναι πιο δύσκολος, δεδομένου ότι τα συστήματα ελέγχου δεν είναι τόσο αυτόματα ούτε τόσο άμεσα, όπως στην περίπτωση της αλκοολαιμίας.

<SPEAKER ID=222 NAME="Πρόεδρος">
. -

<SPEAKER ID=223 NAME="Reinhold Messner">
Ερώτηση αριθ. 63 του κ. (H-0164/00):
<P>
Θέμα: Σιδηροδρομική σύνδεση Βερόνας - Μονάχου Η μελέτη για μία νέα σιδηροδρομική γραμμή σύνδεσης της Βερόνας με το Μόναχο συζητείται από χρόνια. Η κυκλοφορία στον άξονα Βερόνας-Μονάχου αυξάνεται, η σημερινή όμως σιδηροδρομική γραμμή χρησιμοποιείται μόλις στο 1/3 των δυνατοτήτων της. Προκειμένου να μειωθεί η ατμοσφαιρική και ακουστική ρύπανση που προκαλούν τα βαρειά φορτηγά οχήματα (ΤΙR), η λύση θα ήταν να μετατεθεί στο σιδηρόδρομο όλη η βαρειά κυκλοφορία διέλευσης. Για να επιτευχθεί τούτο, πρέπει να αυξηθούν τα διόδια του αυτοκινητοδρόμου για τις εμπορευματικές μεταφορές και να προσφερθεί μία ταχεία και λειτουργική σιδηροδρομική γραμμή. Σε περίπτωση νέας κατασκευής πρέπει να μελετηθεί η λύση με τις λιγότερες περιβαλλοντικές επιπτώσεις. Δεδομένου ότι πρόκειται για μία υποδομή που προορίζεται να διαρκέσει εκατοντάδες χρόνια, είναι αναγκαία η εξεύρεση της καλύτερης δυνατής λύσης. Απα ότι φαίνεται, η Επιτροπή ευνοεί τη μελέτη για την κατασκευή βασικής σήραγγας του Μπρενέρο.
<P>
Για ποιό λόγο η Επιτροπή δεν προτίθεται να αξιολογήσει για μία ακόμη φορά την εναλλακτική μελέτη ΑΤΤ3 των μηχανικών Trojer και Kauer; Ανέλυσε η Επιτροπή τις περιβαλλοντικές επιπτώσεις των διαφόρων μελετών για την σιδηροδρομική σύνδεση Βερόνας-Μονάχου; Μπορεί να χρηματοδοτήσει μία ακόμη μελέτη για τις μεταφορές δια μέσου του Μπρενέρο;

<SPEAKER ID=224 LANGUAGE="ES" NAME="De Palacio">
Το σχέδιο για σιδηροδρομική σύνδεση Μονάχου-Βερόνας, που συμφώνησαν η ιταλική, η αυστριακή και η γερμανική κυβέρνηση ήδη από το 1994, συμπεριλαμβάνεται στα διευρωπαϊκά δίκτυα μεταφορών και προβλέπει την κατασκευή ενός δικτύου υψηλής ταχύτητας για τη συνδυασμένη μεταφορά εμπορευμάτων.
<P>
Κατά βάση, η γραμμή ακολουθεί σε μεγάλο βαθμό την πορεία της υφιστάμενης συμβατικής γραμμής. Η πρόταση του σχεδίου ΑΤΤ 3, που τη γνωρίζει καλά η Επιτροπή, παρεκκλίνει από την πορεία που θεσπίζουν οι οδηγίες για τα διευρωπαϊκά δίκτυα.
<P>
Οφείλω να πω ότι τα προπαρασκευαστικά και κατασκευαστικά μέτρα βασίζονταν ανέκαθεν στις συμφωνημένες γραμμές και το να εγκαταλείψουμε αυτή την αρχική τοποθέτηση θα σήμαινε μεγαλύτερη υποχώρηση στην ανάπτυξη του σχεδίου αυτού καθαυτού.
<P>
Η Επιτροπή, πέραν αυτής της πρότασης ΑΤΤ 3, για την οποία εκφράζετε ενδιαφέρον, έλαβε άλλη σειρά εναλλακτικών προτάσεων και θεωρεί ότι, με βάση τις τεχνικές, οικονομικές και περιβαλλοντικές αξιολογήσεις των διαφόρων κρατών μελών που επηρεάζονται, η καλούμενη λύση «σήραγγας της βάσης», που είναι εκείνη που υλοποιείται, παρουσιάζει μια σειρά πλεονεκτημάτων σε σύγκριση με άλλες εναλλακτικές πορείες.
<P>
Οφείλω επίσης να πω ότι ένα σημαντικό μέρος της οικονομικής ενίσχυσης που χορηγείται ήδη σχετίζεται άμεσα με τις περιβαλλοντικές πτυχές του σχεδίου, που θα το συνεχίσουμε υποστηρίζοντας οικονομικά το σχέδιο Brennero, και ειδικά την τεχνική σχεδίαση της τομής της σήραγγας της βάσης που είναι στη φάση έναρξης.
<P>
Προφανώς, σε οποιαδήποτε από αυτές τις ενέργειες το στοιχείο «περιβαλλοντική επίπτωση», λαμβάνοντας υπόψη ότι πρόκειται για ευαίσθητη περιοχή, όπως επεσήμανα προ ολίγου μιλώντας για το πρόβλημα στα Πυρηναία, είναι ένα από τα σημεία καίριας σημασίας, όταν έλθει η στιγμή να καθορίσουμε το συγκεκριμένο σχέδιο και να παρακολουθήσουμε την εφαρμογή αυτή καθαυτή.

<SPEAKER ID=225 NAME="Messner">
Κύριε Πρόεδρε, σας παρακαλώ να αναλογιστείτε σχετικά ότι μια ταχεία αμαξοστοιχία προξενεί φυσικά εξαιτίας της ηχορύπανσης μεγάλες αλλαγές όπου δεν κυκλοφορεί υπόγεια, και παρακαλώ την κ. Επίτροπο να σκεφθεί το εξής: γιατί να μην είναι εφικτό με μια σήραγγα βάσης στο Brenner - ή όποια κι αν είναι αυτή - να επιτύχουμε την επανάσταση που θα δώσει μόνιμη λύση στο πρόβλημα της σύνδεσης Μονάχου-Βερόνας; Διότι θα ήταν δυνατόν να μεταφερθεί χωρίς ιδιαίτερα προβλήματα ολόκληρη η βαριά κυκλοφορία διέλευσης στους σιδηρόδρομους και μέσα στο βουνό και να λυθεί έτσι οριστικά το πρόβλημα. Το μόνο που χρειαζόμαστε είναι μια απαγόρευση διαμετακομιστικής διέλευσης για τα βαρέα οχήματα. Τότε ο αυτοκινητόδρομος του Brenner, που τώρα επιβαρύνεται υπερβολικά και όπου θα αντιμετωπίσουμε και ορισμένα προβλήματα κοινωνικοπολιτικής φύσεως, θα επιβαρυνόταν λιγότερο, ή καλύτερα θα ήταν ελεύθερος να χρησιμοποιηθεί για τις προσωπικές μεταφορές και τις τοπικές μεταφορές με βαρέα οχήματα.

<SPEAKER ID=226 LANGUAGE="ES" NAME="De Palacio">
Μεταξύ άλλων, προκειμένου να απαγορεύσουμε τις βαριές μεταφορές, το πρώτο που πρέπει να έχουμε είναι μια εναλλακτική διαδρομή γι' αυτές τις μεταφορές.
<P>
Η πραγματικότητα είναι ότι σήμερα αυτό δεν υπάρχει. Κατά συνέπεια, το πρώτο που πρέπει να κάνουμε είναι να αναπτύξουμε καταλλήλως τις αντίστοιχες διαδρομές.
<P>
Αναμφίβολα, όλα αυτά συνδέονται με την κοινωνία μας και με την ανάπτυξή της. Πιστεύω όμως ότι δεν μπορούμε να περιορίσουμε αυτή την ανάπτυξη· αυτό δεν σημαίνει ότι δεν πρέπει να καταβάλουμε όλες τις απαραίτητες προσπάθειες προκειμένου αυτή η ανάπτυξη να γίνει με τον πλέον φιλικό προς το περιβάλλον τρόπο και με τις λιγότερες δυνατές αρνητικές περιβαλλοντικές επιπτώσεις, κυρίως σε ευαίσθητες περιοχές όπως μπορούν να θεωρηθούν οι Αλπεις ή τα ίδια τα Πυρηναία.

<SPEAKER ID=227 NAME="Ebner">
Κύριε Πρόεδρε, θα ήθελα να ευχαριστήσω σαφώς την κ. Επίτροπο για τη μεγάλη ευαισθησία που έχει επιδείξει μέχρι σήμερα στο ζήτημα της κυκλοφορίας και της σήραγγας βάσης στο Brenner και επίσης κυρίως για την διαπίστωση που έχει επανειλημμένα διατυπώσει εδώ ότι πρέπει να υπάρξει στο ζήτημα αυτό ιδιαίτερος σεβασμός στο περιβάλλον.
<P>
Θέλω να επισημάνω ότι το εναλλακτικό πρόγραμμα ΑΤΤ3 - σχετικά με αυτό θα ήθελα να ευχαριστήσω τον Επίτροπο Kinnock και τον Γενικό Διευθυντή Coleman - εξετάσθηκε ήδη διεξοδικά και εντατικά από την Επιτροπή τα τελευταία δύο χρόνια, πράγμα για το οποίο ενημερώθηκα και γραπτώς.
<P>
Ακόμη, θα ήθελα να προσθέσω ότι στην ερώτηση του συναδέλφου Messner περιλαμβάνεται η διατύπωση "Σε περίπτωση νέας κατασκευής πρέπει να μελετηθεί η λύση με τις λιγότερες περιβαλλοντικές επιπτώσεις." . Μου είναι εντελώς ακατανόητο να απαιτεί κανείς από την Επιτροπή να είναι η συμβατότητα με το περιβάλλον όσο μικρότερη γίνεται. Πρόκειται για τον πληθυσμό μιας ευαίσθητης περιοχής, ο οποίος πρέπει να προστατευθεί. Είναι ακόμη πιο ακατανόητο το γεγονός ότι αυτό έρχεται από την πλευρά των Πρασίνων και για τον λόγο αυτό δεν το εγκρίνω.

<SPEAKER ID=228 NAME="De Palacio">
ES) Το σχέδιο του Brennero συγκεκριμένα είναι ένα από τα 14 σχέδια διασύνδεσης των διευρωπαϊκών μεταφορών, και βέβαια η Επιτροπή θα συνεχίσει να στηρίζει αυτό το σχέδιο, παρ' όλο που τελικά τα κράτη μέλη είναι εκείνα τα οποία πρέπει να φέρουν σε πέρας την ανάπτυξή του.

<SPEAKER ID=229 NAME="Πρόεδρος">
. Ευχαριστώ πολύ, κυρία Επίτροπε.
<P>
Δεδομένου ότι τελείωσε ο χρόνος που έχει οριστεί για την Ώρα των Ερωτήσεων προς την Επιτροπή, οι ερωτήσεις 64 έως 114 θα απαντηθούν γραπτώς.
<P>
Η Ώρα των Ερωτήσεων προς την Επιτροπή έληξε.
<P>
(Η συνεδρίαση διακοπείσα στις 19.25 συνεχίζεται στις 21.00)

<CHAPTER ID=11>
Απονομή οικολογικού σήματος
<SPEAKER ID=230 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α5-0054) της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου εν όψει της έγκρισης κανονισμού (ΕΚ) του Ευρωπαϊκού Κοινοβουλίου και του Συμβουλίου που αφορά το αναθεωρημένο κοινοτικό σύστημα απονομής οικολογικού σήματος (C5-0223/1999 - 1996/0312(COD)).

<SPEAKER ID=231 NAME="Schnellhardt">
Κύριε Πρόεδρε, αναφέρατε ήδη ότι πρόκειται για τη δεύτερη ανάγνωση της οδηγίας για την απονομή του οικολογικού σήματος. Το ευρωπαϊκό οικολογικό σήμα πρέπει να πούμε ότι είναι παιδί της εσωτερικής αγοράς. Αποστολή του είναι - κατά κάποιον τρόπο ως απάντηση στην αύξηση της ροής διασυνοριακών προϊόντων - η σήμανση των προϊόντων και υπηρεσιών που είναι σε μεγάλο βαθμό φιλικά προς το περιβάλλον.
<P>
Έτσι, ο ρόλος του είναι από τη μια η διασυνοριακή πληροφόρηση των καταναλωτών. Από την άλλη, πρέπει να αναπτυχθεί στη βιομηχανία και στους πολίτες μια συνείδηση που θα τους καθιστά ικανούς να αναγνωρίζουν και να δημιουργούν συσχετίσεις σχετικά με την περιβαλλοντική πολιτική. Αυτό είναι ιδιαίτερα σημαντικό για τις καθημερινές αγορές.
<P>
Είμαι της άποψης ότι δεν χρειάζεται να συζητηθεί αν είναι σκόπιμη η ύπαρξη ενός ευρωπαϊκού σήματος προσαρμοσμένου στην εσωτερική αγορά. Ωστόσο, πολλές φορές η πορεία από μια καλή ιδέα μέχρι την υλοποίησή της είναι μακρά.
<P>
Το ίδιο συμβαίνει με το οικολογικό σήμα, που σήμερα δυστυχώς η επιτυχία του συνίσταται στο να είναι σχεδόν άγνωστο στις περισσότερες χώρες. Πιστεύω ότι μόνο μια μικρή μειονότητα πολιτών το έχει δει. Κατά συνέπεια, έδωσα στο πλαίσιο της έκθεσής μου τη μεγαλύτερη σημασία στην εντελώς ανεπαρκή προετοιμασία του σήματος.
<P>
Ποιες είναι οι αδυναμίες του σημερινού κανονισμού για το οικολογικό σήμα που οδήγησαν στη σημερινή καθόλου ικανοποιητική κατάσταση; Πιστεύω ότι ένα κύριο πρόβλημα αποτελεί η διάρθρωση των δαπανών για το σήμα. Οι διαδικασίες ελέγχου που πρέπει να διενεργήσουν οι επιχειρήσεις για να λάβουν το σήμα για τα προϊόντα τους είναι μακροχρόνιες και πολυδάπανες. Γι' αυτό ζητούμε να δίδεται προσοχή ήδη από τον καθορισμό των κριτηρίων για τον έλεγχο στην κατά το δυνατόν ελαχιστοποίηση του κόστους. Εννοείται ότι αυτό δεν πρέπει να παρερμηνευθεί ως υποβάθμιση της ποιότητας των κριτηρίων.
<P>
Παράλληλα με τις δαπάνες για τη διαδικασία ελέγχου, ρόλο παίζουν και τα τρέχοντα τέλη που πρέπει να καταβάλλονται στο ευρωπαϊκό σύστημα οικολογικού σήματος. Και στο σημείο αυτό προβλέπουμε μια μείωση των δαπανών για μικρές και μεσαίες επιχειρήσεις, για εταιρείες των αναπτυσσόμενων χωρών και επιχειρήσεις που ασχολούνται με άλλους τομείς ευρωπαϊκής ή διεθνούς περιβαλλοντικής νομοθεσίας. Εδώ θα πρέπει να αναφερθούν π.χ. το EMAS και το ISO 14001.
<P>
Παράλληλα με τη μείωση των δαπανών για ορισμένες επιχειρήσεις η έκθεση προβλέπει ένα ανώτατο τέλος. Κατ' αυτόν τον τρόπο ακολουθούμε το παράδειγμα σχεδόν όλων των εθνικών συστημάτων σημάτων, που προβλέπουν επίσης ένα παρόμοιο ανώτατο όριο. Στόχος της προσέγγισης αυτής είναι να αποκτήσει το σήμα ενδιαφέρον και για τους μεγάλους κατασκευαστές καταναλωτικών αγαθών και τους παρέχοντες υπηρεσίες. Δεν πρόκειται για δώρο στις μεγάλες πολυεθνικές, όπως λένε μερικοί επικριτικά, αυτό θέλω να το δηλώσω εδώ ξεκάθαρα, αλλά για ένα σημαντικό βήμα προκειμένου να διαδοθεί επιτέλους το σήμα.
<P>
Επίσης, πρέπει να γνωρίζουμε καλά ότι χωρίς μια κάποια χρηματοδοτική ώθηση του ευρωπαϊκού σήματος δεν μπορούμε να κερδίσουμε έδαφος. Θεωρώ ότι πρέπει να παραχωρήσουμε τη συμβολή αυτή.
<P>
Ένα άλλο σημαντικό για τη δεύτερη ανάγνωση ζήτημα είναι η ρύθμιση των σχέσεων μεταξύ εθνικού και ευρωπαϊκού οικολογικού σήματος. Στην πρώτη ανάγνωση είχαμε ζητήσει τη βαθμιαία κατάργηση των εθνικών σημάτων και την αντικατάστασή τους από το οικολογικό σήμα, και υπάρχει λόγος που εγκαταλείψαμε τη θέση αυτή. Σε μερικές χώρες έχουν εδραιωθεί και αναγνωριστεί από την κοινωνία εθνικά σήματα. Αυτό ισχύει π.χ. για τον σκανδιναβικό κύκνο των Βορείων Χωρών και για τον γαλάζιο άγγελο της Γερμανίας.
<P>
Κατά την άποψή μου, θα ήταν παράλογο και αντίθετο με το πνεύμα της επικουρικότητας να καταργήσουμε τα δοκιμασμένα αυτά σήματα για χάρη ενός ευρωπαϊκού σήματος που δεν έχει ακόμη εδραιωθεί. Η προσέγγισή μας θα πρέπει να είναι διαφορετική. Πρέπει να φροντίσουμε για τον συντονισμό της παράλληλης ύπαρξης των δύο σημάτων. Σχετικά με αυτό μεγάλη σημασία έχει το σχέδιο εργασίας που προβλέπεται στην κοινή θέση - που σε μερικά σημεία το έχουμε συμπληρώσει, πιστεύω όμως ότι και εδώ θα υπάρξει συναίνεση.
<P>
Ο κανονισμός για το οικολογικό σήμα ακροβατεί μεταξύ οικονομικών και οικολογικών συμφερόντων. Έτσι, η μια ομάδα θέλει κυρίως την επιβολή αυστηρών περιβαλλοντικών κριτηρίων, ενώ η άλλη δίνει μεγαλύτερη προσοχή στην πτυχή του μάρκετινγκ του σήματος. Και οι δύο έχουν ωστόσο ένα κοινό: θέλουν την επιτυχία του οικολογικού σήματος. Θεωρώ ότι ο κανονισμός με τη μορφή που θα τεθεί σήμερα σε ψηφοφορία είναι ένας καλός συμβιβασμός μεταξύ των συμφερόντων όλων των εμπλεκομένων ομάδων. Πιστεύω ότι οι εποικοδομητικές προτάσεις του Σώματος θα τύχουν και της προσοχής του Συμβουλίου και θα έχουν ως αποτέλεσμα μεγαλύτερη επιτυχία του ευρωπαϊκού οικολογικού σήματος.

<SPEAKER ID=232 NAME="Flemming">
Κύριε Πρόεδρε, κυρία Επίτροπε, κυρίες και κύριοι, χθες ένας ομιλητής είπε εδώ στο Σώμα ότι η παγκοσμιοποίηση της οικονομίας δεν είναι αναπόφευκτη αναγκαιότητα παρά απόρροια της κακόβουλης δράσης ορισμένων πολυεθνικών. Αρχικά βρήκα την παρατήρηση αυτή συγκινητική, όμως φυσικά είναι επικίνδυνη και παραπλανητική. Γιατί τίποτα από όσα κάνουμε σήμερα στην Ευρώπη στον τομέα της οικονομικής και περιβαλλοντικής πολιτικής δεν μπορεί να θεωρηθεί χωριστά από τις ενδεχόμενες παγκόσμιες εξελίξεις. Αυτό ισχύει φυσικά και για την απονομή οικολογικού σήματος στην Ευρωπαϊκή Ένωση.
<P>
Ιδιαίτερα η αποτυχία των διαπραγματεύσεων στο πλαίσιο του ΠΟΕ στο Seattle μάς έδειξαν πόσο δύσκολο είναι για την Ευρώπη να κάνει κατανοητές τις προοδευτικές προδιαγραφές της κοινωνικής και περιβαλλοντικής πολιτικής της στις τρίτες χώρες. Αν σήμερα συμφωνήσουμε σε μια νέα απονομή ευρωπαϊκού οικολογικού σήματος, πρέπει να αναλογιστούμε από τώρα ότι αυτό θα αποτελέσει ένα ισχυρότατο μήνυμα προς τις τρίτες χώρες ότι το σήμα θα υπάρχει πάνω στα προϊόντα μας στις αναπτυσσόμενες χώρες και φυσικά μπορεί να βρει και θα βρει μιμητές.
<P>
Το οικολογικό σήμα πρέπει να δώσει και θα δώσει στις τρίτες χώρες μια σειρά σημαντικών από άποψη περιβαλλοντικής πολιτικής ιδεών. Μπορούν έτσι να περιοριστούν οι αρνητικές επιπτώσεις από την παραγωγή ορισμένων ομάδων προϊόντων. Οι κοινοί στόχοι της φιλικής προς το περιβάλλον κατανάλωσης πρέπει να υποστηριχθούν και πρέπει να είναι δεδομένη η συμβατότητα με τις αντίστοιχες διεθνείς προδιαγραφές.
<P>
Μελλοντικά, η παγκοσμιοποίηση της βιομηχανίας πρέπει να καταστήσει δυνατή τη συμμετοχή των αναπτυσσόμενων χωρών στην ευημερία των πλουσίων χωρών, και θα το επιτύχει. Ένα όμως πρέπει να είναι εξ αρχής σαφές: πρέπει να ισχύουν οι ίδιοι κανόνες για όλα τα κράτη. Αν οι εγκαταστάσεις της παραγωγής σε μια χώρα πρέπει να πληρούν τα κριτήρια του οικολογικού σήματος, αυτό πρέπει να ισχύει για όλες τις εγκαταστάσεις παραγωγής του συγκεκριμένου προϊόντος. Αν το επιτύχουμε, θα έχουμε παγκοσμιοποιήσει μια σημαντική ιδέα της περιβαλλοντικής πολιτικής.

<SPEAKER ID=233 NAME="Mόller, Rosemarie">
Κύριε Πρόεδρε, κυρίες και κύριοι, δεν έχουμε ακόμη παραιτηθεί από τον στόχο ενός κοινού ευρωπαϊκού σήματος. Έτσι ερμηνεύω εγώ τουλάχιστον την κοινή θέση, γιατί μέχρι τώρα το οικολογικό σήμα πάσχει από έλλειψη αποδοχής. Με ένα πρόγραμμα εργασίας που προβλέπει τον συντονισμό με τα εθνικά σήματα μπορεί να μεγαλώσει η αποδοχή.
<P>
Η πρότασή μας στην επιτροπή, η αυτόματη απονομή του οικολογικού σήματος σε προϊόντα και υπηρεσίες που έχουν ήδη πάρει το εθνικό σήμα και πληρούν τα κριτήρια του ευρωπαϊκού σήματος, δυστυχώς δεν έτυχε πλειοψηφίας. Θα ήταν η ιδανική ευκαιρία για να διαδοθεί ακόμη πιο γρήγορα και πιο καλά το ευρωπαϊκό σήμα. Σημαντικό μέλημα είναι η δέσμευση των ΜΚΟ και ενώσεων. Είναι απαραίτητο να περιληφθούν στη διαδικασία απονομής η εμπειρογνωμοσύνη και τα συμφέροντα του καταναλωτή. Με τον τρόπο αυτό θα βελτιωθεί η ποιότητα των οικολογικών πληροφοριών του οικολογικού σήματος για τον καταναλωτή.
<P>
Με τις τροπολογίες μας θέλουμε να ενισχύσουμε τη συμμετοχή των ενώσεων. Για το θέμα των τελών λέω μόνο ότι είναι ευκταίο να καθιερωθεί ένα σύστημα που να καλύπτει τις δαπάνες. Γι' αυτό δεν είναι σωστό να προβλέψουμε από τώρα ανώτατα τέλη, επειδή ο καθορισμός τους χωρίς να γνωρίζουμε το πραγματικό κόστος είναι πρόωρος. Εδώ διαφωνώ με τον κ. Schnellhardt, διότι νομίζω ότι τα γνωστά εθνικά σήματα συνεπάγονται επίσης δαπάνες και παρ' όλα αυτά τα αποκτούν οι επιχειρηματίες. Αντίθετα, είναι σωστό να μειωθούν οι δαπάνες για τις ΜΜΕ και τα προϊόντα των αναπτυσσόμενων χωρών.
<P>
Γενικότερα, πρέπει να επιτύχουμε να εδραιώσουμε το ευρωπαϊκό σήμα στα κράτη μέλη που δεν έχουν δικό τους σήμα. Γιατί, αν αυτή τη στιγμή το κοινό σήμα έχει έναν ρόλο, αυτό είναι να γεμίσει το κενό που υπάρχει στη διάδοση οικολογικών σημάτων στην Ευρώπη. Ο δρόμος που χαράξαμε είναι σωστός, όμως δεν διαφαίνεται ακόμη η καθιέρωση ενός αναγνωρισμένου κοινού ευρωπαϊκού σήματος, που θα απαιτήσει ακόμη μεγάλες προσπάθειες.
<P>
(Χειροκροτήματα)

<SPEAKER ID=234 LANGUAGE="SV" NAME="Schφrling">
Κύριε Πρόεδρε, αυτή η πρόταση ενισχύει, βελτιώνει και καθιστά αυστηρότερο το εκούσιο σύστημα οικολογικής σήμανσης το οποίο υφίσταται στην ΕΕ από το 1992 και το οποίο, δυστυχώς, δεν ήταν τόσο επιτυχές όσο ελπίζαμε. Από το σήμα του κύκνου που εφαρμόστηκε στις σκανδιναβικές χώρες και το σήμα του γαλάζιου αγγέλου, που εφαρμόστηκε στην Γερμανία, γνωρίζουμε ότι η οικολογική σήμανση των προϊόντων είναι ένα πολύ σημαντικό και ισχυρό μέσο για να παρακινηθούν οι καταναλωτές να αλλάξουν τις αγοραστικές τους συνήθειες και να αγοράζουν προϊόντα φιλικά προς το περιβάλλον, διότι αυτό θέλουμε όλοι, να μπορούμε δηλαδή να αγοράζουμε προϊόντα φιλικά προς το περιβάλλον ώστε να μπορούμε έτσι να επηρεάσουμε τους παραγωγούς, αλλά και την εξέλιξη της κοινωνίας προς την κατεύθυνση περισσότερων οικολογικά βιώσιμων προϊόντων και υπηρεσιών.
<P>
Νομίζω ότι η θέση του Συμβουλίου είναι σχετικά καλή. Είμαι επίσης ικανοποιημένη με τις προτάσεις τροπολογίας της Επιτροπής του Κοινοβουλίου καθώς και του κ. Schnellhardt. Θεωρώ ωστόσο ότι χρειάζονται κάποιες ενισχυτικές ενέργειες. Αυτό ισχύει κυρίως για τον ρόλο των ομάδων καταναλωτών και των περιβαλλοντικών ομάδων, καθώς και για τη συνύπαρξη διαφόρων συστημάτων οικολογικής σήμανσης. Πιστεύω ότι διαπράττουν ένα μέγα σφάλμα όσοι επιχειρηματολογούν υπέρ ενός μόνο συστήματος οικολογικής σήμανσης. Είμαι απολύτως πεπεισμένη ότι όπου υπάρχει ένα αποτελεσματικό σύστημα οικολογικής σήμανσης, εκεί θα μπορεί να υιοθετηθεί πολύ ευκολότερα και ταχύτερα και το λουλούδι της ΕΕ. Το ζητούμενο είναι να ωθηθεί ο καταναλωτής να αναζητεί και να επιλέγει τα προϊόντα με το οικολογικό σήμα. Όταν πια αλλάξουν οι αγοραστικές συνήθειες, τότε αυτό είναι πολύ απλό. Το κλειδί της επιτυχίας βρίσκεται σε μεγάλο βαθμό στη διαμόρφωση κοινής γνώμης από τις περιβαλλοντικές ομάδες και τις ομάδες των καταναλωτών καθώς και στην αξιοπιστία τους. Αν ενεργήσουν αυτές οι ομάδες με σωστό τρόπο, τότε αυτή η εξέλιξη θα είναι πολύ ταχύτερη.
<P>
Κύριε Πρόεδρε, επιτρέψτε μου, παρακαλώ, να θέσω ένα διαδικαστικό ζήτημα ...

<SPEAKER ID=235 LANGUAGE="SV" NAME="Sjφstedt">
Κύριε Πρόεδρε, η πρόταση για την οποία συζητάμε τώρα, σχετικά με το αναθεωρημένο κοινοτικό σύστημα απονομής οικολογικού σήματος, έχει υποστεί ουσιαστικές τροποποιήσεις σε σχέση με την αρχική πρόταση της Επιτροπής. Επίσης, έχει υποστεί εκτεταμένες τροποποιήσεις σε σχέση με την πρώτη ανάγνωση του Ευρωπαϊκού Κοινοβουλίου. Με ικανοποίηση σημειώνω ότι όλες αυτές οι τροποποιήσεις είναι σε γενικές γραμμές βελτιωτικές. Στη Συνομοσπονδιακή Ομάδα της Ευρωπαϊκής Ενωτικής Αριστεράς - Αριστερά των Πρασίνων των Βορείων Χωρών θεωρούμε ότι οι απόψεις που είχαμε ήδη από την πρώτη ανάγνωση βρήκαν σχετικά καλή απήχηση.
<P>
Εμείς θεωρούσαμε σημαντικές στην αξιολόγηση της πρότασης κατά την πορεία της εξέλιξής τις εξής αρχές: κατ' αρχάς αυτό το ενιαίο οικολογικό σήμα δεν πρέπει να δημιουργήσει προβλήματα στα εθνικά οικολογικά σήματα ή να τα αντικαταστήσει, διότι σήμερα αυτά είναι πραγματικά πολύ αποτελεσματικότερα από το λουλούδι της ΕΕ, τόσο από τη σκοπιά του αριθμού των προϊόντων που έχουν σημανθεί όσο και από το πόσο γνωστά είναι στους καταναλωτές. Γι' αυτόν τον λόγο είναι ιδιαίτερα σημαντικό ότι εγκαταλείφθηκε η σκέψη να απαγορευτούν τα εθνικά οικολογικά σήματα. Πιστεύω επίσης πως είναι σημαντικό να αντιληφθούμε ότι τίποτα δεν εμποδίζει την ταυτόχρονη ύπαρξη οικολογικών σημάτων. Στη Σκανδιναβία, όπου σήμερα υπάρχει το αποτελεσματικότερο ίσως σύστημα οικολογικής σήμανσης, ήδη τώρα υπάρχουν πολλά οικολογικά σήματα ταυτόχρονα, που είναι αρκετά αποτελεσματικά το ένα δίπλα στο άλλο και το ένα συμπληρώνει το άλλο.
<P>
Δεύτερον, επιθυμούμε να έχει το οικολογικό κίνημα ουσιαστική επιρροή όσον αφορά τόσο την απονομή των σημάτων όσο και τα κριτήρια απόκτησής τους. Βάσει της εμπειρίας μας, αυτό θα έδινε μεγαλύτερη αξιοπιστία στα σήματα εξάλλου. Όπου έχει εφαρμοστεί αυτό το σύστημα λειτουργεί άψογα. Γι' αυτόν τον λόγο είμαστε ιδιαίτερα ικανοποιημένοι από το γεγονός ότι εγκαταλείφθηκε η ιδέα ενός οργανισμού με περισσότερο εμπορικό προσανατολισμό. Θεωρώ επίσης θετικό το γεγονός ότι απορρίφθηκε η ιδέα της διαβάθμισης του οικολογικού σήματος. Είναι πιο εύκολο να υπάρχει μόνο ένα λουλούδι. Ένα σύστημα διαβάθμισης που θα ίσχυε εξ αρχής θα δημιουργούσε κατά πάσα πιθανότητα περισσότερα προβλήματα σε σχέση με την πληροφόρηση που θα παρείχε. Είμαστε ικανοποιημένοι από το γεγονός ότι η πρόταση θα περιλαμβάνει επίσης τον δημόσιο τομέα.
<P>
Συνολικά θεωρούμε ότι η κοινή θέση και οι προτάσεις τροπολογίας που υπεβλήθησαν, συμπεριλαμβανομένων των προτάσεων τροπολογίας της Συνομοσπονδιακής Ομάδας της Ευρωπαϊκής Ενωτικής Αριστεράς - Αριστεράς των Πρασίνων των Βορείων Χωρών καθιστούν αυτή την έκθεση πολύ καλή.

<SPEAKER ID=236 NAME="Goodwill">
Κύριε Πρόεδρε, πριν από λίγο καιρό πρόσεξα στο σπίτι της νύφης μου ένα μπουκάλι με υγρό απορρυπαντικό "φιλικό προς το περιβάλλον". Όταν τη συγχάρηκα γι' αυτό φάνηκε να αισθάνεται κάπως ένοχη και παραδέχτηκε ότι μέσα στο πράσινο μπουκάλι υπήρχε πλέον κανονικό απορρυπαντικό, γιατί το εναλλακτικό προϊόν όχι μόνο κόστιζε πιο ακριβά, αλλά και χρειαζόταν να χρησιμοποιήσει τετραπλάσια ποσότητα, ενώ ακόμα και τότε τα πιάτα δεν καθάριζαν καλά. Ξαναγεμίζοντας το μπουκάλι θα μπορούσε και να πλύνει αποτελεσματικά και να εντυπωσιάσει τους φίλους της που ήταν υπέρμαχοι του περιβάλλοντος. Το ηθικό δίδαγμα αυτής της ιστορίας είναι ότι τα οικολογικά προϊόντα, για να είναι ανταγωνιστικά στη σύγχρονη αγορά, πρέπει να έχουν σχεδόν την ίδια απόδοση με τα προϊόντα που αντικαθιστούν. Μόνο τότε μπορούν να βγουν από την εμπορική "γωνίτσα" που ήδη κατέχουν στην αγορά και να κατακτήσουν το ευρύ κοινό. Το οικολογικό σήμα δεν θα πρέπει να σχετίζεται με τη μετριότητα.
<P>
Ο γερμανικός "γαλάζιος άγγελος" και ο νορβηγικός "κύκνος" άνοιξαν τον δρόμο της οικολογικής σήμανσης. Εάν απέρριπτε κανείς σήμερα αυτά τα επιτυχημένα συστήματα θα έκαιγε κοντά στα ξερά και τα χλωρά. Μπορώ να δω μακροπρόθεσμα τα πλεονεκτήματα του ενιαίου ευρωπαϊκού οικολογικού σήματος, αλλά αυτό δεν πρέπει να επιβληθεί σε όσους έχουν ήδη τέτοια συστήματα. Ένα ενιαίο σύστημα παρουσιάζει πλεονεκτήματα για τις επιχειρήσεις, π.χ. μόνο ένα τέλος αίτησης, ένας έλεγχος, τυποποιημένη συσκευασία, αλλά και για τους καταναλωτές, οι οποίοι δεν θα μπερδεύονται από μια πληθώρα σημάτων.
<P>
Η απονομή του οικολογικού σήματος επεκτείνεται από τα δασικά προϊόντα και τα απορρυπαντικά στους υπολογιστές και στις οικιακές συσκευές. Γιατί όμως να σταματήσει εκεί; Θα μπορούσε να επεκταθεί σε υπηρεσίες όπως ο τουρισμός και σε καθαρούς φόρους. Επιπλέον, ομάδες παρόμοιων μικρών επιχειρήσεων θα μπορούσαν πιθανότατα να συνεργαστούν και να καταχωρηθούν μαζί.
<P>
Στο Ηνωμένο Βασίλειο έχουμε έναν ηθικό τομέα χρηματοοικονομικών υπηρεσιών που βρίσκεται σε άνθηση και ο οποίος προσφέρει αποταμιεύσεις και συντάξεις από επενδύσεις που έχουν γίνει με βάση μια περιβαλλοντική προοπτική. Αυτές οι υπηρεσίες όχι μόνο πρέπει να πληρούν τα κριτήρια για το οικολογικό σήμα, αλλά και θα πρέπει να τους επιτραπεί να πωλούν τα προϊόντα τους χωρίς εμπόδια σε ολόκληρη την Ευρωπαϊκή Ένωση σε μια ενιαία αγορά χρηματοοικονομικών υπηρεσιών.

<SPEAKER ID=237 NAME="Wallstrφm">
SV) Κύριε Πρόεδρε, αξιότιμοι βουλευτές, κατ' αρχάς θέλω φυσικά να εκφράσω τις ευχαριστίες μου προς την Επιτροπή Περιβάλλοντος, Δημόσιας Υγείας και Πολιτικής των Καταναλωτών, ειδικά στους δύο εισηγητές κ.κ. Schnellhardt και Poggiolini, για το πολύ εποικοδομητικό έργο που επιτελέσθηκε κατά την αναθεώρηση του κανονισμού σχετικά με το οικολογικό σήμα.
<P>
Η πρόταση για την αναθεώρηση του κοινοτικού συστήματος απονομής οικολογικού σήματος αποσκοπεί κυρίως στην αύξηση της αποτελεσματικότητας και της διαφάνειας του συστήματος, καθώς και στη βελτίωση των χρησιμοποιούμενων μεθόδων, κάτι που θα το καθιστούσε περισσότερο ελκυστικό, τόσο για τους κατασκευαστές και για τους παρέχοντες υπηρεσίες όσο και για τους καταναλωτές. Συγκεκριμένα, η πρόταση δίνει μεγαλύτερη ευθύνη σε ό,τι αφορά τον καθορισμό οικολογικών κριτηρίων, ειδικά στα αρμόδια για την οικολογική σήμανση όργανα, καθώς και στις διάφορες ομάδες ενδιαφερομένων. Η Επιτροπή θεωρεί ότι αυτοί οι στόχοι θα εκπληρωθούν χάρη στη συνεργασία με το Ευρωπαϊκό Κοινοβούλιο και το Συμβούλιο, καθώς και στην εκδήλωση ενδιαφέροντος από το Ευρωπαϊκό Κοινοβούλιο και το Συμβούλιο.
<P>
Θεωρώ ότι στην εν λόγω πρόταση προσδιορίζεται σαφέστερα και καλύτερα η σχέση μεταξύ της κοινοτικής οικολογικής σήμανσης και των αντίστοιχων εθνικών συστημάτων. Επίσης, η πρόταση ενισχύει τον ρόλο καθώς και τη συμμετοχή των ενδιαφερομένων μερών. Αυτό ισχύει ειδικά για τα περιβαλλοντικά όργανα που ασχολούνται με την οικολογική σήμανση καθώς και διάφορες ομάδες ενδιαφερομένων εταίρων. Η συμμετοχή τους είναι καθοριστικής σημασίας για την ευνοϊκή αντιμετώπιση και τη σωστή διάδοση αυτού του εθελοντικού οργάνου. Πρόκειται για ένα από τα λίγα ευρωπαϊκά μέσα που θα μπορέσουν πραγματικά να παίξουν έναν ρόλο κλειδί για τη στήριξη της βιώσιμης κατανάλωσης.
<P>
Όσον αφορά τις προτάσεις τροπολογίας του Ευρωπαϊκού Κοινοβουλίου, η Επιτροπή θεωρεί ότι συνέβαλαν στη βελτίωση της διαδικασίας εξέτασης του κανονισμού. Σε ό,τι αφορά τις προτάσεις τροπολογίας 1, 4 και 8, στις οποίες προτείνεται η ενεργός συμμετοχή οικολογικών οργανώσεων και οργανώσεων καταναλωτών, η Επιτροπή συμμερίζεται την άποψη ότι η στήριξη από πλευράς τους, καθώς και η συμμετοχή τους είναι θεμελιώδους σημασίας για την ισορροπία και αξιοπιστία της οικολογικής σήμανσης, και επομένως μπορούμε να τις αποδεχτούμε.
<P>
Όσον αφορά τις προτάσεις τροπολογίας 2, 3 και 7, οι οποίες αφορούν ορισμένες πτυχές της συνεργασίας και του συντονισμού με τα εθνικά συστήματα απονομής οικολογικού σήματος, η Επιτροπή είναι πεπεισμένη ότι οι κοινές δραστηριότητες στήριξης είναι σημαντικές, ιδιαίτερα για να καταστεί ευρέως γνωστό το σύστημα της κοινοτικής οικολογικής σήμανσης· συνεπώς, μπορούμε να αποδεχθούμε και αυτές τις προτάσεις τροπολογίας. Στην πρόταση τροπολογίας 5 προτείνονται τέσσερεις τρόποι για να καταστεί η διάρθρωση του συστήματος επιβολής τελών πιο ευέλικτη και εύκολη γι' αυτούς που υποβάλλουν αίτηση απονομής οικολογικού σήματος. Η Επιτροπή στηρίζει αυτόν τον γενικότερο στόχο. Ούτως ή άλλως η οικολογική σήμανση είναι εκούσια και τα τέλη δεν θα πρέπει να είναι τόσο υψηλά ώστε αυτοί που καταβάλλουν τις περισσότερες προσπάθειες για το περιβάλλον να κωλύονται να υποβάλουν αίτηση απονομής οικολογικού σήματος. Η πρόταση τροπολογίας 6 αφορά τη μείωση των τελών για τις μικρές και μικρομεσαίες επιχειρήσεις καθώς και για τις αναπτυσσόμενες χώρες και υπογραμμίζει ότι αυτές οι μειώσεις θα πρέπει να είναι αισθητές. Η Επιτροπή μπορεί να στηρίξει και αυτή την πρόταση τροπολογίας. Εν κατακλείδι, η Επιτροπή μπορεί επομένως να αποδεχθεί όλες τις προτάσεις τροπολογίας.

<SPEAKER ID=238 LANGUAGE="SV" NAME="Schφrling">
Κύριε Πρόεδρε, ενωρίτερα, στο τέλος της προηγούμενης παρέμβασής μου, ήθελα να θέσω ένα διαδικαστικό θέμα στο οποίο θα επιθυμούσα να επιστήσω την προσοχή του Προέδρου και της Προεδρίας. Πρέπει να αποσαφηνιστεί ότι ενόψει της αυριανής ψηφοφορίας δεν έχουν μεταφραστεί ορισμένες προτάσεις τροπολογίας αυτής της έκθεσης. Είναι μόνο στα αγγλικά. Πρόκειται π.χ. για τις προτάσεις τροπολογίας 7 και 8, οι οποίες είναι μόνο στα αγγλικά, κάτι που είναι απολύτως απαράδεκτο. Για να μπορέσουμε να ψηφίσουμε γι' αυτή την έκθεση αυτές οι προτάσεις τροπολογίας πρέπει αν μη τι άλλο να αναγνωσθούν πριν έλθουν προς ψήφιση.
<P>
Αυτό ήταν το πρώτο θέμα. Το δεύτερο αφορά π.χ. το πρόγραμμα εργασίας για την περιβαλλοντική στρατηγική ·
<P>
(Η ομιλήτρια διακόπτεται από τον Πρόεδρο)

<SPEAKER ID=239 NAME="Πρόεδρος">
Σας ευχαριστώ πολύ που υποδείξατε αυτό το ζήτημα όσον αφορά τις τροπολογίες. Οι υπηρεσίες εξετάζουν το θέμα και ελπίζω ότι θα είναι έτοιμες εγκαίρως για αύριο. Δεν μπορούμε να συνεχίσουμε τη συζήτηση γιατί δεν έχουμε χρόνο. Σας ευχαριστώ, κυρία Επίτροπε, για την παρέμβασή σας.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Αποτέφρωση των αποβλήτων
<SPEAKER ID=240 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α5-0056) της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά την αποτέφρωση των αποβλήτων (C5-0274/1999 - 1998/0289(COD)).

<SPEAKER ID=241 NAME="Lund">
Στις τροπολογίες αριθ. 36 και 37 που διανεμήθηκαν φέρομαι ως συνεισηγητής. Το ανακάλυψα χθες το βράδυ και ενημέρωσα σχετικά τη ΓΔΙ σήμερα το πρωί. Η ΓΔΙ αναγνώρισε ότι επρόκειτο για σφάλμα της μεταφραστικής υπηρεσίας. Τους ζήτησα λοιπόν να το διορθώσουν, κάτι που αρνήθηκαν εκ μέρους της ΓΔΙ. Είπαν ότι δεν είχαν χρόνο για κάτι τέτοιο. Θα ήθελα να πω ότι κατά τη γνώμη μου αυτό είναι εντελώς απαράδεκτο. Είχαν περισσότερες από 12 ώρες για να διορθώσουν τις εν λόγω τροπολογίες. Λυπάμαι πάρα πολύ που διανεμήθηκαν με εσφαλμένες πληροφορίες ως προς την ταυτότητα του εισηγητή των τροπολογιών. Το ζήτημα αφορά τις τροπολογίες 36 και 37, για τις οποίες δεν είμαι συνεισηγητής.

<SPEAKER ID=242 NAME="Πρόεδρος">
Σας ευχαριστώ πολύ που το επισημάνατε. Θα προσπαθήσουμε να εξασφαλίσουμε πως το σφάλμα θα διορθωθεί μέχρι αύριο.

<SPEAKER ID=243 NAME="Blokland">
Κύριε Πρόεδρε, κυρία Επίτροπε, θα ήθελα κατ' αρχάς να ευχαριστήσω τους συναδέλφους για την καλή συνεργασία που είχαν μαζί μου. Χάρη σε αυτή τη συνεργασία μπορέσαμε να υποβάλουμε από κοινού διάφορες τροπολογίες και να καταλήξουμε σε κοινή θέση για διάφορα ζητήματα. Αναφέρομαι στη συμβιβαστική θέση σχετικά με το πεδίο εφαρμογής της οδηγίας. Εξάλλου, θα ήθελα να ευχαριστήσω και την Ευρωπαϊκή Επιτροπή για τις πληροφορίες και τις τεχνικής φύσεως συμβουλές που μας παρείχε, κάτι που μας βοήθησε ιδιαίτερα.
<P>
Σε μια πολιτισμένη κοινωνία είναι αυτονόητο ότι η επεξεργασία των αποβλήτων θα πρέπει να γίνεται με τρόπο φιλικό προς το περιβάλλον. Στην Ευρωπαϊκή Ένωση αυτό μπορεί να γίνει μέσω της διαρκούς αύξησης του όγκου των αποβλήτων που αποτεφρώνονται παράγοντας ενέργεια. Βέβαια στη διαδικασία αυτή απαιτείται αυστηρός έλεγχος των εκπομπών επικίνδυνων ουσιών. Δεν αρκεί μόνο να αντιμετωπίσουμε τις αρνητικές επιπτώσεις στο περιβάλλον από επικίνδυνα και οργανικά απόβλητα παρά θα πρέπει η αποτέφρωση των αποβλήτων να έχει και θετικές συνέπειες για το περιβάλλον. Καθιστώντας κατά την πρώτη ανάγνωση αυστηρότερες τις προδιαγραφές περί εκπομπών επιτύχαμε μια ισορροπία μεταξύ των στόχων που μπορούν να επιτευχθούν σε τέσσερα έως επτά χρόνια από σήμερα, αφενός, και του στόχου προστασίας του περιβάλλοντος, αφετέρου.
<P>
Οι τιμές εκπομπών που προτείνονται τώρα από την Επιτροπή Περιβάλλοντος αποτελούν μια λογική συμβιβαστική λύση. Θα πρέπει βέβαια να υπογραμμίσουμε εδώ ότι διάφορα κράτη μέλη έχουν υιοθετήσει ήδη αυστηρότερες προδιαγραφές. Καλό είναι βέβαια να καθορίζονται σωστές περιβαλλοντικές προδιαγραφές, όμως αυτό δεν εξασφαλίζει και τον σεβασμό τους. Σεβασμός και συμμόρφωση είναι έννοιες που προϋποθέτουν αποτελεσματικούς ελέγχους και σωστή παρακολούθηση. Σκεφτείτε π.χ. τι θα συνέβαινε εάν καθορίζαμε θαυμάσιες προδιαγραφές σχετικά με τις εκπομπές επικίνδυνων ουσιών, όπως οι διοξίνες, αλλά αφήναμε συγχρόνως παραθυράκια που θα επέτρεπαν να αγνοούνται διάφορες υποχρεώσεις σχετικά με την παρακολούθηση των εκπομπών. Κάτι τέτοιο θα σήμαινε ότι τελικά δεν σημειώνουμε καμία πρόοδο και δεν βελτιώνεται η ποιότητα του αέρα που αναπνέουμε.
<P>
Εξάλλου, θα πρέπει να μεριμνήσουμε ούτως ώστε να μην εμφανισθούν με την πάροδο ορισμένων ετών επικίνδυνες συνέπειες για τη δημόσια υγεία επειδή δεν επιβάλαμε τη μέτρηση των εκπομπών κάποιων επικίνδυνων ουσιών. Ποιος άλλος θα ευθύνεται τότε εάν εμφανιστούν καρκίνοι ή λευχαιμίες επειδή εμείς δεν επιβάλαμε τη μέτρηση των εκπομπών επικίνδυνων ουσιών που προέρχονται από εγκαταστάσεις αποτέφρωσης αποβλήτων;
<P>
Σωστά υπογράμμισε μεταξύ άλλων και ο συνάδελφος Florenz ότι χρειάζονται σαφείς κανόνες για τις μετρήσεις. Περιμένω γι' αυτό ότι θα καταβάλουμε κάθε δυνατή προσπάθεια ούτως ώστε να εξασφαλίσουμε σωστές μεθόδους παρακολούθησης.
<P>
Όσον αφορά το πεδίο εφαρμογής της οδηγίας, διαπιστώνω με ικανοποίηση ότι καταλήξαμε σε μια καλή διατύπωση χάρη στην αποτελεσματική μας συνεργασία. Βέβαια, θα πρέπει να διαπιστώσουμε ότι με αυτή τη διατύπωση απομακρυνθήκαμε αρκετά από την πρώτη ανάγνωση, καθώς τότε είχαμε θεωρήσει ως μόνη εξαίρεση που μπορούσαμε να δεχθούμε το ακατέργαστο ξύλο.
<P>
Όσον αφορά τον ορισμό της εγκατάστασης αποτέφρωσης, δυστυχώς δεν μπορέσαμε να συμφωνήσουμε εκ των προτέρων στο σημείο αυτό. Μετά από πολλές συζητήσεις με διαφόρους συναδέλφους και την Ευρωπαϊκή Επιτροπή βρέθηκε μια απλή λύση με την τροπολογία 43, λύση η οποία πιστεύω ότι μπορεί να γίνει αποδεκτή. Εφόσον χρησιμοποιούνται απόβλητα ως υποκατάστατα πρώτης ύλης, π.χ. κατά την ανακύκλωση γυαλιού μεταξύ άλλων, η σχετική διαδικασία δεν καλύπτεται από την οδηγία. Εάν ωστόσο χρησιμοποιείται μόνο ένα τμήμα των αποβλήτων ως υποκατάστατο πρώτης ύλης, η διαδικασία εμπίπτει στο πεδίο εφαρμογής της οδηγίας.
<P>
Όσον αφορά την ανάκτηση ενέργειας από απόβλητα, θα ήθελα να σας θυμίσω ότι το Ευρωπαϊκό Κοινοβούλιο ενέκρινε πέρυσι τον Νοέμβριο ένα ψήφισμα σχετικά με την ενσωμάτωση του περιβάλλοντος στη συνολική ενεργειακή πολιτική. Το ψήφισμα αυτό ζητά να δοθεί ιδιαίτερη προσοχή στην εφαρμογή και ανάπτυξη βέλτιστων μεθόδων ανάκτησης ενέργειας. Η Επιτροπή Περιβάλλοντος συνιστά επομένως την ανάκτηση ενέργειας και κατά την αποτέφρωση των αποβλήτων.
<P>
Η Επιτροπή Περιβάλλοντος ζήτησε να γίνονται μετρήσεις αμμωνίας. Λόγω λάθους ωστόσο οι προδιαγραφές για την αμμωνία δεν μπορούν να εφαρμοστούν σε όλες τις εγκαταστάσεις. Γι' αυτό και πρότεινα χάριν συνέπειας μια προδιαγραφή για την αμμωνία στους τσιμεντοκλιβάνους και τις κοινές εγκαταστάσεις αποτέφρωσης αποβλήτων.
<P>
Όσον αφορά τους διαρκείς δειγματοληπτικούς ελέγχους για τη μέτρηση της διοξίνης, πιστεύω ότι είναι απολύτως δυνατό να πραγματοποιούνται. Μετά από την κρίση με τις διοξίνες στο Βέλγιο η χώρα αυτή εφάρμοσε μια καλή τεχνική μέτρησής τους. Για έναν μήνα συσσωρεύονται δείγματα στα οποία κατόπιν γίνονται μετρήσεις και το αποτέλεσμα αυτών των μετρήσεων δίνει μια επακριβή εικόνα των εκπομπών διοξίνης κατά τον προηγούμενο μήνα. Προφανώς αυτή η μέθοδος μέτρησης είναι καλύτερη από τη διενέργεια μετρήσεων στην τύχη δύο φορές τον χρόνο. Σύμφωνα με τους εμπειρογνώμονες η μέθοδος αυτή δεν είναι πιο δαπανηρή, καθώς η μέτρηση στο συσσωρευμένο δείγμα είναι πολύ πιο οικονομική. Η επένδυση για τον εξοπλισμό που χρειάζεται για τους συνεχείς δειγματοληπτικούς ελέγχους μπορεί να αποσβεστεί επομένως μέσα σε λίγα χρόνια.
<P>
Κατά την πρώτη ανάγνωση η πρόταση της Επιτροπής βελτιώθηκε, και μάλιστα με ευρεία συναίνεση. Αυτό δημιούργησε σημαντικές προσδοκίες στους πολίτες. Θα ήθελα να απευθύνω έκκληση στους συναδέλφους να ανταποκριθούν σε αυτές τις προσδοκίες. Μια συνεπής γραμμή του Ευρωπαϊκού Κοινοβουλίου θα βοηθήσει σημαντικά στο να κερδίσουμε την εμπιστοσύνη των πολιτών, και μάλιστα αυτών που μένουν κοντά σε εγκαταστάσεις αποτέφρωσης αποβλήτων.

<SPEAKER ID=244 LANGUAGE="FR" NAME="Grossetκte">
Κύριε Πρόεδρε, κυρία Επίτροπε, η οδηγία αυτή δεν μας ικανοποιεί καθόλου, καθώς συνεπάγεται τη σύμπτυξη δύο κειμένων εκ των οποίων το ένα αφορά την αποτέφρωση των επικίνδυνων αποβλήτων και το άλλο την αποτέφρωση των μη επικίνδυνων αποβλήτων. Το γεγονός αυτό δημιουργεί ένα πρόβλημα σε πολλά στάδια της αποτέφρωσης: στην παραλαβή των αποβλήτων, στην επεξεργασία και στη μεταφορά τους.
<P>
Μπορεί λοιπόν να αναρωτηθεί κανείς ποιο ήταν το όφελος αυτής της σύμπτυξης. Την απάντηση τη βρίσκουμε στην έκθεση του κ. Blockland, που αντιτίθεται έντονα στη βιομηχανία συναποτέφρωσης. Παρ' όλα αυτά, και εδώ είναι το παράδοξο, ο εισηγητής τάσσεται επίσης υπέρ της ανάμειξης επικίνδυνων και μη επικίνδυνων αποβλήτων. Συνεπώς, που βρίσκεται η πρόοδος για το περιβάλλον;
<P>
Επιθυμία της Ομάδας μας δεν είναι να ευνοήσει το ένα ή το άλλο είδος βιομηχανίας, γιατί και οι δύο είναι εξαιρετικά χρήσιμες για τη διαχείριση των αποβλήτων στην Ευρώπη. Πρέπει να λάβουμε υπόψη τις πρακτικές κάθε κράτους μέλους διατηρώντας την υφιστάμενη βιομηχανική ισορροπία και να δούμε πώς μπορούμε να προστατεύσουμε καλύτερα το περιβάλλον.
<P>
Αυτό ακριβώς προτείνεται στην κοινή θέση. Προτεραιότητα πρέπει να δοθεί στα όρια των εκπομπών των πιο επιβλαβών ουσιών: ΝΟx, διοξίνες, φουράνια. Αλλωστε, η κοινή θέση προτείνει για το 2007 μια οριακή τιμή ΝΟx για την αποτέφρωση των επικίνδυνων αποβλήτων, κάτι που προς το παρόν δεν υφίσταται. Όσον αφορά τις διοξίνες και τα φουράνια, οι οριακές τιμές καθίστανται υποχρεωτικές για όλα τα απόβλητα. Μέχρι σήμερα οριακές τιμές υπήρχαν μόνο για τα μη επικίνδυνα απόβλητα. Είναι συνεπώς θλιβερό το γεγονός ότι η έκθεση Blockland δεν προτείνει ρεαλιστικές λύσεις, τη στιγμή που γνωρίζουμε ότι ένας μεγάλος αριθμός οδηγιών σχετικά με τη διαχείριση των αποβλήτων δεν εφαρμόζονται ακόμη ή εφαρμόζονται πλημμελώς από τα κράτη μέλη.
<P>
Επιθυμώντας να προχωρήσουμε περαιτέρω γινόμαστε αντιπαραγωγικοί. Η επιθυμία αναθεώρησης των οριακών τιμών αυτής της οδηγίας κάθε τρία χρόνια είναι απολύτως ανέφικτη αν αναλογιστούμε τις μεγάλες επενδύσεις στις οποίες θα πρέπει να προβεί η βιομηχανία. Η βιομηχανία χρειάζεται νομική ασφάλεια και λογικά χρονικά περιθώρια.
<P>
Στην πραγματικότητα το πρόβλημα που αντιμετωπίζουμε είναι ότι στην Ευρώπη δεν έχουμε έναν σαφή ορισμό για τα απόβλητα. Ως εκ τούτου, υπάρχει μια διαρκής σύγχυση όταν πρέπει να αναθεωρήσουμε κάποιο κείμενο σχετικά με τα απόβλητα ή όταν πρέπει να διατυπώσουμε νέες προτάσεις.
<P>
Καθίσταται συνεπώς επιτακτική η ανάγκη, κυρία Επίτροπε, πλήρους αναθεώρησης της διαχείρισης των αποβλήτων στην Ευρώπη.

<SPEAKER ID=245 NAME="Lund">
Κύριε Πρόεδρε, θα ήθελα να ξεκινήσω συγχαίροντας τον κύριο Blokland για την έκθεσή του. Γνωρίζουμε πως η αποτέφρωση των αποβλήτων είναι ένας τομέας πάρα πολύ δύσκολος και πάρα πολύ τεχνικός, εντούτοις θεωρώ ότι με τη συγκεκριμένη έκθεση επιτελέσαμε έργο που αξίζει να αναγνωριστεί. Σε αντίθεση με την κυρία Grossetκte, πιστεύω πως η κοινή θέση και η έκθεση του κύριου Blokland θα αποτελέσει μια πολύ σπουδαιότερη, ουσιαστική συμβολή στην προστασία του περιβάλλοντος όσον αφορά την αποτέφρωση των αποβλήτων, είτε αναφερόμαστε σε επικίνδυνα είτε σε μη επικίνδυνα απόβλητα. Πιστεύω ότι με τη συγκεκριμένη έκθεση αποκτούμε ένα καλό εργαλείο για την πρόληψη και τον περιορισμό των περιβαλλοντικών ζημιών που προκαλεί η αποτέφρωση των αποβλήτων, ενώ παράλληλα αποκτούμε ένα καλό εργαλείο για την πρόληψη και τον περιορισμό των κινδύνων στην υγεία που αφορούν εμάς τους ανθρώπους. Υπάρχουν επίσης ορισμένα καλά μέσα που πρόκειται να χρησιμοποιηθούν. Σίγουρα θα στηρίξω την απαίτηση να οργανωθεί ένας πραγματικός σχεδιασμός της διάθεσης αποβλήτων, με διαλογή των αποβλήτων, ούτως ώστε να συνδεθεί η αποτέφρωση των αποβλήτων με τη συνολική νομοθεσία της ΕΕ για τα απόβλητα, αλλά και για να τεθεί το πρόβλημα της αποτέφρωσης στη σωστή του διάσταση στην ιεράρχηση των προτεραιοτήτων ως προς τα απόβλητα. Θεωρώ επίσης θετικό το γεγονός ότι τώρα αναφέρεται ποιες εγκαταστάσεις συμπεριλαμβάνονται στους εν λόγω κανόνες και ποιοι τύποι αποβλήτων εξαιρούνται από τον κανόνα. Όσον αφορά το άκρως ακανθώδες πρόβλημα του ορισμού των εγκαταστάσεων συναποτέφρωσης, συμπεριλαμβανομένων και των εργοστασίων τσιμέντου, θέμα για το οποίο άσκησα μεγάλη πίεση με την προοπτική των διαπραγματεύσεων πάνω στο συγκεκριμένο θέμα, θέλω να πω ότι κατά τη γνώμη μου μπορούμε να στηρίξουμε την τροπολογία 43, η οποία θεωρώ πως αποτελεί καλή συγκεκριμενοποίηση της κοινής θέσης.
<P>
Τέλος, ερχόμαστε στο βασικό σημείο της θέσπισης οριακών τιμών για τις εκπομπές στην ατμόσφαιρα και στα ύδατα - είτε μιλάμε για βαρέα μέταλλα είτε για κονιορτό, αμμωνία, διοξίνες, διοξείδιο του θείου ή άλλες επικίνδυνες ουσίες. Θεωρώ πως και σε αυτό το ζήτημα καταλήξαμε σε κάποια υπεύθυνα επίπεδα και επιτεύχθηκε μια λογική ισορροπία ανάμεσα στις κατ' εξοχήν εγκαταστάσεις αποτέφρωσης και στις εγκαταστάσεις συναποτέφρωσης. Μια ισορροπία που ελπίζω να διατηρηθεί και κατά την ψηφοφορία αύριο στην Ολομέλεια. Και πάλι σε αντίθεση με την κυρία Grossetκte, θέλω να πω ότι κατά τη γνώμη μου τα επίπεδα που θεσπίζουμε εδώ για τις εκπομπές είναι ρεαλιστικά, είναι τεχνολογικώς εφικτά, και πολύ απλά αποτελούν την κοινή πρακτική σε κάποια κράτη μέλη. Με αυτόν τον τρόπο παρέχουμε στις υπάρχουσες εγκαταστάσεις που δεν πληρούν σήμερα τις απαιτήσεις μια πολύ μεγάλη χρονική περίοδο για να προσαρμοστούν στις νέες απαιτήσεις που τώρα θεσπίζουμε. Ως εκ τούτου, ελπίζω ότι με την αυριανή ψηφοφορία θα συμβάλουμε στην επίλυση των προβλημάτων που προκαλεί η αποτέφρωση αποβλήτων στο περιβάλλον και στην υγεία, προκειμένου οι αδιανόητα τεράστιες ποσότητες αποβλήτων που δημιουργούμε κάθε μέρα που περνά να μη δημιουργήσουν μεγαλύτερες βλάβες στο περιβάλλον ή σοβαρότερα προβλήματα στην υγεία μας από ό,τι είναι απολύτως αναπόφευκτο.

<SPEAKER ID=246 LANGUAGE="SV" NAME="Paulsen">
Κύριε Πρόεδρε, ο κ. Blokland έφερε εις πέρας ένα τεράστιο έργο! Το θέμα αυτό είναι εξαιρετικά περίπλοκο. Πέραν αυτού, οι εκπρόσωποι των λόμπυ ήταν απίθανοι. Δεν μπορούσα ποτέ να πιστέψω ότι στην Ευρώπη θα ενδιαφέρονταν τόσοι πολλοί για τα απόβλητα. Θα μπορούσε κανείς να πιστέψει ότι αναφέρονταν σε χρυσό και όχι σε απόβλητα. Είναι ίσως καλό σημάδι για το μέλλον το γεγονός ότι αναπτύσσεται μια βιομηχανία στον τομέα της ανακύκλωσης που διαθέτει τέτοια επάρκεια όσον αφορά τη χρηματοδότηση, το προσωπικό και τη δυναμικότητα.
<P>
Φυσικά, η Ευρώπη πρέπει να δημιουργήσει ένα αειφόρο σύστημα για την προστασία της ατμόσφαιρας, του εδάφους και των υδάτων. Αποτελεί κοινό συμφέρον και κοινή ευθύνη. Επίσης, είναι σαφές ότι η ρύθμισή του θα πρέπει να γίνει σε κοινοτικό επίπεδο. Είναι όμως το κοινοτικό επίπεδο το σωστό επίπεδο για τόσο λεπτομερείς τεχνικές αναλύσεις όπως αυτές που καταβάλλεται προσπάθεια να γίνουν σε αυτή την οδηγία; Δεν θα ήταν προτιμότερο να ληφθούν αποφάσεις σχετικά με τα επιτρεπόμενα επίπεδα ρύπανσης για τις διάφορες ουσίες, για τα συστήματα μέτρησης, για τη διαδικασία των μετρήσεων και κατόπιν να γίνει χρήση της αρχής της επικουρικότητας; Διότι υπάρχουν τεράστιες διαφορές στον τρόπο επεξεργασίας των αποβλήτων και στον τρόπο αποτέφρωσης των αποβλήτων μαζί με μεγάλες ποσότητες βιολογικών καυσίμων μεταξύ της Βόρειας Σκανδιναβίας, όπου, συν τοις άλλοις, οι αποστάσεις για τις μεταφορές είναι μεγάλες, και των πυκνοκατοικημένων περιοχών των χωρών της Κεντρικής Ευρώπης, όπου κυριολεκτικά πρόκειται περισσότερο για ένα πρόβλημα καθαριότητας, για ένα θέμα αποτέφρωσης των αποβλήτων, παρά για την παραγωγή π.χ. θερμικής ενέργειας. Θα ήθελα να συζητήσουμε - όχι τώρα, αλλά όταν μας δοθεί η ευκαιρία - για τις δυνατότητες δημιουργίας ενός νομοθετικού πλαισίου σε αυτόν τον τομέα.

<SPEAKER ID=247 NAME="Evans, Jillian">
Κύριε Πρόεδρε, θα ήθελα και εγώ να συγχαρώ τον κ. Blokland για την έκθεσή του, η οποία θα θέσει ευρωπαϊκά πρότυπα σχετικά με την αποτέφρωση, στα οποία περιλαμβάνονται για πρώτη φορά πρότυπα για την εκπομπή διοξινών και φουρανίων. Με αυτόν τον τρόπο θα αυξηθεί ο ανταγωνισμός μεταξύ των διαφορετικών μεθόδων διάθεσης αποβλήτων, με αποτέλεσμα τη συμβολή στον τερματισμό της μεταφοράς επικίνδυνων αποβλήτων σε ολόκληρη την Ευρώπη προς αναζήτηση των πιο φθηνών εγκαταστάσεων επεξεργασίας αποβλήτων.
<P>
Καθώς προβλέπεται αύξηση της αποτέφρωσης, η ύπαρξη μιας συνεκτικής και περιεκτικής συνολικής νομοθεσίας της ΕΕ για τη διάθεση αποβλήτων και την ποιότητα του ατμοσφαιρικού αέρα είναι ζωτικής σημασίας. Πρέπει να εξετάσουμε ολόκληρη την ιεράρχηση των προτεραιοτήτων. Η αποτέφρωση ενδέχεται να αυξηθεί καθώς θα επιβάλλονται αυστηρότεροι έλεγχοι στην υγειονομική ταφή, αλλά δεν συμβαδίζει με την ανακύκλωση και με τις μεθόδους διάθεσης αποβλήτων που είναι φιλικές προς το περιβάλλον. Η κατασκευή νέων αποτεφρωτήρων είναι ένα δαπανηρό και μακροπρόθεσμο εγχείρημα, που με τη σειρά του πρέπει να προσφέρει μακροπρόθεσμη απόδοση για τους επενδυτές, ώστε να τους συμφέρει να συνεχίσουν την αποτέφρωση των αποβλήτων. Αυτό σημαίνει ότι υπάρχει κίνδυνος η ικανότητα αποτέφρωσης να υπερβεί την απαιτούμενη ενθαρρύνοντας την αποτέφρωση με σκοπό το κέρδος αντί να ενθαρρύνει τη μείωση, την ανακύκλωση και την ασφαλή επεξεργασία των αποβλήτων, που είναι και ο στόχος μας.
<P>
Το Ευρωπαϊκό Κοινοβούλιο πρέπει να προστατεύσει την υγεία και την ποιότητα ζωής των ανθρώπων που εκπροσωπούμε. Δεν υπάρχει ασφαλές όριο για την εκπομπή διοξινών. Παράλληλα, διενεργούνται περισσότερες έρευνες για τις επιπτώσεις των μικροσωματιδίων στην υγεία του ανθρώπου και στο περιβάλλον. Συνεπώς, πρέπει να διασφαλίσουμε πως θα διενεργούνται συχνοί έλεγχοι και παρακολούθηση, πως θα διατίθενται τακτικά αναλυτικές πληροφορίες στο κοινό και πως θα αναλαμβάνεται πραγματική δράση στην περίπτωση παραβίασης των κανόνων.
<P>
Η μέτρηση των εκπομπών δύο φορές το χρόνο μπορεί να παρέχει έγκαιρη ένδειξη για όσα συμβαίνουν σε μια μονάδα αποτέφρωσης καθώς και στον αέρα που αναπνέει η τοπική κοινότητα, σε αντίθεση με τη μέτρηση μία φορά κάθε δύο χρόνια, που δεν θα παρέχει καμία τέτοια ένδειξη. Συνεπώς, πρέπει να θέσουμε όσο το δυνατόν πιο υψηλά πρότυπα και να μην προβλέψουμε εξαιρέσεις που θα αποδυναμώσουν αυτή την πολύ σημαντική νομοθεσία.

<SPEAKER ID=248 LANGUAGE="NL" NAME="Meijer">
Κύριε Πρόεδρε, δεν μπορεί κανείς να ξεφορτωθεί τα απόβλητα ρίχνοντάς τα στη θάλασσα ή εκτοξεύοντάς τα στο διάστημα ή ακόμη καίγοντάς τα, έτσι απλά. Οι ουσίες που περιέχονται στα απόβλητα επιστρέφουν πάντα σε εμάς, και μάλιστα κάθε φορά πιο επικίνδυνες. Η αποτέφρωση μπορεί να προκαλέσει ασθένειες, μόλυνση του αέρα, αλλαγή του κλίματος και άνοδο του επιπέδου των θαλασσών. Τη στιγμή αυτή αποτεφρώνονται τεράστιες ποσότητες αποβλήτων, ωστόσο όχι σε ειδικές και ακριβές εγκαταστάσεις με φίλτρα καθαρισμού του καπνού που προέρχεται από την καύση. Οι εγκαταστάσεις έχουν χρόνια να εκσυγχρονιστούν. Μάλιστα ορισμένες από αυτές κλείνουν εφόσον αποδειχθεί φθηνότερη η αποτέφρωση των αποβλήτων στην τσιμεντοβιομηχανία και στους θερμοηλεκτρικούς σταθμούς. Είναι επομένως σημαντικό να καταστεί η αποτέφρωση των αποβλήτων εξίσου δαπανηρή παντού και να πληροί παντού τις ίδιες αυστηρές περιβαλλοντικές προδιαγραφές. Για πολλά ζητήματα υπάρχουν διιστάμενες απόψεις δεξιά και αριστερά, εντός και εκτός του Κοινοβουλίου. Είναι λογικό και αναμενόμενο να υπάρχουν διαφορετικές απόψεις, διότι στην κοινωνία μας αντιπροσωπεύονται διαφορετικά συμφέροντα, διαφορετικές απόψεις, διαφορετικές ομάδες. Για το ζήτημα που συζητούμε όμως τα πράγματα θα έπρεπε να είναι αλλιώς. Ο καθένας μας, πλούσιος ή φτωχός, χρειάζεται να αναπνέει, να είναι υγιής και να μην πλημμυρίζει το σπίτι του. Οι διάφορες προσπάθειες που έγιναν για να αποδυναμωθεί η οδηγία οφείλονται αποκλειστικά σε μια ανεύθυνη και κοντόφθαλμη λογική και στο κυνήγι του γρήγορου κέρδους. Τέτοιες τροπολογίες υποβιβάζουν την οδηγία σε κάποιους κανόνες που υποτίθεται ότι θα πρέπει να τηρούν αυτοί που δηλητηριάζουν το περιβάλλον και προξενούν βιβλικές καταστροφές. Η Ενωμένη Αριστερά υποστηρίζει γι' αυτό τις προτάσεις του κυρίου Blokland και ελπίζει να αποσυρθούν ή να απορριφθούν οι καταστρεπτικές τροπολογίες.

<SPEAKER ID=249 NAME="Hyland">
Κύριε Πρόεδρε, η διαχείριση των αποβλήτων κατέχει πλέον κεντρική θέση στην επίτευξη των υψηλότερων προτύπων περιβαλλοντικής προστασίας. Δυστυχώς, η καταναλωτική κοινωνία συμβάλλει σε μια συνεχή αύξηση του όγκου των οικιακών αποβλήτων. Επιπλέον, επικρατεί ολοένα και μεγαλύτερη ανησυχία όσον αφορά τα βιομηχανικά απόβλητα.
<P>
Ευτυχώς, σήμερα οι πολίτες είναι ευαισθητοποιημένοι όσον αφορά τη σημασία της προστασίας του φυσικού περιβάλλοντος, και κατά τη γνώμη μου το κοινωνικό και οικονομικό κλίμα συντελεί στην επίτευξη αυτού του στόχου. Σε προηγούμενες συζητήσεις αναφέρθηκα στην ανάγκη μείωσης των αποβλήτων: σε αυτό το σημείο σημαντικός είναι ο ρόλος των παραγωγών τροφίμων και καταναλωτικών αγαθών, κυρίως σε ό,τι αφορά τους ποικίλους τύπους συσκευασίας και τη σπουδαιότητα χρήσης προϊόντων που είναι συμβατά με την ανακύκλωση, η οποία είναι φυσικά η επιλογή που προτιμώ.
<P>
Όλοι έχουμε συνειδητοποιήσει την ανάγκη μείωσης του όγκου των αποβλήτων που αποτίθενται σε χώρους υγειονομικής ταφής. Συνεπώς, πρέπει να καταβάλλουμε κάθε προσπάθεια για να εξεύρουμε εναλλακτικές λύσεις πιο φιλικές προς το περιβάλλον. Κατά τη γνώμη μου, στο μέλλον, στον βαθμό που είναι προβλέψιμο, δεν θα είναι δυνατόν να εξαλείψουμε πλήρως τους χώρους υγειονομικής ταφής, αλλά δεν πρέπει μόνο να μειώνουμε σε συνεχή βάση τον όγκο του υλικού που μεταφέρεται σε αυτούς τους χώρους παρά και να είμαστε πιο επιλεκτικοί ως προς τα υλικά που απορρίπτουμε.
<P>
Ενώ η αποτέφρωση δέχεται έντονη αρνητική διαφήμιση και οι πρόσφατες χωροταξικές αποφάσεις στην Ιρλανδία έθεσαν βεβαίως το κρίσιμο θέμα πού θα τοποθετηθούν οι αποτεφρωτήρες, δύσκολα μπορεί κανείς να προβλέψει ένα ολοκληρωμένο πρόγραμμα διάθεσης των αποβλήτων χωρίς αποτέφρωση, κυρίως όσον αφορά τα τοξικά απόβλητα. Ως προς αυτό το σημείο, πρέπει να δοθεί προσοχή στην εύρεση χώρων όπου η εγκατάσταση δεν θα είναι επιβλαβής για το φυσικό περιβάλλον.
<P>
Τέλος, κύριε Πρόεδρε, είναι προφανές ότι χρειάζεται να γίνουν περαιτέρω τεκμηριωμένες συζητήσεις, οι οποίες θα βοηθήσουν να μετριαστούν οι ανησυχίες των πολιτών όσον αφορά τα θέματα υγείας που εγείρει η αποτέφρωση, θέματα τα οποία έχουν αντιμετωπιστεί στις εκτεταμένες έρευνες που διενήργησαν διάφορα κράτη μέλη καθώς και χάρη στην εμπειρία που αποκτήθηκε από τις πολλές πλέον σύγχρονες εγκαταστάσεις που λειτουργούν σήμερα σε ολόκληρη την Ευρώπη.

<SPEAKER ID=250 NAME="Liese">
Κύριε Πρόεδρε, κυρία Επίτροπε, αξιότιμοι κυρίες και κύριοι, αρχικά θα ήθελα να ευχαριστήσω τον εισηγητή για την εργασία του. Η παρούσα σύσταση για τη δεύτερη ανάγνωση είναι μια νομοθετική πράξη πολύ σημαντική για το περιβάλλον, αλλά και τη βιομηχανία της Ευρωπαϊκής Ένωσης. Αυτό το βλέπουμε από τον μεγάλο αριθμό επιστολών που λαμβάνουμε από τις περιβαλλοντικές ενώσεις, αλλά και από τη βιομηχανία, με πρώτη φυσικά την τσιμεντοβιομηχανία, καθώς και από πολλούς άλλους κλάδους, όπως τις βιομηχανίες επεξεργασίας ξυλείας, χάρτου, μετάλλων κ.λπ.. Νομίζω ότι πρέπει να θεωρήσουμε σημαντικά όλα τα επιχειρήματα, και των περιβαλλοντικών οργανώσεων, αλλά και της βιομηχανίας, επειδή και αυτή προέβαλε επιχειρήματα, όχι μόνο οικονομικά, αλλά και περιβαλλοντικού χαρακτήρα. Αυτό πρέπει να το λάβουμε σοβαρά υπόψη.
<P>
Δεν συνιστούν όλες ανεξαιρέτως οι τροπολογίες, που ίσως είναι καλοπροαίρετες ως προς το περιβάλλον, πραγματική βελτίωση της σημερινής κατάστασης. Πιστεύω ότι αυτό μπορούμε να το δείξουμε αναφέροντας ως παράδειγμα μερικές τροπολογίες που υποβλήθηκαν στην επιτροπή σχετικά με τη συναποτέφρωση και έχουν υποβληθεί και τώρα στην Ολομέλεια. Αν περιορισθεί η συναποτέφρωση ασφαλώς και δεν διασφαλίζεται ότι βασικά θα επιτευχθεί αυτό που θέλουμε από άποψη περιβαλλοντικής πολιτικής. Ως γνωστόν, θέλουμε κυρίως και εξοικονόμηση ορυκτών καυσίμων. Αν θέσουμε εδώ τα εμπόδια με εσφαλμένο τρόπο δεν πρόκειται να επιτύχουμε τον σωστό από τη σκοπιά της περιβαλλοντικής πολιτικής στόχο.
<P>
Γι' αυτό, η Ομάδα μας απορρίπτει τις τροπολογίες που υπέβαλαν εκ νέου ο κ. Blokland, η Ομάδα των Πρασίνων και άλλοι. Νομίζω όμως ότι υπάρχουν μερικές τροπολογίες που είχαν εγκριθεί στην επιτροπή και τις οποίες μπορεί κανείς να υποστηρίξει χωρίς τύψεις, προκειμένου να βελτιωθεί η κοινή θέση. Υπέβαλα π.χ. στην Επιτροπή Περιβάλλοντος, Δημόσιας Υγείας και Πολιτικής των Καταναλωτών μια τροπολογία σχετικά με τα οξείδια του αζώτου και τη συναποτέφρωση που είναι, τουλάχιστον ως προς τις νέες εγκαταστάσεις, κάπως πιο φιλόδοξη από τις σκέψεις του Συμβουλίου. Πιστεύω ότι αυτό είναι ρεαλιστικό, και το ίδιο υποστηρίζει συγκαλυμμένα και η εμπλεκόμενη βιομηχανία. Γι' αυτό θα έπρεπε στο εν λόγω ζήτημα να είμαστε κάπως πιο επιθετικοί. Πιστεύω λοιπόν ότι είμαστε στον σωστό δρόμο αποδεχόμενοι πολλά από όσα αποφασίστηκαν στην επιτροπή, σε καμία περίπτωση όμως κάτι που ξεπερνά τα όριά τους.

<SPEAKER ID=251 NAME="Bowe">
Κύριε Πρόεδρε, κατ' εξαίρεση απόψε δεν παρεμβαίνω εξ ονόματος της Ομάδας του Ευρωπαϊκού Σοσιαλιστικού Κόμματος για τον κύριο λόγο ότι οι απόψεις μου σχετικά με αυτή την οδηγία είναι αμετάκλητες. Πιστεύω μάλιστα ότι ο κ. Blokland εκπόνησε μια λάθος έκθεση σε λάθος χρονική στιγμή για λάθος λόγους.
<P>
Δεν έχει περάσει πολύς καιρός που ασχοληθήκαμε με αυτό το θέμα και θεσπίσαμε ένα σύνολο κανόνων κατάλληλων για την κατάσταση αυτή. Μάλιστα ο κ. Blokland φαινόταν ευχαριστημένος τότε και δεν διαμαρτυρήθηκε. Έχοντας αναλάβει μια εργασία, ο κ. Blokland παρουσίασε μια νέα και αναθεωρημένη έκθεση, που σίγουρα ξεπέρασε οτιδήποτε είχαμε κάνει προηγουμένως. Δεν μπορούμε να πούμε ότι είναι όλη εσφαλμένη. Πράγματι, παρουσιάζονται πολλές λογικές προτάσεις σε τομείς όπου η τεχνολογία καθιστά εφικτή την πρόοδο. Αλλά, ειλικρινά, δεν μπορούμε να ευελπιστούμε ότι θα δώσουμε στη βιομηχανία ένα τελείως νέο σύνολο κανόνων τόσο γρήγορα, όταν τους είχαμε παρουσιάσει ένα σύνολο κανόνων μόλις πριν από ένα ή δύο περίπου χρόνια, το οποίο έπρεπε να εφαρμόσουν. Πρέπει να περιμένουμε ότι θα χρειαστεί χρόνος για την υλοποίηση της εν λόγω έκθεσης.
<P>
Επίσης, ο κ. Blokland ξεπέρασε κατά πολύ τις οδηγίες που του δόθηκαν. Πιο συγκεκριμένα, το πεδίο εφαρμογής αυτής της πρότασης προχωρά πολύ μακρύτερα από τις προηγούμενες οδηγίες και περικλείει στη νομοθετική πτυχή του παρά πολλές διεργασίες, οι οποίες απαιτούν τη θέσπιση χωριστής νομοθεσίας και οι οποίες πρέπει να ρυθμιστούν ξεχωριστά επειδή διαφέρουν ως προς τη φύση τους από την απλή διαδικασία της καύσης.
<P>
Εάν θέλει κανείς να είναι επιεικής με αυτή την οδηγία, μπορεί να την περιγράψει ως καλή εν μέρει, όπως το αυγό του εφημέριου. Δυστυχώς, εξαιτίας αυτού του γεγονότος η περιβαλλοντική πολιτική θα αποκτήσει άσχημο όνομα. Δεν θα πρέπει συνέχεια να εκδίδουμε κανονισμούς για τους αποτεφρωτήρες. Θα πρέπει να αναζητούμε τρόπους για να αποφύγουμε την αποτέφρωση πρώτα απ' όλα. Στόχος του Κοινοβουλίου όσον αφορά τη στρατηγική διαχείρισης αποβλήτων δεν είναι να καθιστά όλο και πιο αυστηρούς τους κανόνες για τις υφιστάμενες μονάδες αποτέφρωσης, αλλά να αλλάξει τον ρόλο της διαχείρισης αποβλήτων, να αλλάξει το είδος της διαχείρισης αποβλήτων που χρησιμοποιούμε. Στα επόμενα χρόνια θα ήταν προτιμότερο να επικεντρώσουμε τις προσπάθειές μας στην ανακύκλωση, στην αξιοποίηση και σε άλλες μεθόδους μείωσης του όγκου των αποβλήτων, διαφορετικά πολύ σύντομα θα αντιμετωπίσουμε ξανά το ίδιο πρόβλημα.

<SPEAKER ID=252 LANGUAGE="EN" NAME="Davies">
Κύριε Πρόεδρε, σίγουρα συμφωνώ με την τελευταία σύνοψη του κ. Bowe. Παρ' όλο που η κοινή θέση επιβάλλει αυστηρούς ελέγχους στις επιτρεπόμενες εκπομπές από τους αποτεφρωτήρες αποβλήτων, ξέρω ότι κάθε φορά που διατυπώνονται στη χώρα μου προτάσεις για την κατασκευή τέτοιου είδους αποτεφρωτήρων ο κόσμος ξεσηκώνεται και δεν εμπιστεύεται τους ισχυρισμούς του φορέα εκμετάλλευσης, αντίδραση την οποία συμμερίζομαι ως έναν βαθμό. Συνεπώς, εγώ και πολλοί συνάδελφοί μου θα υποστηρίξουμε τις περισσότερες τροπολογίες του κ. Blokland, επειδή θέλουμε όσο το δυνατό πιο υψηλά πρότυπα. Δεν έχω κανένα απολύτως πρόβλημα αν αποδειχθεί ότι αυτά είναι δύσκολο να επιτευχθούν από τεχνική άποψη - κανένα πρόβλημα, επειδή η Βρετανία κατέχει ένα επαίσχυντο ρεκόρ έχοντας το χαμηλότερο ποσοστό ανακύκλωσης οικιακών αποβλήτων στην Ευρώπη και έχει μεγάλα περιθώρια βελτίωσης. Πολλοί από εμάς πιστεύουμε ότι οποιαδήποτε κυβέρνηση της χώρας μας θα ενθαρρύνει την κατασκευή αποτεφρωτήρων αποβλήτων ως εναλλακτική λύση για την ενθάρρυνση άλλων εναλλακτικών λύσεων. Θα ήταν μια περίπτωση "παράδοσης στην πυρά» που θα εξαφάνιζε τις λύσεις αυτές από τα μάτια μας και από το μυαλό μας, προσέγγιση που είναι κατά τη γνώμη μου εσφαλμένη. Θα πρέπει να επικεντρωθούμε στη μείωση των αποβλήτων και στην ανακύκλωση των υπολειμμάτων αφήνοντας τους αποτεφρωτήρες ως ύστατη λύση.

<SPEAKER ID=253 NAME="McKenna">
Κύριε Πρόεδρε, θα ήθελα και εγώ να ευχαριστήσω τον κ. Blokland για την έκθεσή του, η οποία προσπαθεί να βελτιώσει την πρόταση της Επιτροπής, καθώς και τους συντάκτες των άλλων τροπολογιών, που κάνουν και αυτοί το ίδιο. Όμως, η αποτέφρωση πρέπει να θεωρηθεί ύστατη λύση και - όπως ήδη έχει αναφερθεί - τα βασικά για τα οποία θα πρέπει να αγωνιστούμε είναι η μείωση, η ανακύκλωσή και η αξιοποίηση των αποβλήτων. Απλά αναρωτιέμαι για τη δήλωση του κ. Bowe σχετικά με την ανάγκη μείωσης, ανακύκλωσης και αξιοποίησης των αποβλήτων. Αραγε θα διατηρήσει την ίδια θέση όταν θα συζητά για την οδηγία σχετικά με τις συσκευασίες; Θα έχει ενδιαφέρον να δούμε αν θα τηρήσει τότε τις αρχές του.
<P>
Το μόνο πράγμα που κάνει η αποτέφρωση, όπως είπε η κ. Evans, είναι να ενθαρρύνει την ανάγκη για περισσότερα απόβλητα. Εάν δεν υπάρχουν αρκετά απόβλητα ώστε να λειτουργούν οι αποτεφρωτήρες αυτή η λύση δεν θα είναι οικονομικά βιώσιμη. Επίσης, πρέπει να θυμόμαστε ότι τα απόβλητα δεν εξαφανίζονται. Μετατρέπονται σε διοξίνες και σε τοξική στάχτη - τι θα κάνετε με αυτά; Στην Ιρλανδία ορισμένοι φορείς εκμετάλλευσης προτείνουν να χρησιμοποιούνται ως οικοδομικά υλικά. Ποιες θα είναι οι μακροπρόθεσμες επιπτώσεις αυτού του γεγονότος; Στην Ιρλανδία, άσχετα με όσα είπε ο συνάδελφός μου κ. Hyland, κατέχουμε ένα απαίσιο ρεκόρ όσον αφορά τη διαχείριση αποβλήτων. Έχουμε ένα από τα υψηλότερα ποσοστά υγειονομικής ταφής στην Ευρώπη. Τώρα φαίνεται ότι η κυβέρνηση περνά από την υγειονομική ταφή στην αποτέφρωση, η οποία παρουσιάζεται ως η πράσινη επιλογή. Λένε: "μετατρέπουμε τα απόβλητα σε ενέργεια - δεν είναι θαυμάσιο;", ενώ στην πραγματικότητα προσπαθούν να εξαπατήσουν την κοινή γνώμη ώστε να πιστέψει ότι αυτό είναι σωστό από οικολογική άποψη. Η πρόσφατη δικαστική υπόθεση στην Ιρλανδία, όπου η απόφαση ήταν αρνητική σχετικά με την εγκατάσταση ενός αποτεφρωτήρα σε γεωργική περιοχή, έχει παρά πολύ μεγάλη σημασία. Είναι πολύ σημαντικό να κάνουμε σωστά τις ενέργειές μας εξετάζοντας πρώτα και κύρια τη διαχείριση των αποβλήτων. Η πρόταση από οποιαδήποτε κυβέρνηση για τη χρησιμοποίηση αποτεφρωτήρων αντί της υγειονομικής ταφής αποβλήτων είναι τελείως ασύνετη. Θα πρέπει να εξετάσουμε τις βασικές αιτίες που οδηγούν πρώτα απ' όλα στην παραγωγή αποβλήτων.

<SPEAKER ID=254 NAME="Seppδnen">
) Αξιότιμε κύριε Πρόεδρε, στις τροπολογίες της Επιτροπής Περιβάλλοντος, Δημόσιας Υγείας και Πολιτικής των Καταναλωτών επισημαίνεται γενικά το υψηλό επίπεδο περιβαλλοντικής προστασίας, και για τον λόγο αυτό πολλές από τις συγκεκριμένες τροπολογίες είναι αποδεκτές. Ωστόσο, οι διάφορες χώρες διαθέτουν διαφορετική υποδομή διαχείρισης και αποτέφρωσης των αποβλήτων, και κατά συνέπεια οι ίδιες διατάξεις δεν είναι στην πραγματικότητα ταυτόσημες για όλους. Στη Φινλανδία και σε άλλες χώρες η ταξινόμηση των αποβλήτων κοντά στον χώρο παραγωγής τους έχει εξελιχθεί πολύ. Έτσι, εμείς δεν αποτεφρώνουμε ανάμεικτα απόβλητα, όπως συμβαίνει σε άλλες χώρες. Ανάμεικτη καύση σημαίνει κακή περιβαλλοντική πολιτική. Μετά την ταξινόμησή τους τα απόβλητα μπορούν να αποτεφρωθούν αποτελεσματικά στην επονομαζόμενη συναποτέφρωση, μαζί με άλλα καύσιμα. Οι τροπολογίες της Επιτροπής Περιβάλλοντος ταυτίζουν αυθαίρετα τη μεικτή αποτέφρωση με τη συναποτέφρωση. Αυτό συνεπάγεται έμμεσες οικονομικές συνέπειες οι οποίες θα μειώσουν λογικά το επίπεδο περιβαλλοντικής προστασίας στις χώρες που εφαρμόζουν το σύστημα ταξινόμησης των αποβλήτων. Αυτός είναι και ο λόγος που δεν πρέπει να αποδεχθούμε τις τροπολογίες 14, 17, 18 και 27. Τέλος, θα ήθελα να παρατηρήσω ότι δεν πρέπει να προκρίνουμε από πλευράς ανταγωνισμού το λόμπυ του κλάδου της τσιμεντοβιομηχανίας σε σύγκριση με τις πραγματικές εγκαταστάσεις προβληματικών αποβλήτων.

<SPEAKER ID=255 NAME="Jackson">
Πολιτικής των Καταναλωτών.- (ΕΝ) Κύριε Πρόεδρε, συμφωνώ με την κ. Grossetκte και την κ. Paulsen και - μάλλον ανησυχητικό και για τους δυο μας - με τον κ. Bowe. Ωστόσο, θα ήθελα να κάνω μια συγκεκριμένη παρατήρηση σχετικά με ένα προειδοποιητικό μήνυμα που εστάλη στο Ηνωμένο Βασίλειο από τον αγροτικό τομέα, κυριολεκτικά τις τελευταίες ημέρες. Ατομα με συμφέροντα στον αγροτικό τομέα επικοινώνησαν με ευρωβουλευτές του Ηνωμένου Βασιλείου εκφράζοντας σοβαρές ανησυχίες μήπως η οδηγία για τους αποτεφρωτήρες εφαρμοστεί σε όλους τους αποτεφρωτήρες που βρίσκονται σε γεωργικές εκμεταλλεύσεις στο Ηνωμένο Βασίλειο. Λέγεται ότι υπάρχουν αρκετές χιλιάδες αποτεφρωτήρες τέτοιου είδους και η εφαρμογή των ελέγχων που περιγράφονται σε αυτή την οδηγία θα έχει ως αποτέλεσμα την αύξηση του κόστους λειτουργίας κάθε αποτεφρωτήρα κατά £200.000, όπως εκτιμάται. Συνήθως αυτοί οι αποτεφρωτήρες χρησιμοποιούνται για τα ζωικά απόβλητα του αγροτικού τομέα καθώς και για τη διάθεση κενών δοχείων παρασιτοκτόνων με ρυθμό μικρότερο από 50 kg ανά ώρα. Και οι δύο διαδικασίες πληρούν τα κριτήρια της βέλτιστης εφαρμόσιμης περιβαλλοντικής επιλογής και είναι αποδεκτές από τους περιβαλλοντικούς επιθεωρητές του Ηνωμένου Βασιλείου.
<P>
Δεν έχει ζητηθεί καμία εξαίρεση γι' αυτούς σύμφωνα με το άρθρο 2, παράγραφος 2, ενώ η παύση της λειτουργίας των αποτεφρωτήρων μετά τη θέση σε ισχύ της οδηγίας θα προκαλέσει τεράστια προβλήματα κόστους και διάθεσης των ζωικών αποβλήτων για τους γεωργούς του Ηνωμένου Βασιλείου.
<P>
Η ερώτηση που θα θέσω στην κ. Επίτροπο, η οποία ελπίζω ότι θα μπορεί να μου απαντήσει όταν έρθει, είναι η εξής: αφού δεν έχουμε ζητήσει εξαίρεση προκειμένου να ληφθούν υπόψη αυτοί οι αποτεφρωτήρες γεωργικών εκμεταλλεύσεων, μήπως η Επιτροπή δεν γνώριζε μέχρι τώρα αυτή τη δυσκολία; Έλαβαν μήπως διαμαρτυρίες από Υπουργούς του Ηνωμένου Βασιλείου; Μπορεί η κ. Επίτροπος να μας πει πότε ενδέχεται να δοθεί η ευκαιρία αναθεώρησης της οδηγίας ώστε να συμπεριληφθούν αυτές οι εξαιρέσεις - υποθέτοντας ότι το Κοινοβούλιο θα συμφωνήσει κάποτε με αυτές - και κατά πόσον πιστεύει ότι μια τέτοια εξαίρεση σχετικά με τα ζωικά απόβλητα και την καύση των κενών δοχείων παρασιτοκτόνων σε αποτεφρωτήρες που βρίσκονται σε γεωργικές εκμεταλλεύσεις έχει πιθανότητες να γίνει αποδεχτή;
<P>
Έχω ενημερώσει την κ. Επίτροπο γι' αυτές τις ερωτήσεις.

<SPEAKER ID=256 NAME="Myller">
) Αξιότιμε κύριε Πρόεδρε, η διαχείριση των αποβλήτων και η πολιτική για τα απόβλητα στο σύνολό της διαμορφώνουν ένα ολοένα σημαντικότερο τμήμα της περιβαλλοντικής πολιτικής της ΕΕ. Προκειμένου η δράση μας να είναι συνετή και ορθή θα πρέπει να ενθυμούμαστε όσα συζητήθηκαν ήδη εδώ, δηλαδή την ιεράρχηση των προτεραιοτήτων ως προς τα απόβλητα: την πρόληψη παραγωγής αποβλήτων, την ανακύκλωση, την αποτέφρωση με αξιοποίηση της προκύπτουσας ενέργειας και την τελική διάθεση. Η πρόταση της Επιτροπής δεν ανταποκρίνεται σε όλα της τα σημεία σε αυτό το σκεπτικό, αλλά ξεκινά μάλλον από την άποψη ότι όλα μπορούν και όλα επιτρέπεται να αποτεφρωθούν. Η Επιτροπή Περιβάλλοντος, Δημόσιας Υγείας και Πολιτικής των Καταναλωτών αύξησε στη δεύτερη ανάγνωση τις τροπολογίες οι οποίες είναι απαραίτητες για την προώθηση της ιεράρχησης των προτεραιοτήτων στην κοινή θέση. Ελπίζω μάλιστα ότι οι απόψεις αυτές θα εγκριθούν και κατά την αυριανή ψηφοφορία. Ελπίζω ακόμη ότι η υποστήριξη αυτής της πρότασης, η οποία έτυχε ευρείας αποδοχής στην επιτροπή, θα διευκολύνει την αποτέφρωση των αποβλήτων που παράγει η βιομηχανία χάρτου και χαρτοπολτού στον τόπο παραγωγής τους. Τα απόβλητα αυτά είναι σημαντική πηγή ενέργειας όχι μόνο για τις ίδιες τις βιομηχανικές εγκαταστάσεις, αλλά και για τις γύρω κοινότητες.
<P>
Επειδή η ιεράρχηση των προτεραιοτήτων ως προς τα απόβλητα πραγματοποιείται με πολύ διαφορετικούς τρόπους στα διάφορα κράτη μέλη και επειδή στις περισσότερες χώρες αποτεφρώνονται στην ίδια μονάδα αποτέφρωσης τόσο τα επικίνδυνα όσο και τα μη επικίνδυνα απόβλητα, αυτό που πραγματικά χρειάζεται είναι η θέσπιση αυστηρών κανόνων. Ωστόσο, σε χώρες όπως η Φινλανδία, όπου η ανακύκλωση των αποβλήτων πραγματοποιείται αρκετά καλά και οι οποίες γνωρίζουν ποια απόβλητα αποτεφρώνονται πού, οι αυστηρότερες υποχρεώσεις μετρήσεων δεν βελτιώνουν την κατάσταση του περιβάλλοντος, αλλά, αντιθέτως, ενδέχεται να την επιδεινώσουν, επειδή η καύση των αποβλήτων δεν μπορεί να γίνει σε μικρές εγκαταστάσεις αποτέφρωσης, και κατά συνέπεια αυξάνονται οι μεταφορικές αποστάσεις. Εντούτοις, όσον αφορά τη μείωση των ατμοσφαιρικών ρύπων, είναι απαραίτητο οι εξαιρέσεις στους αυστηρούς κανόνες να εφαρμόζονται μόνον στην περίπτωση που ο αρμόδιος για την αποτέφρωση φορέας μπορεί πραγματικά να αποδείξει ότι οι ρύποι που εκπέμπονται στην ατμόσφαιρα δεν υπερβαίνουν τα επιτρεπτά όρια.

<SPEAKER ID=257 NAME="Pohjamo">
) Αξιότιμε κύριε Πρόεδρε, ο σκοπός της οδηγίας σχετικά με την αποτέφρωση των αποβλήτων είναι καλός, όμως νομίζω ότι κατά την προετοιμασία της αναλωθήκαμε υπερβολικά σε λεπτομέρειες. Προσωπικά ανησυχώ περισσότερο για την επονομαζόμενη συναποτέφρωση των αποβλήτων. Τα αστικά απόβλητα που έχουν υποβληθεί σε διαδικασία διαλογής και τα στρώματα ινωδών φυτικών αποβλήτων που δημιουργούνται, μεταξύ άλλων, από τις διαδικασίες του δασικού βιομηχανικού κλάδου αποτελούν καλό καύσιμο για πολλούς σταθμούς παραγωγής ενέργειας, σε συνδυασμό πάντοτε με άλλα καύσιμα. Ωστόσο, στο σχέδιο αυτό ζητείται η λήψη συνεχών, δαπανηρών, εν μέρει αδύνατων και από περιβαλλοντικής άποψης διόλου αναγκαίων μετρήσεων για εγκαταστάσεις που πραγματοποιούν συναποτεφρώσεις χωρίς περιβαλλοντικούς κινδύνους. Το τελικό αποτέλεσμα αντιβαίνει στις αρχικές επιδιώξεις: τα μη επικίνδυνα απόβλητα που έχουν ήδη υποστεί διαδικασία διαλογής και συνιστούν κατάλληλη καύσιμη ύλη για τους σταθμούς παραγωγής ενέργειας θα καταλήξουν στους χώρους ταφής, αυξάνοντας τις εκπομπές μεθανίου, ή θα πρέπει να μεταφέρονται εκατοντάδες χιλιόμετρα μακριά σε μεγάλες εγκαταστάσεις αποτέφρωσης, ρυπαίνοντας το περιβάλλον.
<P>
Στην έκθεση υπάρχουν πολλές προβληματικές τροπολογίες. Κατά τη γνώμη μου, είτε θα πρέπει να αναπεμφθεί το θέμα στην επιτροπή είτε να διατηρηθεί στις βασικές της αρχές η κοινή θέση του Συμβουλίου.

<SPEAKER ID=258 NAME="Αλυσανδράκης">
Κύριε Πρόεδρε, κύριοι συνάδελφοι, είναι θετική η προσπάθεια να καθοριστούν όρια στις ρυπογόνες ουσίες που προκύπτουν από την αποτέφρωση των αποβλήτων, καθώς και συγκεκριμένες διαδικασίες ελέγχου. Πράγματι, δεν είναι επιτρεπτό να μεταφέρεται η ρύπανση από τον αέρα στο νερό και το έδαφος. Η οδηγία κάνει θετικά βήματα στην κατεύθυνση αυτή.
<P>
Παρόλα αυτά, τα εγγενή προβλήματα της αποτέφρωσης παραμένουν, αφού η ίδια η διαδικασία της καύσης παράγει νέες τοξικές ουσίες, ανάμεσά τους και διοξίνες. Αυτό ισχύει ακόμη περισσότερο για τα οικιακά απορρίμματα τα οποία πριν από την καύση τους περιέχουν αμελητέες ποσότητες τοξικών ουσιών. Έτσι η ενιαία αντιμετώπιση επικίνδυνων και μη αποβλήτων κάνει το πρόβλημα πολύ μεγαλύτερο. Επιπλέον, το κόστος εγκατάστασης και λειτουργίας των μονάδων καύσης παραμένει πολλαπλάσιο των μονάδων μηχανικής ανακύκλωσης και υγειονομικής ταφής. Εν ολίγοις, με την προς συζήτηση νομοθετική πρόταση δεν λύνονται τα εγγενή προβλήματα της αποτέφρωσης ως μεθόδου διαχείρισης των αποβλήτων.

<SPEAKER ID=259 NAME="Korhola">
) Αξιότιμε κύριε Πρόεδρε, ευχαριστώ τον κ. Blokland για την παρούσα έκθεση, η αποστολή του οποίου ήταν εξαιρετικά δύσκολη. Η θέσπιση της περιβαλλοντικής νομοθεσίας για ολόκληρη την Ευρώπη είναι ένα απαιτητικό εγχείρημα, και αυτό γιατί οι συνθήκες στα κράτη μέλη αποκλίνουν μεταξύ τους σημαντικά. Εγώ προέρχομαι από μια χώρα όπου η πολιτική για τα απόβλητα που είχε ήδη επιλεγεί στο παρελθόν ευθυγραμμίζεται σε εντυπωσιακό βαθμό με την αντίστοιχη πολιτική της ΕΕ. Όπως ακούσατε απόψε, μόνο η Φινλανδία έχει προχωρήσει στην εφαρμογή κάθε είδους αποτελεσματικής πρακτικής σχετικά με το θέμα. Για τον λόγο αυτό είναι λυπηρό να παρατηρούμε ότι οι ίδιοι μηχανισμοί που είναι απαραίτητοι για την καθοδήγηση των χωρών που διαχειρίζονται πλημμελώς το θέμα των αποβλήτων τους υποχρεώνουν παράλληλα σε οπισθοδρόμηση άλλες χώρες, που έχουν πραγματοποιήσει βήματα προόδου στο θέμα. Τα πράγματα θα έπρεπε να είναι διαφορετικά. Η συνάδελφος κυρία Paulsen είχε δίκιο: σε αυτό ακριβώς το σημείο πρέπει να τηρήσουμε την αρχή της εγγύτητας.
<P>
Εάν για τη χρησιμοποίηση καυσίμων που προέρχονται από απόβλητα ορίζονται καταχρηστικά αυστηρότερες απαιτήσεις σε ό,τι αφορά τις εκπομπές από ό,τι για τα υπόλοιπα καύσιμα, τότε θα πάψουν να χρησιμοποιούνται τα καύσιμα που έχουν ταξινομηθεί ως απόβλητα. Για τα απόβλητα που με την καύση τους παράγουν ενέργεια δεν υπάρχει εναλλακτική χρήση εκτός από την απόθεσή τους στους χώρους ταφής. Η διαδικασία αυτή αυξάνει τον σχηματισμό μεθανίου, που παράγεται κατά την αποσύνθεση του οργανικού αποβλήτου, και εντείνει το φαινόμενο του θερμοκηπίου. Τούτο ισχύει ιδιαίτερα στην περίπτωση της καύσης αθώων ινωδών φυτικών αποβλήτων που δημιουργούνται κατά την παραγωγή χάρτου και χαρτοπολτού. Ασφαλώς, είναι σημαντικό το Κοινοβούλιο να διορθώσει στο σημείο αυτό την πρόταση οδηγίας, σύμφωνα με την τροπολογία αριθ. 4 της επιτροπής.
<P>
Η Επιτροπή Περιβάλλοντος, Δημόσιας Υγείας και Πολιτικής των Καταναλωτών ενέκρινε προτάσεις η υλοποίηση των οποίων θα δυσχεράνει την οικολογική συναποτέφρωση. Μεταξύ άλλων, απαιτείται η ανώτατη τιμή εκπομπών ενός καθαυτού καυσίμου συναποτέφρωσης - όχι δηλαδή αποβλήτου - να ισούται με την ανώτατη τιμή εκπομπών που προκύπτει από την αποτέφρωση αποβλήτων, παρ' όλο που, σύμφωνα με τη νομοθεσία της ΕΕ, στους σταθμούς παραγωγής ενέργειας το ίδιο καύσιμο μπορεί να εκπέμπει περισσότερους ρύπους στην ατμόσφαιρα λόγω καύσεως. Το δεύτερο παράδειγμα αφορά την απαίτηση για διαρκείς μετρήσεις των επιπέδων αμμωνίας στα καυσαέρια. Αυτό αυξάνει κατά κόρον τις δαπάνες για μετρήσεις χωρίς να προσφέρει κανένα περιβαλλοντικό πλεονέκτημα, επειδή ακριβώς η υποχρέωση διεξαγωγής μετρήσεων δεν περιορίζεται μόνο στις εγκαταστάσεις εκείνες όπου μπορεί να υπάρξουν γενικά εκπομπές αμμωνίας. Οι επενδύσεις οι οποίες δεν προσφέρουν υπεραξία από την άποψη του περιβάλλοντος δεν αποτελούν επωφελείς επενδύσεις για το περιβάλλον.

<SPEAKER ID=260 LANGUAGE="FR" NAME="Caudron">
Κύριε Πρόεδρε, κύριε εισηγητή, αγαπητοί συνάδελφοι, η διαχείριση των αποβλήτων είναι κάτι πολύπλοκο. Η συζήτηση μάς το αποδεικνύει εκ νέου και η δράση των λόμπυ είναι ιδιαιτέρως σημαντική.
<P>
Γι' αυτόν τον λόγο εγκρίνω τη στάση της Ευρωπαϊκής Ένωσης, η οποία υιοθετεί μια γενική στρατηγική σε σχέση με αυτή την ύψιστη περιβαλλοντική και υγειονομική πρόκληση. Ωστόσο, προσωπικά ανέκαθεν ανησυχούσα ιδιαίτερα βλέποντας ότι η αποτέφρωση επικινδύνων και μη επικινδύνων αποβλήτων εμπίπτουν στο ίδιο νομοθετικό πλαίσιο και έχω ήδη εκφράσει την άποψή μου επ' αυτού στην πρώτη ανάγνωση. Πολλοί βουλευτές αποφάσισαν υπέρ της συναποτέφρωσης. Νομίζω ότι σήμερα πρέπει να αγωνιστούμε προκειμένου να αποφευχθεί η αποδυνάμωση των προδιαγραφών των εκπομπών που σχετίζονται με τα επικίνδυνα απόβλητα.
<P>
Στην πραγματικότητα ο όγκος των προς αποτέφρωση αποβλήτων θα αυξηθεί σημαντικά. Γίνεται λόγος για 31 εκατομμύρια τόνους για το 1990, ενώ φέτος θα πρέπει να πλησιάζουμε τα 60 εκατομμύρια τόνους, και η αποτέφρωση των αποβλήτων προκαλεί, όπως όλοι ανέφεραν, εκπομπές ιδιαίτερα επικίνδυνων ουσιών στην ατμόσφαιρά και στο έδαφος.
<P>
Η συζήτηση αποκρυσταλλώθηκε ως προς τη συναποτέφρωση. Θεωρώ ότι το μέγιστο όριο που έχει οριστεί στο 40% είναι υπερβολικά υψηλό, αλλά θέλω πρωτίστως να επιμείνω εν συντομία στο γεγονός ότι η γενίκευση της εκμετάλλευσης των επικίνδυνων αποβλήτων μέσω της συναποτέφρωσης ενέχει τον κίνδυνο να συμβιβαστούμε με την παραγωγή τέτοιων αποβλήτων, και υπάρχει πράγματι ένας εξαιρετικά μεγάλος κίνδυνος να ακούσουμε αύριο ότι οι επενδύσεις πραγματοποιήθηκαν προκειμένου να δημιουργηθούν συναποτεφρωτήρες που θα πρέπει τώρα να καταστούν αποδοτικοί, γεγονός που θα οδηγήσει στον πολλαπλασιασμό του όγκου των μεταφορών επικίνδυνων υλικών, με όλους τους κινδύνους που συνεπάγεται αυτό.
<P>
Εν κατακλείδι, για να ολοκληρώσω, υπενθυμίζω ότι πρέπει να επιβάλλουμε κυρώσεις για τις παραβάσεις, και ίσως ακόμη να βοηθήσουμε τους τοπικούς φορείς που θεσπίζουν κανονιστικές ρυθμίσεις για τους αποτεφρωτήρες τους οικιακών αποβλήτων, και πρέπει να επιμείνουμε, το επισημαίνω, στο γεγονός ότι δική μας προτεραιότητα είναι και πρέπει να παραμείνει η πρόληψη αυτών των αποβλήτων και η ανακύκλωσή τους στο μέτρο που αυτό είναι δυνατό.

<SPEAKER ID=261 LANGUAGE="DE" NAME="Mόller, Emilia Franziska">
Κύριε Πρόεδρε, αξιότιμοι κυρίες και κύριοι, η φιλική προς το περιβάλλον απομάκρυνση των αποβλήτων και η αξιοποίησή τους με τις πιο νέες τεχνολογίες για την παραγωγή ενέργειας είναι σύγχρονη και σκόπιμη, αυτό το ξέρουμε όλοι. Η οδηγία για την αποτέφρωση των αποβλήτων χαράζει σημαντικές κατευθύνσεις για την καθιέρωση σε ολόκληρη την Ευρωπαϊκή Ένωση δεσμευτικών υψηλών περιβαλλοντικών προδιαγραφών, που σε ορισμένα κράτη μέλη ισχύουν εδώ και πολλά χρόνια. Αυτό είναι σημαντικό και αναγκαίο.
<P>
Η οδηγία έχει ως στόχο τον καθορισμό οριακών τιμών εκπομπών που διασφαλίζουν την αβλαβή και φιλική προς το περιβάλλον αποτέφρωση επικίνδυνων και μη αποβλήτων σε εγκαταστάσεις αποτέφρωσης και συναποτέφρωσης χωρίς αυτό να συνιστά κίνδυνο για την υγεία των ανθρώπων. Σήμερα οι άνθρωποι είναι ευαισθητοποιημένοι και φοβούνται τη μεγάλη επιβάρυνση της ατμόσφαιρας από ρύπους και τις ασθένειες που θα μπορούσε να προκαλέσει, και γι' αυτό η πολιτική πρέπει να δημιουργήσει απόλυτα σαφείς όρους πλαίσιο για τον περιορισμό του συγκεκριμένου κινδύνου.
<P>
Παρ' όλα αυτά πρέπει να πούμε ότι ο κ. Blokland προτείνει στην οδηγία ορισμένες ρυθμίσεις και αυστηρούς όρους που ξεπερνούν κατά πολύ τους στόχους της. Οι όροι λειτουργίας των εγκαταστάσεων αποτέφρωσης όπως διατυπώνονται στην τροπολογία 11 ούτε οδηγούν στον στόχο ούτε είναι εφαρμόσιμες, είναι απλά περιττές. Η επιστήμη και η πράξη έχουν αποδείξει εδώ και καιρό ότι ένα παρόμοιο μέτρο δεν εμποδίζει την υψηλή εκπομπή υδροχλωρίου και διοξινών. Η τροπολογία 11 θα σήμαινε ακόμη στην πράξη ότι πολλές αλογονούχες οργανικές ουσίες, μεταξύ των οποίων π.χ. και το PVC, που υπάρχει πολλές φορές σε μεικτά απορρίμματα κατοικημένων περιοχών, θα αποκλείονταν από την αποτέφρωση στις ειδικές εγκαταστάσεις.
<P>
Ένα άλλο σημείο είναι πως πρέπει να προσέξουμε να μη δημιουργηθούν με την οδηγία προστατευόμενες αγορές. Οι βιομηχανίες που χρησιμοποιούν κατά τη διαδικασία παραγωγής τους εγκαταστάσεις αποτέφρωσης προσπαθούν με επιτυχία εδώ και πολλά χρόνια να τηρούν υψηλές προδιαγραφές σχετικά με την ρύπανση του αέρα κατά την αποτέφρωση. Πολλές επιχειρήσεις έχουν επίσης ανάγκη τη χρησιμοποίηση των αποβλήτων προκειμένου να διατηρήσουν την ανταγωνιστικότητά τους και τις θέσεις εργασίας. Εκατομμύρια έχουν ήδη επενδυθεί για μέτρα μείωσης της ενέργειας. Κατά τη γνώμη μου πρέπει να λάβουμε υπ' όψιν αυτές τις προσπάθειες ·
<P>
(Ο Πρόεδρος αφαιρεί τον λόγο από την ομιλήτρια.)

<SPEAKER ID=262 NAME="Goodwill">
Κύριε Πρόεδρε, θα ήθελα να κάνω δύο σύντομες επισημάνσεις, οι οποίες ενδέχεται να είναι σημαντικές σε περίπτωση που προχωρήσουμε σε συνδιαλλαγή, όπως υποπτεύομαι ότι θα γίνει. Η πρώτη αφορά τον αντίκτυπο που θα έχει αυτή η οδηγία στον υπάρχοντα κλάδο αποτέφρωσης τοξικών αποβλήτων. Αυτοί οι αποτεφρωτήρες πρέπει να συμμορφώνονται με υψηλότερα πρότυπα σε σχέση με τις μονάδες συναποτέφρωσης. Αυτό που με ανησυχεί είναι ότι τα απόβλητα με υψηλή θερμιδογόνο δύναμη θα απομονώνονται για τη συναποτέφρωση, γεγονός που θα έχει ως αποτέλεσμα την αύξηση του κόστους για τους ειδικούς αποτεφρωτήρες τοξικών αποβλήτων, που σημαίνει ότι θα πρέπει ουσιαστικά να αγοράζεται καύσιμο σε πολλές περιπτώσεις προκειμένου να επιτευχθούν οι υψηλές θερμοκρασίες που απαιτούνται για την καταστροφή ουσιών όπως οι διοξίνες. Χρειαζόμαστε τους ειδικούς αποτεφρωτήρες τοξικών αποβλήτων. Αυτή τη στιγμή υπάρχουν μόνο τρεις στο Ηνωμένο Βασίλειο. Εάν είχαμε λιγότερες τέτοιου είδους μονάδες, αυτό θα σήμαινε ότι τα επικίνδυνα απόβλητα θα έπρεπε να μεταφέρονται σε μεγάλες αποστάσεις, πράγμα απαράδεκτο τόσο για πολιτικούς όσο και για πρακτικούς περιβαλλοντικούς λόγους. Επιπλέον, θα αυξανόταν το κόστος αποτέφρωσης αυτών των τοξικών αποβλήτων.
<P>
Με τη δεύτερη επισήμανσή μου τονίζω την επισήμανση του Δρ Jackson. Προέρχομαι από μια περιοχή του Ηνωμένου Βασιλείου όπου υπάρχει το υψηλότερο ποσοστό χοίρων. Κατά παράδοση τα νεκρά ζώα θάβονταν στις γεωργικές εκμεταλλεύσεις, αλλά με τις μεγάλες αυτές μονάδες αυτός ο τρόπος διάθεσης απλά δεν είναι πρακτικός, συνεπώς πολλές από τις μονάδες έχουν εγκαταστήσει τους δικούς τους αποτεφρωτήρες - μικρούς αποτεφρωτήρες που καίνε λιγότερα από 50 kg ανά ώρα. Εάν αυτοί οι αποτεφρωτήρες δεν χρησιμοποιούνται οι άνθρωποι θα πρέπει να επιστρέψουν πάλι στην ταφή.
<P>
Πιστεύω ότι αυτό το μπέρδεμα οφείλεται σε μια παρεξήγηση ανάμεσα στο Υπουργείο Περιβάλλοντος και στο Υπουργείο Γεωργίας της Βρετανίας, που νόμιζαν ότι υπήρχαν μόνο εξήντα αποτεφρωτήρες αυτού του είδους, ενώ στην πραγματικότητα υπάρχουν πολλές χιλιάδες. Αυτό το πρόβλημα ισχύει και για τα κυνοτροφεία που δίνουν ως τροφή τα νεκρά ζώα και διαθέτουν τα παραπροϊόντα και - κατά περίεργο τρόπο - για τα κρεματόρια των ζώων, αν και καταλαβαίνω ότι τα κρεματόρια για ανθρώπους δεν περιλαμβάνονται, αφού οι νεκροί άνθρωποι δεν κατατάσσονται στην κατηγορία των αποβλήτων.
<P>
Κατά τη συνδιαλλαγή θα ήθελα να σας ζητήσω να λάβετε υπόψη αυτούς τους γεωργούς που έχουν επενδύσει στον καθαρισμό του περιβάλλοντος με την εγκατάσταση αποτεφρωτήρων και για τους οποίους το κόστος θα είναι δυσβάσταχτο αν δεν μπορέσουν να συνεχίσουν.

<SPEAKER ID=263 NAME="Wallstrφm">
Κύριε Πρόεδρε, αξιότιμοι βουλευτές, θέλω να αρχίσω εκφράζοντας τις ευχαριστίες μου προς τον εισηγητή κ. Blokland για το μεγάλο του ενδιαφέρον και την καλοδουλεμένη σύστασή του εκ της δεύτερης ανάγνωσης. Αυτό μαζί με την αποφασιστικότητα του Συμβουλίου για γρήγορη επίτευξη μιας κοινής θέσης συνέβαλε στην αποτελεσματική επεξεργασία της πρότασης της Επιτροπής.
<P>
Η προτεινόμενη οδηγία σχετικά με την αποτέφρωση των αποβλήτων αφορά την ουσία ολόκληρης της περιβαλλοντικής νομοθεσίας - την προστασία της δημόσιας υγείας. Η πρόταση θα συμβάλει στη μείωση των ρύπων της διοξίνης που προέρχονται από την αποτέφρωση σε ποσοστό της τάξης του 90%. Από το έτος 2005, όταν θα αρχίσει να ισχύει η οδηγία για τις υπάρχουσες εγκαταστάσεις, οι ρύποι της διοξίνης που προέρχονται από την αποτέφρωση θα είναι αμελητέοι. Η οδηγία για την αποτέφρωση των αποβλήτων μαζί με την οδηγία για τη διάθεση των αποβλήτων θα θέσει τέλος σε εκείνες τις μεθόδους επεξεργασίας των αποβλήτων που δεν μεριμνούν για τις ανάγκες και τα συμφέροντα των επόμενων γενεών. Οι δύο αυτές οδηγίες από κοινού αποτελούν ένα σταθερό υπόβαθρο για μια βιώσιμη αντιμετώπιση της ιεράρχησης των προτεραιοτήτων σχετικά με τα απόβλητα, με βελτιωμένα προληπτικά μέτρα, καλύτερη ανακύκλωση και περιβαλλοντικά ασφαλή διάθεση των αποβλήτων. Θέλω να υπενθυμίσω ότι ήδη υπάρχει μια οδηγία σχετικά με την ιεράρχηση των εν λόγω προτεραιοτήτων. Είναι επομένως αυτονόητο ότι σε αυτή την περίπτωση επιδιώκεται πρωτίστως η ρύθμιση της ανακύκλωσης. Δυστυχώς, κύριε Bowe, η τελευταία φορά που έγινε αναθεώρηση των τεχνικών προϋποθέσεων αυτών των οδηγιών ήταν όντως πριν από 11 χρόνια!
<P>
Έχουν υποβληθεί 43 προτάσεις τροπολογίας. Εξ αυτών η Επιτροπή μπορεί να αποδεχθεί πλήρως 8, εν μέρει 5 και 3 κατ' αρχήν. Οι ακόλουθες προτάσεις τροπολογίας αποσκοπούν στην αποσαφήνιση της πρότασης της Επιτροπής. Μπορούν να γίνουν δεκτές πλήρως, μερικώς ή κατ' αρχήν από την Επιτροπή: 4, κατ' αρχήν, εξαιρουμένου του τελευταίου σκέλους· 6, 8, 9, 10, 11, μόνο το σκέλος που αφορά την αποσαφήνιση των δύο δευτερολέπτων· 12, 14, δεύτερο σκέλος· 17, κατ' αρχήν, όχι όμως και όσον αφορά την προϋπόθεση περί συνεχών μετρήσεων των επιπέδων αμμωνίας και υδραργύρου· 18, πρώτο σκέλος· 19, 22, 24, κατ' αρχήν· 25, μόνο σε ό,τι αφορά τον αριθμό 500mg για το επίπεδο διοξειδίου του θείου στις καινούργιες εγκαταστάσεις, καθώς επίσης και το προτεινόμενο νέο σκέλος στο τέλος· 27 κατ' αρχήν, καθώς και η υπ' αριθ. 43.
<P>
Η Επιτροπή δεν μπορεί να αποδεχτεί το πρώτο σκέλος της πρότασης τροπολογίας 14. Αν διαγραφεί η φράση που δεν έχουν υποστεί επεξεργασία, τότε δεν θα είναι πλέον δυνατόν να χρησιμοποιηθεί μείγμα οικιακών αποβλήτων στις εγκαταστάσεις συναποτέφρωσης, κάτι που θα ισχύει επίσης για απόβλητα που έχουν υποστεί μια εκτεταμένη προεπεξεργασία. Το δεύτερο σκέλος αυτής της πρότασης τροπολογίας γίνεται κατ' αρχήν αποδεκτό. Αυτό το σκέλος μπορεί να γίνει περισσότερο σαφές αν δοθεί μια επεξήγηση της φράσης που δεν έχουν υποστεί επεξεργασία.
<P>
Οι προτάσεις τροπολογίας 1, 2, και 7 του Ευρωπαϊκού Κοινοβουλίου, οι οποίες αποσκοπούν στη θέσπιση κανονισμών για την επεξεργασία των αποβλήτων δεν μπορούν να εγκριθούν για λόγους αρχής. Η πρόταση της Επιτροπής αποσκοπεί στη θέσπιση οριακών τιμών για τους ρύπους και στον καθορισμό επιχειρησιακών προϋποθέσεων για όλα τα είδη αποβλήτων που υποβάλλονται σε αποτέφρωση ή σε συναποτέφρωση και αυτό δεν θα επηρεάσει τη νομοθεσία σχετικά με την επεξεργασία των αποβλήτων. Η Επιτροπή δεν μπορεί να εγκρίνει τις προτάσεις τροπολογίας 5 και 15, οι οποίες επιδιώκουν διασύνδεση με τους κανονισμούς σχετικά με την ποιότητα του αέρα και των υδάτων. Τέτοια νομοθεσία υπάρχει ήδη ή βρίσκεται προς το παρόν σε στάδιο προετοιμασίας, όπως π.χ. οι οδηγίες σχετικά με την ποιότητα του αέρα και τον συντονισμό των μέτρων για την πρόληψη και τον περιορισμό των ρύπων, καθώς και η προτεινόμενη οδηγία - πλαίσιο σχετικά με τα ύδατα. Οι προτάσεις τροπολογίας θα είχαν ως αποτέλεσμα να αναπαράγονται εις διπλούν ή να καταστούν λιγότερο σαφείς οι κανονισμοί αυτών των πράξεων νομοθετικού περιεχομένου. Οι προτάσεις τροπολογίας 3, 16, 30 και 33-35 δεν είναι σύμφωνες με τη δομή της οδηγίας και συνεπώς δεν μπορούν να γίνουν δεκτές.
<P>
Δημιουργήθηκε κάποια σύγχυση σε σχέση με την πρόταση τροπολογίας 13, όπου έγιναν αλλαγές σε πολλές γλώσσες, όχι όμως στα αγγλικά. Ωστόσο, αυτή η πρόταση τροπολογίας δεν μπορεί να γίνει δεκτή από την Επιτροπή. Τα άρθρα 12 και 15 της πρότασης αφορούν την πρόσβαση σε πληροφορίες και την υποβολή εκθέσεων. Τώρα είναι διατυπωμένα κατά τρόπο που εγγυάται την πρόσβαση όλων των ενδιαφερομένων στις πληροφορίες που χρειάζονται. Γι' αυτόν τον λόγο η Επιτροπή δεν θεωρεί ότι οι προτάσεις τροπολογίας 20 και 21 είναι απαραίτητες. Οι προτάσεις τροπολογίας 36-39 αποσκοπούν στο να γίνουν αυστηρότερες οι προϋποθέσεις που αφορούν τις μετρήσεις. Δεν μπορούν να εγκριθούν από την Επιτροπή διότι αυτό θα συνεπάγονταν μια επιπλέον επιβάρυνση για τους υπεύθυνους και διότι δεν μπορεί να αιτιολογηθεί η πραγματική τους αξία.
<P>
Τέλος, όπως γνωρίζετε, τα παραρτήματα II, IV και V είναι η ουσία της οδηγίας. Σε αυτά προσδιορίζονται οι οριακές τιμές των ρύπων που προέρχονται από την συναποτέφρωση και την αποτέφρωση. Όπως έχω ήδη αναφέρει, η Επιτροπή εγκρίνει το προτεινόμενο όριο των 500mg για το διοξείδιο του θείου στους νέους τσιμεντοκλιβάνους, κάτι που δικαιολογείται και από τη σκοπιά της ανάλυσης κόστους-ωφελειών. Κάθε περαιτέρω τροποποίηση ώστε να καταστούν οι οριακές τιμές περισσότερο αυστηρές ή να αφαιρεθεί το δικαίωμα εξαίρεσης ορισμένων εγκαταστάσεων απειλεί την ευαίσθητη ισορροπία που έχει επιτευχθεί στην κοινή θέση. Γι' αυτόν τον λόγο η Επιτροπή δεν μπορεί να αποδεχθεί τις προτάσεις τροπολογίας 23, 26, 28, 29, 31, 32, 40, 41 και 42.
<P>
Όσον αφορά την ερώτηση του κ. Jackson, σχετικά με την αποτέφρωση πτωμάτων στις αγροτικές εκμεταλλεύσεις, θέλω να αποσαφηνίσω τα εξής: βάσει των εξαιρέσεων που προσδιορίζονται στο άρθρο 2.2. η αποτέφρωση πτωμάτων ζώων δεν εμπίπτει στην οδηγία. Όπως διαβεβαίωσα νωρίτερα, η Επιτροπή αποδέχεται σκέλη της πρότασης τροπολογίας 4, η οποία παραπέμπει στην οδηγία 74/442 και η οποία καθιστά εμμέσως δυνατό να αποκλειστεί η αποτέφρωση μολυσμένων ζώων στις εκμεταλλεύσεις. Επομένως, αποδεχόμαστε αυτή την αρχή. Η Επιτροπή θα διερευνήσει τη δυνατότητα να διευρυνθούν οι εξαιρέσεις που αφορούν ραδιενεργά απόβλητα ώστε να περιλαμβάνουν εξαιρέσεις όπως π.χ. των πτωμάτων μολυσμένων ζώων.
<P>
Από ό,τι έχω καταλάβει, στη Μεγάλη Βρετανία, και ίσως και σε άλλα μέρη, διεξάγεται μια συζήτηση σχετικά με την αποτέφρωση π.χ. άδειων συσκευασιών από ζιζανιοκτόνα και παρόμοιες ουσίες. Φυσικά δεν έχουν κατασκευαστεί για να αποτεφρώνονται, φαίνεται να είναι επικίνδυνο. Ούτε βέβαια εννοείται ότι θα τα αποτεφρώνει ο καθένας στην αυλή του. Δεν θέλω να αποκλείσω το ενδεχόμενο να χρειαστεί να επανεξετάσουμε τη διατύπωση των εξαιρέσεων όταν θα έχουμε περισσότερες πληροφορίες και θα γνωρίζουμε ακριβώς τον τύπο των εγκαταστάσεων στις οποίες γίνεται αναφορά. Δημιουργήθηκε κάποια σύγχυση, διότι αρχικά πιστεύαμε ότι επρόκειτο για πτώματα ζώων και πτώματα μολυσμένων ζώων, και εν τοιαύτη περιπτώσει ενοούσαμε ότι θα έπρεπε να εξαιρεθούν.

<SPEAKER ID=264 NAME="Jackson">
Αυτό που κατάλαβα από τη διερμηνεία είναι ότι η αποτέφρωση των νεκρών ζώων δεν καλύπτεται από αυτή την οδηγία, σύμφωνα με τους όρους του άρθρου 2.2. Κοιτάζω το άρθρο 2.2, αλλά δεν μπορώ να δω αυτήν την εξαίρεση. Γίνεται λόγος για φυτικά απόβλητα και τα φυτικά απόβλητα δεν καλύπτουν τα νεκρά ζώα.
<P>
Όμως, θα ζητήσω διευκρινήσεις από την κ. Επίτροπο προσωπικά.

<SPEAKER ID=265 NAME="Wallstrφm">
Τα απόβλητα μολυσμένων ζώων δεν καλύπτονται από το πεδίο εφαρμογής της εν λόγω οδηγίας με τη μορφή της κοινής θέσης επειδή καλύπτονται από την οδηγία 90/667. Η έγκριση της τροπολογίας αριθ. 4 στο άρθρο 2.2 μπορεί να δώσει στην Επιτροπή την ευκαιρία να αναθεωρήσει το κείμενο ώστε να περιέχει μια συγκεκριμένη εξαίρεση για τα απόβλητα μολυσμένων ζώων. Όπως έχουν τα πράγματα, όλα τα υπόλοιπα ζωικά απόβλητα καλύπτονται από το άρθρο 2, παρ. 2, εδάφιο α), σημείο v) της οδηγίας καθώς και από την οδηγία 90/667.

<SPEAKER ID=266 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Το όζον στον ατμοσφαιρικό αέρα
<SPEAKER ID=267 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0062/2000) του κ. Davies, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά το όζον στον ατμοσφαιρικό αέρα (COM (1999) 125 - C5 - 0047/1999 - 1999/0067 (COD)).

<SPEAKER ID=268 NAME="Davies">
Κύριε Πρόεδρε, με δεδομένη τη σπουδαιότητα που έχει αυτή η οδηγία σχετικά με τα εθνικά ανώτατα όρια εκπομπών σε αυτή την έκθεση, η οποία αφορά μια πρόταση για μια αδελφή οδηγία, προκαλεί κάπως έκπληξη το γεγονός ότι η διάταξη της συζήτησης παραμένει ως έχει, επειδή χωρίς μείωση των κύριων διασυνοριακών ρύπων δεν πρόκειται να μειώσουμε το όζον.
<P>
Αυτή η έκθεση θέτει εθνικούς στόχους για τα επίπεδα του όζοντος και προτείνει σχέδια δράσης για την αντιμετώπιση των τοπικών προβλημάτων που αφορούν υπέρβαση των ορίων. Για να εξοικονομήσω χρόνο θα θεωρήσω ότι είναι κατανοητά τα προβλήματα του αναπνευστικού και άλλα προβλήματα υγείας που σχετίζονται με το όζον και ότι κάθε βουλευτής αυτού του Κοινοβουλίου επιθυμεί τη μείωσή τους. Οι διαφωνίες μεταξύ μας αφορούν το κόστος και τα χρονοδιαγράμματα, και ίσως επίσης την ακρίβεια της μεθοδολογίας της Επιτροπής καθώς και το εφικτό των στόχων που τίθενται στην εν λόγω οδηγία.
<P>
Επιτρέψτε μου να ασχοληθώ απευθείας με τη βασική πρόταση της Επιτροπής, δηλαδή τη θέσπιση των ορίων του όζοντος στα 120 mg ανά κυβικό μέτρο ως στόχο για το 2010, όρια που δεν θα υπερβαίνονται περισσότερες από 20 ημέρες ετησίως.
<P>
Οι προτάσεις της Επιτροπής για τις περιβαλλοντικές βελτιώσεις πρέπει να είναι φιλόδοξες και ταυτόχρονα ρεαλιστικές. Αυτές οι προτάσεις είναι σίγουρα φιλόδοξες, αλλά πολλές κυβερνήσεις διαφωνούν κατά πόσον είναι ρεαλιστικές από πολιτική άποψη. Μόλις βγήκα από μια δύσκολη - αν και τελικά επιτυχημένη - συνάντηση της δικής μου πολιτικής ομάδας και ξέρω ότι πολλοί βουλευτές έχουν αμφιβολίες. Συγκεκριμένα, οι βουλευτές που εκπροσωπούν τις μεσογειακές χώρες επισημαίνουν προβλήματα που προκαλούνται από τις μεγάλες ηλιοφάνειες που απολαμβάνουν. Σημειώνω ότι η μεθοδολογία της Επιτροπής έχει λάβει πλήρως υπόψη αυτό το γεγονός, αλλά κοιτάζοντας τα πρόσωπά τους εξακολουθώ να παρατηρώ κάποιον σκεπτικισμό. Πριν από λίγους μήνες είχα πράγματι αναρωτηθεί κατά πόσο να υποβάλω τροπολογίες οι οποίες θα πρότειναν ένα λιγότερο φιλόδοξο αποτέλεσμα, αλλά θα ήταν ίσως πιο αποδεκτές από τα κράτη μέλη. Ο στόχος όμως των 120 mg που έθεσε η Επιτροπή συμφωνεί με τις προτάσεις του Παγκόσμιου Οργανισμού Υγείας. Επομένως, ποιος είμαι εγώ που θα προτείνω να τεθούν υπό αμφισβήτηση; Θα μπορούσε εύκολα να γίνει προσαρμογή του αριθμού των ημερών κατά τις οποίες σημειώνεται υπέρβαση αυτών των ορίων, αλλά αυτό θα τεθεί σε διαπραγμάτευση μόνον όταν θα είναι απαραίτητο. Πρόκειται για έναν καλό στόχο που θα πρέπει να διατηρηθεί, ει δυνατόν.
<P>
Η θέση που έλαβα κατά την προετοιμασία αυτής της έκθεσης είναι ότι οι απόψεις εκείνων που θέλουν πιο αυστηρούς στόχους από αυτούς που πρότεινε η Επιτροπή πρέπει να απορριφθούν. Αλλά θα ήταν επίσης λάθος εκ μέρους μας να αποδυναμώσουμε αυτή την πρόταση οδηγίας. Γι' αυτόν τον λόγο λυπάμαι όταν βλέπω την υποβολή τροπολογιών που αντανακλούν τη θέση της Επιτροπής Βιομηχανίας. Φαίνεται ότι πολλοί έχουν παραβλέψει το γεγονός ότι, αν εγκριθούν αυτές οι τροπολογίες, η Ευρωπαϊκή Ένωση θα βρεθεί σε πολύ πιο ασθενή θέση σε σχέση με τους στόχους που οι Ηνωμένες Πολιτείες έχουν θέση για το όζον.
<P>
Έχουμε επίγνωση των προβλημάτων όζοντος που επιδεινώνονται σε όλη την Ευρώπη, αλλά αν δεν είμαστε καν έτοιμοι να επιτύχουμε τα πρότυπα που έχουν ορίσει οι ΗΠΑ, ένας από τους μεγάλους εμπορικούς ανταγωνιστές μας, θα ήταν πράγματι μεγάλη ντροπή και θα είχε άσχημο αντίκτυπο στη δέσμευση που έχουμε αναλάβει για τη βελτίωση του περιβάλλοντος.
<P>
Ζητώ από το Ευρωπαϊκό Κοινοβούλιο να υποστηρίξει τις προτάσεις μου, να υποστηρίξει την κ. Επίτροπο και να της επιτρέψει να επιτελέσει τον ρόλο της κατά τη διαπραγμάτευση μιας κοινής θέσης η οποία είναι και φιλόδοξη και πολιτικά ρεαλιστική.

<SPEAKER ID=269 NAME="Langen">
Κύριε Πρόεδρε, κυρία Επίτροπε, αξιότιμοι κυρίες και κύριοι, θα ήθελα να παρουσιάσω την πρόταση της Επιτροπής Βιομηχανίας, Εξωτερικού Εμπορίου, Έρευνας και Ενέργειας που έγινε δεκτή με 40 ψήφους υπέρ και μόνο 4 κατά και πραγματεύεται ιδίως τις τιμές-στόχους. Δεν τίθεται θέμα ότι κάνοντας την οδηγία για το όζον πιο αυστηρή ή κατά την ψηφοφορία της πρέπει να βρούμε μια μέση οδό μεταξύ του δίκαιου αιτήματος βελτίωσης της ποιότητας του αέρα και των δυνατοτήτων της ευρωπαϊκής βιομηχανίας και κοινωνίας να προσαρμοσθούν σωστά και στις ιδιαίτερα επιβαρημένες περιοχές.
<P>
Γι' αυτό - αντίθετα με την αρμοδία επί της ουσίας επιτροπή - εμείς δεν υιοθετήσαμε, αλλά τροποποιήσαμε τις προτάσεις της Επιτροπής. Γνωρίζω ότι οι ειδικοί της Επιτροπής θα είναι κάθετα αντίθετοι, εμείς όμως πιστεύουμε ότι μπορούμε να προτείνουμε μια μέση λύση γιατί ούτε η τιμή προειδοποίησης των 180 μg/m3 ούτε η τιμή επιφυλακής των 240 μg/m3 τίθεται υπό αμφισβήτηση, το ζήτημα είναι μόνο η τιμή-στόχος. Θέλουμε να προτείνουμε ένα πρόγραμμα μέχρι το 2030 που ναι μεν θα προσανατολίζεται στην τιμή του ΠΟΕ των 120 μg/m3, αλλά θα κλιμακώνει τις ημέρες που επιτρέπεται η υπέρβαση της τιμής αυτής: το 2010 40 ημέρες, το 2020 20 ημέρες - αυτό το είχε προτείνει η Επιτροπή για το 2010 - και το 2030 καμία πλέον υπέρβαση της συγκεκριμένης τιμής.
<P>
Τούτο αποτελεί αίτημα κυρίως των θερμότερων περιοχών της Ευρώπης, που έχουν να αντιμετωπίσουν μεγάλου μεγέθους εισροή όζοντος από έξω, δηλαδή οι παράκτιες περιοχές. Θεωρώ ότι υποβάλαμε σχετικά έναν λογικό συμβιβασμό. Βέβαια, είμαστε έτοιμοι να βρούμε και έναν συμβιβασμό με την Επιτροπή, εφόσον μάλιστα θεωρούμε δεδομένο ότι μόνον ένας τέτοιος συμβιβασμός μπορεί να τύχει της έγκρισης του Συμβουλίου. Γι' αυτό τολμούμε να υποβάλουμε ξανά τη συγκεκριμένη πρόταση και ως πρόταση της Ομάδας του Ευρωπαϊκού Λαϊκού Κόμματος, μολονότι στην Επιτροπή Περιβάλλοντος δεν εγκρίθηκε για λίγες μόνο ψήφους. Ελπίζουμε ότι θα λάβουμε έγκριση.

<SPEAKER ID=270 LANGUAGE="ES" NAME="Garcνa-Orcoyen Tormo">
Κύριε Πρόεδρε, κυρία Επίτροπε, συμφωνώ ότι η μεγαλύτερη δυσκολία που παρουσιάζει η οδηγία που μας απασχολεί είναι τα διαφορετικά κριτήρια όσον αφορά τον καθορισμό των τιμών στόχων και των προθεσμιών για τη μείωση της συγκέντωσης του όζοντος στην ατμόσφαιρα. Πρόκειται για τους περίφημους πίνακες 2 και 3 του παραρτήματος 1.
<P>
Η Ομάδα μας, το Ευρωπαϊκό Λαϊκό Κόμμα, θεωρεί απαραίτητο να υποστηρίξει τις κύριες γραμμές που ορίζει η πρόταση της Επιτροπής, ειδικότερα όσον αφορά τις τιμές στόχους, οι οποίες συμπίπτουν με τις κατευθυντήριες γραμμές της Παγκόσμιας Οργάνωσης Υγείας όσον αφορά την ποιότητα του αέρα και οι οποίες ορίζουν τις αποδεκτές συγκεντρώσεις του όζοντος σε 120 μικρογραμμάρια ανά κυβικό μέτρο.
<P>
Εξάλλου, εμείς πιστεύουμε ότι δεν είναι καθόλου ενδεδειγμένη η έγκριση των τροπολογιών που καθιστούν το 2010 το μοναδικό βραχυπρόθεσμο όριο και καθορίζουν το 2020 ως ημερομηνία όριο για τους μακροπρόθεσμους στόχους.
<P>
Πιστεύουμε επομένως ότι είναι απαραίτητο να υπάρξει μια μεγαλύτερη ευελιξία όσον αφορά τις περιόδους προσαρμογής στις προαναφερθείσες τιμές στόχους, δεδομένης της πραγματικής δυσκολίας στον έλεγχο των συγκεντρώσεων του όζοντος υπολογίζοντάς τις αποκλειστικά με την ύπαρξη προδρόμων ουσιών, με συνεχή επαλήθευση υπό συγκεκριμένες κλιματολογικές συνθήκες, ειδικότερα, όπως αναφέρθηκε πριν από λίγο, στις μεσογειακές χώρες.
<P>
Γι' αυτόν τον λόγο η Ομάδα μας υποστηρίζει αποφασιστικά τις τροπολογίες 26 και 28, οι οποίες ορίζουν μια σταδιακή και ρεαλιστική προσέγγιση σχετικά με τους προτεινόμενους στόχους, μέσω μιας κλίμακας που να εξελίσσεται προοδευτικά συν τω χρόνω από περισσότερες σε λιγότερες ημέρες ετησίως κατά τις οποίες να επιτρέπεται η υπέρβαση των τιμών στόχων.
<P>
Θεωρούμε ωστόσο πολύ θετικές τις τροπολογίες που αφορούν τις υποψήφιες προς ένταξη στην ΕΕ χώρες, προκειμένου να συμμετάσχουν το συντομότερο δυνατό στους στόχους της - και συγχαίρουμε για τη σχετική πρωτοβουλία τον κ. Davies. Επίσης, θεωρούμε σημαντικό το γεγονός ότι τα σχέδια δράσης έχουν τοπικό χαρακτήρα και ότι οι δυνατότητες μείωσης των συγκεντρώσεων του όζοντος μελετώνται κατά περίπτωση.
<P>
Πιστεύω, συνάδελφοι, ότι ψηφίζοντας υπέρ των τροπολογιών που πρότεινε το Ευρωπαϊκό Λαϊκό Κόμμα, ψηφίζουμε για την πρόοδο όσον αφορά τον έλεγχο και την παρακολούθηση ενός από τους πιο προβληματικούς μέχρι σήμερα ρύπους, προσεγγίζοντας αποφασιστικά και ομοιογενώς σε όλα τα κράτη μέλη δράσεις για την εξάλειψη αυτής της απειλής για την υγεία των ατόμων και των οικοσυστημάτων, χωρίς να επιθυμούμε να ξεγελάσουμε τους εαυτούς μας ως προς τις πραγματικές δυνατότητες επίτευξης της πλήρους βραχυπρόθεσμης εξάλειψής τους.

<SPEAKER ID=271 NAME="Lund">
Κύριε Πρόεδρε, θα ήθελα να ξεκινήσω ευχαριστώντας τον κύριο Chris Davies για την έκθεσή του. Η ψήφιση της πρότασης της Επιτροπής και της έκθεσης του κύριου Davies θα σημάνει σαφή βελτίωση της ποιότητας του ατμοσφαιρικού αέρα για τους πολίτες της Ευρώπης. Πιστεύω ότι υπάρχουν δύο καίρια σημεία. Το ένα είναι ότι σεβόμαστε τις κατευθυντήριες γραμμές της ΠΟΕ. Πιστεύω ότι θα είναι σημαντικό βήμα για την πρόληψη σοβαρών νόσων, αλλά και πρώιμων θανάτων, ειδικά όσον αφορά τις ευπαθείς ομάδες πληθυσμού, όπως τα παιδιά. Το δεύτερο σημείο είναι ότι θεωρώ πολύ σημαντικό να τεθούν ορισμένες ημερομηνίες, πρώτον, για το πότε πρέπει να πετύχουμε τις τρέχουσες τιμές στις οποίες στοχεύουμε για το 2010 και, δεύτερον, ημερομηνίες για τους μακροπρόθεσμους στόχους του 2020. Πιστεύω ότι ο καθορισμός μιας ημερομηνίας είναι πολύ σημαντικός προκειμένου να πετύχουμε στην πράξη τους στόχους μας. Συγχρόνως, θα ήθελα να κάνω μια δυο παρατηρήσεις για τις τροπολογίες που εμπνεύστηκε η Επιτροπή Βιομηχανία και οι οποίες αποσκοπούν στην αποδυνάμωση της πρότασης της Επιτροπής, επιτρέποντας πολύ μεγαλύτερες υπερβάσεις των συστάσεων της ΠΟΕ και καθυστερώντας κατά πολύ την προσπάθεια να επιτευχθούν οι στόχοι που έχει θεσπίσει η ΠΟΕ. Δεν πρόκειται όμως μόνο για αποδυνάμωση της πρότασης της Επιτροπής, αλλά και για αποδυνάμωση και πισωγύρισμα στην κατάσταση που γνωρίζουμε πάρα πολύ καλά σήμερα στην Ευρώπη, και, όπως ανέφερε ο κύριος Davies, τα πρότυπα είναι σαφώς χειρότερα από αυτά που έχουν επιτύχει οι ΗΠΑ. Δεν γνωρίζω πώς μπορούν και αποκαλούν αυτό το πράγμα χρυσή τομή ή συμβιβασμό, όπως είπε προ ολίγου ο κύριος Langen. Πιστεύω πως οι προτάσεις είναι εντελώς ακατανόητες, πιστεύω πως είναι εντελώς ανεύθυνες. Θα επιφέρουν σοβαρές επιπτώσεις στο περιβάλλον και στην υγεία των πολιτών της Ευρώπης και επίσης θα συνεπιφέρουν ένα γιγαντιαίο λογαριασμό δισεκατομμυρίων στις υγειονομικές αρχές της Ευρώπης. Κατά συνέπεια, θέλω να συστήσω ένθερμα τη στήριξη της πρότασης της Επιτροπής καθώς και της έκθεσης του κυρίου Davies.

<SPEAKER ID=272 NAME="De Roo">
Κύριε Πρόεδρε, κυρία Επίτροπε, συνάδελφοι, θα ήθελα να συγχαρώ τον κύριο Davies για την εξαιρετική έκθεση που υπέβαλε και να ευχαριστήσω επίσης την Ευρωπαϊκή Επιτροπή για τις πολύ καλές και πράσινες προτάσεις της.
<P>
Τον Ιούλιο του 1995 το Στρασβούργο κρατούσε την ανάσα του ασθμαίνοντας κάτω από το νέφος του όζοντος. Το Ευρωπαϊκό Κοινοβούλιο εξέδωσε τότε με πρωτοβουλία της Ομάδας των Πρασίνων ένα ψήφισμα προκειμένου να μειωθούν στο μισό οι επιτρεπόμενες από την οδηγία του 1992 εκπομπές όζοντος. Η πρόταση της Ευρωπαϊκής Επιτροπής κινείται σε μεγάλο βαθμό προς αυτή την κατεύθυνση.
<P>
Το νέφος του όζοντος αυξάνει διαρκώς, τώρα μάλιστα ακόμη και κατά τους χειμερινούς μήνες στη Νότια Ευρώπη. Στη Βόρεια Ιταλία κατά τις προηγούμενες εβδομάδες σταμάτησε πλήρως η κυκλοφορία. Κατά τους θερινούς μήνες ακόμη και χώρες όπως η Δανία και η Σουηδία υποφέρουν από το νέφος του όζοντος, που βρίσκεται παντού στην Ευρώπη. Το όζον αποτελεί αναμφισβήτητα μια επιθετική ουσία. Δεν υπάρχουν ασφαλείς τιμές για το όζον, ό,τι κι αν ισχυρίζεται η Παγκόσμια Οργάνωση Υγείας.
<P>
Γι' αυτό και η Ομάδα των Πρασίνων προτείνει να επιτρέπονται μόνο δεκαπέντε υπερβάσεις των ανώτατων τιμών όζοντος ετησίως. Η πρόταση αυτή είναι κάπως αυστηρότερη από αυτή της Επιτροπής Περιβάλλοντος. Θα μπορούσαμε βέβαια να συμφωνήσουμε και με την πρόταση της Επιτροπής Περιβάλλοντος για είκοσι υπερβάσεις. Δεν θα συμφωνούσαμε όμως με την πρόταση των Χριστιανοδημοκρατών και της Ευρωπαϊκής Ένωσης Επιχειρηματιών, της UNICE. Σαράντα υπερβάσεις κατ' έτος είναι υπερβολικές, ενώ η προθεσμία των τριάντα ετών είναι πραγματικά γελοία δεδομένων των διαστάσεων του προβλήματος. Προκειμένου να μην παραβιάζονται αυτές οι αυστηρότερες προδιαγραφές για το όζον θα πρέπει να μειωθούν δραστικά οι εκπομπές οξειδίων του αζώτου, ιδιαίτερα από τα μέσα μεταφοράς, καθώς και οι εκπομπές πτητικών οργανικών ουσιών.
<P>
Αυτό αποτελεί το αντικείμενο της έκθεσης της κυρίας Myller. Εφόσον υπάρξει υπέρβαση των επιτρεπόμενων ορίων του όζοντος θα πρέπει να αναλαμβάνονται και βραχυπρόθεσμα μέτρα. Η ολλανδική κυβέρνηση υποκύπτει στις πιέσεις του λόμπυ των μεταφορών που δεν δέχεται τέτοια μέτρα. Η Ομάδα μου δεν θεωρεί το αυτοκίνητο ως κάτι το ιερό και υπεράνω οιουδήποτε περιορισμού.

<SPEAKER ID=273 LANGUAGE="SV" NAME="Hulthιn">
Κύριε Πρόεδρε, θέλω και εγώ να ευχαριστήσω τον κ. Davies για την έκθεση που εκπόνησε. Πρόκειται για μια εξαιρετικά σημαντική έκθεση - μεταξύ άλλων, όσον αφορά το θέμα της υγείας. Εξάλλου, αν το δούμε από περιβαλλοντική άποψη, συνδέεται άμεσα με το επόμενο θέμα, δηλαδή την έκθεση Myller. Είμαι πεπεισμένη ότι αυτές οι δύο εκθέσεις από κοινού παρέχουν μια καλή βάση για να έχουμε μια καλή εξέλιξη στον τομέα του περιβάλλοντος και της υγείας στην Ευρώπη.
<P>
Θα ήθελα σε αυτό το σύντομο χρονικό διάστημα που έχω στη διάθεσή μου να προσπαθήσω να θέσω τέλος σε κάποιους τουλάχιστον μύθους που υπάρχουν και αναπτύσσονται σχετικά με το όζον. Πρόκειται μεταξύ άλλων για την κατάσταση στη Νότια Ευρώπη. Το κλίμα της Νότιας Ευρώπης χρησιμοποιείται συχνά ως αιτία ή εξήγηση για την υψηλή περιεκτικότητα όζοντος που συχνά απαντάται κατά την καλοκαιρινή περίοδο. Είναι σωστό ότι σε κλίμα, το οποίο χαρακτηρίζεται από μεγάλες περιόδους υψηλών βαρομετρικών πιέσεων υπάρχει αύξηση του όζοντος. Παράλληλα, οι έρευνες δείχνουν ότι πρέπει να αναζητηθούν αλλού οι αιτίες, δηλαδή οι λόγοι για τους οποίους η υψηλή περιεκτικότητα όζοντος πλήττει πόλεις όπως η Μπαρτσελώνα, η Αθήνα, το Μιλάνο και πολλές τουριστικές περιοχές κατά μήκος των ακτών. Οι αιτίες πρέπει να αναζητηθούν στην κυκλοφορία, στις βιομηχανικές διαδικασίες και στην παραγωγή ενέργειας. Εξάλλου, αυτούς τους τομείς μπορούμε να επηρεάσουμε με αυτές τις οδηγίες. Γι' αυτόν τον λόγο είναι κρίμα που η Επιτροπή Βιομηχανίας, Εξωτερικού Εμπορίου, Έρευνας και Ενέργειας έχει μια τόσο αποστασιοποιημένη συναισθηματικά στάση σε σχέση με αυτή την οδηγία και τη βλέπει μόνο από μια οπτική που ευνοεί τη βιομηχανία.
<P>
Τουναντίον, θα έπρεπε να δούμε τι γίνεται όταν εκείνες οι τιμές στόχοι που έθεσε η ΠΟΥ παραβιάζονται διαρκώς, όταν οι άνθρωποι, τόσο ο μόνιμος πληθυσμός όσο και οι τουρίστες, εκθέτουν συνεχώς σε κίνδυνο την υγεία τους. Γνωρίζουμε ότι ο κίνδυνος είναι μεγαλύτερος για τα άτομα που βρίσκονται σε ανοιχτό χώρο για μεγάλα χρονικά διαστήματα, πέραν των άλλων, τα παιδιά. Γνωρίζουμε ότι η υπέρβαση των ορίων της περιεκτικότητας του όζοντος έχει άμεση επίπτωση στους πνεύμονες των παιδιών. Αυτό είναι κάτι που πρέπει να το σκεφτεί η Επιτροπή Βιομηχανίας, Εξωτερικού Εμπορίου, Έρευνας και Ενέργειας όταν αυτή η οδηγία θα τεθεί αύριο σε ψηφοφορία.

<SPEAKER ID=274 NAME="Wallstrφm">
Κύριε Πρόεδρε, αξιότιμοι βουλευτές, θέλω να αρχίσω εκφράζοντας τις ευχαριστίες μου προς τον εισηγητή καθώς και προς την Επιτροπή Περιβάλλοντος, Δημόσιας Υγείας και Πολιτικής των Καταναλωτών για τη στήριξη που παρείχαν στην πρόταση της Επιτροπής και την πρόταση της έκθεσης. Σε ό,τι αφορά τη βελτίωση της ποιότητας του ατμοσφαιρικού αέρα είχαμε κάποια πρόοδο στην Ένωση. Ωστόσο, το όζον εξακολουθεί να αποτελεί ένα από τα σοβαρότερα περιβαλλοντικά προβλήματα. Σχεδόν κάθε καλοκαίρι σε πολλά μέρη της Κεντρικής και Νότιας Ευρώπης τα επίπεδα του όζοντος υπερβαίνουν τις τιμές στόχους της ΠΟΥ για περισσότερο από 60 ημέρες. Στο πέμπτο Πρόγραμμα Δράσης για το Περιβάλλον καθορίστηκε ο μακροπρόθεσμος στόχος της μη υπέρβασης των οριακών τιμών της ΠΟΥ. Για να καταφέρουμε να λύσουμε αυτό το πρόβλημα απαιτείται η λήψη μέτρων με σαφώς προσδιορισμένους επιμέρους στόχους.
<P>
Γι' αυτόν τον λόγο στην πρόταση της Επιτροπής καθορίζονται πρώτη φορά σαφείς οριακές τιμές για το όζον, οι οποίες θα πρέπει, στον μέγιστο δυνατό βαθμό, να έχουν επιτευχθεί το αργότερο ως το έτος 2010. Η τιμή στόχος για την προστασία της ανθρώπινης υγείας συνεπάγεται ότι οι κατευθυντήριες γραμμές της ΠΟΥ δεν θα πρέπει να παραβιάζονται για ένα διάστημα μεγαλύτερο των 20 ημερών/έτος. Προγράμματα για τον περιορισμό των ρύπων είναι αναγκαία σε εκείνες τις περιπτώσεις που δεν θα επιτευχθούν οι τιμές στόχοι. Η οδηγία για τα ανώτατα εθνικά όρια εκπομπής ρύπων, που είναι το επόμενο θέμα στην ημερησία διάταξη, θα οδηγήσει σε βελτίωση των επιπέδων του όζοντος, ώστε αυτές οι τιμές στόχοι να επιτευχθούν βασικά. Ωστόσο, η πρόταση αποτελεί μια σαφή έκφραση της πολιτικής βούλησης να επιτευχθούν και οι μακροπρόθεσμοι επίσης στόχοι της οδηγίας. Η επίτευξη των τιμών στόχων της ΠΟΥ είναι το πρώτο μόνο βήμα. Γι' αυτόν τον λόγο πρέπει κατά την αναθεώρηση της οδηγίας, το 2004, να εξετάσουμε πώς και πότε θα μπορέσουμε να επιτύχουμε τον μακροπρόθεσμο στόχο.
<P>
Η Επιτροπή μπορεί να αποδεχτεί πλήρως τις προτάσεις τροπολογίας 3, 4, 6, 7, 13, 14 και 15. Αποδεκτό είναι επίσης το δεύτερο σκέλος της πρότασης τροπολογίας 5, σε ό,τι αφορά το γεγονός ότι τα κράτη μέλη πρέπει να προετοιμάσουν τα προγράμματα για τη μείωση των εκπομπών ρύπων πριν μπορέσουν να τα υλοποιήσουν. Όσον αφορά την πρόταση τροπολογίας 9, η Επιτροπή μπορεί επίσης να αποδεχτεί πλήρως κάποιες τροπολογίες και τις περισσότερες εξ αυτών κατ' αρχήν. Αποδεκτές γίνονται οι τροπολογίες που αφορούν τη λήψη βραχυπρόθεσμων μέτρων, τα οποία θα υλοποιηθούν στις ζώνες εκείνες που έχουν γίνει υπερβάσεις των οριακών τιμών. Επίσης, συμφωνούμε με την πρόταση να πληροφορήσουν τα κράτη μέλη την κοινή γνώμη αν και, εν τοιαύτη περιπτώσει, πώς σκοπεύουν να επεξεργαστούν και να υλοποιήσουν βραχυπρόθεσμα σχέδια δράσης καθώς και όσον αφορά τη συχνότητα λήψης τέτοιων μέτρων. Θεωρούμε ότι είναι αναγκαίο να αναφέρονται στην Επιτροπή αυτά τα στοιχεία, ωστόσο αυτό το θέμα συνδέεται πιο άμεσα με το άρθρο 10. Δεν μπορούμε όμως να δεχτούμε να λαμβάνονται τα βραχυπρόθεσμα μέτρα σε τοπικό μόνο επίπεδο. Επίσης, δεν θεωρούμε ότι θα πρέπει να ανατεθεί στα κράτη μέλη να διερευνήσουν αν τα βραχυπρόθεσμα μέτρα αποτελούν ένα αποτελεσματικό εργαλείο στην κάθε μεμονωμένη περίπτωση και στο κάθε μέρος όπου έχει σημειωθεί υπέρβαση των οριακών τιμών.
<P>
Η Επιτροπή μπορεί να εγκρίνει τις προτάσεις τροπολογίας 10 και 11 κατ' αρχήν. Θα επεξεργαστούμε εκ νέου την παράγραφο 1γ ώστε να ληφθεί υπόψη το σκεπτικό του τελευταίου σκέλους της παραγράφου 9 και των προτάσεων τροπολογίας 10 και 11. Η πρόταση τροπολογίας 12 μπορεί να υιοθετηθεί κατ' αρχήν. Η Επιτροπή θεωρεί ότι η πρόοδος των κρατών μελών πρέπει να παρουσιάζεται κατά τρόπο που να επιτρέπει να γίνονται άμεσες συγκρίσεις μεταξύ των χωρών, αν αυτό είναι πρακτικά δυνατόν. Η πρόταση τροπολογίας 16 γίνεται επίσης δεκτή κατ' αρχήν. Η Επιτροπή συμφωνεί ότι χρειάζεται να δοθεί έμφαση στην παράμετρο των κλιματολογικών αλλαγών. Αυτό όμως πρέπει να γίνει με μια ευρύτερη έννοια και όχι μόνο σε σχέση με τις μεταβολές στην κατανάλωση καυσίμων. Η πρόταση τροπολογίας 2 πρεσβεύει τον συντονισμό μεταξύ των κρατών μελών και των υποψηφίων χωρών. Αυτό μπορεί να γίνει αποδεκτό κατ' αρχήν, απαιτείται όμως κάποια αναδιατύπωση ώστε να αποφευχθούν οι εσφαλμένες ερμηνείες. Δεν μπορούμε όμως να αποδεχθούμε την πρόταση τροπολογίας 1. Δεν υπάρχει λόγος, ακόμη κι αν η Επιτροπή συμφωνεί ότι είναι σημαντικό να εμπλακούν ενεργά οι υποψήφιες χώρες, να επαναληφθεί αυτό σε μια οδηγία που απευθύνεται στα κράτη μέλη.
<P>
Επίσης, δεν είναι αποδεκτή η πρόταση τροπολογίας 8, διότι οι τιμές προειδοποίησης της κοινής γνώμης προϋποθέτουν τη χρήση μοντέλων πρόγνωσης, κάτι που καθιστά περισσότερο αβέβαιο τον τρόπο με τον οποίο θα πληροφορηθεί ή θα προειδοποιηθεί η κοινή γνώμη. Είναι ένα θέμα όπου πρέπει να ληφθούν υπόψη πρακτικές παράμετροι και η δυνατότητα υλοποίησής του στην πράξη.
<P>
Τέλος, πρέπει να απορρίψουμε το πρώτο και το τρίτο σκέλος της πρότασης τροπολογίας 5, όπως και τις προτάσεις τροπολογίας 17 και 18 διότι απλούστατα στην παρούσα φάση δεν διαθέτουμε αρκετά στοιχεία, ώστε να μπορούμε να προβλέψουμε πότε θα είναι δυνατόν να επιτευχθεί ο μακροπρόθεσμος στόχος να μην παραβιάζονται οι κατευθυντήριες γραμμές της ΠΟΥ. Εκτός αυτού, η Επιτροπή δεν μπορεί να αποδεχθεί την πρόταση τροπολογίας 28.

<SPEAKER ID=275 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=14>
Εθνικά ανώτατα όρια εκπομπών για ορισμένους ατμοσφαιρικούς ρύπους
<SPEAKER ID=276 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0063/2000) της κ. Myller, εξ ονόματος Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τα εθνικά ανώτατα όρια εκπομπών για ορισμένους ατμοσφαιρικούς ρύπους (COM(1999) 125 - C5-0047/1999 - 1999/0067(COD)).

<SPEAKER ID=277 NAME="Myller">
) Αξιότιμε κύριε Πρόεδρε, η ΕΕ έχει θέσει φιλόδοξους περιβαλλοντικούς στόχους, οι οποίοι έχουν παρουσιασθεί, μεταξύ άλλων, στο πέμπτο Πρόγραμμα Δράσης για το Περιβάλλον καθώς και στη στρατηγική του 1997 για την οξεοποίηση. Στόχος των προγραμμάτων αυτών είναι η προστασία των ανθρώπων και της φύσης από τις βλαβερές επιπτώσεις της ατμοσφαιρικής ρύπανσης, ώστε να μην υπερβαίνουν κάποια ανώτατα όρια, επικίνδυνα για τη φύση και τους ανθρώπους. Η πρόταση οδηγίας της Επιτροπής σχετικά με τα εθνικά ανώτατα όρια εκπομπών αποτελεί σημαντικό βήμα προς την επίτευξη των στόχων που η ίδια η Ένωση έθεσε για τον εαυτό της: να προστατεύσει τους πολίτες της από τη βλαβερή επίδραση των ατμοσφαιρικών ρύπων. Ωστόσο, θα περάσει ακόμη χρόνος μέχρι να σβήσουν τα σημάδια των προηγουμένων δεκαετιών, αφού μάλιστα δεν έχουμε ακόμη πλήρη γνώση όλων των τεχνικών δυνατοτήτων με τις οποίες θα μπορούσαμε να εξαλείψουμε εντελώς τις ρυπογόνες πηγές. Για τον λόγο αυτό είναι λογικό να προχωρούμε σταδιακά, όπως πρότεινε και η Επιτροπή.
<P>
Η πρώτη φάση είναι ο καθορισμός ενδιάμεσων περιβαλλοντικών στόχων μέχρι το έτος 2010, το οποίο σημαίνει μείωση μέχρι τότε κατά δύο τρίτα των ρύπων, που επιβαρύνουν την κατάσταση του όζοντος και θέτουν σε κίνδυνο την υγεία μας. Όμως, δεν μπορούμε να αρκεστούμε σε αυτό, διότι ακόμη και μετά την επίτευξη του στόχου αυτού θα εξακολουθούν να υπάρχουν πάρα πολλοί τομείς, όπου τα ρυπογόνα φορτία θα υπερβαίνουν σε τέτοιο ποσοστό τα ανώτατα όρια, ώστε να καθίστανται επικίνδυνα τόσο για τους ανθρώπους όσο και για το περιβάλλον. Για τον λόγο αυτό πρότεινα στην έκθεσή μου, εκτός από τους ενδιάμεσους στόχους, μακροπρόθεσμους καθώς και τελικούς στόχους μέχρι το έτος 2020. Έτσι θα μπορούσαμε τελικά να επιτύχουμε μια κατάσταση όπου δεν θα υπάρχει υπέρβαση των κρίσιμων επιπέδων και φορτίων, και όπου όλοι οι άνθρωποι θα προστατεύονται αποτελεσματικά από όλες τις γνωστές συνέπειες που προκαλούν οι ατμοσφαιρικοί ρύποι στην υγεία.
<P>
Στο πλαίσιο αυτό θα ήθελα να επιστήσω την προσοχή στην τροπολογία μου επί του θέματος, διότι εξαιτίας ενός γλωσσικού σφάλματος υπάρχει στα έγγραφά σας μια λανθασμένη λέξη. Στη θέση του ρήματος αγγίζει πρέπει να τεθεί το ρήμα υπερβαίνει. Ελπίζω ότι η διόρθωση αυτή θα ληφθεί υπόψη πριν από την αυριανή ψηφοφορία.
<P>
Πώς θα πετύχουμε λοιπόν μια κατάσταση όπου οι ατμοσφαιρικοί ρύποι δεν θα υπερβαίνουν τα όρια αντοχής των ανθρώπων και του περιβάλλοντος; Η Επιτροπή σε πρότασή της προς κάθε κράτος μέλος έχει καθορίσει οριακές τιμές συγκεκριμένων εκπομπών ρύπων που σχετίζονται μεταξύ τους, προκαλούν οξεοποίηση, αύξηση του όζοντος στα κατώτερα στρώματα της ατμόσφαιρας και ευτροφισμό του εδάφους. Η από κοινού εξέταση των προβλημάτων αυτών και των εκπομπών που τα δημιουργούν έχει αποδειχθεί ο οικονομικότερος τρόπος για να ανακαλύψουμε τους παράγοντες που ευθύνονται για τους ατμοσφαιρικούς ρύπους και να τους θέσουμε υπό έλεγχο. Οι μεγαλύτερες διαφωνίες ως προς την υλοποίηση της οδηγίας αφορούν το επίπεδο των οριακών τιμών, δηλαδή το όριο των εκπομπών που έχει θέσει κάθε κράτος.
<P>
Η Οικονομική Επιτροπή για την Ευρώπη, η οποία τελεί υπό την αιγίδα των Ηνωμένων Εθνών, έχει επίσης εξετάσει διεξοδικά κάποιους στόχους για τη μείωση των ίδιων ρυπογόνων πηγών με εκείνες που παρουσιάζονται στην πρόταση οδηγίας, την οποία εξετάζουμε τώρα. Αποτέλεσμα δε των συζητήσεών τους αυτών ήταν η υπογραφή του επονομαζόμενου Πρωτοκόλλου του Γκέτεμποργκ. Η διάκριση ανάμεσα στην πρόταση αυτή και στην πρόταση της Επιτροπής είναι σαφής. Εάν αρκεστούμε στο επίπεδο του Πρωτοκόλλου του Γκέτεμποργκ δεν θα επιτύχουμε ποτέ τους στόχους που η ίδια η Ένωση έθεσε για τον εαυτό της σχετικά με τους ατμοσφαιρικούς ρύπους. Εάν συγκρίνουμε τις διαφορές ανάμεσα στο Πρωτόκολλο του Γκέτεμποργκ και στην πρόταση της Επιτροπής από την άποψη των επιπτώσεων στην υγεία, το επίπεδο της μείωσης που προτείνει η Επιτροπή θα σώζει ετησίως μέχρι και τέσσερεις χιλιάδες ανθρώπους στην Ευρώπη.
<P>
Παρ' όλο που έχει καταδειχθεί με τρόπο αδιαμφισβήτητο ότι οι φιλόδοξοι περιβαλλοντικοί στόχοι αποτελούν τμήμα της υγείας και της ασφάλειας των πολιτών, έχει υποστηριχθεί ένα χαμηλότερο επίπεδο στόχων με το σκεπτικό ότι ο καθαρότερος αέρας κοστίζει υπερβολικά στη βιομηχανία και στην κοινωνία. Θα πρέπει ωστόσο να ειπωθεί ότι υπάρχει πολύ μεγάλη υπερβολή ως προς τις εν λόγω δαπάνες. Εάν πάλι υπολογίσουμε τα πλεονεκτήματα, τα οποία συνεπάγεται η καλύτερη ποιότητα του ατμοσφαιρικού αέρα για τους ανθρώπους, το περιβάλλον και τα κτήρια, συνάγουμε το συμπέρασμα ότι τα οικονομικά οφέλη είναι τέσσερεις φορές μεγαλύτερα από τις δαπάνες.
<P>
Επίσης, η πρόταση οδηγίας θα πρέπει να τύχει τέτοιας επεξεργασίας ώστε να λαμβάνονται καλύτερα υπόψη τόσο η κατάσταση των υποψηφίων χωρών όσο και τα ζητήματα που αφορούν περιοχές πλησίον της Ευρωπαϊκής Ένωσης.

<SPEAKER ID=278 NAME="Purvis">
. (ΕΝ) Κύριε Πρόεδρε, ύστερα από πολλές συζητήσεις και σοβαρό προβληματισμό η Επιτροπή Βιομηχανίας, Εξωτερικού Εμπορίου, Έρευνας και Ενέργειας αντιτίθεται σθεναρά στα ανώτατα όρια που προτείνει η Επιτροπή, και αυτή η θέση αφορά όλες τις πολιτικές ομάδες και τις εθνικότητες.
<P>
Τα ανώτατα όρια της ΟΕΕ των Ηνωμένων Εθνών συμφωνήθηκαν από όλα τα κράτη μέλη μας, τα υποψήφια προς ένταξη κράτη και όλον τον κόσμο με πρωτόκολλο που υπογράφηκε στο Γκέτεμποργκ μόλις τον Νοέμβριο του 1999. Γιατί η Επιτροπή παρουσίασε αυτά τα ακόμα πιο αυστηρά και σαφώς πιο δαπανηρά ανώτατα όρια έναν μόλις μήνα μετά; Από ό,τι καταλαβαίνω, οι πολιτικές ομάδες, ολόκληρο το Ευρωπαϊκό Κοινοβούλιο, είναι διχασμένο ως προς αυτό το θέμα ανάμεσα σε εκείνους που υποστηρίζουν την Επιτροπή Περιβάλλοντος, Δημόσιας Υγείας και Πολιτικής των Καταναλωτών και εκείνους που υποστηρίζουν τη γραμμή της Επιτροπής Βιομηχανίας. Οι βουλευτές του Κοινοβουλίου θα πρέπει να έχουν επίγνωση των σοβαρών επιπτώσεων για τις βιομηχανίες και τη γεωργία μας, για την ανταγωνιστικότητά μας, για τις θέσεις απασχόλησης και - ναι - για τα άτομα και τους ψηφοφόρους μας, σε περίπτωση που υπερισχύσει η πρόταση της Επιτροπής. Η Επιτροπή Βιομηχανίας καλεί το Κοινοβούλιο να υπερψηφίσει τις τροπολογίες που υποβλήθηκαν εξ ονόματος μου και εξ ονόματος του κ. Bowe. Πρόκειται για τις τροπολογίες που έχει εγκρίνει η Επιτροπή Βιομηχανίας. Ήδη τα ανώτατα όρια που έχουν θέσει τα Ηνωμένα Έθνη είναι αρκετά φιλόδοξα για να επιτύχουμε μέσα σε λογικά χρονικά πλαίσια τους στόχους που συμφωνήθηκαν διεθνώς. Η Επιτροπή Βιομηχανίας επιθυμεί να δει την πλήρη και σωστή εφαρμογή αυτών των ορίων σε όλη την Ευρωπαϊκή Ένωση, αλλά και σε όλον τον κόσμο. Στη συνέχεια η Επιτροπή μπορεί να επικεντρώσει τις προσπάθειές της στον στόχο να εξασφαλίσει ότι αυτό θα συμβεί, να τελειοποιήσει τα μοντέλα που χρησιμοποιούνται και ίσως να διατυπώσει νέες προτάσεις σε δύο ή τρία χρόνια, που θα βασίζονται σε πολύ πιο πειστικά επιχειρήματα σχετικά με το σχετικό κόστος και τα οφέλη.
<P>
Υποστηρίξτε τις τροπολογίες Purvis και τον πίνακα για τα εθνικά ανώτατα όρια εκπομπών που κατάρτισαν τα Ηνωμένα Έθνη στο Γκέτεμποργκ.

<SPEAKER ID=279 LANGUAGE="NL" NAME="Oomen-Ruijten">
Κύριε Πρόεδρε, όλοι γνωρίζουμε σήμερα ότι η μόλυνση του περιβάλλοντος, και σίγουρα του αέρα, αποτελεί ένα κατ' εξοχήν διασυνοριακό πρόβλημα. Η πρόταση oδηγίας που συζητούμε σχετικά με τα εθνικά ανώτατα όρια εκπομπών αντιμετωπίζει τις σημαντικότερες αιτίες μόλυνσης του αέρα. Αφορά τα ανώτατα όρια εκπομπών για ουσίες οι οποίες προξενούν την οξεοποίηση, τον σχηματισμό όζοντος στην τροπόσφαιρα και τον ευτροφισμό στο έδαφος.
<P>
Το ζήτημα είναι αρκετά τεχνικό και γι' αυτό θα αναφερθώ μόνο σε ορισμένα σημαντικά για μένα και για την Ομάδα μου σημεία. Κύριος στόχος της οδηγίας είναι η μείωση των εκπομπών των αναφερόμενων ουσιών σε επίπεδα που δεν θεωρούνται επικίνδυνα. Οι στόχοι που ορίζει η οδηγία οφείλουν να έχουν επιτευχθεί μέχρι το 2010, ενώ θα υπάρξει ενδιάμεση αξιολόγηση των εθνικών προγραμμάτων το 2006.
<P>
Το σημαντικότερο - όπως μόλις ειπώθηκε - και το πιο επίμαχο τμήμα της πρότασης είναι βέβαια ο πίνακας στον οποίο περιλαμβάνονται τα επιτρεπόμενα ετήσια όρια εκπομπών ανά ουσία και ανά χώρα. Συζητήθηκαν διεξοδικά στα πλαίσια αυτά οι συχνά λιγότερο αυστηρές προδιαγραφές που καθορίστηκαν για τις ίδιες ουσίες στα πλαίσια του ΟΗΕ από 36 χώρες, μεταξύ των οποίων οι 15 χώρες της Ένωσης. Τώρα ζητούν ορισμένοι συνάδελφοι την αντικατάσταση αυτού του πίνακα, δηλαδή του πίνακα της Ευρωπαϊκής Επιτροπής, από τον λεγόμενο Πίνακα του Γκέτεμποργκ των Ηνωμένων Εθνών, ο οποίος επιτρέπει υψηλότερα ανώτατα όρια.
<P>
Κύριε Πρόεδρε, ειλικρινά δεν πιστεύω ότι τα επιχειρήματα αυτά είναι πειστικά. Ως γνωστόν, οι διάφορες συμφωνίες για το περιβάλλον που γίνονται στα πλαίσια του ΟΗΕ θέτουν πάντοτε χαμηλότερα όρια, καθώς δύσκολα μπορεί να βρεθεί ένας κοινός παρονομαστής για την κατάσταση στις πλούσιες, ευημερούσες, και επομένως συχνά πλέον ρυπαίνουσες χώρες, αφενός, και στην κατάσταση των αναπτυσσόμενων χωρών, αφετέρου. Ούτε ευσταθεί αυτό που ειπώθηκε σχετικά με τα ευρωπαϊκά ανώτατα όρια, ότι δηλαδή καθορίστηκαν αφού είχαν ολοκληρωθεί οι διαπραγματεύσεις στον ΟΗΕ. Βλέποντας την πρόταση και τα επιχειρήματα που έχουν ακουσθεί - υποθέτω ότι και οι συνάδελφοί μου έχουν κάνει το ίδιο - διαπιστώνω ότι κατά τον καθορισμό των ευρωπαϊκών ανωτάτων ορίων δεν είχαν ακόμη λήξει οι διαπραγματεύσεις σχετικά με το πρωτόκολλο του ΟΗΕ. Και δεδομένου μάλιστα ότι οι επιπτώσεις στο περιβάλλον, ιδιαίτερα του διοξειδίου του θείου, των οξειδίων του αζώτου και των πτητικών οργανικών ουσιών, είναι άμεσες στην ήπειρό μας, μπορώ να συμφωνήσω σχετικά με τις ουσίες αυτές - πιστεύω το ίδιο κάνει και η πλειοψηφία της Ομάδας μας - με τις προτάσεις της Επιτροπής.
<P>
Κύριε Πρόεδρε, θα ήθελα επίσης να θίξω ένα άλλο πρόβλημα, αυτό της αμμωνίας. Η Ομάδα του Ευρωπαϊκού Λαϊκού Κόμματος θα ήθελε να τροποποιηθούν τα ανώτατα όρια που προτείνονται. Αν δούμε τι συνέβη με την οδηγία για τα νιτρικά άλατα διαπιστώνουμε ότι σχεδόν κανένα κράτος μέλος δεν ανταποκρίνεται στις προδιαγραφές που καθορίζονται εκεί. Πιστεύω γι' αυτό ότι είναι απολύτως ανέφικτο να πάμε πιο πέρα από τις προδιαγραφές του Γκέτεμποργκ. Να προσθέσω επίσης ότι οι επιπτώσεις των εκπομπών αμμωνίας γίνονται αισθητές κυρίως σε τοπικό επίπεδο, οπότε και θα μπορούσαμε να δεχθούμε τον καθορισμό λιγότερο αυστηρών ορίων. Εκ μέρους της Ομάδα του Ευρωπαϊκού Λαϊκού Κόμματος υπέβαλα μια τροπολογία η οποία δέχεται τις χαμηλότερες προδιαγραφές του Γκέτεμποργκ και αφήνει τον τελικό καθορισμό οριστικών ανωτάτων ορίων για μετά το 2006. Και αυτό διότι ελπίζω ότι τότε τα αποτελέσματα από την εφαρμογή της ευρωπαϊκής νομοθεσίας περί νιτρικών αλάτων θα μπορέσουν να μας δώσουν καλύτερες ενδείξεις για το πώς να προχωρήσουμε.
<P>
Ολοκληρώνοντας, κύριε Πρόεδρε, επισημαίνω πως η νομοθεσία σχετικά με τα ανώτατα όρια αποτελεί κατ' ουσία το αντίστοιχο της νομοθεσίας περί των μεγάλων εγκαταστάσεων καύσης, της οποίας είμαι εισηγήτρια. Είχαμε πραγματοποιήσει την πρώτη ανάγνωσή της ήδη πριν τις περυσινές εκλογές. Ωστόσο, το Συμβούλιο των Υπουργών εξακολουθεί να εμποδίζει την περαιτέρω συζήτηση της οδηγίας. Μήπως θα μπορούσαμε να μάθουμε αν έχει σημειωθεί κάποια πρόοδος;
<P>
Αυτή ήταν η τελευταία παρατήρησή μου. Ευχαριστώ την εισηγήτρια, κυρία Myller.

<SPEAKER ID=280 LANGUAGE="SV" NAME="Hulthιn">
Κύριε Πρόεδρε, θέλω να αρχίσω εκφράζοντας τις ευχαριστίες μου προς την κ. Myller για την έκθεσή της, καθώς και για τη φιλόδοξη επεξεργασία από μέρους της τής οδηγίας που προτείνει η Επιτροπή. Ακόμη κι αν η Επιτροπή Βιομηχανίας, Εξωτερικού Εμπορίου, Έρευνας και Ενέργειας μοιάζει σαν να ξύπνησε κάπως απότομα και να βρέθηκε απροετοίμαστη, γνωρίζουμε ωστόσο ότι το πρόβλημα της οξεοποίησης σίγουρα δεν είναι καινούριο παρά υφίσταται όσο και η βιομηχανοποίηση - επί 100 χρόνια. Η έρευνα αναφορικά με αυτό έχει ξεκινήσει εδώ και 30 χρόνια. Κανείς από εμάς δεν θα έπρεπε να έχει αμφιβολίες σχετικά με το ποιες είναι οι πηγές της οξεοποίησης ούτε και σχετικά με τον τρόπο που θα πρέπει να αντιμετωπίσουμε το πρόβλημα.
<P>
Κάποιοι κατηγορούν την πρόταση της Επιτροπής, όπως και την έκθεση, ότι είναι υπερβολική και ιδιαίτερα δαπανηρή και αναφέρουν επίσης ότι οι υπολογισμοί είναι ουτοπικοί. Όμως αυτό είναι εσφαλμένο, διότι γνωρίζουμε φυσικά ότι τα ίδια τα κράτη μέλη υπέβαλαν εκθέσεις οι οποίες αποτελούν το υπόβαθρο ολόκληρης της οδηγίας. Απεναντίας, θα μπορούσε κανείς να είναι επικριτικός για το γεγονός ότι δεν συμπεριελήφθη το ενεργειακό εκείνο σενάριο το οποίο κατά τα άλλα προτάσσουμε, π.χ. στο Πρωτόκολλο του Κυότο, δηλαδή ότι θα περιορίσουμε την καύση ορυκτών καυσίμων, ώστε να αντιμετωπίσουμε και τα κλιματολογικά προβλήματα ενώπιον των οποίων βρισκόμαστε.
<P>
Με όλον τον σεβασμό προς το Πρωτόκολλο του Γκέτεμποργκ - έστω κι αν έχει δανειστεί το όνομα του από την πόλη από όπου κατάγομαι - πρέπει να πω ότι δεν είναι δυνατόν να συγκριθεί το Πρωτόκολλο αυτό με την οδηγία για την οποία θα αποφασίσουμε αύριο. Μπορεί κανείς βέβαια να αναρωτηθεί γιατί η οδηγία της Επιτροπής παρουσιάζεται έναν μόλις μήνα αργότερα, περίπου κάτι σαν τιμωρία αυτής της οδηγίας του ΟΗΕ, αυτό όμως οφείλεται στους δικούς μας αργούς ρυθμούς επεξεργασίας του θέματος και όχι σε κάτι άλλο. Αν κινούμασταν λίγο πιο γρήγορα, αυτή η οδηγία θα ήταν έτοιμη και ολοκληρωμένη πολύ πριν το λεγόμενο Πρωτόκολλο του Γκέτεμποργκ.
<P>
Χαρακτηρίζουν την οδηγία αδύνατη, όμως θα έλεγα ότι αδύνατη είναι η κατάσταση στην οποία βρισκόμαστε σήμερα. Το πρόβλημα έγκειται λοιπόν στη σημερινή κατάσταση και όχι στην οδηγία.

<SPEAKER ID=281 LANGUAGE="EN" NAME="Davies">
Κύριε Πρόεδρε, συγχαίρω την κ. Myller, η οποία ξέρω ότι εκπόνησε αυτή την έκθεση μετά από πολλή και δύσκολη σκέψη. Μου φαίνεται ότι η συζήτηση συνοψίζεται στο εξής ερώτημα: πιστεύουμε άραγε ότι το Πρωτόκολλο του Γκέτεμποργκ ήταν ό,τι καλύτερο μπορούν να επιτύχουν ρεαλιστικά τα κράτη μέλη; Αναγνωρίζω ότι η Επιτροπή και οι περιβαλλοντικές ομάδες πιστεύουν ότι μπορούν να γίνουν πολύ περισσότερα πράγματα στην πράξη, αλλά παρ' όλα αυτά τα κράτη μέλη δεσμεύτηκαν να μειώσουν σημαντικά την ατμοσφαιρική ρύπανση - αν και αυτό δεν αληθεύει για όλα. Ορισμένα κράτη μέλη φαίνεται ότι συμμετείχαν στις διαπραγματεύσεις έχοντας κάνει ελάχιστους υπολογισμούς στο πίσω μέρος ενός φακέλου και αρνήθηκαν να συμβιβαστούν με οποιονδήποτε τρόπο να θεσπίσουν ρεαλιστικούς στόχους. Κάποια άλλα ούτε καν χρησιμοποίησαν την ίδια μεθοδολογία, την ίδια βάση υπολογισμών με τα υπόλοιπα. Συνεπώς, από πολλές πλευρές το πρωτόκολλο είναι άνευ ουσίας. Δεν μας προσφέρει καμία απολύτως εμπιστοσύνη. Πρόκειται για έναν τσαπατσούλικο πολιτικό συμβιβασμό και τίποτα παραπάνω.
<P>
Δεν ξέρω τι περισσότερο μπορεί να επιτύχει η Επίτροπος, αλλά θα πρέπει να επιδιώξουμε μειώσεις στην ατμοσφαιρική ρύπανση και να την υποστηρίξουμε στις προσπάθειές της να τις διαπραγματευτεί. Θα πρέπει να υποστηρίξουμε αυτή την έκθεση και την ίδια την Επίτροπο.

<SPEAKER ID=282 NAME="Hautala">
) Αξιότιμε κύριε Πρόεδρε, η συνάδελφος Myller εκπόνησε μια πολύ καλή έκθεση και η Ομάδα μας πιστεύει ότι πρέπει να προχωρήσουμε πολύ πιο μακριά από το Πρωτόκολλο του Γκέτεμποργκ. Η προετοιμασία αυτής της οδηγίας μπήκε προφανώς σε εθνικό πλειστηριασμό και το τελικό αποτέλεσμα είναι πολύ μέτριο, εάν αναλογιστούμε ποιες είναι οι πραγματικές προκλήσεις. Εν πάση περιπτώσει όμως, είναι σημαντικό που το Ευρωπαϊκό Κοινοβούλιο υποστηρίζει τώρα τουλάχιστον την πολιτική που επέλεξε η Επιτροπή.
<P>
Η Ομάδα των Πρασίνων / Ευρωπαϊκή Ελεύθερη Συμμαχία προτείνει να τεθούν για το έτος 2010 ακόμη αυστηρότεροι στόχοι από αυτούς που έχει προτείνει η Επιτροπή Περιβάλλοντος, Δημόσιας Υγείας και Πολιτικής των Καταναλωτών. Θέλουμε να τονίσουμε ότι θα πρέπει να εφαρμοστεί μια ολοκληρωμένη πολιτική για τη μείωση των εκπομπών. Πρέπει να υπενθυμίσουμε ότι σε κάθε περίπτωση βρισκόμαστε ενώπιον της υλοποίησης των στόχων του Πρωτοκόλλου του Κυότο, το οποίο προϋποθέτει ρητά την αποδοτικότερη χρήση ενέργειας ή απλούστερα τον περιορισμό στη χρήση της. Κατά συνέπεια, θα πρέπει κατά τη γνώμη μας ήδη στην προκειμένη οδηγία να ληφθεί υπόψη η επιπρόσθετη ωφέλεια που προκύπτει από την ολοκληρωμένη στρατηγική για την επίτευξη των στόχων της συγκεκριμένης οδηγίας. Είμαστε ιδιαίτερα ικανοποιημένοι που η Επιτροπή Περιβάλλοντος, Δημόσιας Υγείας και Πολιτικής των Καταναλωτών συμπεριέβαλε στην οδηγία τόσο τη ναυσιπλοΐα όσο και την αεροπλοΐα, και είμαστε βέβαιοι ότι τα οφέλη από την εφαρμογή της ολοκληρωμένης στρατηγικής θα είναι ιδιαίτερα σημαντικά.

<SPEAKER ID=283 NAME="Blokland">
Κύριε Πρόεδρε, προκειμένου να επιτευχθούν οι στόχοι σε σχέση με τις εκπομπές ρυπογόνων ουσιών στον αέρα, όπως αυτοί καθορίζονται στο πέμπτο Πρόγραμμα Δράσης για το Περιβάλλον, η οδηγία σε σχέση με τα ανώτατα όρια εκπομπών που συζητούμε είναι περισσότερο από αναγκαία. Η αντιμετώπιση της οξεοποίησης, της μόλυνσης από τα λιπάσματα και του σχηματισμού δηλητηριωδών νεφών απαιτεί τη μείωση των εκπομπών του διοξειδίου του θείου, των οξειδίων του αζώτου, της αμμωνίας και των πτητικών οργανικών ουσιών. Τα συμπεράσματα του Συμβουλίου σε σχέση με τη στρατηγική της ΕΕ κατά της οξεοποίησης δημιούργησαν υψηλές προσδοκίες και θα πρέπει επομένως τώρα να αποκτήσουν πιο συγκεκριμένη μορφή. Αυτό μπορεί μάλιστα να επιτευχθεί με όχι ιδιαίτερα δαπανηρό τρόπο, όπως φάνηκε και από τις πληροφορίες που περιλαμβάνει η πρόταση της Επιτροπής.
<P>
Γνωρίζουμε όλοι μας ότι πριν από μισό χρόνο καθορίστηκαν στο Γκέτεμποργκ από τον ΟΗΕ υψηλότερα επίπεδα εκπομπών. Οι τιμές αυτές αποτελούν ωστόσο αποτέλεσμα ενός πολιτικού συμβιβασμού μεταξύ των διαφόρων κρατών και αγνοήθηκαν έτσι οι συνέπειες του προτύπου που χρησιμοποιήθηκε. Το πρότυπο που χρησιμοποίησε η Επιτροπή είναι σωστό και τα αποτελέσματά του έχουν σταθμιστεί όπως θα έπρεπε. Θα ήταν απαράδεκτο να μειωθούν περαιτέρω τα ανώτατα επιτρεπόμενα όρια, δεδομένου και του γεγονότος ότι τα όρια αυτά δεν πληρούν ακόμη τους στόχους του πέμπτου Προγράμματος Δράσης για το Περιβάλλον της Ευρωπαϊκής Ένωσης.
<P>
Το πρώτο βήμα που θα πρέπει να πραγματοποιηθεί με στόχο την τήρηση των ανώτατων επιτρεπόμενων ορίων εκπομπών είναι σίγουρα η συνεχής εφαρμογή των ισχυουσών οδηγιών, όπως του προγράμματος Auto-Oil. Περαιτέρω θα πρέπει να καθοριστεί νέα νομοθεσία σε αυτόν τον τομέα, το συντομότερο μάλιστα δυνατό. Στα πλαίσια αυτά καλώ για άλλη μια φορά το Συμβούλιο να καταλήξει το ταχύτερο δυνατό σε μια κοινή θέση σε σχέση με τις μεγάλες εγκαταστάσεις καύσης.
<P>
Τέλος, θα πρέπει να ληφθούν συμπληρωματικά μέτρα τόσο στον τομέα των πτητικών διαλυτών στις βαφές και στα βερνίκια όσο και στα σπρέι αυτοκινήτων.

<SPEAKER ID=284 NAME="Liese">
Κύριε Πρόεδρε, κυρίες και κύριοι, κυρία Επίτροπε, θέλω και εγώ να ευχαριστήσω κατ' αρχάς την εισηγήτρια.
<P>
Μπαίνω τώρα στο θέμα. Στο Σώμα μπορεί κανείς να δει ότι υπάρχουν διαφορετικές απόψεις για το αν η πρόταση της Επιτροπής είναι υπερβολικά φιλόδοξη. Πολλοί λένε ότι με τις σημερινές τεχνικές δυνατότητες δεν μπορεί να υλοποιηθεί ή ότι η υλοποίησή της είναι πολύ δαπανηρή. Η ίδια η Επιτροπή υποστηρίζει ότι αυτή η πρόταση μπορεί να υλοποιηθεί με τη σωστή σχέση κόστους-ωφέλειας. Εγώ βρίσκω ενδιαφέρον το γεγονός ότι η Επιτροπή υποθέτει πως τα επόμενα χρόνια η κατανάλωση ενέργειας στην Ευρωπαϊκή Ένωση θα αυξηθεί κατά 8% και δεν θα υπάρξει αλλαγή στον συνδυασμό ενεργειών, κατά συνέπεια ούτε μείωση του ποσοστού των ορυκτών καυσίμων. Κατά τη δική μου άποψη αυτή δεν είναι καθόλου φιλόδοξη αντιμετώπιση, παρά ακριβώς το αντίθετο! Διότι πάντοτε συμφωνούσαμε στο Σώμα ότι πρέπει να μειώσουμε το ποσοστό των ορυκτών καυσίμων και να εξοικονομήσουμε ενέργεια. Αν δεν το κατορθώσουμε, χρεωκοπούμε από άποψη περιβαλλοντικής πολιτικής. Αν υλοποιηθούν οι ιδέες που περιλαμβάνονται στη βασική υπόθεση της Επιτροπής, δεν χρειάζεται πια να μιλάμε εδώ στο Σώμα για προστασία του κλίματος.
<P>
Πρέπει να αυξήσουμε την ενεργειακή απόδοση! Πρέπει να βελτιωθεί η εξοικονόμηση ενέργειας! Πρέπει να προωθήσουμε τις ανανεώσιμες πηγές ενέργειας και επίσης να παραδεχθούμε ότι η ατομική ενέργεια δεν παράγει ούτε διοξείδιο του άνθρακα ούτε διοξείδιο του θείου ούτε αμμωνία, πτητικές οργανικές ουσίες και οξείδια του αζώτου.
<P>
Θεωρώ ότι αν θέλουμε ανοιχτή συζήτηση όλα αυτά πρέπει να ειπωθούν γιατί είναι αλήθεια. Γι' αυτό θέλω επίσης να ταχθώ ξεκάθαρα εναντίον του αιτήματος ορισμένων κρατών μελών για παρέκκλιση από την οδηγία σε περίπτωση που εγκαταλείψουν την χρήση ατομικής ενέργειας. Αυτό δεν είναι δυνατόν ούτε υπό το πνεύμα της γενικής ευθύνης στον τομέα της περιβαλλοντικής πολιτικής.
<P>
Θέλω όμως να υπογραμμίσω για άλλη μια φορά ότι η πρόταση της Επιτροπής δεν είναι υπερβολικά φιλόδοξη. Ίσως μάλιστα να είναι και λίγο λιγότερο φιλόδοξη από όσο πρέπει. Θα την υποστηρίξω κατά την αυριανή ψηφοφορία. Ελπίζω να κάνει το ίδιο και η πλειοψηφία της Ολομέλειας!

<SPEAKER ID=285 NAME="Bowe">
Κύριε Πρόεδρε, χαιρετίζω φυσικά αυτή την έκθεση και την υποστήριξα πολύ στην Επιτροπή Περιβάλλοντος. Δημιουργεί ένα σωστό πλαίσιο μέσα στο οποίο μπορούμε να εργαστούμε μακροπρόθεσμα για να μειώσουμε τις εκπομπές. Μπορώ να υποστηρίξω την πλειονότητα των τροπολογιών. Υπάρχουν μία ή δύο που εγκρίθηκαν για τις οποίες εκφράζω κάποιες αμφιβολίες, κυρίως για την τροπολογία αριθ. 7, για την οποία δεν μπορώ καθόλου να θεωρήσω ότι έχει περιβαλλοντικό χαρακτήρα ή ότι συμβάλλει στη συνολική προσπάθεια που γίνεται σε ολόκληρη την Ένωση για την εκμηδένιση των επιπέδων των ουσιών που καταστρέφουν το όζον.
<P>
Θέλω να αναφερθώ στο θέμα που έθεσε ο κ. Davies, από πού δηλαδή πρέπει να ξεκινήσουμε. Με ποιους στόχους πρέπει να ξεκινήσουμε;
<P>
Κύριε Πρόεδρε, λίγο πριν από τα Χριστούγεννα καταλήξαμε στο Γκέτεμποργκ, στο πλαίσιο του πρωτοκόλλου ΟΗΕ/ΟΕΕ, σε μια σειρά πολύ πρακτικών αριθμητικών στοιχείων για τα οποία υπήρξαν πολλά επιχειρήματα και συζητήσεις, και μου φαίνεται ότι από εκεί πρέπει λογικά να ξεκινήσουμε. Κατά την άποψή μου, δεν πρέπει να καταλήξουμε εκεί, αλλά σίγουρα πρέπει να αρχίσουμε από εκεί, και αυτός είναι ο λόγος που πείστηκα όταν συμμετείχα στη συζήτηση της Επιτροπής Βιομηχανίας, όπου δεν παρευρισκόταν κανένας από τους συναδέλφους μας της Επιτροπής Περιβάλλοντος, ότι από εκεί πρέπει να αρχίσουμε. Μου φαίνεται ότι τα ποσοστά της Επιτροπής είναι φιλόδοξα. Ναι, μπορούμε να τα επιτύχουμε - θα πρέπει να προσπαθήσουμε να τα επιτύχουμε, αλλά δεν πιστεύω ότι θα πρέπει να ξεκινήσουμε από εκεί. Θα πρέπει να ξεκινήσουμε από τα ποσοστά του ΟΗΕ/ΟΕΕ, από το Πρωτόκολλο του Γκέτεμποργκ, και να τα αναθεωρήσουμε, όπως πρότεινε η κ. Myller στην έκθεσή της.

<SPEAKER ID=286 NAME="Sterckx">
Κύριε Πρόεδρε, κυρία Επίτροπε, δεν έχω βέβαια κανένα πρόβλημα με τη βασική αρχή αυτής της οδηγίας. Αποτελεί ένα σημαντικό όργανο κατά τα επόμενα χρόνια στα πλαίσια της γενικότερης πολιτικής για το περιβάλλον.
<P>
Τίθενται σαφέστεροι στόχοι για τα κράτη μέλη. Γνωρίζουν προς τα που θα πρέπει να κατευθύνουν τις προσπάθειές τους. Βλέποντας ωστόσο τον πίνακα με τα ανώτατα όρια ανά κράτος, σχηματίζω την εντύπωση ότι δεν αντιμετωπίζονται ίδιες καταστάσεις με τον ίδιο τρόπο. Διότι διαπιστώνω ότι π.χ. η χώρα μου, το Βέλγιο, θα πρέπει να επιτύχει το ανώτατο εφικτό σενάριο, δηλαδή όχι το οικονομικά εφικτό, ενώ συγχρόνως γειτονικές της περιοχές, οι οποίες είναι μάλιστα εξίσου μολυσμένες, μπορούν να ακολουθήσουν μια πολύ λιγότερο αυστηρή πολιτική. Και αυτό διότι μια μεγάλη χώρα μπορεί να αντισταθμίσει τα αποτελέσματα στις "χειρότερες" περιφέρειές της με τα αποτελέσματα στις "καλύτερες". Μια μικρή χώρα δεν έχει ωστόσο την πολυτέλεια αυτή. Να σας δώσω ένα παράδειγμα: από τα δεδομένα και τους χάρτες σας φαίνεται ότι στη Βόρεια Γαλλία, η οποία είναι το ίδιο μολυσμένη και ρυπογόνος όσο το Βέλγιο, ισχύουν χαμηλότερα όρια. Η εφαρμογή αυτής της οδηγίας κοστίζει για παράδειγμα 103 ευρώ ετησίως σε κάθε Βέλγο, σύμφωνα με τους υπολογισμούς σας, ενώ ένας Γάλλος, δηλαδή και ένας κάτοικος της Βόρειας Γαλλίας, πληρώνει μόνο 15 ευρώ, οκτώ φορές λιγότερο δηλαδή, κάτι που εν μέρει οφείλεται στο γεγονός ότι το Βέλγιο είναι μικρότερη χώρα και περιβάλλεται από ρυπαίνουσες περιοχές. Για τη χώρα μου είναι εξαιρετικά υψηλό το ποσό του 1% του ΑΕΠ της. Γι' αυτό και σας καλώ να υποστηρίξετε τις τροπολογίες 16 και 17, με τις οποίες ζητώ να δοθεί στη βελγική κυβέρνηση η ευκαιρία να επανεξετάσει την κατάσταση βάσει των ετήσιων εκθέσεων.

<SPEAKER ID=287 NAME="Arvidsson">
SV) Κύριε Πρόεδρε, το μεγαλύτερο περιβαλλοντικό πρόβλημα της χώρας μου είναι η οξεοποίηση του εδάφους, των δασών, των λιμνών και των ποταμών. Οι συνέπειες της οξεοποίησης είναι ότι τα δάση πεθαίνουν, μειώνεται η ανάπτυξή τους και η παρουσία φυτικής ζωής και τα ψάρια πεθαίνουν. Πέραν αυτού, τα οξεοποιημένα ύδατα απελευθερώνουν βαρέα μέταλλα τα οποία συνιστούν ένα πρόβλημα για την υγεία. Η φύση στις σκανδιναβικές χώρες είναι ιδιαίτερα ευαίσθητη στην οξεοποίηση διότι αυτές οι χώρες στερούνται σε μεγάλο βαθμό επαρκούς ικανότητας εξουδετέρωσης του φαινομένου. Η οξεοποίηση προέρχεται από την πτώση όξινης βροχής, η οποία έχει προκληθεί από ατμοσφαιρικούς ρύπους εκ της καύσης ορυκτών καυσίμων.
<P>
Στη Σουηδία και τη Φινλανδία έχουμε λάβει εκτεταμένα μέτρα για να μειώσουμε σε εθνικό επίπεδο τους ατμοσφαιρικούς ρύπους. Διοργανώνουμε μεγάλες επιχειρήσεις εμπλουτισμού των λιμνών και των υγροτόπων με ασβέστη. Σε έναν πολύ μεγάλο βαθμό επιτυγχάνουμε τους στόχους αναφορικά με τους ρύπους, οι οποίοι προτείνονται τώρα στην εν λόγω οδηγία. Ωστόσο, ένα ποσοστό μεγαλύτερο του 80% της όξινης βροχής η οποία πέφτει στην χώρα μας προέρχεται από τους ατμοσφαιρικούς ρύπους άλλων δυτικοευρωπαϊκών χωρών. Γι' αυτόν τον λόγο κάνουμε έκκληση να μας βοηθήσετε. Πολλοί Βορειοευρωπαίοι κατανοούν ότι τα προβλήματα που έχουμε με την οξεοποίηση μπορούν να λυθούν μόνο σε ένα πλαίσιο περιβαλλοντικής συνεργασίας με εσάς από τις άλλες χώρες της ΕΕ.
<P>
Θέλω να πω στα μέλη της Επιτροπής Βιομηχανίας, Εξωτερικού Εμπορίου, Έρευνας και Ενέργειας ότι το ψήφισμα του ΟΗΕ που βασίζεται στο Πρωτόκολλο του Γκέτεμποργκ είναι κάθε άλλο παρά επαρκές. Είμαι πεπεισμένος ότι η ΕΕ μπορεί να αντιμετωπίσει τα περιβαλλοντικά προβλήματα της Ευρώπης πολύ καλύτερα από ό,τι ο ΟΗΕ, διότι η προτεινόμενη κοινοτική οδηγία για την αντιμετώπιση των ατμοσφαιρικών ρύπων μπορεί να αποτελέσει ένα σημαντικό βήμα προς την κατεύθυνση της καταπολέμησης της οξεοποίησης της φύσης στις βόρειες κυρίως περιοχές της ΕΕ. Πέραν αυτού, μπορούν παράλληλα να επιτευχθούν σημαντικές μειώσεις του βλαβερού για την υγεία όζοντος που βρίσκεται κοντά στο έδαφος, στις μεγάλες κυρίως πόλεις των νότιων περιοχών της ΕΕ. Συνεπώς, πρέπει να έχουμε κοινό συμφέρον να υιοθετηθεί η πρόταση κοινοτικής οδηγίας.

<SPEAKER ID=288 LANGUAGE="PT" NAME="Lage">
Κύριε Πρόεδρε, κύριοι βουλευτές, κυρία Επίτροπε, στην Ευρωπαϊκή Ένωση πνέει ούριος άνεμος για την υπόθεση του περιβάλλοντος, και τα θέματα του περιβάλλοντος είναι ευπρόσδεκτα στο Ευρωπαϊκό Κοινοβούλιο. Πράγματι, χάρη σε μια σπάνια ευτυχή συγκυρία η ημερήσια διάταξη των σημερινών εργασιών μας περιλαμβάνει τις οδηγίες για την αποτέφρωση των αποβλήτων, για τα εθνικά όρια εκπομπών ορισμένων ατμοσφαιρικών ρύπων, καθώς και την οδηγία για τον περιορισμό της περιεκτικότητας όζοντος στον ατμοσφαιρικό αέρα. Παλαιότερα, όταν μιλούσε κανείς για ατμοσφαιρική ρύπανση υπονοούσε τον δρόμο. Η ατμοσφαιρική ρύπανση ταυτιζόταν με τον δρόμο, ενώ σήμερα αφορά σε μεγάλη κλίμακα όλον τον πλανήτη και σε μικρή κλίμακα μέχρι και τα σπίτια μας. Με δυο λόγια η ατμοσφαιρική ρύπανση αφορά το οικοσύστημά μας στο σύνολό του. Είναι ανάγκη να δράσουμε. Ο καθορισμός οριακών τιμών εκπομπής για τις τέσσερεις ρυπογόνες ουσίες συνιστά μια ορθή και ασφαλή κατεύθυνση και συμβάλλει στη μείωση της ρύπανσης, στην καταπολέμηση της οξεοποίησης και στην αντιμετώπιση των βλαβερών συνεπειών των συγκεκριμένων ρύπων για την ανθρώπινη υγεία και τη βλάστηση.
<P>
Με την πρόταση οδηγίας που υποβάλλει, η Ευρωπαϊκή Επιτροπή εισάγει ποσοτικώς προσδιορισμένα εθνικά ανώτατα όρια για τις τέσσερεις προαναφερόμενες ρυπογόνες ουσίες, τα οποία πρέπει να εφαρμοστούν μέχρι το 2010. Επιπλέον, υπολογίζει το κόστος που θα επιβαρύνει το κάθε κράτος ενόψει της εφαρμογής των συγκεκριμένων ανώτατων ορίων. Νομίζω ότι είναι μια σωστή στρατηγική.
<P>
Η έκθεση της κυρίας Myller, μια έξοχη εργασία, εκτιμά σαφώς ότι η πρόταση της Ευρωπαϊκής Επιτροπής είναι ισορροπημένη και επιδιώκει να την ενισχύσει σε κάποια σημεία. Ειδικότερα, η κοινοβουλευτική επιτροπή ενέκρινε πρόταση σχετικά με την υποχρεωτική ανασκόπηση της οδηγίας το αργότερο μέχρι το 2004, κάτι που θα προσφέρει τη δυνατότητα επανεξέτασης των ανώτατων ορίων εκπομπών που καθορίζονται στο κείμενο όπως και των μέτρων που θεσπίζονται με σκοπό την εφαρμογή των συγκεκριμένων ανώτατων ορίων. Όλα αυτά φαίνονται λογικά.
<P>
Παρ' όλα αυτά, οφείλω επί του προκειμένου να θέσω ένα ερώτημα. Γιατί να μην παραδεχθούμε ότι κάποιο κράτος μέλος θα μπορεί ενδεχομένως να αποδείξει ότι βρίσκεται σε ιδιαίτερα δυσμενή θέση όσον αφορά την εφαρμογή της οδηγίας, λαμβάνοντας υπόψη π.χ. τη γεωγραφική του θέση και το κλίμα του, που γεννούν σοβαρά μειονεκτήματα για το συγκεκριμένο κράτος μέλος; Δεν θα ήταν φρόνιμο να θέσουμε αυτό το ερώτημα;
<P>
Κατ' αυτόν τον τρόπο το σύστημα που χρησιμοποιεί η Ευρωπαϊκή Ένωση για την καταπολέμηση της ατμοσφαιρικής ρύπανσης όλο και επεκτείνεται, ενισχύεται και υφίσταται περαιτέρω επεξεργασία. Η περιβαλλοντική πολιτική της Ευρωπαϊκής Ένωσης γίνεται ολοένα και περισσότερο η περιβαλλοντική πολιτική που εφαρμόζει το κάθε κράτος, με προφανή πλεονεκτήματα για όλους τους Ευρωπαίους πολίτες.

<SPEAKER ID=289 LANGUAGE="FI" NAME="Kauppi">
Αξιότιμε κύριε Πρόεδρε, αγαπητή κυρία Επίτροπε, οι τιμές των ρύπων που προτείνει η Επιτροπή είναι πολύ φιλόδοξες, περισσότερο φιλόδοξες από τους στόχους του επονομαζόμενου Πρωτοκόλλου του Γκέτεμποργκ που ενέκρινε η Οικονομική Επιτροπή για την Ευρώπη των Ηνωμένων Εθνών, και αυτό είναι το δέον. Προσωπικά είμαι έτοιμη να εγκρίνω τη συμβιβαστική πρόταση που κατάρτισαν τα μέλη της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών στο πλαίσιο της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σύμφωνα με την οποία αποδεχόμαστε την πρόταση της Επιτροπής για όλες τις εκπομπές εκτός από την αμμωνία, γεγονός που δεν δημιουργεί μεγάλα προβλήματα για τη χώρα μου, τη Φινλανδία, ούτε για τη γείτονα Σουηδία, όπως φάνηκε ήδη πολλές φορές στην παρούσα συζήτηση. Κατανοώ όμως και τις θέσεις σύμφωνα με τις οποίες θα πρέπει να προκρίνουμε τα επίπεδα του Πρωτοκόλλου του Γκέτεμποργκ. Όποιο κι αν είναι το αποτέλεσμα της αυριανής ψηφοφορίας, πιστεύω ότι η Επιτροπή θα πρέπει να προβαίνει σε συνεχείς ελέγχους για να διασφαλίσει ότι η ανάπτυξη πραγματοποιείται σε όλα τα κράτη μέλη και να προωθεί μέτρα που θα βοηθούν τη βιομηχανία να υλοποιήσει τις απαραίτητες αλλαγές. Είναι σημαντικό οι περιβαλλοντικοί στόχοι να επιτευχθούν με τον οικονομικότερο δυνατό τρόπο σε όλη την επικράτεια της Κοινότητας.
<P>
Ο ατμοσφαιρικός αέρας έχει βελτιωθεί ιδιαίτερα τα τελευταία χρόνια. Οι εκπομπές έχουν μειωθεί σημαντικά, τουλάχιστον στον τομέα της ενέργειας, των μεταφορών και της βιομηχανίας. Τα τελευταία χρόνια η ΕΕ προβαίνει συνεχώς σε νέες ρυθμίσεις αναφορικά με τον περιβαλλοντικό τομέα και έχουν καθοριστεί νέοι στόχοι για τη βιομηχανία. Θεωρώ κάπως προβληματικό το γεγονός ότι οι στόχοι αλλάζουν συνεχώς προτού αξιολογηθούν επαρκώς τόσο οι επιπτώσεις στο περιβάλλον από την εφαρμογή των εγκεκριμένων νομοθετικών μέτρων όσο και οι δαπάνες που αφορούν τον τομέα της βιομηχανίας. Πριν καθοριστούν επιπρόσθετες υποχρεώσεις είναι σημαντικό να διασφαλίσουμε ότι τα ήδη συμφωνημένα μέτρα θα εφαρμοστούν εξ ολοκλήρου στα κράτη μέλη. Οι δύο αυτοί στόχοι συμβιβάζονται κατά τη γνώμη μου μεταξύ τους.
<P>
Τέλος, όσον αφορά τις εκπομπές του τομέα της ναυσιπλοΐας και της αεροπλοΐας, θεωρώ ότι ο περιορισμός των εκπομπών πρέπει να αποφασιστεί διεθνώς και ότι στη φάση αυτή οι εν λόγω τομείς θα πρέπει να μείνουν εκτός του πεδίου εφαρμογής της οδηγίας. Όσον αφορά τους μακροπρόθεσμους στόχους πιστεύω ότι δεν πρέπει να καθοριστεί αυστηρή προθεσμία, αλλά τα κράτη οφείλουν, σύμφωνα με τους δικούς τους στόχους, να προσπαθήσουν να εφαρμόσουν τους κανόνες μέχρι ή και πριν από την προθεσμία.

<SPEAKER ID=290 NAME="Wallstrφm">
(ΕΝ) Κύριε Πρόεδρε, αξιότιμοι βουλευτές του Ευρωπαϊκού Κοινοβουλίου, τα τελευταία χρόνια έχουμε κάνει μεγάλα βήματα για την αντιμετώπιση της οξεοποίησης και της ρύπανσης. Ελπίζω ότι η εν λόγω πρόταση θα αποτελέσει άλλο ένα σημαντικό βήμα προς αυτή την κατεύθυνση και γι' αυτόν τον λόγο θα ήθελα να ευχαριστήσω ιδιαίτερα την εισηγήτρια, κ. Myller, για την πολύτιμη εργασία της.
<P>
Το Πρωτόκολλο του Γκέτεμποργκ βρίσκεται ένα βήμα μπροστά, αλλά ούτε καν πλησιάζει. Το πρωτόκολλο καλύπτει μόνο τη μισή απόσταση έως τον στόχο για την οξεοποίηση, στον οποίο έχουν ήδη συμφωνήσει το Κοινοβούλιο και το Συμβούλιο. Ένας αρκετά μεγάλος αριθμός ανθρώπων θα πεθάνουν νωρίς αν δεν εγκρίνουμε τα μέτρα που πρότεινε η Επιτροπή. Το πρωτόκολλο είναι το αποτέλεσμα μιας διαδικασίας όπου ασκείται πάρα πολύ μικρή πίεση στους αναποφάσιστους για να κάνουν αυτό που πρέπει. Δεν πρέπει να αφήσουμε αυτό το γεγονός να εκτρέψει την Κοινότητα από τους συμφωνηθέντες στόχους. Το κόστος της πρότασης της Επιτροπής πρέπει να διατηρηθεί σε αυτή την προοπτική, ακόμα και με βάση την πολύ απαισιόδοξη εκτίμηση της Επιτροπής, η οποία δεν λαμβάνει πλήρως υπόψη το Κυότο ή μη τεχνικές λύσεις. Αυτό ανέρχεται μόνο στο 0.08% του κοινοτικού ΑΕΠ το έτος 2010.
<P>
Τα κράτη μέλη θα πρέπει να κάνουν ορισμένα από αυτά που θα τους επιτρέψουν να επιτύχουν τα προτεινόμενα ανώτατα όρια εκπομπών με λιγότερο οικονομικό κόστος, αν θέλουν να τηρήσουν τις δεσμεύσεις που ανέλαβαν στο Κυότο. Η άποψη ότι τα ανώτατα όρια είναι υπερβολικά δύσκολα πλησιάζει επικίνδυνα στην αγνόηση του Κυότο.
<P>
Επιτρέψτε μου τώρα να ασχοληθώ με τις τροπολογίες. Η Επιτροπή μπορεί να αποδεχτεί πλήρως τις τροπολογίες αριθ. 3, 8, 9, 13, 19 και 21. Η Επιτροπή μπορεί να δεχτεί εν μέρει την αρχή στην οποία βασίζονται οι τροπολογίες αριθ. 1 και 2. Θα συντάξουμε μια αιτιολογική σκέψη που δεν φαίνεται να περιορίζει το δικαίωμα πρωτοβουλίας της Επιτροπής, προκειμένου να συμπεριληφθεί στην τροποποιημένη μας πρόταση. Επίσης, θα συμπεριλάβουμε μια αναφορά στο άρθρο 9 της οδηγίας, ώστε να καταστεί λειτουργική η νέα αιτιολογική σκέψη. Εξυπακούεται ότι η Επιτροπή δεν αποδέχεται την τροπολογία αριθ. 27.
<P>
Στόχος της πρότασης της Επιτροπής είναι να αφήσει όσο το δυνατόν μεγαλύτερη ευελιξία στα κράτη μέλη, αλλά δεν μπορούμε να αποκλείσουμε περαιτέρω κοινοτικές δράσεις, αν αυτές πρόκειται να συμβάλουν ώστε τα κράτη μέλη να επιτύχουν τα ανώτατα όρια εκπομπών με αποδοτικότητα κόστους.
<P>
Επίσης, η Επιτροπή μπορεί να αποδεχτεί εν μέρει την τροπολογία αριθ. 11, η οποία θα επιφέρει περαιτέρω αλλαγές στο άρθρο 9. Συμφωνούμε ότι η αναθεώρηση της νομοθεσίας θα πρέπει να λάβει υπόψη τις εκπομπές των αεροσκαφών, περαιτέρω μειώσεις των εκπομπών σε περιφέρειες που συνορεύουν με την Κοινότητα, μέτρα που έχουν λάβει οι υποψήφιες χώρες καθώς και παράγοντες μεταφορών. Όμως, η Επιτροπή δεν μπορεί να συμφωνήσει στην παρουσίαση των ημερομηνιών για την υποβολή εκθέσεων στο Κοινοβούλιο και το Συμβούλιο. Το 2003 η Επιτροπή δεν θα έχει σχεδόν καθόλου στοιχεία από τα κράτη μέλη βάσει των οποίων να εκπονήσει εκθέσεις και να στηρίξει οποιεσδήποτε αποφάσεις. Η Επιτροπή δεν θα γνωρίζει το 2011 αν τα ανώτατα όρια επιτεύχθηκαν ή όχι το 2010, καθώς θα πρέπει να δοθεί χρόνος στα κράτη μέλη να ενεργήσουν απογραφές.
<P>
Αποδεχόμαστε εν μέρει τις αρχές πάνω στις οποίες στηρίζεται η τροπολογία αριθ. 12. Συνεπώς, θα συντάξουμε εκ νέου το άρθρο 9, παρ. 3, ώστε να συμπεριλάβουμε το μεγαλύτερο μέρος του υλικού στην προτεινόμενη τροπολογία. Η Επιτροπή δέχεται τις αρχές της τροπολογίας αριθ. 23. Η αναφορά σε χώρες εκτός της διαδικασίας ΟΗΕ/ΟΕΕ πρέπει να περιοριστεί σε εκείνες που έχουν δώσει στοιχεία και των οποίων οι εκπομπές είναι σχετικές με τη ρύπανση στην Κοινότητα.
<P>
Η Επιτροπή αποδέχεται τις τροπολογίες αριθ. 24, 25 και 26 κατ' αρχήν και θα τις λάβει επίσης υπόψη στη νέα σύνταξη του άρθρου 9 στο πλαίσιο της τροποποιημένης της πρότασης. Η Επιτροπή συμμερίζεται σε μεγάλο βαθμό τις ανησυχίες από τις οποίες εκπορεύονται οι τροπολογίες αριθ. 16 και 17. Θα πρέπει να ληφθεί υπόψη το γεγονός ότι τα μικρότερα κράτη μέλη έχουν μικρότερο περιθώριο να κατανείμουν το βάρος. Ωστόσο, έχουμε να κάνουμε με διασυνοριακή ρύπανση, συνεπώς η Επιτροπή θεωρεί ότι ενδεχόμενες προσαρμογές ως προς τα ανώτατα όρια για μεμονωμένα κράτη μέλη πρέπει να γίνουν μόνο στο πλαίσιο μιας γενικής αναθεώρησης των ανώτατων ορίων. Συνεπώς, θα προτείνουμε μια νέα αιτιολογική σκέψη και αλλαγές στο άρθρο 9, οι οποίες θα εξασφαλίσουν πως οι επιπτώσεις στα μικρότερα κράτη μέλη θα ληφθούν δεόντως υπόψη κατά την αναθεώρησή μας.
<P>
Η Επιτροπή μπορεί να δεχτεί το μέρος της τροπολογίας αριθ. 20 που θα προσθέσει τη λέξη "κατάλληλης" στην αιτιολογική σκέψη 9. Δεν αποδεχόμαστε την υπόλοιπη τροπολογία αριθ. 20. Η Επιτροπή δεν μπορεί να αποδεχτεί τις τροπολογίες αριθ. 15, 28, 29 και 32, οι οποίες επιδιώκουν να αντικαταστήσουν με τα ανώτατα όρια εκπομπών του Πρωτοκόλλου του Γκέτεμποργκ τα ανώτατα όρια εκπομπών που έχουν σχεδιαστεί για την επίτευξη του συμφωνηθέντος κοινοτικού στόχου που αφορά την οξεοποίηση και για την προστασία της υγείας των πολιτών μας. Τα ανώτατα όρια του Γκέτεμποργκ δεν πληρούν τις απαιτήσεις, όπως έχουμε ήδη αναφέρει.
<P>
Η Επιτροπή θεωρεί ότι, αν τα κράτη μέλη λάβουν σοβαρά υπόψη τις δεσμεύσεις του Κυότο, δεν θα είναι δύσκολο να υλοποιηθούν τα ανώτατα όρια εκπομπών που έχει προτείνει. Ίσως μπορέσουμε να προχωρήσουμε περισσότερο μέχρι το 2010, αλλά αυτό θα το αποφασίσουμε μόνον όταν γνωρίζουμε με ποιον τρόπο τα κράτη μέλη θα επιτύχουν τους στόχους του Κυότο. Συνεπώς, δεν μπορούμε να αποδεχτούμε την τροπολογία αριθ. 31. Η Επιτροπή δεν μπορεί να αποδεχτεί τις τροπολογίες αριθ. 4 και 14: στο πλαίσιο της αρχής της επικουρικότητας εναπόκειται στα κράτη μέλη και όχι στην Επιτροπή να καθορίσουν τις κυρώσεις για παραβιάσεις της εθνικής νομοθεσίας. Επιπλέον, η τροπολογία αριθ. 14 επιδιώκει να περιορίσει τη διακριτική ευχέρεια που έχει η Επιτροπή σύμφωνα με τη Συνθήκη να αποφασίζει πότε θα εκκινεί διαδικασία επί παραβάσει.
<P>
Ούτε οι τροπολογίες αριθ. 5, 18 και 30 γίνονται δεκτές. Η Επιτροπή έχει δεσμευτεί να επιδιώξει μακροπρόθεσμους στόχους για την προστασία του περιβάλλοντος και της υγείας του ανθρώπου, αλλά σήμερα απλά δεν έχουμε αρκετές πληροφορίες ώστε να προβλέψουμε πότε θα επιτευχθούν οι μακροπρόθεσμοι στόχοι. Η Επιτροπή πρέπει να απορρίψει την τροπολογία αριθ. 6. Οι εκπομπές από τη διεθνή θαλάσσια και εναέρια κυκλοφορία δεν μπορεί να ελέγχονται εξ ολοκλήρου από τα μεμονωμένα κράτη μέλη ούτε καν από κοινοτικές δράσεις, και συνεπώς αυτό δεν μπορεί να συμπεριληφθεί στα εθνικά ανώτατα όρια εκπομπών. Όπου είναι απαραίτητο πρέπει να αναληφθεί δράση από τον Διεθνή Ναυτιλιακό Οργανισμό (ΔΝΟ) ή τον Διεθνή Οργανισμό Πολιτικής Αεροπορίας.
<P>
Την προηγούμενη εβδομάδα ο ΔΝΟ συμφώνησε με μια πρόταση της Κοινότητας να κηρυχθεί η Βόρεια Θάλασσα περιοχή ελέγχου του διοξειδίου του θείου. Η Επιτροπή θα εξετάσει κατά πόσο θα πρέπει να γίνουν περαιτέρω προτάσεις στον ΔΝΟ και κατά πόσον απαιτείται η ανάληψη διεθνούς δράσης για τις εκπομπές των αεροσκαφών.
<P>
Η Επιτροπή δεν μπορεί να αποδεχτεί την τροπολογία αριθ. 7, η οποία βασίζεται σε μια παραπλανητική σύγκριση με την οδηγία για τους διαλύτες, όπου οι διαδικασίες μπορεί να αφορούν υψηλές θερμοκρασίες. Οι μη πτητικές οργανικές ενώσεις εξαιρούνται αυτόματα από τον ορισμό της "πτητικής οργανικής ένωσης" σε αυτές τις προτάσεις, αφού δεν απαντώνται στην ατμόσφαιρα σε συνθήκες περιβάλλοντος και δεν συμβάλλουν στον σχηματισμό όζοντος. Ο προτεινόμενος ορισμός είναι ίδιος με του Πρωτοκόλλου του Γκέτεμποργκ. Πρέπει να διατηρήσουμε την τεχνική συνοχή.
<P>
Η Επιτροπή δεν μπορεί να αποδεχτεί την τροπολογία αριθ. 10 για θα αφαιρέσει μια βασική υποχρέωση των κρατών μελών να ενημερώνουν τακτικά τις απογραφές των εκπομπών.
<P>
Τέλος, κύριε Πρόεδρε, δεν αποδεχόμαστε την τροπολογία αριθ. 22. Η διατύπωση που προτείνει η Επιτροπή στο βασικό θέμα της δημόσιας πληροφόρησης συμφωνεί με τις συμφωνίες στις πρώτες δύο αδελφές οδηγίες για την ποιότητα του αέρα.
<P>
Τέλος, θα ήθελα να απαντήσω στην κ. Oomen-Ruijten, επειδή ρώτησε για τις προτάσεις σχετικά με τις μεγάλες εγκαταστάσεις καύσης. Η απάντηση είναι ότι το Συμβούλιο δεν κατέληξε σε κοινή θέση τον Δεκέμβριο και η Επιτροπή υποστηρίζει την πορτογαλική Προεδρία στην προσπάθεια που καταβάλλει να σημειώσει πρόοδο παράλληλα με την πρόοδο της εν λόγω πρότασης.

<SPEAKER ID=291 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=15>
Νομοθεσία σχετικά με το περιβάλλον
<SPEAKER ID=292 NAME="Πρόεδρος">
Η ημερήσια διάταξη προβλέπει την κοινή συζήτηση δύο προφορικών ερωτήσεων προς την Επιτροπή σχετικά με τα προγράμματα των διαρθρωτικών ταμείων των κρατών μελών και την εφαρμογή σε εθνικό επίπεδο της νομοθεσίας της ΕΕ για το περιβάλλον (B5 -0014/2000 και B5 0208/2000).

<SPEAKER ID=293 LANGUAGE="EN" NAME="Jackson">
Κύριε Πρόεδρε, θα ήθελα, εξ ονόματος της επιτροπής, να υποβάλω τουλάχιστον μία από τις προφορικές ερωτήσεις. Πρώτα απ' όλα συμμερίζομαι την επιθυμία της Επιτρόπου να επιτύχει μια καλύτερη εφαρμογή της νομοθεσίας της Ευρωπαϊκής Ένωσης. Πρόκειται για κάτι που η επιτροπή έχει μεγάλη επιθυμία να δει να πραγματοποιείται.
<P>
Θα ήθελα να παραθέσω ένα απόσπασμα από άρθρο που δημοσιεύτηκε την περασμένη Κυριακή στην εφημερίδα Sunday Telegraph του Ηνωμένου Βασιλείου. Η πρώτη παράγραφος ήταν η εξής: "Η Ευρωπαϊκή Επιτροπή διαμήνυσε στη Βρετανία ότι θα χάσει μέχρι και 200 εκατ. λίρες σε μη επιστρεπτέες ενισχύσεις προς τις φτωχότερες περιφέρειες, αν δεν εφαρμόσει την νομοθεσία της Ευρωπαϊκής Ένωσης για την προστασία των πτηνών και των οικοτόπων τους". Θα ήθελα να γνωρίζω αν η Επιτροπή είναι εκείνη που εξαπολύει αυτές τις απειλές και, αν ναι, κατά πόσο αισθάνεται ότι έχει το δικαίωμα να κάνει κάτι τέτοιο. Πρόκειται για ένα θέμα που οι Γερμανοί συνάδελφοί μου που υποβάλλουν την άλλη ερώτηση θέλουν να παρακολουθήσουν. Η Επιτροπή Περιβάλλοντος ενδιαφέρεται πολύ να βρει τρόπους, ώστε να ενσωματώσει τους περιβαλλοντικούς προβληματισμούς σε άλλες πολιτικές. Το ερώτημα που τίθεται είναι κατά πόσον πρόκειται για έναν συνταγματικά βιώσιμο τρόπο για την επίτευξη του στόχου αυτού.
<P>
Αυτό που εξετάζουμε σήμερα το βράδυ εδώ, σε αυτό το κατάμεστο Κοινοβούλιο, είναι το θέμα της σύνδεσης. Η σύνδεση, με άλλα λόγια, με τη χρήση απειλής ότι θα αποσυρθούν ή θα παρακρατηθούν κεφάλαια, προκειμένου να επιτευχθεί μια καλύτερη εφαρμογή νομοθεσίας σε έναν τομέα που μερικές φορές δεν είναι συναφής, αν και σε αυτή την περίπτωση είναι πολύ συναφής, είναι ένα θέμα που κατά καιρούς εξετάζουν οι βουλευτές του Ευρωπαϊκού Κοινοβουλίου και στη συνέχεια αλλάζουν πορεία, συνειδητοποιώντας ότι μπορεί να επηρεάσει τις περιφέρειες που εκπροσωπούν. Βρίσκουμε ότι αυτό το θέμα αντανακλάται στις απόψεις όχι μόνο μερικών Γερμανών βουλευτών, αλλά και ορισμένων Βρετανών συναδέλφων μου.
<P>
Θέλουμε να ρωτήσουμε πόσο η Ευρωπαϊκή Επιτροπή είναι προετοιμασμένη να χρησιμοποιήσει τις διατάξεις των άρθρων 12 και 41 του γενικού κανονισμού των διαρθρωτικών ταμείων προκειμένου να καθυστερήσει τη χορήγηση χρημάτων όπου υπάρχουν ανεπαρκή στοιχεία σχετικά με τον αντίκτυπο στο περιβάλλον των έργων για τα οποία έχει υποβληθεί αίτηση χρηματοδότησης. Στη χειρότερη περίπτωση, θέλουμε να αποφύγουμε την πιθανότητα να έρθουν σε αντίθεση οι στόχοι των διαρθρωτικών ταμείων και το ενδιαφέρον της Ευρωπαϊκής Ένωσης να προστατεύσει τους φυσικούς οικοτόπους της.
<P>
Για παράδειγμα, μπορεί να υπάρχει επιθυμία να κατασκευαστεί ένας αυτοκινητόδρομος σε ένα μέρος της Ευρωπαϊκής Ένωσης, προκειμένου να δαπανηθούν πόροι των διαρθρωτικών ταμείων και να δημιουργηθούν θέσεις απασχόλησης στη δεδομένη περιοχή της Ένωσης. Όμως, δεν θα πρέπει να προσέξετε αν ο αυτοκινητόδρομος περνά από κάποια τοποθεσία που θα πρέπει να έχει οριστεί ως προστατευμένη από την εθνική κυβέρνηση; Τέτοιες περιπτώσεις έχουν εμφανιστεί κατά το παρελθόν, κυρίως σε σχέση με τα μεγάλα έργα υποδομής. Θέλουμε να αποφύγουμε κάτι τέτοιο, αλλά πιστεύουμε ότι αυτές οι αντιθέσεις μπορεί να προκληθούν από τη μη εφαρμογή εκ μέρους των κρατών μελών τής οδηγίας για τους οικοτόπους καθώς και της οδηγίας για τα πτηνά και κυρίως από τη μη υποβολή στην Επιτροπή μέχρι τον Ιούνιο του 1995 ενός καταλόγου με τις τοποθεσίες που παρουσιάζουν ενδεχομένως ενδιαφέρον για την Κοινότητα, είτε γιατί φιλοξενούν φυσικούς οικοτόπους είτε γιατί αντιπροσωπεύουν τους οικοτόπους ζωικών και φυτικών ειδών που έχουν μεγάλη σημασία για την Κοινότητα. Πρέπει να θέσουμε το εξής ερώτημα: χωρίς αυτές τις πληροφορίες πώς μπορεί η Επιτροπή να είναι σίγουρη ότι τα έργα των διαρθρωτικών ταμείων, που είναι συνήθως μεγάλα, δεν θα καταστρέψουν τοποθεσίες που έχουν ενδεχομένως μεγάλη σπουδαιότητα για την Ευρωπαϊκή Ένωση;
<P>
Οι μελλοντικές γενιές δεν θα μας το συγχωρήσουν αν επιτρέψουμε την καταστροφή αναντικατάστατων οικοτόπων, για την προστασία των οποίων ουσιαστικά ψηφίσαμε πριν από οκτώ χρόνια, όταν εγκρίναμε την έκθεση σχετικά με την οδηγία για τους οικοτόπους, και στη συνέχεια το 1997, με τις αλλαγές που έγιναν στο παράρτημα αυτής της οδηγίας.
<P>
Το σφάλμα οφείλεται στα κράτη μέλη, τα οποία δεν τήρησαν την οδηγία, και σε αυτά συμπεριλαμβάνεται και το δικό μου κράτος. Εάν υπάρχουν αμφιβολίες κατά πόσον δικαιούνται πόρους από τα διαρθρωτικά ταμεία, το σφάλμα είναι των εθνικών κυβερνήσεων. Διατυπώνονται τώρα αμφιβολίες για τη θέση του Ηνωμένου Βασιλείου και κατά πόσο δικαιούται πόρους των διαρθρωτικών ταμείων, επειδή η κυβέρνηση του Ηνωμένου Βασιλείου δεν εφάρμοσε ή δεν συμμορφώθηκε πλήρως με τις διατάξεις της οδηγίας για τους οικοτόπους.
<P>
Εναπόκειται στην κυβέρνηση του Ηνωμένου Βασιλείου, στη γερμανική κυβέρνηση και στις άλλες εθνικές κυβερνήσεις να εξαλείψουν αυτή την απειλή συμμορφούμενες με την οδηγία για τους οικοτόπους και τα πτηνά. Στο Ηνωμένο Βασίλειο η χρηματοδότηση από τα διαρθρωτικά ταμεία για επαρχίες όπως η Κορνουάλη, την οποία εκπροσωπώ και η οποία πρόσφατα συμπεριελήφθη στον Στόχο 1, δέχεται διπλή απειλή, αφενός από την αδράνεια της κυβέρνησης ως προς αυτή την οδηγία και αφετέρου από την ανικανότητα και την τσιγκουνιά της. Ακόμα κι αν η Ευρωπαϊκή Επιτροπή κάνει το καλύτερο δυνατόν στο Ηνωμένο Βασίλειο, δεν υπάρχει εγγύηση ότι ο τσιγκούνης Υπουργός των Οικονομικών της χώρας θα βρει αντίστοιχη χρηματοδότηση.

<SPEAKER ID=294 LANGUAGE="DE" NAME="Schnellhardt">
Κύριε Πρόεδρε, κυρίες και κύριοι, η οδηγία "Χλωρίδα-Πανίδα-Οικότοποι" είναι ένα ζήτημα που μας απασχολεί εδώ και πολύ καιρό, και τώρα βλέπουμε να παρουσιάζει ιδιαίτερη δυστοκία.
<P>
Επιτρέψτε μου να πω από την αρχή ότι η εν λόγω οδηγία είναι σημαντική και δημιουργεί στην Ευρώπη ένα νέο κλίμα στην προστασία της φύσης, του περιβάλλοντος και των πτηνών. Βασικά δεν θα ήθελα να διορθώσω ή να βελτιώσω τίποτα στον στόχο αυτό. Θεωρώ επίσης καλό ότι η Επιτροπή παρακολουθεί με συνέπεια αν μεταφέρεται η κοινοτική νομοθεσία.
<P>
Ως προς την οδηγία "Χλωρίδα-Πανίδα-Οικότοποι" όμως τίθεται το ερώτημα αν η νομοθεσία μας είναι πραγματικά δυνατόν να μεταφερθεί. Βλέπω εδώ σαφείς αδυναμίες. Η οδηγία αυτή είναι κατά τη γνώμη μου μια περίπτωση όπου η νομοθεσία δεν έχει προσαρμοσθεί στις δυνατότητες των διαφόρων περιφερειών. Βλέπω ένα πρόβλημα στις διάφορες νομικές ερμηνείες στα κράτη μέλη εξαιτίας του μερικώς ασαφούς ορισμού στην κοινοτική νομοθεσία, ενώ από την άλλη λείπουν επίσης σοβαρές πτυχές και προσεγγίσεις σχετικά με την επικουρικότητα. Η επανεξέταση της οδηγίας "Χλωρίδα-Πανίδα-Οικότοποι" δεν θα έπρεπε κατά τη γνώμη μου να αποκλεισθεί, δεδομένων των δυσκολιών της σημερινής μεταφοράς της. Παράλληλα με τη γενική αυτή κριτική για την οδηγία "Χλωρίδα-Πανίδα-Οικότοποι" , βλέπω όμως να υπάρχει και ένα ιδιαίτερο πρόβλημα ως προς την αναζωογόνηση της κοινοτικής περιβαλλοντικής και διαρθρωτικής πολιτικής.
<P>
Στο άρθρο 12 του κανονισμού των διαρθρωτικών ταμείων της 21ης Ιουνίου 1999 προβλέπεται δυνατότητα επιβολής κυρώσεων για παραβάσεις στους ακόλουθους τομείς: μεταφορά της περιβαλλοντικής νομοθεσίας, παραβάσεις κατά τη διεξαγωγή δημόσιων διαγωνισμών και μη τήρηση της ισότητας μεταξύ ανδρών και γυναικών.
<P>
Μέχρι σήμερα η Επιτροπή απειλεί με κυρώσεις μόνο ως προς την οδηγία "Χλωρίδα-Πανίδα-Οικότοποι" . Σχεδιάζει άραγε να καθιερώσει μηχανισμούς επιβολής κυρώσεων και στους άλλους τομείς; Κατά τη γνώμη μου ο δρόμος αυτός παρουσιάζει πολλά προβλήματα. Η ΕΕ διαθέτει ένα εντελώς διαφορετικό μέσο επιβολής κυρώσεων, και συγκεκριμένα το Ευρωπαϊκό Δικαστήριο.
<P>
Η ενδεχόμενη περικοπή πιστώσεων ή η καθυστέρηση καταβολής κονδυλίων από τα διαρθρωτικά ταμεία είναι μια μορφή κυρώσεων που οι συνέπειές της για τις διάφορες περιφέρειες δεν είναι δυνατόν να εκτιμηθούν εκ των προτέρων. Τι θα γίνει με τα έργα που έχουν αρχίσει, και προπάντων τι θα γίνει στην περίπτωση που μια περιφέρεια δεν λαμβάνει καθόλου χρήματα από τα διαρθρωτικά ταμεία; Ποιες κυρώσεις θα επιβάλει τότε η Επιτροπή όταν δεν μεταφέρεται η κοινοτική νομοθεσία για το περιβάλλον; Την ανασφάλεια της Επιτροπής δείχνει και το γεγονός ότι πρώτα ήθελε να συμπεριλάβει ολόκληρη τη χώρα στις κυρώσεις και έπειτα μόνο μία περιοχή, όπως είπατε, κυρία Επίτροπε, στον Υπουργό Περιβάλλοντος κ. Trittin. Παρακαλώ να το δηλώσουμε αυτό ξεκάθαρα εδώ.

<SPEAKER ID=295 NAME="Roth-Behrendt">
Κύριε Πρόεδρε, παρακολουθώντας τη σημερινή συζήτηση, τον κύκλο των συναδέλφων και την ώρα, δεν είμαι σίγουρη τι θα ήθελα αυτή τη στιγμή περισσότερο, περιοχές όπου προστατεύεται η πανίδα, η χλωρίδα και το περιβάλλον διαβίωσης των οργανισμών ή προστατευόμενες περιοχές για βουλευτές που ενδιαφέρονται για την οικολογία. Τώρα θα ενδιαφερόμουν περισσότερο για τις προστατευόμενες περιοχές για βουλευτές, όμως ας μη μιλήσουμε γι' αυτό.
<P>
Η ερώτηση που σας απευθύνουμε, κυρία Επίτροπε, έχει άλλον στόχο. Θα ήθελα να ακούσω πρώτα την απάντησή σας. Εσείς προτιμήσατε να μιλήσετε στο τέλος της συζήτησης. Συζητάμε εδώ για ένα θέμα που οι περισσότεροι γνωρίζουν την ιστορία του. Η νομοθεσία περί χλωρίδα, πανίδας και οικοτόπων έπρεπε να έχει μεταφερθεί μέχρι το 1994, και σήμερα έχουμε 2000. Ο κατάλογος της Ευρωπαϊκής Ένωσης για τις προστατευόμενες περιοχές που έχουν σχέση με αυτή έπρεπε να είναι έτοιμος το 1998, και τώρα έχουμε 2000. Τα κράτη μέλη έπρεπε να είχαν δηλώσει τις περιοχές τους μέχρι το 1995, και τώρα έχουμε 2000. Πολλές χώρες, και η δική μου, δεν το έκαναν. Η Γερμανία π.χ. μετέφερε τη νομοθεσία το 1998 αντί για το 1994, με τέσσερα μόνο χρόνια καθυστέρηση. Θα μπορούσε να πει κανείς ότι αυτό δεν είναι και τόσο κακό!
<P>
Φυσικά, έτσι δεν είναι ακόμη έτοιμος ο κατάλογος της ΕΕ. Πώς θα μπορούσε άλλωστε; Πολλά κράτη μέλη και περιοχές δεν δήλωσαν τις περιοχές τους. Τώρα μόλις ο κ. Schnellhardt είπε: καλά, ίσως κάναμε κάποια λάθη στην οδηγία "Χλωρίδα-Πανίδα-Οικότοποι" . Μπορεί, κύριε Schnellhardt, να κάναμε κάποια πράγματα που δεν είναι απόλυτα εφικτά, τέλεια ή καλά. Όμως, δυστυχώς δεν είναι αυτή η διαδικασία που ακολουθούμε στην ΕΕ, δηλαδή αν κάποιος δεν θεωρεί και τόσο καλή μια νομοθεσία να μη συμμορφώνεται με αυτή.
<P>
Αν ενεργούσαμε έτσι, αυτό θα αφορούσε και περιοχές και τομείς που ούτε εγώ ούτε εσείς θεωρείτε ιδιαίτερα καλό να συμβεί. Έχουμε στην ΕΕ ένα κουτό σύστημα που λέγεται νομική ασφάλεια, που λέγεται νομοθεσία, η οποία θεσπίσθηκε εδώ στο Κοινοβούλιο με τη συναίνεση των κρατών μελών και πρέπει να γίνει σεβαστή! Μπορεί αυτό να ακούγεται κάπως υπερβολικά αυστηρό και νομικό, δυστυχώς όμως έτσι είναι: ζούμε στην ΕΕ στο πλαίσιο ενός νομικού συστήματος. Ο κύριος Jarzembowski είναι εκείνος που το υποστηρίζει περισσότερο από όλους, γιατί κατάγεται από το Αμβούργο, που ανήκει στις λίγες περιφέρειες της Γερμανίας που δήλωσαν τα στοιχεία τους - μαζί με τη δική μου περιφέρεια, το Βερολίνο - για να είμαι όμως δίκαια θα παραδεχθώ ότι για μάς ως πόλεις-κράτη είναι ιδιαίτερα εύκολο.
<P>
Δεν θέλω όμως καθόλου να κρίνω τον κ. Schnellhardt, που έρχεται από τα νέα ομοσπονδιακά κράτη, όπου η κατάσταση δεν είναι καθόλου καλή. Αυτό είναι εσωτερικό πρόβλημα της Γερμανίας και θα το λύσουμε κάποτε, αργότερα, σε άλλο σημείο εδώ στο Σώμα. Σήμερα θέμα της συζήτησής μας είναι, κύριε Πρόεδρε, ότι η Ευρώπη χάνει τη φύση της και ότι πρέπει να δίνει σημασία στη νομική ασφάλεια.
<P>
Φθάνω τώρα στο τελευταίο σημείο. Κυρία Επίτροπε, αν δεν κατορθώσετε να πάτε στο Ευρωπαϊκό Δικαστήριο και να καταθέσετε προσφυγή κατά των κρατών μελών που δεν μεταφέρουν όπως πρέπει τη νομοθεσία, θα χάσετε το κύρος και τη νομιμότητά σας. Πρέπει να το κάνετε! Αν θεωρείτε ότι η νομοθεσία δεν αξίζει, να μας την υποβάλετε για αναθεώρηση. Αν θεωρείτε ότι είναι καλή, να προσφύγετε στο Ευρωπαϊκό Δικαστήριο, και γρήγορα μάλιστα!

<SPEAKER ID=296 NAME="Davies">
Κύριε Πρόεδρε, είναι χαρά μου που βλέπω την κ. Επίτροπο για πέμπτη φορά σήμερα, αυτή την ακατάλληλη ώρα. Τη συγχαίρω για τις προσπάθειές της να εξασφαλίσει ότι θα εφαρμοστούν σωστά η οδηγία για τους οικοτόπους και οι συναφείς οδηγίες. Της εύχομαι καλή τύχη.
<P>
Ακουσα ότι ορισμένοι στην Επιτροπή πιστεύουν ότι κατόρθωσαν να αποσπάσουν από τα κράτη μέλη περισσότερα πράγματα μέσα στους προηγούμενους έξι μήνες σε σχέση με αυτά που είχαν κατορθώσει τα προηγούμενα έξι χρόνια. Εάν συμβαίνει κάτι τέτοιο, τότε αυτά είναι πράγματι καλά νέα.
<P>
Όμως, η Επίτροπος προσπαθεί παράλληλα για δύο πράγματα: αφενός επιδιώκει την προστασία των ειδών που απειλούνται με εξαφάνιση και αφετέρου επιδιώκει την ενίσχυση των πιο φτωχών περιοχών της Ευρώπης. Στην ουσία, και η δική μου θέση είναι ως έναν βαθμό η ίδια.
<P>
Μερικές απλές ερωτήσεις: για πόσο καιρό η κ. Επίτροπος θα ισορροπεί ανάμεσα στα δύο; Πόσες προσπάθειες ακριβώς πρέπει να καταβάλουν τα κράτη μέλη για να εκπληρώσουν τις απαιτήσεις της; Είναι πράγματι προετοιμασμένη να πει στους ανθρώπους, όπως αυτούς που εκπροσωπώ στο Merseyside και στα βορειοδυτικά της Αγγλίας, ότι πρέπει να χάσουν τους πόρους των διαρθρωτικών ταμείων επειδή οι κυβερνήσεις τους δεν συμμορφώθηκαν με την οδηγία για τους οικοτόπους; Υποθέτω ότι αυτή είναι η ισορροπία. Τελικά, και πιο ουσιαστικά, είναι έτοιμη να συμβιβαστεί για την εξεύρεση λύσεων, σε περίπτωση που οι υποχρεώσεις ή η εργασία που θα αναλάβουν οι κυβερνήσεις απαιτήσουν περισσότερο χρόνο από ό,τι επιθυμούμε; Για παράδειγμα, αν ένας Υπουργός πέσει στα γόνατα, κόψει τις φλέβες του και γράψει με αίμα μια υπόσχεση ότι θα εκπληρώσει πλήρως την οδηγία για τους οικοτόπους μέσα σε ένα συμφωνηθέν χρονοδιάγραμμα, είναι έτοιμη να ενισχύσει την περιφέρεια αυτή και να χορηγήσει τους πόρους των διαρθρωτικών ταμείων υπό αυτές τις συνθήκες;

<SPEAKER ID=297 NAME="Wallstrφm">
. (ΕΝ) Το ζήτημα κατά πόσο τα διαρθρωτικά ταμεία σέβονται τη νομοθεσία μας για το περιβάλλον είναι κρίσιμο, και εκτιμώ το ενδιαφέρον που εξέφρασαν ως προς αυτό το ζήτημα η κ. Jackson, ο κ. Poettering και ο κ. Schnellhardt. Στη συνάντηση της Επιτροπής σήμερα είχαμε μια συζήτηση γι' αυτό το θέμα, κυρίως σε ό,τι αφορά τη σύνδεση με τις οδηγίες για τους οικοτόπους και τα πτηνά. Η βασική αρχή είναι σαφής: οι δράσεις που συγχρηματοδοτούνται στο πλαίσιο των διαρθρωτικών ταμείων και του Ταμείου Συνοχής θα πρέπει να συμβάλλουν στην προστασία και τη βελτίωση του περιβάλλοντος στην Ευρωπαϊκή Ένωση. Αυτό επιβεβαιώνεται από το νέο κανονιστικό πλαίσιο των διαρθρωτικών ταμείων και του Ταμείου Συνοχής και από τις σχετικές κατευθυντήριες γραμμές της Επιτροπής. Θα πρέπει να θυμόμαστε ότι το Ταμείο Συνοχής και τα διαρθρωτικά ταμεία χρηματοδοτούν σημαντικές επενδύσεις περιβαλλοντικής υποδομής, όπως τα κέντρα επεξεργασίας αποβλήτων ή τα συστήματα διαχείρισης αποβλήτων.
<P>
Επιτρέψτε μου κατ' αρχάς να καταστήσω σαφές ένα πράγμα για να αποφύγουμε τις παρανοήσεις. Ο γενικός κανονισμός των διαρθρωτικών ταμείων αναφέρει ότι τα έργα που χρηματοδοτούνται πρέπει να είναι σύμφωνα προς τις διατάξεις της Συνθήκης και τα μέσα που προβλέπονται σε αυτή καθώς και προς τις κοινοτικές πολιτικές και δράσεις. Σε αντίθεση με ό,τι υποστηρίχθηκε σε μία από τις προφορικές ερωτήσεις, αυτό δεν αποτελεί νέα υποχρέωση των κρατών μελών. Στην ουσία βασίζεται στενά στον προηγούμενο κανονισμό πλαίσιο των διαρθρωτικών ταμείων για την περίοδο προγραμματισμού 1994-1999. Ο κανονισμός των διαρθρωτικών ταμείων έχει εγκριθεί από τα κράτη μέλη και το Συμβούλιο.
<P>
Σε ό,τι αφορά την προστασία των περιοχών που εμπίπτουν στις οδηγίες για τους οικοτόπους και τα πτηνά, είναι σημαντικό να μη χορηγήσουμε χρήματα σε μέτρα που επηρεάζουν αρνητικά περιοχές που χρήζουν προστασίας - από τη μία χορηγώντας χρήματα σε κάποιο κράτος μέλος και από την άλλη επιβάλλοντάς του ίσως πρόστιμα. Αυτό είναι το θέμα που επιβεβαιώσαμε στην Επιτροπή σήμερα το απόγευμα, και ο κ. Michel Barnier θα ανακοινώσει τις σχετικές αποφάσεις σε μια επιστολή προς τα κράτη μέλη σε λίγες ημέρες. Σε αυτή την κατεύθυνση η Επιτροπή σκοπεύει να χρησιμοποιήσει όλες τις δυνατότητες που διαθέτει, βάσει του νέου κανονιστικού πλαισίου για το Ταμείο Συνοχής και τα διαρθρωτικά ταμεία.
<P>
Σε συνέχεια της επιστολής που έστειλαν στα κράτη μέλη οι Επίτροποι Wulf-Mathies και Bjerregaard στις 23 Ιουνίου 1999, η Επιτροπή θα επιμείνει ότι πρέπει στα έγγραφα προγραμματισμού για την περίοδο 2000-2006 να υπάρχει μια σταθερή και ανέκκλητη δέσμευση, η οποία να εγγυάται ότι τα προγράμματα είναι σύμφωνα με την προστασία των περιοχών στο πλαίσιο του Natura 2000. Τα κράτη μέλη θα πρέπει να γνωστοποιήσουν τις περιοχές, αν δεν το έχουν ήδη πράξει, εντός καθορισμένου χρόνου και να εγγυηθούν επίσημα ότι δεν θα προβούν σε δράσεις που θα προκαλέσουν επιδείνωση των πιθανών περιοχών Natura 2000. Στη συνέχεια, η Επιτροπή θα χρησιμοποιήσει όλα τα μέσα που έχει στη διάθεσή της για να εξασφαλίσει ότι θα τηρηθούν πλήρως οι δεσμεύσεις που έχουν αναληφθεί στα έγγραφα προγραμματισμού.
<P>
Σκοπός της είναι να παρακολουθήσει την κατάσταση στα κράτη μέλη, προβαίνοντας και σε επιτόπιους ελέγχους. Ο εκπρόσωπος της Επιτροπής στην επιτροπή παρακολούθησης κάθε προγράμματος θα επιδιώξει επίσης να εξασφαλίσει την πλήρη τήρηση των υποχρεώσεων των κρατών μελών σε σχέση με το Natura 2000. Επιπλέον, στην περίπτωση που ένα κράτος μέλος δεν τηρήσει τη δέσμευσή του να διαβιβάσει τους καταλόγους σύμφωνα με τις οδηγίες για τους οικοτόπους και τα πτηνά εντός της προθεσμίας που έχει καθοριστεί στα έγγραφα προγραμματισμού, η Επιτροπή θα λάβει αμέσως μέτρα. Σε αυτά περιλαμβάνεται κυρίως - με εξαίρεση συγκεκριμένες περιπτώσεις και τηρούμενης της αρχής της αναλογικότητας - η πιθανή προσφυγή στις διατάξεις των κανονισμών των διαρθρωτικών ταμείων και του Ταμείου Συνοχής σε σχέση με την αναστολή των πληρωμών. Φυσικά, όλα αυτά προστίθενται στις εν εξελίξει διαδικασίες επί παραβάσει που έχουν κινηθεί εναντίον κρατών μελών για μη εφαρμογή αυτών των οδηγιών.
<P>
Συνοψίζοντας τις αποφάσεις που λάβαμε σήμερα στην Επιτροπή: θα επιμείνουμε ώστε τα κράτη μέλη να μας αποστείλουν τους καταλόγους τους για το Natura 2000, οι οποίοι θα έπρεπε να έχουν σταλεί ήδη πριν από πολλά χρόνια. Θα χρησιμοποιήσουμε τα μέσα που έχουμε στη διάθεσή μας για να εξασφαλίσουμε ότι θα τηρήσουν τις δεσμεύσεις τους τις οποίες ανέλαβαν. Χωρίς αυτούς τους καταλόγους ούτε τα κράτη μέλη ούτε η Επιτροπή μπορεί να εξασφαλίσει ότι θα προστατεύσουμε φυσικές τοποθεσίες κατά την εκτέλεση των έργων στο πλαίσιο των διαρθρωτικών ταμείων, για τον απλούστατο λόγο ότι δεν θα ξέρουμε ποιες είναι αυτές.
<P>
Μια τελευταία λέξη σχετικά με την οδηγία για τους οικοτόπους. Η Επιτροπή δεν συμφωνεί ότι υπάρχει έλλειψη σαφήνειας σε αυτή την οδηγία. Σκοπός της οδηγίας είναι να θεσπίσει ένα πλαίσιο αναφοράς το οποίο, σύμφωνα με την αρχή της επικουρικότητας, εναποθέτει την αναλυτική εφαρμογή στα κράτη μέλη. Ενώ η Επιτροπή δεν εξετάζει το ενδεχόμενο αναθεώρησης αυτής της οδηγίας, οι υπηρεσίες της είναι έτοιμες να καθοδηγήσουν τα κράτη μέλη στην εφαρμογή της, και τελικά αρχίζουμε να προχωρούμε ως προς αυτό το σημείο. Οι μόνες περιοχές τις οποίες λαμβάνει υπόψη η Επιτροπή στο πλαίσιο της οδηγίας για τους οικοτόπους είναι αυτές που παρουσιάζουν οι αρχές των κρατών μελών. Οι λεγόμενοι σκιώδεις κατάλογοι μπορούν μόνο να συμβάλουν στις προσπάθειες εντοπισμού των εν λόγω περιοχών στο εσωτερικό των κρατών μελών. Σε κοινοτικό επίπεδο μπορούν να συνεισφέρουν στο επιστημονικό υλικό αναφοράς για την απογραφή των φυσικών οικοτόπων και των υφιστάμενων ειδών.

<SPEAKER ID=298 LANGUAGE="FR" NAME="Isler Bιguin">
Σας ευχαριστώ που μας διαφωτίσατε, ωστόσο λυπόμαστε πολύ γι' αυτό που μόλις είπατε, γιατί είχαμε την εντύπωση ότι η προηγούμενη Επιτροπή είχε ως αφετηρία μια απλή αρχή: χωρίς καταλόγους δεν διατίθενται πόροι. Σήμερα επανέρχεστε σε αυτή την αρχή και απευθύνεστε εκ νέου στα κράτη μέλη για να τους ζητήσετε να σας παράσχουν καταλόγους. Πράγματι έχουν καθυστερήσει. Έχουν καθυστερήσει πάρα πολύ σε σχέση με τις ευρωπαϊκές οδηγίες.
<P>
Σήμερα δεν γνωρίζουμε ακόμη εάν προτίθεστε να εφαρμόσετε τα τεχνικά, νομικά και πολιτικά μέσα που έχετε στη διάθεσή σας προκειμένου να επιβάλετε την τήρηση των ευρωπαϊκών οδηγιών.
<P>
Ως εκ τούτου, μπορώ πολύ καλά να φανταστώ τα κράτη μέλη να χλευάζουν πραγματικά αυτή τη νέα οδηγία γιατί εν τέλει κέρδισαν και άλλο χρόνο, και η προστασία της φύσης πρόκειται να ζημιωθεί και άλλο. Από την εξέταση των διαφόρων εκθέσεων της Ευρωπαϊκής Ένωσης και του Ευρωπαϊκού Οργανισμού Περιβάλλοντος γνωρίζουμε ότι η υποβάθμιση του περιβάλλοντος συνεχίζεται.
<P>
Επομένως, το ερώτημα που θέτω είναι το εξής: σήμερα, απαιτήσατε τον κατάλογο των περιοχών που προστατεύονται στο πλαίσιο των οδηγιών αποδεχόμενοι το σχέδιο του κοινοτικού πλαισίου στήριξης για την Πορτογαλία;

<SPEAKER ID=299 NAME="Χατζηδάκης">
E-DE). Κύριε Πρόεδρε, η πρώτη έκθεση που έκανα ως βουλευτής είχε ακριβώς το αντικείμενο που συζητούμε σήμερα: Περιβάλλον και διαρθρωτικά ταμεία. Και κατέληξα, βεβαίως, στο βασικό συμπέρασμα ότι οι χρηματοδοτούμενες από τα διαρθρωτικά ταμεία δράσεις δεν θα πρέπει να θίγουν σε καμία περίπτωση το περιβάλλον των χωρών μελών και ότι για το σκοπό αυτό θα πρέπει να ενισχυθεί η σημασία που δίνεται στην περιβαλλοντική διάσταση σε όλα τα επίπεδα προγραμματισμού και υλοποίησης των σχετικών πολιτικών της Ένωσης.
<P>
Αυτό λέω και σήμερα. Λέω δηλαδή ότι ο κύριος στόχος μας πρέπει να είναι πάντα η αειφόρος ανάπτυξη, η ανάπτυξη δηλαδή που θα σέβεται και θα προάγει το περιβάλλον. Για αυτό και στην κατεύθυνση αυτή πιστεύω ότι το Ευρωπαϊκό Κοινοβούλιο, στο ψήφισμά του, θα πρέπει να καλεί την Επιτροπή να εφαρμόζει τα προγράμματα των διαρθρωτικών ταμείων κατά τρόπο που να λαμβάνει υπόψη του την κοινοτική περιβαλλοντική νομοθεσία, και ιδίως όσον αφορά τις οδηγίες για την διατήρηση των φυσικών οικοτόπων και των αγρίων πτηνών. Ταυτόχρονα όμως, θα πρέπει να αποφύγουμε τις υπερβολές, να μην σταματήσουμε δηλαδή όλα τα προγράμματα και να μην εγκρίνουμε κανένα εάν δεν υπάρχουν εγγυήσεις για την τήρηση ενός ή δύο κανονισμών. Αυτό θα μου θύμιζε μια ελληνική παροιμία που λέει ότι δεν μπορείς να κόβεις το κεφάλι σου όταν πονάει το δόντι σου.
<P>
Δεν προτείνω να παραβιάσουμε την νομοθεσία. Προτείνω αντιθέτως να προχωρήσουμε στην εφαρμογή των προγραμμάτων ελέγχοντας παράλληλα την εφαρμογή της νομοθεσίας, εξασφαλίζοντας βεβαίως την ενημέρωση του Κοινοβουλίου από την Επιτροπή. Είναι σημαντικό να θυμόμαστε ότι μέσω των διαρθρωτικών ταμείων προωθούνται πολύ σημαντικά μέτρα και δράσεις, που αφορούν μάλιστα τις πιο προβληματικές χώρες και περιφέρειες της Ένωσης, οι οποίες έχουν πολύ μεγάλη ανάγκη στη δύσκολη προσπάθεια που καταβάλλουν για ανάπτυξη και σύγκλιση με τις πιο αναπτυγμένες χώρες μέλη. Και είναι επίσης ανάγκη να ξέρουμε ότι μέσω των διαρθρωτικών ταμείων, κύριε Πρόεδρε, προωθούνται πολλές φορές μέτρα τα οποία προάγουν το περιβάλλον. Αν σταματήσουμε όλα ανεξαιρέτως τα προγράμματα για τον λόγο που επικαλούνται αρκετοί συνάδελφοι εδώ πέρα, τελικά μάλλον θα βλάψουμε παρά θα ωφελήσουμε το περιβάλλον.

<SPEAKER ID=300 LANGUAGE="EN" NAME="McCarthy">
Κύριε Πρόεδρε, δεν διαφωνούμε ότι θέλουμε να συμμορφωθούμε με αυτή τη νομοθετική πράξη. Με εξέπληξε που είδα να αναφέρεται στον Τύπο της χώρας μου ότι απειλείτε με περικοπή της ευρωπαϊκής χρηματοδότησης. Το θεώρησα δυσανάλογη ενέργεια σε σχέση με αυτά που προσπαθούμε να επιτύχουμε. Θα ξέρετε ότι στην περίπτωση του Ηνωμένου Βασιλείου, σε μια συζήτηση διαλλακτικότητας, η Επιτροπή συμφώνησε σε ένα χρονοδιάγραμμα που επιτρέπει την αναθεώρηση και συμπερίληψη πρόσθετων περιοχών. Στο Παρίσι ορίστηκε ένα χρονοδιάγραμμα που επιτρέπει την παρουσίαση αναθεωρημένου καταλόγου τον Ιούνιο με νέο περιορισμό τον Οκτώβριο του 2000. Είμαστε αποφασισμένοι, ύστερα από χρόνια βραδυπορίας της προηγούμενης συντηρητικής κυβέρνησης - το κόμμα της κ. Jackson - να εκπληρώσουμε τις υποχρεώσεις μας στο Ηνωμένο Βασίλειο καλόπιστα, προκειμένου να τηρηθεί η σωστή νομική διαδικασία και η σωστή διαβούλευση για να εξασφαλιστεί η συμμόρφωση προς αυτή την οδηγία. Αυτή η διαδικασία συνεχίζεται και δεν έχω κανένα λόγο να πιστεύω ότι σχέδια που έχουν υποβληθεί για περιφερειακή χρηματοδότηση παραβιάζουν τις οδηγίες της ΕΕ για τους οικοτόπους και τα άγρια πτηνά σε αυτό το στάδιο.
<P>
Συνεπώς, δεν μπορώ να καταλάβω ή να δεχτώ τη σύνδεση που επιχειρείται να δημιουργηθεί μέσω αυτού του ψηφίσματος. Όμως, ας είμαστε σαφείς. Οποιαδήποτε άρνηση από μέρους της Επιτροπής να εγκρίνει το πρόγραμμα - π.χ. στο Merseyside - υπονομεύοντας κατ' αυτόν τον τρόπο επενδύσεις αξίας £2 δισεκατομμυρίων, ή σε οποιαδήποτε άλλη περιοχή του Στόχου I, συμπεριλαμβανομένης της Κορνουάλης, όπου εμπλέκονται 5 εκατομμύρια άτομα στο Ηνωμένο Βασίλειο, ουσιαστικά θα παραβεί - εσείς το είπατε αυτό, κυρία Επίτροπε - την καλά θεσπισμένη αρχή της αναλογικότητας της Επιτροπής, δηλαδή την υποχρέωση να ακολουθηθεί ο λιγότερο περιοριστικός δρόμος που θα εξασφαλίσει τη συμμόρφωση προς τη νομοθεσία της Ευρωπαϊκής Ένωσης - στην περίπτωση αυτή την οδηγία για τους οικοτόπους και τα άγρια πτηνά. Συνεπώς, πρέπει να υπάρχει μια ισορροπημένη σχέση μεταξύ μέσων και σκοπών. Σε τελική ανάλυση οποιαδήποτε παραβίαση της νομοθεσίας της Ευρωπαϊκής Ένωσης πρέπει ουσιαστικά να παραπέμπεται στο Ευρωπαϊκό Δικαστήριο. Δεν μπορώ να δεχτώ ότι αυτή η ισορροπία σημαίνει την περικοπή κεφαλαίων της Ευρωπαϊκής Ένωσης που είναι ζωτικής σημασίας για τις πιο φτωχές περιοχές που χρήζουν μεγαλύτερης βοήθειας.
<P>
Πιθανότατα ο Επίτροπος Barnier να σας είπε σήμερα, Επίτροπε Wallstrφm, ότι όλα τα ευρωπαϊκά προγράμματα θα πρέπει να ξεκινήσουν χωρίς άσκοπη καθυστέρηση, επειδή είναι εξαιρετικά δύσκολο να αναπληρωθεί αργότερα ο χαμένος χρόνος.
<P>
Ζητώ συνεπώς από την Επίτροπο να αναλάβει τη συλλογική ευθύνη ώστε να εξασφαλίσει ότι τα προγράμματα των διαρθρωτικών ταμείων θα εφαρμοστούν εγκαίρως. Αυτή είναι η ευθύνη σας ως μέλος της Επιτροπής.

<SPEAKER ID=301 NAME="McKenna">
Σε αντίθεση με την προηγούμενη ομιλήτρια, θα ήθελα να σας συγχαρώ, κυρία Επίτροπε, για την απειλή σας να διακόψετε την ευρωπαϊκή χρηματοδότηση. Δεν πρέπει να μείνει απλά και μόνο μια ανενεργή απειλή. Θα πρέπει να την εφαρμόσετε αν τα κράτη μέλη δεν ενεργήσουν υπεύθυνα. Προέρχομαι από ένα κράτος μέλος που επωφελείται από την ευρωπαϊκή χρηματοδότηση, αλλά μου προκαλεί φρίκη το ιστορικό των επιδόσεών του σχετικά με την εφαρμογή της οδηγίας για τα άγρια πτηνά, την οδηγία για τους οικοτόπους και πολλές άλλες οδηγίες. Είμαστε κατά κεφαλήν η χειρότερη χώρα όσον αφορά την υποβολή παραπόνων.
<P>
Ήταν καιρός πλέον η Ευρωπαϊκή Ένωση να αναλάβει δράση και να αποφασίσει ότι, αν δεν είστε πρόθυμοι να συμμορφωθείτε με τους κανόνες, τότε η χρηματοδότηση πρέπει να σταματήσει. Εάν αυτή η απόφαση επηρεάζει τη δική μου χώρα, δεν πειράζει. Τα κράτη μέλη πρέπει να συμμορφωθούν με τους ευρωπαϊκούς κανονισμούς. Οι προηγούμενοι Επίτροποι είχαν απευθύνει επιστολή προς την ιρλανδική κυβέρνηση, η οποία ανέφερε τα εξής: "Εάν δεν αναφέρετε στον κατάλογό σας περιοχές οικοτόπων που πρέπει να προστατευθούν, τότε όταν υποβάλετε το εθνικό σας σχέδιο πώς μπορούμε να αξιολογήσουμε κατά πόσο συμμορφώνεται με τις ευρωπαϊκές οδηγίες;" Πρέπει να εμμείνετε σε αυτό. Εάν τα κράτη μέλη δεν είναι πρόθυμα να συμμορφωθούν με τις οδηγίες, τότε σταματήστε τη χρηματοδότηση. Εγώ θα σας υποστηρίξω 100%.

<SPEAKER ID=302 LANGUAGE="PT" NAME="Moreira da Silva">
Κύριε Πρόεδρε, κύριοι βουλευτές, είναι πάρα πολλά τα έργα και τα προγράμματα που χρηματοδοτούνται από την Ευρωπαϊκή Ένωση και τα οποία δεν πληρούν τους στόχους της αειφόρου ανάπτυξης και της διαφύλαξης του φυσικού περιβάλλοντος, η συμμόρφωση προς τους οποίους τίθεται ως όρος από τις Συνθήκες και τους κανονισμούς. Και αυτό μπορεί πολύ εύκολα να αποδειχθεί: από τη μια διαθέτουμε σχεδόν το ήμισυ των χρηματοδοτικών μας πόρων για τη γεωργία, ενώ στην πραγματικότητα συνεχίζουμε να χρηματοδοτούμε μια εντατική γεωργία, η οποία αποβλέπει στην παραγωγικότητα με οποιοδήποτε τίμημα και δεν παρέχουμε ενισχύσεις για τη βιολογική και την εκτατική γεωργία. Από την άλλη, δαπανούμε το ένα τρίτο των πόρων μας για τη χρηματοδότηση των διαρθρωτικών ταμείων, ενώ είναι γεγονός ότι τα σχέδια που χρηματοδοτούνται από τα εν λόγω ταμεία είναι αυτά που κατά κύριο λόγο δεν τηρούν τις οδηγίες αναφορικά με τους οικοτόπους.
<P>
Η Πορτογαλία αποτελεί ένα χαρακτηριστικό παράδειγμα όσων ανέφερα προηγουμένως. Και επειδή πρόκειται για χαρακτηριστικό παράδειγμα, αξίζει τον κόπο να εξετάσουμε διεξοδικά την περίπτωση. Στην Πορτογαλία, εκτός του ότι δεν έχει καταρτιστεί ένας οριστικός κατάλογος των προστατευόμενων περιοχών κοινοτικού ενδιαφέροντος που πρέπει να ενταχθούν στο δίκτυο NATURA 2000, δεν υπάρχει επίσης - παρότι είναι υποχρεωτικό - κανένα σχέδιο ή κάποιοι κανόνες ή μηχανισμοί διαχείρισης και προστασίας των περιοχών που έχουν ήδη επιλεγεί. Με άλλα λόγια, οι πορτογαλικές περιοχές που την παρούσα στιγμή έχουν ήδη ενταχθεί στο δίκτυο NATURA 2000 βρίσκονται ολοκληρωτικά στο έλεος αδίστακτων οικονομικών ομίλων και εργολάβων κατασκευαστικών έργων, διότι δεν υπάρχουν τα κατάλληλα μέσα ώστε να διασφαλισθεί η προστασία τους.
<P>
Η σοβαρότερη περίπτωση αφορά ένα τουριστικό συγκρότημα που εγκρίθηκε να κατασκευαστεί στη θέση Abano, μέσα στο προστατευόμενο πάρκο της Sintra-Cascais, για την οποία ζητώ την άμεση παρέμβαση της Επιτροπής. Συμβαίνει όμως, κύριε Πρόεδρε και κύριοι βουλευτές, στην Πορτογαλία να είναι το ίδιο το κράτος εκείνο που τη στιγμή αυτή ετοιμάζεται να κατασκευάσει έργα, ορισμένα εκ των οποίων χρηματοδοτούνται με πόρους των διαρθρωτικών ταμείων, μέσα στα όρια περιοχών οι οποίες έχουν επιλεγεί ή πρόκειται να επιλεγούν από την Ευρωπαϊκή Ένωση για να ενταχθούν στο δίκτυο NATURA 2000.
<P>
Δυστυχώς, αυτό που συμβαίνει στην Πορτογαλία δεν αποτελεί μοναδική περίπτωση, αλλά πρόκειται απλώς για χαρακτηριστικό παράδειγμα. Επομένως, ευελπιστώ ότι η Επιτροπή θα χρησιμοποιήσει τις νόμιμες εξουσίες της και δεν θα εγκρίνει οιαδήποτε χρηματοδότηση με πόρους του τρίτου κοινοτικού πλαισίου στήριξης έως ότου τα κράτη μέλη διαβιβάσουν τους καταλόγους των περιοχών που εντάσσονται στο δίκτυο NATURA 2000.

<SPEAKER ID=303 NAME="Lucas">
Κύριε Πρόεδρε, το θέμα σε αυτή τη συζήτηση είναι κατά πόσον η δέσμευση που έχει αναλάβει η Ευρωπαϊκή Ένωση για την αειφόρο ανάπτυξη σε θεωρητικό επίπεδο έχει ουσιαστικά κάποια έννοια στην πράξη, κατά πόσον όταν τα πράγματα φτάσουν στα όρια τους είμαστε έτοιμοι να λάβουμε ορισμένες δύσκολες αποφάσεις.
<P>
Υποτίθεται ότι η αειφόρος ανάπτυξη αφορά την ενοποίηση της οικονομικής ανάπτυξης με τα μελήματα για το περιβάλλον. Αυτό προσυπέγραψε η Ευρωπαϊκή Ένωση σε αναρίθμητες συνθήκες από τη Διάσκεψη του Ρίο και μετά. Αυτό μας υποχρεώνει να πράξουμε το άρθρο 6 της δικής μας Συνθήκης για την Ευρωπαϊκής Ένωση - να ενοποιήσουμε αυτές τις δύο πολιτικές.
<P>
Στην καρδιά αυτής της συζήτησης βρίσκεται το θέμα της οικονομικής ανάπτυξης, το οποίο έρχεται αντιμέτωπο με τους περιβαλλοντικούς περιορισμούς. Θα ερχόμαστε συνεχώς ολοένα και περισσότερο αντιμέτωποι με τη λήψη σκληρών αποφάσεων γι' αυτό το θέμα. Θα είναι μια καλή δοκιμασία για το τι πραγματικά σημαίνει η δέσμευσή μας για την αειφόρο ανάπτυξη. Σε μια πρόσφατη σύνοδο της Ολομέλειας μιλήσαμε αρκετά για τη συνοχή των πολιτικών της Ευρωπαϊκής Ένωσης. Πολύ σωστά βουλευτές από όλο το Ευρωπαϊκό Κοινοβούλιο τόνισαν τη σπουδαιότητα που έχει η συνέπεια των πολιτικών. Ωστόσο, εδώ έχουμε ένα ξεκάθαρο παράδειγμα πολιτικής ασυνέπειας. Γι' αυτόν τον λόγο η Ομάδα των Πρασίνων υποστηρίζει σθεναρά αυτό το ψήφισμα της Επιτροπής Περιβάλλοντος.

<SPEAKER ID=304 NAME="Jarzembowski">
Κύριε Πρόεδρε, κυρία Επίτροπε, άκουσα με μεγάλη προσοχή τα λόγια σας, αλλά δεν τα κατάλαβα εντελώς. Θα διαβάσω πολύ προσεκτικά την ανακοίνωση της Επιτροπής. Ίσως όμως μπορείτε να με βοηθήσετε λίγο να καταλάβω. Αποψή σας είναι ότι η Επιτροπή μπορεί να σταματήσει γενικά τις άδειες για σχέδια ή αναφέρεστε μόνο στις πληρωμές πιστώσεων για μεμονωμένα έργα; Όλα αυτά δεν ήταν καθόλου ξεκάθαρα.
<P>
Επιτρέψτε μου να πω δυο τρία πράγματα. Πρώτον, θεωρώ ότι το κοινοτικό δίκαιο πρέπει να το βλέπουμε ως όλον. Το κοινοτικό δίκαιο προβλέπει ότι αν ένα κράτος μέλος δεν μεταφέρει τη νομοθεσία ή τη μεταφέρει εσφαλμένα ασκείται εναντίον του προσφυγή. Αυτό πρέπει να κάνετε! Δεν πρέπει να προσπαθείτε να επιτύχετε από την πίσω πόρτα, μέσω της άρνησης πληρωμής πιστώσεων, αυτό που δεν επιτυγχάνετε με την προσφυγή και την τακτική δικαστική διαδικασία. Δεν το θεωρώ απόλυτα σωστό. Λέτε ότι κάποια κράτη μέλη δεν συμμορφώνονται με το κοινοτικό δίκαιο, το προσβάλλουν - τότε λοιπόν προσφύγετε εναντίον τους! Όμως δεν βρίσκω ούτε αντικειμενικά σωστό ούτε πολύ γενναίο να μην τολμάτε να ασκήσετε την προσφυγή και αντ' αυτού να προσπαθείτε με πλάγιο τρόπο, σταματώντας την καταβολή πιστώσεων, να ασκήσετε έμμεση πίεση στα κράτη μέλη!
<P>
Δεύτερον, είναι γνωστό, κυρία Επίτροπε, ότι οι διαρθρωτικοί πόροι δεν δαπανώνται για να βλάπτεται η φύση. Δαπανώνται για τη δημιουργία θέσεων εργασίας και την πρόοδο των περιφερειών. Γι' αυτό δεν είναι σωστό να μπλοκάρετε ή να σταματάτε την υλοποίηση του πρωταρχικού στόχου, που είναι η ενίσχυση των μειονεκτικών περιοχών, για να επιτύχετε έναν άλλο στόχο.
<P>
Πέραν τούτου, δεν μπορεί ένας Επίτροπος να διεκδικεί τη θέση Ανώτατου Επίτροπου και να λέει ότι θα καθορίζει τι μπορεί να κάνει ο άλλος Επίτροπος.
<P>
Κανένας από εμάς δεν θέλει να παραλειφθούν ενέργειες για την προστασία του περιβάλλοντος. Όμως δεν γίνεται, κύριε Πρόεδρε και κυρία Επίτροπε, να υποφέρουν οι περιφέρειες επειδή ενδεχομένως τα κράτη μέλη δεν κάνουν κάποια πράγματα! Πρέπει να παρακολουθηθεί στενά και αυτή η πτυχή!

<SPEAKER ID=305 LANGUAGE="PT" NAME="Nogueira Romαn">
Κύριε Πρόεδρε, μετά από όσα είπαν οι συνάδελφοί μου, που επιβεβαιώνουν την αναγκαιότητα του υπό συζήτηση ψηφίσματος, ας μου επιτραπεί να χρησιμοποιήσω τον χρόνο ομιλίας μου για να καταγγείλω δύο περιπτώσεις, δύο αρνητικά παραδείγματα που αφορούν τη χώρα μου, τη Γαλικία, αλλά που θα μπορούσαμε να συναντήσουμε και σε άλλες ευρωπαϊκές χώρες.
<P>
Στην Pontevedra, σχεδόν μέσα στα όρια της πόλης και καταλαμβάνοντας μια ιδιαίτερα πλεονεκτική έκταση δίπλα στην παραλία, το μεγάλο χημικό βιομηχανικό συγκρότημα που αποτελείται από τις δημόσιες επιχειρήσεις ENCE-ELNOSA, οι οποίες παράγουν πολτό κυτταρίνης και χλώριο, επιδίδεται στη ρύπανση των υδάτων και της ατμόσφαιρας με πλήρη ανοχή των αρχών της Γαλικίας και της Ισπανίας και παρά τις συνεχείς διαμαρτυρίες του πληθυσμού.
<P>
Στην Vilagarcia de Arousa, σε μια προβλήτα που κατασκευάστηκε με πόρους του ΕΤΠΑ, ανεγέρθηκαν δεξαμενές για την αποθήκευση 80 χιλιάδων κυβικών μέτρων υδρογονανθράκων, που ενέχουν σοβαρούς κινδύνους, είτε λόγω της καθημερινής λειτουργίας είτε κατόπιν ενδεχόμενου ατυχήματος με τα μεταφορικά σκάφη, για την αλιευτική δραστηριότητα με την οποία απασχολούνται 18 χιλιάδες άτομα.

<SPEAKER ID=306 NAME="Τρακατέλλης">
Κύριε Πρόεδρε, θεωρώ το θέμα της εξασφάλισης της ολοκληρωμένης και ορθής εφαρμογής της κοινοτικής πολιτικής περιβάλλοντος ίσως την πιο μεγάλη πρόκληση που αντιμετωπίζουν τα κράτη μέλη σήμερα. Δυστυχώς όμως, οι απαιτήσεις της περιβαλλοντικής πολιτικής δεν γίνονται σεβαστές και δεν εντάσσονται όπως θα έπρεπε στην εκπόνηση και έγκριση προγραμμάτων και σχεδίων στα κράτη μέλη. Το πρόβλημα δε είναι ακόμη μεγαλύτερο διότι, εκτός από τις παραβιάσεις της περιβαλλοντικής νομοθεσίας στα έργα και στα προγράμματα που γίνονται με κοινοτικά κονδύλια και με κοινοτική έγκριση, υφίστανται και καταστρατηγήσεις κατά την πραγματοποίηση έργων και προγραμμάτων που γίνονται με ιδιωτικές και εθνικές χρηματοδοτήσεις.
<P>
Και εδώ θέλω να εστιάσω την προσοχή σας: στην παράγραφο β και τα σημεία 3 και 8 του ψηφίσματος, που ακριβώς λαμβάνουν υπόψη αυτό το θέμα. Διότι είναι αδιανόητο η εφαρμογή και η τήρηση της νομοθεσίας της Ευρωπαϊκής Ένωσης για το περιβάλλον στα κράτη μέλη να μην περιλαμβάνει όλα τα σχέδια, ανεξάρτητα από το αν απαιτούν κοινοτική ή άλλη χρηματοδότηση. Πρέπει επομένως οι χώρες που παραβιάζουν την περιβαλλοντική νομοθεσία να λάβουν σαφώς το μήνυμα ότι η Επιτροπή, που είναι ο θεματοφύλακας του πρωτογενούς και δευτερογενούς κοινοτικού δικαίου, θα διασφαλίσει ότι δεν θα καταστρέφεται το περιβάλλον από την κατασκευή έργων. Δεν είναι δυνατόν να συνεχίζεται η κατάφορη παραβίαση ουσιαστικών νομοθετημάτων στο περιβάλλον.
<P>
Και πρέπει επιτέλους να λέμε τι συμβαίνει στα κράτη μέλη και διότι η ορθή πολιτική απαιτεί διαφάνεια, θάρρος και αλήθεια. Και η αλήθεια είναι ότι η εφαρμογή των οδηγιών για το Δίκτυο Φύση 2000 είναι ατελής, στη χώρα μου όπως και στα άλλα κράτη μέλη. Για παράδειγμα, ενώ ο Μαλιακός Κόλπος και ο υδροβιότοπος του Σπερχειού ποταμού έχουν προταθεί ως προστατευόμενες περιοχές του προγράμματος "Δίκτυο Φύση 2000", προτείνεται η ζεύξη του Μαλιακού Κόλπου κατά παράβαση των κοινοτικών κανόνων, ενώ θα μπορούσε να γίνει με εναλλακτική λύση.
<P>
Επιμένω λοιπόν, και καλούμε την Επιτροπή να εξασφαλίσει την αποτελεσματική εφαρμογή και τήρηση της κοινοτικής νομοθεσίας που αφορά το περιβάλλον σε όλα τα σχέδια και, εν ανάγκη, να προσφύγει, όπως είπε και άλλος συνάδελφος, στο Ευρωπαϊκό Δικαστήριο, να προτείνει σημαντικά πρόστιμα και να είναι αυστηρή.

<SPEAKER ID=307 NAME="Doyle">
Κύριε Πρόεδρε, δεν μπορώ να αντισταθώ στον πειρασμό να ξεκινήσω λέγοντας ότι η Ιρλανδή συνάδελφος μου εδώ απέναντι κατοικεί στην πρωτεύουσα, το Δουβλίνο, οπότε αυτές οι περιοχές δεν πρόκειται να της δημιουργήσουν και μεγάλα προβλήματα. Κατόπιν τούτου, μπορώ να πω ότι υποστηρίζω τον απώτερο σκοπό του ψηφίσματος που συζητούμε σήμερα, καθώς και την ικανότητα της Επιτροπής να χρησιμοποιεί τα διαρθρωτικά ταμεία για να ενθαρρύνει ίσως με τον πιο αποτελεσματικό τρόπο, με το μαλακό ή με το σκληρό, τα απείθαρχα κράτη όπως η Ιρλανδία να τακτοποιήσουν τα του οίκου τους όσον αφορά τις περιοχές στο πλαίσιο του Nature 2000.
<P>
Κανένα κράτος μέλος δεν έχει εκπληρώσει πλήρως π.χ. τις απαιτήσεις της οδηγίας για τους οικοτόπους, πόσο μάλλον να τις έχει εκπληρώσει μέσα σε ένα νομικά δεσμευτικό χρονοδιάγραμμα. Αυτή τη στιγμή η Επιτροπή έχει κινήσει διαδικασίες σχεδόν εναντίον κάθε κράτους μέλους - στην ουσία εναντίον 12 κρατών μελών - στο πλαίσιο της οδηγίας για τους οικοτόπους. Δώδεκα κράτη μέλη βρίσκονται ενώπιον του Ευρωπαϊκού Δικαστηρίου. Η κατάσταση με την οδηγία για τα άγρια πτηνά δεν είναι καλύτερη - 13 χώρες αντιμετωπίζουν σήμερα νομικές διαδικασίες εξαιτίας της μη συμμόρφωσής τους με την οδηγία αυτή 20 χρόνια μετά τη θέσπισή της.
<P>
Φαίνεται σαν να κινδυνεύουν σήμερα έξι χώρες λόγω καθυστερήσεων ή απόρριψης προτάσεων για χρήση των διαρθρωτικών ταμείων, συμπεριλαμβανομένης της δικής μου, του Ηνωμένου Βασιλείου, ορισμένων γερμανικών ομοσπονδιακών κρατιδίων, της Γαλλίας, της Σουηδίας και του Βελγίου. Μόλις τον περασμένο Δεκέμβριο έθεσα αυτό το θέμα στη Γερουσία της Ιρλανδίας και ανέφερα το σύνολο των διαφόρων οδηγιών - κυρίως περιβαλλοντικών - που δεν μπορέσαμε να μεταφέρουμε σε εθνικό επίπεδο εντός του χρονοδιαγράμματος ή ύστερα από χρόνια, αφού είχε λήξει το χρονοδιάγραμμα για την εν λόγω μεταφορά.
<P>
Ένας από τους λόγους που αναφέρεται συχνά στην Ιρλανδία είναι η συνταγματική πρόκληση. Πράγματι, το γραπτό σύνταγμά μας με την προστασία για τα δικαιώματα ιδιοκτησίας αποδείχθηκε πολύ δύσκολο, προκειμένου να μπορέσει η κυβέρνηση να ξεπεράσει πολλά από τα θέματα που αφορούσαν τον προσδιορισμό περιοχών. Αλλά βάσει της τήρησης της αρχής της αναλογικότητας οι προτάσεις για τη χρήση των διαρθρωτικών ταμείων γι' αυτόν τον σκοπό θα βοηθήσουν χώρες όπως η Ιρλανδία να επικεντρωθούν σε αυτά που πρέπει πραγματικά να κάνουν.
<P>
Γι' αυτό πρότεινα για αύριο δύο τροπολογίες στα σημεία 2 και 3, με την προσθήκη της λέξης "ανεπίτρεπτες" , ώστε η φράση να διατυπωθεί ως εξής: "με σκοπό να εξασφαλίσει ότι τα χρηματοδοτούμενα από την ΕΕ προγράμματα δεν προκαλούν ανεπίτρεπτες βλάβες ή καταστροφές στις υφιστάμενες ή πιθανές προστατευόμενες περιοχές". Ίσως λάβετε υπόψη αυτές τις τροπολογίες στα σημεία 2 και 3 του ψηφίσματος.

<SPEAKER ID=308 NAME="Mόller, Emilia Franziska">
Κύριε Πρόεδρε, κυρία Επίτροπε, η μεταφορά της οδηγίας "Χλωρίδα-Πανίδα-Οικότοποι" αποτελεί αιτία εκνευρισμού σε πολλές περιοχές και συναντά επίσης πολύ μεγάλες δυσκολίες. Ένας λόγος που η μεταφορά της οδηγίας καθυστερεί για περισσότερο από εννέα χρόνια είναι και η ασαφής διατύπωση των κριτηρίων εφαρμογής. Στην περιοχή από όπου κατάγομαι εγκαινιάσθηκε διάλογος πριν από την πιστοποίηση των περιοχών που εμπίπτουν σε αυτή την οδηγία. Η διαδικασία έφερε στο φως τα εξής κυρίως προβλήματα: οι μικρές και μεσαίες γεωργικές εκμεταλλεύσεις βλέπουν την οδηγία ως περιορισμό της εκμετάλλευσης και διαχείρισης των καλλιεργειών και των βοσκοτόπων. Αυτό έμμεσα σημαίνει τη μείωση της αξίας της γης. Η σημερινή μορφή της οδηγίας εμποδίζει τις κοινότητες να υλοποιήσουν σημαντικά μέτρα υποδομής.
<P>
Η απειλή μη καταβολής ενισχύσεων από τα διαρθρωτικά ταμεία εξαιτίας της μη μεταφοράς είναι μια απόπειρα της Επιτροπής να ασκήσει πίεση στα κράτη μέλη, και είναι ασφαλώς ο λάθος δρόμος, γιατί αν συμβεί αυτό υπάρχει παράλληλα ο κίνδυνος να διακυβευθούν έργα που βρίσκονται εν εξελίξει και να σταματήσει ή να τεθεί υπό αμφισβήτηση η γενικότερη οικονομική ανάπτυξη μιας περιοχής. Αυτό ασφαλώς δεν μπορεί να το επιθυμεί η Επιτροπή.
<P>

<P>
Είναι εύλογο να επανεξεταστεί η οδηγία 9243 και να την επεξεργασθούμε ξανά με σκοπό περισσότερη ασφάλεια και σαφήνεια. Οι πολίτες έχουν δικαίωμα να γνωρίζουν ποιες συνέπειες πρέπει να περιμένουν. Ο ιδιοκτήτης πρέπει να γνωρίζει πριν ακόμη από τη δήλωση κάποιας περιοχής ποιοι είναι οι επιδιωκόμενοι σκοποί ως προς τη διατήρηση και ποια τα μέτρα για την επίτευξή τους. Για τον λόγο αυτό, σας παρακαλώ να υποστηρίξετε την τροπολογία που υπέβαλα μαζί με τον κ. Schnellhardt.

<SPEAKER ID=309 NAME="Wallstrφm">
. (ΕΝ) Κυρίες και κύριοι, θα ήθελα να κάνω ορισμένα τελευταία σχόλια. Το θέμα δεν είναι η εφαρμογή της οδηγίας για τους οικοτόπους. Θυμηθείτε ότι η οδηγία δεν αφορά προσπάθειες, αλλά αποτελέσματα. Πρόκειται για την εκπλήρωση των υποχρεώσεών μας σύμφωνα με τον κανονισμό των διαρθρωτικών ταμείων και χωρίς αυτούς τους καταλόγους δεν μπορούμε να εξασφαλίσουμε ότι προστατεύουμε σημαντικές φυσικές τοποθεσίες κατά την ανάληψη δράσεων στο πλαίσιο των διαρθρωτικών ταμείων. Αυτό είναι το θέμα. Εάν π.χ. σε μια χώρα για την οποία συζητήσαμε υπάρχουν σήμερα 40 έργα υπό εκτέλεση που θα επηρεάσουν τις τοποθεσίες που πρόκειται να προστατευθούν, πώς μπορούμε να ελέγξουμε αυτό το γεγονός αν δεν έχουμε τους καταλόγους; Είναι υποχρέωση της Επιτροπής να εξασφαλίσει την προστασία αυτών των τοποθεσιών.
<P>
Συνεπώς, για να απαντήσω στην ερώτησή σας, μήπως αυτό σημαίνει ότι δεν θα εγκρίνουμε τα επιχειρησιακά προγράμματα; Είμαστε λογικοί. Δεν θέλουμε να καθυστερήσει η διαδικασία έγκρισης των επιχειρησιακών προγραμμάτων στο πλαίσιο των διαρθρωτικών ταμείων, αλλά τα προγράμματα πρέπει να περιέχουν μια σταθερή δέσμευση από μέρους των κρατών μελών ότι θα μας στείλουν τους καταλόγους τους εντός ορισμένης προθεσμίας. Αυτό είναι ένα σαφές χρονοδιάγραμμα. Εάν δεν το κάνουν, θα ξεκινήσουμε τη διαδικασία αναστολής των πληρωμών χωρίς καθυστέρηση. Αυτή την απόφαση λάβαμε σήμερα. Επίσης, για να το καταστήσω σαφές και στην κ. Isler Beguin, αυτό σημαίνει ότι όσα είχαν γράψει οι κυρίες Bjerregaard και Wulf-Mathies στην κοινή επιστολή τους ισχύουν ακόμα. Πρέπει να καταλάβουμε ότι πρόκειται για μια ευκαιρία να μπορέσουμε να τηρήσουμε τις υποχρεώσεις μας σύμφωνα με τους κανονισμούς των διαρθρωτικών ταμείων. Αυτό θα είναι ένα πολύ σημαντικό εργαλείο. Βεβαίως, ελπίζουμε αυτό να μη χρειαστεί γιατί τα κράτη μέλη θα μας διαβιβάσουν τους καταλόγους τους. Γι' αυτό πρέπει να ελπίζουμε και ίσως και να προσευχόμαστε.

<SPEAKER ID=310 NAME="Πρόεδρος">
Έλαβα μία πρόταση ψηφίσματος, σύμφωνα με το άρθρο 40, παρ. 5.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση λήγει στις 12.09.)

