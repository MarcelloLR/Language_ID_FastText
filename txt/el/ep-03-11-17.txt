<CHAPTER ID="1">
<SPEAKER ID="1" LANGUAGE="" NAME="" AFFILIATION="Αντιπροέδρου">
<SPEAKER ID="2" LANGUAGE="" NAME="Πρόεδρος" AFFILIATION="">
<P>
   Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 6 Νοεμβρίου 2003. 
<SPEAKER ID="3" LANGUAGE="" NAME="Πρόεδρος." AFFILIATION="(Το Σώμα, όρθιο, τηρεί ενός λεπτού σιγή)">
<P>
   Κύριοι συνάδελφοι, όπως θα γνωρίζετε, το Σάββατο 15 Νοεμβρίου 2003, 15 άνθρωποι έχασαν τη ζωή τους και 28 τραυματίστηκαν λόγω της κατάρρευσηςμιας πλατφόρμας στο νέο κρουαζιερόπλοιο Queen Mary II, στο γαλλικό ναυπηγείο του Saint-Nazaire. Εκφράζω, εξ ονόματος του Ευρωπαϊκού Κοινοβουλίου, αλλά και εμού προσωπικά, την ειλικρινή μου λύπη και αλληλεγγύη προς τις οικογένειες των θυμάτων αυτού του φοβερού και τραγικού δυστυχήματος.
<P>
Έχω, επίσης, το θλιβερό καθήκον σήμερα να εκφράσω εξ ονόματος του Σώματος την καταδίκη και τη θλίψη μας για τις δύο επιθέσεις με παγιδευμένα αυτοκίνητα στις συναγωγές της Κωνσταντινούπολης, που έγιναν επίσης το Σάββατο, στις οποίες σκοτώθηκαν τουλάχιστον 23 αθώοι πολίτες και τραυματίστηκαν εκατοντάδες άλλοι. Εκφράζουμε τη βαθιά μας θλίψη και τα ειλικρινή μας συλλυπητήρια στις οικογένειες των θυμάτων και στην κυβέρνηση της Τουρκίας. Επικροτούμε, επίσης, τη γρήγορη και αποφασιστική δράση που ανέλαβε η τουρκική κυβέρνηση, ώστε να συλλάβει εκείνους που βρίσκονται πίσω από μια αδιάκριτη, παράλογη και εγκληματική αντισημιτική επίθεση, μια επίθεση που έπληξε ένα χώρο παραδοσιακής ειρηνικής συνύπαρξης διαφορετικών θρησκειών. Οι αξίες που εκπροσωπούμε αποστρέφονται τη μισαλλοδοξία και τον αντισημιτισμό σε κάθε τους έκφανση.
<P>
Επί του παρόντος, σας ζητώ να τηρήσουμε ενός λεπτού σιγή για τα θύματα του δυστυχήματος και της επίθεσης που μόλις ανέφερα.(1)
<SPEAKER ID="4" LANGUAGE="" NAME="" AFFILIATION="Έγκριση συνοπτικών πρακτικών της προηγούμενης συνεδρίασης – Κατάθεση εγγράφων – Σύνθεση του Σώματος – Έλεγχος των εντολών – Αναφορές"/>
<SPEAKER ID="5" LANGUAGE="" NAME="Πρόεδρος." AFFILIATION="Τρίτη">
<P>
   Το τελικό σχέδιο της ημερήσιας διάταξης, που κατάρτισε η Διάσκεψη των Προέδρων κατά τη συνεδρίαση της Πέμπτης 13 Νοεμβρίου 2003, σύμφωνα με τα άρθρα 110 και 110α του Κανονισμού, έχει διανεμηθεί. Έχουν προταθεί οι ακόλουθες τροποποιήσεις:
<P>
Έλαβα ένα αίτημα από την Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών να συζητηθεί ξεχωριστά η προφορική της ερώτηση για την Eurostat αμέσως μετά από τη δήλωση της Επιτροπής για το νομοθετικό πρόγραμμα και το πρόγραμμα εργασίας για το 2004. 
<SPEAKER ID="6" LANGUAGE="EN" NAME="Elles (PPE-DE )." AFFILIATION="">
<P>
    Κύριε Πρόεδρε, τόσο η Ομάδα μου όσο και εγώ κατανοούμε ότι όταν ζητάμε κοινοβουλευτικό χρόνο είναι καλύτερα να είμαστε σύντομοι. Συνεπώς, κατανοούμε την απόφαση της Διάσκεψης των Προέδρων να αρνηθεί τη διεξαγωγή χωριστής συζήτησης. Θα θέλαμε, συνεπώς, να προτείνουμε την ένταξη αυτής της προφορικής ερώτησης στη συνολική συζήτηση για το νομοθετικό πρόγραμμα και το πρόγραμμα εργασίας για το 2004, διότι, το σαββατοκύριακο που πέρασε, ακούσαμε ότι ο Πρόεδρος Πρόντι θα θέσει το θέμα της OLAF στη συζήτηση αυτή και έχουμε μια σειρά ερωτήσεων που θα θέλαμε να θέσουμε στο πλαίσιο αυτό, οι οποίες περιλαμβάνονται στην ουσία αυτής της προφορικής ερώτησης. Αυτός είναι ένας λογικός τρόπος διεξαγωγής των εργασιών του Σώματος. Αυτό συμβαίνει σε κανονικές συνθήκες. Δεν θα ζητήσουμε ξεχωριστή συζήτηση αλλά υπάρχουν ερωτήματα τα οποία επιθυμούμε να θέσουμε την Τρίτη, όταν θα είναι παρών ο κ. Prodi. 
<SPEAKER ID="7" LANGUAGE="DA" NAME="Blak (GUE/NGL )." AFFILIATION="">
<SPEAKER ID="8" LANGUAGE="" NAME="" AFFILIATION="(Το Σώμα εγκρίνει την πρόταση)">
<P>
(1)
<SPEAKER ID="9" LANGUAGE="" NAME="" AFFILIATION=":"/>
<SPEAKER ID="10" LANGUAGE="" NAME="Πατάκης (GUE/NGL )." AFFILIATION="(Χειροκροτήματα)">
<SPEAKER ID="11" LANGUAGE="EN" NAME="De Rossa (PSE )." AFFILIATION="">
<P>
    Κύριε Πρόεδρε, θα ήθελα να ζητήσετε από τον κ. Cox, τον Πρόεδρο του Κοινοβουλίου, να θέσει στην Επιτροπή την περίπτωση της κ. Radia Nasrawi, η οποία μόλις συμπλήρωσε πέντε εβδομάδες απεργίας πείνας, διαμαρτυρόμενη για την απαράδεκτη κατάσταση των ανθρωπίνων δικαιωμάτων στην Τυνησία. Είναι ηγετική προσωπικότητα των ακτιβιστών των ανθρωπίνων δικαιωμάτων στη χώρα αυτή. Η δράση των αρχών της Τυνησίας, που αντιτίθενται στο έργο της για τα ανθρώπινα δικαιώματα, της έχει κάνει τη ζωή ανυπόφορη. Η κατάσταση αυτή έχει επαναληφθεί πολλές φορές και για άλλους ακτιβιστές των ανθρωπίνων δικαιωμάτων.
<P>
Θα ήθελα ιδίως να επιβεβαιώσει η Επιτροπή ότι ο εκπρόσωπος της Ευρωπαϊκής Ένωσης στην Τυνησία θα έρθει σε απευθείας επαφή με τις αρχές της Τυνησίας, γραπτώς, και ότι θα επιμείνει στον σεβασμό των ανθρωπίνων δικαιωμάτων της κ. Radia Nasrawi και άλλων στην Τυνησία. Οι μόνες ευρωπαϊκές πρεσβείες που πήραν θέση στο θέμα είναι εκείνες των Κάτω Χωρών και της Φιλανδίας. Είναι ντροπή που η ίδια η Ευρωπαϊκή Ένωση δεν έχει κάνει γνωστές τις απόψεις της για το θέμα σε αυτήν την κρίσιμη χρονική στιγμή για την κ. Radia Nasrawi. 
<SPEAKER ID="12" LANGUAGE="NL" NAME="Claeys, Philip (NI )." AFFILIATION="">
<P>
    Κύριε Πρόεδρε, πριν από μία εβδομάδα περίπου, γίναμε όλοι μάρτυρες του εναρκτήριου λακτίσματος που έδωσε ο Πρόεδρος της Επιτροπής, κ. Ρομάνο Πρόντι, για την προεκλογική εκστρατεία στην Ιταλία. Ο κ. Πρόντι εξέδωσε ένα πολιτικό μανιφέστο στο οποίο περιέγραφε τις στρατηγικές και τις δεσμεύσεις που πρέπει να ενστερνιστεί η Αριστερά προκειμένου να εξασφαλίσει την εκλογική νίκη στην Ιταλία. Πιστεύουμε ότι ο Πρόεδρος της Επιτροπής πρέπει να διατηρήσει μια πολιτική ουδετερότητα, ότι πρέπει να είναι υπεράνω των αντιπαραθέσεων των πολιτικών κομμάτων. Είναι τώρα προφανές ότι κάτι τέτοιο δεν ισχύει. Το σκάνδαλο της Eurostat θα αποτελούσε μια καλή ευκαιρία να αναλάβει ο κ. Πρόντι την πολιτική του ευθύνη και να αποχωρήσει. Η δημοσίευση αυτού του πολιτικού μανιφέστο αποτελεί μια υπερβολική κίνηση. Θα έπρεπε να αναλάβει την ευθύνη του: ή να παραμείνει Πρόεδρος της Ευρωπαϊκής Επιτροπής και να επικεντρωθεί πλήρως στο έργο του ή αλλιώς να διεξαγάγει πολιτική εκστρατεία στην Ιταλία. 
<SPEAKER ID="13" LANGUAGE="NL" NAME="Maaten (ELDR )." AFFILIATION="">
<P>
    Κύριε Πρόεδρε, τα ναρκωτικά αποτελούν, φυσικά, ένα μεγάλο πρόβλημα στην Ταϊλάνδη, και είναι απόλυτα κατανοητό το γεγονός ότι η κυβέρνηση της Ταϊλάνδης, έχοντας δεχτεί και πιέσεις από τη διεθνή κοινότητα και τις Ηνωμένες Πολιτείες, πρέπει να κηρύξει τον πόλεμο στο λαθρεμπόριο ναρκωτικών. Αυτός ο πόλεμος κατά των ναρκωτικών, ωστόσο, έχει και μια κρυφή πλευρά. Κατά τη διάρκεια επίσκεψης μου την περασμένη εβδομάδα σε ολλανδούς φυλακισμένους στην Ταϊλάνδη, συμπεριλαμβανομένης της Machiel Kuyt, έγινα μάρτυρας των άθλιων συνθηκών κάτω από τις οποίες κρατείται αυτή, αλλά και άλλοι Ευρωπαίοι, και του τρόπου με τον οποίο, κατά συνέπεια, παραβιάζεται η διεθνής σύμβαση για τα αστικά και πολιτικά δικαιώματα, την οποία έχει υπογράψει η Ταϊλάνδη από το 1997. Οι υπερβολικά μακροχρόνιες προφυλακίσεις λόγω του ανεπαρκούς αριθμού δικαστών και οι ασφυκτικά γεμάτες φυλακές καταδεικνύουν το γεγονός αυτό. Δύο πράγματα πρέπει να γίνουν προκειμένου να αλλάξει αυτή η κατάσταση.
<P>
Πρώτα απ’ όλα, στο πλαίσιο του εγγράφου στρατηγικής χώρας για την Ταϊλάνδη, το οποίο χρονολογείται από τον Μάιο του 2002, η Ευρωπαϊκή Ένωση πρέπει να δώσει έμφαση στη νομική συνδρομή, ούτως ώστε να ανακουφιστεί το ιδιαίτερα υπερφορτωμένο δικαστικό σύστημα και να γίνουν περισσότερο σεβαστά τα δικαιώματα των υπόπτων.
<SPEAKER ID="14" LANGUAGE="NL" NAME="Manders (ELDR )." AFFILIATION="">
<SPEAKER ID="15" LANGUAGE="IT" NAME="Angelilli (UEN )." AFFILIATION="">
<P>
   – Κύριε Πρόεδρε, θα ήθελα να επανέλθω, έστω και σύντομα, στις σφαγές που αιματοκύλισαν την Ευρώπη, και όχι μόνο την Ευρώπη, την τελευταία εβδομάδα. Θεωρώ σωστό να εκφράσουμε την πιο ακράδαντη καταδίκη μας για την τρομοκρατία και ιδίως για αυτά τα επεισόδια. Θέλω να υπενθυμίσω ιδιαίτερα τους 19 Ιταλούς που έπεσαν θύματα των σφαγών της Νασιρίγια. Είναι σημαντικό ο Πρόεδρος του Κοινοβουλίου να εκφράσει αύριο την αλληλεγγύη μας στα θύματα και στις οικογένειές τους, αλλά πιστεύω πως είναι, επίσης, σκόπιμο να ευχαριστήσουμε και όλες τις ένοπλες δυνάμεις όλων των ευρωπαϊκών χωρών που συμμετέχουν αυτήν τη στιγμή σε ειρηνευτικές αποστολές ανά τον κόσμο. Τέλος, ελπίζω ότι το Κοινοβούλιο θα αναλάβει τη σθεναρή δέσμευση να εφαρμόζει όλο και πιο αποτελεσματικά μέτρα για την καταπολέμηση της τρομοκρατίας, αφού το σήμα που πρέπει να εκπέμψει το Ευρωπαϊκό Κοινοβούλιο είναι ότι δεν πρόκειται να επιτρέψουν οι ευρωπαϊκοί λαοί να τους πτοήσουν αυτές οι δειλές απόπειρες. 
<SPEAKER ID="16" LANGUAGE="EN" NAME="Ludford (ELDR )." AFFILIATION="">
<P>
    Κύριε Πρόεδρε, τόσο ο υπουργός Εξωτερικών Colin Powell όσο και ο Πρόεδρος Τζορτζ Μπους βρίσκονται στην Ευρώπη αυτήν την εβδομάδα: ο Colin Powell για να συναντηθεί με τους υπουργούς Εξωτερικών της ΕΕ και ο Πρόεδρος Μπους σε επίσημη επίσκεψη στη Βρετανία. Ελπίζω ότι οι υπουργοί Εξωτερικών και ο πρωθυπουργός Μπλερ θα τονίσουν στους προσκεκλημένους τους ότι η διατλαντική κατανόηση πρέπει να είναι αμφίδρομη.
<P>
Οι Ευρωπαίοι δικαίως ανησυχούν για τις μονομερείς πολιτικές της κυβέρνησης των ΗΠΑ, την προθυμία τους να σχεδιάσουν προληπτικές επιθέσεις και την άρνησή τους να διεθνοποιήσουν την κατοχή του Ιράκ. Οι Ευρωπαίοι είναι εξαιρετικά δυσαρεστημένοι από την προοπτική να επιβληθεί στους κρατούμενούς τους στη βάση του Guantanamo θανατική ποινή ή απεριόριστης διάρκειας κράτηση από στρατιωτικές επιτροπές και από τον τρόπο με τον οποίο οι ΗΠΑ προσπαθούν να σαμποτάρουν το Διεθνές Ποινικό Δικαστήριο. Αυτοί είναι μερικοί από τους λόγους των διαδηλώσεων κατά του Προέδρου Μπους. Πρέπει να είναι ειρηνικές διαδηλώσεις και, ως τέτοιες, προσωπικά σκοπεύω να συμμετάσχω σε αυτές.
<P>
Μόλις επέστρεψα από την Ουάσινγκτον, όπου είχα μεταβεί ως ad hoc μέλος της αντιπροσωπείας στις ΗΠΑ. Οι οικοδεσπότες μας ήταν ευγενικοί και φιλόξενοι, κάναμε χρήσιμες συζητήσεις και έχουμε πολλά κοινά. Ωστόσο, όπως εμείς πρέπει να κατανοήσουμε τη θέση τους, έτσι και οι Αμερικανοί πρέπει να κατανοήσουν τις αντιρρήσεις μας και οι υπουργοί Εξωτερικών μας και ο πρωθυπουργός πρέπει να εκφράσουν αυτές τις αντιρρήσεις αυτήν την εβδομάδα. 
<SPEAKER ID="17" LANGUAGE="EN" NAME="Van Orden (PPE-DE )." AFFILIATION="">
<P>
    Κύριε Πρόεδρε, ήδη εκφράσατε κατά τον ενδεδειγμένο τρόπο τη συμπάθεια του Σώματος προς την κυβέρνηση της Τουρκίας και τις οικογένειες των νεκρών και των τραυματιών των ανάλγητων και αδιάκριτων τρομοκρατικών επιθέσεων που έγιναν στην Κωνσταντινούπολη το Σάββατο. Οι επιθέσεις αυτές κατά αθώων πολιτών υπενθυμίζουν σε όλους τη μεγάλη απειλή για την ασφάλεια που αποτελεί η τρομοκρατία. Θα πρέπει να θυμόμαστε ότι η συναγωγή Neve Shalom δέχτηκε φρικτή επίθεση πριν από 17 χρόνια.
<SPEAKER ID="18" LANGUAGE="EN" NAME="MacCormick (Verts/ALE )." AFFILIATION="">
<P>
    Κύριε Πρόεδρε, ελπίζω ότι θα με συγχωρήσετε εάν περάσω από θέματα ζωής και θανάτου σε πιο εμπορικά θέματα. Το Σώμα, με το νομοθετικό ρόλο του, ανησυχεί βαθιά για την πνευματική ιδιοκτησία και την ανάγκη προστασίας των δικαιωμάτων των κατόχων προς όφελος των καταναλωτών και του fair play. Είναι ακόμα πιο ανησυχητικό εάν οι ίδιοι οι κάτοχοι των δικαιωμάτων τα καταχρώνται εις βάρος των καταναλωτών.
<P>
Με λύπη μου λέω ότι αυτό κάνει τώρα στη Σκωτία η Diageo, πολυεθνική εταιρεία παραγωγής οινοπνευματωδών ποτών, που παράγει το ουίσκι Cardhu. Η προσφορά του single malt του Cardhu έχει μειωθεί. Ωστόσο, η Diageo παράγει τώρα κάτι που λέγεται pure malt ουίσκι Cardhu. Ίσως δεν το γνωρίζουν όλοι οι συνάδελφοι στο Σώμα ακόμα, αλλά υπάρχει μεγάλη διαφορά μεταξύ του pure malt ουίσκι –το οποίο είναι μείγμα διαφόρων malts– και του single malt, το οποίο προέρχεται από ένα αποστακτήριο single malt. Είναι ουσιώδες για την υγεία της σκωτικής και ευρωπαϊκής αυτής βιομηχανίας να διατηρηθεί η καταναλωτική πίστη και να σταματήσει το γρηγορότερο δυνατόν η αντιδεοντολογική συμπεριφορά των παραγωγών.
<P>
Η βιομηχανία αυτή συχνά επεδίωξε και πέτυχε την υποστήριξη των ευρωπαϊκών αρχών. Πρέπει να επιμείνουμε να τηρήσουν και οι ίδιοι τους κανόνες. Κύριε Πρόεδρε, παρακαλώ απευθύνετε επιστολή στον διευθύνοντα σύμβουλο ώστε η Diageo να σταματήσει αυτήν την πρακτική! 
<SPEAKER ID="19" LANGUAGE="" NAME="Πρόεδρος." AFFILIATION="">
<SPEAKER ID="20" LANGUAGE="ES" NAME="Marset Campos (GUE/NGL )." AFFILIATION="">
<P>
    Κύριε Πρόεδρε, από τη Σύνοδο Κορυφής της Θεσσαλονίκης, εδώ και πέντε μήνες, διάφοροι νέοι Ευρωπαίοι κρατούνται σε ελληνικές φυλακές. Συγκεκριμένα, υπάρχουν δύο Ισπανοί είκοσι ετών, ο Carlos Martín Martínez και ο Fernando Pérez Borraiz, εναντίον των οποίων υπάρχουν αστήρικτες κατηγορίες. Πρόκειται για νέους που βρίσκονταν εκεί για να συμμετάσχουν σε μια διαδήλωση με το σύνθημα “Είναι δυνατός ένας άλλος κόσμος”.
<SPEAKER ID="21" LANGUAGE="" NAME="Πρόεδρος." AFFILIATION="">
<SPEAKER ID="22" LANGUAGE="EN" NAME="Αλυσσανδράκης (GUE/NGL )." AFFILIATION="">
<P>
    Κύριε Πρόεδρε, στις 8 Νοεμβρίου 2003 βρισκόμουν στη Χάγη συμμετέχοντας σε διαδήλωση υπέρ της αποφυλάκισης του Slobodan Milosevic. Δεν θα μιλήσω τώρα για τον κ. Milosevic, καθώς το έχω κάνει σε πολλές περιπτώσεις στο παρελθόν. Θα ήθελα όμως να αναφερθώ στο γεγονός ότι δεν επιτρεπόταν στους διαδηλωτές στη Χάγη, οι περισσότεροι εκ των οποίων ήταν Σέρβοι μετανάστες, να γράφουν συνθήματα στη γλώσσα τους. Μιλώντας με την αστυνομία, ανακάλυψα ότι υπάρχει ένας γενικός κανόνας κατά της αναγραφής συνθημάτων σε γλώσσες που δεν καταλαβαίνει η αστυνομία. Αυτό προφανώς συμβαίνει για να μπορεί η αστυνομία να ελέγχει το περιεχόμενό τους.
<P>
Ένα άλλο γεγονός συνέβη το περασμένο Σάββατο, στο αεροδρόμιο του Παρισιού, όταν καθ’οδόν προς Αθήνα περνούσα από έλεγχο ασφαλείας. Οι υπάλληλοι επέμειναν να βγάλω το σακάκι μου, παρόλο που είχα βγάλει όλα τα μεταλλικά αντικείμενα και είχα περάσει από τον ανιχνευτή μετάλλων. Όταν αρνήθηκα, κλήθηκε η αστυνομία και αμέσως εμφανίστηκε ο κ. 466294 και ο κ. 485684 –δεν ήθελαν να δώσουν τα ονόματά τους– και προσπάθησαν να με πείσουν ότι αυτός ήταν ο κανονισμός και κανείς δεν μπορούσε να τον αμφισβητήσει.
<SPEAKER ID="23" LANGUAGE="EN" NAME="Kinnock, Glenys (PSE )." AFFILIATION="">
<P>
Έλαβα, εξ ονόματος του Προέδρου του Κοινοβουλίου, του κ. Cox, μια αναφορά υπογεγραμμένη από 22 000 άτομα καταγόμενα από την Ερυθραία που ζουν στην Ευρωπαϊκή Ένωση και τη Νορβηγία. Και οι δύο χώρες πρέπει να κληθούν να αποδεχθούν τις διατάξεις της Συμφωνίας του Αλγερίου, η οποία βασίστηκε στην απόφαση της Επιτροπής Συνόρων. Η Αιθιοπία διστάζει να συμφωνήσει επί του παρόντος με αυτήν την απόφαση.
<SPEAKER ID="24" LANGUAGE="EN" NAME="Lambert (Verts/ALE )." AFFILIATION="">
<P>
    Κύριε Πρόεδρε, θέλω να επιστήσω την προσοχή του Σώματος στην περίπτωση ενός δημοτικού συμβούλου στο Lancaster του Ηνωμένου Βασιλείου, ο οποίος δημοσιοποίησε απόφαση που έλαβε με μυστικότητα το δημοτικό συμβούλιο να αναστείλει την επιβολή του τοπικού φόρου που του οφείλει το τοπικό εργοστάσιο πυρηνικής ενέργειας που ανήκει στην British Energy. Η Επιτροπή επισήμανε ότι αυτή η φορολογική απαλλαγή μπορεί να ισοδυναμεί με παράνομη κρατική ενίσχυση. Ως αποτέλεσμα της δημοσιοποίησης αυτής της πληροφορίας, ο σύμβουλος αυτός, ο σύμβουλος Dowding, τέθηκε σε τρίμηνη διαθεσιμότητα, ως ποινή για τη δημοσιοποίηση υποτίθεται εμπιστευτικών πληροφοριών.
<SPEAKER ID="25" LANGUAGE="FR" NAME="Marchiani (UEN )." AFFILIATION="">
<P>
   – Κύριε Πρόεδρε, θα ήθελα να επανέλθω στην παρέμβαση του συναδέλφου μας όσον αφορά τις προ ημερών άτοπες παρατηρήσεις του κ. Πρόντι. Θα ήθελα, με τη μεσολάβησή σας, να ρωτήσω τον Πρόεδρό μας κ. Cox τι σκοπεύει να πράξει για να υπενθυμίσει στον Πρόεδρο της Επιτροπής ότι είναι τουλάχιστον άκομψο να εμφανίζεται ως ηγέτης της ιταλικής Αριστεράς τη στιγμή κατά την οποία η ίδια του η χώρα προεδρεύει στην Ευρωπαϊκή Ένωση, τη στιγμή, επίσης, κατά την οποία η Ιταλία συμμετέχει σε μια αιματηρή δοκιμασία στο Ιράκ. Μια τέτοια στάση είναι σε κάθε περίπτωση αντίθετη με το πνεύμα των κανονισμών που διέπουν το εν λόγω ευρωπαϊκό θεσμικό όργανο και αντίθετη με τα βασικά πολιτικά ήθη. Θα σας ζητούσα, κύριε Πρόεδρε, να διαβιβάσετε αυτήν την παρατήρηση στον κ. Cox. 
<SPEAKER ID="26" LANGUAGE="SV" NAME="Thors (ELDR )." AFFILIATION="">
<P>
Στις 17 Οκτωβρίου 2003, ο κ. Alvaro Gil-Robles, Ύπατος Αρμοστής του Συμβουλίου της Ευρώπης για θέματα Ανθρωπίνων Δικαιωμάτων, εξέδωσε μια σύσταση σχετικά με μερικές πτυχές της νομοθεσίας και της πρακτικής για τη στείρωση των γυναικών στη Δημοκρατία της Σλοβακίας. Η σύσταση δηλώνει ότι δεν υπάρχει οργανωμένη πολιτική στον τομέα αυτόν. Ωστόσο, υπήρξαν φορές που γυναίκες στειρώθηκαν παρά τη θέλησή τους.
<P>
Τον Μάρτιο του 2002, υπέβαλα μία ερώτηση σχετικά με το θέμα αυτό στην Επιτροπή, η οποία υποσχέθηκε να παρακολουθήσει την υπόθεση και να ρωτήσει τη Σλοβακία εάν είχαν βρεθεί αποδείξεις ότι πράγματι έλαβαν χώρα τέτοιου είδους υποχρεωτικές στειρώσεις. Ο κ. Alvaro Gil-Robles, Ύπατος Αρμοστής του Συμβουλίου της Ευρώπης για θέματα Ανθρωπίνων Δικαιωμάτων, έδωσε στη δημοσιότητα αυτές τις αποδείξεις, και θα παρακαλούσα την Επιτροπή να εκπληρώσει την υπόσχεσή της. Δεν μπορούμε να έχουμε μια ΕΕ, στην οποία δεν γίνεται σεβαστό το πιο θεμελιώδες δικαίωμα: το δικαίωμα του κάθε ατόμου στη ζωή του. Ελπίζω ότι όλοι όσοι ασχοληθούν, στη συνέχεια της συζήτησης, με ζητήματα ζωής και θανάτου, θα λάβουν υπόψη τους και αυτήν την πτυχή. Δεν μπορούμε να δεχτούμε τέτοιου είδους πρακτικές στην Ευρωπαϊκή Ένωση. 
<SPEAKER ID="27" LANGUAGE="" NAME="Ζαχαράκις (PPE-DE )." AFFILIATION="">
<SPEAKER ID="28" LANGUAGE="" NAME="Κατηφόρης (PSE )." AFFILIATION="">
<SPEAKER ID="29" LANGUAGE="" NAME="Σουλαδάκης (PSE )." AFFILIATION="">
<P>
    Κύριε Πρόεδρε, επαναφέρω ένα θέμα που είχε τεθεί σε προηγούμενη Ολομέλεια σε σχέση με τη συνεχιζόμενη ομηρία των ελλήνων ναυτικών του πλοίου Tasman Spirit από τις αρχές του Πακιστάν.
<P>
Το ατύχημα έγινε τον Ιούλιο του 2003, πριν από 4-5 μήνες, κατά τη διάρκεια πλοήγησης -από Πακιστανό πλοηγό- του πλοίου Tasman Spirit στο λιμάνι του Καράτσι. Στη συνέχεια άρχισε η διαδικασία αποκατάστασης του περιβάλλοντος και άντλησης του πετρελαίου που μπορούσε να αντληθεί. Στις 17 Αυγούστου, αφού ήδη είχε κοπεί στα δύο τον ναυάγιο, πήγε ομάδα από την Ελλάδα με επικεφαλής τον ναυπηγό κ. Παππά, προκειμένου να καθαρίσει την περιοχή.
<SPEAKER ID="30" LANGUAGE="EN" NAME="Perry, Roy (PPE-DE )." AFFILIATION="">
<P>
    Κύριε Πρόεδρε, εκπροσωπώ τη νοτιοανατολική Αγγλία και είμαι ο μόνος βουλευτής που ζει στην κομητεία του Hampshire, πολύ κοντά στο λιμάνι του Southampton, το λιμάνι του νέου Queen Mary II, που θα είναι το μεγαλύτερο κρουαζιερόπλοιο στον κόσμο. Το κρουαζιερόπλοιο αυτό, που ναυπηγήθηκε στη Γαλλία, θα αποπλεύσει από την Αγγλία, αποδεικνύοντας ότι κάτι έχει απομείνει από την «Εγκάρδια συνεννόηση».
<P>
Γνωρίζω ότι ο κόσμος στο Southampton και οι λιμενεργάτες της πόλης θα ήθελαν να εκφράσουν και εκείνοι τα συλλυπητήριά τους στις οικογένειες των νεκρών και στους τραυματίες αυτού του τρομερού δυστυχήματος στο Saint-Nazaire. 
<SPEAKER ID="31" LANGUAGE="EN" NAME="Tannock (PPE-DE )." AFFILIATION="">
<P>
    Κύριε Πρόεδρε, η ομιλία του έλληνα κομμουνιστή βουλευτή, ο οποίος κατηγόρησε τις ΗΠΑ ως ιμπεριαλιστή κατακτητή του Ιράκ, είναι λίγο υπερβολική προερχόμενη από ένα κόμμα το οποίο, στον καιρό τους, υποστήριξε την εισβολή της ΕΣΣΔ και την καταστολή της εξέγερσης στην Ουγγαρία το 1956, την “Άνοιξη της Πράγας” στην Τσεχοσλοβακία το 1968 και την εισβολή στο Αφγανιστάν το 1979. Η ΕΣΣΔ ποτέ δεν θα είχε φύγει από αυτές τις χώρες, εάν δεν είχε αναγκαστεί να το κάνει λόγω της οικονομικής κατάρρευσης του κομμουνιστικού συστήματος.
<P>
Σε αντίθεση με τη βαρόνη Ludford, χαιρετίζω την αυριανή επίσκεψη του Προέδρου Μπους στο Ηνωμένο Βασίλειο και τη δέσμευσή του να παραδώσει την εξουσία σε μια δημοκρατικά εκλεγμένη ιρακινή κυβέρνηση έως τα τέλη του επόμενου έτους. Χαιρετίζω το θάρρος όλων των γενναίων δυνάμεων της συμμαχίας στο Ιράκ, οι οποίες πολεμούν για την επικράτηση του νόμου και της τάξης, της ελευθερίας και της δικαιοσύνης στη χώρα και μάχονται κατά της διεθνούς ισλαμικής τρομοκρατίας. 
<SPEAKER ID="32" LANGUAGE="" NAME="Κόρακας (GUE/NGL )." AFFILIATION="(Ο">
<P>
Στην Εσθονία, όπως εξάλλου και στη Λετονία, ενώ ο μισός πληθυσμός είναι Ρώσοι ή ρωσόφωνοι, η ρωσική γλώσσα δεν αναγνωρίζεται ως επίσημη γλώσσα. Οι δημόσιες υπηρεσίες, τα δικαστήρια, οι νόμοι, γίνονται σε γλώσσα που δεν τους είναι επαρκώς γνωστή. Επιπλέον, τους αρνούνται την υπηκοότητα της χώρας όπου γεννήθηκαν αυτοί και οι πατεράδες τους. Τους υποβάλλουν σε ταπεινωτικές και εξαιρετικά εξειδικευμένες εξετάσεις της γλώσσας, του συντάγματος και της ιστορίας, στις οποίες πολύ λίγοι μπορούν να πετύχουν. Κλείνουν τα πανεπιστήμια και τα σχολεία στη ρωσική. Και στις τρεις βαλτικές χώρες τα κομμουνιστικά κόμματα είναι απαγορευμένα και διώκονται τα στελέχη τους. Στη Λιθουανία, οι ηγέτες του Κομμουνιστικού Κόμματος Λιθουανίας Mikolas Burakevicius και Kuolalis βρίσκονται στη φυλακή εδώ και δέκα χρόνια, με προκατασκευασμένο κατηγορητήριο και νόμο που ψηφίστηκε πολύ μετά τη σύλληψή τους.
<P>
Αυτά και πολλά άλλα συμβαίνουν στη Βαλτική, αλλά και σε άλλες υπό ένταξη πρώην σοσιαλιστικές χώρες, και τούτο παρά τις περί του αντιθέτου διαβεβαιώσεις του κ. Verheugen, ο οποίος έχει επανειλημμένα εκφράσει την υποστήριξή του σε αυτές τις κατάφορες παραβιάσεις.
<SPEAKER ID="33" LANGUAGE="NL" NAME="Pronk (PPE-DE )." AFFILIATION="">
<SPEAKER ID="34" LANGUAGE="EN" NAME="Collins (UEN )." AFFILIATION="">
<P>
    Κύριε Πρόεδρε, όσον αφορά το θέμα των εμπορικών ρυθμίσεων μεταξύ της Ryanair και του αερολιμένα του Charleroi στο Βέλγιο, επιτρέψτε μου να υπενθυμίσω στην Ευρωπαϊκή Επιτροπή ότι επί χρόνια ανέχθηκε τα μονοπώλια των αερογραμμών και τις εξωφρενικές τιμές των αεροπορικών ταξιδιών στην Ευρώπη. Η Ryanair βοήθησε να ανατραπούν οι ρυθμίσεις των τιμών των αεροπορικών εισιτηρίων στην Ευρώπη· εξασφάλισε ευνοϊκούς διακανονισμούς από ιδιωτικούς αερολιμένες.
<P>
Πριν η Ryanair αρχίσει αυτήν την πτήση, ο αερολιμένας του Charleroi ήταν ένα εγκαταλελειμμένο χωράφι. Τώρα, η Ryanair διακινεί 2 εκατομμύρια ανθρώπους από και προς αυτόν, προς ικανοποίηση των καταναλωτών που χρησιμοποιούν αυτήν την ανεκτίμητη αεροπορική σύνδεση. 
<SPEAKER ID="35" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη δήλωση της Επιτροπής για το Ευρωπαϊκό Έτος των Ατόμων με Ειδικές Ανάγκες (2003). 
<SPEAKER ID="36" LANGUAGE="" NAME="Διαμαντοπούλου," AFFILIATION="Επιτροπή">
<P>
Θα πρέπει να λάβουμε υπόψη ότι οι πολιτικές που αφορούν τα άτομα με αναπηρίες είναι εθνικές πολιτικές και η προσπάθεια που έγινε στα πλαίσια του 2003 είναι να βρούμε όλες εκείνες τις μεθόδους, τα εργαλεία και τις διόδους, με τα οποία μπορούμε να δώσουμε ευρωπαϊκή προστιθέμενη αξία στις εθνικές πολιτικές.
<P>
Το Ευρωπαϊκό Κοινοβούλιο υποστήριξε ανεπιφύλακτα το Έτος από την πρώτη στιγμή. Στις 3 Νοεμβρίου του 2003 διοργανώθηκε στο Κοινοβούλιο η πρώτη ακρόαση για τις δυνατότητες διά βίου μάθησης για νέους με αναπηρίες και πριν από λίγες μέρες, στις 10 και 11 Νοεμβρίου, συνεδρίασε το Ευρωπαϊκό Κοινοβούλιο Ατόμων με Αναπηρίες, που εξέδωσαν και αντίστοιχο ψήφισμα.
<P>
Η Επιτροπή εξέδωσε στις 30 Οκτωβρίου μια ανακοίνωση σχετικά με τη συνέχεια που πρέπει να δοθεί στο Έτος αυτό. Οι βασικοί στόχοι είναι τρεις.
<P>
Ο δεύτερος είναι η επιτυχής ενσωμάτωση των θεμάτων που αφορούν τα άτομα με αναπηρίες σε όλες τις πολιτικές. Πρόκειται για τη συμφωνία μας για το mainstreaming, ώστε να μην αποτελεί η πολιτική αυτή θέμα των υπουργείων Κοινωνικών Υποθέσεων ή των υπουργείων Υγείας ή των υπουργείων Απασχόλησης, αλλά να αποτελεί μια οριζόντια πολιτική που αφορά όλα τα υπουργεία σε κάθε χώρα και όλα τα χαρτοφυλάκια στην Επιτροπή.
<P>
Όσον αφορά το πρώτο θέμα, την εφαρμογή της οδηγίας, κυρίες και κύριοι ευρωβουλευτές, θα υπενθυμίσω ότι το 2000 υιοθετήθηκε σε χρόνο ρεκόρ μια οδηγία κατά των διακρίσεων που δεν είχε προηγούμενο στην Ευρωπαϊκή Ένωση, αλλά βεβαίως θα πρέπει να πούμε ότι η προώθησή της από τα κράτη μέλη δεν είχε τους ρυθμούς τους οποίους περιμέναμε. Σήμερα, ένας μεγάλος αριθμός χωρών δεν έχει ακόμα υποβάλει το σχέδιο για την οδηγία που αφορά την ίση μεταχείριση για τους ανθρώπους που υφίστανται διακρίσεις. Η προθεσμία λήγει στο τέλος Δεκεμβρίου και μόνο δύο, ουσιαστικά, χώρες έχουν υιοθετήσει την οδηγία. Πέρα όμως από την υιοθέτηση, θα πρέπει να πάμε και στην υλοποίηση, όπου θα χρειασθούν σημαντικές αλλαγές στους κανόνες που ισχύουν σήμερα σε ορισμένα κράτη μέλη. Αυτό θα έχει αντίκτυπο στους εργοδότες, τόσο του δημοσίου όσο και του ιδιωτικού τομέα, και στις εργασιακές πρακτικές που εφαρμόζονται στα άτομα με αναπηρίες, γιατί θα πρέπει να εφαρμοσθεί το γράμμα της οδηγίας που αφορά εύλογες προσαρμογές. Δηλαδή ο χώρος εργασίας θα πρέπει να προσαρμοσθεί στις ανάγκες των ατόμων με αναπηρίες. Η Επιτροπή θα πράξει πλήρως το καθήκον της, ως φύλακας της Συνθήκης, και για την υιοθέτηση της οδηγίας στη σωστή χρονική στιγμή, αλλά και τη σωστή μεταφορά της -όχι με λανθασμένο τρόπο, και όχι χωρίς να υπάρχουν οι συγκεκριμένες αναφορές του ευρωπαϊκού κειμένου- και βέβαια, την υλοποίησή της.
<P>
Η ανακοίνωση, όπως προείπα, έχει επίσης εστιάσει την προσοχή της στο θέμα των οριζόντιων πολιτικών που αφορούν τα άτομα με αναπηρίες και την ενσωμάτωση σε όλες τις επιμέρους πολιτικές, και ήδη έχουμε παραδείγματα σε ευρωπαϊκό επίπεδο, με ένα σημαντικό βήμα στο χώρο των μεταφορών και στο χώρο της ηλεκτρονικής επικοινωνίας, αρμοδιότητες των Επιτρόπων de Palacio και Liikanen. Η ενσωμάτωση των θεμάτων αυτών σε όλες τις σχετικές πολιτικές πρέπει κυρίως να επικεντρώνεται σε θέματα πρόσβασης, πρόσβασης σε αγαθά, σε υπηρεσίες, σε κτίρια, και πρέπει να συνδέεται με την αρχή «σχεδιασμός για όλους» που έχει διατυπωθεί στην αμέσως προηγούμενη ανακοίνωση της Επιτροπής.
<P>
Η ανακοίνωση καθιερώνει ένα πολυετές κυλιόμενο σχέδιο δράσης. Η πρώτη προτεραιότητα είναι η απασχόληση, η οποία αποτελεί και το σημαντικότερο παράγοντα κοινωνικής ένταξης των ατόμων με αναπηρίες. Θα έλεγα ότι η φιλοσοφία μας ουσιαστικά περικλείεται στο σύνθημα ότι τα άτομα με αναπηρίες πρέπει να έχουν δικαίωμα στην εργασία και όχι στο επίδομα. Κατά συνέπεια, το πρώτο στάδιο της εφαρμογής του σχεδίου δράσης, που πρόκειται να αναπτυχθεί την περίοδο 2004 και 2005, θα επικεντρώνεται στη διαμόρφωση των αναγκαίων συνθηκών για την προώθηση της απασχόλησης των ατόμων με αναπηρίες. Σήμερα υπολογίζουμε ότι υπάρχουν στην Ευρώπη 3 εκατομμύρια άτομα με αναπηρίες, τα οποία θα μπορούσαν να ενταχθούν στην αγορά εργασίας. Υπάρχει ένας ακόμα μεγαλύτερος αριθμός ατόμων που, με ειδικές πολιτικές, με επένδυση στους ανθρώπους αυτούς και με προσόντα αντίστοιχα των δυνατοτήτων τους, θα μπορούσαν να ενταχθούν στην αγορά εργασίας.
<P>
Η πολιτική μας όσον αφορά το χώρο της απασχόλησης θα εστιάζεται σε 4 προτεραιότητες: πρόσβαση και παραμονή στην απασχόληση, διά βίου μάθηση, νέες τεχνολογίες, -που θεωρούμε ότι είναι ένα από τα πιο κρίσιμα στοιχεία- διότι με την καινοτομία και την έρευνα μια σειρά από νέα εφόδια μπορούν, σε όλων των ειδών τις αναπηρίες, να δώσουν πραγματικά δυνατότητα στους ανθρώπους αυτούς να αντιμετωπίσουν τις επιμέρους αναπηρίες τους. Ταυτόχρονα όμως, θα πρέπει αυτά τα εργαλεία να είναι φθηνά και να έχουν όλοι πρόσβαση σε αυτά. Σήμερα, η ευρωπαϊκή αγορά είναι εξαιρετικά δύσκολη για τους ανθρώπους αυτούς. Η κάθε χώρα έχει σε μεγάλο βαθμό τις δικές της προδιαγραφές, το κάθε κοινωνικό σύστημα συνδέεται με τις δικές του επιχειρήσεις, με αποτέλεσμα τα ίδια εργαλεία να είναι φθηνά στη μια χώρα και ακριβά στην άλλη. Άρα, αυτός ο χώρος των νέων τεχνολογιών και της πρόσβασης των ατόμων με αναπηρίες στις εν λόγω τεχνολογίες σε ευρωπαϊκό επίπεδο είναι μια από τις προκλήσεις και, τέλος, τέταρτη προτεραιότητα είναι η πρόσβαση στα δημόσια κτίρια.
<P>
Ως ένα μέσο υποστήριξης της επιτυχούς ενσωμάτωσης αυτών των θεμάτων στις πολιτικές, η Επιτροπή πρότεινε να δημοσιεύεται ανά διετία έκθεση η οποία θα ανακοινώνει τις εξελίξεις που έχουν γίνει σε κάθε κράτος μέλος και θα αφορά την εστίαση κάθε φορά στο σχεδιασμό και τις νέες επιλογές προτεραιότητας. Νομίζουμε ότι αυτή η έκθεση -η πρώτη θα δημοσιευθεί το 2005- θα είναι ένα σημαντικό εργαλείο πίεσης στα κράτη μέλη, τα οποία θα πρέπει κάθε 2 χρόνια να ανακοινώνουν και να δημοσιεύουν τις εξελίξεις σε θεσμικό επίπεδο και σε επίπεδο υλοποίησης.
<P>
Κύριε Πρόεδρε, οι προσδοκίες για το Έτος ήταν μεγάλες. Πιστεύω ότι έχουμε σημαντικά αποτελέσματα, ιδιαίτερα εάν σκεφθούμε -όπως τόνισα στην εισαγωγή μου- ότι οι πολιτικές αυτές είναι σε μεγάλο βαθμό, σχεδόν απολύτως, εθνικές πολιτικές. Πιστεύω όμως ότι όλη αυτή η ενεργοποίηση του Έτους κατά το 2003, έφερε το θέμα των ατόμων με αναπηρίες ως πρώτη προτεραιότητα στην πολιτική ατζέντα τόσο των κρατών μελών, όσο και της ίδιας της Ευρωπαϊκής Ένωσης. Κυρίως όμως έφερε στο προσκήνιο της πολιτικής το ίδιο το Κίνημα των Αναπήρων, κάνοντας πράξη το σύνθημα «Τίποτα για εμάς χωρίς εμάς», δηλαδή την απαραίτητη συμμετοχή τους σε όλα τα επίπεδα σχεδιασμού και λήψης αποφάσεων. 
<SPEAKER ID="37" LANGUAGE="IT" NAME="Mantovani (PPE-DE )." AFFILIATION="">
<P>
   – Κύριε Πρόεδρε, κυρία Επίτροπε, κυρίες και κύριοι συνάδελφοι, πλησιάζουμε πλέον στο τέλος του Ευρωπαϊκού Έτους των Ατόμων με Ειδικές Ανάγκες, που θα ολοκληρωθεί στη Ρώμη στις 5 Δεκεμβρίου 2003 υπό την ιταλική Προεδρία, και ήταν ακριβώς ο Προεδρεύων του Συμβουλίου της Ευρωπαϊκής Ένωσης εκείνος που εξέπεμψε, κατά την ομιλία του στην έναρξη της εξάμηνης θητείας του, κάτι που εγώ θεωρώ δυναμικό και ιστορικό σήμα για τις κοινωνικές πολιτικές που αφορούν τα άτομα με ειδικές ανάγκες. Δήλωσε ρητώς ότι η Προεδρία της Ένωσης θα φροντίσει να θέσει τις βάσεις για νομοθετικά μέτρα κατά των διακρίσεων, παράγοντας, στην πράξη, μια οδηγία που θα προστατεύει την ανεξαρτησία και τα ίσα δικαιώματα σε όλες τις πτυχές της καθημερινής ζωής εκατομμυρίων ατόμων με ειδικές ανάγκες στη νέα Ευρώπη, προσφέροντάς τους πραγματική ελπίδα για το μέλλον. Η Επιτροπή, όμως, μέχρι σήμερα, ούτε έχει παράσχει το χρονοδιάγραμμα μιας μελλοντικής οριζόντιας οδηγίας για τα δικαιώματα των ατόμων με ειδικές ανάγκες, η οποία να μην καλύπτει μόνο την εργασία, αλλά όλες τις πτυχές της ζωής, ούτε έχει αναλάβει τουλάχιστον συγκεκριμένες δεσμεύσεις για την ενσωμάτωση των δικαιωμάτων των ατόμων με ειδικές ανάγκες στην πολιτική, όπως τόνιζε στην τελευταία ανακοίνωση, η οποία φαίνεται ότι μάλλον δεν ήταν τίποτα περισσότερο από εξαγγελία καλών προθέσεων. Πράγματι, δεν καταλαβαίνουμε πώς θα επιτευχθεί ο στόχος της προώθησης των ίσων ευκαιριών, εάν οι ευκαιρίες αυτές ισχύουν μόνο σε ορισμένες πτυχές της ζωής, όπως η εργασία.
<SPEAKER ID="38" LANGUAGE="" NAME="" AFFILIATION="Αντιπροέδρου">
<SPEAKER ID="39" LANGUAGE="FR" NAME="Gillig (PSE )." AFFILIATION="">
<P>
   – Κύριε Πρόεδρε, κυρία Επίτροπε, κυρίες και κύριοι, όντως το έτος 2003 βαίνει προς το τέλος του και μαζί του κλείνει και το Ευρωπαϊκό Έτος των Ατόμων με Ειδικές Ανάγκες. Είναι η ιδανικότερη στιγμή για να γίνει ένας απολογισμός, αλλά και για να συλλογιστούμε το μέλλον της κοινοτικής πολιτικής στον τομέα αυτόν.
<SPEAKER ID="40" LANGUAGE="EN" NAME="Lynne (ELDR )." AFFILIATION="">
<P>
Επιπλέον, χρειαζόμαστε, όπως είπαν ο κ. Mantovani και η κ. Gillig, μια οδηγία ειδικά για την αναπηρία. Χωρίς αυτήν την ειδική οδηγία, τόσο εγώ όσο και πολλές οργανώσεις ατόμων με ειδικές ανάγκες, πιστεύουμε ότι το Ευρωπαϊκό Έτος των Ατόμων με Ειδικές Ανάγκες θα είναι αποτυχία. Λυπάμαι πολύ που είμαι αναγκασμένη να το πω, διότι έχουμε σημειώσει κάποια πρόοδο, αλλά χωρίς τη δέσμευση για μια οδηγία για την αναπηρία δεν θα έχουμε προχωρήσει αρκετά. 
<SPEAKER ID="41" LANGUAGE="PT" NAME="Figueiredo (GUE/NGL )." AFFILIATION="">
<P>
Πρέπει να τονίσω ότι η έκθεση που συνέταξα για τον πίνακα αποτελεσμάτων σχετικά με την υλοποίηση της ατζέντας κοινωνικής πολιτικής, την οποία ενέκρινε το Κοινοβούλιο τον Σεπτέμβριο, επικεντρώθηκε στην ανάγκη να παρουσιαστεί κατά τη διάρκεια του Ευρωπαϊκού Έτους των Ατόμων με Ειδικές Ανάγκες μια πρόταση οδηγίας βάσει του άρθρου 13 της Συνθήκης για την καταπολέμηση των διακρίσεων. Δυστυχώς, κάτι τέτοιο δεν έγινε. Στα κείμενα που ενέκρινε το Ευρωπαϊκό Κοινοβούλιο Ατόμων με Ειδικές Ανάγκες την περασμένη εβδομάδα, δόθηκε, επίσης, προτεραιότητα στο αίτημα η νέα αυτή οδηγία να αποτρέψει την έγερση περαιτέρω εμποδίων και να ορίσει ρητά ότι πρέπει να εξαλειφθούν σε όλη την επικράτεια της Ευρωπαϊκής Ένωσης τα υπάρχοντα εμπόδια που αντιμετωπίζουν τα άτομα με ειδικές ανάγκες. Αυτό πρέπει πραγματικά να γίνει στο προσεχές μέλλον. Η οδηγία για την ίση μεταχείριση στον τομέα της απασχόλησης και της εργασίας πρέπει, επίσης, να ενσωματωθεί παρέχοντας έναν ευρύ ορισμό των ειδικών αναγκών και ορίζοντας αυστηρά και αποτελεσματικά πρόστιμα σε περίπτωση παραβίασης της νομοθεσίας. Ελπίζουμε ότι αυτό το έτος θα δώσει το έναυσμα για αποτελεσματικές πολιτικές στον τομέα της υποστήριξης των ατόμων με ειδικές ανάγκες και θα φέρει την αναγνώριση των δικαιωμάτων τους. 
<SPEAKER ID="42" LANGUAGE="FI" NAME="Aaltonen (Verts/ALE )." AFFILIATION="">
<SPEAKER ID="43" LANGUAGE="NL" NAME="Pronk (PPE-DE )." AFFILIATION="">
<SPEAKER ID="44" LANGUAGE="DE" NAME="Weiler (PSE )." AFFILIATION="(Χειροκροτήματα)">
<P>
Ολοκληρώνοντας, θα ήθελα να επαναλάβω ένα πολύ καλό σύνθημα, το οποίο εσείς, κυρία Επίτροπε, αναφέρατε προσφάτως σε κάποια εκδήλωση, όταν είπατε ότι το σύνθημά μας πρέπει να είναι “Getting on Board”. Θα ήθελα εν κατακλείδι να αναφέρω ένα σύνθημα για το μέλλον, όταν τα άτομα με αναπηρίες δεν θα είναι απλώς “Getting on Board” αλλά και “Staying on Board”.
<SPEAKER ID="45" LANGUAGE="" NAME="Κόρακας (GUE/NGL )." AFFILIATION="">
<P>
    Κύριε Πρόεδρε, η διαρκής ενασχόληση, μόνο σε επίπεδο διακηρύξεων φυσικά, της Ευρωπαϊκής Ένωσης με τα άτομα με ειδικές ανάγκες εντάσσεται στην προσπάθεια απόκρυψης της τραγικής πραγματικότητας που αποτυπώνεται σε ένα ποσοστό 90% -και όχι 70% όπως διατείνονται οι ιθύνοντες- ανέργων στην Ευρωπαϊκή Ένωση, σε μια δραματική αύξηση των ανέργων αναπήρων, σε συνδυασμό με τη δραματική μείωση των αναπήρων παιδιών που παρακολουθούν ειδικά σχολεία ή παράλληλα τμήματα τα τελευταία χρόνια.
<P>
Στην Ελλάδα μόνο το 7% των αναπήρων παιδιών πηγαίνουν σε ειδικά σχολεία που χρηματοδοτούνται από τους ασφαλισμένους και όχι από το κράτος. Για τα αυτιστικά παιδιά άνω των 14 ετών δεν υπάρχει ούτε ένα κέντρο αποκατάστασης, ενώ ελάχιστα παιδιά με νοητική υστέρηση παρακολουθούν κάποιο σχολείο. Από τα 2 000 κέντρα αποκατάστασης που θα έπρεπε να υπάρχουν στην Ελλάδα, υπάρχουν μόνο 200 υποβαθμισμένα κέντρα στην Αθήνα.
<SPEAKER ID="46" LANGUAGE="NL" NAME="Bouwman (Verts/ALE )." AFFILIATION="">
<SPEAKER ID="47" LANGUAGE="SV" NAME="Andersson (PSE )." AFFILIATION="">
<SPEAKER ID="48" LANGUAGE="" NAME="Κουκιάδης (PSE )." AFFILIATION="">
<SPEAKER ID="49" LANGUAGE="EN" NAME="Bowis (PPE-DE )." AFFILIATION="">
<P>
    Κύριε Πρόεδρε, κατά τη διάρκεια αυτού του έτους θα πρέπει να αναδείξουμε τα προβλήματα, αλλά θα πρέπει, επίσης, να αποτίσουμε φόρο τιμής στα επιτεύγματα των ατόμων που ζουν με μια αναπηρία, όχι μόνο των θρύλων –των Beethoven, των Milton, των Van Gough και των Stephen Hawking– αλλά και των ανωνύμων, όπως για παράδειγμα, το αγόρι από τη βόρεια Αγγλία που είχε μαθησιακές δυσκολίες και τον είχε απορρίψει το εκπαιδευτικό σύστημα, αλλά στη συνέχεια αποδείχθηκε ότι είχε μουσικές ικανότητες. Παρόλο που ενώ εάν δούλευε στη βιομηχανία δεν θα μπορούσε να διαβάσει τις πινακίδες ασφαλείας, έπαιζε στην ορχήστρα του Covent Garden. Ή εκείνη η χορεύτρια που σπούδασε στο Ballet Rambert School. Ήταν τελείως κωφή, αλλά έμαθε να χορεύει από τον ρυθμό των ποδιών της και τώρα χορεύει στο Εθνικό Μπαλέτο της Πορτογαλίας. Γνωρίζω ένα μικροσκοπικό, ασθενικό κορίτσι 23 ετών που ήταν καθηλωμένο σε αναπηρικό καροτσάκι όλη του τη ζωή και είχε υποβληθεί σε 26 σωτήριες εγχειρήσεις. Ήταν εκπαιδευόμενη στην κοινότητα SHARE. Αποφάσισε να κάνει μια κίνηση με επιχορηγούμενο αναπηρικό καροτσάκι, σπρώχνοντας τις ρόδες με τα μικροσκοπικά χέρια της. Όπως είπε η ίδια, ήταν η πρώτη φορά στη ζωή της που είχε την ευκαιρία να βοηθήσει άλλα άτομα με αναπηρίες.
<SPEAKER ID="50" LANGUAGE="EN" NAME="Moraes (PSE )." AFFILIATION="">
<P>
    Κύριε Πρόεδρε, η επιτυχία του Ευρωπαϊκού Έτους των Ατόμων με Ειδικές Ανάγκες δεν με εξέπληξε. Όποιος έχει συζητήσει και μιλήσει με τις επί τόπου ΜΚΟ, τους ακτιβιστές και τις κοινότητες, όπως έκανα εγώ στην περιφέρειά μου, θα γνωρίζει ότι όσοι εκπροσωπούν 37 εκατομμύρια ευρωπαίους συμπολίτες μας είναι εξαιρετικά σαφείς ως προς το τι ζητούν από εμάς.
<P>
Το σαββατοκύριακο, μια ομάδα στην περιφέρειά μου μού είπε ότι είναι ευτυχείς που το Ευρωπαϊκό Έτος θα έχει συνέχεια, αλλά θέλουν να καταστεί σαφές ποια θα είναι αυτή η συνέχεια. Όπως είπε ο κ. Bouwman, είχαν λάβει την υπόσχεση μιας οδηγίας για την απασχόληση η οποία θα εφαρμοζόταν από τα κράτη μέλη και όμως βλέπουν ότι τα κράτη μέλη ακόμα σέρνουν τα πόδια τους. Δεν θέλω να πω με αυτό ότι η Επιτροπή και οι συνάδελφοι δεν πίεσαν αυτά τα κράτη μέλη να εφαρμόσουν την οδηγία για την απασχόληση όσον αφορά τις διατάξεις της για την αναπηρία, αλλά δεν εφαρμόζεται. Ανησυχούν επομένως ότι η εφαρμογή θα είναι ελλιπής σε άλλους τομείς. Θέλουν να δουν δράση μετά το 2003, όχι μόνο κι άλλα λόγια. 
<SPEAKER ID="51" LANGUAGE="SV" NAME="Karlsson (PSE )." AFFILIATION="">
<SPEAKER ID="52" LANGUAGE="PT" NAME="Casaca (PSE )." AFFILIATION="">
<SPEAKER ID="53" LANGUAGE="" NAME="Διαμαντοπούλου" AFFILIATION="Επιτροπή">
<P>
Έχω επανειλημμένα υποστηρίξει την ανάγκη να υπάρξει μια οριζόντια οδηγία. Και έχω εξηγήσει τους λόγους, θα επανέλθω βεβαίως, γιατί δεν μπορούσε να προταθεί αυτήν τη συγκεκριμένη χρονική στιγμή. Αλλά θέλω να εστιάσουμε σε ό,τι έχει γίνει, σε όλες τις πολιτικές που αναπτύχθηκαν, όλους τους αγώνες που δόθηκαν, γιατί θέλω να σας διαβεβαιώσω, κύριε Pronk, ότι εκτιμώ τουλάχιστον ότι έδειξα σημαντικό θάρρος -όσο μου επέβαλε η θέση μου- για να προτείνω τις οδηγίες που προτάθηκαν, καθόλου εύκολες, σας διαβεβαιώ. Όταν τις κατέθεσα στην Επιτροπή υπήρχαν δημόσια διευθυντές που στοιχημάτιζαν τη θέση τους ότι δεν μπορούν να περάσουν ποτέ από την Επιτροπή. Πέρασαν με την οριακή πλειοψηφία των 12 ψήφων. Και όταν πήγαν στο Συμβούλιο, υπήρχαν δημόσιες δηλώσεις ότι δεν υπάρχει ούτε μία στις 100 πιθανότητα να περάσουν οι οδηγίες αυτές. Οι οδηγίες όμως πέρασαν σε χρόνο ρεκόρ. Και οι εν λόγω οδηγίες είναι αυτήν τη στιγμή -και για να μιλήσω πιο συγκεκριμένα η οδηγία για τον χώρο της απασχόλησης- ένα μεγάλο στοίχημα που έχουμε ως ευρωπαϊκά όργανα απέναντι στις εθνικές διοικήσεις. Έχω κάνει επαφές εδώ και δύο χρόνια με όλους τους υπουργούς όλων των κρατών μελών. Έχω συστήσει μια ομάδα εμπειρογνωμόνων που έχουν καταγράψει τις δυσκολίες εφαρμογής των οδηγιών αυτών σε κάθε χώρα. Οι δυσκολίες αυτές δεν είναι απλώς θέμα πολιτικής βούλησης. Δεν είναι ότι οι υπουργοί ή κάποιες κυβερνήσεις αρνούνται να εφαρμόσουν κάτι για το οποίο είχαν συμφωνήσει πριν από τρία χρόνια. Υπάρχουν συνταγματικά προβλήματα, υπάρχουν πολιτικά προβλήματα, υπάρχουν νομικά και οικονομικά προβλήματα. Και αυτό γιατί είναι η πρώτη φορά που υπάρχει μια τέτοιου είδους οδηγία σε ευρωπαϊκό επίπεδο και η πλειοψηφία των κρατών μελών δεν είχε τη στοιχειώδη εμπειρία εφαρμογής, αλλά πολύ περισσότερο και υιοθέτησης μέσα στο νομοθετικό της πλαίσιο.
<P>
Είμαστε λοιπόν ένα μήνα πριν από την υιοθέτηση της νομοθεσίας -επομένως, κύριε Bouwman, δεν έχω καμία δυνατότητα να πάω τις χώρες στα δικαστήρια, θα πρέπει να τελειώσει ο Δεκέμβριος, και τότε να ελέγξετε εάν η Επιτροπή θα κάνει το έργο της- ένα μήνα πριν από το τέλος της ημερομηνίας και έχουμε μόνο δύο χώρες οι οποίες έχουν νομοθεσία. Δεν μιλάμε για εφαρμογή. Μιλάμε για υιοθέτηση της νομοθεσίας. Υπάρχουν δε πολλές χώρες οι οποίες δεν έχουν διατυπώσει ακόμα το προσχέδιο του νόμου. Και αυτό γιατί υπάρχουν τρομακτικές δυσκολίες στα κοινοβούλια. Αυτή λοιπόν είναι η κατάσταση σήμερα.
<P>
Ο στόχος, ο πολιτικός στόχος, θα πρέπει να είναι η επικέντρωσή μας στην υλοποίηση αυτού που συμφωνήσαμε. Και θα παρακαλούσα τους κυρίους ευρωβουλευτές, όπως έχω επανειλημμένως παρακαλέσει το Κίνημα Αναπήρων, να δώσουν σ’ αυτό το ζήτημα στις χώρες τους πρώτη προτεραιότητα. Θα πρέπει να γίνει κριτική στις κυβερνήσεις γιατί δεν εκπληρώνουν τις υποχρεώσεις που έχουν. Θα πρέπει να γίνει ένας δημόσιος διάλογος γιατί δεν εφαρμόζουμε την ευρωπαϊκή νομοθεσία. Ειπώθηκε από ορισμένους βουλευτές ότι αυτό που κάνουμε στην Ευρωπαϊκή Ένωση είναι μεγάλα λόγια, ωραία ψηφίσματα, ανακοινώσεις και συνέδρια. Μίλησα για τη νομοθεσία. Θα σας πω τι κάναμε στην πράξη για το mainstreaming μέσα σ’ αυτά τα δύο χρόνια.
<P>
Με τον Επίτροπο ανταγωνισμού κ. Monti δίνουμε για πρώτη φορά εξαιρέσεις από τους κανόνες κρατικής βοήθειας και επιτρέπουμε τις επιδοτήσεις για εργαζόμενους με αναπηρίες. Κάνουμε για πρώτη φορά εξαίρεση με τον κ. Bolkestein, Επίτροπο Εσωτερικής Αγοράς για το ΦΠΑ, για τα εργαλεία που χρησιμοποιούν τα άτομα με αναπηρίες. Υποβάλλει η κ. de Palacio για πρώτη φορά νομοθεσία που αφορά την πρόσβαση των ατόμων με ειδικές ανάγκες στις μεταφορές και με τον κ. Liikanen οργανώνουμε όλο το πρόγραμμα του e-accessibility, δηλαδή την ηλεκτρονική πρόσβαση των ατόμων με αναπηρίες στον ηλεκτρονικό χώρο. Αυτά, ας το πάρουμε ως δεδομένο, αφορούν πραγματικά πολλές φορές ακροβασία στο επίπεδο της επικουρικότητας.
<P>
Όταν ερχόμαστε στο περιεχόμενο της προτεινόμενης οδηγίας, θα ήθελα να θυμηθείτε τους χώρους εκτός της απασχόλησης, που είναι η εκπαίδευση, η υγεία και η πρόνοια, τα κοινωνικά συστήματα και τα επιδόματα, η φορολογία και, όπως ανέφερε ο κ. Mantovani, το θέμα της συμμετοχής στην πολιτική. Εγώ, κύριοι βουλευτές, έχω μιλήσει, όπως σας είπα, με όλους τους υπουργούς και για τα θέματα αυτά, ώστε να δούμε πώς θα προετοιμάσουμε το επόμενο βήμα. Αφήνω σε σας την εκτίμηση για τις αντιδράσεις των υπουργών για θέματα εκπαίδευσης και παρέμβασης της ευρωπαϊκής νομοθεσίας στην εκπαίδευση, υγείας και πρόνοιας και παρέμβαση της ευρωπαϊκής νομοθεσίας στην υγεία και πρόνοια και κοινωνικών συστημάτων. Θεωρώ πιο εύκολο το θέμα της φορολογίας και θεωρώ το θέμα ευρωπαϊκής νομοθεσίας που θα αφορά τη συμμετοχή των ατόμων με αναπηρίες στα πολιτικά συστήματα των κρατών μελών.
<P>
Έγινε κριτική από τον κ. Pronk γιατί έδειξα θάρρος και γιατί με τόσο μεγάλες συγκρούσεις έκανα την πρόταση για το άρθρο 13, για το θέμα της ισότητας των δύο φύλων, και γιατί έχω επιχειρήματα για αυτό και όχι για το άλλο. Θα σας εξηγήσω αμέσως, κύριε Pronk. Η νομοθεσία που αφορά την ισότητα των δύο φύλων στο χώρο της απασχόλησης έχει μια ιστορία τριάντα χρόνων. Τριάντα χρόνια τώρα νομοθετούμε ευρωπαϊκά, υλοποιούμε, βελτιώνουμε, επανερχόμαστε, συνεργαζόμαστε και τώρα κάνουμε πλήρη αναδιάρθρωση, ένα recasting της νομοθεσίας, για την ισότητα των δύο φύλων, ώστε να κάνουμε τώρα το δεύτερο βήμα, το δεύτερο βήμα για το οποίο νομίζω όλοι οι ευρωβουλευτές παρακολούθησαν όχι τη σύγκρουση, αλλά τη λυσσαλέα επίθεση που έγινε μόνο με την ανακοίνωση της πρότασης. Εδώ δεν πρόκειται για θέμα θάρρους. Νομίζω ότι για έναν πολιτικό το να προβάλλει συγκρουσιακά θέματα έχει και τις θετικές του πλευρές. Είναι θέμα υπευθυνότητας να ξέρεις τι βαθμό υλοποίησης έχει αυτό που θα προτείνεις. Και σας διαβεβαιώ ότι δεν μου ήταν καθόλου δύσκολο να είμαι εγώ η καλή και όλοι οι άλλοι επίτροποι που δεν θα δέχονταν την αντίστοιχη οδηγία οι κακοί.
<P>
Πήρα λίγο περισσότερο χρόνο αλλά, μετά από ένα χρόνο του “Έτους για τα Άτομα με Ειδικές Ανάγκες” και μετά από τέσσερα χρόνια που η πολιτική για τα άτομα με αναπηρίες ήρθε στο προσκήνιο της ευρωπαϊκής ατζέντας με συγκεκριμένες κατακτήσεις και όχι με λόγια, με νομοθεσία και με πολιτικές που αλλάζουν την καθημερινή ζωή των ευρωπαίων πολιτών, θεωρώ πραγματικά άδικο αυτό που ειπώθηκε από την κ. Lynne, ότι εάν δεν υπάρξει πρόταση για οδηγία θα είναι αποτυχία. Δεν μπορώ πραγματικά να αποδεχθώ αυτήν τη δήλωση. 
<SPEAKER ID="54" LANGUAGE="" NAME="Πρόεδρος." AFFILIATION="">
<SPEAKER ID="55" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0369/2003) του κ. Liese, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση απόφασης του Συμβουλίου (COM(2003) 390 – C5-0349/2003 – 2003/0151(CNS)) που τροποποιεί την απόφαση 2002/834/ΕΚ για τη θέσπιση ειδικού προγράμματος έρευνας, τεχνολογικής ανάπτυξης και επίδειξης: “Ολοκλήρωση και ενίσχυση του Ευρωπαϊκού Χώρου Έρευνας” (2002-2006). 
<SPEAKER ID="56" LANGUAGE="FR" NAME="Busquin," AFFILIATION="Επιτροπή">
<P>
Καταρχάς, θα μιλήσω για το θεσμικό πλαίσιο αυτής της συνεργασίας. Η πρόταση της Επιτροπής, η οποία κατατέθηκε από την Επιτροπή στις 9 Ιουλίου, ήταν συνέχεια του Συμβουλίου της 30ής Σεπτεμβρίου 2002, κατά τη διάρκεια του οποίου εγκρίθηκαν τα ειδικά προγράμματα για την υλοποίηση του έκτου προγράμματος πλαισίου έρευνας. Με αυτήν την ευκαιρία είχε τότε συμφωνηθεί ότι η Επιτροπή θα κατέθετε νομοθετική πρόταση που θα τροποποιούσε το ειδικό πρόγραμμα “Ολοκλήρωση και ενίσχυση του Ευρωπαϊκού Χώρου της Έρευνας” και θα καθόριζε ένα πλαίσιο για την έρευνα η οποία θα χρησιμοποιεί έμβρυα και ανθρώπινα εμβρυϊκά βλαστικά κύτταρα.
<P>
Προτείνοντας αυτές τις προϋποθέσεις, η Επιτροπή θέλησε να στείλει ένα ισχυρό μήνυμα σε όσους ενδέχεται να διατηρούν επιφυλάξεις για το είδος έρευνας για το οποίο γίνεται λόγος. Η Επιτροπή προτείνει να είναι δυνατόν να χρησιμοποιούνται μόνον τα υπεράριθμα έμβρυα τα οποία δημιουργήθηκαν πριν από τις 27 Ιουνίου 2002. Ο σκοπός αυτού του χρονικού ορίου είναι να μην λειτουργήσει η κοινοτική χρηματοδότηση ως κίνητρο για τη δημιουργία πρόσθετων υπεράριθμων εμβρύων στο πλαίσιο της γονιμοποίησης in vitro, για να χρησιμοποιηθούν για ερευνητικούς σκοπούς.
<SPEAKER ID="57" LANGUAGE="DE" NAME="Liese (PPE-DE )," AFFILIATION="εισηγητής">
<P>
Ο Επίτροπος Busquin ορθώς ανέφερε ότι δεν βρισκόμαστε εδώ για να λάβουμε κάποια απόφαση σχετικά με τον βαθμό αξιοπιστίας αυτών των ερευνών και να επηρεάσουμε, ως εκ τούτου, τις εθνικές νομοθεσίες, πράγμα που καθίσταται, επίσης, σαφές στην τροπολογία 1 της επιτροπής. Το μόνο θέμα για το οποίο καλούμαστε να λάβουμε αποφάσεις είναι τι πρόκειται να χρηματοδοτήσουμε ως Ευρωπαϊκή Ένωση στον τομέα αυτόν. Γι’ αυτό ζητώ από όλους τους βουλευτές αυτού του Κοινοβουλίου να προσέξουν ιδιαίτερα τη γλώσσα που χρησιμοποιούν. Δεν πρόκειται για την απαγόρευση κάποιας πρακτικής, αλλά για το εάν η εν λόγω πρακτική θα χρηματοδοτηθεί ή όχι από τον ευρωπαϊκό προϋπολογισμό.
<P>
Σύμφωνα με την απόφαση του Συμβουλίου της 30ής Σεπτεμβρίου 2002, το τέλος του τρέχοντος έτους σηματοδοτεί τη λήξη της προθεσμίας για τη λήψη απόφασης σχετικά με τη χρησιμοποίηση ανθρώπινων εμβρύων και ανθρώπινων εμβρυϊκών βλαστικών κυττάρων στο πλαίσιο του έκτου προγράμματος για την έρευνα. Αυτό είναι το πρώτο σημείο στο οποίο θα ήθελα να ασκήσω κριτική, πράγμα το οποίο κάνουν εξάλλου και οι τροπολογίες που ενέκρινε η επιτροπή, διότι η πρόταση της Επιτροπής αναφέρεται μόνο στη λήψη ανθρώπινων εμβρυϊκών βλαστικών κυττάρων από ανθρώπινα έμβρυα. Δεν περιλαμβάνει περιεκτικούς κανόνες σχετικά με την έρευνα επί εμβρύων και εμβρυϊκών βλαστικών κυττάρων. Η Επιτροπή Βιομηχανίας, Εξωτερικού Εμπορίου, Έρευνας και Ενέργειας ενέκρινε μια ολόκληρη σειρά τροπολογιών, οι οποίες λαμβάνουν σαφή και οριστική θέση όσον αφορά την έρευνα επί εμβρύων και εμβρυϊκών βλαστικών κυττάρων. Κάνω θερμή έκκληση στο Συμβούλιο να εξετάσει και τα δύο αυτά θέματα στο επόμενο στάδιο των διαδικασιών· είναι βέβαιο ότι αυτό θα διευκολύνει την επίτευξη συμβιβασμού.
<P>
Μια πολύ σημαντική τροπολογία που κατέθεσε η Επιτροπή Βιομηχανίας, Εξωτερικού Εμπορίου, Έρευνας και Ενέργειας είναι η τροπολογία 6, την οποία ενέκρινε με μεγάλη πλειοψηφία η επιτροπή, και η οποία αναφέρει τα εξής: “Σύμφωνα με την άποψη μιας μεγάλης πλειονότητας επιστημόνων, δεν είναι δυνατή η μεταφορά ανθρωπίνων εμβρυϊκών βλαστικών κυττάρων σε ασθενείς κατά τη διάρκεια του έκτου προγράμματος πλαισίου έρευνας (έως τα τέλη του 2006) για λόγους καθαρά επιστημονικούς, διότι η προσέγγιση αυτή ευρίσκεται κυρίως στο στάδιο της βασικής έρευνας και η μεταφορά, στο σημερινό στάδιο, θα προκαλούσε μη υπολογίσιμους κινδύνους για τους αποδέκτες”. Όπως διευκρινίζεται στην εν λόγω τροπολογία, δεν μπορούμε να έχουμε υπερβολικές απαιτήσεις πιστεύοντας ότι μπορούμε να θεραπεύσουμε τα πάντα. Η έρευνα επί εμβρυϊκών βλαστικών κυττάρων βρίσκεται σε πολύ πρώιμο στάδιο, και ο κίνδυνος καρκίνου που συνδέεται με τη μεταμόσχευση σε ασθενείς μάς υποχρεώνει να υιοθετήσουμε μια ιδιαίτερα επιφυλακτική προσέγγιση.
<P>
Εάν είναι αδύνατη η μεταμόσχευση σε ασθενείς, τότε γιατί η επιτροπή πιστεύει παρόλα αυτά ότι αξίζει τον κόπο να στηρίξουμε αυτού του είδους την έρευνα; Τούτο διασαφηνίζεται στις τροπολογίες 7, 17 και 18, οι οποίες καθιστούν σαφές ότι το πραγματικό αντικείμενο των προσπαθειών μας είναι η χρησιμοποίηση βλαστικών κυττάρων ενηλίκων στην έρευνα καθώς και στη θεραπεία ασθενών, αλλά, από αμιγώς επιστημονική άποψη, γίνεται φανερό ότι η έρευνα επί εμβρυϊκών βλαστικών κυττάρων είναι απαραίτητη μόνο για την περαιτέρω ανάπτυξη της έρευνας επί των βλαστικών κυττάρων ενηλίκων. Ωστόσο, δεν πρέπει ασφαλώς να παραβλέψουμε τον πραγματικό στόχο, και γι’ αυτόν ακριβώς τον λόγο στις τροπολογίες μας ζητούμε να δοθεί προτεραιότητα στα βλαστικά κύτταρα ενηλίκων.
<P>
Όπως θα ξέρετε, σε όλη αυτήν τη συζήτηση ήμουν ανέκαθεν μεταξύ εκείνων που εξέφραζαν βασικούς δισταγμούς όσον αφορά την έρευνα με ανθρώπινα εμβρυϊκά βλαστικά κύτταρα εν γένει. Πιστεύω ωστόσο ότι, στα περισσότερα θέματα, η Επιτροπή Βιομηχανίας, Εξωτερικού Εμπορίου Έρευνας και Ενέργειας πέτυχε έναν καλό συμβιβασμό, και γι’ αυτό θα υπερασπιστώ σε αυτό το Κοινοβούλιο τη θέση τις επιτροπής για τα περισσότερα θέματα. Δεν μπορώ, εντούτοις, να κάνω το ίδιο για την τροπολογία 10, επί της οποίας η επιτροπή υπερψήφισε έναντι εμού και ενέκρινε μια διατύπωση που στηρίζει την παραγωγή νέων σειρών ανθρωπίνων εμβρυϊκών βλαστικών κυττάρων και την έρευνα επί εμβρύων.
<P>
Η προσωπική μου άποψη είναι πως δεν είναι φρόνιμο να εγκριθεί αυτή η τροπολογία, και πως θα ήταν καλύτερο να στηρίξουμε τις τροπολογίες 25 και 24 που κατέθεσε ο κ. Nisticò, σύμφωνα με τις οποίες πρέπει να στηρίξουμε πράγματι την έρευνα επί εμβρυϊκών βλαστικών κυττάρων, αλλά όχι τη λήψη νέων σειρών βλαστικών κυττάρων. Πιστεύω ότι τούτο αποτελεί έναν καλό συμβιβασμό τον οποίο μπορεί να υιοθετήσει το Συμβούλιο και ο οποίος θα αποσαφήνιζε μια για πάντα τα πράγματα.
<P>
Πρέπει, επίσης, να καταστεί σαφές ότι, στηρίζοντας τις τροπολογίες του κ. Nisticò, στηρίζετε επίσης κάποιους κανόνες που διέπουν την κρατικά χρηματοδοτούμενη έρευνα, οι οποίοι είναι πιο εξελιγμένοι και πιο φιλελεύθεροι από τους κανόνες που ισχύουν για τους κρατικά χρηματοδοτούμενους ερευνητές στις ΗΠΑ. Συνεπώς, δεν νομίζω ότι αυτή η προσέγγιση μπορεί να θεωρηθεί περιοριστική ή επιβλαβής για την έρευνα, γι’ αυτό σας ζητώ να στηρίξετε τις τροπολογίες 24 και 25 του κ. Nisticò.
<SPEAKER ID="58" LANGUAGE="IT" NAME="Gargani (PPE-DE )," AFFILIATION="συντάκτης γνωμοδότησης της Επιτροπής Νομικών Θεμάτων και Εσωτερικής Αγοράς">
<SPEAKER ID="59" LANGUAGE="IT" NAME="Nisticò (PPE-DE )." AFFILIATION="">
<P>
    Κύριε Πρόεδρε, επικροτώ το εξαιρετικό έργο και την ευέλικτη, ευφυή προσέγγιση του εισηγητή μας, κ. Liese, ο οποίος από μια μάλλον άκαμπτη αρχική θέση, από ισχυρές ηθικές αρχές, προσπάθησε να επιτύχει, με την υποστήριξη όχι μόνο τη δική μου, αλλά όλης της Ομάδας του ΕΛΚ-ΕΔ ένα συμβιβασμό που ήταν ο πιο ισορροπημένος δυνατός σε ένα τόσο λεπτό θέμα όσο η χρήση ανθρώπινων εμβρύων και ανθρώπινων εμβρυϊκών βλαστικών κυττάρων σε ερευνητικά έργα του έκτου προγράμματος πλαισίου. Ως ερευνητής, φυσικά δεν μπορώ παρά να είμαι υπέρ της προόδου της επιστήμης, προς το πρωταρχικό συμφέρον των ασθενών, που από χρόνια έχουν εναποθέσει τις ελπίδες τους στις νέες τεχνολογίες, όπως ειπώθηκε, για την ίαση και τον έλεγχο εκφυλιστικών και ενίοτε μη αναστρέψιμων ασθενειών, όπως η νόσος του Πάρκινσον, βλαβών του νωτιαίου μυελού που μπορούν να προξενήσουν παραπληγία, τετραπληγία, νόσο του Αλτσχάιμερ και ούτω καθεξής.
<P>
Γι’ αυτό, θέλω να ευχαριστήσω τον Επίτροπο Busquin για την τεράστια προσπάθεια που κατέβαλε, επιδιώκοντας έναν οπωσδήποτε όχι εύκολο συμβιβασμό. Οφείλω να πω ότι πρόσφατα, κατόπιν ειδικής αιτήσεως του υπουργού Επιστημονικής Έρευνας της Ιταλίας, η Εθνική Επιτροπή Βιοηθικής της Ιταλίας, υπό την προεδρία του καθηγητή Francesco D’Agostinο, κατέληξε στο συμπέρασμα ότι είναι ηθικά θεμιτή η λήψη βλαστικών κυττάρων για θεραπευτικούς σκοπούς από έμβρυα που δεν μπορούν πια να κυοφορηθούν.
<P>
Γι’ αυτόν τον λόγο ανέπτυξα μια νέα συμβιβαστική πρόταση, προκειμένου να βρεθεί ένα σημείο σύγκλισης μεταξύ των επιστημονικών απαιτήσεων και των ηθικών αρχών: η πρότασή μου, πράγματι –η οποία παρουσιάστηκε εξάλλου από την ομάδα του – από την Ομάδα του ΕΛΚ-ΕΔ μια πλευρά απαγορεύει τη χρηματοδότηση ερευνητικών έργων που προβλέπουν τη χρήση υπεράριθμων ανθρώπινων εμβρύων, από την άλλη όμως επιτρέπει στους ερευνητές να χρησιμοποιούν στα πειράματα βλαστικά κύτταρα και γραμμές βλαστικών κυττάρων από ανθρώπινα έμβρυα που είναι ήδη διαθέσιμα στα εργαστήρια και έχουν ληφθεί από υπεράριθμα έμβρυα πριν από την 27η Ιουνίου 2002.
<SPEAKER ID="60" LANGUAGE="EN" NAME="Bowe (PSE )." AFFILIATION="">
<P>
Η χρήση ανθρώπινων εμβρύων για τη δημιουργία σειρών εμβρυϊκών βλαστικών κυττάρων και η έρευνα επί εμβρυϊκών βλαστικών κυττάρων προκαλούν διαμάχες, αλλά έχουμε συζητήσει αυτά τα θέματα και έχουμε καταλήξει σε μια χρήσιμη συναίνεση στη έκθεση της Επιτροπής Βιομηχανίας, Εξωτερικού Εμπορίου, Έρευνας και Ενέργειας. Προκειμένου να επιτύχουμε τη συναίνεση, αναγκάστηκα να τροποποιήσω τις απόψεις μου για το θέμα –οι οποίες είναι αρκετά φιλελεύθερες– και γνωρίζω ότι και ο κ. Liese τροποποίησε, επίσης, τις απόψεις του.
<P>
Θα ήθελα να αναφερθώ σε μία ή δύο τροπολογίες. Ορισμένοι συνάδελφοι επιδίωξαν να επανεισάγουν μια εξαιρετικά περιοριστική προθεσμία για τη χρήση υπεράριθμων εμβρύων, που είναι ένα πολύ σοβαρό πρόβλημα. Σημαίνει ότι, για να δημιουργηθούν νέες σειρές βλαστικών κυττάρων, πρέπει να χρησιμοποιήσει κανείςώριμα υπεράριθμα έμβρυα τα οποία δεν βρίσκονται στην καλύτερη κατάσταση. Εάν δεχτεί κανείς αυτήν την περιοριστική προθεσμία, καταστρέφονται αναπόφευκτα περισσότερα έμβρυα για να δημιουργηθούν χρήσιμες και βιώσιμες σειρές βλαστικών κυττάρων. Σημαίνει ότι εάν περιοριστεί κανείς στη χρήση μόνο υφιστάμενων σειρών βλαστικών κυττάρων, οι οποίες θα έχουν δημιουργηθεί πριν από την ημερομηνία που ανέφερε ο κ. Nisticò και άλλοι, θα περιοριστεί στη χρήση ώριμων σειρών βλαστικών κυττάρων από τις ΗΠΑ, που έχουν γίνει με τη χρήση πρωτεϊνών προερχόμενων από ποντίκια που είναι ακατάλληλες για θεραπεία ανθρώπων. Αυτή είναι η παγίδα στην οποία έπεσαν οι ΗΠΑ και θα πρέπει να διδαχθούμε από αυτήν. Πρέπει, επίσης, να σημειώσουμε ότι ερευνητές εγκαταλείπουν ήδη τις ΗΠΑ για το Ηνωμένο Βασίλειο και την Ασία προκειμένου να αποφύγουν τα προβλήματα που δημιούργησε η εισαγωγή της προθεσμίας.
<SPEAKER ID="61" LANGUAGE="" NAME="" AFFILIATION="Αντιπροέδρου">
<SPEAKER ID="62" LANGUAGE="NL" NAME="Plooij-van Gorsel (ELDR )." AFFILIATION="">
<P>
Τον Σεπτέμβριο του 2002, το ερώτημα αυτό αποτέλεσε αντικείμενο των διαπραγματεύσεων μεταξύ της Επιτροπής, του Συμβουλίου και του Κοινοβουλίου κατά τη διάρκεια των συζητήσεων για το έκτο πρόγραμμα πλαίσιο. Τότε, είχε επιτευχθεί ένας συμβιβασμός και το Κοινοβούλιο ψήφισε υπέρ. Η θέση μας είναι, συνεπώς, ξεκάθαρη. Χάρη σ’ αυτόν τον συμβιβασμό, είναι δυνατή η χρηματοδότηση της έρευνας επί βλαστικών κυττάρων με κοινοτικά κεφάλαια στα κράτη μέλη στα οποία επιτρέπεται τέτοιου είδους έρευνα. Στη συνέχεια, κατόπιν αιτήματος μερικών κρατών μελών έχει επιβληθεί ένα μορατόριουμ. Από τον Σεπτέμβριο του 2003, η χρηματοδότηση της έρευνας επί βλαστικών κυττάρων έχει παγώσει μέχρις ότου η Επιτροπή καταθέσει νέα πρόταση.
<P>
Η πρόταση της Επιτροπής βρίσκεται τώρα ενώπιόν μας και προτρέπω τους συναδέλφους βουλευτές να την στηρίξουν. Εξάλλου, είναι σύμφωνη με τη στάση που τηρήσαμε τον Σεπτέμβριο του 2002 και, συνεπώς, δείχνει συνέπεια. Ο κ. Liese, ο εισηγητής, προσπάθησε να υπονομεύσει τη θέση του Κοινοβουλίου μ’ έναν σκανδαλώδη τρόπο, καταθέτοντας, κατά τη διάρκεια τη συζήτησης της Επιτροπής Βιομηχανίας, Εξωτερικού Εμπορίου, Έρευνας και Ενέργειας, υπερβολικά αυστηρές τροπολογίες, οι οποίες καθιστούν την έρευνα με χρήση εμβρύων στην Ευρωπαϊκή Ένωση πραγματικά αδύνατη. Πράγματι, δεν εισήγαγε απλώς μια ημερομηνία λήξης, στο πέρας της οποίας τα βλαστικά κύτταρα τα οποία έχουν δημιουργηθεί πριν από αυτήν την ημερομηνία δεν μπορούν να χρησιμοποιηθούν, αλλά περιόρισε και το πεδίο δράσης της πρότασης επιτρέποντας την έρευνα μόνο επί των υπαρχουσών σειρών βλαστικών κυττάρων. Απέκλεισε την ανάπτυξη νέων σειρών βλαστικών κυττάρων από υπεράριθμα έμβρυα, παρόλο που η Ευρωπαϊκή Ένωση πρέπει να αποκτήσει εμπειρία έρευνας σε αυτόν ακριβώς τον τομέα. Ευτυχώς, η Επιτροπή Βιομηχανίας, Εξωτερικού Εμπορίου, Έρευνας και Ενέργειας επέλεξε να δείξει συνέπεια και τέθηκε κατά των περισσοτέρων τροπολογιών του κ. Liese. 
<SPEAKER ID="63" LANGUAGE="FR" NAME="Caudron (GUE/NGL )." AFFILIATION="">
<P>
   – Κύριε Πρόεδρε, κύριε Επίτροπε, κυρίες και κύριοι συνάδελφοι, εάν υπάρχει κάτι το ιδιαίτερα αξιοσημείωτο στον εισηγητή μας κ. Liese, πέρα από την ευφυΐα του και την εργατικότητά του, είναι βεβαίως η μαχητικότητά του. Έτσι, κατά τη διάρκεια της συζήτησης για το έκτο πρόγραμμα πλαίσιο, αντιτάχθηκε σε κάθε έρευνα επί των εμβρυϊκών βλαστικών κυττάρων. Έχασε. Όταν, μερικές εβδομάδες μετά από την ψηφοφορία του Κοινοβουλίου, το Συμβούλιο Υπουργών αδικαιολόγητα πάγωσε τα κονδύλια έρευνας που είχαν τεθεί κατά μέρος για τον σκοπό αυτόν, ο κ. Liese κληρονόμησε μια έκθεση πάνω στο ίδιο θέμα και, ενώ προσποιούταν ότι επεδίωκε τον συμβιβασμό, κατέθεσε τροπολογίες με τις οποίες εμποδιζόταν πρακτικά κάθε έρευνα στον συγκεκριμένο τομέα. Έχοντας ηττηθεί καθαρά στην Επιτροπή Βιομηχανίας, Εξωτερικού Εμπορίου, Έρευνας και Ενέργειας, άφησε το όνομά του σε μια έκθεση την οποία επιθυμούσε να δει να καταψηφίζεται και η οποία εγκρίθηκε παρά τη δική του γνωμοδότηση. Ο κ. Liese προσέρχεται, κατά συνέπεια, απόψε ενώπιον της Ολομέλειας με τις ίδιες επιδιώξεις. Απέναντι σε αυτές τις προσπάθειές του, δεν υπάρχει παρά μόνον μια λογική και ισορροπημένη διέξοδος, και αυτή είναι η στήριξη του συμβιβαστικού κειμένου της Επιτροπής, ενός κειμένου αρκετά κοντά στον συμβιβασμό για τον οποίο συμφώνησε το Κοινοβούλιό μας κατά την έγκριση του έκτου προγράμματος πλαισίου. Προς επίτευξη του στόχου αυτού, χρειάζεται να καταψηφίσουμε όλες τις τροπολογίες οι οποίες το αλλοιώνουν, μεταβάλλοντας το πεδίο εφαρμογής.
<SPEAKER ID="64" LANGUAGE="DE" NAME="Breyer (Verts/ALE )." AFFILIATION="(Ο Πρόεδρος διακόπτει την ομιλήτρια)">
<P>
   – Κύριε Πρόεδρε, θα ήθελα να ξεκινήσω επικρίνοντας τη σκληρή επίθεση που δέχτηκε ο εισηγητής κ. Liese. Εάν, κυρία Plooij-van Gorsel, θεωρείτε τόσο σκανδαλώδες το γεγονός ότι κάποιος προσπαθεί να κάνει αυτό το Κοινοβούλιο να δεχτεί μια διαφορετική άποψη, τότε προφανώς αγνοείτε παντελώς τον ρόλο του Κοινοβουλίου. Η λειτουργία μας πρέπει ασφαλώς να συνίσταται στην υιοθέτηση ανεξάρτητης θέσης και δεν πρέπει να αποτελούμε απλώς προέκταση της Επιτροπής. Για τον λόγο αυτόν, θα ήθελα να εκμεταλλευτώ τούτη την ευκαιρία για να εκφράσω τις θερμές μου ευχαριστίες στον κ. Liese.
<P>
Η σημερινή ψηφοφορία χαράζει έναν δρόμο. Ο κ. Liese ορθώς ανέφερε ότι αυτό που κάνουμε σήμερα είναι να αποφασίζουμε εάν θα επικροτήσουμε ή όχι την έρευνα επί βλαστικών κυττάρων και εμβρύων. Και στην Ομάδα μου υπάρχουν διαφορετικές απόψεις σχετικά με το θέμα αυτό, ωστόσο μπορούμε να συμφωνήσουμε σαφώς σε ένα πράγμα, ήτοι στο γεγονός ότι είναι απαράδεκτο να χρηματοδοτείται από τα φορολογικά έσοδα της ΕΕ η έρευνα που περιλαμβάνει την καταστροφή ανθρώπινων εμβρύων, η οποία σε πολλά κράτη μέλη θεωρείται παράνομη και αξιόποινη πράξη. Διότι η επένδυση χρημάτων σε ερευνητικά σχέδια που είναι παράνομα στα κράτη μέλη όπου διεξάγονται είναι πρωτοφανής στην Ευρωπαϊκή Ένωση. Καθώς κατάγομαι από τη Γερμανία, όπως και ο κ. Liese, μπορώ να πω ότι αυτό αποτελεί για τη Γερμανία άλλη μια ιδιαίτερα αξιοσημείωτη κατάσταση. Είναι απολύτως απαράδεκτο, κύριε Επίτροπε, και η γερμανική κοινή γνώμη δεν πρόκειται να ανεχθεί –ιδίως τη στιγμή που είμαστε καθαροί χρηματοδότες– ότι ο γερμανός φορολογούμενος θα εξαναγκαστεί να συγχρηματοδοτεί ένα ανά κάθε πέντε σχέδια στον τομέα της έρευνας που χρησιμοποιεί υπεράριθμα ανθρώπινα έμβρυα, δηλαδή στην έρευνα κατά τη διάρκεια της οποίας καταστρέφονται έμβρυα, τη στιγμή που αυτό αποτελεί ποινικό αδίκημα σύμφωνα με το γερμανικό δίκαιο. Νομίζω ότι και άλλες χώρες αντιμετωπίζουν το ίδιο πρόβλημα.
<P>
Θα ήθελα να επαναλάβω, κύριε Επίτροπε, ότι το μήνυμα που στέλνετε είναι απόλυτα λανθασμένο! Ανταμείβετε την παραγωγή υπεράριθμων εμβρύων, πράγμα που θα μπορούσαμε να ορίσουμε ως κίνητρο για απόθεμα. Η πρότασή σας υποβιβάζει τα ανθρώπινα έμβρυα στο επίπεδο της βιολογικής πρώτης ύλης. Υπάρχει κάτι το οποίο σας ζητώ να επεξεργαστείτε, κύριε Επίτροπε, κάτι το οποίο θεωρώ άκρως ανεξήγητο, και αυτό είναι ότι άκουσα πως αυτό για το οποίο συζητούμε εδώ είναι εννέα ερευνητικά σχέδια από τα 15 000. Μόνο εννέα σχέδια, και αναρωτιέμαι γιατί τα υποστηρίζετε με τόση θέρμη. Έχω την εντύπωση, κύριε Επίτροπε, ότι πρόκειται για κάτι εντελώς διαφορετικό, και αυτό που σας ενδιαφέρει είναι...
<SPEAKER ID="65" LANGUAGE="EN" NAME="Hyland (UEN )." AFFILIATION="">
<SPEAKER ID="66" LANGUAGE="NL" NAME="Blokland (EDD )." AFFILIATION="">
<P>
Για παράδειγμα, μια αρχή θα μπορούσε να είναι: καμία χρηματοδότηση δεν δίνεται για έρευνα που οδηγεί στην καταστροφή της ανθρώπινης ζωής. Ένα άλλο παράδειγμα μιας αρχής είναι: σύμφωνα με την αρχή της επικουρικότητας, δεν δίνεται καμία χρηματοδότηση για έρευνα η οποία απαγορεύεται σε ορισμένα κράτη μέλη. Άλλο ένα παράδειγμα από την τροπολογία μου αριθ. 55 είναι η εξής: δεν δίνεται χρηματοδότηση για ηθικά αποδοκιμαστέα έρευνα εάν είναι διαθέσιμες λιγότερο αποδοκιμαστέες εναλλακτικές λύσεις.
<P>
Παρόλο που η Επιτροπή υποστηρίζει το αντίθετο, υπάρχουν σίγουρα εναλλακτικές λύσεις στην έρευνα επί βλαστικών κυττάρων, συγκεκριμένα η έρευνα που σχετίζεται με ανθρώπινα σωματικά βλαστικά κύτταρα (τα λεγόμενα βλαστικά κύτταρα ενηλίκων). Δημοσιεύτηκε πρόσφατα μια ερευνητική έκθεση γι’ αυτό το θέμα από το Ολλανδικό Ινστιτούτο Lindeboom σε συνεργασία με το Κέντρο Επιχειρηματικής Δεοντολογίας του Ισραήλ στην Ιερουσαλήμ. Σύμφωνα με αυτήν την έκθεση, η οποία κάνει αναφορά σε δεκάδες επιστημονικές δημοσιεύσεις, οι πιο πρόσφατες ερευνητικές εξελίξεις που αφορούν τα βλαστικά κύτταρα ενηλίκων προσφέρουν ένα ευρύ φάσμα δυνατοτήτων για θεραπείες εκφυλιστικών νόσων οι οποίες δεν βασίζονται σε έρευνα που σχετίζεται με την καταστροφή ανθρώπινων εμβρύων. Αυτές οι εξελίξεις, σύμφωνα με την έκθεση, φαίνεται να δείχνουν ότι τα εμβρυϊκά βλαστικά κύτταρα δεν είναι απαραίτητα για την πρόοδο της ιατρικής. Συνεπώς, η καταστροφή ανθρώπινων εμβρύων δεν είναι η μόνη λύση.
<P>
Τέλος, εάν αυτό το Κοινοβούλιο αρνηθεί να επικεντρωθεί αποκλειστικά στη χρηματοδότηση έρευνας επί βλαστικών κυττάρων ενηλίκων, η προσέγγιση που ακολουθείται στην έκθεση Liese αξίζει να στηριχθεί σε μεγάλο βαθμό. Θα αναφερόμουν στην τροπολογία 61 για να παρουσιάσω μια σαφή εικόνα της θέσης μου. 
<SPEAKER ID="67" LANGUAGE="IT" NAME="Cappato (NI )." AFFILIATION="(Χειροκροτήματα)">
<P>
    Κύριε Πρόεδρε, μου φαίνεται κάπως παράξενο το ότι υπάρχουν μέλη αυτού του Σώματος –όπως ο κ. Hyland– τα οποία κατηγορούν εκείνους που είναι υπέρ της ελευθέρωσης των χρηματοδοτήσεων για την επιστημονική έρευνα επί εμβρυϊκών βλαστικών κυττάρων ότι προσπαθούν να επιβάλουν ένα επιστημονικό πρότυπο στην Ευρώπη, στην Ευρωπαϊκή Ένωση και στο Ευρωπαϊκό Κοινοβούλιο. Αυτό που συμβαίνει στην Ευρώπη, με τους εθνικούς νόμους ορισμένων κρατών μελών, είναι ακριβώς το αντίθετο, δηλαδή προκαταλήψεις ηθικής φύσεως παρεμποδίζουν την έρευνα για όλους τους πολίτες και όχι μόνο για εκείνους που, για ηθικούς λόγους, θέλουν να μείνουν μακριά από αυτήν την έρευνα και τα αποτελέσματά της.
<P>
Όσον αφορά, έπειτα, το ζήτημα της ημερομηνίας, οι τροπολογίες δηλώνουν ότι «τα βλαστικά κύτταρα» –αναφέρομαι στην πρόταση του κ. Nisticò– πρέπει να προέρχονται από έμβρυα που «έχουν συλληφθεί πριν από τις 27 Ιουνίου 2002». Γιατί; Ποιος είναι ο ηθικός λόγος για τον οποίο πρέπει να χρησιμοποιούμε πιο παλιά έμβρυα, κατώτερης ποιότητας από επιστημονική άποψη; Πράγματι, τον επιστημονικό λόγο δεν τον δίνετε! Ο λόγος που δίνετε, συγκεκριμένα ότι δεν πρέπει να παραχθούν νέα έμβρυα, είναι απλούστατα γελοίος, επειδή οποιοσδήποτε επιστήμονας θα σας διαβεβαιώσει ότι τέτοιο πρόβλημα δεν υπάρχει. Εάν η επιστημονική έρευνα επιτρεπόταν, δεν θα υπήρχε καμία δυσκολία να βρεθούν έμβρυα, ούτε θα υπήρχε ανάγκη να παραχθούν επί τούτο. Υπάρχουν δεκάδες χιλιάδες κατεψυγμένα έμβρυα στην Ιταλία και άρα, φαντάζομαι, εκατοντάδες χιλιάδες στην Ευρώπη, για τα οποία υπάρχει μια μόνο εναλλακτική επιλογή: ή η επιστημονική έρευνα ή τα σκουπίδια. Ο πρόεδρος της Επιτροπής Νομικών Θεμάτων και Εσωτερικής Αγοράς, ο κ. Gargani, πιστεύει ότι το έμβρυο είναι ανθρώπινο ον; Λοιπόν, για αυτό το έμβρυο-ανθρώπινο ον θέλει να επιλέξει τα σκουπίδια αντί για την επιστημονική έρευνα; Ας προσπαθούν ο κ. Gargani και όλοι οι άλλοι να σώσουν αυτές τις εκατοντάδες χιλιάδες ζωές, που είναι κατεψυγμένες στα ψυγεία των εργαστηρίων! Αυτό δεν έχει καμία σχέση με την επιστήμη. Προσπαθούν να επιβάλουν συγκεκριμένη ηθική και προσπαθούν να το κάνουν –εννοώ εκείνους που προσπαθούν να καταθέσουν τροπολογίες ακόμα πιο περιοριστικές από την πρόταση της Επιτροπής– με ένα σόφισμα που δεν θα επιτρέψουμε: την αντιπαράθεση της έρευνας επί κυττάρων ενηλίκων στην έρευνα επί βλαστικών κυττάρων. Εμείς που είμαστε κατά των απαγορεύσεων στην επιστημονική έρευνα, αντίθετα από εσάς, δεν ξέρουμε εάν θα τελεσφορήσει πρώτα η έρευνα με κύτταρα ενηλίκων ή η έρευνα με εμβρυϊκά κύτταρα. Δεν το ξέρουμε και δεν ισχυριζόμαστε ότι το ξέρουμε, ούτε αξιώνουμε να πούμε στο Ευρωπαϊκό Κοινοβούλιο ότι μια έρευνα είναι καλύτερη από μια άλλη: είναι και οι δύο αξιόλογες. Πρέπει να προχωρήσουν και οι δύο τύποι έρευνας και η πρώτη που θα καταφέρει να σώσει τη ζωή των πολιτών της Ευρώπης και του κόσμου θα είναι η καλύτερη. Εμείς δεν ισχυριζόμαστε ότι έχουμε αυτήν την επιστημονική γνώση και καλό θα ήταν να μην το κάνατε ούτε και εσείς.
<P>
Ελπίζουμε η ιταλική Προεδρία της Ευρωπαϊκής Ένωσης, που έδειξε τόσο σεβασμό στις θέσεις της Ένωσης με την έλλειψη θάρρους να προτείνει μορατόριουμ για τη θανατική ποινή, αφού αυτή είναι η μέθοδος που επέλεξε να ακολουθήσει, να κάνει τώρα το ίδιο και για την επιστημονική έρευνα και να μην μποϊκοτάρει την πρόταση Busquin. Ας ανοίξουμε, λοιπόν, τον δρόμο στη χρηματοδότηση της θεραπευτικής κλωνοποίησης!
<SPEAKER ID="68" LANGUAGE="EN" NAME="Purvis (PPE-DE )." AFFILIATION="εισαγόμενα">
<P>
Ο προηγούμενος συμβιβασμός του Κοινοβουλίου έγινε αποδεκτός με απόλυτη πλειοψηφία από το Σώμα. Περιορίζει τη χρηματοδότηση της έρευνας από την Ευρωπαϊκή Ένωση μόνο στα έμβρυα τα οποία είναι υπεράριθμα όσον αφορά τις απαιτήσεις της γονιμοποίησης in vitro και τα οποία προορίζονται για καταστροφή μόνο στο αδιαφοροποίητο στάδιο ανάπτυξης έως 14 ημέρες και μόνο στις περιοχές εκείνες όπου ισχύει αποτελεσματική και αυστηρή ρύθμιση και επιτρέπεται αυτή η διαδικασία. Ο συμβιβασμός εγκρίθηκε για άλλη μια φορά από την Επιτροπή Βιομηχανίας, Εξωτερικού Εμπορίου, Έρευνας και Ενέργειας. Λυπάμαι που ο εισηγητής μάς παρουσίασε τη δική του άποψη και όχι την άποψη της επιτροπής.
<P>
Η πρόταση να μην μπορεί η Ευρωπαϊκή Ένωση να χρηματοδοτεί σχέδια τα οποία δεν επιτρέπονται σε κάποιο κράτος μέλος δημιουργεί παράλογο και επικίνδυνο προηγούμενο. Τι συμβαίνει με την πυρηνική έρευνα και την καλλιέργεια καπνού; Θα ήθελα να πω στην κ. Breyer ότι η Γερμανία επιτρέπει την έρευνα στα έμβρυα, παρόλο που τα γερμανικά έμβρυα εξαιρούνται.
<P>
Ποιος είναι ο σκοπός μια καταληκτικής ημερομηνίας; Εάν είναι επιτρεπτή η χρήση εμβρύων που παρήχθησαν πριν από μια ημερομηνία, μπορεί να μην είναι επιτρεπτή η χρήση εμβρύων που παρήχθησαν μετά από αυτήν την ημερομηνία; Μια από τις τροπολογίες του κ. Nisticò έχει το μειονέκτημα ότι περιορίζεται στις σειρές βλαστικών κυττάρων και όχι στα έμβρυα.
<P>
Είναι πιο χριστιανικό να προσπερνάμε και να αφήνουμε τους συνανθρώπους μας να κείτονται πληγωμένοι στο δρόμο προς την Ιεριχώ, χτυπημένοι από Πάρκινσον, Αλτσχάιμερ ή τραυματισμό της σπονδυλικής στήλης; Ο Θεός έδωσε στον άνθρωπο ερευνητικό νου, την ικανότητα να τιθασεύει τη φύση, το μυαλό και την ικανότητα να βελτιώνει τη μοίρα του στη γη. Ναι, πρέπει να σεβόμαστε την ανθρώπινη αξιοπρέπεια και σέβομαι απολύτως τις βαθιά ριζωμένες απόψεις των συναδέλφων μου όσον αφορά το τι είναι η ανθρώπινη αξιοπρέπεια. Ωστόσο, ερωτώ, είναι ανθρώπινη αξιοπρέπεια ένα έμβρυο σε αρχικό στάδιο που προορίζεται σε κάθε περίπτωση να καταστραφεί ή είναι οι γονείς σας που τους χτύπησε η νόσος του Πάρκινσον ή ο έφηβος γιος σας που έχει παραλύσει από κάταγμα στον αυχένα; Η συνετή θέση της Επιτροπής Έρευνας –τροπολογία 10– είναι μια θέση που πρέπει να υποστηρίξουμε. Πρέπει να πείσουμε το Συμβούλιο Υπουργών να πράξει το ίδιο.
<SPEAKER ID="69" LANGUAGE="EN" NAME="McNally (PSE )." AFFILIATION="(Χειροκροτήματα)">
<P>
Έχω μια ευθεία ερώτηση για τον Επίτροπο. Είναι αλήθεια ότι οι ημερομηνίες που πρότεινε ο κ. Nisticò και άλλοι θα μειώσουν δραστικά τη διαθεσιμότητα των σειρών βλαστικών κυττάρων, ώστε η Ευρωπαϊκή Ένωση να εξαρτάται απολύτως από τις Ηνωμένες Πολιτείες, το Ισραήλ και άλλες χώρες για σειρές που θα είναι κατοχυρωμένες; Δεν θα ζημιώσει κάτι τέτοιο την επιστήμη της Ευρωπαϊκής Ένωσης και, ακόμα χειρότερα, τις προοπτικές να βοηθηθούν άνθρωποι οι οποίοι πάσχουν από φοβερές ασθένειες;
<SPEAKER ID="70" LANGUAGE="SV" NAME="Thors (ELDR )." AFFILIATION="">
<P>
Η δική μου νομική ανάλυση διαφέρει κατά πολύ από την ανάλυση που παρουσίασε ο πρόεδρος της επιτροπής, κ. Gargani. Πρώτον, δεν υπάρχουν εμπόδια σ’ αυτήν την έρευνα σύμφωνα με τη Σύμβαση του Οβιέδο. Δεύτερον, πρέπει να πω ότι η ανάλυση του κ. Gargani για το τι σημαίνουν τα ερευνητικά προγράμματα σε νομικούς όρους ήταν, επίσης, εντελώς άστοχη. Απείχε πολύ από την πραγματικότητα.
<P>
Παρατηρώ, επίσης, στην πρότασή μου ότι η Eυρωπαϊκή Ομάδα για τη Δεοντολογία, την οποία θα μπορούσαμε να εκμεταλλευτούμε τόσο εμείς όσο και η Επιτροπή, δεν έχει αποκλείσει την έρευνα επί εμβρυϊκών βλαστικών κυττάρων. Ποιος είναι ο λόγος ύπαρξης μιας συμβουλευτικής ομάδας εάν δεν την λαμβάνουμε υπόψη; Για εμένα, όπως και για πολλούς άλλους, το πιο σημαντικό ζήτημα δεοντολογίας είναι η μείωση του ανθρώπινου πόνου. Αυτό είναι κάτι που μπορούμε να επιτύχουμε εάν, με τρόπο ρυθμιζόμενο και ανοικτό, προσπαθήσουμε να συνεργαστούμε και να κάνουμε αυτό που είπαν πολλοί ομιλητές ότι πρέπει να κάνουμε για να μειώσουμε τον ανθρώπινο πόνο που προκαλούν ασθένειες όπως η νόσος του Αλτσχάιμερ και η νόσος του Πάρκινσον. Πρέπει να διαθέτουμε κρατική χρηματοδότηση, και η χρηματοδότηση πρέπει να είναι ευρωπαϊκή εάν θέλουμε τα αποτελέσματα να είναι διαθέσιμα σε όλους τους Ευρωπαίους.
<P>
Ωστόσο, θα ήθελα να έβλεπα να αφαιρείται από την πρόταση της Επιτροπής ο χρονικός περιορισμός. Με ικανοποιεί ιδιαίτερα η τροπολογία 11 της επιτροπής σχετικά με την αφαίρεση της απαίτησης ότι όλες οι εναλλακτικές μέθοδοι έπρεπε να είχαν εξεταστεί. Αφήνει περιθώρια για πολλές αυθαιρεσίες, και συμφωνώ με τα λεγόμενα της κ. Plooij-van Gorsel, του κ. Bowe και άλλων. 
<SPEAKER ID="71" LANGUAGE="FR" NAME="Fraisse (GUE/NGL )." AFFILIATION="">
<P>
Δεύτερον, ωστόσο, όσον αφορά τα εμβρυϊκά βλαστικά κύτταρα, οι άνδρες και οι γυναίκες δεν είναι σε ίση μοίρα. Θα ήμουν ευτυχής εάν υπήρχε στην αίθουσα αυτή κάποιος άλλος και όχι εγώ για να το πει. Υπάρχει μια ολόκληρη σειρά τροπολογιών, κύριε Επίτροπε, με τις οποίες επιδιώκεται να διασφαλιστεί ότι τα βλαστικά κύτταρα δεν θα χρησιμοποιηθούν ως πηγή οικονομικού κέρδους, και που απορρίπτετε βάσει του άρθρου 152 με το αιτιολογικό ότι αυτό δεν εμπίπτει στην αρμοδιότητα της Ευρωπαϊκής Ένωσης και των οργάνων μας. Σας υπενθυμίζω, ωστόσο, ότι το άρθρο 3 του Χάρτη των Θεμελιωδών Δικαιωμάτων ορίζει ότι το ανθρώπινο σώμα δεν μπορεί να είναι πηγή κέρδους, και θα σας υπενθυμίσω επίσης ότι αυτός ο Χάρτης –όπως, ελπίζω, όλοι μας εδώ ευχόμαστε– πολύ σύντομα θα ενσωματωθεί στο Σύνταγμα. Εξάλλου, θα εφιστούσα την προσοχή σας στο γεγονός ότι, αν και τα εμβρυϊκά βλαστικά κύτταρα αφορούν στο κάτω-κάτω πρωτίστως τις γυναίκες, και αυτά που οι γυναίκες φέρουν μέσα τους, δεν υπάρχει περίπτωση να καταστούν εργαλεία έρευνας, με την οικονομική έννοια. Δεν πρόκειται να μετατραπούν σε πηγή οικονομικού κέρδους. Παρόλο που θα μπορούσε κάποιος να σκεφτεί ότι η απόφαση δεν ανήκει σε εμάς, πιστεύω, ωστόσο, ότι οφείλουμε να αντιμετωπίσουμε αυτό το θεμελιώδες και ιστορικά σημαντικό θέμα. 
<SPEAKER ID="72" LANGUAGE="DE" NAME="Breyer (Verts/ALE )." AFFILIATION="(Ο Πρόεδρος διακόπτει την ομιλήτρια)">
<P>
   – Κύριε Πρόεδρε, χρησιμοποιώ το λεπτό της συναδέλφου μου κ. Ahern, η οποία δεν κατόρθωσε δυστυχώς να έλθει στην ώρα της. Οφείλω να σας ρωτήσω εκ νέου, κύριε Επίτροπε, εάν αληθεύει ότι, όπως πληροφορούμαστε, πρόκειται μόνο για εννέα από τα 15 000 σχέδια που περιλαμβάνονται στο πρόγραμμα Biomed.
<SPEAKER ID="73" LANGUAGE="PT" NAME="Ribeiro e Castro (UEN )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι, είναι ξεκάθαρο ότι αυτή η συζήτηση δεν μπορεί να αποφύγει αυτό το βασικό θέμα και να μην ασχοληθεί με τα θεμελιώδη ηθικά προβλήματα, ακόμα κι αν δεν βρισκόμαστε τώρα εδώ για να συζητήσουμε και να αποφασίσουμε γι’ αυτά. Εάν αυτά ήταν το θέμα μας, θα έλεγα μετά χαράς στον κ. Cappato –ο οποίος επέκρινε την κατάργηση από την εθνική νομοθεσία αυτού του είδους της έρευνας λέγοντας ότι είναι προκατειλημμένη– ότι δεν υπάρχει καμία προκατάληψη εδώ. Η λέξη αυτή χρησιμοποιείται πάντοτε ως προπέτασμα καπνού, όταν υπάρχει διαφωνία. Αυτό αποτελεί αρχή, όχι προκατάληψη – την αρχή ότι ένα έμβρυο αποτελεί ανθρώπινη ζωή. Πέρα από αυτό, αποτελεί γνωστό γεγονός και αναγνώριση αυτού του γεγονότος.
<P>
Ωστόσο, δεν βρισκόμαστε εδώ για να συζητήσουμε γι’ αυτό το θέμα. Όπως δήλωσαν πολλοί ομιλητές, ασχολούμαστε απλώς με το θέμα της ευρωπαϊκής χρηματοδότησης για τέτοιου είδους έρευνα. Σ’ αυτό το σημείο, συμφωνώ πλήρως με τον κ. Bowe ο οποίος έχει εντελώς διαφορετική άποψη γι’ αυτό το βασικό ζήτημα. Είπε –και συμφωνώ μαζί του– ότι δεν υπάρχει ευρωπαϊκή ομοφωνία για το συγκεκριμένο θέμα και επειδή δεν υπάρχει ευρωπαϊκή ομοφωνία, δεν μπορεί να υπάρξει ευρωπαϊκή χρηματοδότηση. Αυτό και μόνο αυτό είναι το θέμα που μας απασχολεί. Διαφορετικά, θα παραβούμε την αρχή της επικουρικότητας, η οποία πιστεύουμε ότι πρέπει να τηρείται με ευλάβεια. Εάν υπάρχουν κράτη μέλη τα οποία επιθυμούν να διεξάγουν αυτό το είδος της έρευνας, τότε ας το κάνουν. Εάν είναι νόμιμο στις χώρες τους, ας το κάνουν, αλλά ας το κάνουν με δικές τους χρηματοδοτικές πηγές. Η χρήση των κοινοτικών κεφαλαίων, συγκεκριμένα των κεφαλαίων που συνεισφέρουν οι πολίτες σε χώρες στις οποίες τέτοιου είδους πρακτικές είναι παράνομες και μάλιστα απαγορεύονται από τη νομοθεσία, θα αποτελούσε παράβαση της αρχής της επικουρικότητας. Αυτό θα αποτελούσε οικονομική παράβαση της ουσίας της αρχής της επικουρικότητας.
<P>
Αυτή είναι κατά βάση η ουσία της συζήτησής μας εδώ, αλλά δεν θα είχαμε πρόβλημα να συμμετείχαμε και σε μια συζήτηση περί ηθικής, εάν ήταν απαραίτητο. Πρέπει να τονίσουμε, ωστόσο, ότι δεν είναι αυτό το πραγματικό ζήτημα. Επιπλέον, θα ήθελα να συμφωνήσω με τους συναδέλφους μου οι οποίοι ζητούν να δοθεί μεγαλύτερη προτεραιότητα και να γίνουν περισσότερες επενδύσεις στην έρευνα περί βλαστικών κυττάρων ενηλίκων. Προτρέπω το Σώμα να στηρίξει τις τροπολογίες που κατέθεσε ο κ. Gargani, οι οποίες εκφράζουν τη γνωμοδότηση που εγκρίθηκε από την πλειοψηφία στην Επιτροπή Νομικών Θεμάτων και Εσωτερικής Αγοράς. 
<SPEAKER ID="74" LANGUAGE="FI" NAME="Matikainen-Kallström (PPE-DE )." AFFILIATION="">
<SPEAKER ID="75" LANGUAGE="PT" NAME="Lage (PSE )." AFFILIATION="">
<P>
    Κύριε Πρόεδρε, κυρίες και κύριοι, κύριε Επίτροπε, η επαναστατική τεχνική της κλωνοποίησης του ανθρώπου απηχεί σε μεγάλο βαθμό τα όνειρα και τους μύθους του ανθρώπου από την αρχαιότητα. Η θεραπευτική κλωνοποίηση σηματοδοτεί μια νέα εποχή για την ανθρώπινη γνώση και την ιατρική. Συνεπώς, οι δογματικές συμπεριφορές σ’ αυτόν τον τομέα, ιδιαίτερα αυτές που βασίζονται στη Βίβλο, είναι επιζήμιες. Δείχνουν ελάχιστο ενδιαφέρον για την πραγματικότητα της ζωής των ανθρώπων. Η προσκόλληση στην πίστη και στην προέλευσή της είναι ο λόγος ύπαρξής τους. Όλοι συμφωνούμε με την παγκόσμια απαγόρευση της κλωνοποίησης για αναπαραγωγικούς σκοπούς, αλλά αυτό δεν σημαίνει ότι αποτελεί ταμπού και ότι πρέπει να συγκρίνεται με τη λατρεία του σατανά, όπως βλέπουμε ότι συμβαίνει σήμερα. Μόλις πρόσφατα, ένας εξαιρετικά επιφανής γάλλος φιλόσοφος, ο Marcel Conche, σε ένα βιβλίο με τίτλο “Ομολογία ενός φιλοσόφου”, που είναι ένας διάλογος με τον André Compte-Sponville, υποστήριξε με προκλητικό τρόπο ότι το δικαίωμα στην κλωνοποίηση, με την προϋπόθεση βέβαια ότι υπόκειται σε αυστηρούς κανόνες, είναι –πιστέψτε το εάν θέλετε– ένα θεμελιώδες δικαίωμα. Δεν συμμερίζομαι αυτήν την άποψη, αλλά αποτελεί μια καλή εξάσκηση στην πνευματική ελευθερία. Αυτοί που επιθυμούν την απόλυτα απαγόρευση της κλωνοποίησης, αλλά που αδυνατούν να την επιτύχουν, θέτουν τόσα εμπόδια και φραγμούς που η έρευνα θα είναι πολύ δύσκολη. Δεν μπορούμε να δεχτούμε μια τέτοια απόλυτη στρατηγική.
<P>
Σε αντίθεση με τον κ. Lisi, δεν βλέπω τον λόγο να εξαιρέσουμε εντελώς την κοινοτική χρηματοδότηση από το έκτο πρόγραμμα πλαίσιο για την έρευνα “Έρευνα επί εμβρυϊκών βλαστικών κυττάρων”. Πρέπει να δοθεί έμφαση στο γεγονός ότι, ακόμα και σήμερα, δεν είναι δυνατόν να ειπωθεί με βεβαιότητα ποια βλαστικά κύτταρα, τα κύτταρα που προέρχονται από έμβρυα, από κυήματα ή από ενήλικες, ανταποκρίνονται καλύτερα στις ανάγκες της θεμελιώδους έρευνας και των κλινικών εφαρμογών. Οι απαντήσεις εξαρτώνται ξεκάθαρα από τη διεξαγωγή επιστημονικής έρευνας και την ελευθερία που δίνεται στους επιστήμονες και τους ερευνητές. 
<SPEAKER ID="76" LANGUAGE="FR" NAME="Laguiller (GUE/NGL )." AFFILIATION="">
<SPEAKER ID="77" LANGUAGE="ES" NAME="Berenguer Fuster (PSE )." AFFILIATION="">
<P>
Θα μπορούσαμε να πούμε –και θα φαινόταν λογικό– ότι, αφού πρόκειται αποκλειστικά για θέμα χρηματοδότησης, ας επιτραπεί η χρηματοδότηση. Ο κ. Ribeiro ανέφερε την αρχή της επικουρικότητας· ε λοιπόν, ας καταφύγουμε σ’ αυτήν. Θα μπορούσαμε να πούμε: επιτρέπεται η χρηματοδότηση με ευρωπαϊκούς πόρους σε όλες τις χώρες που επιτρέπουν την έρευνα με βλαστικά κύτταρα. Υπό ποίες συνθήκες; Υπό εκείνες που επιτρέπει η αρχή της επικουρικότητας σ’ αυτές τις χώρες.
<SPEAKER ID="78" LANGUAGE="EN" NAME="Helmer (PPE-DE )." AFFILIATION="">
<P>
    Κύριε Πρόεδρε, το 2001 είχα το προνόμιο να συμμετάσχω στην προσωρινή επιτροπή για την ανθρώπινη γενετική. Θυμάμαι ότι στο Σώμα υπήρχε πλήρης διάσταση απόψεων για το θέμα. Ο εισηγητής παρουσίασε έναν συμβιβασμό που, τελικά, καμία πλευρά δεν ήταν έτοιμη να υπερψηφίσει. Πρέπει, επομένως, να αναγνωρίσουμε ότι στο Σώμα υπάρχουν ειλικρινείς απόψεις οι οποίες είναι τελείως διαφορετικές. Ο κ. Blokland μας λέει ότι πρόκειται απλώς για θέμα σωστού και λάθους. Ωστόσο, με όλο τον σεβασμό κ. Blokland, πρόκειται για τη δική σας άποψη περί σωστού και λάθους. Άλλοι συνάδελφοι στο Σώμα έχουν διαφορετική άποψη για το τι είναι σωστό και τι είναι λάθος. Γνωρίζω ότι υπάρχουν βουλευτές με έντονες θρησκευτικές πεποιθήσεις. Ωστόσο, θα έλεγα στον κ. Liese και σε όσους συμμερίζονται τις απόψεις του, ότι δεν έχουν το δικαίωμα να επιβάλλουν στις ιδιαίτερες απόψεις τους στο σύνολο της ευρωπαϊκής κοινωνίας μέσω της νομοθεσίας
<SPEAKER ID="79" LANGUAGE="DE" NAME="Flemming (PPE-DE )." AFFILIATION="">
<P>
   – Κύριε Πρόεδρε, θα ήθελα να υποβάλω ένα ερώτημα στον Επίτροπο. Κύριε Επίτροπε, πραγματικά δεν θα ήθελα να σας προκαλέσω, ωστόσο η απάντησή σας με προβληματίζει ιδιαίτερα. Η τροπολογία 18 αναφέρει το εξής, “επίσης, μπορεί να χρηματοδοτείται η έρευνα επί εμβρύων ή βλαστικών κυττάρων εμβρύων που προέρχονται από αποβολή ή θεραπευτική άμβλωση”. Κυκλοφορούν φήμες ότι η Επιτροπή κάνει ήδη κάτι τέτοιο. Βλέπετε, η άμβλωση είναι νόμιμη – στην Αυστρία, έως και τον τρίτο μήνα κύησης. Έως τότε, η καρδιά του παιδιού έχει αρχίσει ήδη να κτυπά. Εάν το παιδί έχει διανοητικές ή σωματικές αναπηρίες, τότε μπορεί να προκληθεί άμβλωση ακόμα και στον ένατο μήνα της κύησης. Μέχρι ποιον βαθμό μπορούμε να λέμε ότι θέλουμε να σώσουμε τη ζωή ακόμα και αν το παιδί ούτως ή άλλως θα πεθάνει; Θα το κάναμε αυτό σε ένα παιδί τριών μηνών του οποίου η καρδιά κτυπά, ή σε ένα παιδί εννέα μηνών του οποίου ο θάνατος είναι αναπόφευκτος;
<P>
Επιτρέψτε μου να πως κάτι στον κ. Cappato. Αγαπητέ κύριε Cappato, είστε πολύ γοητευτικός άνδρας! Ακόμα και τη στιγμή που το ωάριο της μητέρας σας ενώθηκε με το σπερματοζωάριο του πατέρα σας, ακόμα και όταν ήσασταν ένα μικροσκοπικό έμβρυο, ήσασταν το ίδιο γοητευτικός, το ίδιο ευπαρουσίαστος όπως είστε και σήμερα και είχατε την ίδια ωραία φωνή που έχετε και σήμερα. Ήσασταν ήδη μοναδικός. Ποτέ πριν δεν είχατε την ευκαιρία να έλθετε στον κόσμο, και ποτέ στο μέλλον δεν θα υπάρξει ένας άλλος Marco Cappato. Ακόμα και ως έμβρυο, είχατε ήδη προσωπικότητα. Κι εσείς, κυρία Matikainen-Kallström, έχετε ένα μωράκι! Το μωράκι αυτό ακόμα και όταν ήταν ένα έμβρυο ήταν το μωράκι σας. Το γέλιο του παιδιού σας, το χρώμα του δέρματος και των ματιών του, όλα αυτά τα είχε ήδη το έμβρυο. Δεν πιστεύω ότι θα έλεγε κανείς ότι είναι έτοιμος να θυσιάσει το παιδί του, ακόμα και όταν αυτό είναι ακόμα έμβρυο, προκειμένου να σώσει κάποιον άλλον. 
<SPEAKER ID="80" LANGUAGE="ES" NAME="Ferrer (PPE-DE )." AFFILIATION="">
<P>
    Κύριε Πρόεδρε, στο παρελθόν ήμουν κατά του συμβιβασμού στον οποίο κατέληξε το Ευρωπαϊκό Κοινοβούλιο σε σχέση με αυτό το θέμα και σήμερα είμαι, επίσης, κατά της πρότασης της Επιτροπής και, κατά συνέπεια, κατά της έκθεσης Liese. Είμαι κατά για λόγους διαδικασίας, φυσικά, επειδή πιστεύω, συμφωνώντας με την Επιτροπή Νομικών Θεμάτων και Εσωτερικής Αγοράς, ότι, στο πλαίσιο της εσωτερικής αγοράς και εφόσον υπάρχει η ελευθερία εγκατάστασης, δεν μπορούν να χρηματοδοτούνται με κοινοτικούς πόρους έρευνες που δεν επιτρέπονται σε ορισμένα κράτη μέλη.
<SPEAKER ID="81" LANGUAGE="EN" NAME="Scallon (PPE-DE )." AFFILIATION="">
<P>
Είναι εξαιρετικά ανησυχητικό το γεγονός ότι η Ευρωπαϊκή Επιτροπή, με την υποστήριξη βουλευτών αυτού του Κοινοβουλίου και κυβερνήσεων ορισμένων κρατών μελών, επιδιώκει να επιβάλει τη δημόσια χρηματοδότηση αμφιλεγόμενης και αντιδεοντολογικής έρευνας χωρίς σωστό δημόσιο διάλογο και χωρίς να δίνεται στα εθνικά κοινοβούλια η ευκαιρία να αντιδράσουν. Δεν υπήρξε σίγουρα καμία συζήτηση στο Dáil Éireann, στο Κοινοβούλιο της Ιρλανδίας. Η πρόταση αυτή δεν αντιτίθεται μόνο στους νόμους και τα συντάγματα, αλλά και στη συνείδηση εκατομμυρίων πολιτών. Ασκεί, επίσης, πίεση στις υποψήφιες χώρες και στις χώρες του τρίτου κόσμου να γίνουν μέρος μιας κοινοτικής αγοράς για έρευνα ανθρώπινων εμβρύων.
<P>
Αυτή η αμφιλεγόμενη έρευνα δεν έχει θετικά επιστημονικά αποτελέσματα και, όπως τόνισε ο εισηγητής μας, είναι υψηλού κινδύνου. Ας μην παίζουμε με τις ελπίδες και τους φόβους όσων υποφέρουν. Ας χρησιμοποιήσουμε τη δημόσια χρηματοδότηση για την έρευνα επί βλαστικών κυττάρων ενηλίκων, η οποία έχει θετικά επιστημονικά αποτελέσματα και μπορεί να είναι το ίδιο αποτελεσματική με την έρευνα η οποία χρησιμοποιεί εμβρυϊκά βλαστικά κύτταρα. Η Επιτροπή Νομικών Θεμάτων και Εσωτερικής Αγοράς απέρριψε την πρόταση της Επιτροπής και προτρέπω να υπερψηφιστούν οι τροπολογίες που κατέθεσε ο πρόεδρός της, ο κ. Gargani, τις οποίες συνυπέγραψα με άλλους βουλευτές.
<P>
Την περασμένη εβδομάδα, μια από τις σημαντικότερες επιτροπές του κοινοβουλίου της Ιρλανδίας επίσης ψήφισε να απορριφθεί αυτή η αντιδεοντολογική έρευνα. Υπάρχει δημόσια κατακραυγή στην Ιρλανδία. Η Tánaiste Mary Harney και η ιρλανδική κυβέρνηση δεν έχουν εντολή να εγκρίνουν αυτήν τη χρηματοδότηση εξ ονόματος των ιρλανδών πολιτών. Όπως ακριβώς δεν δόθηκε δημόσια εντολή για σύνταγμα της ΕΕ, δεν δόθηκε εντολή και για αυτήν την αντισυνταγματική και αντιδεοντολογική χρήση των χρημάτων των φορολογουμένων. 
<SPEAKER ID="82" LANGUAGE="IT" NAME="Fiori (PPE-DE )." AFFILIATION="">
<SPEAKER ID="83" LANGUAGE="DE" NAME="Liese (PPE-DE )," AFFILIATION="εισηγητής">
<P>
Καταρχάς, είναι ατυχές το γεγονός ότι ο Επίτροπος αλλά και ορισμένοι βουλευτές αυτού του Κοινοβουλίου συμφώνησαν ότι η έγκριση της πρότασης του κ. Nisticò θα καθιστούσε αδύνατη την έρευνα ή –για να είμαι πιο αναλυτικός– ότι στην περίπτωση αυτήν θα εξαρτιόμασταν εξ ολοκλήρου από της Ηνωμένες Πολιτείες. Μπορείτε να επιβεβαιώσετε, κύριε Επίτροπε, ότι η Σουηδία βρίσκεται στην Ευρώπη και όχι στις ΗΠΑ;
<P>
Οι περισσότερες σειρές βλαστικών κυττάρων που περιλαμβάνονται στα μητρώα του Εθνικού Ινστιτούτου Υγείας προέρχονται από τη Σουηδία. Μπήκα μια φορά στον κόπο να συμβουλευτώ τους ανθρώπους που τις παράγουν. Επιτρέψτε μου να αναφέρω τα λόγια του καθηγητή Lars Hamberger, ο οποίος, σε ένα ηλεκτρονικό μήνυμα που μου έστειλε, έδωσε την εξής κατηγορηματική απάντηση στο ερώτημα εάν αυτές οι σειρές βλαστικών κυττάρων ήταν διαθέσιμες στους ευρωπαίους ερευνητές: “Επί του παρόντος, διαθέτουμε 24 σειρές βλαστικών κυττάρων, εκ των οποίων οι 20 είναι σχετικά επαρκώς χαρακτηρισμένες. Σε περίπτωση που οι ευρωπαίοι ερευνητές επιθυμούν να αποκτήσουν πρόσβαση σε αυτές τις σειρές κυττάρων, μπορούν να μας υποβάλουν αίτηση, και εάν οι νόμοι και οι κανονισμοί της αντίστοιχης χώρας επιτρέπουν την εξαγωγή, τότε μπορούμε να το κανονίσουμε, και έχουμε ήδη διανείμει ορισμένες σειρές κυττάρων στην Ευρώπη”.
<P>
Συνεπώς, τα εν λόγω κύτταρα είναι διαθέσιμα. Παρόμοιες απαντήσεις έλαβα και από άλλα ινστιτούτα. Ο κ. Nisticò επέστησε και πάλι την προσοχή μου στο γεγονός ότι η πρότασή του στην πραγματικότητα προχωρεί περισσότερο από την πρόταση των Αμερικανών. Δεν πρόκειται απλώς για κύτταρα, αλλά για σειρές κυττάρων και για παράταση της προθεσμίας, γι’ αυτό σας ζητώ να πάψετε να επιβεβαιώνετε ότι θα καταστεί αδύνατη η έρευνα εν τω συνόλω.
<P>
Συμφωνώ με τον κ. Linkohr ότι πρέπει να φροντίσουμε ώστε να διατεθεί μεγαλύτερη χρηματοδότηση στην έρευνα, αλλά καθόσον δεν έχουμε τη δυνατότητα να χρηματοδοτήσουμε μη αμφιλεγόμενα σχέδια, πρέπει να σκεφτούμε πολύ πιο προσεκτικά από όσο υποδεικνύει η Επιτροπή τους λόγους για τους οποίους θέλουμε να στηρίξουμε αμφιλεγόμενα σχέδια. Για τον λόγο αυτόν, πιστεύω ότι η πρόταση του κ. Nisticò αποτελεί πράγματι έναν καλό συμβιβασμό.
<SPEAKER ID="84" LANGUAGE="EN" NAME="De Rossa (PSE )." AFFILIATION="">
<SPEAKER ID="85" LANGUAGE="" NAME="Πρόεδρος." AFFILIATION="">
<SPEAKER ID="86" LANGUAGE="EN" NAME="McNally (PSE )." AFFILIATION="">
<P>
    Κύριε Πρόεδρε, όσον αφορά τη σειρά με την οποία θα πρέπει να τεθούν σε ψηφοφορία οι τροπολογίες, θα πρότεινα όταν εξετάσουμε τις τροπολογίες εκείνες που αναφέρονται στην ημερομηνία να τεθούν σε ψηφοφορία πρώτα εκείνες που απέχουν περισσότερο από την πρόταση της Επιτροπής, η οποία περιλαμβάνει ημερομηνία. Αυτή είναι η τροπολογία 68 του κ. Bowe και άλλων και την ακολουθούν οι τροπολογίες 10, 64, 25 και 24. Αυτή είναι μια πιο λογική σειρά, δεδομένου ότι απέχουν περισσότερο από την πρόταση της Επιτροπής. Ελπίζω ότι οι κατάλογοι ψηφοφορίας μπορούν να αλλάξουν προς αυτήν την κατεύθυνση. 
<SPEAKER ID="87" LANGUAGE="" NAME="Πρόεδρος." AFFILIATION="">
<SPEAKER ID="88" LANGUAGE="SV" NAME="Thors (ELDR )." AFFILIATION="">
<P>
    Κύριε Πρόεδρε, γίνονται διάφορες συζητήσεις για πληροφορίες από τη Στοκχόλμη και τη Σουηδία σχετικά με τον αριθμό των σειρών βλαστικών κυττάρων που υπάρχουν. Αναρωτιέμαι εάν η ημερομηνία κατά την οποία έλαβε απάντηση ο κ. Liese είναι σχετική. Πολλά έχουν συμβεί από το 2002. Έλαβα μια απάντηση από το Ινστιτούτο Carolingian ότι έχουν στη διάθεσή τους μόνο τρεις επαρκώς χαρακτηρισμένες σειρές βλαστικών κυττάρων. Πρόκειται για έναν σημαντικά μικρότερο αριθμό. Ελπίζω ότι η Επιτροπή θα λάβει υπόψη της αυτές τις χρονικές διαφορές στον συγκεκριμένο τομέα. 
<SPEAKER ID="89" LANGUAGE="FR" NAME="Busquin" AFFILIATION="Επιτροπή">
<P>
Ωστόσο, η Επιτροπή συναντά ορισμένες δυσκολίες αναφορικά με τις τροπολογίες οι οποίες στοχεύουν στην απαλοιφή της ημερομηνίας διακοπής της 27ης Ιουνίου 2002 για τη δημιουργία υπεράριθμων εμβρύων, όπως αυτή προτάθηκε από την Επιτροπή στις 9 Ιουλίου. Αναγνωρίζω το γεγονός ότι αυτή η ημερομηνία δεν έχει επιστημονική βάση: απλώς, συνδέεται με την έγκριση του προγράμματος πλαισίου. Πράγματι, η Επιτροπή, όπως εξάλλου και το Κοινοβούλιο εν προκειμένω, είχε συνταχθεί με την πλειοψηφία κατά την ψηφοφορία επί του προγράμματος πλαισίου και αυτός είναι ο λόγος για τον οποίο αυτή η ημερομηνία έχει ληφθεί ως ημερομηνία αναφοράς. Εξάλλου, αυτή η πρόταση θα έπρεπε να θεωρηθεί, όπως είπε και ο κ. Bowe, συμβιβαστική χειρονομία, ένα μήνυμα προς όσους και όσες επιθυμούν –και το κατανοώ, διότι είναι απολύτως θεμιτό να έχει κάποιος διαφορετικές απόψεις επί του θέματος– να αποτρέπουν την πιθανότητα η γονιμοποίηση in vitro να εκτραπεί από τους στόχους της και να εξυπηρετεί τη δημιουργία εμβρύων για την έρευνα. Εξαρχής δηλώνουμε με σαφήνεια ότι δεν θέλουμε να υπάρξει παραγωγή εμβρύων προοριζόμενων ειδικά για ερευνητικούς σκοπούς.
<P>
Σε αυτήν τη βάση, η Επιτροπή είναι σε θέση να αποδεχθεί τις περισσότερες από τις τροπολογίες, οι οποίες θα προσέθετα ότι είναι εξαιρετικές, χάρη στο έργο του εισηγητή και του συνόλου της επιτροπής. Οι εν λόγω τροπολογίες είναι οι 1, 4, 6, 7, 8, 9, 12, 13, 14, 15, 17 και 18, στο σύνολό τους ή εν μέρει, υποκείμενες σε ορισμένες περιπτώσεις σε αναδιατύπωση. Αυτές οι τροπολογίες διευκρινίζουν το περιεχόμενο της πρότασης και άρα αντιστοιχούν, όπως εξάλλου υπογράμμισε και η κ. Plooij-van Gorsel, στη θέση με την οποία είχε συμφωνήσει το Κοινοβούλιο κατά την υιοθέτηση του προγράμματος πλαισίου. Θα σας υπενθυμίσω ότι η πρόταση του Κοινοβουλίου είχε, επίσης, βασιστεί στη γνωμοδότηση της Ευρωπαϊκής Ομάδας για τη Δεοντολογία στην Επιστήμη και τις Νέες Τεχνολογίες η οποία είχε καθορίσει τι ακριβώς μπορούσε να συμβεί.
<P>
Απαντώντας στην κ. Breyer, θα προσθέσω, στο ίδιο πνεύμα με τα όσα μόλις ανέφερα, ότι το γεγονός ότι δεν έχουν υπάρξει πολλές εκδηλώσεις ενδιαφέροντος –εννέα έως τώρα– ήταν αναμενόμενο, διότι κατά γενικό κανόνα λίγες είναι οι όντως ικανές ερευνητικές ομάδες που εργάζονται σε νέους τομείς έρευνας. Εξάλλου, αξίζει καλύτερα να είναι έτσι τα πράγματα, διότι σε έναν τομέα όπως ο συγκεκριμένος, αυτό που χρειαζόμαστε είναι αληθινά ικανές ομάδες, οι οποίες να είναι σε θέση να παρέχουν τη μέγιστη εγγύηση ότι ο χειρισμός των φακέλων θα γίνεται σύμφωνα με τους κανόνες δεοντολογίας της επιστήμης
<P>
Η Επιτροπή, ωστόσο, δεν μπορεί να δεχθεί τις τροπολογίες 2, 3, 5, 10, 11, 16 και 19, κυρίως διότι αυτές στοχεύουν στην κατάργηση της ημερομηνίας η οποία είχε οριστεί για τους λόγους που μόλις εξήγησα. Θέλαμε να επιτύχουμε έναν συμβιβασμό και ευχόμαστε να διατηρηθεί αυτή η ημερομηνία. Τούτο ισχύει, μεταξύ άλλων, για τις τροπολογίες 5 και 10, οι οποίες καταργούν την αναφορά σε αυτήν την ημερομηνία.
<P>
Η τροπολογία 11 καταργεί έναν όρο από την πρόταση της Επιτροπής. Επωφελούμαι της ευκαιρίας για να επιμείνω στους όρους, διότι έγινε πολύς λόγος για τις διαφορετικές μεθόδους, ιδιαίτερα για εκείνες που χρησιμοποιούν κύτταρα ενηλίκων ή κύτταρα του ομφάλιου λώρου. Ως προς αυτό, δηλώνουμε καθαρά, στο σημείο που απαλείφεται από την τροπολογία 11, ότι οφείλουμε να προσέξουμε ώστε όλες οι λοιπές εναλλακτικές μέθοδοι να έχουν εξεταστεί και να έχουν αποδειχθεί ανεπαρκείς για τους σκοπούς της εν λόγω έρευνας. Είναι, επίσης, ένα μήνυμα που απευθύνεται σε όσους και όσες δεν υποστηρίζουν αυτές τις εξελίξεις της έρευνας. Αυτού του τύπου η έρευνα δεν θα αναπτύσσεται παρά μόνο εάν πρόκειται για αληθινά εναλλακτική μέθοδο της οποίας η αναγκαιότητα είναι επιστημονικά αποδεδειγμένη. Με άλλα λόγια, θα πρέπει πολλοί επιστήμονες, μεταξύ των οποίων και αυτοί οι οποίοι δεν διάκεινται ευνοϊκά, για δεοντολογικούς λόγους, στην έρευνα επί των υπεράριθμων εμβρυϊκών βλαστικών κυττάρων –όπως ορισμένοι από τους καθηγητές οι οποίοι συμμετείχαν στις συνεδριάσεις μας– να αναγνωρίσουν ότι αυτή η μέθοδος αξίζει να εξεταστεί, ότι είναι συμπληρωματική στην έρευνα επί των βλαστικών κυττάρων ενηλίκων και ότι δεν θα πρέπει να αποκλείεται.
<P>
Θα ήθελα να ολοκληρώσω αναφερόμενος στις τροπολογίες τις οποίες ο κ. Nisticò κατέθεσε εδώ, στην Ολομέλεια. Αναγνωρίζω τις τεράστιες προσπάθειες που καταβάλλει πάντοτε ο κ. Nisticò σε αναζήτηση συμβιβασμού. Θα προσθέσω ότι είχε κάνει ανάλογη προσπάθεια και κατά τη διάρκεια της ψηφοφορίας στο Κοινοβούλιο, τον Ιούνιο του 2002, καθόσον η δική του τροπολογία είναι εκείνη που είχε οδηγήσει στη συναίνεση η οποία αποτέλεσε τη βάση της πρότασης της Επιτροπής.
<P>
Ωστόσο, κύριε Nisticò, οι τροπολογίες τις οποίες παρουσιάζετε εδώ δεν είναι εντελώς ουδέτερες, και αυτό απαντά, επίσης, στην ερώτηση της κ. McNally. Όταν συνδέετε τα κύτταρα, και τα υπεράριθμα έμβρυα με τα κύτταρα και τις σειρές που υπήρχαν ήδη πριν από τις 27 Ιουνίου 2002, περιορίζετε εντελώς την έρευνα. Θα ήθελα, ωστόσο, να διευκρινίσω –απευθυνόμενος στον κ. Liese, ο οποίος βεβαίως γνωρίζει πολύ καλά τον φάκελο, αλλά ο οποίος συγχέει ενίοτε τις διάφορες έννοιες, τις σειρές και τις ημερομηνίες– ότι, στις 27 Ιουνίου 2002, δεν υπήρχαν σειρές ευρωπαϊκών βλαστικών κυττάρων, τουλάχιστον επισήμως. Οι υφιστάμενες σειρές ευρωπαϊκών βλαστικών κυττάρων εμφανίστηκαν αργότερα στη Σουηδία. Απαντώντας στην κ. Thors, θα της έλεγα ότι μπορεί να ρωτήσει τους ερευνητές του Karolinska: τρεις σειρές εμφανίστηκαν κάποια στιγμή μετά τον Σεπτέμβριο του 2003.
<P>
Αν λοιπόν εγκρίνετε αυτήν την τροπολογία, δημιουργείτε το εξής πρόβλημα: οι σειρές των βλαστικών κυττάρων που υπήρχαν πριν από τις 27 Ιουνίου 2002 βρίσκονται αποκλειστικά σε αμερικανικά, ισραηλινά, ασιατικά χέρια. Αυτό σημαίνει ότι τις συνδέετε με εμπορικούς μηχανισμούς. Διότι οι αμερικανικές σειρές είναι διαθέσιμες, αλλά βάσει εμπορικού συμβολαίου. Δεν θα επιτρέπατε στην Ευρώπη να έχει την ελάχιστη δυνατότητα να αναπτύξει αυτόν τον τύπο έρευνας, ο οποίος παρουσιάζει ιδιαίτερο ενδιαφέρον, δεν θα επιτρέπατε στην Ευρώπη να περάσει από τις σειρές εμβρύων στις υπάρχουσες σειρές βλαστικών κυττάρων. Σήμερα υπάρχουν περισσότερες τέτοιες σειρές. Υπάρχουν δύο στο Ηνωμένο Βασίλειο, επτά στη Σουηδία (τρεις στο Karolinska και τέσσερις στο Γκέτεμποργκ), αλλά εμφανίστηκαν μετά τις 27 Ιουνίου 2002. Θέτετε λοιπόν την Ευρώπη σε δυσμενέστερη μοίρα από δύο πλευρές: με όρους επιστημονικής αξίας, και, επίσης λόγω του γεγονότος ότι οι σειρές πριν από τις 27 Ιουνίου 2002 πωλούνται στην ανοικτή αγορά. Αυτό είναι, κατά συνέπεια, εντελώς αντίθετο προς το πνεύμα των θέσεων που υποστηρίχθηκαν από πολλούς, και είναι εξάλλου το πνεύμα της Επιτροπής: με κανέναν τρόπο δεν μπορούμε να αποκομίσουμε κέρδη από υπεράριθμα έμβρυα. Το έχουμε διατυπώσει με μεγάλη σαφήνεια. Δεν επιθυμούμε την εμπορική εκμετάλλευση των σειρών βλαστικών κυττάρων· αυτές θα πρέπει να τίθενται απλώς στη διάθεση της ευρωπαϊκής επιστημονικής κοινότητας.
<P>
Θα ήθελα να ευχαριστήσω το Κοινοβούλιο για το έργο του σε αυτόν τον δύσκολο και ευαίσθητο φάκελο, ο οποίος αφορά τον καθένα μας και μάλιστα την ίδια τη ζωή. Κατανοώ τις διαφορές γνώμης. Αυτό είναι το μεγαλείο της Ευρώπης. Αλλά υπάρχει επίσης μια αξία: η έρευνα. Η πρόταση της Επιτροπής είχε στόχο να προσπαθήσει να απαντήσει, όπως ειπώθηκε, σε ένα προβληματισμό τον οποίο εξέφρασε το Κοινοβούλιο, καθώς και το Συμβούλιο των Υπουργών, κατά τη συνεδρίαση της 20ής Σεπτεμβρίου 2002. Η Επιτροπή έπραξε το καθήκον της πλαισιώνοντας αυτήν την έρευνα με κανόνες δεοντολογίας ισχυρούς και λογικούς, έτσι ώστε να είναι δυνατή η προστασία των θεμελιωδών αρχών στον τομέα αυτόν.
<SPEAKER ID="90" LANGUAGE="" NAME="" AFFILIATION="Αντιπροέδρου">
<P>
 – Σας ευχαριστούμε πολύ, κύριε Επίτροπε.Η συζήτηση έληξε.Η ψηφοφορία θα διεξαχθεί την Τετάρτη στις 11.30. 
<SPEAKER ID="91" LANGUAGE="FR" NAME="Montfort (PPE-DE )," AFFILIATION="γραπτώς">
<P>
   . – Ουδεμία επιστημονική αξιολόγηση δικαιολογεί την έρευνα επί εμβρυϊκών βλαστικών κυττάρων και ορισμένοι ερευνητές έχουν δηλώσει ότι η χρήση αυτών των κυττάρων για θεραπευτικούς σκοπούς έχει αποδειχθεί ανεπιτυχής. Ωστόσο, εναλλακτικές μέθοδοι, όπως τα βλαστικά κύτταρα ενηλίκων, υπόσχονται πολύ θετικά αποτελέσματα. Ως προς το επιχείρημα το οποίο επιτρέπει σε αυτήν τη βασική έρευνα επί εμβρυϊκών κυττάρων να περιλαμβάνει βλαστικά κύτταρα ενηλίκων θα πρέπει να γίνουν δύο σχόλια. Πρώτον και κύριο, οι υπάρχουσες σειρές κυττάρων επαρκούν, και αυτή είναι η πρόταση του κ. Liese. Δεύτερον, αγνοεί το γεγονός ότι σκοπός των βλαστικών κυττάρων ενηλίκων είναι η αποκατάσταση των ιστών στον ίδιο τον ασθενή, ενώ ο σκοπός των εμβρυϊκών βλαστικών κυττάρων είναι να συνεχιστεί η ανάπτυξη του ανθρώπινου όντος από τη στιγμή της σύλληψης και έπειτα.
<P>
Η πρόταση της Επιτροπής είναι αμφίσημη και άκαιρη, διότι οι επιστήμονες δεν υπόσχονται κανένα αποτέλεσμα πριν παρέλθουν 10 ή 15 χρόνια, οπότε αυτή η έρευνα δεν απαντά στις επείγουσες ανάγκες των ασθενών οι οποίοι αναμένουν, υποφέροντας, μια θεραπεία. Οφείλουμε να δώσουμε προτεραιότητα στη χρηματοδότηση της έρευνας σε βλαστικά κύτταρα ενηλίκων, μόνη εναλλακτική μέθοδος χωρίς προβλήματα δεοντολογίας, ενώ πρόκειται για μια τεχνική που έχει την έγκριση όλων των βουλευτών. Δεν θα στηρίξω την πρόταση της Επιτροπής όπως τροποποιήθηκε από την Επιτροπή Βιομηχανίας, Εξωτερικού Εμπορίου, Έρευνας και Ενέργειας και θα υπερψηφίσω την τροπολογία Gargani την οποία συνυπέγραψα. 
<SPEAKER ID="92" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τη συζήτηση της έκθεσης (A5-0389/2003) του κ. Linkohr, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την ανακοίνωση “Επενδύοντας στην έρευνα: το πρόγραμμα δράσης για την Ευρώπη” (COM(2003) 226 – C5-0381/2003 – 2003/2148(INI)). 
<SPEAKER ID="93" LANGUAGE="DE" NAME="Linkohr (PSE )," AFFILIATION="εισηγητής">
<P>
    Κύριε Πρόεδρε, παρόλο που η έκθεσή μου δεν είναι τόσο αμφιλεγόμενη, πιστεύω πως είναι εξίσου σημαντική. Ζητά απλώς η Ευρώπη να επενδύσει περισσότερο στην έρευνα. Το ποσοστό του ευρωπαϊκού ΑΕγχΠ που αντιστοιχεί στις δαπάνες για έρευνα θα ανέλθει στο 3% έως το 2010· το ένα τρίτο πρέπει να αντληθεί από δημόσια κονδύλια, ενώ τα δύο τρίτα θα τα συνεισφέρουν οι επιχειρήσεις. Μόνον έτσι μπορεί η Ευρωπαϊκή Ένωση να καταστεί η πιο ανταγωνιστική περιοχή στον κόσμο, σύμφωνα με το αίτημα των ευρωπαίων αρχηγών κρατών και κυβερνήσεων στη Λισαβόνα πριν από τρία χρόνια.
<P>
Η Επιτροπή υποστηρίζει το αίτημα αυτό και υπολογίζει ότι, έως το 2010, οι δαπάνες των επιχειρήσεων για την έρευνα πρέπει να έχουν αυξηθεί κατά 9% ετησίως, και η δημόσια δαπάνη κατά 6% ετησίως, προκειμένου να επιτευχθεί αυτός ο στόχος. Ωστόσο, πόρρω απέχουμε από αυτό. Μολονότι η ΕΕ είναι πιο πυκνοκατοικημένη, οι ΗΠΑ δαπανούν ετησίως 140 δισ. δολάρια ΗΠΑ περισσότερα για την έρευνα· το Εθνικό Ινστιτούτο Υγείας, το οποίο ασχολείται αποκλειστικά με την ιατρική ως βιολογική επιστήμη, έχει στη διάθεσή του 28 δισ. δολάρια ΗΠΑ – δηλαδή περισσότερα από όσα δαπανά όλος ο υπόλοιπος κόσμος στον τομέα αυτόν. Ο προϋπολογισμός του διπλασιάστηκε την προηγούμενη πενταετία, και, το 2004, θα λάβει άλλο ένα δισ. δολάρια ΗΠΑ, ποσό το οποίο αντιστοιχεί στα δύο τρίτα και πλέον του προϋπολογισμού του Ιδρύματος Έρευνας της Γερμανίας. Επιπλέον, η χρηματοδότηση του National Science Foundation θα αυξηθεί κατά 6%.
<P>
Ωστόσο, οι ΗΠΑ δεν είναι η μοναδική χώρα που αυξάνει τις δαπάνες της στον τομέα της έρευνας, οι οποίες ήταν ήδη υψηλές· η Ιαπωνία αύξησε απότομα τις δαπάνες της για την έρευνα, μολονότι η οικονομία της βρίσκεται σε ύφεση. Το 1997, όλα τα κόμματα του ιαπωνικού κοινοβουλίου έλαβαν ομόφωνα την πρωτοβουλία υιοθέτησης δεκαετούς σχεδίου, με σημαντικό ποσοστό αύξησης, με στόχο την ενθάρρυνση νέων επιστημόνων. Ο Καναδάς, ο οποίος αντιμετώπιζε οικονομική ύφεση πριν από λίγα χρόνια, επένδυσε συνειδητά στην επιστήμη και στην τεχνολογία, και τώρα δρέπει τους οικονομικούς καρπούς αυτών των προσπαθειών. Μόνο πέρυσι, διατέθηκαν 800 εκατ. δολάρια Καναδά με στόχο την προσέλκυση ξένων καθηγητών στη χώρα. Στην Ευρώπη, αντίθετα, οι δαπάνες έμειναν στάσιμες και μάλιστα μειώθηκαν σε ορισμένες χώρες· παρά τα μεγάλα λόγια, οι περισσότερες χώρες της ΕΕ κάνουν περικοπές στην εκπαίδευση και την έρευνα. Ολοένα και λιγότεροι φοιτητές δείχνουν ενδιαφέρον για τη Φυσική, τη Χημεία, τα Μαθηματικά και τη Βιολογία. Οι επιχειρήσεις μεταφέρουν την έρευνά τους στις ΗΠΑ. Η Ένωση Βιομηχανιών της Ευρωπαϊκής Κοινότητας (UNICE) μιλά ήδη για την απειλή αποβιομηχανοποίησης. Ασφαλώς, υπάρχουν εξαιρέσεις: η Σουηδία και η Φινλανδία δείχνουν αυτό που πρέπει όλοι να κάνουμε. Γιατί συμβαίνει, όμως, οι μεγαλύτερες χώρες να παραμελούν την έρευνα; Έλαβα μόλις μια επιστολή από την Ιταλία, όπου διενεργήθηκε διαγωνισμός για τον διορισμό 1 600 επιστημόνων σε πανεπιστημιακές θέσεις. Επί του παρόντος, οι εν λόγω επιστήμονες περιμένουν ακόμα τον διορισμό τους, διότι η χρηματοδότηση δεν είναι ακόμα διαθέσιμη.
<P>
Ασφαλώς, όμως, το πρόβλημα δεν είναι μόνο τα χρήματα· εξάλλου, δαπανούμε πολλά προκειμένου να επιδοτούμε ένα σωρό πράγματα, συμπεριλαμβανομένων 900 εκατ. ευρώ του προϋπολογισμού μας τα οποία διατίθενται στην καλλιέργεια καπνού και μόνο. Είναι προφανές ότι αυτό που μας λείπει δεν είναι τα χρήματα, αλλά οι σωστές προτεραιότητες· επενδύουμε στο παρελθόν και όχι στο μέλλον. Τι πρέπει να γίνει; Πρέπει να αλλάξουμε πορεία, διότι, εάν δεν το κάνουμε, το επαναλαμβανόμενο αίτημά μας για τη δημιουργία κοινωνίας της γνώσης στην Ευρώπη θα καταστεί ένα γλυκόπικρο αστείο, και κανείς πια δεν θα παίρνει την Ευρώπη στα σοβαρά. Η Ευρώπη θα θεωρείται ένας κουρασμένος και εξασθενημένος κολοσσός, μια ήπειρος γεμάτη κομπαστικές σαπουνόφουσκες, εύθραυστη και γερασμένη, ένα ιστορικό μουσείο και μόνο.
<P>
Για τον λόγο αυτόν, θα ήθελα να υποβάλω τρία αιτήματα, με την ελπίδα ότι το Κοινοβούλιο, η Επιτροπή και το Συμβούλιο θα τα υποστηρίξουν. Πρώτον, πρέπει να σημειωθεί αύξηση στις δαπάνες του ιδιωτικού τομέα για την έρευνα· εάν πράτταμε σύμφωνα με τις συστάσεις της ανακοίνωσης της Επιτροπής για την πολιτική για την έρευνα, τότε θα μπορούσαμε να επιτύχουμε ετήσιο ρυθμό αύξησης της τάξεως του 9%. Για να γίνει αυτό, πρέπει να δοκιμάσουμε κάθε είδους κίνητρο, συμπεριλαμβανομένης της φορολογικής απαλλαγής.
<P>
Δεύτερον, πρέπει να αυξήσουμε τη δημόσια δαπάνη. Για τον προϋπολογισμό της ΕΕ για την έρευνα αυτό σημαίνει ότι το έβδομο πρόγραμμα πλαίσιο για την έρευνα πρέπει να διατεθούν 30 δισ. ευρώ τουλάχιστον. Θα ήθελα παρεμπιπτόντως να προσθέσω ότι ο αριθμός αυτός αντιστοιχεί σε ετήσια αύξηση 6% των δαπανών του δημόσιου τομέα για την έρευνα, μια αύξηση την οποία ζήτησα προσωπικά και η οποία λαμβάνει υπόψη την αύξηση του μεγέθους της ΕΕ.
<SPEAKER ID="94" LANGUAGE="FR" NAME="Busquin," AFFILIATION="Επιτροπή">
<P>
   . – Κύριε Πρόεδρε, επιθυμώ να ευχαριστήσω τον κ. Linkohr ο οποίος, βεβαίως, με την ιδιότητα του εισηγητή, επιτέλεσε σημαντικό έργο και ο οποίος γνωρίζει καλά και επί μακρόν το θέμα. Πρόκειται για μια έκθεση πολύ υψηλής ποιότητας, αντάξια των μελών της Επιτροπής Βιομηχανίας, Εξωτερικού Εμπορίου, Έρευνας και Ενέργειας. Θα ήθελα, επίσης, να απευθύνω τις ευχαριστίες μου στον εισηγητή και στα μέλη της Επιτροπής Νομικών Θεμάτων και Εσωτερικής Αγοράς.
<P>
Αυτή η έκθεση δείχνει ακόμα μια φορά, και χαίρομαι γι’ αυτό, τη σημασία που αποδίδει το Κοινοβούλιο στην έρευνα και την καινοτομία. Αυτό το οποίο είναι, επίσης, πολύ σημαντικό, είναι ότι εδώ πρόκειται για ένα φαινόμενο που αναπτύσσεται. Το Συμβούλιο Υπουργών κάνει τώρα τακτικά λόγο για έρευνα και καινοτομία. Η πρωτοβουλία για την ανάπτυξη εισήγαγε την έρευνα και την καινοτομία ως βασικό στοιχείο της ευρωπαϊκής ανάπτυξης. Με τον ίδιο τρόπο, η παραγωγή γνώσεων έχει καταστεί –και είναι πολύ λογικό– σημαντική πολιτική προτεραιότητα στην κοινωνία της γνώσης. Αυτός είναι εξάλλου ο λόγος για τον οποίο ο στόχος του 3%, που συζητήθηκε εδώ στο Κοινοβούλιο, υιοθετήθηκε και από το Συμβούλιο Υπουργών, και θα πρέπει να υλοποιηθεί. Όμως, ο κ. Linkohr ορθότατα δήλωσε ότι, προκειμένου να υλοποιηθεί ο στόχος του 3%, απαιτούνται κατά μέσο όρο αυξήσεις της τάξης του 8%, 9% για τον ιδιωτικό τομέα και 6% για τον δημόσιο τομέα. Αυτά είναι μεγέθη που είναι χρήσιμο να τονίζουμε τακτικά εάν θέλουμε να ανταποκριθούμε στην πρόκληση.
<P>
Οι δράσεις που προτείνονται στο σχέδιο δράσης στοχεύουν σε πολλές πλευρές, ιδιαίτερα στη δημιουργία ενός ευνοϊκότερου κλίματος για τις ιδιωτικές επενδύσεις, καθώς και για την έρευνα, και αυτό αφορά ιδιαίτερα τους τομείς του ανταγωνισμού, της πνευματικής ιδιοκτησίας, του κανονιστικού πλαισίου, των χρηματαγορών και της φορολογίας. Ωστόσο, δεν πρέπει, επίσης, να ξεχνάμε, όπως έχετε υπογραμμίσει, το πρόβλημα της δημόσιας υποστήριξης για την έρευνα και την καινοτομία, η οποία παραμένει ουσιώδης, όπως βεβαίως και το όλο ζήτημα της βασικής έρευνας, στο οποίο θα επανέλθω μετά από τις παρεμβάσεις –οι οποίες θα προσφέρουν αναμφίβολα ορισμένες απαντήσεις– σχετικά με το Ευρωπαϊκό Συμβούλιο Έρευνας το οποίο συζητείται και διαμορφώνεται. Υπάρχει βεβαίως και μια ολόκληρη διαδικασία, και το πρόγραμμα δράσης είναι η αρχή της διαδικασίας. Δεν υπάρχει χρόνος για χάσιμο. Βασικά, πιστεύω ότι οφείλουμε, άπαξ και διά παντός, να μην θεωρούμε την έρευνα ως δαπάνη, αλλά ως επένδυση προτεραιότητας για το μέλλον της Ευρώπης. Πιστεύω ότι αυτό είναι το κεντρικό στοιχείο της προσέγγισης, και έχω την αίσθηση ότι, με την από κοινού δράση του Κοινοβουλίου, της επιστημονικής κοινότητας και της βιομηχανίας, ενισχύεται διαρκώς η συνειδητοποίηση ότι είναι θέμα ζωής ή θανάτου για την Ευρώπη, από οικονομική και κοινωνική άποψη. Θα ήθελα να σας ευχαριστήσω, κύριε Linkohr, καθώς και όλα τα μέλη του Κοινοβουλίου, που προσφέρατε την υποστήριξή σας στα θέματα αυτά, και ελπίζω ότι, στην επόμενη παρέμβασή μου, θα απαντήσω βεβαίως σε ειδικότερες πλευρές των θεμάτων που μόλις εξέθεσα. 
<SPEAKER ID="95" LANGUAGE="FI" NAME="Matikainen-Kallström (PPE-DE )." AFFILIATION="">
<P>
    Κύριε Πρόεδρε, ευχαριστώ θερμά τον συνάδελφο Rolf Linkohr για την εξαίρετη εργασία του στο σημαντικό αυτό θέμα. Η Επιτροπή Βιομηχανίας, Εξωτερικού Εμπορίου, Έρευνας και Ενέργειας είναι ομόφωνη ότι σύντομα η χρηματοδότηση της έρευνας στην ΕΕ θα αυξηθεί σημαντικά. Έτσι, στο κατώφλι της διεύρυνσης, είναι θετικό ότι, πέραν των όμορφων εκφράσεων, μπορούμε να προτείνουμε και να καταθέτουμε σαφή στοιχεία. Το τελικό ποσό του εβδόμου προγράμματος πλαισίου πρέπει να ανέρχεται σε 30 δισ. ευρώ. Μικρότερα ποσά δεν θα επιφέρουν το ίδιο όφελος.
<P>
Μια από τις αδυναμίες της Ευρώπης υπήρξε η ανεπαρκής συμμετοχή των ΜΜΕ στην έρευνα. Βέβαια, εν μέρει αυτό συνιστά οφθαλμαπάτη των στατιστικών. Το σημαντικότερο εργαλείο στην Ευρώπη για την επίτευξη του στόχου του 3% είναι οι επιχειρήσεις και ιδιαίτερα οι μικρές και μεσαίες επιχειρήσεις. Αυτήν τη στιγμή, οι επιχειρήσεις πραγματοποιούν πολλές καινοτόμους προσπάθειες, οι οποίες δεν καταγράφονται επουδενί ως έργο έρευνας και ανάπτυξης, ούτε μπορούν να ενισχυθούν με άλλα μέσα δημόσιας στήριξης. Τούτο οφείλεται στην ασάφεια της έννοιας της καινοτομίας, στην αμφισημία των κανόνων και στην συνακόλουθη αμφιβολία για τον δίκαιο χαρακτήρα τους. Προς τούτο, ακριβώς αυτό το σημείο πρέπει να βελτιωθεί, δεδομένου ότι οι ΜΜΕ είναι συχνά ιδιαίτερα καινοτόμες. Οι ΜΜΕ βρίσκονται, επίσης, πίσω από την όποια ανάπτυξη και τις νέες θέσεις απασχόλησης.
<SPEAKER ID="96" LANGUAGE="EN" NAME="McNally (PSE )." AFFILIATION="">
<P>
Συγχαρητήρια και πάλι στον κ. Linkohr και τον κ. Busquin. 
<SPEAKER ID="97" LANGUAGE="NL" NAME="Plooij-van Gorsel (ELDR )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι, το Ευρωπαϊκό Συμβούλιο της Βαρκελώνης του 2002 αποφάσισε ότι οι δαπάνες της ΕΕ για έρευνα και ανάπτυξη πρέπει να αυξηθούν στο 3% του ΑΕγχΠ. Αυτό αποτελεί έναν απαραίτητο στόχο εάν θέλουμε να γεφυρώσουμε το χάσμα με τις ΗΠΑ και να αποτελέσουμε την πιο ανταγωνιστική οικονομία του κόσμου που βασίζεται στη γνώση μέχρι το 2010. Δυστυχώς, επί του παρόντος, αυτό το ποσοστό του 3% δεν επιτυγχάνεται· έχουμε μόνο 1.9%. Η μερίδα του λέοντος του 3% προέρχεται από τη βιομηχανία, επειδή, σύμφωνα με την πρόταση του Συμβουλίου, το ένα τρίτο πρέπει να προέρχεται από την κυβέρνηση και τα δύο τρίτα από τη βιομηχανία.
<P>
Πρόκειται για μια ικανοποιητική πρόταση, αλλά παρόλ’ αυτά πρέπει οι ευρωπαϊκές κυβερνήσεις να δημιουργήσουν το κατάλληλο κλίμα για να μπορέσουν να εδραιωθούν στην Ευρώπη και να επανεπενδύσουν, ιδιαίτερα στην ανάπτυξη και στον τομέα της έρευνας και της ανάπτυξης. Το ίδιο ισχύει σε μεγάλο βαθμό και για τις μικρές και μεσαίες επιχειρήσεις. Σε πολλά κράτη μέλη, έχουν αναληφθεί πρωτοβουλίες για την παροχή οικονομικής στήριξης σε σχέδια δημιουργίας ΜΜΕ, ιδιαίτερα στον τομέα της τεχνολογίας. Υπό αυτήν την έννοια, παραβλέπεται το γεγονός ότι η τεχνολογική έρευνα, ιδιαίτερα η έρευνα υψηλού επιπέδου, χρειάζεται πολύ χρόνο μέχρι να εδραιωθεί. Γι’ αυτόν τον λόγο, υπάρχει συνεχής ανάγκη για νέα χρηματοδότηση, και αυτό δεν είναι κάτι που διατίθεται στην Ευρώπη. Η έναρξη δεν αποτελεί πρόβλημα, αλλά η χρηματοδότηση σε δεύτερο στάδιο αποτελεί ένα τεράστιο πρόβλημα. Το αντιμετωπίζουμε και στην Ολλανδία, με το ιδιαίτερα επιτυχημένο σχέδιο Biopartner. Ωστόσο, το επενδυτικό κλίμα απαιτεί μια ξεκάθαρη και διαφανή νομοθεσία, συνοδευόμενη από ικανούς και καταρτισμένους ερευνητές. Επιπλέον, η κινητικότητα των ερευνητών παραμένει ένα μεγάλο πρόβλημα, επειδή οι ερευνητές συναντούν εμπόδια λόγω των διαφορετικών συνθηκών εργασίας στα διάφορα κράτη μέλη.
<SPEAKER ID="98" LANGUAGE="" NAME="Αλυσανδράκης (GUE/NGL )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι συνάδελφοι, υπάρχουν αρκετά σημεία στην έκθεση του κ. Linkohr τα οποία με βρίσκουν σύμφωνο. Ανάμεσα σ’ αυτά η αναγνώριση του ρόλου της έρευνας και των ερευνητών, η επισήμανση της ανάγκης αύξησης των δαπανών, η απόδοση στη βασική έρευνα της σημασίας που της αξίζει και γι’ αυτά θα ήθελα να ευχαριστήσω τον εισηγητή μας.
<P>
Από την άλλη μεριά όμως, υπάρχουν και σημεία άκρως επικίνδυνα, σύμφωνα όμως με τη γενικότερη πολιτική εμπορευματοποίησης των πάντων. Ανάμεσα σ’ αυτά, η αναφορά σε έρευνα προσανατολισμένη στον ανταγωνισμό στην παράγραφο 5, η προσέγγιση στα πνευματικά δικαιώματα από τη σκοπιά των εμπορικών συμφερόντων των ιδιωτικών επιχειρήσεων στην παράγραφο 26, η στήριξη από δημόσιους πόρους έρευνας προσανατολισμένης στην αγορά και η συμμόρφωση της χρηματοδότησης με τους κανόνες ανταγωνισμού της Ευρωπαϊκής Ένωσης στην παράγραφο 32.
<P>
Έχουμε ακόμα πρόταση για φορολογικά κίνητρα για ιδιωτικές ερευνητικές προσπάθειες, ενώ η διεθνής συνεργασία που κυρίως φαίνεται να ενδιαφέρει είναι αυτή σε επίπεδο επιχειρήσεων στην παράγραφο 41. Το πιο ανησυχητικό από όλα είναι ότι ως κριτήριο επιτυχίας κάθε ερευνητικής προσπάθειας αναγορεύεται το αν θα έχει θετικό οικονομικό αποτέλεσμα, ενώ στην παράγραφο 37 προτείνεται η καθιέρωση αντίστοιχου συστήματος αξιολόγησης.
<SPEAKER ID="99" LANGUAGE="FR" NAME="Busquin," AFFILIATION="Επιτροπή">
<P>
Καταρχάς, όπως ορθώς είπε ο κ. Linkohr, πιστεύω ότι το σημαντικό είναι να δείξουμε ότι παρακολουθούμε προσεκτικά τις επόμενες δημοσιονομικές προοπτικές, διότι είναι αυτές οι οποίες θα προσδιορίσουν τα περιθώρια παρεκκλίσεων μετά το 2006 και, αν μη τι άλλο, τη θέση της έρευνας και της καινοτομίας στον προϋπολογισμό της Ευρωπαϊκής Ένωσης. Με την ιδιότητα του Επιτρόπου για θέματα έρευνας και καινοτομίας, κατέθεσα προτάσεις, ενώ η Επιτροπή θα παρουσιάσει ένα κείμενο, όμως είναι προφανές ότι θα ξεκινήσει μια σημαντική πολιτική συζήτηση το επόμενο έτος, η οποία θα συνεχιστεί έως το 2006. Η εν λόγω συζήτηση θα επιτρέψει την επεξεργασία ενός πλαισίου δημοσιονομικών προοπτικών το οποίο θα αυξάνει το σχετικό μερίδιο της έρευνας και της καινοτομίας στον προϋπολογισμό της ΕΕ, προκειμένου να ανταποκρίνεται σε διάφορες ανάγκες οι οποίες έχουν εκδηλωθεί και να υποστηρίζει τον στόχο του 3%.
<P>
Είναι, σαφώς, επίσης σημαντικό ότι, όταν αναφέρομαι σε νέα μέτρα, αναφέρομαι, μεταξύ άλλων, στη βασική έρευνα, η οποία τώρα δεν υποστηρίζεται σε ευρωπαϊκή κλίμακα. Αναφέρομαι στην πολιτική για το διάστημα, για την οποία η κ. McNally και εγώ δώσαμε στη δημοσιότητα μια Λευκή Βίβλο η οποία προφανώς βασίζεται στην επιθυμία να αναπτυχθούν νέες τεχνολογίες, καθώς και η μεταφορά τεχνογνωσίας, να διατηρηθεί αυτό το επίπεδο επιστημονικής περιέργειας, το οποίο καθορίζεται από την επιθυμία να πάμε ακόμα πιο μακριά, διότι υπάρχουν δυνατότητες να το πράξουμε.
<P>
Όμως, κυρία Matikainen, ορθώς υπογραμμίσατε τον ρόλο των μικρών και μεσαίων επιχειρήσεων. Είναι γεγονός ότι ο δυναμισμός της μεταφοράς της έρευνας στην οικονομία, η οποία είναι επίσης μια πραγματικότητα, είναι μεγαλύτερος και θα πρέπει να είναι μεγαλύτερος για τις μικρές και μεσαίες επιχειρήσεις. Προέρχεστε από μια χώρα η οποία αποτελεί παράδειγμα για όλους μας, αφού στη Φινλανδία το 55% των μικρών και μεσαίων επιχειρήσεων διατηρεί τακτική επαφή με τα πανεπιστήμια και τα ερευνητικά κέντρα. Αυτοί οι τομείς πρέπει να επεκταθούν σε ευρωπαϊκή κλίμακα, και υπάρχουν βεβαίως μέθοδοι οι οποίες θα πρέπει να είναι ειδικά προσαρμοσμένες στις μικρές και μεσαίες επιχειρήσεις. Η Επιτροπή σκοπεύει να υιοθετήσει την απαλλαγή κατά κατηγορία για τις μικρές και μεσαίες επιχειρήσεις αναφορικά με τις κρατικές επιχορηγήσεις για έρευνα και ανάπτυξη στις αρχές του 2004. Κατά συνέπεια, από 1ης Ιανουαρίου 2004, για τις μικρές και μεσαίες επιχειρήσεις, δεν θα είναι απαραίτητο να ενημερώνεται η Επιτροπή, οπότε τα διάφορα κράτη και οι περιφέρειες θα έχουν τη δυνατότητα να υιοθετούν περισσότερο εξατομικευμένα και ειδικά μέτρα για τις μικρές και μεσαίες επιχειρήσεις τους.
<P>
Εξάλλου, όσον αφορά τη βασική έρευνα, είναι απαραίτητο να υπάρξει, στο έβδομο πρόγραμμα πλαίσιο, μια σαφέστερη πρόταση σχετικά με αυτήν τη βασική έρευνα, η οποία να λαμβάνει, επίσης, υπόψη όλη τη συζήτηση που βρίσκεται σε εξέλιξη στους κόλπους της επιστημονικής κοινότητας σχετικά με το Ευρωπαϊκό Συμβούλιο Έρευνας. Μιλήσατε γι’ αυτό το Ευρωπαϊκό Συμβούλιο Έρευνας, το οποίο στοχεύει να ενισχύσει τον συναγωνισμό, σε ευρωπαϊκή κλίμακα, μεταξύ των καλύτερων επιστημονικών ομάδων σε θέματα βασικής έρευνας, και, συνεπώς, να προσφέρει στήριξη σε αυτούς τους τομείς οι οποίοι, όπως έχει ήδη λεχθεί, είναι συγκρίσιμοι με αυτό που γίνεται στο Εθνικό Ίδρυμα Ερευνών (National Science Fundation), στο πλαίσιο του οποίου οι καλύτερες ομάδες αναπτύσσουν προγράμματα σε επίπεδο ΗΠΑ. Τέτοιου είδους προγράμματα θα έπρεπε να έχουμε σε ευρωπαϊκή κλίμακα.
<P>
Υπάρχει, βεβαίως, και το θέμα το οποίο η κ. Plooij-van Gorsel έχει εξάλλου ορθότατα υπογραμμίσει, ήτοι το θέμα των χρηματοδοτήσεων. Αυτή προφανώς περιλαμβάνει τη δημόσια χρηματοδότηση, την ιδιωτική χρηματοδότηση, η οποία πρέπει να αυξηθεί, ενώ υπάρχει βεβαίως η προσφυγή στην Ευρωπαϊκή Τράπεζα Επενδύσεων, η οποία μπορεί να προσανατολιστεί πολύ περισσότερο προς την έρευνα και την καινοτομία, κάτι που συμβαίνει όντως όλο και περισσότερο. Στην πρωτοβουλία για την ανάπτυξη, όπως αυτή υιοθετήθηκε στις 11 Νοεμβρίου 2003, βρίσκουμε την έννοια των “quick stars”, δηλαδή τα προγράμματα τα οποία μπορούν να εφαρμοστούν πολύ γρήγορα. Επιπλέον, για πρώτη φορά, δεσμεύονται 14 δισεκατομμύρια ευρώ για έργα ευρωπαϊκών δομών και για βασικές ευρωπαϊκές υποδομές
<P>
Σκεφτόμαστε βεβαίως όλα τα γενικά προβλήματα δικτύων, όλα τα προβλήματα διαστημικής πολιτικής που αφορούν κυρίως τη GMES (Παγκόσμια Παρακολούθηση του Περιβάλλοντος και της Ασφάλειας) και τους τηλεπικοινωνιακούς δορυφόρους αμφίδρομης επικοινωνίας· σκεφτόμαστε προφανώς τα λέιζερ tri-electron, απαραίτητα για τη δημιουργία μιας νέας γενιάς έρευνας στη μοριακή βιολογία, σε υλικά και στη νανοτεχνολογία, διότι η νανοτεχνολογία θα είναι ουσιώδους σημασίας, χωρίς να ξεχνούμε το πέρασμα από τη μικροηλεκτρονική στη νανοηλεκτρονική.
<P>
Εξάλλου, για να απαντήσω σε μια ερώτηση της κ. McNally, θα επιτύχουμε τον στόχο μας με προγράμματα τα οποία περιλαμβάνουν ερωτήσεις όπως: “τι σκοπεύετε να κάνετε;”. Όσον αφορά τον ρόλο των κρατών μελών, ο στόχος του 3% και η πρωτοβουλία ανάπτυξης καλούνται να δώσουν την απάντηση: “αυτά σκοπεύουμε να κάνουμε. Αυτό είναι το πρόγραμμά μας για να επιτύχουμε τον στόχο έως το 2010”. Ο ρόλος της Επιτροπής θα είναι λοιπόν να παροτρύνει –διότι δεν μπορούμε να αποφασίζουμε για τα κράτη μέλη, μπορούμε όμως να τα παροτρύνουμε– να δείξει τις καλύτερες πρακτικές και να στηρίξει τη διαδικασία για την επίτευξη αυτού του 3% το 2010. Πρόκειται για μια απαραίτητη διαδικασία, εάν η Ευρώπη θέλει να διατηρήσει τη θέση της στον κόσμο, η οποία όμως απαιτεί να δοθεί χρηματοδότηση και προτεραιότητα στην πολιτική έρευνας. Πιστεύω ότι το εκτιμάτε αυτό, και θα ήθελα να σας ευχαριστήσω για τη στήριξη που παρέχετε σε αυτήν την πολιτική.
<P>
Δεδομένου δε ότι η σημερινή ενδέχεται να είναι μια από τις τελευταίες φορές που θα μας δοθεί η ευκαιρία να συζητήσουμε αυτές τις σχέσεις, θα ήθελα να ευχαριστήσω όλα τα μέλη της Επιτροπής, καθώς και το Ευρωπαϊκό Κοινοβούλιο, για την υποστήριξη που παρείχαν στην έρευνα και την καινοτομία, και τον φίλο μου Erkki Liikanen, ο οποίος θα με διαδεχθεί. Είναι αυτονόητο ότι βρισκόμαστε στο ίδιο μήκος κύματος και τασσόμαστε υπέρ μιας φιλόδοξης ευρωπαϊκής βιομηχανικής πολιτικής έρευνας και καινοτομίας. 
<SPEAKER ID="100" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 12.00.
<SPEAKER ID="101" LANGUAGE="DE" NAME="Mann, Erika (PSE )," AFFILIATION="γραπτώς.">
<P>
   – Χαιρετίζω ολόθερμα την έκθεση πρωτοβουλίας του κ. Linkohr σχετικά με την ανακοίνωση της Επιτροπής “Επενδύοντας στην έρευνα: το πρόγραμμα δράσης για την Ευρώπη”, και θα ήθελα να εκφράσω τις προσωπικές μου ευχαριστίες στον ίδιο. Στηρίζω το αίτημά του για σημαντική αύξηση του χρηματικού ποσού που δαπανάται για την έρευνα στην Ευρώπη με σκοπό την επίτευξη των στόχων της Λισαβόνας, παρόλο που οι σφιχτοί προϋπολογισμοί πολλών κρατών μελών σήμερα θα δυσχεράνουν την άμεση μεταφορά. Προκειμένου η έρευνα στην ΕΕ να θεμελιωθεί πάνω σε μια μακροπρόθεσμη βάση, οποιαδήποτε αύξηση των δαπανών πρέπει ως εκ τούτου να συμβαδίζει με αύξηση της αποτελεσματικότητας όσον αφορά την εφαρμογή και τη διαχείριση των πόρων, καθώς και με μια περισσότερο εκπεφρασμένη προδιάθεση προς τη βασική έρευνα. Εκφράζω την ικανοποίησή μου για το γεγονός ότι η επικεφαλής επιτροπή συμφώνησε με τις τροπολογίες μου σχετικά με αυτό το θέμα. Εντούτοις, απέρριψε την πρόταση σύμφωνα με την οποία αυτά που ορίζονται ως νέα μέσα στο σημερινό έκτο πρόγραμμα πλαίσιο για την έρευνα πρέπει να σχεδιαστούν με περισσότερο ορθολογισμό. Αυτό οδήγησε την Ομάδα μου να καταθέσει εκ νέου την τροπολογία 1, με την οποία το Κοινοβούλιο “ζητεί, στο πλαίσιο του έκτου προγράμματος πλαισίου για την έρευνα, μεγαλύτερη εστίαση των προσεγγίσεων “Networks of Excellence” και “Integrated Projects” στην κεντρική ιδέα του ευρωπαϊκού χώρου έρευνας, καθώς και διορθώσεις του μεγέθους κυρίως των σχεδίων τόσο όσον αφορά τον αριθμό των συμμετεχόντων στα σχέδια όσο και τον όγκο των χρηματοδοτικών κεφαλαίων”. Προσδοκούμε ότι αυτό θα παράσχει ακόμα και τώρα στην πολιτική για την έρευνα της ΕΕ τη δυνατότητα να προσαρμοστεί στη σημερινή πραγματικότητα. Για τον λόγο αυτόν, σας ζητώ να εγκρίνετε αυτήν την τροπολογία. 
<SPEAKER ID="102" LANGUAGE="" NAME="Πρόεδρος." AFFILIATION="">
<P>
– A5-0374/2003 της κ. Read, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου για τροποποίηση του κανονισμού (ΕΚ) αριθ. 2236/95/ΕΚ του Συμβουλίου περί καθορισμού των γενικών κανόνων για τη χορήγηση κοινοτικής ενίσχυσης στον τομέα των διευρωπαϊκών δικτύων (COM(2003) 220 – C5-0199/2003 – 2003/0086(COD))
<P>
– A5-0375/2003 της κ. Read, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου περί της διαλειτουργικής παροχής πανευρωπαϊκών υπηρεσιών ηλεκτρονικής διακυβέρνησης στις δημόσιες διοικήσεις, τις επιχειρήσεις και τους πολίτες (IDABC) (COM(2003) 406 – C5-0310/2003 – 2003/0147(COD))
<P>
– A5-0376/2003 του κ. Clegg, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την Όγδοη Έκθεση της Επιτροπής όσον αφορά την υλοποίηση της δέσμης κανονιστικών ρυθμίσεων για τις τηλεπικοινωνίες (COM(2002) 695 – 2003/2090(INI)) 
<SPEAKER ID="103" LANGUAGE="EN" NAME="Liikanen," AFFILIATION="Επιτροπή">
<P>
     Κύριε Πρόεδρε, θα ήθελα να ευχαριστήσω την κ. Read για τις εκθέσεις της για το eTEN και το IDABC (Διαλειτουργική Παροχή Πανευρωπαϊκών Υπηρεσιών Ηλεκτρονικής Διακυβέρνησης στις Δημόσιες Διοικήσεις, τις Επιχειρήσεις και τους Πολίτες), οι οποίες υποστηρίζουν θερμά αυτά τα προγράμματα. Η κ. Read έχει αφοσιωθεί επί χρόνια στο πρόγραμμα IDA. Η Επιτροπή υποστηρίζει θερμά την υπερψήφιση αυτών των εκθέσεων.
<P>
Επιτρέψτε μου να ξεκινήσω με το πρόγραμμα eTEN, το οποίο ήταν προηγουμένως γνωστό ως ΔΔ τηλεπικοινωνιών. Ο ρόλος του προγράμματος αυτού στην επίτευξη των στόχων του Σχεδίου Δράσης eEurope 2005 είναι βασικός.
<P>
Το πρόγραμμα επαναπροσανατολίστηκε προς τους στόχους της eEurope 2005. Δίνεται έμφαση στις υπηρεσίες στους τομείς της ηλεκτρονικής διακυβέρνησης, της υγείας (eHealth) και της μάθησης (eLearning).
<P>
Το πρόγραμμα έχει δείξει, μέσα από έναν αριθμό σχεδίων επικύρωσης, ότι υπάρχει υψηλό δυναμικό για την ανάπτυξη τέτοιων υπηρεσιών. Ωστόσο, το υφιστάμενο όριο του 10% κοινοτικής χρηματοδότησης αποδείχθηκε ανεπαρκές για να ξεπεραστούν τα εμπόδια στην εισαγωγή σε διευρωπαϊκό επίπεδο.
<P>
Η Επιτροπή πρότεινε την αύξηση του ανώτατου επιπέδου στο 30%, αφού τόσο η έρευνα όσο και η εμπειρία σε άλλα προγράμματα δείχνουν ότι αυτό είναι το απαιτούμενο επίπεδο προκειμένου να ενθαρρυνθεί η επιτυχής ανάπτυξη.
<P>
Το νέο Πρόγραμμα IDABC θα είναι ευρύτερο από ό,τι τα υφιστάμενα προγράμματα. Το IDABC παρέχει συνολικότερη κάλυψη των υπηρεσιών διευρωπαϊκής ηλεκτρονικής διακυβέρνησης. Τα οφέλη από τη συνεργασία μεταξύ των δημόσιων διοικήσεων σε όλη την Ευρώπη επεκτείνονται και στους πολίτες και τις επιχειρήσεις.
<P>
Το IDABC υποστηρίζει, θέτει σε εφαρμογή και διαχειρίζεται την προσφορά υπηρεσιών διευρωπαϊκής ηλεκτρονικής διακυβέρνησης με σκοπό να παρέχει στις επιχειρήσεις και τους πολίτες εύκολη πρόσβαση στη διασυνοριακή πληροφόρηση και τις συναλλαγές.
<P>
Η Επιτροπή υποστηρίζει πλήρως την έκθεση της Επιτροπής Βιομηχανίας, Εξωτερικού Εμπορίου, Έρευνας και Ενέργειας όπως υποβλήθηκε σήμερα στην συνεδρίασης της ολομέλειας. Η Επιτροπή μπορεί να κάνει δεκτές τις τροπολογίες 1 έως 5.
<P>
Θεωρώντας ότι το Συμβούλιο αναμένεται να καταλήξει σε πολιτική συμφωνία για το Πρόγραμμα IDABC την Πέμπτη, η Επιτροπή ελπίζει ότι η πολύ καλή συνεργασία με την κ. Read και το Ευρωπαϊκό Κοινοβούλιο θα επιτρέψει μια δεύτερη ανάγνωση και οριστική έγκριση πριν από τις βουλευτικές εκλογές.
<P>
Θα ήθελα να ευχαριστήσω τον εισηγητή, τον κ. Clegg, για την επισταμένη εργασία του, και το Κοινοβούλιο για το ενδιαφέρον του για την Όγδοη Έκθεση. Χαιρετίζω ιδιαίτερα την εμπλοκή σας στα τρέχοντα θέματα της μεταφοράς και υλοποίησης του νέου κανονιστικού πλαισίου στα κράτη μέλη.
<P>
Επιπλέον, σε μερικές ημέρες η Επιτροπή θα εγκρίνει την Ένατη Έκθεση Υλοποίησης, η οποία απευθύνεται στο Κοινοβούλιο και το Συμβούλιο και η οποία περιγράφει λεπτομερέστερα ποια είναι η κατάσταση της μεταφοράς την 1η Νοεμβρίου.
<P>
Ο αριθμός των συνδρομητών κινητής τηλεφωνίας αναμένεται να αυξηθεί με ταχύτερο ρυθμό από ό,τι το 2002, παρά τα μεγάλα ποσοστά διείσδυσης που έχουν ήδη επιτευχθεί.
<P>
Παρόλο που ο ανταγωνισμός στην αγορά υπηρεσιών ευρείας ζώνης είναι ακόμα περιορισμένος, ο αριθμός των σταθερών γραμμών ευρείας ζώνης αυξήθηκε κατά περίπου 80% ετησίως το δωδεκάμηνο που έληξε τον Οκτώβριο του 2003. Ιδίως η αποδεσμοποίηση έχει αναπτυχθεί σημαντικά, με περισσότερες από ένα εκατομμύριο νέες αποδεσμοποιημένες γραμμές μεταξύ του Οκτωβρίου του 2002 και του Οκτωβρίου του 2003.
<P>
Οι υπό ένταξη χώρες πρέπει έως τον Μάιο του 2004 να προσαρμόσουν τους νόμους τους ώστε να συνάδουν με το νέο πλαίσιο. Το Κοινοβούλιο ενημερώνεται πλήρως μέσω των πρόσφατων εκθέσεων συνολικής παρακολούθησης, οι οποίες περιελάμβαναν ένα κεφάλαιο για τον κλάδο των τηλεπικοινωνιών.
<P>
Θα συνεχίσουμε να παρακολουθούμε στενά την κατάσταση και να βοηθάμε τις αρχές στις υπό ένταξη χώρες. Η εκεί κατάσταση σχετικά με τη μεταφορά και την υλοποίηση θα καλυφθεί πλήρως στην έκθεση του 2004.
<SPEAKER ID="104" LANGUAGE="EN" NAME="Read (PSE )," AFFILIATION="εισηγήτρια">
<P>
    Κύριε Πρόεδρε, με χαρά σας παρουσιάζω αυτές τις δύο εκθέσεις. Θα αναφερθώ πρώτα στην ευκολότερη, το πρόγραμμα eTEN, το οποίο περιέγραψε με αξιοθαύμαστη σαφήνεια ο Επίτροπος. Θέλω να συστήσω στο Κοινοβούλιο να αποδεχτεί την πρόταση της Επιτροπής. Με ενδιαφέρον είδα ότι ο προϋπολογισμός ακόμα τρέχει στις φλέβες του Επιτρόπου. Σωστά επεσήμανε ότι η πρόταση αυτή αποτελεί επαναδιάθεση υπάρχοντος προϋπολογισμού και δεν αφορά αύξηση του συνολικού προϋπολογισμού. Ωστόσο, εάν το ανώτατο όριο του 10% αυξηθεί στο 30%, αυτό θα σημαίνει την ανάπτυξη λιγότερων, αλλά καλύτερα εστιασμένων, σχεδίων στο μέλλον. Και πάλι, ο Επίτροπος έχει δίκιο λέγοντας ότι όταν αναγνωρίζεται το δυναμικό για την ενθάρρυνση ενός προϊόντος, τα κύρια εμπόδια που αντιμετωπίζει είναι οικονομικά. Υπάρχουν δυσκολίες στην εξεύρεση ιδιωτικού κεφαλαίου για την αρχική επένδυση στον τομέα αυτό, τις οποίες γνωρίζουμε καλά. Η αύξηση των ανωτάτων ορίων κατ’ αυτόν τον τρόπο αποτελεί σωστή χρήση κονδυλίων στο πρόγραμμα προϋπολογισμού eTEN. Ελπίζω να γίνει αποδεκτή η πρόταση της Επιτροπής και δεν υπέβαλα τροπολογίες, όπως δεν υπέβαλαν και άλλοι συνάδελφοι: αυτό είναι το καλύτερο που μπορούμε να κάνουμε.
<P>
Το πρόγραμμα IDA είναι πιο περίπλοκο. Ήλπιζα ότι θα καταλήγαμε σε συμφωνία κατά την πρώτη ανάγνωση, αλλά αυτό αποδείχθηκε αδύνατον. Από ορισμένες πλευρές, για πολύ καλούς λόγους, το Συμβούλιο επέδειξε μεγάλο βαθμό επιμέλειας στη μελέτη αυτής της πρότασης. Αυτό που εξετάζουμε εδώ είναι η επέκταση των επιτυχιών του IDA στη διασυνοριακή συνεργασία και την επικοινωνία μεταξύ των δημόσιων διοικήσεων. Θα προστεθεί σε αυτό και θα επεκτείνει τη συνεργασία αυτή στους πολίτες και τις επιχειρήσεις. Υπάρχουν, ωστόσο, σημαντικές αλλαγές που αφορούν τη διαδικασία, η οποία βελτιστοποιήθηκε και απλουστεύθηκε. Είναι καλό ότι υπήρξαν διδάγματα από το προηγούμενο έργο του IDA. Ο Επίτροπος γνωρίζει ότι ήμουν εισηγήτρια σε δύο ή τρεις διαφορετικές προτάσεις του IDA και με κάποια πικρία επισημαίνω ότι αυτό έγινε πολύ προτού χρησιμοποιηθεί ευρέως ή ακόμα και ανακαλυφθεί η φράση “ηλεκτρονική διακυβέρνηση”.
<P>
Η πρόταση, ωστόσο, μπορεί και θα έχει πραγματικά οφέλη. Η Επιτροπή εκτιμά ότι για κάθε δύο ευρώ που δαπανώνται σε υποδομές τεχνολογιών της πληροφορίας, ο δημόσιος τομέας μπορεί να κερδίσει έως και 1,8 ευρώ. Το ετήσιο κόστος του προγράμματος TESTA, του τμήματος του IDA που ασχολείται με τις υποδομές, είναι 4,6 εκατ. ευρώ. Τα οφέλη εκτιμώνται σε 8,6 εκατ. ευρώ για όλο τον δημόσιο τομέα: ένα πραγματικά πολλαπλασιαστικό αποτέλεσμα.
<P>
Το νέο πρόγραμμα θα ονομάζεται IDABC. Θα σας διαβάσω τι σημαίνει, διότι μερικές φορές εύκολα ξεχνά κανείς: Διαλειτουργική Παροχή Πανευρωπαϊκών Υπηρεσιών Ηλεκτρονικής Διακυβέρνησης στις Δημόσιες Διοικήσεις, τις Επιχειρήσεις και τους Πολίτες. Αν και είναι πραγματικός γλωσσοδέτης, μπορούμε να δούμε ότι οι επιτυχίες του IDA προσφέρουν πραγματικά οφέλη στους πολίτες της Ευρωπαϊκής Ένωσης με τρόπους που πραγματικά άπτονται της ζωής τους.
<P>
Το IDA, επί του παρόντος, εφαρμόζεται στους ακόλουθους τομείς: τη γεωργία, την ανθρωπιστική βοήθεια, την εσωτερική αγορά, τη στατιστική, το περιβάλλον, το εμπόριο, την απασχόληση και την εκπαίδευση. Αναφέρω εδώ, και στην αιτιολογική μου έκθεση, πέντε ή έξι ειδικά σχέδια: το δίκτυο Solvit, το οποίο προσφέρει στα άτομα που αντιμετωπίζουν εμπόδια στην εσωτερική αγορά έναν μηχανισμό για να μπορούν να θέσουν το ζήτημα στο ανάλογο κράτος μέλος· το πρόγραμμα Euphin, το οποίο παρέχει τη δυνατότητα στις αρχές να ανταλλάσσουν δεδομένα για ζητήματα δημόσιας υγείας, συμπεριλαμβανομένων των μεταδοτικών ασθενειών, με ταχύ και ασφαλή τρόπο. το Ploteus, μια δικτυακή πύλη η οποία παρέχει πληροφορίες σχετικά με τις ευκαιρίες μάθησης στην Ευρώπη· το TourNet, ένα σύστημα σύνδεσης τουριστικών αρχών ώστε να ανταλλάσσουν πληροφορίες για τις συγκεκριμένες περιοχές τους· και τέλος, το Transcards, ένα πιο τοπικό και στοχευμένο πρόγραμμα, το οποίο επιτρέπει στους πολίτες που ζουν στα γαλλο-βελγικά σύνορα να χρησιμοποιούν τις υπηρεσίες υγείας και των δύο κρατών μελών, ανεξαρτήτως της χώρας στην οποία ζουν. Όλα αυτά είναι καλά παραδείγματα που αποδεικνύουν τα απτά οφέλη του τρόπου IDA.
<P>
Αυτή η νέα πρόταση δεν θα προσφέρει μόνον απτά οφέλη στον τρόπο IDA, θα προσφέρει οφέλη και στους πολίτες και τις επιχειρήσεις της Ευρώπης. Θα διευκολύνει την ελεύθερη κυκλοφορία προσώπων, αγαθών και υπηρεσιών καθιστώντας τις αιτήσεις ηλεκτρονικής διακυβέρνησης ευχερέστερα προσπελάσιμες πέρα από τα εθνικά σύνορα. Ελπίζω ειλικρινά να υποστηρίξει το Κοινοβούλιο την πρόταση της Επιτροπής έτσι όπως την έχω τροποποιήσει και σας συνιστώ να την ψηφίσετε.
<P>
Τέλος, θα ήθελα να κάνω ένα πολύ σύντομο σχόλιο για την έκθεση του συναδέλφου μου, του κ. Clegg. Δεν θα μπω σε λεπτομέρειες. Έκανε εξαιρετική δουλειά εδώ και πολύ σωστά χρησιμοποιεί πολύ συγκεκριμένες εκφράσεις για ορισμένες παραλείψεις κρατών μελών. Ο Επίτροπος έκανε γνωστή τη σημασία που αποδίδει στην αντιμετώπιση των κρατών μελών που δεν τήρησαν τις ορισθείσες προθεσμίες: η Επιτροπή Βιομηχανίας, Εξωτερικού Εμπορίου, Έρευνας και Ενέργειας κατέστησε σαφές ότι θα τον υποστηρίξει εάν θελήσει να προβεί στις ενέργειες που περιέγραψε. Είμαι σίγουρη ότι και το Κοινοβούλιο θα τον υποστηρίξει σε αυτό. Ήδη, έχουμε κάποιες ενδείξεις ότι οι υπό ένταξη χώρες λένε ότι δεν διαθέτουν αρκετό χρόνο και ότι χρειάζονται μεγαλύτερο περιθώριο ελιγμών. Είναι δύσκολο να αντικρούσει κανείς αυτά τα επιχειρήματα, όταν τα κράτη μέλη, τα οποία θα πρέπει να μπορούν σαφώς να μεταφέρουν και να υλοποιήσουν, δεν το έχουν κάνει.
<P>
Συνιστώ στο Σώμα να ψηφίσει τις δύο εκθέσεις μου και την έκθεση του κ. Clegg.
<SPEAKER ID="105" LANGUAGE="EN" NAME="Clegg (ELDR )," AFFILIATION="εισηγητής">
<P>
Θα ήθελα να απομονώσω τέσσερα σημεία, τα οποία είναι ιδιαίτερης σημασίας. Πρώτον, προτρέποντας την Επιτροπή να αναλάβει δράση εναντίον των κρατών μελών που δεν έχουν ακόμα υλοποιήσει εγκαίρως τη νομοθεσία για τις τηλεπικοινωνίες και επικροτώντας κάθε ενέργεια που έχει ήδη αναληφθεί, είναι σημαντικό να θυμόμαστε ότι στην παράγραφο 3 της έκθεσης τονίζουμε ότι πιστεύουμε, επίσης, πως η Επιτροπή θα πρέπει να εξετάζει συνεχώς καινοτόμους τρόπους, όχι μόνο για την επιβολή της υλοποίησης στα διστακτικά κράτη μέλη αλλά και για την ενθάρρυνση της υλοποίησης μέσω συγκριτικών αναλύσεων. Η Επιτροπή μπορεί να τις εκπονήσει προκειμένου να προτρέψει τους αργοκίνητους να ακολουθήσουν το καλό παράδειγμα των κρατών μελών που έχουν ίσως προχωρήσει περισσότερο.
<P>
Δεύτερον, είναι σημαντικά τα σχόλια της έκθεσης σχετικά με τη ρυθμιστική διάρθρωση και την Ομάδα Ευρωπαϊκών Ρυθμιστικών Αρχών. Στην παράγραφο 22, καταγράφεται η αίσθηση που έχουμε ότι η ύπαρξη της Ομάδας Ευρωπαϊκών Ρυθμιστικών Αρχών –της ERG– και της Ομάδας Ανεξάρτητων Ρυθμιστικών Αρχών –της IRG– είναι όλο και πιο παράλογη διότι αλληλεπικαλύπτονται σε μεγάλο βαθμό. Παρόλο που πολλοί από εμάς εδώ αντιλαμβανόμαστε ότι η Επιτροπή δεν μπορεί να λάβει επίσημα θέση για το πρόβλημα, οφείλουμε να τονίσουμε απόψε πως αισθανόμαστε ότι δεν υπάρχει κανένας απολύτως λογικός λόγος συνύπαρξης αυτών των δύο φορέων, όπως συμβαίνει τώρα. Η συγχώνευση της ERG και της IRG είναι ευκταία.
<P>
Τέλος, θα ήθελα να επιστήσω την προσοχή στη σημασία της παραγράφου 9 της έκθεσής μας, η οποία τονίζει για άλλη μια φορά ότι, παρόλη την έμφαση που δόθηκε τα τελευταία χρόνια σε όλη τη ρυθμιστική δραστηριότητα για την αύξηση του βασιζόμενου στην πρόσβαση ανταγωνισμού, μακροπρόθεσμος στόχος μας πρέπει να παραμείνει ο βασιζόμενος στις διευκολύνσεις ανταγωνισμός. Αυτό μερικές φορές σκιάζεται από τις διαμάχες που έχουμε για την αποδεσμοποίηση του τοπικού βρόχου, την πρόσβαση σε δυφιορρεύμα και ούτω καθεξής. Τελικά, αυτό που θέλουμε προς όφελος των ευρωπαίων καταναλωτών, πόσο μάλλον των ευρωπαϊκών φορέων εκμετάλλευσης τηλεπικοινωνιών, είναι βιώσιμος, εύρωστος, βασιζόμενος στις διευκολύνσεις ανταγωνισμός. Ελπίζω ότι αυτή η έκθεση υλοποίησης συνέβαλε κάπως σε αυτόν τον σκοπό. 
<SPEAKER ID="106" LANGUAGE="EN" NAME="Harbour (PPE-DE )," AFFILIATION="συντάκτης γνωμοδότησης της Επιτροπής Νομικών Θεμάτων και Εσωτερικής Αγοράς">
<P>
    Κύριε Πρόεδρε, εξ ονόματος των συναδέλφων μου στην Επιτροπή Νομικών Θεμάτων και Εσωτερικής Αγοράς, θα ήθελα να ευχαριστήσω τον κ. Clegg για το έργο του και τη συνεργασία του μας βοήθησε να συνεισφέρουμε τις απόψεις μας στην έκθεση, αλλά και να πιεστεί η Επιτροπή Βιομηχανίας, Εξωτερικού Εμπορίου, Έρευνας και Ενέργειας να αναλάβει πρωτοβουλία.
<SPEAKER ID="107" LANGUAGE="DE" NAME="Langen (PPE-DE )." AFFILIATION="">
<P>
   – Κύριε Πρόεδρε, η αποστολή μου είναι σχετικά απλή. Η επιτροπή ενέκρινε με μεγάλη πλειοψηφία και τις δύο εκθέσεις της κ. Read, χωρίς να χρειαστεί να προβούμε σε σημαντικές αλλαγές. Τούτο σημαίνει, κυρία Read, ότι τα σχόλιά μου μπορούν να είναι σύντομα. Η Ομάδα μας στηρίζει ανεπιφύλακτα τον σκοπό της Επιτροπής, τον οποίο ενέκρινε και η επιτροπή, ήτοι την αύξηση του ανώτατου ορίου χορήγησης ενίσχυσης στα διευρωπαϊκά ηλεκτρονικά δίκτυα από το 10% στο 30%. Μολονότι το συνολικό πλαίσιο δεν είναι μεγαλύτερο –πράγμα που σημαίνει ότι λιγότερα σχέδια μπορούν να υποστηριχθούν– είμαστε πεπεισμένοι ότι το όριο του 10% ήταν εξαιρετικά χαμηλό, γι’ αυτό στηρίζουμε αυτήν την πρόταση, και μπορείτε να είστε βέβαιοι ότι θα στηρίξουμε άνευ όρων την πρώτη έκθεση.
<P>
Στη δεύτερη έκθεση, εκείνο που σας απασχολεί είναι να προσδώσετε μεγαλύτερη ευελιξία στις πανευρωπαϊκές υπηρεσίες ηλεκτρονικής διακυβέρνησης, οι οποίες δύνανται να χρησιμοποιηθούν με κάθε κατανοητό τρόπο. Στην εν λόγω έκθεση, εκφράζετε την επιθυμία σας να καταργηθεί η διάκριση που κάνει η Επιτροπή μεταξύ “σχεδίων κοινού ενδιαφέροντος”και “οριζόντιων μέτρων”, χορηγώντας έτσι πόρους συνολικού ύψους 59,1 εκατ. ευρώ για την περίοδο 2005-2006 και 89,6 εκατ. ευρώ για την περίοδο 2007-2009 με πιο ευέλικτο τρόπο. Στηρίζουμε και εμείς τον προβληματισμό σας, και πιστεύω ότι και οι δύο εκθέσεις σας, στις οποίες δίνετε λεπτομερή περιγραφή των προβλημάτων, θα λάβουν τη στήριξη της ευρείας πλειοψηφίας αυτού του Κοινοβουλίου.
<P>
Ολοκληρώνοντας, θα ήθελα να κάνω άλλη μια παρατήρηση σχετικά με τα διευρωπαϊκά δίκτυα εν τω συνόλω, ένα θέμα το οποίο περιλαμβάνεται στην ημερήσια διάταξη εδώ και πολλούς μήνες, για να μη πω χρόνια. Έως τώρα, το πρόβλημα ήταν ότι αυτά τα μεγάλα σχέδια –στους τομείς είτε των μεταφορών είτε των τηλεπικοινωνιών είτε της ενεργειακής υποδομής είτε της έρευνας και τεχνολογίας– πάσχουν από ανεπάρκεια χρηματοδοτικών πόρων. Κατά συνέπεια, η υλοποίηση των ψηφισμάτων του Έσσεν, με τα οποία επιδιώχθηκε για πρώτη φορά η προώθηση των διευρωπαϊκών δικτύων, ήταν ιδιαίτερα αργή, λιτή και ατελής. Μια ομάδα εμπειρογνωμόνων με επικεφαλής τον κ. Karel van Miert πραγματοποίησε στα μέσα του έτους μελέτη σχετικά με την υποδομή των μεταφορών. Η νέα πρωτοβουλία της Επιτροπής για ανάπτυξη, ήτοι τα 62 σχέδια τα οποία όλοι περιμένουν να υπογραφούν στη Διάσκεψη Κορυφής, αφορά ακριβώς αυτόν τον τομέα. Μολονότι σήμερα συζητούμε μόνο περί χρηματοδότησης και συνολικού προϋπολογισμού, μπορώ να πω στον Επίτροπο ότι η προσέγγιση της προώθησης και επέκτασης των διευρωπαϊκών δικτύων είναι ορθή, εάν θέλουμε όχι μόνο να ελευθερώσουμε τις αγορές αλλά και να προσαρμόσουμε την Ευρώπη στο μέλλον και, συνεπώς, να πλησιάσουμε ακόμα περισσότερο την επίτευξη του στόχου που μόνοι μας θέσαμε στη Λισαβόνα.
<SPEAKER ID="108" LANGUAGE="EN" NAME="McNally (PSE )." AFFILIATION="">
<P>
    Συγχαρητήρια στους δύο εισηγητές μας, κατά πρώτον στην κ. Read, η οποία είναι πάντα ένθερμη υποστηρίκτρια των τηλεπικοινωνιών. Χαίρομαι πολύ που συνειδητοποιεί, όπως όλοι μας, την προστιθέμενη ευρωπαϊκή αξία των τηλεπικοινωνιών για το σύνολο της ατζέντας της Λισαβόνας.
<P>
Κατά πρώτον, σχετικά με τα διευρωπαϊκά δίκτυα, όταν έφτασα στο Κοινοβούλιο, όλοι μιλούσαν για το Λευκό Βιβλίο Delors, βασική εξαγγελία του οποίου ήταν τα ευρωπαϊκά δίκτυα. Χαίρομαι που ο Επίτροπος και οι υπηρεσίες του μπόρεσαν να προσαρμοστούν αρκετά ώστε να αναγνωρίσουν ότι, εάν οι προτάσεις που προωθούνται δεν λειτουργούν όπως πρέπει σύμφωνα με τον αρχικό σχεδιασμό τους, το καλύτερο είναι, για παράδειγμα, να επικεντρωθούμε σε λιγότερα σχέδια με καλύτερη εστίαση και να αυξηθεί η συμβολή της Επιτροπής, αφού το 10% προφανώς δεν προκάλεσε το είδος των πρωτοβουλιών που θέλαμε. Υποστηρίζω θερμά την ευελιξία τους.
<P>
Υποστηρίζω επίσης, φυσικά, το Πρόγραμμα IDABC, όπως το περιέγραψε η κ. Read. Πιστεύω ότι ένα από τα τμήματα της ατζέντας της Λισαβόνας το οποίο έχει παραμεληθεί είναι η μεγαλύτερη κοινωνική συνοχή, στην οποία θα συμβάλει κατά πολύ το Πρόγραμμα IDA, όπως βέβαια και η οικονομία που βασίζεται στη γνώση.
<P>
Η λέξη “διαλειτουργικότητα” εμφανίζεται με αυξανόμενη συχνότητα. Βρισκόμαστε σε μια ήπειρο η οποία αποτελείται από πολλές μικρές χώρες με διαφορετικές παραδόσεις. Εάν δεν διασφαλίσουμε ότι τα συστήματά μας μπορούν να συγκλίνουν και να λειτουργήσουν κατά τρόπο διαλειτουργικό, είμαστε καταδικασμένοι να είμαστε λιγότερο επιτυχείς από ό,τι ολόκληρες ήπειροι όπως οι Ηνωμένες Πολιτείες. Υποστηρίζω, συνεπώς, θερμά τον στόχο διαλειτουργικότητας του IDA και τη στήριξη που παρέχει σε κοινοτικές πολιτικές, όπως περιέγραψε η κ. Read, τόσο στις παραδοσιακές –τη γεωργία, την απασχόληση, τη στατιστική– όσο και στις νεότερες – την πολιτική προστασία, την ανθρωπιστική βοήθεια και τη δικαιοσύνη και τις εσωτερικές υποθέσεις. Με ενδιαφέρει, επίσης, να κάνω τους πολίτες μας να αισθάνονται πιο ασφαλείς και, φυσικά, με ενδιαφέρει η εσωτερική αγορά.
<P>
Όσον αφορά την έκθεση του κ. Clegg, θα ήθελα και πάλι να τον συγχαρώ. Τόσο ο ίδιος όσο και άλλοι στην Επιτροπή Βιομηχανίας, Εξωτερικού Εμπορίου, Έρευνας και Ενέργειας, έλεγαν πολύ έντονα ότι δεν αρκεί να εγκρίνονται οδηγίες και να θεσπίζεται νομοθεσία, εάν τα κράτη μέλη θεωρούν στη συνέχεια ότι είναι ελεύθερα να μεταφέρουν αυτήν τη νομοθεσία σύμφωνα με το δικό τους χρονοδιάγραμμα, κάτι το οποίο δεν καθιστά την Ευρώπη πιο ανταγωνιστική ούτε προάγει την κοινωνική συνοχή.
<P>
Συμφωνώ και με τον κ. Clegg ότι θα πρέπει να δούμε τι γίνεται στις υπό ένταξη χώρες.
<SPEAKER ID="109" LANGUAGE="" NAME="" AFFILIATION="Αντιπροέδρου">
<SPEAKER ID="110" LANGUAGE="ES" NAME="Gasòliba i Böhm (ELDR )." AFFILIATION="">
<P>
Όμως, δυστυχώς –και το βλέπουμε αυτό στην πράξη– υπάρχουν εμπόδια για την επαρκή υλοποίηση αυτών των στόχων, μερικά από τα οποία –όπως αναφέρθηκε– επισημαίνονται ήδη στη Λευκή Βίβλο του πρώην Προέδρου της Επιτροπής, του κ. Delors.
<P>
Τα εμπόδια αυτά είναι βασικά δύο: η έλλειψη πειθαρχίας και συμμόρφωσης από πλευράς των κρατών μελών, σημαντικό εμπόδιο που στρεβλώνει την αγορά στους τομείς αυτούς και ιδιαίτερα στις τηλεπικοινωνίες, που είναι το θέμα με το οποίο ασχολείται η έκθεση του κ. Clegg· και, δεύτερον, οι χρηματοδοτικές δυσκολίες για τη στήριξη και την ανάπτυξη αυτών των μεγάλων δικτύων επικοινωνιών, τηλεπικοινωνιών και ηλεκτρονικών υπηρεσιών, στην περίπτωση που εξετάζουμε τώρα.
<SPEAKER ID="111" LANGUAGE="FR" NAME="Herzog (GUE/NGL )." AFFILIATION="">
<P>
O Nick Clegg απαντά ότι αυτή πρέπει να είναι προσωρινή, ενώ εγώ απαντώ ότι πρέπει να είναι μόνιμη και αυστηρότερη από την ισχύουσα. Θα ήθελα ο Nick Clegg να έδινε μεγαλύτερη προσοχή στις αναλύσεις διακεκριμένων οικονομολόγων της Οξφόρδης και του Κέιμπριτζ, οι οποίοι υπογραμμίζουν ότι, εάν η πολιτική του ανταγωνισμού υφίσταται εκ των υστέρων, τότε η εκ των προτέρων ρύθμιση είναι απαραίτητη για να επιτευχθούν οι οικονομικοί, κοινωνικοί και οικολογικοί στόχοι. Ο εισηγητής υπογραμμίζει ότι οι κατεστημένοι φορείς εκμετάλλευσης θα πρέπει να κάνουν χώρο για τον ανταγωνισμό και, αν και αυτό είναι αληθές, ο ανταγωνισμός αυτός δεν θα είναι αυτομάτως αποτελεσματικός, ούτε καν πραγματικός, εκεί όπου ο ανταγωνισμός είναι περιορισμένος.
<P>
Ο ευρωπαϊκός τομέας των τηλεπικοινωνιών πέρασε μια καταστροφική περίοδο από άποψη επενδύσεων και απασχόλησης και σπατάλησε τη διαφορά προόδου που είχε επιτύχει με την παροχή υπηρεσιών GSM. Μια ρύθμιση για τα UMTS θα επέτρεπε να είναι μοιρασμένη η χρήση των υποδομών, αντί οι επενδυτές να τις δημιουργούν εις διπλούν και να επιβαρύνονται με υπερβολικό χρέος. Αφετέρου, η αντίθεση μεταξύ του κριτηρίου “τιμή” και του κριτηρίου “ποιότητα” υποχρέωσε τη ρυθμιστική αρχή του Ηνωμένου Βασιλείου να επιβάλει υποχρεώσεις αυξημένης ποιότητας στην British Telecom.
<SPEAKER ID="112" LANGUAGE="FR" NAME="Auroi (Verts/ALE )." AFFILIATION="e">
<P>
   – Κυρία Πρόεδρε, Επίτροπε Busquin, κυρίες και κύριοι, φίλοι και φανατικοί θαυμαστές της επικοινωνίας, δεδομένου ότι αυτήν την ώρα, όπως ελέχθη προ ολίγου, είμαστε κατά κάποιο τρόπο μεταξύ φίλων, όντως υπάρχει μια ολόκληρη σειρά κινδύνων τους οποίους ο συνάδελφος κ. Herzog υπογράμμισε και τους οποίους δεν θα επαναλάβω. Θα προσπαθήσω λοιπόν να είμαι αισιόδοξος λέγοντας ότι, παρά ταύτα, οι τρεις εκθέσεις εντάσσονται σε μια πολιτική λογική η οποία αποσκοπεί να αποφύγει την ψηφιακή ρήξη, και, από αυτήν την άποψη, όχι μόνον ευχαριστώ τους δύο εισηγητές για το έργο τους, αλλά η Ομάδα των Πρασίνων/Ευρωπαϊκής Ελεύθερης Συμμαχίας θα στηρίξει αυτές τις τρεις εκθέσεις.
<P>
Θα επανέλθω με πιο συγκεκριμένο τρόπο στις προτάσεις της κ. Read, καθώς αυτές αφορούν πολύ τεχνικά θέματα, τα οποία, ωστόσο, έχουν οικονομικό ενδιαφέρον για τις ευρωπαϊκές εθνικές αρχές –και, επιπλέον, μιλώ με την ιδιότητα του καταγόμενου από την Ωβέρν– αυτές οι προτάσεις συμβάλλουν στη διασφάλιση ότι η κοινωνία της πληροφορίας δεν θα αφεθεί στα χέρια ενός ή δύο μονοπωλίων. Δεν υπάρχει μόνο ο Bill Gates στην εποχή της πληροφορικής, και τόσο το καλύτερο. Θα προσπαθήσω λοιπόν με πιο συγκεκριμένο τρόπο να ευχαριστήσω, επίσης, και τους μεν και τους δε, διότι μας ενημέρωσαν εκ των προτέρων για τις ενέργειές τους, έτσι ώστε να μπορούμε να παρακολουθούμε καθαρά τις τροπολογίες που ετοιμάζονταν.
<P>
Το πρόγραμμα TEN είναι ένα καθοριστικό εργαλείο εφαρμογής παράλληλα με τους γενικούς κανόνες για τη χορήγηση κοινοτικής οικονομικής ενίσχυσης στον τομέα των διευρωπαϊκών δικτύων. Αυτή θα συνεχίσει να προσφέρεται έως το 2005. Ο στόχος είναι να αυξηθεί το μέγιστο επίπεδο βοήθειας στα προγράμματα στους τομείς των τηλεπικοινωνιών από 10 σε 30%, και αυτή η πρόταση δεν είναι ασήμαντη, αφού θα επιτρέψει χωρίς αμφιβολία να ενισχυθούν οι στόχοι της Λισαβόνας και κατά συνέπεια να αναπτυχθεί η Europe στον τομέα των υπηρεσιών γενικού ενδιαφέροντος. Αυτό ακριβώς είναι που μας ενδιαφέρει, είτε το ονομάζουμε καθολικές υπηρεσίες είτε υπηρεσίες γενικού ενδιαφέροντος· σε κάθε περίπτωση, αυτή η υπηρεσία, σε τελική ανάλυση, πρέπει να απευθύνεται σε όλους τους πολίτες και να είναι ένα ενισχυμένο εργαλείο προς όφελος όλων.
<P>
Αυτή η έννοια των υπηρεσιών γενικού ενδιαφέροντος είναι εξάλλου ίσως ακόμα πιο απτή με το πρόγραμμα IDABC για την περίοδο 2005-2009. Πράγματι, εμείς, η Ομάδα των Πρασίνων/Ευρωπαϊκής Ελεύθερης Συμμαχίας, τασσόμαστε υπέρ της ελεύθερης χρήσης λογισμικού, και διαπιστώσαμε ότι υποστηρίζεται επειδή περιλαμβάνεται στην ιδέα της διαλειτουργικής παροχής των πανευρωπαϊκών υπηρεσιών ηλεκτρονικής διακυβέρνησης στις δημόσιες διοικήσεις. Θα υποστηρίξουμε κατά συνέπεια αυτά τα προγράμματα. Θα ήθελα δε να αναφέρω, εν κατακλείδι –διότι είναι ένα ενδιαφέρον νέο– ότι ο δήμος του Μονάχου, για παράδειγμα, με τον χάρτη που κατασκευάστηκε με βάση το IDA, στράφηκε στο LINUX, στο ελεύθερο λογισμικό, και ευελπιστώ ότι και πολλές άλλες τοπικές αυτοδιοικήσεις θα ανταποκριθούν στις ίδιες προκλήσεις. 
<SPEAKER ID="113" LANGUAGE="IT" NAME="Turchi (UEN )." AFFILIATION="">
<P>
    Κυρία Πρόεδρε, θέλω να ευχαριστήσω τους εισηγητές για αυτήν την έκθεση, που είναι, μεταξύ άλλων, και τεχνικά εμπεριστατωμένη. Θα παράσχουμε την πλήρη υποστήριξή μας όσον αφορά τις δαπάνες και αυτό είναι τόσο ειλικρινές ώστε, από την πλευρά μου, έστειλα μια επιστολή από κοινού υπογεγραμμένη από εμένα, ως αντιπρόεδρο της Επιτροπής Προϋπολογισμών, και από τον πρόεδρο της επιτροπής αυτής, προς υποστήριξη της πρότασης της Επιτροπής για το πρόγραμμα IDA όσον αφορά την αύξηση του ανώτατου ορίου της χρηματοδότησης. Σε ποιο κριτήριο βασιστήκαμε; Πιστεύουμε ότι το 10% είναι μόνο μια συμβολική χειρονομία, ενώ η αύξησή του σε 30% είναι μια απτή ενέργεια, που θα δείξει στον κόσμο ότι η Ευρώπη είναι κοντά στους πολίτες και όχι μακριά, ιδίως όσον αφορά τα διευρωπαϊκά δίκτυα.
<P>
Θα ήθελα, ωστόσο, να μιλήσω γενικά για τα διευρωπαϊκά δίκτυα, καθώς είμαι ο εισηγητής για αυτό το θέμα. Πιστεύω ότι η αύξηση του ανώτατου ορίου της χρηματοδότησης είναι σημαντική για τα διευρωπαϊκά δίκτυα εν γένει. Ξεκινήσαμε από το 10%· το αυξήσαμε, στην πρώτη ανάγνωση, σε 20% και τώρα μιλάμε για 30%: αυτό είναι σημαντικό. Πιστεύω όμως ότι, πέρα από αυτό, χρειάζεται να τροποποιήσουμε την έκθεση για τα ΔΔ, έτσι ώστε να προβλέπει τη δυνατότητα καθιέρωσης ενός επιδοτούμενου συστήματος για όλα τα έργα που εμπίπτουν στα ΔΔ, σε όλους τους τομείς, συμπεριλαμβανομένων των τηλεπικοινωνιών και του IDA, για να δώσουμε τη δυνατότητα στα κράτη να τα κάνουν όλα αυτά επί τόπου όπου έχουν προβλήματα με τις τοπικές αρχές. Αυτό πιστεύω πως είναι κάτι που μπορεί να εξορθολογίσει τη διαδικασία και να επιτρέψει την όλο και πιο εύκολη διοχέτευση των χρηματοδοτήσεων στην επικράτεια.
<P>
Προσθέτω το λεγόμενοe-rewarding, που εμείς ήδη το βλέπουμε ως συγκριτικό έγγραφο και που στο μέλλον θα αποκαλύπτει τα καλά και τα κακά κράτη, αλλά προπαντός θα επιτρέπει την παρέμβαση όπου είναι απαραίτητο να χρησιμοποιηθούν οι εν λόγω πόροι. Τέλος, δηλώνω ότι δεν συμφωνούμε βέβαια με τη λεγόμενηquick short list, από την άποψη ότι αντιβαίνει στις διαδικασίες των Συνθηκών. Αυτός ο τομέας δεν είναι αρμοδιότητα της Επιτροπής, αλλά, από τη μια πλευρά, του Συμβουλίου και του ECOFIN, και, από την άλλη, του Ευρωπαϊκού Κοινοβουλίου. 
<SPEAKER ID="114" LANGUAGE="DE" NAME="Rübig (PPE-DE )." AFFILIATION="(Χειροκροτήματα)">
<P>
   – Κυρία Πρόεδρε, κύριε Επίτροπε, κυρίες και κύριοι, θα ήθελα να ξεκινήσω απευθύνοντας τις θερμές μου ευχαριστίες στον εισηγητή, κ. Clegg, ο οποίος δημιούργησε το κατάλληλο κλίμα στην επιτροπή ώστε η έκθεση να εγκριθεί ομόφωνα. Αύριο, θα διαπιστώσουμε ότι η έκθεση αυτή δεν θα συναντήσει καμία αντίσταση· αντίθετα, θα εγκριθεί με μεγάλο βαθμό συναίνεσης.
<P>
Γνωρίζουμε ότι, επί του παρόντος, υπάρχουν πολλές δυσκολίες που συνδέονται με την εισαγωγή των UMTS, διότι η δημοπράτηση των συχνοτήτων προκάλεσε πληθωριστική επίπτωση. Συνεπώς, νομίζω πως είναι σημαντικό για πολλά κράτη μέλη να λάβουν αποφάσεις σχετικά με τα φορολογικά κίνητρα, προκειμένου οι νέες αυτές τεχνολογίες να ξεκινήσουν και να λειτουργήσουν το ταχύτερο δυνατό.
<SPEAKER ID="115" LANGUAGE="EN" NAME="Gill (PSE )." AFFILIATION="">
<P>
Μιλώντας κυρίως για την έκθεση του κ. Clegg, ένα από τα μεγαλύτερα εμπόδια για τις επενδύσεις και τον ανταγωνισμό στην αγορά των τηλεπικοινωνιών σε όλη την Ευρώπη είναι η έλλειψη συνέπειας και εφαρμογής της νομοθεσίας. Οι διαφορετικές προϋποθέσεις, και κατά συνέπεια το διαφορετικό κόστος, αποτρέπουν τους νέους φορείς εκμετάλλευσης να ξεκινήσουν νέες επιχειρήσεις σε συνδυασμό με τις υπάρχουσες. Ως αποτέλεσμα, η αγορά ασφυκτιά και ο ανταγωνισμός μειώθηκε. Επομένως, επικροτώ αυτήν τη νέα ρυθμιστική δέσμη καθώς προτείνει αλλαγές μέσω της δημιουργίας συνεπούς προσέγγισης με στόχο την απελευθέρωση της αγοράς τηλεπικοινωνιών. Προσφέρει μια μοναδική ευκαιρία για όλες τις κυβερνήσεις να θέσουν τους κανόνες σε μια αναπτυσσόμενη αγορά και να αρχίσουν επιτέλους να επιτυγχάνουν τους στόχους που θέσαμε στη Λισαβόνα, και οι οποίοι καθυστέρησαν πάρα πολύ να πραγματοποιηθούν.
<P>
Με έχει, επίσης, απογοητεύσει εξαιρετικά η αργή ανάπτυξη της ευρείας ζώνης. Πολλοί κάτοικοι των δυτικών Midlands επικοινώνησαν μαζί μου και μου εξέφρασαν την ανησυχία τους για αυτόν τον ρυθμό χελώνας με τον οποίο προχωρούμε και την ανάγκη αντιμετώπισής του, ειδικά σε ορισμένες αγροτικές περιοχές. 
<SPEAKER ID="116" LANGUAGE="PT" NAME="Figueiredo (GUE/NGL )." AFFILIATION="">
<P>
    Κυρία Πρόεδρε, δύο πλευρές αυτής της δέσμης απαιτούν ιδιαίτερη προσοχή: η πρώτη αφορά τα δύο μέτρα και δύο σταθμά που υιοθετεί έναντι της στρατηγικής της Λισαβόνας: έχει παραβλεφθεί παντελώς και έχει αγνοηθεί από τα κράτη μέλη η κοινωνική πλευρά, συγκεκριμένα οι στόχοι της απασχόλησης, της κοινωνικής ένταξης και των ίσων δικαιωμάτων και ευκαιριών, αλλά σε ό,τι αφορά την ελευθέρωση τομέων που ενδιαφέρουν οικονομικούς ομίλους, ζητείται από την Επιτροπή, για παράδειγμα με την έκθεση Clegg για τις τηλεπικοινωνίες, να προχωρήσει σε κίνηση διαδικασιών επί παραβάσει κατά κρατών μελών που καθυστερούν στη διαδικασία της ελευθέρωσης, χωρίς να γίνεται καμία προσπάθεια προκειμένου να διαπιστωθεί κατά πόσον οι δημόσιες υπηρεσίες είναι εγγυημένες για όλους τους πολίτες. Η θέση αυτή είναι απαράδεκτη.
<P>
Η δεύτερη πλευρά αφορά την αύξηση του επιπέδου μέγιστης χρηματοδότησης από 10% σε 30% του συνολικού κόστους επένδυσης ενός σχεδίου που βρίσκεται στο στάδιο υλοποίησης, αλλά χωρίς αύξηση του συνολικού προϋπολογισμού, δημιουργώντας έτσι πρόβλημα επειδή αυτό σημαίνει συμμετοχή στη χρηματοδότηση λιγότερων σχεδίων τη στιγμή που θα πρέπει να υπάρχει εγγύηση ισόρροπης ανάπτυξης. Με άλλα λόγια, δεν πρέπει να είναι δυσκολότερο για τις χώρες με τις μεγαλύτερες ελλείψεις να επιτυγχάνουν χρηματοδότηση σχεδίων. Επομένως, η αύξηση του επιπέδου μέγιστης χρηματοδότησης πρέπει να συνοδεύεται από αύξηση των συνολικών πιστώσεων. 
<SPEAKER ID="117" LANGUAGE="ES" NAME="Ortuondo Larrea (Verts/ALE )." AFFILIATION="">
<P>
Επ’ αυτού του θέματος, επιτρέψτε μου να φύγω από τις τηλεπικοινωνίες και να αναφερθώ στον σχεδιαζόμενο σιδηρόδρομο υψηλής ταχύτητας της Νοτιοδυτικής Ευρώπης, όπου είναι αξιοπερίεργο το γεγονός ότι η γραμμή Vitoria-Irún-Dax στον Ατλαντικό, με σύνδεση στο Μπιλμπάο, διαγράφηκε από την τελική έκθεση της Επιτροπής, κατόπιν αιτήσεως του Ευρωπαϊκού Συμβουλίου, παρόλο που η γραμμή αυτή στηρίζεται στην υπόσχεση χρηματοδότησης της κυβέρνησης της Χώρας των Βάσκων, η οποία έχει διαθέσει τα χρήματα για την κατασκευή της από τον Φεβρουάριο του 2001. Επιπλέον, αυτό το έργο μπορεί να είναι λειτουργικό από την πρώτη στιγμή για τη σύνδεση του γαλλικού και του ισπανικού κράτους μέσω του Irún, διότι υπάρχει ήδη γραμμή διεθνούς ευρωπαϊκού πλάτους σε όλο το γαλλικό δίκτυο μέχρι την εν λόγω τοποθεσία.
<P>
Για όλους αυτούς τους λόγους, η μη συμπερίληψη αυτής της γραμμής Vitoria-Dax δεν είναι κατανοητή ούτε από στρατηγική ούτε από πολιτική άποψη και ζητώ δημόσια την αποκατάστασή της, τόσο από το Συμβούλιο των Υπουργών Μεταφορών όσο και από την ισπανίδα Επίτροπο κ. Loyola de Palacio. 
<SPEAKER ID="118" LANGUAGE="FI" NAME="Matikainen-Kallström (PPE-DE )." AFFILIATION="">
<P>
    Κυρία Πρόεδρε, ευχαριστώ αμφότερους τους εισηγητές για την αξιόπιστη εργασία τους επί του θέματος. Θα ήθελα επί του παρόντος να επικεντρωθώ στην έκθεση του συναδέλφου Clegg. Το θέμα που πραγματεύεται είναι πλέον εξόχως σημαντικό, καθώς η Επιτροπή αξιώνει –μεταξύ άλλων– την ταχεία εφαρμογή ενός νέου ευρωπαϊκού ρυθμιστικού πλαισίου σε όλα τα κράτη μέλη. Ο κ. Clegg επέκρινε σωστά τα κράτη μέλη που, παρά την πίεση της Επιτροπής και του τομέα, δεν έπραξαν τα δέοντα, προκειμένου να ενσωματωθεί η νέα δέσμη νόμων στη νομοθεσία τους. Εάν η Ευρώπη επιθυμεί να δημιουργήσει μια πραγματική εσωτερική αγορά και στον τομέα των τηλεπικοινωνιών, είναι εξαιρετικά σημαντικό να μεριμνήσουμε για την εφαρμογή μιας εναρμονισμένης νομοθεσίας. Οφείλουμε να τηρήσουμε όσα έχουμε αποφασίσει.
<P>
Το σημείο 34 της έκθεσης του συναδέλφου Clegg δεν παρουσιάζει τον ενδεδειγμένο τρόπο για να αντιμετωπίσουμε την υπάρχουσα κατάσταση, καθώς το σημείο αυτό αντίκειται –κατά τη γνώμη μου– στην οδηγία καθολικής υπηρεσίας. Μπορούμε να υποχρεώσουμε τους φορείς να πληρώσουν για τέτοιου είδους μεταρρυθμίσεις στις υποδομές; Από τη στιγμή που οι αγορές απέκτησαν κατάλογο με τις υποχρεώσεις και τα μέσα διόρθωσης, θα ήταν εντελώς παράλογο να προκαλέσουμε σύγχυση προσθέτοντας νέες υποχρεώσεις των δημοσίων υπηρεσιών ή ασαφείς έννοιες περί μονοπωλίου, οι οποίες συνδυάζονται κάπως περίεργα με κάποια αρκετά ενδιαφέρουσα, ενδεχομένως, επιχειρηματική άποψη, δηλαδή την ιδέα περί ευρωπαϊκού κωδικού υπηρεσιών.
<SPEAKER ID="119" LANGUAGE="EN" NAME="Liikanen," AFFILIATION="Επιτροπή">
<P>
Θα ήθελα να κάνω ορισμένα σχόλια. Έχει ενδιαφέρον το γεγονός ότι πρόσφατα εκπονήθηκαν δύο μελέτες οι οποίες συνέκριναν τα επίπεδα αύξησης της παραγωγικότητας και της ανάπτυξης στην ΕΕ και τις Ηνωμένες Πολιτείες. Η μια εκπονήθηκε υπό τον καθηγητή van Ark του Πανεπιστημίου Groningen. Σε αυτήν, μελετήθηκαν οι τομείς της βιομηχανίας και των υπηρεσιών, σε μια προσπάθεια να εντοπιστούν οι περιοχές στις οποίες το χάσμα μεταξύ της ΕΕ και των ΗΠΑ έχει μικρύνει ή έχει διευρυνθεί. Ο κλάδος των τηλεπικοινωνιών είναι ένας τομέας στον οποίο η Ευρώπη έχει καλύτερες επιδόσεις από τις Ηνωμένες Πολιτείες.
<P>
Το τελευταίο τεύχος του κατέληξε στο ίδιο συμπέρασμα. Παρόλο που χρησιμοποιήθηκαν μόνο δύο χώρες αναφοράς –η Γαλλία και η Γερμανία– η αύξηση της παραγωγικότητας στην Ευρώπη ήταν κατά περίπου 15% ταχύτερη από ό,τι στις Ηνωμένες Πολιτείες τα τελευταία πέντε χρόνια. Επομένως, η απελευθέρωση των τηλεπικοινωνιών εντός του κανονιστικού πλαισίου μάς έδωσε πραγματική ώθηση στην καινοτομία και τον ανταγωνισμό. Έχω, επίσης, τη βεβαιότητα ότι βοήθησαν πολύ οι επενδύσεις στην έρευνα και την ανάπτυξη. Όλα αυτά δείχνουν ότι η σωστή πίεση για ανταγωνισμό και η ώθηση για καινοτομία ενθαρρύνουν και την αύξηση της παραγωγικότητας, η οποία ωφελεί πολύ όλο τον κλάδο.
<P>
Κατά δεύτερον, για μελλοντικά θέματα, συμφωνώ με τον κ. Clegg ότι μακροπρόθεσμα, o βασιζόμενος στις διευκολύνσεις ανταγωνισμός ενθαρρύνει τις επενδύσεις. Η μεγάλη πρόκληση στην εφαρμογή αυτών των κανονισμών θα είναι το πώς θα περάσουμε από τον βασιζόμενο στις υπηρεσίες ανταγωνισμό στον βασιζόμενο στις διευκολύνσεις ανταγωνισμό. Ο μόνος τρόπος για να γίνει αυτό με συνέπεια είναι μέσω του ανοίγματος των υφισταμένων δικτύων, τα οποία στο εξής χρηματοδοτούνται υπό συνθήκες μονοπωλίου. Εκεί όπου η δημιουργία δικτύων θα απαιτεί μελλοντική επένδυση και μπορεί να εμπεριέχει κινδύνους, οι κίνδυνοι αυτοί πρέπει να εκτιμώνται σωστά.
<P>
Ο κ. Herzog έκανε ένα πολύ ενδιαφέρον σχόλιο. Είναι απολύτως σαφές ότι χρειαζόμαστε ρύθμιση ex ante, αλλά και ex post. Η ρύθμιση ex ante θα πρέπει να χρησιμοποιείται σε περιπτώσεις όπως οι καθολικές υπηρεσίες, όπου υπάρχει ισχυρό δημόσιο συμφέρον. Όταν όμως οι αγορές είναι πλήρως ανταγωνιστικές, τότε θα περιοριστούν ουσιαστικά οι λόγοι ευρείας ρύθμισης ex ante. Ο στόχος εδώ δεν είναι η ρύθμιση. Ο στόχος είναι υψηλής ποιότητας υπηρεσίες για τους πολίτες σε ανταγωνιστικές τιμές.
<P>
Τέλος, κυρία Gill, όσον αφορά τα μέτρα μας για την υλοποίηση της ρύθμισης, η Επιτροπή είναι εξαιρετικά αυστηρή όταν ασκεί το ρόλο της ως θεματοφύλακας των Συνθηκών. Η διαδικασία επί παραβάσει έχει τρία στάδια. Το πρώτο είναι η αποστολή προειδοποιητικής επιστολής, πράγμα που έχουμε ήδη κάνει. Αναμένουμε την απάντηση. Όταν τη λάβουμε, θα συντάξουμε επιστολή που θα περιέχει αιτιολογημένη γνώμη. Εάν η απάντηση δεν μας ικανοποιεί, θα παραπέμψουμε το κράτος μέλος στο δικαστήριο. Θα είμαστε εξαιρετικά ψύχραιμοι και αντικειμενικοί στην εφαρμογή αυτών των αρχών, οπότε δεν υπάρχει λόγος ανησυχίας ως προς αυτό.
<P>
Σημείωσα, επίσης, τα σχόλια τόσο της κ. Read όσο και του κ. Clegg για τις προσχωρούσες χώρες. Είμαι πρόθυμος να επανεξετάσω το θέμα και ευχαρίστως θα το συζητήσω κάποια άλλη στιγμή. 
<SPEAKER ID="120" LANGUAGE="" NAME="Πρόεδρος" AFFILIATION="">
<P>
   Σας ευχαριστώ, Επίτροπε Liikanen.
<P>
Η ψηφοφορία θα διεξαχθεί αύριο στις 12.00. 
<SPEAKER ID="121" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0383/2003) της κ. Kauppi, εξ ονόματος της Επιτροπής Οικονομικής και Νομισματικής Πολιτικής, σχετικά με την καθιέρωση ειδικού φορολογικού καθεστώτος για το πετρέλαιο κίνησης που χρησιμοποιείται ως καύσιμο για επαγγελματικούς σκοπούς με στόχο την προσέγγιση των ειδικών φόρων κατανάλωσης επί της βενζίνης και του πετρελαίου ντίζελ κίνησης [COM(2002) 410 – C5-0409/2002 – 2002/0191(CNS)]. 
<SPEAKER ID="122" LANGUAGE="EN" NAME="Bolkestein," AFFILIATION="Επιτροπή">
<P>
     Κυρία Πρόεδρε, στις 27 Οκτωβρίου 2003, μετά από περισσότερα από έξι χρόνια διαπραγματεύσεων, το Συμβούλιο ενέκρινε την οδηγία για τον ενεργειακό φόρο. Η οδηγία αυτή περιλαμβάνει ορισμένες πλευρές της πρότασης για το πετρέλαιο ντίζελ εμπορικής χρήσης και συγκεκριμένα δίνει στα κράτη μέλη τη δυνατότητα να επιβάλλουν διαφοροποιημένους φορολογικούς συντελεστές στο πετρέλαιο ντίζελ εμπορικής και μη εμπορικής χρήσης.
<P>
Απ’ ό,τι θυμάμαι, σύμφωνα με το άρθρο 93 της Συνθήκης, οι διατάξεις για την εναρμόνιση της νομοθεσίας σχετικά με τους φόρους κατανάλωσης πρέπει να εγκρίνονται στο βαθμό που αυτή η εναρμόνιση είναι απαραίτητη προκειμένου να διασφαλιστεί η δημιουργία και η σωστή λειτουργία της εσωτερικής αγοράς. Είναι σαφές ότι οι στρεβλώσεις του ανταγωνισμού που προέρχονται από τις πολύ συγκεκριμένες διαφορές στους ειδικούς φόρους κατανάλωσης τους οποίους επιβάλλουν στο πετρέλαιο ντίζελ τα κράτη μέλη αποτελούν απειλή για τη λειτουργία της εσωτερικής αγοράς.
<SPEAKER ID="123" LANGUAGE="FI" NAME="Kauppi (PPE-DE )," AFFILIATION="εισηγήτρια">
<P>
Καταρχάς, ο περιβαλλοντικός αντίκτυπος θα πρέπει να θεωρηθεί σε ένα ευρύτερο πλαίσιο. Είναι αμφίβολο εάν η πρόταση θα επιφέρει περιβαλλοντικά οφέλη. Η Επιτροπή επικαλούμενη στοιχεία που θα μπορούσαν να χαρακτηριστούν το λιγότερο ως ανεκδοτολογικής φύσεως, υποστηρίζει ότι μεγάλα φορτηγά πραγματοποιούν περιττές παρακάμψεις των δρομολογίων τους, προκειμένου να γεμίσουν τις ευμεγέθεις δεξαμενές τους σε χώρες με χαμηλότερο ειδικό φόρο κατανάλωσης, και συνεπώς, χαμηλότερη τελική τιμή καυσίμου για τον καταναλωτή. Η πρόταση μνημονεύει μια έκθεση του ΟΟΣΑ που δημοσιεύθηκε το 1997, σύμφωνα με την οποία, ο “καυσιμοτουρισμός” στην Ελβετία, για παράδειγμα, φθάνει το 20% των πωλήσεων. Ακόμα και εάν δεχθούμε την ακρίβεια του στοιχείου αυτού, δεν είναι δυνατόν να γνωρίζουμε εάν όντως πρόκειται για πραγματική υποκατάσταση, ότι δηλαδή οι οδηγοί των φορτηγών δεν γεμίζουν τις δεξαμενές καυσίμων τους πριν από την αναχώρησή τους από τη χώρα προέλευσης, ή εάν αυτό οφείλεται στην είσοδο οδηγών που εκτρέπονται από τη διαδρομή τους, προκειμένου να γεμίσουν τις δεξαμενές τους σε συγκεκριμένες χώρες. Διερωτώμαι εάν το πρόβλημα είναι όντως τόσο σοβαρό, ώστε να χρήζει τέτοιων μακρόπνοων μέτρων –όπως η πλήρης εναρμόνιση– που προτείνει η Επιτροπή.
<P>
Θεωρώ ότι η παρούσα πρόταση δεν κατατέθηκε στο κανονικό της πλαίσιο. Μολονότι πραγματοποιούνται κάποιες αναφορές στον υπό εξέλιξη διάλογο για το νέο πλαίσιο της πολιτικής των μεταφορών και τις προτάσεις καθιέρωσης φόρου επί της χρήσης των υποδομών, πραγματική συζήτηση για την αλληλεπίδρασή τους δεν έχει υπάρξει. Η Επιτροπή υπέβαλε συγκεκριμένες προτάσεις για τα τέλη και τους φόρους που αφορούν τις υποδομές· συνεπώς, θα ήταν καλύτερο τα δύο αυτά μέτρα να είχαν προταθεί ταυτόχρονα. Διαφορετικά, υπάρχει πραγματικός κίνδυνος ο τομέας των μεταφορών να επιβαρυνθεί υπερβολικά από την αύξηση της φορολογίας του πετρελαίου ντίζελ και την επιβολή αυξημένων τελών στις υποδομές. Μολονότι αληθεύει ότι το προτεινόμενο άρθρο 8ε αναφέρεται στο εν λόγω πρόβλημα, το άρθρο αυτό ισχύει μόνο κατά τη μεταβατική περίοδο και μόνο για φορτηγά μέχρι 16 τόνους.
<P>
Εκτός αυτού, τι επίπτωση θα έχει η συγκεκριμένη πρόταση στις υποψήφιες χώρες, ορισμένες από τις οποίες εξακολουθούν να εφαρμόζουν σημαντικά χαμηλότερους φόρους από τους αντίστοιχους της ΕΕ; Είναι άραγε ρεαλιστικό να αναμένουμε και τα 25 κράτη μέλη να εναρμονίσουν τους φορολογικούς τους συντελεστές μέχρι το 2012, όπως προτείνει η Επιτροπή; Φοβούμαι ότι οι σημαντικές αυξήσεις των τιμών σε ορισμένες υποψήφιες χώρες θα ασκήσουν τόσο τεράστιες οικονομικές πιέσεις –αυξάνοντας παράλληλα τον πληθωρισμό σε μια περίοδο όπου εκείνες καταβάλλουν μεγάλη προσπάθεια να περιορίσουν τους πληθωριστικούς δείκτες με στόχο την προσχώρησή τους στην ΟΝΕ– ώστε η εναρμόνιση να καθίσταται πολιτικά ανέφικτη. Εξάλλου, οι υποψήφιες χώρες έχουν ήδη καταβάλει σημαντικές προσπάθειες για να προσαρμοστούν στο ισχύον κεκτημένο, και η σχετικά μικρή αύξηση που προβλέπει η οδηγία για τον ενεργειακό φόρο μπορεί να επιφέρει δυσκολίες σε ορισμένες χώρες.
<SPEAKER ID="124" LANGUAGE="FI" NAME="Korhola (PPE-DE )," AFFILIATION="συντάκτρια γνωμοδότησης της Επιτροπής Περιβάλλοντος, Δημόσιας Υγείας και Πολιτικής των Καταναλωτών">
<SPEAKER ID="125" LANGUAGE="SV" NAME="Karlsson (PSE )," AFFILIATION="συντάκτης της γνωμοδότησης της Επιτροπής Βιομηχανίας, Εξωτερικού Εμπορίου, Έρευνας και Ενέργειας.">
<P>
    Κυρία Πρόεδρε, λυπάμαι που η Επιτροπή Οικονομικής και Νομισματικής Πολιτικής και η κ. Kauppi τηρούν τόσο αρνητική στάση έναντι της πρότασης της Επιτροπής. Φυσικά σέβομαι το γεγονός ότι πολλοί αντιτίθενται καταρχήν στη φορολογική εναρμόνιση. Υπάρχει φυσικά εύλογο επιχείρημα υπέρ της διατήρησης από τα κράτη μέλη της εξουσίας καθορισμού των εθνικών φόρων επειδή χρηματοδοτούν ένα σημαντικό ποσοστό παροχών πρόνοιας, οι οποίες, όπως είναι γνωστό, διαφέρουν από κράτος μέλος σε κράτος μέλος. Ακόμα και αν είναι σημαντικό ως θέμα αρχής να υπερασπιζόμαστε το δικαίωμα του κάθε κράτους μέλους να καθορίζει τους φόρους του, αυτή η αρχή δεν πρέπει να τηρείται στον βαθμό που αυτή καθίσταται αντιπαραγωγική. Σε ορισμένους τομείς, κοινοί φορολογικοί συντελεστές έχουν σαφή προστιθέμενη αξία. Ο φόρος για τα πετρελαιοειδή είναι ένας τέτοιος τομέας. Η ύπαρξη διαφορετικών φορολογικών συντελεστών για το πετρέλαιο ντίζελ κίνησης στα κράτη μέλη έχει πολλά μειονεκτήματα.
<SPEAKER ID="126" LANGUAGE="DE" NAME="Wenzel-Perillo (PPE-DE )," AFFILIATION="συντάκτρια της γνωμοδότησης της Επιτροπής Περιφερειακής Πολιτικής, Μεταφορών και Τουρισμού.">
<P>
   – Κυρία Πρόεδρε, κύριε Επίτροπε, επικροτώ τον τρόπο με τον οποίο η κ. Kauppi, στην αναθεωρημένη έκθεσή της, εγκατέλειψε την αρνητική της στάση. Κυρία Kauppi, έχετε απόλυτο δίκιο όταν λέτε ότι η πρόταση της Επιτροπής αφήνει περιθώρια βελτίωσης, αλλά δεν με ικανοποιεί καθόλου το αποτέλεσμα της ψηφοφορίας στην επικεφαλής επιτροπή, το οποίο ήταν απορριπτικό. Με αυτήν την πρόταση εναρμόνισης της φορολογίας για το πετρέλαιο κίνησης που χρησιμοποιείται ως καύσιμο για επαγγελματικούς σκοπούς, η Επιτροπή πραγματοποίησε ένα θαρραλέο βήμα προς τη σωστή κατεύθυνση, στο οποίο όμως η επικεφαλής επιτροπή δεν ήταν έτοιμη να την ακολουθήσει, με αποτέλεσμα να αγνοήσει τις συστάσεις που έγιναν υπέρ αυτού στις γνωμοδοτήσεις των συμβουλευτικών επιτροπών.
<SPEAKER ID="127" LANGUAGE="DE" NAME="Karas (PPE-DE )." AFFILIATION="">
<P>
   – Κύριε Επίτροπε, κυρίες και κύριοι, οφείλω να πω στην κ. Wenzel-Perillo ότι η έκθεση της κ. Kauppi, στο ψήφισμα της Επιτροπής Οικονομικής και Νομισματικής Πολιτικής στη σελίδα 9, λέει το εξής: “Καλούμε επειγόντως την Επιτροπή να υποβάλει νέα πρόταση”. Περί αυτού ακριβώς πρόκειται. Δεν απορρίψαμε την πρόταση ούτε είπαμε πως το όλο θέμα είναι παράλογο. Υπάρχουν πολλές προσεγγίσεις, οι οποίες είναι όλες ορθές, αλλά, εάν σκεφτούμε με βάση τη συνολική εικόνα, θα καταλήξουμε στο συμπέρασμα ότι εξακολουθούν να υπάρχουν πολλά ζητήματα που πρέπει να επιλυθούν. Νομίζω ότι η εναρμόνιση των ειδικών φόρων κατανάλωσης επί των καυσίμων έχει σημασία, αλλά δεν πρόκειται να πετύχει τον σκοπό της εάν επιτρέψουμε να διατηρηθούν οι διαφορές στη φορολογία, τα διόδια, την οδική τιμολόγηση και τους φόρους επί των οχημάτων.
<P>
Εάν είμαστε υπέρ της εσωτερικής αγοράς, πρέπει επίσης να σκεφτούμε τις επιπτώσεις στο περιβάλλον. Έχει άραγε οικολογική σημασία για εμάς να ευνοήσουμε σε αυτήν την οδηγία τα βαρέα οχήματα μεταφοράς αγαθών, διαχωρίζοντας το πετρέλαιο κίνησης και τους συντελεστές των ειδικών φόρων κατανάλωσης για τον τομέα του εμπορίου και τον ιδιωτικό τομέα; Μήπως τα ντιζελοκίνητα οχήματα πρέπει να μειώσουν επειγόντως τις εκπομπές CO2; Συνεπώς, δεν βλέπουμε κανέναν λόγο για τον οποίο πρέπει να προσεγγίσουμε τους ειδικούς φόρους κατανάλωσης επί του πετρελαίου ντίζελ και της βενζίνης. Μήπως δεν υπάρχουν οι συνθήκες υπό τις οποίες αυτή η ανεξέλεγκτη αφθονία αποκλινόντων φορολογικών συντελεστών για το πετρέλαιο ντίζελ δύναται να οδηγήσει σε κατάχρηση, η οποία με τη σειρά της θα οδηγήσει σε κατάχρηση της εμπιστοσύνης όλων όσοι έλαβαν υπόψη τα υψηλότερα έξοδα πρόσκτησης όταν άλλαξαν το καύσιμό τους σε πετρέλαιο ντίζελ;
<P>
Εν κατακλείδι, επιτρέψτε μου να πω ότι πρέπει να γίνει κάτι για τη φορολογία όσον αφορά την εσωτερική αγορά, ωστόσο πρέπει να επιλυθούν πολλά θέματα προτού κατορθώσουμε να θεωρήσουμε ισορροπημένη την αναλογία κόστους-ωφέλειας. Συνεπώς, μου προκαλεί έκπληξη το γεγονός ότι, στη σελίδα 24 της αυριανής ανακοίνωσης της Επιτροπής στο Ευρωπαϊκό Κοινοβούλιο, στο πρόγραμμα εργασίας για το 2004, αναφέρεται ότι η εν λόγω οδηγία πρέπει ήδη να μεταφερθεί, μολονότι συζητούμε σήμερα για την ανάγκη υποβολής νέας πρότασης εκ μέρους της Επιτροπής. Μόνο εάν υποβληθεί γρήγορα η νέα πρόταση της Επιτροπής θα έχουμε τη δυνατότητα να πετύχουμε τον στόχο του προγράμματος εργασίας. 
<SPEAKER ID="128" LANGUAGE="DE" NAME="Ettl (PSE )." AFFILIATION="">
<P>
Στην πρόταση οδηγίας, η Επιτροπή αναφέρθηκε, επίσης, στην απότομη αύξηση του αριθμού των ντιζελοκίνητων οχημάτων που ανήκουν σε ιδιώτες και εξέφρασε τη λύπη της για την απώλεια εσόδων στον προϋπολογισμό των κρατών μελών. Αναφέρει ότι αυτό είναι ένα σφάλμα που πρέπει να διορθωθεί. Είναι λυπηρό το γεγονός ότι δεν λέει τίποτα περισσότερο για τους ιδιοκτήτες αυτών των οχημάτων που είναι κατά κανόνα φθηνότερα και χρησιμοποιούν λιγότερα καύσιμα, οι οποίοι είχαν έως τώρα τη δυνατότητα να οδηγούν με χαμηλότερο κόστος καίγοντας πετρέλαιο ντίζελ. Αξίζει τον κόπο να εξετάσουμε εκ του σύνεγγυς το ζήτημα του ποιος οδηγεί αυτά τα οχήματα. Κατά κανόνα, οι οδηγοί τους είναι εργάτες οι οποίοι υποχρεώνονται να ταξιδεύουν καθημερινώς για τη δουλειά τους με αυτοκίνητο, διότι δεν έχουν άλλη επιλογή. Σε ορισμένες χώρες, τα οχήματα αυτά αντιστοιχούν στο 50% και πλέον των ιδιωτικών οχημάτων.
<SPEAKER ID="129" LANGUAGE="SV" NAME="Schmidt, Olle (ELDR )." AFFILIATION="">
<P>
Επιθυμώ να ευχαριστήσω τη συνάδελφό μου κ. Kauppi, για την εξαιρετικά επιμελή και φιλόδοξη εργασία που έκανε. Ωστόσο, αυτήν τη φορά –ελπίζω τη μοναδική– θα πρέπει να σας ενημερώσω ότι η πλειονότητα της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών δεν συμμερίζεται τα συμπεράσματά της.
<P>
Μπορούμε, βεβαίως, να συμφωνήσουμε ότι η πρόταση της Επιτροπής συνεπάγεται προβλήματα, δύσκολα θέματα και λεπτές θεωρήσεις. Παρά ταύτα, το συμπέρασμά μου είναι ότι είναι λυπηρό που η πλειοψηφία της επιτροπής δεν μπόρεσε να οικοδομήσει πάνω σε ό,τι ήταν καλό αναφορικά με την πρόταση και να την βελτίωνε αντί να την απέρριπτε στο σύνολό της, κάτι το οποίο τώρα προτείνεται από αμφότερες τις μεγάλες πολιτικές ομάδες. Κατά συνέπεια, συμμερίζομαι τη γνώμη του κ. Bolkestein για το θέμα, και θα εξηγήσω γιατί.
<P>
Τρίτον, οι μεγάλες διαφορές μεταξύ των κρατών μελών βλάπτουν την εσωτερική αγορά. Το να ισχυριζόμαστε, όπως κάνει η κ. Kauppi, ότι δεν υπάρχει καυσιμοτουρισμός είναι σαν να κρυβόμαστε πίσω από το δάκτυλό μας –ή καλύτερα πίσω από τη δεξαμενή– και να μην βλέπουμε αυτό που συμβαίνει.
<SPEAKER ID="130" LANGUAGE="FR" NAME="Jonckheer (Verts/ALE )." AFFILIATION="">
<P>
   – Κυρία Πρόεδρε, Επίτροπε Bolkestein, δεν είναι η πρώτη φορά που αναφέρω στην Ολομέλεια ότι η Ομάδα μου συμμερίζεται τη γνώμη σας, ότι δηλαδή είμαστε ιδιαίτερα απογοητευμένοι από το αποτέλεσμα της ψηφοφορίας που διεξήχθη στην Επιτροπή Οικονομικής και Νομισματικής Πολιτικής, η οποία, κατά την άποψή μου, ήταν μια οπισθοδρομική ψήφος. Πριν παρουσιάσω τα σχόλιά μου, ξαναδιάβασα την πρόταση της Επιτροπής, το έγγραφο της 24ης Ιουλίου, και, κατά την άποψή μου και κατά την άποψη της Ομάδας μου, η πρόταση η οποία έγινε από τις υπηρεσίες σας είναι εξαιρετικής ποιότητας, επιχειρεί μια πολύ καλή διάγνωση και εξηγεί σαφώς τα αποτελέσματα που αναμένονται από αυτήν την πρόταση.
<P>
Θα ήθελα να υπογραμμίσω ακόμα μια φορά ενώπιον των συναδέλφων μου ότι η Επιτροπή έκανε μια πρόταση εξαιρετικά προοδευτική, με αναμενόμενα αποτελέσματα για τις υποψήφιες χώρες το 2010-2012. Η πρόταση έχει ως αφετηρία ένα κεντρικό ποσοστό εξαιρετικά χαμηλό, που είναι η απλή τιμαριθμοποίηση του ποσοστού που ήταν σε ισχύ από το 1992, ενώ είναι αλήθεια ότι, για ορισμένα κράτη, συνεπάγεται την υποχρέωση να αυξήσουν αυτά τα ποσοστά.
<P>
Θα ήθελα να πω επίσης –και κατά τη γνώμη μου αυτός είναι ένας από τους λόγους για τους οποίους αυτή η πρόταση απορρίφθηκε από τις κυριότερες πολιτικές ομάδες– ότι προφανώς υπογραμμίζετε το θέμα της στρέβλωσης του ανταγωνισμού, αλλά, εάν διαβάσετε προσεκτικά την πρόταση της Επιτροπής, θα δείτε καθαρά ότι δεν επιδιώκει, για παράδειγμα, την αύξηση της συνολικής φορολογίας των κρατών· αφορά την αναδιάρθρωση των εθνικών φορολογικών συστημάτων. Για παράδειγμα, μια πρόταση που υποστηρίζουμε είναι να μειωθεί η φορολογία στην υποδομή των μεταφορών και, αντίθετα, να ευνοείται η φορολόγηση ανάλογα με τη χρήση, πράγμα που σημαίνει χρήση του ιδίου δείκτη με την αρχή “ο ρυπαίνων πληρώνει”. Είναι σαφές ότι τα κράτη δεν επιθυμούν ανάμιξη στα φορολογικά τους συστήματα, αλλά έχουν άδικο. Θα ήθελα να πω, επίσης, ότι, όσον αφορά το σχέδιο για την αειφόρο ανάπτυξη, το έγγραφο της Επιτροπής υπογραμμίζει, σύμφωνα με το Ευρωπαϊκό Γραφείο Περιβάλλοντος, ότι το εξωτερικό κόστος των μεταφορών αντιπροσωπεύει το 8% του ΑΕΠ. Φρονώ λοιπόν ότι η Επιτροπή έχει δίκιο να υπογραμμίζει ότι, εάν το Συμβούλιο θέλει να τηρήσει τους στόχους, ιδιαίτερα στο θέμα της μείωσης των εκπομπών ρύπων για τα ιδιωτικά αυτοκίνητα, θα πρέπει να ακολουθήσει τις προτάσεις σας.
<P>
Κύριε Bolkestein, έχετε την πλήρη στήριξη της Ομάδας μου, αλλά γνωρίζω ότι, δυστυχώς, θα σας είναι ανεπαρκής. Ας συνεχίσουμε, ωστόσο, μαζί τον αγώνα. Κάποτε θα πετύχουμε. 
<SPEAKER ID="131" LANGUAGE="NL" NAME="Blokland (EDD )." AFFILIATION="">
<P>
Η πρώτη ένστασή μου είναι ότι η πρόταση δεν συνάδει με άλλες προτάσεις για αντιμετώπιση περιβαλλοντικών προβλημάτων ως αποτέλεσμα κινητικότητας και μεταφορών. Επιπλέον, βλέπω την προτεινόμενη εναρμόνιση ειδικού φόρου κατανάλωσης επί των καυσίμων ως ανεπιθύμητο μέτρο, λαμβανομένης υπόψη της κυριαρχίας των κρατών μελών στον τομέα της φορολογίας. Η κ. Kauppi πολύ ορθά σημειώνει ότι οποιοσδήποτε φορολογικός ανταγωνισμός είναι υγιής ως έχει.
<P>
Κατά συνέπεια, συμπαρατάχθηκα με τις κκ. Lulling και Villiers προτείνοντας στην Επιτροπή Οικονομικής και Νομισματικής Πολιτικής να απορρίψει την πρόταση, και υποστηριχθήκαμε από ευρεία πλειοψηφία. Προτρέπω τους συναδέλφους μου βουλευτές να ακολουθήσουν τη δική μας θέση και να απορρίψουν την πρόταση για εναρμόνιση.
<P>
Τέλος θα ήθελα να ρωτήσω τον Επίτροπο Bolkestein σχετικά με το τι θα πράξει η Επιτροπή όταν το Κοινοβούλιο απορρίψει την πρόταση. Θα εκτιμούσα πολύ μια συγκεκριμένη απάντηση. 
<SPEAKER ID="132" LANGUAGE="DE" NAME="Ilgenfritz (NI )." AFFILIATION="">
<P>
   – Κυρία Πρόεδρε, δεν μπορώ παρά να στηρίξω την άποψη του εισηγητή, διότι η Ευρώπη χρειάζεται περισσότερο και όχι λιγότερο φορολογικό ανταγωνισμό. Ο μέσος φορολογικός συντελεστής στην Ευρώπη ξεπερνά ήδη το 40%, ποσοστό πολύ υψηλότερο από αυτό της Ιαπωνίας και των ΗΠΑ, με τις γνωστές σε όλους συνέπειες. Πρέπει να αγωνιστούμε εναντίον της αυξανόμενης ανεργίας, της δημιουργίας όλο και λιγότερων επιχειρήσεων και των διαρκώς μειούμενων επιπέδων επενδύσεων. Η Επιτροπή γνωρίζει αυτά τα γεγονότα, ωστόσο στηρίζει την εισαγωγή φορολογικών αυξήσεων, απαλλάσσοντας από την αγγαρεία αυτή τους υπουργούς Οικονομικών των κρατών μελών, οι οποίοι αυξάνουν τους φόρους και στη συνέχεια μεταθέτουν την ευθύνη στην ΕΕ. Αυτό θα ήταν εύκολο να γίνει, εάν επρόκειτο να δεσμευτούμε από κοινού ότι θα κάνουμε πραγματικότητα την εσωτερική αγορά και εάν επρόκειτο να διασφαλίσουμε ότι οι κανόνες του ανταγωνισμού δεν θα περικοπούν. Εάν τα κράτη μέλη αναγκάζονταν να δεσμευτούν σε δομές βαθμιαίας μείωσης, αυτό θα ελάττωνε αυτομάτως τα διοικητικά εμπόδια και τους φόρους. Εάν δεν εκμεταλλευτούμε αυτήν την ευκαιρία, η Ευρώπη θα καταστεί ένας ολοένα επεκτεινόμενος, αλλά εξασθενημένος και απομυζημένος, γίγαντας. Θα μπορούσε, επίσης, να σημάνει ότι μια μεγάλη ιδέα παρεμποδίζεται. Θα ήταν κρίμα, διότι χρειαζόμαστε μια ισχυρή Ευρώπη. 
<SPEAKER ID="133" LANGUAGE="DE" NAME="Lulling (PPE-DE )." AFFILIATION="">
<P>
   – Κυρία Πρόεδρε,η Επιτροπή επέλεξε μια ακατάλληλη στιγμή για να φέρει ενώπιόν μας μια περίπλοκη και καθ’ όλα περιττή πρόταση για εφαρμογή ειδικών κανόνων στη φορολογία επί των καυσίμων ντίζελ. Πέρα και πάνω από αυτό, επιδιώκει την πλήρη εναρμόνιση των φόρων επί του πετρελαίου ντίζελ για επαγγελματικούς σκοπούς έως το 2010, πράγμα το οποίο στα περισσότερα κράτη μέλη θα οδηγούσε σε αύξηση των φόρων και, συνεπώς, στην αύξηση της τιμής του πετρελαίου ντίζελ.
<P>
Επιπλέον, προτείνεται –χωρίς να εξετάζονται οι καταστρεπτικές συνέπειες στην τεχνολογία ντίζελ–αύξηση του φορολογικού συντελεστή επί του πετρελαίου ντίζελ ώστε να φτάσει το επίπεδο του συντελεστή για την αμόλυβδη βενζίνη. Όπως περιέγραψε ήδη η εισηγήτρια, αυτό είναι εντελώς παράλογο. Όντας αντιμέτωπα με τη δυστυχώς ανένδοτη στάση απέναντι στις τροπολογίες που πρότεινε με πνεύμα καλής θέλησης η εισηγήτρια κ. Kauppi, τα μέλη της Επιτροπής Οικονομικής και Νομισματικής Πολιτικής, μεταξύ των οποίων και εγώ, υπερψηφίσαμε με συντριπτική πλειοψηφία –23 ψήφοι και δύο αποχές– την απόρριψη της πρότασης της Επιτροπής εν τω συνόλω, και το πράξαμε για όλους αυτούς τους λόγους που αναφέρθηκαν εδώ.
<SPEAKER ID="134" LANGUAGE="PT" NAME="Santos (PSE )." AFFILIATION="">
<SPEAKER ID="135" LANGUAGE="EN" NAME="Bolkestein," AFFILIATION="Επιτροπή">
<P>
Θα ήθελα να σας διαβάσω το άρθρο 93 της Συνθήκης. Το κείμενο που έχω μπροστά μου είναι στα γαλλικά. 
<SPEAKER ID="136" LANGUAGE="FR" NAME="" AFFILIATION="">
<SPEAKER ID="137" LANGUAGE="EN" NAME="" AFFILIATION="">
<P>
Το αγγλικό κείμενο λέει ότι “the Council shall establish measures”. Η λέξη “shall” υποδεικνύει ότι το Συμβούλιο δεν έχει άλλη επιλογή παρά να εναρμονίσει τους ειδικούς φόρους κατανάλωσης στο βαθμό που αυτοί αποτελούν εμπόδιο για την εσωτερική αγορά. Επομένως, μην λέτε στην Επιτροπή ότι πλήττεται καθ’ οιονδήποτε τρόπο η φορολογική κυριαρχία. Σύμφωνα με το άρθρο 93 της Συνθήκης, το Συμβούλιο οφείλει να εναρμονίσει τους ειδικούς φόρους κατανάλωσης, εάν αποτελούν εμπόδιο στην ομαλή λειτουργία της εσωτερικής αγοράς.
<P>
Τίθεται επομένως το ερώτημα εάν υπάρχει εμπόδιο στην ομαλή λειτουργία της εσωτερικής αγοράς. Ο κ. Blokland είπε ότι δεν θεωρεί λογικό να κάνουν παράκαμψη τα φορτηγά και τα αυτοκίνητα για να πάνε στο Λουξεμβούργο και να γεμίσουν με πετρέλαιο ντίζελ. Επιτρέψτε μου να σας δώσω μερικά στοιχεία. Τα στοιχεία αυτά αφορούν τις πωλήσεις πετρελαίου ντίζελ ανά κάτοικο. Είναι ως εξής: 610 λίτρα για το Βέλγιο, 531 για τη Δανία, 424 για την Ισπανία και 536 για τη Γαλλία. Όλα αυτά τα στοιχεία είναι από 400 σε 500 σε 600 λίτρα ανά κάτοικο. Και τώρα ερχόμαστε στο Λουξεμβούργο. Ενώ τα μεγέθη σε όλα τα άλλα κράτη μέλη δεν ξεπερνούν τα 640 λίτρα –αυτό είναι το μέγεθος για την Αυστρία– στο Λουξεμβούργο είναι 3 106.
<P>
Γιατί συμβαίνει αυτό; Απλώς, διότι οι φόροι κατανάλωσης στο Λουξεμβούργο είναι εξαιρετικά χαμηλοί και επομένως αποτελούν ξεκάθαρη περίπτωση στρέβλωσης της εσωτερικής αγοράς. Δεν υπάρχει η παραμικρή αμφιβολία για αυτό. Εάν ο κ. Blokland λέει ότι αυτό δεν είναι πολύ λογικό, τότε φοβάμαι ότι δεν μπορώ να παρακολουθήσω τη λογική του κ. Blokland. Κατά την άποψή μου είναι απολύτως λογικό να κάνουν παράκαμψη τα φορτηγά και τα αυτοκίνητα για να κάνουν ουρές στο Λουξεμβούργο. Εάν ταξιδέψετε στο Λουξεμβούργο θα δείτε τη μεγάλη ουρά των φορτηγών που προσπαθούν να γεμίσουν με αυτό το φτηνό πετρέλαιο ντίζελ. Δεν υπάρχει επομένως αμφιβολία ότι εδώ υπάρχει στρέβλωση της εσωτερικής αγοράς. Αυτός είναι ένας από τους λόγους για τους οποίους η Επιτροπή υποβάλλει αυτήν την πρόταση, την οποία θα μελετήσει το Συμβούλιο αφού γνωμοδοτήσει το Κοινοβούλιο.
<P>
Ο δεύτερος λόγος –και ο κ. Jonckheer τον επεσήμανε με μεγάλη πειστικότητα– είναι ότι η υλοποίηση αυτής της πρότασης θα οδηγήσει σε γενική μείωση των εκπομπών ρύπων, όπως NOx, πτητικών οργανικών ενώσεων, SO2 και σωματιδίων. Θα υπάρξει, επίσης, μείωση των εκπομπών CO2. Γι’ αυτόν τον λόγο, οι περιβαλλοντικές ΜΚΟ υποστηρίζουν την πρόταση. Ο κ. Jonckheer σωστά το επισημαίνει στους συναδέλφους του. Ολοκλήρωσε την ομιλία του λέγοντας ότι η υποστήριξη αυτή πιθανώς να μην είναι αρκετή. Δεν είμαι τόσο απαισιόδοξος. Πιστεύω ότι μετά από αυτήν τη συζήτηση, πολλοί βουλευτές του Κοινοβουλίου θα συνειδητοποιήσουν ότι υπάρχει στρέβλωση του ανταγωνισμού, ότι η εναρμόνιση του φορολογικού καθεστώτος για το πετρέλαιο κίνησης είναι καλή για το περιβάλλον και ότι το άρθρο 93 θεσπίζει υποχρέωση –όχι δυνατότητα– του Συμβουλίου να το κάνει. Αυτό είναι που προσπαθεί και η Επιτροπή να κάνει.
<P>
Όσον αφορά την κατάσταση των μελλοντικών κρατών μελών, επιτρέψτε μου να τονίσω ότι κατά τη διάρκεια των διαπραγματεύσεων για τη διεύρυνση, όλα τα μελλοντικά κράτη μέλη συμφώνησαν να εφαρμόσουν τους υφιστάμενους ελάχιστους συντελεστές στα καύσιμα κίνησης από την 1η Μαΐου 2004, ημερομηνία κατά την οποία θα καταστούν κράτη μέλη. Τα περισσότερα, εκτός από τα κράτη της Βαλτικής, βρίσκονται ήδη σε επίπεδα ανώτερα αυτών των συντελεστών.
<P>
Ο κ. Blokland με ρώτησε ποια θα ήταν η αντίδρασή μου εάν το Κοινοβούλιο απέρριπτε αυτήν την πρόταση. Και πάλι, δεν είναι κάτι που αναμένω. Ωστόσο, εάν συνέβαινε αυτό, τότε, σύμφωνα με τις ρυθμίσεις μεταξύ του Κοινοβουλίου και της Επιτροπής, θα θέσω το θέμα στο Σώμα των Επιτρόπων προκειμένου να μελετηθεί προσεκτικά η θέση της Επιτροπής υπό αυτές τις συνθήκες.
<P>
Τέλος, σχετικά με τις τροπολογίες, όπως είπα ήδη, η Επιτροπή μπορεί να αποδεχτεί ως δεύτερη καλύτερη λύση τη δημιουργία ενός αναπροσαρμοσμένου περιθωρίου διακύμανσης για τους ειδικούς φόρους κατανάλωσης που εφαρμόζονται στο πετρέλαιο ντίζελ εμπορικής χρήσης. Μπορεί, επίσης, να αποδεχτεί την προσέγγιση της παρούσας πρότασης με τους όρους της οδηγίας για τον ενεργειακό φόρο, ιδιαίτερα όσον αφορά τον καθορισμό των φορολογικών συντελεστών για το πετρέλαιο ντίζελ εμπορικής χρήσης. Επομένως, η Επιτροπή συμφωνεί καταρχήν με τις Τροπολογίες 1, 3 έως 12 και 14 έως 16. Οι Τροπολογίες 2 και 13 είναι εν μέρει αποδεκτές, υπό την προϋπόθεση αναδιατύπωσης στα σημεία που αναφέρονται στη σύνδεση αυτής της οδηγίας και της οδηγίας για την τιμολόγηση των υποδομών. Η Επιτροπή δεν υποστηρίζει την τροπολογία 17, διότι οι προτεινόμενοι συντελεστές δεν συνάδουν με την οδηγία για τον ενεργειακό φόρο.
<P>
Μπορεί η πρόταση να φαίνεται περίπλοκη, αλλά είναι εξαιρετικά απλή. Είναι ωφέλιμη για το περιβάλλον. Αντιτίθεται στη στρέβλωση της εσωτερικής αγοράς, όπως επιτάσσει το άρθρο 93 της Συνθήκης. 
<SPEAKER ID="138" LANGUAGE="DE" NAME="Lulling (PPE-DE )." AFFILIATION="">
<P>
   – Κυρία Πρόεδρε, καθώς ο Επίτροπος Bolkestein χρησιμοποίησε αυτό που οφείλω να περιγράψω ως ανέντιμες συγκρίσεις με στόχο τη στηλίτευση της χώρας μου και τόλμησε να πει ότι οι φόροι μας είναι υπερβολικά χαμηλοί, οφείλω δυστυχώς να τον διορθώσω σε ορισμένα σημεία. Δεν ξέρω εάν ο Επίτροπος Bolkestein ήταν καλός στη γεωγραφία όταν πήγαινε στο δημοτικό, ωστόσο πρέπει να του επισημάνω ότι το Λουξεμβούργο συμβαίνει να είναι εκεί που είναι, και όταν ο κ. Blokland ταξιδεύει από την Ολλανδία στο Στρασβούργο, δεν σημαίνει πως κάνει “καυσιμοτουρισμό” εάν περάσει από το Λουξεμβούργο. Αυτός είναι ο ευκολότερος τρόπος για να φτάσει στον προορισμό του, και τυχαίνει καθ’ οδόν να πρέπει να γεμίσει το ντεπόζιτο καυσίμων του. Εξάλλου, αυτή είναι μια από τις ελευθερίες της κοινής αγοράς –ελεύθερη κυκλοφορία αγαθών, κεφαλαίου, προσώπων κλπ.– και είναι, επίσης, μια από εκείνες τις θεμελιώδεις ελευθερίες –η ελεύθερη κυκλοφορία αγαθών και υπηρεσιών– που επιδιώκει τώρα να θέσει σε κίνδυνο η Επιτροπή.
<P>
Θα ήθελα, επίσης, να επισημάνω ότι, καθημερινά, 100 000 άνθρωποι διασχίζουν τα σύνορα του Λουξεμβούργου για να εργαστούν, ερχόμενοι από το Βέλγιο, τη Γερμανία, και τη Γαλλία. Έχουν κάθε δικαίωμα να γεμίζουν το ντεπόζιτο καυσίμων τους στη χώρα αυτή. Δημιουργούμε θέσεις απασχόλησης για 100 000 άτομα τα οποία ζουν έξω από τα εθνικά μας σύνορα και τα οποία, σε αντίθετη περίπτωση, θα ήταν στον δρόμο στη Γαλλία ή στο Βέλγιο. Τα επιχειρήματά σας, κύριε Επίτροπε, δεν ευσταθούν, και είναι λυπηρό το γεγονός ότι τελικώς τα παραθέσατε.
<SPEAKER ID="139" LANGUAGE="EN" NAME="Bolkestein," AFFILIATION="Επιτροπή">
<P>
     Κυρία Πρόεδρε, τι θα ήταν μια συζήτηση χωρίς μια τελευταία παρέμβαση από την κ. Lulling; Δεν θα μου προξενούσε το ίδιο θερμό συναίσθημα, το συναίσθημα που έχω τώρα.
<P>
Σας ευχαριστώ πολύ για την παρέμβασή σας, κυρία Lulling, αλλά μπορείτε παρακαλώ να μου εξηγήσετε γιατί η κατανάλωση πετρελαίου ντίζελ του Λουξεμβούργου είναι κατά 500% υψηλότερη από της Αυστρίας, που είναι η αμέσως δεύτερη στον κατάλογο; Εάν μπορείτε να μου το εξηγήσετε, τότε ίσως αλλάξω τις προτάσεις μου. Οφείλεται αποκλειστικά και μόνον στο ότι οι φόροι κατανάλωσης στο Λουξεμβούργο είναι πολύ χαμηλοί. Τα πράγματα είναι απλά. 
<SPEAKER ID="140" LANGUAGE="SV" NAME="Πρόεδρος" AFFILIATION="(Η συνεδρίαση λήγει στις 10.28)">
<P>
    Σας ευχαριστώ, Επίτροπε Bolkestein.
<P>
Η ψηφοφορία θα διεξαχθεί αύριο στις 12.00.
<P>
(1) 
