<CHAPTER ID="004">
Ενδιάμεση αξιολόγηση του Ευρωπαϊκού Σχεδίου Δράσης για το Περιβάλλον και την Υγεία 2004-2010 (συζήτηση) 
<SPEAKER ID="012" NAME="Πρόεδρος">
" ημερήσια διάταξη προβλέπει τη συζήτηση της έκθεσης της Frédérique Ries, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με την ενδιάμεση αξιολόγηση του Ευρωπαϊκού Σχεδίου Δράσης για το Περιβάλλον και την Υγεία 2004-2010.
<SPEAKER ID="013" NAME="Frédérique Ries">
εισηγήτρια. - (FR) Κυρία Πρόεδρε, κυρία υφυπουργέ -και επιτρέψτε μου να εκφράσω την εκτίμησή μας για το γεγονός ότι μπήκατε πραγματικά στον κόπο να είστε εγκαίρως εδώ για τη συζήτηση- Επίτροπε Δήμα, κυρίες και κύριοι, η υγεία και το περιβάλλον δεν συμβαδίζουν πάντοτε, ιδίως τώρα στις αρχές του 21ου αιώνα. Οι πολίτες μας είναι εκτεθειμένοι στη μόλυνση με διάφορους τρόπους και αυτό ισχύει είτε ζει κάποιος στην πόλη, είτε στην εξοχή, είτε παραθαλάσσια είτε στα ορεινά.
<P>
Επομένως, μόνο σύμπτωση δεν είναι το γεγονός ότι, σύμφωνα με τα τελευταία στατιστικά στοιχεία που δημοσίευσε η Ευρωπαϊκή Στατιστική Υπηρεσία, έξι στους δέκα Ευρωπαίους θεωρούν ως λίαν ή σχετικά πιθανό η μόλυνση του περιβάλλοντος να βλάπτει την υγεία τους, ενώ επίσης, και αυτό είναι το σημαντικό, ότι η Ευρωπαϊκή Ένωση δεν επιδεικνύει επαρκή ενεργητικότητα σε αυτόν τον τομέα, που είναι το μόνο θέμα της συζήτησής μας σήμερα το πρωί.
<P>
Πρώτα και κύρια, θα ήθελα να ευχαριστήσω τους συναδέλφους μου και όλως ιδιαιτέρως τους σκιώδεις εισηγητές αυτής της έκθεσης, την κ. Ferreira, τον καθηγητή Τρακατέλλη, την κ. Breyer, την κ. Belohorská και την κ. de Brún, για την άριστη συνεργασία που είχαμε αφότου άρχισε αυτό το συγκεκριμένο έργο, που χρονολογείται από το 2003. Πράγματι, το 2003 η Ευρωπαϊκή Επιτροπή έδωσε το έναυσμα με ό,τι συνιστούσε τότε την πρωτοβουλία SCALE, η οποία εστίαζε στην υγεία των παιδιών, πρωτοβουλία που το επόμενο έτος την ακολούθησε η έναρξη του σχεδίου δράσης που προγραμματίζεται να λήξει το 2010. Αυτή είναι μια πρωτοβουλία που την θεωρούμε ανεπαρκή ως προς το εύρος της, καθώς στη συνεδρίασή του τον Φεβρουάριο του 2005 το Κοινοβούλιο ενέκρινε ένα ψήφισμα που, ομολογουμένως, ασκούσε έντονη κριτική, με βάση την απλή εκτίμηση ότι ένα σχέδιο δράσης δεν μπορεί, κατ' ουσία, να θέσει ως αποκλειστικό σκοπό την παραγωγή περισσότερων στοιχείων και τη διεξαγωγή περισσότερης έρευνας, ακόμη και αν αυτά είναι ουσιαστικά. Επομένως, απογοητευθήκαμε, πολλώ δε μάλλον που το ένα κράτος μέλος μετά το άλλο, κυρίως δε η Γαλλία με το εθνικό της σχέδιο για την υγεία και το περιβάλλον, μαζί με πολλά γερμανικά κρατίδια, το Βέλγιο, το Λουξεμβούργο, τις Κάτω Χώρες και άλλα κράτη μέλη, έφθασαν να εκπονήσουν δικά τους φιλόδοξα εθνικά σχέδια.
<P>
Μετά από τρία χρόνια, σε ποιον βαθμό καταφέραμε να περιορίσουμε τις ασθένειες που μπορούν να αποδοθούν στις επιπτώσεις της μόλυνσης; Σε κοινοτικό επίπεδο, θεωρώ ότι δεν έγιναν και πολλά, επομένως θέλω τώρα να σας παρουσιάσω μια σωστή ενδιάμεση αναθεώρηση της κατάστασης, ως έχει. Μπορεί βεβαίως η Ευρωπαϊκή Ένωση, όπως είπαμε επανειλημμένως, να αισθάνεται υπερήφανη που σημείωσε πολλές επιτυχίες στην καταπολέμηση διαφόρων μορφών μόλυνσης. Αν και είναι αδύνατο να τις απαριθμήσουμε όλες, περιλαμβάνουν την πρόσφατη νομοθεσία για την ποιότητα του ατμοσφαιρικού αέρα -που οφείλει πολλά στις άοκνες προσπάθειές σας, κύριε Επίτροπε- τη δέσμη για τα φυτοφάρμακα, που πρόκειται να ολοκληρωθεί, καθώς βέβαια και την πρωτοβουλία REACH, που θεσπίζει ελέγχους για περισσότερες από 10 000 χημικές ουσίες και προτείνει την αντικατάσταση εκείνων που προκαλούν τα περισσότερα προβλήματα. Θα ήθελα, επίσης, να αναφερθώ σε άλλη μία σημαντική πτυχή, τη χρηματοδότηση δηλαδή που παρείχε η Επιτροπή την τελευταία τριετία σε περισσότερα από 38 έργα, που αφορούν την υγεία και το περιβάλλον, ως σκέλος του έκτου προγράμματος-πλαίσιο, και η οποία ανέρχεται σε ένα εκτιμώμενο συνολικό ποσό που υπερβαίνει τα 200 εκατομμύρια ευρώ. Από άλλες απόψεις και με δεδομένη τη δυσκολία εκτίμησης του αντίκτυπου αυτού του σχεδίου, το οποίο μέχρι τούδε απέτυχε να σταθεί ισάξιο του ονόματός του, θέλω να πω ότι η συνολική μας εντύπωση είναι κάπως συγκεχυμένη.
<P>
Το σχέδιο ψηφίσματός μας σήμερα επικεντρώνεται, επομένως, στην ανάγκη αποκατάστασης της αρχής της προφύλαξης, που γνωρίζω ότι την εγκολπώνεται θερμά και η κ. υφυπουργός. Όπως και η ίδια, πιστεύω ειλικρινά ότι πρέπει να αναθεωρήσουμε και να ανανεώσουμε αυτήν την αρχή, που όπως προανέφερα, αφορά τη δράση παρά την αποχή, και να διασφαλίσουμε ότι εφαρμόζεται ως σκέλος της κοινοτικής πολιτικής, όπως ορίζει το άρθρο 174, παράγραφος 2, της Συνθήκης μας, πλέον δε, κατά την πάγια νομολογία του Ευρωπαϊκού Δικαστηρίου. Παραμένοντας σε αυτό το θέμα, πιστεύω ότι είναι σημαντικό να επιδιώξουμε να μετατοπίσουμε το βάρος της απόδειξης για όλη τη δευτερογενή νομοθεσία -και αυτό ακριβώς θεσπίζουμε στο σημείο 13 του ψηφίσματός μας- διότι είναι απολύτως σωστό, και μάλιστα είναι προφανές ότι οι παραγωγοί και οι εισαγωγείς πρέπει να φέρουν την ευθύνη της απόδειξης ότι ένα προϊόν είναι αβλαβές. Θέλω να προσθέσω ότι, ενδεχομένως εσφαλμένα, αυτό είναι εκείνο που πιστεύουν ήδη οι περισσότεροι καταναλωτές.
<P>
Το δεύτερο θέμα που προκαλεί ανησυχία, είναι δε εξίσου σημαντικό, αφορά αυτό που καλύπτεται στα σημεία 23 έως 25, το ζήτημα δηλαδή της κλιματικής αλλαγής. Εξετάσαμε αυτό το κρίσιμο ζήτημα σε στενή συνεργασία με εμπειρογνώμονες της Παγκόσμιας Οργάνωσης Υγείας. Το φαινόμενο που κατά κανόνα αποτυπώνουν αυτοί οι ειδικοί είναι ότι αυξάνεται η ένταση και η συχνότητα των καυσώνων. Πώς μπορούμε να λησμονήσουμε ότι μετά το κύμα καύσωνα του θέρους του 2003 καταγράφηκαν περισσότεροι από 70 000 πρόσθετοι θάνατοι σε κάπου δέκα ευρωπαϊκές χώρες; Θεωρούμε εν προκειμένω ότι πρέπει να δημιουργηθεί ένα σύστημα προληπτικών μέτρων: μειωμένη έκθεση στον καύσωνα, σύστημα έγκαιρης προειδοποίησης και, βέβαια, βοήθεια στους ηλικιωμένους. Θέλω επίσης να επισημάνω ότι η αύξηση του επιπέδου θερμοκρασίας συνοδεύεται από την εμφάνιση ορισμένων ιών, όπως ο ιός τσικουγκούνια που έπληξε την Ιταλία το 2007, και ότι ενώ αυτό δεν ήταν τίποτε άλλο παρά ένα επιφαινόμενο, τουλάχιστον σύμφωνα με τους εμπειρογνώμονες, ήταν ίσως ένα σημάδι έγκαιρης προειδοποίησης για πολυάριθμες πανδημίες στην Ευρώπη. Αυτό, προφανώς, επιτάσσει μια απάντηση που θα είναι ενδεδειγμένη ενόψει της δυνητικής κλίμακας του προβλήματος και, αν μη τι άλλο, ένα κατάλληλο σύστημα συντονισμού μεταξύ της Επιτροπής, του Ευρωπαϊκού Κέντρου Πρόληψης και Ελέγχου Νόσων στη Στοκχόλμη και των διαφόρων ευρωπαϊκών πρωτευουσών.
<P>
Θα ήθελα να συνοψίσω την παρουσίασή μου με μια αναφορά σε ό,τι αποτέλεσε, στον τομέα της υγείας, μια σαπουνόπερα, το έπος του θέρους του 2008, ένα έπος που διαδραματιζόταν παντού σε πολλές χώρες -στη Γαλλία, το Βέλγιο και σε άλλες επίσης- και αναφέρομαι εν προκειμένω στην πλημμύρα πληροφοριών, άρθρων και μελετών, εκ των οποίων οι περισσότερες ήταν αντιφατικές, σχετικά με τους κινδύνους για την υγεία, τεκμηριωμένους και εικαζόμενους, που ενέχουν τα κινητά τηλέφωνα, ιδίως δε σχετικά με την απειλή που αντιπροσωπεύουν για τις πλέον ευπαθείς ομάδες και κυρίως τα παιδιά. Εν προκειμένω, ο λίαν ευαίσθητος, ενδεχομένως σε υπερβολικό βαθμό, σε όσα προβάλλουν τα ΜΜΕ David Servan-Schreiber, δεν ήταν ο πρώτος που έκρουσε τον κώδωνα του κινδύνου. Αυτό που δηλώνουμε στις παραγράφους 21 και 22 του ψηφίσματός μας είναι απλό: όλες αυτές οι διάφορες μελέτες τείνουν να δείχνουν ότι τα ηλεκτρομαγνητικά πεδία έχουν αντίκτυπο στην ανθρώπινη υγεία· επιπλέον, δέον να υπενθυμισθεί ότι τα όρια έκθεσης έχουν να τροποποιηθούν από το 1999 και, επομένως, παραμένουν η επίσημη προδιαγραφή της Ευρωπαϊκής Ένωσης, ενώ ταυτόχρονα υφίσταται παντελής έλλειψη συναίνεσης μεταξύ των ερευνητών για το κατά πόσο η ακτινοβολία από την κινητή τηλεφωνία αντιπροσωπεύει κίνδυνο για την υγεία.
<P>
Αυτή η επιστημονική αβεβαιότητα είναι πιθανόν να συνεχιστεί επί μακρόν. Θα έλθει η στιγμή που οι αρμόδιοι για τη χάραξη πολιτικής θα πρέπει να λάβουν μια απόφαση, και αυτό ακριβώς κάνουμε στο ψήφισμα που παρουσιάζεται σήμερα.
<SPEAKER ID="014" NAME="Nathalie Kosciusko-Morizet">
Προεδρεύουσα του Συμβουλίου. - (FR) Κυρία Πρόεδρε, κύριε Επίτροπε, κυρία Ries, κυρίες και κύριοι, οι ευρωπαίοι πολίτες σε κάθε χώρα ανησυχούν εύλογα για την ποιότητα του περιβάλλοντος και προβληματίζονται όλο και περισσότερο για τη συσχέτιση περιβάλλοντος και υγείας.
<P>
Οι υπουργοί Περιβάλλοντος είχαν την ευκαιρία να εξετάσουν αυτό το ζήτημα τον περασμένο Δεκέμβριο, το δε Συμβούλιο προσδίδει τώρα αυξημένη σημασία σε αυτό. Το θέμα εν προκειμένω αφορά διαφορετικές παθολογικές ασθένειες, ενώ δε αυτές είναι πολυάριθμες, τα γεγονότα και οι διασυνδέσεις μεταξύ μόλυνσης και υγείας δεν έχουν ακόμα καθοριστεί με σωστό τρόπο. Αναφερόμαστε εν προκειμένω στις αναπνευστικές ασθένειες, το άσθμα, τις αλλεργίες, τον καρκίνο και τους ενδοκρινικούς διαταράκτες, ιδίως εκείνες που, όπως επεσήμανε ήδη και η ίδια η κ. Ries, πλήττουν τις πλέον ευπαθείς ομάδες του πληθυσμού, μεταξύ άλλων τα παιδιά, τις εγκύους, τους ηλικιωμένους και τα μειονεκτούντα άτομα.
<P>
" νέα στρατηγική της Ευρωπαϊκής Ένωσης για την προώθηση της αειφόρου ανάπτυξης, όπως αυτή εγκρίθηκε από τους αρχηγούς κρατών και κυβερνήσεων τον Ιούνιο του 2006, πολύ ορθά περιλαμβάνει τη δημόσια υγεία ως μία από τις κύριες προκλήσεις που αντιμετωπίζουμε, με στόχο την προώθηση της υγείας χωρίς διακρίσεις και τη βελτίωση της προστασίας κατά των κινδύνων υγείας που τίθενται τώρα, όλα δε αυτά πρέπει να επιτευχθούν -και θα επανέλθω σε αυτό- μέσω σταθερών αποτρεπτικών μέτρων.
<P>
Υπάρχουν αρκετοί τρόποι βελτίωσης της τρέχουσας κατάστασης και έγινε αναφορά σε όλους. Υπάρχει καλύτερη συνεργασία μεταξύ του τομέα της υγείας και του τομέα του περιβάλλοντος, κάτι που δυστυχώς τείνει να αναπτυχθεί σε διαφορετικές κατευθύνσεις. Είναι αναγκαίο να βελτιωθεί η ποιότητα του περιβάλλοντος και αυτό κάνουμε, ιδίως με το έργο μας σε ό,τι αφορά την οδηγία για την ολοκληρωμένη πρόληψη και τον έλεγχο της ρύπανσης και την πρόταση οδηγίας για την ποιότητα του εδάφους, που θα συζητήσουμε τώρα, καθώς και την ανάγκη που αντιμετωπίζουμε επί του παρόντος για τη βελτίωση της κοινοτικής εμπειρογνωμοσύνης σε αυτόν τον τομέα. Υπάρχει το έργο που κάνουμε μαζί όλοι μας σε διεθνές επίπεδο, ιδίως δε στο πλαίσιο της Παγκόσμιας Οργάνωσης Υγείας. Τέλος, υπάρχει ο στόχος που επιδιώκουμε αμαχητί, που συνίσταται στη βελτίωση του τρόπου που ενσωματώνεται το περιβάλλον σε κάθε σχετική πολιτική, σχέδιο και πρόγραμμα, ιδίως κατά την εξέλιξη του προγράμματος για την υγεία και το περιβάλλον της περιόδου 2004-2010. Εν ολίγοις, είναι σημαντικό να φέρουμε αισίως σε πέρας αυτήν την ενδιάμεση αναθεώρηση, ούτως ώστε να διασφαλιστεί ότι οι δράσεις που αναλαμβάνονται είναι όσο το δυνατόν πιο αποτελεσματικές.
<P>
Όπως η κ. Ries, θα ήθελα με τη σειρά μου να υπογραμμίσω την ανάγκη για προληπτικά μέτρα σε όλα τα διαφορετικά πεδία δράσης και σε όλα τα σημεία που αναφέρθηκαν στο έργο σας.
<P>
Το Συμβούλιο, στα συμπεράσματά του τον περασμένο Δεκέμβριο, όπως το Κοινοβούλιο σήμερα, είναι της άποψης ότι απαιτείται δράση το συντομότερο δυνατόν. Πρέπει να ενεργήσουμε γρήγορα και πρέπει να ενεργήσουμε προλαβαίνοντας τις εξελίξεις. Πρέπει να ενεργήσουμε σύμφωνα με τις αρχές της πρόληψης και σύμφωνα με τις αρχές της προφύλαξης, που σημαίνει βέβαια την ανάπτυξη νέων μέσων ικανών να προβλέπουν και να αναλύουν δυνητικές απειλές αμέσως μόλις αυτές εμφανισθούν ή αμέσως μόλις εγερθεί η όποια υποψία, κατόπιν δε να μπορέσουμε να δούμε τα διάφορα αυτά προβλήματα σε ένα διαφορετικό υπόβαθρο, όπως αυτό της κλιματικής αλλαγής ή της βιοασφάλειας, επί παραδείγματι, καθώς αμφότεροι είναι τομείς, που συνδέονται με την ανθρώπινη υγεία.
<SPEAKER ID="015" NAME="Σταύρος Δήμας">
Μέλος της Επιτροπής. - Κυρία Πρόεδρε, αξιότιμα μέλη του Κοινοβουλίου, εδώ και ένα χρόνο περίπου η Επιτροπή ενέκρινε την ενδιάμεση αξιολόγηση του ευρωπαϊκού σχεδίου δράσης για το περιβάλλον και την υγεία 2004-2010, που κάνει έναν απολογισμό της έως τώρα υλοποίησης του σχεδίου δράσης.
<P>
Χαίρομαι που το Ευρωπαϊκό Κοινοβούλιο ανταποκρίθηκε θετικά στην ενδιάμεση αυτή αξιολόγηση αποδίδοντας την ίδια μεγάλη σημασία με την Επιτροπή στην αλληλοεπίδραση ανάμεσα στο περιβάλλον και την υγεία. Και είμαι ιδιαίτερα ευτυχής που η Γαλλική Προεδρία, σήμερα και με τον Υπουργό σε προηγούμενες περιπτώσεις, έχει εκδηλώσει την πλήρη στήριξή της στο τόσο σημαντικό αυτό θέμα για τους ευρωπαίους πολίτες.
<P>
Όπως γνωρίζετε, το ευρωπαϊκό σχέδιο δράσης για τη σχέση περιβάλλοντος και υγείας έχει ως στόχο να βελτιώσει την ενημέρωση και να ενθαρρύνει την έρευνα σχετικά με το περιβάλλον και την υγεία του ανθρώπου, ώστε να επιτευχθεί καλύτερη γνώση των απειλών και των παραγόντων κινδύνου για την υγεία του ανθρώπου από το περιβάλλον. Θα μπορέσουν έτσι οι πολιτικές ηγεσίες σε ευρωπαϊκό και εθνικό επίπεδο να επεξεργαστούν αποτελεσματικότερη νομοθεσία και μέτρα για την προστασία της υγείας των ευρωπαίων πολιτών.
<P>
Το σχέδιο αυτό, που περιλαμβάνει 13 ειδικές δράσεις για το χρονικό διάστημα 2004-2010, καταρτίστηκε κατόπιν εκτεταμένων διαβουλεύσεων με εμπειρογνώμονες και φορείς που δραστηριοποιούνται στους τομείς του περιβάλλοντος, της υγείας και της έρευνας στην Ευρώπη.
<P>
Στο σχέδιο δράσης τονίζεται ότι η στενή συνεργασία μεταξύ των υπηρεσιών περιβάλλοντος, υγείας και έρευνας, τόσο σε εθνικό όσο και σε ευρωπαϊκό επίπεδο, είναι ζωτικής σημασίας για την κατά τον καλύτερο δυνατό τρόπο αντιμετώπιση των αλληλοεπιδράσεων μεταξύ περιβάλλοντος και υγείας.
<P>
Τέσσερα χρόνια μετά τη θέσπιση του σχεδίου δράσης βρίσκομαι στην ευχάριστη θέση να αναφέρω ότι η στενή αυτή συνεργασία ανάμεσα στις διάφορες υπηρεσίες έχει εδραιωθεί πλέον και αποτελεί σαφώς μια πολύ θετική εξέλιξη, σύμφωνα άλλωστε και με την περσινή ενδιάμεση αξιολόγηση.
<P>
Για να σας δώσω ένα συγκεκριμένο παράδειγμα: τα κράτη μέλη εργάζονται τώρα από κοινού για να διαμορφώσουν μια συντονισμένη ευρωπαϊκή προσέγγιση στο θέμα της βιοπαρακολούθησης του ανθρώπου με τη συμμετοχή των Υπουργείων Έρευνας, Υγείας και Περιβάλλοντος.
<P>
Θεωρώ σημαντικό να προσθέσω ότι, μετά την έγκριση της έκθεσης προόδου πέρσι, η Επιτροπή ανέλαβε και άλλες σημαντικές δραστηριότητες όσον αφορά ειδικότερα τη βιοπαρακολούθηση του ανθρώπου, τη σχέση κλιματικών αλλαγών και υγείας, την ποιότητα του αέρα στους εσωτερικούς χώρους, την έρευνα με αντικείμενο το περιβάλλον και την υγεία καθώς και τα ηλεκτρομαγνητικά πεδία. Ως εκ τούτου χαίρομαι που τα ζητήματα αυτά περιλαμβάνονται στην έκθεση του Ευρωπαϊκού Κοινοβουλίου.
<P>
Επιτρέψτε μου να αναπτύξω εν συντομία τις νέες εξελίξεις: η Επιτροπή ακολουθεί ευρύτερη προσέγγιση πλέον στο πρόβλημα της ποιότητας του αέρα των εσωτερικών χώρων, σύμφωνα άλλωστε με το ψήφισμα του Ευρωπαϊκού Κοινοβουλίου του 2005. Έχουν αναληφθεί πολλές δραστηριότητες που υπερβαίνουν τις συγκεκριμένες στοχεύσεις του σχεδίου δράσης· για παράδειγμα, νέα ερευνητικά έργα χρηματοδοτήθηκαν από την Επιτροπή, συγκροτήθηκε ομάδα εργασίας εμπειρογνωμόνων, εγκρίθηκε Πράσινη Βίβλος για τον καπνό από τσιγάρο και επιστημονικές γνωμοδοτήσεις. Απομένει να αποφασιστεί το νομικό μέσο για την καλύτερη αντιμετώπιση του ζητήματος του αέρα των εσωτερικών χώρων.
<P>
Σχετικά με τη βιοπαρακολούθηση του ανθρώπου, η Επιτροπή λυπάται που βάσει του 7ου προγράμματος πλαισίου δεν κρίθηκε κατάλληλη για χρηματοδότηση πρόταση που υποβλήθηκε από κοινοπραξία 24 κρατών μελών. Πάντως, αυτό το μήνα θα δημοσιευθεί νέα πρόσκληση για υποβολή προτάσεων σχετικά με τη βιοπαρακολούθηση του ανθρώπου.
<P>
Στο μεταξύ η Επιτροπή θα συνεχίσει τις προπαρασκευαστικές εργασίες για το πιλοτικό έργο στο πλαίσιο ενός δικτύου ERA-NET και στο πλαίσιο μιας διοικητικής ρύθμισης με το Κοινό Κέντρο Ερευνών της Ispra σε στενή συνεργασία με τα κράτη μέλη.
<P>
Σχετικά με τα ηλεκτρομαγνητικά πεδία, η Επιτροπή εξασφαλίζει τη συνεχή παρακολούθηση των επιστημονικών εξελίξεων, μέσω της επιστημονικής της επιτροπής για τους αναδυόμενους και τους πρόσφατα εντοπισθέντες κινδύνους για την υγεία και μέσω του δικτύου ΜΝΤ για τα ηλεκτρομαγνητικά πεδία, έργο του 6ου προγράμματος πλαισίου.
<P>
" Επιτροπή προωθεί την έρευνα στα πιο σημαντικά θεματικά πεδία με σκοπό να καθορισθεί εάν πρέπει να αναθεωρηθούν οι οριακές τιμές έκθεσης που καθορίζονται στη σύσταση του Συμβουλίου. " Επιτροπή ζήτησε πρόσφατα από την επιστημονική της επιτροπή για τους αναδυόμενους και τους πρόσφατα εντοπισθέντες κινδύνους για την υγεία να επανεξετάσει τη γνώμη της λαμβάνοντας υπόψη τα πλέον πρόσφατα στοιχεία και εκθέσεις.
<P>
" σχέση μεταξύ των κλιματικών αλλαγών και της υγείας συγκαταλέγεται σαφώς ανάμεσα στα θέματα που αποκτούν ολοένα και μεγαλύτερη σημασία, σύμφωνα με την ενδιάμεση αξιολόγηση, και θα καλυφθεί στη Λευκή Βίβλο για την προσαρμογή στην κλιματική αλλαγή που πρόκειται να εγκριθεί σύντομα.
<P>
Οι εξελίξεις αυτές δείχνουν ότι η Επιτροπή αποδίδει μεγάλη σημασία στην ακόμη μεγαλύτερη ενσωμάτωση της διάστασης της υγείας στην ευρωπαϊκή περιβαλλοντική πολιτική. Πρόσφατα νομοθετήματα, όπως το νομοθέτημα για τα χημικά, το REACH, και η νέα οδηγία για την ποιότητα του ατμοσφαιρικού αέρα ενισχύουν την προστασία του περιβάλλοντος και της υγείας και αποτελούν παραδείγματα αμοιβαίως επωφελούς τρόπου αντιμετώπισης του περιβάλλοντος και της υγείας προς όφελος των ευρωπαίων πολιτών.
<P>
Τελειώνοντας, θα ήθελα να ευχαριστήσω την εισηγήτρια, κυρία Frédérique Ries, για την έκθεση, την εξαιρετική εργασία την οποία έκανε και το μεγάλο ενδιαφέρον που έδειξε στο ζήτημα της σχέσης περιβάλλοντος και υγείας. Επίσης, θα ήθελα να επαναλάβω τη σταθερή θέση της Επιτροπής να συνεχίσει τις προσπάθειές της σύμφωνα με το σχέδιο δράσης για το περιβάλλον και την υγεία, να διαμορφώσει αποτελεσματική περιβαλλοντική νομοθεσία και να διασφαλίσει την ορθή εφαρμογή της ισχύουσας νομοθεσίας ώστε να προστατευθούν τόσο το περιβάλλον όσο και η υγεία των ευρωπαίων πολιτών.
<P>
Με αυτές τις σκέψεις η Επιτροπή θα διαδραματίσει ενεργό ρόλο στην προετοιμασία της πέμπτης Υπουργικής Διάσκεψης με θέμα το περιβάλλον και την υγεία η οποία προγραμματίζεται να πραγματοποιηθεί τον Ιούλιο του 2009.
<SPEAKER ID="016" NAME="Françoise Grossetête">
εξ ονόματος της Ομάδας PPE-DE. - (FR) Κυρία Πρόεδρε, επιτρέψτε μου καταρχάς να καλωσορίσω την κ. Kosciusko-Morizet, οι πεποιθήσεις και η αποφασιστικότητα της οποίας σε αυτόν τον τομέα είναι ευρέως γνωστές, όπως και του Επιτρόπου, άλλωστε. Θα ήθελα, επίσης, να συγχαρώ την κ. Ries για το έξοχο έργο που επιτέλεσε κατά την εξέταση ενός ζητήματος στο οποίο οι πολίτες μας προσδίδουν ιδιαίτερη σημασία και επιδεικνύουν ιδιαίτερη ευαισθησία. Ο Ιπποκράτης είπε κάποτε ότι για να μελετήσει κάποιος ιατρική πρέπει να μελετήσει το κλίμα. Μολονότι μπορούμε αναμφίβολα να αναγνωρίσουμε τις προσπάθειες που κατέβαλε η Ευρωπαϊκή Επιτροπή από την έναρξη του σχεδίου δράσης για το περιβάλλον και την υγεία το 2004, μας λυπεί κάπως το γεγονός ότι αυτή η πρωτοβουλία δεν βασίζεται σε μια πραγματική πολιτική πρόληψης, με στόχο τη μείωση των ασθενειών που συνδέονται με περιβαλλοντικούς παράγοντες, καθώς και μια πολιτική που επιδιώκει έναν καθαρό και δεόντως κοστολογημένο στόχο. Πριν από δέκα χρόνια, όταν γινόταν η συζήτηση για την κλιματική αλλαγή, ουδέποτε γινόταν αναφορά στους κινδύνους υγείας αυτούς καθαυτούς. Σήμερα, η συχνή εμφάνιση καύσωνα, πλημμυρών, ανεξέλεγκτων πυρκαγιών και φυσικών καταστροφών κάθε είδους εντός της Ευρωπαϊκής Ένωσης αλλάζει την εμφάνιση εκείνων των ασθενειών που προκαλούνται από βακτήρια και ιούς οι οποίοι μεταδίδονται από ορισμένα έντομα. Επομένως, πρέπει να κατανοήσουμε καλύτερα τις συνέπειες που ενδέχεται να έχουν όλα αυτά για την ανθρώπινη υγεία, ιδίως των πλέον ευπαθών μελών της κοινωνίας, ούτως ώστε να αποκτήσουμε καλύτερη ικανότητα στη διαχείριση των συνεπαγόμενων κινδύνων. Ενώ ο κύριος στόχος του προγράμματος υγείας 2008-2013 είναι να επενεργήσει στους στόχους που παραδοσιακά υπονομεύουν την υγεία, ήτοι τη δίαιτα, το κάπνισμα, την κατανάλωση αλκοόλ και τη χρήση ναρκωτικών, το τρέχον σχέδιο δράσης 2004-2010 πρόκειται να εστιάσει σε ορισμένες νέες προκλήσεις υγείας και να αντιμετωπίσει τους αποφασιστικούς περιβαλλοντικούς παράγοντες που πλήττουν την ανθρώπινη υγεία. Αναφέρομαι, επίσης, στην ποιότητα του ατμοσφαιρικού αέρα, στην ηλεκτρομαγνητική ακτινοβολία -ένα θέμα, στο οποίο ήδη έγινε αναφορά- στα ανησυχητικά νανοσωματίδια, όπως είδαμε στο πρόγραμμα REACH, ουσίες που ταξινομούνται ως καρκινογόνες, μεταλλαξιογόνες ή τοξικές για την αναπαραγωγή, στους ενδοκρινικούς διαταράκτες και σε όλους τους κινδύνους υγείας, που θέτει η κλιματική αλλαγή, ήδη δε, μίλησα περί αυτών. Θέλω, επίσης, να επισημάνω ότι ενώ οι ασθένειες του αναπνευστικού συστήματος κατατάσσονται δεύτερες ως αιτία θανάτου και από πλευράς συχνότητας κρουσμάτων, επιπολασμού και κόστους, εντός της ΕΕ, αποτελούν την κύρια αιτία θανάτου μεταξύ των παιδιών ηλικίας κάτω των πέντε ετών και συνεχίζουν να εξαπλώνονται ιδίως σε ό,τι αφορά τη ρύπανση του αέρα σε εσωτερικούς και εξωτερικούς χώρους.
<P>
Σε ό,τι αφορά το θέμα της υγείας του αστικού περιβάλλοντος, και ιδίως την ποιότητα του αέρα εσωτερικών χώρων, η Επιτροπή πρέπει να καταβάλει περισσότερες προσπάθειες για την καταπολέμηση της εγχώριας ρύπανσης, δεδομένου ότι οι Ευρωπαίοι δαπανούν κατά μέσο όρο το 90% του χρόνου τους εντός κτιρίων. Γνωρίζουμε ότι αυτό το θέμα, αυτή η σύνδεση μεταξύ περιβάλλοντος και υγείας, είναι ένα ιδιαίτερα σημαντικό και ευαίσθητο ζήτημα και πρέπει να βρούμε κατάλληλη απάντηση το συντομότερο δυνατόν για το καλό των πολιτών μας.
<SPEAKER ID="017" NAME="Anne Ferreira">
εξ ονόματος της Ομάδας PSE. - (FR) Κυρία Πρόεδρε, κυρία Kosciusko-Morizet, κύριε Επίτροπε, κυρίες και κύριοι, θέλω και εγώ να επικροτήσω το έργο που επιτέλεσε η συνάδελφός μας και την αποφασιστικότητα που επέδειξε στον χειρισμό αυτής της υπόθεσης. Αυτή είναι μια αποφασιστικότητα που συμμερίζομαι, διότι η σχέση μεταξύ περιβάλλοντος και υγείας, που πλέον αναγνωρίζεται ευρέως, επιτάσσει μια απάντηση υπό τη μορφή των πολιτικών μας δράσεων.
<P>
Επομένως, είναι σημαντικό να πάμε μπροστά, ούτως ώστε να επικαιροποιήσουμε τη γνώση μας σε αυτόν τον τομέα, ιδίως δε να υλοποιήσουμε δράσεις που στόχο έχουν τον περιορισμό των αρνητικών επιπτώσεων του περιβάλλοντός μας στην ανθρώπινη υγεία.
<P>
Οι διαφορετικές θεματικές ενότητες επισημάνθηκαν με σαφήνεια και καλύπτονται στο σχέδιο δράσης. Κατέστη αναγκαίο να μην ληφθούν υπόψη μόνο οι συνέπειες της κλιματικής αλλαγής και η εκπόνηση μεθόδων αξιολόγησης κινδύνου, αλλά και να συζητηθούν άλλοι παράγοντες, όπως τα ηλεκτρομαγνητικά πεδία.
<P>
Είμαι, επίσης, ευγνώμων που βλέπω ότι η έκθεση περιέχει μια αναφορά στο έγγραφο του 2007 που παρουσίασε ο Ευρωπαϊκός Οργανισμός Περιβάλλοντος, και το οποίο δείχνει ότι οι ατμοσφαιρικοί ρύποι, ιδίως οι ρύποι που συνδέονται με τα λεπτά σωματίδια και το όζον στην επιφάνεια του εδάφους, αντιπροσωπεύουν σημαντική απειλή για τη σωστή ανάπτυξη των παιδιών και μειώνουν το προσδόκιμο ζωής στην ΕΕ.
<P>
Ωστόσο, λυπούμαι που τα προβλήματα τα οποία συνδέονται με την υγεία στο εργασιακό περιβάλλον δεν περιελήφθησαν στο κείμενο. Δέον να θυμόμαστε ότι εκατομμύρια άνθρωποι υποφέρουν τώρα από ασθένειες που συνδέονται με το εργασιακό τους περιβάλλον και προκαλούνται από πολλούς και ποικίλους παράγοντες: άγχος, ένταση εργασίας, διάφορους ρύπους, μυοσκελετικές ανωμαλίες που συνδέονται με την κακή εργονομία στον χώρο της εργασίας και ούτω καθεξής. Ελπίζω ότι αυτό το ζήτημα θα εξεταστεί με σοβαρότητα από άλλες επιτροπές.
<P>
Όπως είπε η κ. Ries, το μεγαλύτερο πρόβλημα είναι επίσης ότι υστερούμε. Μου φαίνεται ότι η Επιτροπή δεν επέδειξε επαρκή ενεργητικότητα στο να εκπληρώσει τις δεσμεύσεις που η ίδια καθόρισε. Εν προκειμένω αναφέρομαι, λόγου χάρη, στο ζήτημα των νανοσωματιδίων, ένα θέμα στο οποίο εστιάζουν επί του παρόντος πολυάριθμες μελέτες και εγείρει πολλά ερωτήματα.
<P>
Για παράδειγμα, διάβασα στην ανακοίνωση της Επιτροπής το 2007 σχετικά με τους στόχους της περιόδου 2004-2006 ότι στόχος είναι να εξεταστούν οι πιθανές συνέπειες των νανοσωματιδίων στην υγεία και το περιβάλλον. Σε συνέχεια αυτού, για την περίοδο 2007-2010 υπάρχει πρόβλεψη για έρευνες σε σχέση με τον δυνητικό κίνδυνο που αντιπροσωπεύουν τα νανοσωματίδια για την ανθρώπινη υγεία. Αυτό σημαίνει τρία χρόνια για την εξέταση ενός θέματος και άλλα τρία για τη διεξαγωγή μελετών. Μου φαίνεται ότι θα μπορούσαμε να είμαστε πιο αποτελεσματικοί σε σύγκριση με αυτό.
<P>
Αναμφίβολα, υπάρχουν λόγοι για την ανεπαρκή αυτή προσέγγιση: έλλειψη ανθρώπινων πόρων και έλλειψη χρηματοδοτικών μέσων. Ωστόσο, τι είδους αξιοπιστία μπορεί να αναμένει η ΕΕ, αν αποτύχει να τηρήσει τις δεσμεύσεις της; Γνωρίζουμε ότι σε αυτά τα ζητήματα οι Ευρωπαίοι μπορούν να αναγνωρίσουν την προστιθέμενη αξία της ευρωπαϊκής διάστασης. Ας μην τους απογοητεύσουμε, λοιπόν.
<P>
Θα ολοκληρώσω με ένα ερώτημα που απευθύνεται στο Συμβούλιο και την Επιτροπή: αναφερθήκατε, κύριε Επίτροπε, στη συνεργασία μεταξύ των διαφόρων υπηρεσιών και μεταξύ των ερευνητικών ομάδων, πράγμα που είναι καλό. Υπάρχει, επίσης, συντονισμός μεταξύ των διαφόρων εθνικών σχεδίων για το περιβάλλον και την υγεία που καταρτίζονται σε εθνικό επίπεδο και του Ευρωπαϊκού Σχεδίου Δράσης; Τέλος, κυρία υπουργέ, όταν λάβετε εκ νέου τον λόγο, ίσως μπορέσετε να μας πείτε αν η Γαλλία, λόγου χάρη, συνέδεσε τις προσπάθειές της με εκείνες που καταβάλλει στο πλαίσιο της περιβαλλοντικής Grenelle.
<SPEAKER ID="018" NAME="Lena Ek">
εξ ονόματος της Ομάδας ALDE. - (SV) Κυρία Πρόεδρε, λέω συνήθως ότι η ΕΕ πρέπει να γίνει λιγότερο διευρυμένη, αλλά αιχμηρότερη, με άλλα λόγια πρέπει να εστιάσουμε τις δράσεις μας, με σεβασμό όμως παράλληλα στην επικουρικότητα. Αυτό το σχέδιο δράσης είναι αυτό ακριβώς το είδος τομέα. Θα ήθελα να θίξω ορισμένα πράγματα που η εισηγήτριά μας, η κ. Ries, εξετάζει στην έκθεσή της. " κριτική της για την έλλειψη ποσοτικών στόχων και δεικτών είναι πολύ σοβαρή. Πρέπει να τους προσθέσουμε στο σχέδιο δράσης. " κριτική που ασκεί η κ. Ries και αρκετοί άλλοι βουλευτές του ΕΚ σε σχέση με το γεγονός ότι υπάρχουν ανεπαρκή μέτρα προφύλαξης είναι σοβαρή. " κριτική στρέφεται σε αυτό το υλικό και πρέπει να το λάβουμε αυτό υπόψη στο συνεχιζόμενο έργο μας.
<P>
Θα ήθελα, ιδίως, να επισημάνω τρεις τομείς: τις ευπαθείς ομάδες, τις ενδημικές νόσους και τη σύνδεση μεταξύ κλίματος και υγείας. Πρέπει να βελτιώσουμε κατά πολύ την ικανότητά μας να εντοπίζουμε τις διαφορές μεταξύ θεραπείας και φαρμακευτικής αγωγής στους ενήλικες και τα παιδιά, στις γυναίκες και στους άνδρες. Είναι σκανδαλώδες ότι αυτό εξακολουθεί να μην είναι αυτονόητο και δεν υλοποιήθηκε ακόμα στην ιατρική έρευνα και θεραπεία.
<P>
Το έργο που έχει ξεκινήσει σε σχέση με την κινητικότητα των ασθενών στην εσωτερική αγορά είναι απίστευτα σημαντικό για διαφορετικές ομάδες ασθενών, π.χ. για εκείνους με κακώσεις του αυχένα, όπου διαπιστώνονται διαφορετικά πρότυπα θεραπείας στα διάφορα κράτη μέλη.
<P>
Επικροτώ την εστίαση της γαλλικής Προεδρίας στη νόσο Αλτσχάιμερ, μία από τις μείζονες ενδημικές μας ασθένειες, χρειαζόμαστε όμως επίσης μια συντονισμένη προσέγγιση για τον διαβήτη, το άσθμα και τους ρευματισμούς, για να αναφερθώ σε μερικά μόνο παραδείγματα. Αυτό ισχύει, επίσης, στην περίπτωση των τραυμάτων που συνδέονται με το εργασιακό περιβάλλον.
<P>
Γινόμαστε τώρα μάρτυρες μιας τάσης στην Ευρώπη και παγκοσμίως, που χαρακτηρίζεται από την εκδήλωση περισσότερων πανδημιών και τη μεγαλύτερη διάδοση ιών, βακτηρίων και παρασίτων, κατά τρόπο που δεν έχουμε δει εδώ και πάρα πολύ καιρό. Πολλά από αυτά συνδέονται φυσικά με την κλιματική αλλαγή.
<P>
Τα ανθεκτικά στα αντιβιοτικά βακτήρια συνεπάγονται ότι δεν λειτουργούν τα φάρμακα και οι θεραπείες, και αυτό είναι ένα από τα πλέον επείγοντα προβλήματα υγείας που αντιμετωπίζουμε. Είναι κρίμα που η ανάπτυξη νέων αντιβιοτικών κατά μεγάλο μέρος περιορίστηκε σε επίπεδο μεγάλων φαρμακευτικών εταιρειών. Ελπίζω ότι η Προεδρία και η Επιτροπή θα αντιμετωπίσουν αυτό το λίαν σοβαρό και μείζον πρόβλημα το συντομότερο δυνατό!
<P>
Χρειαζόμαστε, επίσης, μια ανάλυση των διαφόρων σεναρίων για την κλιματική αλλαγή. Τι συνέπειες θα είχε η παγκόσμια αύξηση της θερμοκρασίας κατά δύο βαθμούς, κατά τέσσερις ή και περισσότερους βαθμούς για την υγεία στην Ευρώπη; Δεν υπάρχει διαθέσιμο ανάλογο υλικό σήμερα. Αν θέλουμε πραγματικά να μπορούμε να λαμβάνουμε συγκεκριμένες και καλές αποφάσεις σε σχέση με τη δέσμη για την κλιματική αλλαγή, χρειαζόμαστε επίσης αξιόπιστο υλικό για τα διάφορα σενάρια για το κλίμα με τα οποία θα βρεθούμε αντιμέτωποι στο μέλλον.
<SPEAKER ID="019" NAME="Zbigniew Krzysztof Kuźmiuk">
εξ ονόματος της Ομάδας UEN. - (PL) Κυρία Πρόεδρε, καθώς λαμβάνω τον λόγο εξ ονόματος της Ομάδας 'Εvωση για τηv Ευρώπη τωv Εθvώv στη συζήτηση για την ενδιάμεση αξιολόγηση του ευρωπαϊκού σχεδίου δράσης για την υγεία και το περιβάλλον 2004-2010, θα ήθελα να επιστήσω την προσοχή στα ακόλουθα ζητήματα.
<P>
Πρώτον, τα ίδια τα ενδεδειγμένα μέτρα για τη βελτίωση του φυσικού περιβάλλοντος και την καταπολέμηση της κλιματικής αλλαγής απαιτούν πρόσθετους χρηματοδοτικούς πόρους. Αυτό θέτει τις δημόσιες αρχές και τους οικονομικούς φορείς στα νέα κράτη μέλη σε μια ιδιαίτερα δυσχερή θέση. Τα νέα κράτη μέλη επικεντρώνονται προφανώς κατά βάση στο να προλάβουν, από πλευράς ανάπτυξης, τα πιο ανεπτυγμένα κράτη μέλη της Ευρωπαϊκής Ένωσης.
<P>
Δεύτερον, η Ευρωπαϊκή Ένωση επιχειρεί να τεθεί πρωτοπόρος, για παράδειγμα σε ό,τι αφορά τον περιορισμό των εκπομπών διοξειδίου του άνθρακα, η Επιτροπή όμως κατένειμε τα όρια χωρίς να λάβει υπόψη πόσες προσπάθειες έπρεπε να καταβάλει το κάθε κράτος μεμονωμένα από αναπτυξιακής πλευράς. Το αποτέλεσμα είναι πως για τη χώρα μου, την Πολωνία, καθορίστηκε χαμηλότερο όριο εκπομπών διοξειδίου του άνθρακα. Αυτό οδήγησε σε άμεση αύξηση των τιμών του ηλεκτρικού ρεύματος από 10% έως 20%. Φοβούμαι να σκεφθώ πόσο πολύ θα ανέβουν οι τιμές της ηλεκτρικής ενέργειας μετά το 2013, όταν οι σταθμοί παραγωγής ηλεκτρικής ενέργειας θα πρέπει να αγοράζουν στην ανοικτή αγορά όλα τα όρια εκπομπών τους. Κατ' αυτόν τον τρόπο, ένα λογικό μέτρο για τον περιορισμό των εκπομπών διοξειδίου του άνθρακα και, επομένως, για την καταπολέμηση της κλιματικής αλλαγής κατέστη βάρος για τους καταναλωτές και οδήγησε σε αυξημένη ευρεία κοινωνική δυσαρέσκεια.
<P>
Τρίτον, τα ενδεδειγμένα μέτρα που περιέχονται στην έκθεση για την υγειονομική περίθαλψη απαιτούν, επίσης, πρόσθετους χρηματοδοτικούς πόρους. Είναι ιδιαίτερα σκληρό για τα λιγότερο ανεπτυγμένα κράτη μέλη να εξεύρουν αυτούς τους πόρους, καθώς βιώνουν ήδη σοβαρές δυσκολίες στη χρηματοδότηση πολύ βασικών υπηρεσιών υγειονομικής περίθαλψης για τους πολίτες τους. Καθώς ολοκληρώνω, θέλω να ευχαριστήσω την κ. Ries για την πολύ περιεκτική και αναλυτική της έκθεση σχετικά με τις επιπτώσεις του φυσικού περιβάλλοντος στην ανθρώπινη υγεία.
<SPEAKER ID="020" NAME="Hiltrud Breyer">
εξ ονόματος της Ομάδας Verts/ALE. - (DE) Κυρία Πρόεδρε, βρισκόμαστε στο μέσο αυτού του σχεδίου δράσης, και ήλθε η ώρα για μια αξιολόγηση. Καταγράφουμε όσα έγιναν μέχρι τώρα, και εκείνο που πρέπει να αναρωτηθούμε είναι το εξής: υπήρξαν καθόλου ορατά αποτελέσματα;
<P>
" Επιτροπή κάθεται αναπαυτικά και λέει ότι είναι ικανοποιημένη. Ωστόσο, αν ο αέρας που αναπνέουμε και το νερό που πίνουμε μας αρρωσταίνουν, είναι πλέον καιρός να αναλάβει δράση η Ευρώπη και να καταστεί η κινητήρια δύναμη για μια νέα συνολική προσέγγιση σε σχέση με ανάλογους υγειονομικούς κινδύνους. Αυτός είναι ο λόγος που το σχέδιο δράσης δεν μπορεί να θεωρηθεί απλώς συμπλήρωμα μιας υφιστάμενης πολιτικής της ΕΕ· πρέπει να θέσει νέα σημεία αναφοράς.
<P>
Επικροτώ το γεγονός ότι η Επιτροπή Περιβάλλοντος, Δημόσιας Υγείας και Ασφάλειας των Τροφίμων ενέκρινε μια λίαν κριτική θέση έναντι του σχεδίου δράσης και ζήτησε μείζονες βελτιώσεις. Είμαστε βαθιά πεπεισμένοι ότι το σχέδιο δράσης είναι καταδικασμένο να αποτύχει, εκτός εάν βασίζεται σε μια προορατική πολιτική πρόληψης, πρέπει δε να καταστεί σαφές ένα πράγμα: χωρίς ξεκάθαρους ποσοτικούς στόχους, θα παραμείνει χάρτινος τίγρης.
<P>
Χαιρόμαστε που η περιβαλλοντική έκθεση διαπνέεται από οικολογικό πνεύμα, ιδίως σε ό,τι αφορά τη νανοτεχνολογία. Είναι σαφές ότι οι δυνητικοί νέοι κίνδυνοι δεν ελήφθησαν αρκούντως υπόψη στο σχέδιο δράσης. Είναι, μάλιστα, σκανδαλώδες ότι, όσον αφορά τους κινδύνους που συνδέονται με τη νανοτεχνολογία, η Ευρωπαϊκή Επιτροπή εξακολουθεί να εθελοτυφλεί και διατείνεται ότι η τρέχουσα νομοθεσία είναι καθ' όλα επαρκής. Γνωρίζουμε ότι ισχύει το εντελώς αντίθετο. Επιτρέπεται η ανάπτυξη της νανοτεχνολογίας σε ό,τι στην πράξη αποτελεί ένα νομικό κενό.
<P>
Έπειτα, υπάρχει το ζήτημα της ηλεκτροαιθαλομίχλης: γνωρίζουμε ότι η ηλεκτρομαγνητική ακτινοβολία αντιπροσωπεύει μείζον και αυξανόμενο πρόβλημα, επομένως θεωρούμε εντελώς απαράδεκτη, ως Ευρωπαϊκό Κοινοβούλιο, την άμβλυνση των ανώτατων επιτρεπόμενων ορίων, που ήδη έχουν καθοριστεί σε υπερβολικά υψηλά επίπεδα. Ένα ακόμη θέμα είναι η ποιότητα του αέρα εσωτερικών χώρων: η ΕΕ έχει θέσει δείκτες μέτρησης σε ό,τι αφορά την προστασία από τα λεπτά σωματίδια, τι γίνεται όμως με την ποιότητα του αέρα εσωτερικών χώρων, δεδομένου ότι αναλώνουμε τον περισσότερο χρόνο μας σε κλειστούς χώρους; " Επιτροπή δεν μπορεί να συνεχίσει να αναγνωρίζει αυτό το ζήτημα.
<P>
Καλούμε την Επιτροπή να παρουσιάσει σαφείς νομοθετικές προτάσεις για τη βελτίωση του ατμοσφαιρικού αέρα σε όλους τους σχετικούς χώρους: κατασκευαστικά έργα, κόλλες που χρησιμοποιούνται στα έπιπλα, κλπ.
<P>
" επίτευξη καλύτερης προστασίας για τις ιδιαίτερα ευπαθείς ομάδες, όπως τα παιδιά και οι έγκυες, είναι επίσης ένα θέμα το οποίο μας αγγίζει ιδιαίτερα, η δε αρχή της προφύλαξης πρέπει να αποτελεί την καθοδηγητική αρχή για τη νομοθεσία μας σε όλους αυτούς τους τομείς. Φυσικά, θα θέλαμε να έχουμε επιτύχει περισσότερα, ελπίζουμε όμως ότι η Επιτροπή δεν θα αρκεστεί σε αυτό. Δεν πρέπει να επιτρέψουμε να περιπέσει αυτός ο τομέας εργασίας σε απραξία, και πιστεύουμε ότι μπορούμε να προωθήσουμε αυτό το θέμα.
<SPEAKER ID="021" NAME="Bairbre de Brún" LANGUAGE="GA">
Θέλω να επικροτήσω αυτήν την έκθεση της κ. Ries.
<P>
Καλώ την Επιτροπή και τα κράτη μέλη να επαναδεσμευτούν πλήρως σε ό,τι αφορά τους στόχους του ευρωπαϊκού σχεδίου δράσης για το περιβάλλον και την υγεία, περαιτέρω δε να κλιμακώσουν το σχέδιο προσδίδοντάς του περισσότερο φιλόδοξους στόχους και καθιστώντας το πιο εναρμονισμένο προς τις ανάγκες μας. Επικροτώ, ιδίως, αυτό το οποίο είπε ο Επίτροπος Δήμας. " αύξηση του αριθμού των κρουσμάτων ορισμένων κατηγοριών καρκίνου μας δείχνει ότι δεν έχουμε την πολυτέλεια να επαναπαυθούμε στις δάφνες μας.
<P>
Ιδιαίτερα, θέλω να επισημάνω τη δράση στον τομέα της ψυχικής υγείας ως εξόχως σημαντική. Οι διαταραχές της ψυχικής υγείας αποτελούν μείζονα παράγοντα κινδύνου για αυτοκτονίες στην Ιρλανδία, η ίδια δε η αυτοκτονία είναι ο μεγαλύτερος δολοφόνος των νέων μας. " ΕΕ πρέπει να παράσχει μεγαλύτερη στήριξη στην ανάπτυξη κατάλληλων στρατηγικών πρόληψης, ενώ κάθε δράση σε επίπεδο ΕΕ ή σε διεθνές επίπεδο που μας βοηθά να προάγουμε την ψυχική υγεία θα είναι λίαν ευπρόσδεκτη.
<P>
Υποστηρίζω, επίσης, τις εκκλήσεις για δράση στο ζήτημα της ποιότητας του αέρα εσωτερικών χώρων και της ασφάλειας των χημικών ενώσεων που χρησιμοποιούνται στον εξοπλισμό και στην επίπλωση. " Επιτροπή ανέλαβε σημαντική δράση, χρειαζόμαστε όμως μια περιεκτική πολιτική για την ποιότητα του αέρα εσωτερικών χώρων, δεδομένης της έκτασης των ασθενειών του αναπνευστικού συστήματος στην ΕΕ.
<P>
Πρέπει, επίσης, να παράσχουμε στήριξη στις ΜΜΕ μας, προκειμένου να διασφαλίσουμε ότι συμμορφώνονται προς τους κανονισμούς που διέπουν την περιβαλλοντική υγεία και να προβούμε σε βήματα για τη βελτίωση του αντίκτυπού της στο περιβάλλον. Στην εκλογική μου περιφέρεια, ένα υπέροχο έργο σε σχέση με αυτό το θέμα υποστηρίχθηκε μέσω του προγράμματος Interreg.
<P>
Το κλίμα μας αλλάζει και αυτό φέρνει μαζί του νέες προκλήσεις τόσο στο πεδίο της υγείας όσο και στο πεδίο του περιβάλλοντος. Οι νέες απειλές για το περιβάλλον μας και την υγεία μας που προκαλούνται από την κλιματική αλλαγή πρέπει να αντιμετωπιστούν κατά μέτωπο και με αποτελεσματικό τρόπο.
<P>
Πολλά έγιναν, περισσότερη όμως φιλοδοξία και λογικές, συγκεκριμένες δράσεις είναι το μήνυμα που θέλω να στείλω σήμερα στην Ευρωπαϊκή Επιτροπή!
<SPEAKER ID="022" NAME="Irena Belohorská" AFFILIATION="NI">
(SK) Σας ευχαριστώ, κύριε Επίτροπε, καθώς και εσάς, κυρία υπουργέ, που ήλθατε να ακούσετε τις απόψεις μας. Ευχαριστώ την κ. Frédérique Ries, την εισηγήτρια, που εκπόνησε αυτήν την έκθεση. Αυτό είναι ένα λίαν φιλόδοξο πρόγραμμα, που είναι πολύ δύσκολο, αν όχι αδύνατο, να εκτιμήσουμε. Επιπλέον, εκτιμούμε την υλοποίηση φιλόδοξων στόχων στο λίαν ποικιλόμορφο περιβάλλον των 27 κρατών μελών, με τα διαφορετικά συστήματα υγειονομικής περίθαλψης και διαφορετικά φυσικά περιβάλλοντα.
<P>
Μία από τις πλέον σοβαρές ανησυχίες που εκφράζονται αφορά τον καρκίνο. Ήλθαμε συχνά αντιμέτωποι με τις μελλοντικές προβλέψεις, που είναι λίαν απειλητικές. Υπάρχουν στατιστικά στοιχεία που δείχνουν ότι αυτή η ασθένεια προκαλεί τεράστιες απώλειες στον πληθυσμό, ιδίως στον ενεργό πληθυσμό και σε όσους είναι σε ηλικία συνταξιοδότησης. Σε πολλές περιπτώσεις, καταδείχθηκαν με σαφήνεια οι συνέπειες του περιβάλλοντος στην κατάσταση της υγείας του πληθυσμού.
<P>
Εξίσου σημαντική -και η έκθεση υποστηρίζει την έμφασή μου σε αυτό- είναι η παροχή πληροφοριών στον πληθυσμό σε ό,τι αφορά τόσο τις συνέπειες του περιβάλλοντος στην υγεία όσο και την αύξηση των κρουσμάτων σοβαρών ασθενειών, καθώς και σε ό,τι αφορά την ικανότητα διαφόρων μη κυβερνητικών οργανώσεων να υποστηρίξουν αυτές τις δραστηριότητες.
<P>
Υπάρχουν δύο όψεις σε κάθε νόμισμα: από τη μία πλευρά, σημαντικό ρόλο διαδραματίζει η παροχή πληροφοριών εκ μέρους της Ευρωπαϊκής Ένωσης ή τοπικών θεσμών, από την άλλη πλευρά, όμως, είναι πολύ σημαντικό ο πληθυσμός να έχει πρόσβαση, να γνωρίζει με ποιον τρόπο θα εξασφαλίσει ανάλογες πληροφορίες και συμβάντα και με ποιον τρόπο θα τα επεξεργαστεί.
<P>
" πρόληψη είναι αποτελεσματική μόνο αν κατανοείται και διερμηνεύεται με ορθό τρόπο και, εφόσον πληρούνται αυτές οι προϋποθέσεις, είναι επίσης δυνατή η παρακολούθηση της απόκρισης σε πραγματικά στοιχεία. Είναι δυνατή η εκτίμηση του σχεδίου στη βάση μιας βραχυχρόνιας θεώρησης, οι κύριες όμως συνέπειες της υλοποίησης αυτών των μέσων παρατηρούνται και ποσοτικοποιούνται καλύτερα σε έναν πιο μακροχρόνιο ορίζοντα.
<SPEAKER ID="023" NAME="Avril Doyle" AFFILIATION="PPE-DE">
(EN) Κυρία Πρόεδρε, μολονότι αυτή η αξιολόγηση είναι λίαν ευπρόσδεκτη, νομίζω ότι χρειαζόμαστε επίσης περισσότερη ειλικρίνεια στη συζήτηση, και πρέπει να αποδεχθούμε ότι δεν μπορούμε να προστατεύουμε τους ανθρώπους -τους πολίτες μας- από τον εαυτό τους, ούτε θα πρέπει να νομοθετούμε σε σχέση με όλους τους κινδύνους για τη ζωή. " λαϊκή υποστήριξη στο εγχείρημα της ΕΕ στην πράξη διακυβεύεται αν δώσουμε την εντύπωση ότι έχουμε αποστολή να ρυθμίσουμε κάθε πτυχή της ζωής μας - και αυτή είναι η ερμηνεία που κυριαρχεί στην κοινή γνώμη επί του παρόντος. Πρέπει να είμαστε πολύ προσεκτικοί να μεταφέρουμε σε τι πραγματικά συνίσταται το εγχείρημα της ΕΕ.
<P>
Θα ήθελα επίσης να με καθησυχάσετε ότι κατά βάση αυτό το σχέδιο δεν αφορά μόνο την επανασυσκευασία και την αναβάπτιση έργων που έχουν ήδη σχεδιαστεί. Χρειαζόμαστε καλύτερη εφαρμογή της υφιστάμενης νομοθεσίας της ΕΕ σε επίπεδο κρατών μελών και καλύτερη παρακολούθηση και εφαρμογή από πλευράς Επιτροπής. Σε ό,τι με αφορά, αποτελεί προτεραιότητα η καλύτερη εκτίμηση, μάλιστα δε η εκτενέστερη συζήτηση για την εξέλιξη και την αποτελεσματικότητα της υφιστάμενης νομοθεσίας.
<P>
" κατά προτεραιότητα ανησυχία σε ό,τι αφορά τη νέα νομοθεσία σε τούτο το Σώμα πρέπει να άπτεται της δέσμης για το κλίμα και την ενέργεια. " κλιματική αλλαγή θα έχει πολλαπλές επιπτώσεις για την υγεία, μεταξύ άλλων υποσιτισμό συνεπεία της σπανιότητας των τροφίμων σε μέρη του κόσμου· θανάτους και τραυματισμούς συνεπεία ακραίων καιρικών φαινομένων, όπως οι καύσωνες, οι πλημμύρες, οι καταιγίδες και οι πυρκαγιές και τα συνακόλουθα κοινωνικά προβλήματα· αυξανόμενα κρούσματα ενός φάσματος διαρροϊκών ασθενειών· αυξανόμενη συχνότητα καρδιο-αναπνευστικών νοσημάτων· σοβαρά προβλήματα από τη λειψυδρία -περισσότερο από το 40% του κόσμου πράγματι θα αντιμετωπίσει, εν μέρει, προβλήματα λειψυδρίας εντός 10 ετών- και έλλειψη πόσιμου νερού. Είναι λίαν ευπρόσδεκτο το γεγονός ότι αυτό το ψήφισμα για την ενδιάμεση αξιολόγηση αναγνωρίζει τον αντίκτυπο στην υγεία από την κλιματική αλλαγή, και το επικροτώ για αυτό.
<P>
Σε σχέση με ένα άλλο σημείο, ένα λίαν σοβαρό ζήτημα -που παραμένει πραγματικά ακόμα ένα παραμελημένο ζήτημα από πλευράς του τρόπου που το αντιμετωπίζουμε σε ευρωπαϊκό επίπεδο και σε επίπεδο κρατών μελών- είναι ο τομέας της ευρωπαϊκής ψυχικής υγείας. Ένας στους τέσσερις Ευρωπαίους πάσχει από προβλήματα ψυχικής υγείας τουλάχιστον μία φορά στη ζωή του. Μόνο στην Ιρλανδία, το κόστος των διαταραχών ψυχικής υγείας εκτιμάται περίπου μέχρι και στο 4% του ΑΕγχΠ μας, το τραγικό δε είναι ότι υπήρξαν πάνω από 460 αυτοκτονίες μόνο την περασμένη χρονιά - καταγεγραμμένες αυτοκτονίες. Αυτό αντιπροσώπευε αύξηση κατά 12% σε σχέση με την αμέσως προηγούμενη χρονιά, το 2006 - στην Ιρλανδία, μια χώρα που, με βάση τα βαρόμετρα για το πού είναι καλύτερο να ζει κανείς, κατατάσσεται σε υψηλή θέση, νομίζω μετά το Λουξεμβούργο. (Δεν γνωρίζω ποιος καταρτίζει τα κριτήρια για αυτά τα βαρόμετρα.) Πρέπει, όμως, να αναρωτηθούμε επ' αυτού.
<P>
Αυτό το πρόβλημα με την ψυχική υγεία στην Ευρώπη, και τα συνακόλουθα προβλήματα, χρήζει προσοχής και επαρκών στρατηγικών πρόληψης σε αυτόν τον κατεξοχήν σημαντικό τομέα. " πρόγνωση της εισηγήτριας ότι το σχέδιο δράσης είναι καταδικασμένο να αποτύχει, εξ ολοκλήρου ή εν μέρει, είναι ανησυχητική, θα ήθελα δε από την Επιτροπή να μας καθησυχάσει -όπως επίσης και η Προεδρία- ότι δεν θα συμβεί αυτό.
<SPEAKER ID="024" NAME="Ευαγγελία Τζαμπάζη" AFFILIATION="PSE">
Κυρία Πρόεδρε, αγαπητοί συνάδελφοι, θα ήθελα να συγχαρώ την εισηγήτρια για την ολοκληρωμένη και συνεκτική έκθεση, η οποία αξιολογεί με αντικειμενικό τρόπο τις προόδους που έχουν επιτευχθεί για την υλοποίηση του ευρωπαϊκού σχεδίου δράσης 2004-2010, παράλληλα, όμως, επισημαίνει ελλείψεις και νέα δεδομένα.
<P>
Θα ήθελα να επισημάνω ζητήματα που σχετίζονται με την ποιότητα του αέρα εσωτερικών χώρων και τις επιπτώσεις που έχει στην ανθρώπινη υγεία, ιδιαίτερα των πλέον ευάλωτων ομάδων, όπως είναι τα παιδιά και οι ηλικιωμένοι. Λαμβάνοντας υπόψη ότι περνάμε το 90% του χρόνου μας σε εσωτερικούς χώρους, είναι αναγκαίο η Ευρωπαϊκή Επιτροπή να προχωρήσει άμεσα στην κατάρτιση μιας στρατηγικής στον συγκεκριμένο τομέα και να εστιάσει αφ' ενός στον καθορισμό των κατευθυντήριων γραμμών και αφ' ετέρου στην προστασία των πολιτών που εκτίθενται σε πολλαπλές πηγές βιολογικής και χημικής ρύπανσης.
<P>
Αποτελεί ανάγκη να τεθεί το κατάλληλο πλαίσιο, ώστε να μειωθεί η έκθεση στα χημικά, ενώ ιδιαίτερη έμφαση πρέπει να δοθεί στην κατάσταση των δημοσίων κτιρίων, των γραφείων και των σχολείων, για να προστατεύσουμε αυτούς που δεν μπορούν ιδιαίτερα να υπερασπίσουν τον εαυτό τους.
<SPEAKER ID="025" NAME="Janusz Wojciechowski" AFFILIATION="UEN">
(PL) Κυρία Πρόεδρε, η σύνδεση μεταξύ υγείας και περιβάλλοντος είναι προφανής, όπως και η σύνδεση μεταξύ περιβάλλοντος και γεωργίας, διότι η ορθολογική και βιώσιμη γεωργία συμβάλλει στην προστασία του περιβάλλοντος.
<P>
Δυστυχώς, βρισκόμαστε αντιμέτωποι με ορισμένες εξελίξεις στη γεωργία που είναι σε βάρος του περιβάλλοντος. Οι μικρές γεωργικές εκμεταλλεύσεις οικογενειακού χαρακτήρα εξαφανίζονται και η ευρωπαϊκή γεωργία εκβιομηχανίζεται σε ολοένα και μεγαλύτερο βαθμό, γεγονός που βλάπτει το περιβάλλον. " γεωργική πολιτική πρέπει να κάνει περισσότερα για την προστασία των μικρών γεωργικών εκμεταλλεύσεων οικογενειακού χαρακτήρα, διότι η διαχείρισή τους γίνεται με πιο φιλικό προς το περιβάλλον τρόπο.
<P>
" τεχνολογία των ΓΤΟ αντιπροσωπεύει μια περαιτέρω απειλή. Συνεχίζει να εξαπλώνεται παρά τις πολλές σοβαρές ανησυχίες σχετικά με τις αρνητικές συνέπειες των καλλιεργειών ΓΤΟ για το περιβάλλον και την υγεία ανθρώπων και ζώων. " Ευρωπαϊκή Ένωση πρέπει να ενεργεί με προφύλαξη σε ό,τι αφορά τους ΓΤΟ. Υποστηρίζω την έκθεση της κ. Ries, που αξίζει συγχαρητήρια για το έξοχο έργο της.
<SPEAKER ID="026" NAME="Satu Hassi" AFFILIATION="Verts/ALE">
(FI) Κυρία Πρόεδρε, κυρίες και κύριοι, εκφράζω τις πλέον ειλικρινείς μου ευχαριστίες στην εισηγήτρια, την κ. Ries, για το έξοχο έργο της. Δυστυχώς, πρέπει να συμφωνήσω με την κριτική που άσκησαν πολλοί από εσάς εδώ σε σχέση με το ίδιο το πρόγραμμα. Βασίζεται σε υφιστάμενα μέτρα και όχι στο να δείξει τον δρόμο προς τα εμπρός.
<P>
Κάθε τόσο αγνοείται η αρχή της προφύλαξης, όταν τους ανθρώπους τους συνεπαίρνουν νέες ανακαλύψεις. Αυτό είναι επίσης προφανές τώρα σε σχέση με τα νανοϋλικά και τα ηλεκτρομαγνητικά πεδία. Τα νανοϋλικά αποτελούν πλέον σύνηθες φαινόμενο, ακόμα και στα καταναλωτικά προϊόντα, η νομοθεσία όμως υστερεί, μολονότι ερευνητές προειδοποιούν ότι τα νανοϋλικά μπορούν να καταστούν πρόβλημα υγείας ανάλογο του αμίαντου, αν δεν πάρουμε στα σοβαρά τους κινδύνους. Το ίδιο ισχύει για τα ηλεκτρομαγνητικά πεδία, στα οποία είναι εκτεθειμένα εκατοντάδες εκατομμύρια ανθρώπων, έστω και αν γνωρίζουμε πολύ λίγα για τις συνέπειές τους. Σε ορισμένες χώρες, όπως στην Ιταλία, υπάρχει μια ζώνη ασφαλείας 500 μέτρων μεταξύ σταθμών βάσης και σχολείων, ενώ στη Φινλανδία υπάρχουν σταθμοί βάσης ακόμη και στις στέγες των σχολείων. Απαιτούνται οπωσδήποτε για αυτό νέοι ευρωπαϊκοί κανόνες, που να λαμβάνουν υπόψη τα επιστημονικά ευρήματα.
<SPEAKER ID="027" NAME="Jana Bobošíková" AFFILIATION="NI">
(CS) Κυρίες και κύριοι, συμφωνώ πλήρως με την εκτίμηση της κ. Ries σε σχέση με το σχέδιο δράσης για το περιβάλλον και την υγεία. Όπως η εισηγήτρια, πιστεύω ότι το σχέδιο είναι αδύνατο να διερμηνευθεί και είναι καταδικασμένο σε αποτυχία. Ορισμένοι από τους στόχους του, όπως η πρόληψη των αυτοκτονιών ή μια επικοινωνιακή στρατηγική για τις επιπτώσεις της κλιματικής αλλαγής στην ανθρώπινη υγεία, είναι εκπληκτικοί. Το σχέδιο έχει σαθρά θεμέλια, τόσο από χρηματοδοτικής όσο, κυρίως, από οργανωτικής πλευράς. Οι δράσεις που προγραμματίζονται να υλοποιηθούν είναι αόριστες και εγείρουν αμφιβολίες και ερωτήματα, παρά παρέχουν απαντήσεις. Το έγγραφο επίσης αντιγράφει το παρόμοιο σχέδιο της Παγκόσμιας Οργάνωσης Υγείας.
<P>
Το ευρωπαϊκό σχέδιο δράσης για το περιβάλλον και την υγεία είναι, δυστυχώς, άλλο ένα θέμα που επιδέχεται δικαιολογημένη κριτική, καθώς συνεπάγεται κατασπατάληση των χρημάτων των φορολογουμένων και μια άνευ νοήματος γραφειοκρατία στις Βρυξέλλες. Πιστεύω ότι η Επιτροπή θα πρέπει άμεσα να ολοκληρώσει την εφαρμογή αυτού του σχεδίου, να συνεργαστεί στενότερα με την Παγκόσμια Οργάνωση Υγείας και σίγουρα να μην ανακοινώσει επιπλέον στάδιο για το σχέδιο υγείας σε ευρωπαϊκό επίπεδο.
<SPEAKER ID="028" NAME="Edite Estrela" AFFILIATION="PSE">
(PT) Θέλω καταρχάς να συγχαρώ την κ. Ries για το έργο της. Είναι πλέον καθαρή η συσχέτιση μεταξύ υποβαθμισμένου περιβάλλοντος και κινδύνων για την υγεία. Τώρα πλέον υπάρχουν περισσότερες ασθένειες που συνδέονται με τους περιβαλλοντικούς παράγοντες και την κλιματική αλλαγή, όπως είναι οι αναπνευστικές ασθένειες, οι αλλεργίες και οι καρκίνοι.
<P>
" υπερθέρμανση του πλανήτη βρίσκεται στη ρίζα νέων πανδημιών. Μελέτες δείχνουν ότι οι ξηρασίες και οι πλημμύρες σκοτώνουν περισσότερους ανθρώπους από οποιαδήποτε άλλη φυσική καταστροφή. " κακή ποιότητα του αέρα στα σχολεία και στα νοσοκομεία επίσης προκαλεί σοβαρά προβλήματα.
<P>
Ολοένα και περισσότεροι άνθρωποι ασθενούν λόγω ατμοσφαιρικής ρύπανσης στις μεγάλες πόλεις και εντός κτηρίων, λόγω της ρύπανσης του νερού, ακόμη και των υπογείων υδάτων, λόγω της μόλυνσης της αρόσιμης γης από φυτοφάρμακα και λόγω της μη επεξεργασίας των λυμάτων και των αστικών αποβλήτων. Πρέπει να ληφθούν μέτρα για την πρόληψη μελλοντικών προβλημάτων.
<SPEAKER ID="029" NAME="Luca Romagnoli" AFFILIATION="NI">
(IT) Κυρία Πρόεδρε, κυρίες και κύριοι, η έκθεση της κ. Ries δεν επιδέχεται την παραμικρή κριτική, ιδίως εφόσον η εισηγήτρια παρακολουθεί την εφαρμογή των δράσεων που σχεδιάζει η Επιτροπή με μεγάλη, αδιάλειπτη προσοχή, καθώς και θέτοντας ερωτήματα, απαιτεί δε περισσότερες προσπάθειες στην ευελπιστούμενη προληπτική στρατηγική που πρέπει να χαρακτηρίζει την ευρωπαϊκή δράση πολιτικής.
<P>
Ομοίως, επικροτώ το αίτημα της Επιτροπής να δημοσιεύσει μια Πράσινη Βίβλο σχετικά με την ποιότητα του αέρα εσωτερικών χώρων, θέλω δε να επιστήσω την προσοχή στην ευαισθησία που επέδειξε η εισηγήτρια σε ό,τι αφορά τις επιπτώσεις που έχουν τα ηλεκτρομαγνητικά πεδία στην ανθρώπινη υγεία.
<P>
Συνολικά, μπορώ να ασπαστώ όλα όσα είπε η κ. Ries, και ελπίζω ότι αυτή η έκθεση θα απολαύει της ευρύτερης δυνατής στήριξης από πλευράς Κοινοβουλίου.
<SPEAKER ID="030" NAME="Silvia-Adriana Ţicău" AFFILIATION="PSE">
(RO) " κλιματική αλλαγή επηρεάζει σε σημαντικό βαθμό την ανθρώπινη υγεία, μέσω της μετάδοσης ορισμένων μολυσματικών και παρασιτικών νοσημάτων, που προκαλούνται κυρίως εξαιτίας της ανόδου της θερμοκρασίας.
<P>
" συχνότητα των καυσώνων, των πλημμυρών και των πυρκαγιών στην ακαλλιέργητη γη μπορεί να οδηγήσει στην εκδήλωση άλλων νοσημάτων, σε ανεπαρκείς συνθήκες υγιεινής και σε θανάτους.
<P>
Τα καλοκαίρια, η Ρουμανία αντιμετωπίζει ολοένα και συχνότερα περιόδους ζέστης, πλημμυρών και καταιγίδων. Οι πλημμύρες του φετινού καλοκαιριού άφησαν χιλιάδες ρουμάνους πολίτες χωρίς στέγη και συνθήκες υγιεινής.
<P>
Ζητώ από την Επιτροπή να παράσχει στη Ρουμανία επαρκή χρηματοδοτική στήριξη, προκειμένου η τελευταία να αμβλύνει τις συνέπειες αυτών των φυσικών καταστροφών.
<P>
" μείωση των εκπομπών ρύπων που προκαλούν οι μεταφορές, οι οποίες ευθύνονται για το 70% της αστικής ρύπανσης, θα συμβάλει στη βελτίωση της ποιότητας του αέρα. Οδηγίες όπως αυτή για την ποιότητα των καυσίμων, τη μείωση των εκπομπών ρύπων από οχήματα και την προώθηση οικολογικών οχημάτων για τις αστικές μεταφορές θα συμβάλουν στη μείωση της μόλυνσης του περιβάλλοντος.
<P>
Ωστόσο, είναι σημαντικό να παρακολουθούμε την εφαρμογή τους και τα επιτευχθέντα αποτελέσματα.
<SPEAKER ID="031" NAME="Daciana Octavia Sârbu" AFFILIATION="PSE">
(RO) " διεθνής έκθεση για τη "ΒιοΠρωτοβουλία" σε σχέση με τα ηλεκτρομαγνητικά πεδία και τις συνέπειές τους στην ανθρώπινη υγεία εγείρει ανησυχίες και θεωρεί ότι τα υφιστάμενα ανώτατα επιτρεπόμενα όρια σε ό,τι αφορά την προστασία από τη μη ιονίζουσα ακτινοβολία είναι παρωχημένα και απαιτούνται άμεσες δράσεις, προκειμένου να μειωθεί η έκθεση των ανθρώπων στην ακτινοβολία την οποία εκπέμπει ο εξοπλισμός που χρησιμοποιείται από τις εταιρείες κινητής τηλεφωνίας.
<P>
Επιστημονικές μελέτες έδειξαν ότι αυτή η ακτινοβολία προκαλεί προβλήματα υγείας, όπως διαταραχή του ύπνου, παιδική λευχαιμία, σημαντική αύξηση του άγχους, η δε χρήση κινητού τηλεφώνου επί δέκα χρόνια διπλασιάζει τον κίνδυνο καρκίνου του εγκεφάλου. Το νέο σχέδιο δράσης και υγείας πρέπει να συνεκτιμήσει αυτές τις απειλές που διογκούνται εξαιτίας της χρήσης νέων τεχνολογιών και κερδίζουν έδαφος στις αγροτικές περιοχές και στις αναπτυσσόμενες χώρες.
<P>
Πρέπει να συνεχίσουμε την έρευνα σε αυτό το πεδίο και στα πεδία που σχετίζονται με την ψυχική υγεία, όπως είναι το άγχος και η κατάθλιψη, προκειμένου να αποφασίσουμε αν πράγματι μπορούν να συνδεθούν με μη ιονίζουσες ακτινοβολίες.
<SPEAKER ID="032" NAME="Genowefa Grabowska" AFFILIATION="PSE">
(PL) Κυρία Πρόεδρε, θα ήθελα να συγχαρώ την εισηγήτρια για την έκθεσή της επί του θέματος αυτού, που έχει πολύ μεγάλη σημασία για όλους εμάς τους Ευρωπαίους. Θέλω να εστιάσω σε ένα ειδικό ζήτημα και να επισημάνω τη σημασία της βιοπαρακολούθησης. Αυτή είναι η διαδικασία βάσει της οποίας μετράται η σχέση μεταξύ περιβαλλοντικής ρύπανσης και υγείας των Ευρωπαίων. Δεν πρέπει να φεισθούμε πόρων για τη στρατηγική αυτή. Πρέπει να επενδύσουμε στην έρευνα και, κατόπιν, να υλοποιήσουμε τα πορίσματά της. Επιπλέον, δεν πρέπει απλώς να αρκούμαστε σε λόγια σε ό,τι αφορά την αρχή της προφύλαξης. Πρέπει να εφαρμόζουμε αυτήν την αρχή όποτε είμαστε αβέβαιοι για τον δυνητικά αρνητικό αντίκτυπο ενός συγκεκριμένου περιβαλλοντικού ζητήματος στην υγεία μας. " αρχή της προφύλαξης αποτρέπει επίσης την εξάπλωση των ασθενειών. Θα αποτρέψει την εξάπλωση των αλλεργιών και θα βελτιώσει τον τρόπο ζωής και λειτουργίας των Ευρωπαίων. Πιστεύω ότι η Ευρωπαϊκή Ένωση πρέπει να καταβάλει περισσότερες προσπάθειες στον τομέα των περιβαλλοντικών ασθενειών και να αναλάβει πιο αποτελεσματική δράση προς το συμφέρον των πολιτών. Αναμένω η Επιτροπή να πράξει και αυτή το ίδιο.
<SPEAKER ID="033" NAME="Miroslav Mikolášik" AFFILIATION="PPE-DE">
(SK) Θα ήθελα να συγχαρώ την εισηγήτρια, την κ. Ries, για την έκθεσή της, που περιγράφει την έκταση εφαρμογής του σχεδίου δράσης και προτάσσει πολλές συστάσεις για το επόμενο στάδιο.
<P>
Επικροτώ τα μέτρα που θέσπισε η Ευρωπαϊκή Επιτροπή με στόχο τη βελτίωση του περιβάλλοντος των εσωτερικών χώρων. Ως γιατρός, θεωρώ αυτό το βήμα λίαν σημαντικό. Σε γραφεία, σχολεία και σπίτια δαπανούμε όλοι μας τη συντριπτική πλειονότητα του χρόνου μας σε εσωτερικούς χώρους. Υψηλά επίπεδα μόλυνσης μπορούν να προκαλέσουν ασθένειες άσθματος, αλλεργίες, ακόμη και καρκίνο. Κατά συνέπεια, υποστηρίζω την πρόταση να δημοσιευτεί μια Πράσινη Βίβλος και να εγκριθεί μια ενδεδειγμένη ευρωπαϊκή στρατηγική για το θέμα αυτό.
<P>
Θεωρώ, επίσης, σημαντικό να επιστήσω την προσοχή μας στην ηλεκτρομαγνητική ακτινοβολία. " τεχνική πρόοδος ενδέχεται, όταν χρησιμοποιείται εσφαλμένα ή υπέρμετρα, να αντιπροσωπεύει έναν βέβαιο κίνδυνο υγείας, είτε υπό τη μορφή διαταραχών του ύπνου, είτε υπό τη μορφή της νόσου Αλτσχάιμερ, της λευχαιμίας ή άλλων διαταραχών. " Ευρωπαϊκή Κοινότητα πρέπει, λοιπόν, να δεσμευτεί πιο ενεργά και να υιοθετήσει μια θέση σε σχέση με τη σύγχρονη αυτή απειλή, όπως επίσης να προβεί σε πρακτικά βήματα.
<SPEAKER ID="034" NAME="Silvia-Adriana Ţicău" AFFILIATION="PSE">
(RO) Θα ήθελα να προσθέσω το γεγονός ότι ο πληθυσμός της Ένωσης γηράσκει και θεωρώ ότι το ευρωπαϊκό σχέδιο για το περιβάλλον και την υγεία πρέπει να καταπιαστεί με τα προβλήματα που αντιμετωπίζουν οι ηλικιωμένοι.
<P>
Ωστόσο, η προοπτική του 2010 δεν προσφέρει μακροχρόνιο ορίζοντα. Νομίζω ότι απαιτείται μια πιο μακροπρόθεσμη προοπτική και μια κατάλληλη στρατηγική. Δεν πρέπει, επίσης, να λησμονήσουμε ότι το ποσοστό γεννήσεων μειώθηκε τα τελευταία χρόνια. Σε ορισμένα κράτη μέλη, το ποσοστό παιδικής θνησιμότητας είναι υψηλό. " οικονομική βιωσιμότητα της Ένωσης βασίζεται σε ένα νέο και υγιή ευρωπαϊκό πληθυσμό και, κατά συνέπεια, η Ένωση πρέπει να προσέλθει με ένα συγκεκριμένο σχέδιο δράσης, προκειμένου να διασφαλίσει τη φυσική ανάπτυξη που έχει ανάγκη η Κοινότητα.
<P>
Ολοκληρώνω υπενθυμίζοντάς σας την ανάγκη διεξαγωγής επιδημιολογικών μελετών, υπό τη μέριμνα της Επιτροπής, προκειμένου να προσδιοριστούν οι συνέπειες της ηλεκτρομαγνητικής ακτινοβολίας στην ανθρώπινη υγεία.
<SPEAKER ID="035" NAME="Nathalie Kosciusko-Morizet">
Προεδρεύουσα του Συμβουλίου. - (FR) Κυρία Πρόεδρε, κύριε Επίτροπε, κυρίες και κύριοι, θα ήθελα να επισημάνω το γεγονός ότι πολλοί βουλευτές του ΕΚ που μίλησαν σε αυτήν τη συζήτηση επέλεξαν να προβούν σε συσχετισμούς με άλλα περιβαλλοντικά προβλήματα και μου φαίνεται ότι ορθώς πράττουν, και ούτως εχόντων των πραγμάτων μας καλείτε στην πράξη να εφαρμόσουμε μεγαλύτερο συντονισμό και μεγαλύτερη ενσωμάτωση των διαφόρων περιβαλλοντικών πολιτικών. Σημείωσα, για παράδειγμα, την αναφορά στην κλιματική αλλαγή την οποία έκαναν η κ. Ek, η κ. Ţicǎu, ακόμα και ο κ. Kuźmiuk, μολονότι η παρέμβασή του επικεντρώθηκε σε διαφορετική κατεύθυνση, καθώς και την αναφορά στα προβλήματα της γεωργίας, στην οποία προέβη ο κ. Wojciechowski, μαζί με την αναφορά στην οδηγία για τα αστικά λύματα, την οποία έκανε η κ. Estrela. Όλα αυτά τα θέματα είναι διασυνδεδεμένα και αυτή η προφανής πολυπλοκότητα πρέπει να μας παράσχει τα πρόσθετα κίνητρα που απαιτούνται για τη βελτίωση της γνώσης μας επί θεμάτων περιβαλλοντικής υγείας. Όντως, κυρία Doyle, η Προεδρία έχει κάθε κίνητρο να κινηθεί προς αυτήν την κατεύθυνση. Αυτό θα επιτευχθεί μέσω των οδηγιών επί των οποίων εργαζόμαστε στην παρούσα φάση, δηλαδή επί της οδηγίας για την ολοκληρωμένη πρόληψη και έλεγχο της ρύπανσης, της πρότασης οδηγίας για το έδαφος και της δέσμης για την ενέργεια και το κλίμα, καθώς έγινε υπενθύμιση της σύνδεσης με την κλιματική αλλαγή. Μέσω αυτών των οδηγιών εξετάζουμε τρόπον τινά θέματα και εντοπίζουμε συσχετισμούς με διάφορες αναγνωρισμένες παθολογίες, όπως ο καρκίνος, στον οποίο ήδη αναφέρθηκε η κ. Belohorská.
<P>
Ωστόσο, εγείρονται επίσης πολλά νέα προβλήματα και αυτά εθίγησαν από σειρά σημερινών ομιλητών. Το πρόβλημα με τα ηλεκτρομαγνητικά κύματα ήδη ερευνήθηκε αρκετά διεξοδικά, και αναφέρομαι εν προκειμένω στη μελέτη για την ενδοεπικοινωνία, υπάρχουν όμως επίσης νέες τεχνολογίες που διατίθενται στην αγορά συνεχώς και αυτές σε κάθε περίπτωση θα μας υποχρεώσουν να υιοθετήσουμε μια εξαιρετικά μακροπρόθεσμη προσέγγιση. Αναφέρομαι επίσης στην ποιότητα του αέρα στους εσωτερικούς χώρους, ένα θέμα στο οποίο αναφέρθηκαν πολλοί από εσάς, γεγονός που είναι κάτι που δεν πρέπει να θεωρείται ως ένα ανακύπτον θέμα, αφού υφίστατο ανέκαθεν. Ωστόσο, ερευνάται πολύ λιγότερο σε σύγκριση με την ποιότητα του αέρα στους εξωτερικούς χώρους, έστω και αν περνάμε το 90% του χρόνου μας σε εσωτερικούς χώρους.
<P>
" κ. Ferreira ήθελε να μάθει αν υπάρχει σύνδεση, λόγου χάρη, σε εθνικό επίπεδο στη Γαλλία μεταξύ της περιβαλλοντικής Grenelle και του ευρωπαϊκού σχεδίου δράσης. Στο πλαίσιο της περιβαλλοντικής Grenelle πραγματοποιήσαμε μεγάλο έργο σε θέματα περιβαλλοντικής υγείας και βρεθήκαμε αντιμέτωποι με τα ίδια προβλήματα στα οποία αναφερθήκατε με τον έναν ή τον άλλο τρόπο. Πρώτα από όλα, έχουμε τις αναγνωρισμένες παθολογίες, εκείνα τα πεδία που είναι καλά τεκμηριωμένα και όπου απαιτείται περαιτέρω πρόοδος, περιλαμβανομένου του ζητήματος των καρκίνων που συνδέονται με περιβαλλοντικές αιτίες. Έπειτα, έχουμε όλες τις νέες ανησυχίες, όπου οι δράσεις μας μπορούνε να έχουν πολύ πιο προωθητικό χαρακτήρα. Στην περιβαλλοντική Grenelle, επί παραδείγματι, θεσπίσαμε διάταξη για την ταξινόμηση όλων των νανοσωματιδίων, για τη δημιουργία μιας υποχρεωτικής διαδικασίας δήλωσης αυτών των νανοσωματιδίων που διατίθενται στην αγορά, για τη θέσπιση καλύτερης ρύθμισης και συστήματος παρακολούθησης του αέρα εσωτερικών χώρων και για τη θέσπιση καλύτερων ελέγχων για όλο τον εξοπλισμό εσωτερικών χώρων και την επίπλωση, καθώς ορισμένα από αυτά παρουσιάζουν προβλήματα σε ό,τι αφορά την ποιότητα του αέρα εσωτερικών χώρων.
<P>
Κυρία Ferreira, θέσατε ζήτημα συντονισμού και κατά πόσο στην πράξη υπήρχε κάποιος βαθμός συντονισμού μεταξύ των συστημάτων περιβαλλοντικής υγείας και του ευρωπαϊκού σχεδίου δράσης. Αναμφίβολα η όποια σύνδεση αυτού του είδους θα παρουσιάσει προβλήματα. Βρισκόμαστε επί του παρόντος σε μια φάση όπου κάθε κράτος μέλος εκπονεί το δικό του σχέδιο με βάση τα ιδιαίτερα πεδία προβλημάτων που το απασχολούν. Τούτου λεχθέντος, θεωρώ ότι μπορεί να θεσπιστεί ένα μέτρο συντονισμού, μόλις ολοκληρωθεί αυτή η αρχική φάση, και αυτό θα παράσχει τη βάση για το επόμενο στάδιο της διαδικασίας. Τέλος, αν μου επιτρέπετε, κυρία Πρόεδρε, θα ήθελα να κάνω μια νύξη στο γεγονός ότι -χωρίς να θέλω να προσβάλω τους άρρενες συναδέλφους στο ΕΚ, που είναι επίσης παρόντες και μάλιστα θα ήθελα να τους ευχαριστήσω για τις παρεμβάσεις τους- οι γυναίκες βουλευτές του ΕΚ ήταν εκείνες που μίλησαν κυρίως σήμερα το πρωί, και βλέπω σε αυτήν την κατάσταση όχι ένα πρόβλημα, αλλά μάλλον μια ευκαιρία και ίσως ένα σημάδι ελπίδας.
<SPEAKER ID="036" NAME="Σταύρος Δήμας">
Μέλος της Επιτροπής. - Κυρία Πρόεδρε, αξιότιμα μέλη του Κοινοβουλίου, θα ήθελα να σας ευχαριστήσω για την εποικοδομητική συζήτηση που είχαμε στο σημαντικό ζήτημα της σχέσης περιβάλλοντος και υγείας. Πιστεύω ότι η συζήτηση αυτή αποτέλεσε μια πολύ χρήσιμη ευκαιρία ανταλλαγής απόψεων σχετικά με την πρόοδο που έχει σημειωθεί και την έρευνα στα πιο σημαντικά θεματικά πεδία, με σκοπό να καθοριστεί αν πρέπει να αναθεωρηθούν οι οριακές τιμές έκθεσης που καθορίζονται στη σύσταση του Συμβουλίου.
<P>
" Επιτροπή ζήτησε πρόσφατα από την επιστημονική της επιτροπή για τους αναδυόμενους και τους πρόσφατα εντοπισθέντες κινδύνους για την υγεία να επανεξετάσει τη γνώμη της λαμβάνοντας υπόψη τα πλέον πρόσφατα στοιχεία της έκθεσης.
<P>
Είναι πολύ σημαντικές οι τελευταίες εξελίξεις και οι πρωτοβουλίες που έχει αναλάβει η Επιτροπή στα συγκεκριμένα θέματα της σχέσης περιβάλλοντος και υγείας και δείχνουν ότι, παράλληλα με τη συνεργασία που βρίσκεται σε εξέλιξη σε μεσο-μακροπρόθεσμη βάση μεταξύ των τομέων του περιβάλλοντος, της υγείας και της έρευνας, μπορούν να ληφθούν και άμεσα μέτρα για την περαιτέρω ενσωμάτωση της διάστασης της υγείας στην περιβαλλοντική πολιτική προς όφελος τόσο του περιβάλλοντος όσο και της υγείας.
<P>
Σχετικά με το συντονισμό στον οποίο αναφέρθηκε μία από τις ομιλήτριες, ο συντονισμός μεταξύ των διαφόρων εθνικών σχεδίων δράσης για το περιβάλλον και την υγεία διασφαλίζεται αφενός μέσω του Φόρουμ για το Περιβάλλον και την Υγεία υπό την αιγίδα της Ευρωπαϊκής Επιτροπής και αφετέρου μέσω της Παγκόσμιας Οργάνωσης Υγείας, στις σχετικές εργασίες της οποίας συμμετέχει ενεργά η Επιτροπή.
<P>
Σχετικά με τα νανοϋλικά, η Επιτροπή υιοθέτησε πριν από ενάμιση μήνα, στις 17 Ιουνίου του 2008, ανακοίνωση που αναφέρεται στο πεδίο εφαρμογής της νομοθεσίας της Ευρωπαϊκής Ένωσης στα νανοϋλικά, και υπογραμμίζει τη σημασία της εφαρμογής της αρχής της πρόληψης σ' αυτό το θέμα.
<P>
Στη νομοθεσία της Ευρωπαϊκής Ένωσης μπορεί να μην γίνονται ευθείες αναφορές στον όρο "νανοϋλικά", αλλά πρέπει να γίνει δεκτό ότι η νομοθεσία της Ευρωπαϊκής Ένωσης καλύπτει σε μεγάλο βαθμό τους κινδύνους που σχετίζονται με τα νανοϋλικά. " Επιτροπή έχει καταλήξει βέβαια ότι πρέπει να ενισχυθεί η εφαρμογή της υπάρχουσας νομοθεσίας και τα σχετικά κείμενα, όπως προδιαγραφές και τεχνικές οδηγίες, πρέπει να αναθεωρηθούν ώστε να τύχουν καλύτερης εφαρμογής στην περίπτωση των νανοϋλικών. Επίσης, η Επιτροπή θα συνεχίσει βεβαίως να υποστηρίζει τη σχετική έρευνα για να συμπληρωθούν τα κενά γνώσης τα οποία υπάρχουν.
<P>
" σχέση μεταξύ των κλιματικών αλλαγών και της υγείας συγκαταλέγεται σαφώς ανάμεσα στα θέματα που αποκτούν ολοένα μεγαλύτερη σημασία, σύμφωνα με την ενδιάμεση αξιολόγηση, και χαίρομαι που επισημάνθηκε από πολλούς ομιλητές σήμερα. Θα καλυφθεί το θέμα αυτό στη Λευκή Βίβλο για την προσαρμογή στην κλιματική αλλαγή που πρόκειται να εγκριθεί σύντομα.
<P>
Σχετικά με μία παρατήρηση η οποία δεν είναι απόλυτα σχετική με το υπό συζήτηση θέμα, αλλά η οποία είναι πολύ σημαντική για το πακέτο ενέργειας και κλιματικών αλλαγών και η οποία ετέθη από τον πολωνό συνάδελφό μας, πρέπει να πω και να ξεκαθαρίσω απόλυτα ότι η τυχόν αύξηση των τιμών ηλεκτρικού ρεύματος στην Πολωνία, αλλά και σε άλλες χώρες οι οποίες έχουν ρυθμιζόμενες τιμές ηλεκτρικού ρεύματος, δεν θα οφείλεται στην εισαγωγή του θεσμού της δημοπράτησης στο ευρωπαϊκό σύστημα των δικαιωμάτων εκπομπής αερίων του θερμοκηπίου, αλλά θα οφείλεται είτε στην ανάγκη για περαιτέρω επενδύσεις στον τομέα της ενέργειας -γιατί δεν θα υπάρξουν επενδυτές εάν δεν έχουν αντίστοιχη προοπτική κέρδους από τις επενδύσεις τους στον τομέα της ενέργειας- και επίσης στην απελευθέρωση του τομέα ενέργειας και την ενοποίηση της αγοράς ενέργειας στην Ευρωπαϊκή Ένωση.
<P>
" συμμετοχή των κλιματικών αλλαγών και της καταπολέμησης των κλιματικών αλλαγών μέσω του συστήματος εμπορίας του διοξειδίου του άνθρακα θα είναι περίπου στο 15%· σημειωτέον δε -και αυτό πρέπει να το τονίσω, γιατί έχω διαβάσει πολλές εφημερίδες αυτές τις ημέρες και δηλώσεις πολωνών αξιωματούχων ότι θα δημιουργήσει οικονομικό πρόβλημα στην Πολωνία, κτλ.- πρέπει να ξεκαθαρίσω απόλυτα ότι όποια χρήματα θα χρειασθούν για την αγορά των δικαιωμάτων εκπομπής διοξειδίου του άνθρακα, αυτά τα χρήματα θα μείνουν στη συγκεκριμένη χώρα, π.χ. στην Πολωνία· και όχι μόνο αυτό, αλλά η Πολωνία θα έχει και το επιπλέον πλεονέκτημα ενός δισεκατομμυρίου περίπου ευρώ το οποίο θα έρθει από την αναδιανομή η οποία θα γίνει από τα δικαιώματα που θα δημοπρατηθούν στις χώρες της Ευρωπαϊκής Ένωσης των οποίων το κατά κεφαλήν εισόδημα είναι πάνω από το μέσο όρο της Ευρωπαϊκής Ένωσης.
<P>
Επομένως, αυτές οι ανησυχίες δεν υπάρχουν. Μόνο κέρδος θα έχει η Πολωνία από το σύστημα και το πακέτο το οποίο είναι προς συζήτηση στο Ευρωπαϊκό Κοινοβούλιο και στην Επιτροπή.
<P>
Το σχέδιο δράσης αποτελεί ένα αποτελεσματικό μέσο για τη συστράτευση όλων των παραγόντων που δραστηριοποιούνται στους τομείς του περιβάλλοντος, της υγείας και της έρευνας σε επίπεδο κρατών μελών και Κοινότητας με στόχο να λαμβάνεται υπόψη ακόμη πιο αποτελεσματικά η σχέση περιβάλλοντος και υγείας κατά τη διαμόρφωση της περιβαλλοντικής πολιτικής.
<P>
Ο σκοπός αυτός πρέπει να επιδιωχθεί ακόμη περισσότερο με τη συνεργασία όλων των ενδιαφερομένων μερών και την υποστήριξη του Ευρωπαϊκού Κοινοβουλίου. Θα ήθελα και πάλι να τονίσω ότι είμαι ευτυχής για τη συνεργασία την οποία έχουμε και την υποστήριξη από τη Γαλλική Προεδρία.
<SPEAKER ID="038" NAME="Frédérique Ries">
εισηγήτρια. - (FR) Κύριε Πρόεδρε, θα ήθελα να συγχαρώ καθέναν ξεχωριστά από τους βουλευτές του ΕΚ που είναι παρόντες εδώ για την υψηλή ποιότητα της σημερινής συζήτησης. Θεωρώ ότι αυτό το πεδίο βρίσκεται στο επίκεντρο των ανησυχιών των Ευρωπαίων και βρίσκεται στον πυρήνα της "Ευρώπης των Λαών". Αυτό είναι βασικό. Θέλω να ευχαριστήσω άπαντες τους συναδέλφους βουλευτές για τις απόψεις και τις εκτιμήσεις τους, καθώς και για τις προτάσεις που παρουσίασαν, οι περισσότερες από τις οποίες υπήρξαν πράγματι λίαν φιλόδοξες. Δεν θα τις συνοψίσω όλες εδώ, διότι αυτό έγινε ήδη από την υφυπουργό και τον Επίτροπο Δήμα.
<P>
Θέλω απλώς να επανέλθω ειδικά στο ζήτημα των ηλεκτρομαγνητικών πεδίων.
<P>
" κ. Kosciusko-Morizet αναφέρθηκε στη μελέτη για την ενδοεπικοινωνία, αλλά είμαστε πολύ επικεντρωμένοι σε αυτό το πρόβλημα: δεν έχουν δημοσιευτεί ακόμη τα πλήρη πορίσματα αυτής της μελέτης, ακριβώς διότι ορισμένοι τα θεωρούν αντιφατικά, ενώ ένας αριθμός ειδικών, που ενεπλάκησαν σε αυτό και εργάζονται στο Ισραήλ, επεσήμαναν τώρα τη σύνδεση μεταξύ της έκθεσης στην ακτινοβολία από τα συστήματα κινητής τηλεφωνίας και την εμφάνιση του καρκίνου της παρωτίδας. Επομένως, αναμένουμε κατά βάση αποδείξεις, προτού ενεργήσουμε. Όπως είπα πριν, όταν παραμένει η επιστημονική αβεβαιότητα, εναπόκειται στους πολιτικούς να λάβουν μια απόφαση.
<P>
Ολοκληρώνω με την αναφορά στην τροπολογία αριθ. 1, όπως αυτή παρουσιάστηκε στην Ολομέλεια, και σας καλώ να την υποστηρίξετε, καθώς υποβλήθηκε από τις περισσότερες από τις κοινοβουλευτικές Ομάδες. Επιβεβαιώνει με αποτελεσματικό τρόπο ότι όταν εξελίσσονται και αλλάζουν οι τεχνολογίες, όπως συμβαίνει σε αυτήν τη συγκεκριμένη περίπτωση, πρέπει να τροποποιούνται επίσης τα ανώτατα όρια έκθεσης· ειδάλλως, δεν κάνουμε τίποτα για να βοηθήσουμε εκείνους τους καταναλωτές που ενδέχεται να κινδυνεύουν. Ευελπιστώ διακαώς ότι η γαλλική Προεδρία θα υποστηρίξει αυτήν την πρόταση τροπολογίας επί της σύστασης του 1999.
<SPEAKER ID="039" NAME="Πρόεδρος">
" συζήτηση έληξε.
<P>
" ψηφοφορία θα διεξαχθεί σήμερα, στις 12.00.
<P>
Γραπτές δηλώσεις (άρθρο 142 του Κανονισμού)
<SPEAKER ID="040" NAME="Gyula Hegyi  " AFFILIATION="PSE">
γραπτώς. - (HU) " έκθεση Ries αναφέρεται σε σημαντικά ζητήματα σχετικά με την ενδιάμεση αξιολόγηση του ευρωπαϊκού σχεδίου δράσης για το περιβάλλον και την υγεία. Σε αυτό το συνοπτικό πλαίσιο, θα ήθελα να αναφερθώ στο ζήτημα των γλυκών υδάτων. Στην Ουγγαρία και σε πολλές άλλες χώρες της Ένωσης, η παγκόσμια κλιματική αλλαγή σημαίνει κατά βάση ακραία κατανομή της βροχόπτωσης.
<P>
Οι πλημμύρες εναλλάσσονται με ξηρούς μήνες, και αυτό επιτάσσει μια νέα στρατηγική διαχείρισης των υδάτων. Πρέπει να διαχειριστούμε κάθε σταγόνα γλυκού ύδατος με υπεύθυνο τρόπο. Αυτό μπορεί να επιτευχθεί μόνο μέσω της συνεργασίας σε επίπεδο Ένωσης, σημαντικοί δε κοινοτικοί πόροι πρέπει να είναι διαθέσιμοι για τη διαχείριση των υδάτων στη διάρκεια της δημοσιονομικής περιόδου που αρχίζει το 2013, το αργότερο. " διασφάλιση υγιεινού πόσιμου νερού σε ολόκληρη την επικράτεια της Ένωσης και η χρήση ιαματικών λουτρών και γεωθερμικής ενέργειας ως πηγών θερμότητας σχετίζονται με αυτό.
<P>
Αρκετές δεκάδες χιλιάδες ευρωπαίων πολιτών πέθαναν σε καύσωνες σε πόλεις, η δε άμβλυνσή τους απαιτεί επίσης νερό. Χρησιμοποιώντας τα έργα υδροδότησης του αναπτυσσόμενου κόσμου, οι κορυφαίοι ειδικοί μας μπορούν επίσης να συμβάλουν στο πλαίσιο έργων της Ένωσης. Ας μην λησμονούμε ότι τα γλυκά ύδατα είναι ίσως ο πλέον σημαντικός θησαυρός του εικοστού πρώτου αιώνα!
<SPEAKER ID="041" NAME="Rareş-Lucian Niculescu  " AFFILIATION="PPE-DE">
γραπτώς. - (RO) Θεωρώ προσήκουσα τη συμπερίληψη στην έκθεση μιας αναφοράς στην υποχρέωση της Επιτροπής και των κρατών μελών να υποστηρίξουν το σχέδιο δράσης για το περιβάλλον και την υγεία των παιδιών στην Ευρώπη. Στο ζήτημα της υγείας των παιδιών στην Ευρώπη πρέπει να δοθεί όλη η δέουσα προσοχή, λαμβάνοντας υπόψη τα σοβαρά προβλήματα τα οποία αντιμετωπίζουν όλα τα κράτη μέλη.
<P>
Θα ήθελα να σας ενημερώσω για τα ανησυχητικά στατιστικά στοιχεία που καταγράφηκαν φέτος στα ρουμανικά σχολεία: ένας στους τέσσερις μαθητές πάσχει από χρόνιες παθήσεις. Σύμφωνα με μια επίσημη έκθεση, οι κύριες αιτίες είναι η ανεπαρκής διατροφή, η απουσία σωματικής δραστηριότητας και οι σχολικές τσάντες που είναι υπέρβαρες. Τα πλέον συχνά προβλήματα υγείας αφορούν την όραση, την υστέρηση στη σωματική ανάπτυξη, τις παραμορφώσεις της σπονδυλικής στήλης, τις διαταραχές στην ομιλία και την αναιμία.
<P>
Πολλοί μαθητές και παιδιά προσχολικής ηλικίας είναι υπέρβαρα, η δε παχυσαρκία προκαλείται από διατροφή με προϊόντα ταχυφαγείων. Πέραν του γεγονότος ότι ζουν σε ένα φυσικό περιβάλλον το οποίο καθίσταται ολοένα και πιο επικίνδυνο για την υγεία τους, φαίνεται ότι ούτε το κοινωνικό περιβάλλον στο οποίο αναπτύσσονται τα παιδιά είναι το πλέον κατάλληλο. Αυτός είναι ο λόγος που πιστεύω ότι ολόκληρη η Ευρώπη πρέπει να εξετάσει πολύ σοβαρά τα προβλήματα υγείας των παιδιών, προτού φθάσουμε σε μια κατάσταση όπου θα αναρωτιόμαστε για το πώς θα φαίνεται αύριο η Ευρώπη.
<SPEAKER ID="042" NAME="Bogusław Rogalski  " AFFILIATION="UEN">
γραπτώς. - (PL) Ο σεβασμός των ανθρωπίνων δικαιωμάτων, η δημοκρατία και το κράτος δικαίου αποτελούν μία από τις προτεραιότητες της Ευρωπαϊκής Ένωσης. Όποτε είναι απαραίτητο, η Ένωση επιβάλλει περιοριστικά μέτρα που είναι γνωστά ως κυρώσεις, αν αυτά ζητούνται, προκειμένου να επιτευχθούν οι προαναφερθέντες στόχοι. Θα πρέπει να γίνεται χρήση των κυρώσεων μόνο σε περιπτώσεις σοβαρών απειλών για την ασφάλεια ή παραβίασης των ανθρωπίνων δικαιωμάτων, ή όταν έχουν αποδειχθεί αναποτελεσματικά τα μέτρα συμφιλίωσης ή τα διπλωματικά μέτρα.
<P>
" προσφυγή στις κυρώσεις μπορεί επίσης να δικαιολογείται σε περιπτώσεις μη αντιστρέψιμης ζημίας στο φυσικό περιβάλλον, όταν αυτό συνιστά απειλή για την ασφάλεια και, επομένως, σοβαρή παραβίαση των ανθρωπίνων δικαιωμάτων. Ωστόσο, δεν επιτρέπονται τα λεγόμενα δύο μέτρα και δύο σταθμά. Με αυτό εννοώ την έλλειψη συνέπειας ή ισότητας, όταν επιβάλλονται ή εφαρμόζονται κυρώσεις. Οι κυρώσεις στις οποίες κατά κύριο λόγο προσφεύγει η Ευρωπαϊκή Ένωση είναι η άρνηση χορήγησης θεώρησης και η επιβολή εμπάργκο όπλων. Επιπλέον, οι κυρώσεις είναι ένα από τα όπλα που χρησιμοποιούνται στον πόλεμο κατά της τρομοκρατίας.
<P>
" διαδικασία κατάρτισης μαύρης λίστας με τα ονόματα θεσμών και οντοτήτων που συνδέονται με τρομοκρατική δραστηριότητα αποτελεί σημαντικό στοιχείο της αντιτρομοκρατικής πολιτικής της ΕΕ.
<P>
Απαιτείται συντονισμένη διεθνής δράση προκειμένου να βελτιωθεί η αποτελεσματικότητα των επιβαλλόμενων κυρώσεων.
<P>
" Ένωση πρέπει να συνεχίσει να επιβάλλει δεόντως στοχευμένες μικρές κυρώσεις για την αντιμετώπιση συγκεκριμένων προβλημάτων, ελαχιστοποιώντας παράλληλα τις ανθρωπιστικές συνέπειες ή τις αρνητικές επιπτώσεις σε άτομα σε βάρος των οποίων δεν στόχευαν αυτές.
