<CHAPTER ID=1>
Επαvάληψη της συvσδoυ
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου, που είχε διακοπεί την Πέμπτη 4 Οκτωβρίου 2001.

<CHAPTER ID=2>
Ανακοίνωση της Προέδρου
<SPEAKER ID=2 NAME="Πρόεδρος">
Θα θυμάστε, αγαπητοί συνάδελφοι, ότι στις 8 Οκτωβρίου 2001, 104 επιβάτες και 4 υπάλληλοι του αεροδρομίου Linate έχασαν δυστυχώς τη ζωή τους σε μια τραγική σύγκρουση μικρού ιδιωτικού αεροπλάνου με αεροπλάνο της SAS που πραγματοποιούσε το δρομολόγιο Μιλάνο - Κοπεγχάγη.
<P>
Αμέσως μετά από το ατύχημα, απηύθυνα τα συλλυπητήρια μου στους πρωθυπουργούς της Ιταλίας και της Δανίας. Μια και την επομένη πραγματοποιούσα επίσημη επίσκεψη στη Δανία, απηύθυνα επίσης δια ζώσης τα συλλυπητήριά μου στις διάφορες αρχές με τις οποίες συναντήθηκα. Θα ήθελα, όμως, να εκφράσουμε δημόσια, για μια ακόμη φορά, την αλληλεγγύη μας και τη συμπάθειά μας προς τις οικογένειες των θυμάτων.

<CHAPTER ID=3>
Διάταξη τωv εργασιώv
<SPEAKER ID=3 NAME="Πρόεδρος">
Η ημερήσια διάταξη προβλέπει την εξέταση του οριστικού σχεδίου ημερήσιας διάταξης, όπως αυτό ορίστηκε από τη Διάσκεψη των Προέδρων σύμφωνα με το άρθρο 110 του Κανονισμού.
<P>
Τρίτη
<P>
Πρόεδρος. Σας επισημαίνω ότι θα πρέπει να εκλέξουμε αντιπρόεδρο σε αντικατάσταση του κ. Wiebenga. Η εκλογή θα λάβει χώρα την Τρίτη το μεσημέρι. Σας υπενθυμίζω ότι η προθεσμία υποβολής υποψηφιοτήτων λήγει απόψε στις 18.00.
<P>
Σύμφωνα με το άρθρο 62, παράγραφος 5, του Κανονισμού, 95 βουλευτές αντιτίθενται στην εφαρμογή της διαδικασίας παροχής εξουσιοδότησης για τη λήψη αποφάσεως από επιτροπή όσον αφορά την έκθεση του κ. Corbey σχετικά με τις συσκευασίες και τα απορρίμματα συσκευασίας, που προβλέπεται για την ώρα των ψηφοφοριών, την Τρίτη το μεσημέρι. Η έκθεση αυτή εγγράφεται συνεπώς στην ημερήσια διάταξη της επόμενης περιόδου συνόδου σύμφωνα με τη συνήθη διαδικασία.

<SPEAKER ID=4 LANGUAGE="SV" NAME="Fδrm">
Κυρία Πρόεδρε, είμαι εισηγητής για το ζήτημα της Μακεδονίας το οποίο περιλαμβάνεται στο κατάλογο των ζητημάτων που θα συζητηθούν αύριο. Η Επιτροπή μας ανακοίνωσε, ωστόσο, ότι το ζήτημα αυτό δε θα πρέπει να συζητηθεί. Ως εισηγητής, καθώς επίσης και εξ ονόματος του ΕΣΚ, προτείνω να διαγράψουμε το ζήτημα αυτό από τον κατάλογο θεμάτων για την αυριανή συζήτηση, σύμφωνα με το άρθρο 144 του Εσωτερικού Κανονισμού. Ο λόγος γι' αυτό είναι ότι πληροφορηθήκαμε ότι η Επιτροπή προτίθεται να διαθέσει περισσότερους πόρους ως ενίσχυση για τη Μακεδονία, καθώς επίσης και να παρατείνει την περίοδο στήριξης προς τη χώρα αυτή.
<P>
Για το λόγο αυτό προτείνω να αποσυρθεί το ζήτημα αυτό από την αυριανή συζήτηση και να συζητηθεί κατά τη σύνοδο του Νοεμβρίου. Έτσι θα παραπέμψουμε το ζήτημα εκ νέου στην Επιτροπή Προϋπολογισμών καθώς και στις επιτροπές οι οποίες θα υποβάλουν γνωμοδότηση επί του θέματος, δηλαδή στην Επιτροπή Εξωτερικών Υποθέσεων και στην Επιτροπή Βιομηχανίας.

<SPEAKER ID=5 NAME="Πρόεδρος">
Ασφαλώς και μπορώ, κύριε Fδrm, να επιβεβαιώσω αυτές τις πληροφορίες. Όντως, η Επιτροπή ετοιμάζει αυτή τη στιγμή αναθεωρημένη πρόταση ώστε να συμπεριλάβει τις συμπληρωματικές ανάγκες οικονομικής συνδρομής που κοινοποιήθηκαν μέσω του Διεθνούς Νομισματικού Ταμείου.
<P>
Υπάρχουν αντιρρήσεις όσον αφορά την πρόταση που μόλις έκανε ο κ. Fδrm, η οποία είναι σύμφωνη επίσης με την πρόταση της Επιτροπής;
<P>
(Το Σώμα παρέχει σύμφωνη γνώμη)
<P>
   Πρόεδρος. Σύμφωνα με το άρθρο 114, 37 βουλευτές αντιτίθενται στην εφαρμογή της διαδικασίας χωρίς έκθεση για την πρόταση απόφασης του Συμβουλίου σχετικά με την προσχώρηση της Ευρωπαϊκής Κοινότητας στην Επιτροπή Κώδικα Τροφίμων, που προβλέπεται για την ώρα των ψηφοφοριών, την Τρίτη το μεσημέρι.
<P>
Η πρόταση αυτή απόφασης αναπέμπεται συνεπώς για επανεξέταση στην αρμόδια επιτροπή.
<P>
Καθορίζεται η διάταξη των εργασιών.

<SPEAKER ID=6 LANGUAGE="IT" NAME="Borghezio">
Κυρία Πρόεδρε, παρεμβαίνω επί της ημερησίας διάταξης, από την οποία παρατηρώ ότι απουσιάζει ένα επείγον θέμα, που θα μου επιτρέψετε να επισημάνω εν τάχει στην Προεδρία και στους συναδέλφους. Με μία απίστευτη και βαρύνουσα απόφαση, το γερμανικό Ίδρυμα "Μνήμη, ευθύνη και μέλλον" , που εκφράζει τη γερμανική κυβέρνηση και τις εθνικές επιχειρήσεις, αποφάσισε να μην συμπεριλάβει στις αποζημιώσεις για καταναγκαστικά έργα στη Γερμανία τους ιταλούς στρατιωτικούς κρατούμενους, καθώς επίσης και σημαντικό τμήμα των άμαχων κρατουμένων, περιορίζοντας τις αποζημιώσεις στους πολίτες που κρατήθηκαν μόνο στα στρατόπεδα συγκέντρωσης. Οι αποκλεισμοί αυτοί δεν δικαιολογούνται από νομικής απόψεως και δημιουργούν εμπόδια στη συμφιλίωση των ευρωπαϊκών λαών που χώρισαν τα τραγικά γεγονότα του Δευτέρου Παγκοσμίου Πολέμου. Θεωρώ πως είναι αναγκαία μία παρέμβαση για να αποφευχθεί αυτή η σοβαρή διάκριση, στις γερμανικές αποζημιώσεις, εις βάρος των ιταλών στρατιωτικών και αμάχων κρατουμένων.

<SPEAKER ID=7 NAME="Πρόεδρος">
Ευχαριστώ, κύριε Borghezio.
<P>
Θα λάβουμε ευχαρίστως υπόψη τη δήλωσή σας.

<SPEAKER ID=8 LANGUAGE="IT" NAME="Fatuzzo">
Κυρία Πρόεδρε, σήμερα το πρωί ξύπνησα χωρίς φωνή. Έχασα τη φωνή μου και κατά συνέπεια δεν ξέρω αν αύριο θα είμαι σε θέση να κάνω τις γνωστές μου αιτιολογήσεις ψήφου. Εκτός αυτού, βρίσκομαι εδώ, κοντά στο φίλο μου κ. Borghezio, όχι γιατί άλλαξα Ομάδα, αλλά γιατί υποστηρίζω την πρότασή του σχετικά με τις διαμαρτυρίες για τον αποκλεισμό από τις αποζημιώσεις των ιταλών, στρατιωτικών ή αμάχων, πρώην κρατουμένων. Είναι όλοι άνθρωποι άνω των 75 ετών, άρα συνταξιούχοι, που η ιταλική κυβέρνηση τους έχει αφήσει χωρίς σύνταξη. Κατά συνέπεια, η ζημιά για αυτούς τους ιταλούς πολίτες, που υπέστησαν, όπως πολλοί από εμάς, τις βαρβαρότητες του πολέμου, είναι ακόμη μεγαλύτερη γιατί, εκτός του ότι δεν θα λάβουν αυτήν την αποζημίωση, είναι και συνταξιούχοι χωρίς σύνταξη.
<P>
  

<SPEAKER ID=9 LANGUAGE="EN" NAME="Doyle">
Κυρία Πρόεδρε, δεδομένης της ευρείας πρόσβασης που είχαν τα μέσα μαζικής ενημέρωσης σε μία μη δημοσιευμένη έκθεση η οποία ανατέθηκε από την επιτροπή αξιολόγησης επιστημονικών και τεχνικών επιλογών της ΕΕ, τη STOA, με τίτλο "Οι πιθανές επιπτώσεις των τοξικών ουσιών των εγκαταστάσεων επανεπεξεργασίας πυρηνικών αποβλήτων των σταθμών Sellafield και Cap de la Hague" , αναρωτιέμαι εάν μπορείτε να μεριμνήσετε αμέσως για τη δημοσίευση της εν λόγω έκθεσης ώστε να μπορέσουν όλοι, και κυρίως δε εμείς, οι δημοκρατικά εκλεγμένοι στο Κοινοβούλιο εκπρόσωποι, να τη σχολιάσουν ισόρροπα και ενημερωμένα. Είμαι πεπεισμένος ότι οι βουλευτές του Σώματος αυτού πρέπει να λαμβάνουν κατά προτεραιότητα γνώση όλων των εκθέσεων που συντάσσουν οι επιτροπές του Κοινοβουλίου, ανεξαρτήτως του καθεστώτος που τις χαρακτηρίζει, προτού αυτές δοθούν σε τρίτους. Παρακαλώ να μεριμνήσετε για την άμεση δημοσίευση της εν λόγω έκθεσης.
<P>
(Χειροκροτήματα)

<SPEAKER ID=10 NAME="Πρόεδρος">
Κυρία Doyle, θα εξετάσω θετικά το αίτημά σας.

<SPEAKER ID=11 NAME="Τρακατέλλης">
Κυρία Πρόεδρε, ως πρόεδρος της STOA, θα ήθελα να σας πω ότι η μελέτη στην οποία αναφέρθηκε η αξιότιμη συνάδελφος κ. Doyle δεν έχει ακόμη επισημοποιηθεί από την ολομέλεια της STOA. Αυτό θα γίνει στην επόμενη συνεδρίαση εδώ στο Στρασβούργο. Ξέρετε πολύ καλά ότι αυτή η μελέτη είχε αρκετές πτυχές που έπρεπε να εξετασθούν, ενώ ζητήθηκε και η γνώμη ανεξαρτήτων εμπειρογνωμόνων, διότι θέλουμε να εξασφαλίσουμε την αξιοπιστία της μελέτης και την αξιοπιστία της STOA. Όταν έχουμε την απόφαση της ολομέλειας της STOA, θα σας την γνωρίσουμε ώστε, φαντάζομαι, να πάρουμε την σωστότερη απόφαση για μια τόσο σπουδαία υπόθεση.

<SPEAKER ID=12 LANGUAGE="EN" NAME="Perry">
Κυρία Πρόεδρε, καθώς είναι απών ο πρόεδρός μας, ως αντιπρόεδρος της Επιτροπής Αναφορών θα ήθελα να τονίσω ότι η δική μας επιτροπή είναι αυτή που έχει ζητήσει από τη STOA την εκπόνηση της έκθεσης για τις πιθανές επιπτώσεις των τοξικών ουσιών του σταθμού Sellafield στη Θάλασσα της Ιρλανδίας και του σταθμού Cap de la Hague στη Μάγχη.
<P>
Η Επιτροπή Αναφορών αναμένει με αγωνία, όπως όλοι, την ταχύτερη δυνατή δημοσίευση της έκθεσης. Είναι σημαντικό, μόλις η έκθεση εγκριθεί από τη STOA, να εξετασθεί ως προς την απόλυτη αντικειμενικότητά της και ως προς την επιστημονική της ανεξαρτησία. Για τον λόγο αυτόν ακριβώς υποβάλλεται σε ανεξάρτητη αξιολόγηση. Πιστεύω ότι οι βουλευτές του Σώματος θα ταχθούν υπέρ της δημοσίευσης της έκθεσης μόλις λάβουν γνώση της εν λόγω αξιολόγησης. Αντιθέτως, η έκθεση δεν πρέπει να δημοσιευθεί εάν υπάρχει ακόμη και η παραμικρή αμφιβολία - και δυστυχώς υπάρχουν αμφιβολίες - για την αντικειμενικότητά της ύστερα από την πρόσφατη παρουσίασή της στην ομάδα εμπειρογνωμόνων της STOA.
<P>
  

<SPEAKER ID=13 LANGUAGE="FR" NAME="Cohn-Bendit">
Κυρία Πρόεδρε, αισθάνθηκα έκπληξη όταν διάβασα στον Τύπο το αποτέλεσμα των διαπραγματεύσεων στη Διάσκεψη των Προέδρων όσον αφορά την απόφαση απονομής του βραβείου Ζαχάρωφ. Αναρωτιέμαι λοιπόν πού και πότε θα έχουμε και εμείς ως βουλευτές τη δυνατότητα να κατανοήσουμε κάπως τον τρόπο με τον οποίο οι πρόεδροι, ή η πλειοψηφία των προέδρων, ή δεν ξέρω και εγώ ποιος άλλος, καταλήγουν σε μια απόφαση τόσο αντίθετη με την απόφαση που έλαβαν οι βουλευτές οι οποίοι συμμετείχαν στη σχετική ψηφοφορία στο πλαίσιο της Επιτροπής Εξωτερικών Υποθέσεων.
<P>
Νομίζω ότι αυτό είναι τουλάχιστον σκανδαλώδες. Νομίζω ότι υπάρχει σοβαρό πρόβλημα δυσλειτουργίας στο Κοινοβούλιό μας, καθώς στην ουσία δεν χρησιμεύουμε σε τίποτε. Συζητούμε επί ώρες, ψηφίζουμε στην Επιτροπή Εξωτερικών Υποθέσεων και μετά ο κ. Poettering τηλεφωνεί στον κ. Barσn ή ο κ. Barσn στον κ. Poettering και εμείς μπαίνουμε στο περιθώριο. Θα ήθελα απλώς να πω ότι είμαστε βουλευτές που έχουμε εκλεγεί με τις ίδιες ψήφους όπως ο κ. Poettering και ο κ. Barσn, και δεν δέχομαι να αποφασίζουν αυτοί επί παντός επιστητού στο Ευρωπαϊκό Κοινοβούλιο. Θα ήθελα λοιπόν να συζητήσουμε στην Ολομέλεια αυτή τη μέθοδο λήψης αποφάσεων που κατέληξε στη συγκεκριμένη απόφαση την περασμένη εβδομάδα σχετικά με το βραβείο Ζαχάρωφ.
<P>
(Χειροκροτήματα από την Ομάδα ΠΡΣ/ΕΕΣ)

<SPEAKER ID=14 NAME="Poettering">
Κυρία Πρόεδρε, επειδή ο συνάδελφος Cohn-Bendit αναφέρθηκε στο πρόσωπό μου, θα ήθελα να του απαντήσω εδώ στην Oλομέλεια. Η Διάσκεψη των Προέδρων επιβεβαίωσε την ψήφο της πλειοψηφίας της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής και πρότεινε επίσης και τον δεύτερο κατά σειρά εκλεχθέντα, ο οποίος έλαβε και αυτός πολλούς ψήφους, ούτως ώστε να προταθούν τρεις προσωπικότητες. Θα»
<P>
ήθελα επίσης να σας πω, συνάδελφε κύριε Cohn-Bendit, ότι όποτε θελήσετε είμαι στη διάθεσή σας όχι μόνο τηλεφωνικά, αλλά και για προσωπική συνάντηση!

<SPEAKER ID=15 NAME="Barσn Crespo">
Κυρία Πρόεδρε, μίλησα τηλεφωνικώς με τον κ. Poettering, μίλησα προσωπικά με τον κ. Wurtz, με την κ. Hautala και με τον κ. Lannoye. Πρώτον, δεν νομίζω ότι είναι έγκλημα η συνομιλία μεταξύ βουλευτών· δεύτερον, η Διάσκεψη των Προέδρων σεβάστηκε την πρόταση της Επιτροπής Εξωτερικών Υποθέσεων. Η απόδειξη είναι ότι το βραβείο απονεμήθηκε με ευρύτατη πλειοψηφία στην κοινή ισραηλινο-παλαιστινιακή πρόταση και στην πρόταση του επισκόπου της Ανγκόλας· επιπλέον, με δική σας πρωτοβουλία, κυρία Πρόεδρε, θα υπάρξει επίσης ιδιαίτερη μέριμνα για την κ. Sedrine, την τυνήσια δημοσιογράφο. Θα παρακαλούσα τους συναδέλφους, ιδίως τον κ. Cohn-Bendit, να προσέχουν λίγο περισσότερο τι λένε επειδή, εκτός του ότι έγινε σεβαστή η απόφαση της Επιτροπής Εξωτερικών Υποθέσεων, το μόνο που θα είχε λείψει είναι, σε μια πολιτική στιγμή τόσο ευαίσθητη όσο αυτή, να είχαμε εγείρει έναν πόλεμο θρησκειών μεταξύ ενός εβραίου, ενός μουσουλμάνου και ενός καθολικού. Αυτό μου φαίνεται εντελώς απαράδεκτο.

<SPEAKER ID=16 LANGUAGE="FR" NAME="Wurtz">
Κυρία Πρόεδρε, είχα την ευκαιρία να διατυπώσω τη γνώμη μου για το ζήτημα αυτό πριν από τη συζήτηση στη Διάσκεψη των Προέδρων. Νομίζω ότι δεν είναι σήμερα η ώρα για πολεμική και διαφωνίες επί της διαδικασίας. Προσωπικά, χαίρομαι βαθύτατα που επιτεύχθηκε οιονεί πλειοψηφία στη Διάσκεψη των Προέδρων, ώστε το βραβείο Ζαχάρωφ να απονεμηθεί στον κ. Ghazzawi και στην κ. Peled, που συμβολίζουν κατ' εμέ αυτό που οι περισσότεροι από εμάς προσδοκούν, να δώσουν δηλαδή ελπίδα σε όσες και όσους επιθυμούν το διάλογο και την ειρήνη στην τόσο δοκιμασμένη περιοχή της Μέσης Ανατολής.
<P>
Από την άποψη αυτή, κυρία Πρόεδρε, νομίζω ότι, όπως το Ευρωπαϊκό Συμβούλιο εκφράστηκε με το ίδιο πνεύμα διατυπώνοντας την άποψη ότι πρέπει να ζητήσουμε από την κυβέρνηση Σαρόν να σεβαστεί τη διεθνή νομιμότητα και να αποσύρει αμέσως τα άρματα μάχης και τα στρατεύματά της από τα αυτόνομα παλαιστινιακά εδάφη, νομίζω ότι θα ήταν καλό με αφορμή το βραβείο Ζαχάρωφ εσείς, κυρία Πρόεδρε, εάν συμφωνείτε, να παρέμβετε, εξ ονόματός μας, σε αυτό το πνεύμα προς την κυβέρνηση Σαρόν. Σας ευχαριστώ, κυρία Πρόεδρε.
<P>
(Χειροκροτήματα)

<SPEAKER ID=17 NAME="Πρόεδρος">
Κύριε Wurtz, αν κρίνω από τα χειροκροτήματα που μόλις άκουσα, μπορώ να προβώ στο διάβημα που μου ζητάτε.

<SPEAKER ID=18 LANGUAGE="FR" NAME="Cohn-Bendit">
Μια παρατήρηση, κύριε Barσn: απονέμοντας το βραβείο σε μία μουσουλμάνα και σε έναν εβραίο, θέλουμε να δείξουμε συμβολικά ότι δεν τίθεται ζήτημα σύγκρουσης θρησκειών. Επομένως, δεν χρειάζεται, εάν είμαστε θαρραλέοι, να προσθέσουμε και έναν καθολικό, διότι δεν πρόκειται για σύγκρουση θρησκειών. Λέτε λοιπόν ότι η απόφαση δεν ήταν να δοθεί το βραβείο σε δύο μουσουλμάνους αλλά σε έναν εβραίο ή μια εβραία και έναν μουσουλμάνο. Αυτό αρκεί και για τούτο εμμένω στην άποψή μου ότι αποτελεί έλλειψη θάρρους και ιστορικής διορατικότητας η αποδυνάμωση της απόφασης της Επιτροπής Εξωτερικών Υποθέσεων.

<SPEAKER ID=19 LANGUAGE="ES" NAME="Barσn Crespo">
Κυρία Πρόεδρε, η Αφρική επίσης υπάρχει. Βρεθήκαμε στη Διάσκεψη του Durban και είναι σημαντικό να δώσουμε επίσης ένα σημείο ελπίδας για τις συγκρούσεις που μαίνονται στην Αφρική. Κατά τα λοιπά, χαίρομαι για την ομοφωνία την οποία έχει αυτό το βραβείο και σας στηρίζω όπως το αξίζετε.
<P>
(Χειροκροτήματα)   

<SPEAKER ID=20 NAME="Αλυσανδράκης">
Κυρία Πρόεδρε, κύριοι συνάδελφοι, πριν λίγες μέρες, πέντε ακόμη εργαζόμενοι έχασαν τη ζωή τους μετά από έκρηξη στη δεξαμενή πλοίου που επισκεύαζαν στη Σαλαμίνα.
<P>
Είναι η πολλοστή φορά που η εργατική τάξη της χώρας μου πληρώνει με αίμα την έλλειψη στοιχειωδών μέτρων ασφαλείας, που είναι αποτέλεσμα της ασυδοσίας των εφοπλιστών, αλλά και της ιδιωτικοποίησης των υπηρεσιών ελέγχου, οι οποίες εκδίδουν πιστοποιητικά με κριτήριο τα συμφέροντα των πλοιοκτητών και όχι τον σεβασμό της ζωής των εργαζομένων. Συνένοχη είναι και η ελληνική κυβέρνηση, που δεν παίρνει κανένα μέτρο, παρά τα πολλαπλά ατυχήματα.
<P>
Από το βήμα αυτό, κυρία Πρόεδρε, θέλω να εκφράσω τα συλλυπητήριά μας προς τις οικογένειες των θυμάτων και να καταδικάσω με τον πιο έντονο τρόπο την ασυδοσία της εργοδοσίας και την πολιτική της ελληνικής κυβέρνησης.
<P>
Είτε στην Τουλούζη, είτε στη Σαλαμίνα, η εργατική τάξη οδηγείται στο θυσιαστήριο για χάρη της ανταγωνιστικότητας της οικονομίας και για να εξασφαλισθούν περισσότερα κέρδη.
<P>
  

<SPEAKER ID=21 NAME="Blak">
DA) Κυρία Πρόεδρε, δεν ξέρω αν θυμάστε ότι πριν από δύο μήνες άσκησα σκληρή κριτική για το γεγονός ότι εμείς οι Δανοί έχουμε αδικηθεί. Δεν είχαμε τη δυνατότητα να δούμε δανική τηλεόραση. Ζήτησα από εσάς και την κ. Banotti να παρέμβετε επί του θέματος και θα ήθελα να πω ότι η κ. Banotti απέδειξε άλλη μια φορά την ικανότητά της σε αυτά τα πράγματα. Τώρα οι Δανοί έχουμε πάλι τη δυνατότητα να βλέπουμε δανική τηλεόραση. Είμαστε χαρούμενοι και ευτυχισμένοι και όπως μπορεί να δει η κ. Banotti, γιορτάζω το γεγονός με τα εθνικά χρώματα της χώρας μου - το κόκκινο σακάκι και το πανέμορφο άσπρο πουκάμισο από την Τράπεζα Τεχνιτών του Nζstved. Μπορείτε λοιπόν να δείτε ότι πραγματικά χαιρόμαστε που έχουμε πρόσβαση στη δανική τηλεόραση.
<P>
  

<SPEAKER ID=22 NAME="Villiers">
Κυρία Πρόεδρε, θα ήθελα να γνωστοποιήσω τη δυσαρέσκειά μου για το γεγονός ότι δεν θα μπορέσουμε να συζητήσουμε την οδηγία περί νομιμοποίησης εσόδων από παράνομες δραστηριότητες αυτήν την εβδομάδα. Χάρη στις σκληρές προσπάθειες της επιτροπής συνδιαλλαγής και όσων στο Σώμα αυτό εργάστηκαν για την εν λόγω οδηγία, φθάσαμε στο σημείο να επιτύχουμε συμφωνία με το Ευρωπαϊκό Συμβούλιο, και είναι κρίμα που δεν είμαστε σε θέση να συμπεριλάβουμε το θέμα αυτό στην ημερήσια διάταξη αυτής της εβδομάδας.
<P>
Η εν λόγω οδηγία είναι εξίσου σημαντική για την καταστολή της τρομοκρατίας με τις βόμβες που πλήττουν το Αφγανιστάν ή με τις προσπάθειες όσων διακινδυνεύουν τη ζωή τους στη χώρα αυτή. Πρόκειται για ένα θέμα με το οποίο πρέπει να ασχοληθούμε το ταχύτερο δυνατό, διότι η αποκοπή του τρομοκράτη από τα κεφάλαιά του είναι εξίσου σημαντική με την ανάληψη στρατιωτικής δράσης εναντίον του. Ευελπιστώ ότι το Σώμα αυτό θα εξετάσει το θέμα γρήγορα όταν θα έρθει η ώρα στην επόμενη σύνοδο της Oλομέλειας. Λυπούμαι που δεν κατέστη δυνατό να συμπεριληφθεί στην ημερήσια διάταξη αυτού του μηνός.
<P>
(Χειροκροτήματα)

<SPEAKER ID=23 NAME="Provan">
Κυρία Πρόεδρε, δεν περίμενα ότι θα προκύψει το ζήτημα αυτό και ζητώ συγνώμη από την κ. Villiers που δεν την ενημέρωσα σχετικά νωρίτερα. Όπως πολύ σωστά είπε, έχει επιτευχθεί συμφωνία με το Συμβούλιο και εναπόκειται τώρα στο Κοινοβούλιο να προβεί στην τρίτη ανάγνωση. Ασκήσαμε υπερβολικές πιέσεις - και εσείς, κυρία Πρόεδρε, συμμετείχατε σε αυτό - προκειμένου να κατορθώσουμε να είμαστε ευέλικτοι και να ενεργούμε ταχύτατα ως Κοινοβούλιο. Δυστυχώς, πρέπει να αναμένουμε τα έγγραφα που θα διαβιβαστούν από το Συμβούλιο και στις 11 γλώσσες της Κοινότητας πριν προβούμε στην επίσημη έγκριση της θέσης του Συμβουλίου ώστε να ολοκληρωθεί η διαδικασία με την τρίτη ανάγνωση. Η έλλειψη ευελιξίας είναι, επομένως, αποτέλεσμα κακού προγραμματισμού ο οποίος σχετίζεται με τις προθεσμίες για τη μετάφραση των εγγράφων κλπ. Πραγματικά άσκησα τρομερές πιέσεις, αλλά δυστυχώς δεν κατέστη εφικτό.

<SPEAKER ID=24 NAME="Ludford">
Κυρία Πρόεδρε, και η δική μου Ομάδα θα επιθυμούσε την έγκριση της οδηγίας περί νομιμοποίησης εσόδων από παράνομες δραστηριότητες νωρίτερα. Πράγματι, θα προτιμούσαμε να είχε διευθετηθεί το θέμα αυτό πριν από τις καλοκαιρινές διακοπές. Η Ομάδα της κ. Villiers ήταν, όμως, αυτή που διαφώνησε όσον αφορά την υποχρέωση των δικηγόρων να αναφέρουν ύποπτες συναλλαγές με αποτέλεσμα να καθυστερήσει το τελικό ψήφισμα επί έξι μήνες μετά από την ψηφοφορία στην Ολομέλεια τον Απρίλιο. Χαίρομαι που το αποτέλεσμα της συνδιαλλαγής δεν επικυρώνει την άποψη αυτή: οι δικηγόροι οφείλουν να ειδοποιούν τις αρχές όταν έχουν λόγους να πιστεύουν ότι οι πελάτες τους ζητούν συμβουλές προκειμένου να προβούν σε νομιμοποίηση εσόδων από παράνομες δραστηριότητες.
<P>
Χαίρομαι που αυτό είναι το τελικό αποτέλεσμα. Λυπούμαι πολύ που καθυστέρησε τόσο. Δυστυχώς, αυτή που συνέβαλε στη μεγάλη και ατυχή αυτή καθυστέρηση ήταν η Ομάδα της κ. Villiers - και μάλιστα η αντιπροσωπεία στην οποία συμμετείχε και εκείνη στο πλαίσιο της εν λόγω Ομάδας.
<P>
  

<SPEAKER ID=25 NAME="Bushill-Matthews">
Κυρία Πρόεδρε, θα ήθελα να θίξω ένα ζήτημα το οποίο είναι σοβαρό για εμένα προσωπικά, και ίσως και για άλλους στην αίθουσα αυτή. Αναφέρομαι στις διακρίσεις. Πολύ σωστά το Σώμα απορρίπτει κάθε μορφή διάκρισης. Λαμβάνουμε μάλιστα γνωμοδοτήσεις επ' αυτού από πολλές πλευρές, συμπεριλαμβανομένης της Οικονομικής και Κοινωνικής Επιτροπής. Από ό,τι φαίνεται, όμως, η εν λόγω επιτροπή προβαίνει σε διακρίσεις βάσει της ηλικίας: για να δικαιούται κάποιος να υποβάλει αίτηση πρόσληψης, πρέπει να είναι νεώτερος των 45 ετών. Κυρία Πρόεδρε, επιτρέψτε μου να σας ζητήσω να απευθύνετε επειγόντως επιστολή στην επιτροπή αυτή ώστε να διαπιστώσουμε εάν αληθεύουν τα ανωτέρω και, εάν αληθεύουν, να την προειδοποιήσουμε ίσως ότι θα σταματήσουμε να δεχόμαστε τις γνωμοδοτήσεις της μέχρι να παύσει να προβαίνει στην εν λόγω διάκριση. Ασφαλώς και θα πρέπει να μπορούν να εργάζονται οι άνθρωποι σε οποιαδήποτε θεσμικό όργανο ανεξαρτήτως ηλικίας, ακόμη και αν είναι τόσο ηλικιωμένοι όσο εγώ!
<P>
(Χειροκροτήματα)

<SPEAKER ID=26 NAME="Πρόεδρος">
Σας ευχαριστώ. Θα εξετάσουμε το θέμα προς την κατεύθυνση που θίξατε.
<P>
  

<SPEAKER ID=27 NAME="De Rossa">
Κυρία Πρόεδρε, θα ήθελα να αναφερθώ σε ένα ζήτημα το οποίο έθιξα και στην προηγούμενη περίοδο συνόδου, δηλαδή την τραγική κατάσταση των εθνικών αεροπορικών εταιρειών στην Ευρώπη, οι οποίες αντιμετωπίζουν πρακτικά εκμηδενισμό. Υπολογίζεται ότι οι ευρωπαϊκοί αερομεταφορείς θα χάσουν περίπου 2,5 δισεκατομμύρια ευρώ από τώρα μέχρι το τέλος του έτους, ενώ θα καταργηθούν περίπου 20 000 θέσεις εργασίας. Η απάντηση της Επιτροπής ήταν, ωστόσο, σκληρή και θεωρητική. Προσπάθησε να εκμεταλλευθεί την κρίση που προκάλεσαν οι φρικαλεότητες της 11ης Σεπτεμβρίου για να ταρακουνήσει τον κλάδο και να φροντίσει ώστε οι εταιρείες που ενδεχομένως θα επιβίωναν ή όχι υπό φυσιολογικές συνθήκες οικονομικής λειτουργίας να υποχρεωθούν να κλείσουν.
<P>
Θα ήθελα να απευθύνω έκκληση προς την Επιτροπή να επιδείξει πολιτική σύνεση στο συγκεκριμένο ζήτημα. Η οικοδόμηση της Ευρώπης δεν θα ολοκληρωθεί με επιτυχία εάν δεν έχει την υποστήριξη των λαών της Ευρώπης. Η Επιτροπή αδυνατεί να αντιληφθεί την πραγματικότητα αυτή. Κάθε θέση εργασίας που καταργείται στις ευρωπαϊκές αεροπορικές εταιρείες ως συνέπεια της απόφασης της Επιτροπής ενισχύει τη συνεχώς αυξανόμενη εχθρικότητα απέναντι στην Ευρώπη και όχι απέναντι στις εθνικές κυβερνήσεις, οι οποίες ακολουθούν ενδεχομένως τα δικά τους προγράμματα. Η Επιτροπή οφείλει να επανεξετάσει επειγόντως την προσέγγισή της όσον αφορά τις αεροπορικές εταιρείες.
<P>
  

<SPEAKER ID=28 LANGUAGE="FR" NAME="Onesta">
Κυρία Πρόεδρε, βρισκόμαστε ήδη στη δεύτερη σύνοδο του μηνός Οκτωβρίου.
<P>
Σας υπενθυμίζω ότι κατά την πρώτη σύνοδο, τροποποιήσαμε την ημερήσια διάταξη την τελευταία στιγμή, ώστε να μπορέσουμε να συζητήσουμε το τρομερό ατύχημα που συνέβη στο εργοστάσιο AZF της Τουλούζης και να προβούμε στη σχετική ψηφοφορία. Προχθές, λοιπόν, το ίδιο αυτό εργοστάσιο απέρριψε στον Γαρόνα - τον ποταμό που διασχίζει την πόλη της Τουλούζης - πολλούς τόνους αμμωνίας.
<P>
Απευθύνομαι συνεπώς σε εσάς, κυρία Πρόεδρε, ζητώντας σας να μεριμνήσετε ώστε η Επιτροπή να δώσει την προβλεπόμενη συνέχεια στο ψήφισμά μας, ούτως ώστε να μην χαθεί στα γρανάζια της γραφειοκρατίας.
<P>
Νομίζω ότι πρέπει το Κοινοβούλιο να δείξει την αποφασιστικότητά του απέναντι στην ατιμωρησία και την αλαζονεία αυτών που ρυπαίνουν.

<SPEAKER ID=29 NAME="Πρόεδρος">
Θα το πράξω ευχαρίστως, κύριε Onesta.
<P>
  

<SPEAKER ID=30 LANGUAGE="FI" NAME="Hautala">
Κυρία Πρόεδρε, θα ήθελα να προβώ σε μία ανακοίνωση σχετικά με τη συνάδελφό μας Patricia McKenna, η οποία συμμετείχε σήμερα στη Σκωτία σε ειρηνική διαδήλωση για την πυρηνική βάση του Faslan, και η οποία φυλακίστηκε στις οκτώ το πρωί μαζί με 12 ιρλανδούς φοιτητές. Ζητεί να επιστήσουμε την προσοχή μας στο γεγονός ότι δεν πρέπει να φυλακίζεται ένας βουλευτής του Ευρωπαϊκού Κοινοβουλίου όταν ταξιδεύει είτε για να παρευρεθεί στη σύνοδο του Ευρωπαϊκού Κοινοβουλίου είτε αποχωρώντας από αυτή. Επ' ευκαιρία θα ήθελε επίσης να εγείρει συζήτηση σχετικά με τον παράνομο χαρακτήρα των πυρηνικών όπλων. Το Διεθνές Δικαστήριο διατύπωσε εντελώς πρόσφατα ότι η κατοχή όπλων μαζικής καταστροφής αντίκειται στο διεθνές δίκαιο. Κυρία Πρόεδρε, γνωρίζω ότι ορισμένοι εδώ σκέπτονται πως δεν είναι δυνατόν να έρθει κανείς στο Στρασβούργο δια μέσου Σκωτίας, ωστόσο θα ήθελα να αναφέρω στη μητρική γλώσσα της Patricia McKennan μόνο το εξής: "what goes up, must come down".
<P>
(Χειροκροτήματα)

<SPEAKER ID=31 NAME="Πρόεδρος">
Κυρία Hautala, μόλις ενημερώθηκα για την κ. McKenna. Ασφαλώς και θα δω τι μπορώ να πράξω για τη συνάδελφο.
<P>
  

<SPEAKER ID=32 NAME="Ghilardotti">
Κυρία Πρόεδρε, θα ήθελα να σας ευχαριστήσω που υπενθυμίσατε, στην έναρξη της συνεδριάσεως, την τραγωδία που συνέβη στο αεροδρόμιο του Linate, όπου έχασαν τη ζωή τους 118 άνθρωποι. Οι έρευνες που διεξάγονται θα οδηγήσουν στον καταλογισμό των ευθυνών. Το βέβαιο είναι πως διαπιστώθηκε αμέσως ότι το ανθρώπινο λάθος, που δυστυχώς είναι πάντοτε πιθανό, οφείλεται και στις σοβαρές ελλείψεις ασφαλείας του αεροδρομίου, που όλοι μας πιστεύαμε ωστόσο πως ήταν ασφαλές. Από την ανθρώπινη πλευρά, πιστεύω πως αναδεικνύεται η επιτακτική ανάγκη να μην επαναληφθούν πλέον αυτά τα σφάλματα και ένα τόσο δραματικό γεγονός να υποχρεώσει όλους τους υπευθύνους να αναλάβουν επίσημη δέσμευση ώστε να αποφευχθούν στο μέλλον παρόμοιες τραγωδίες. Από την πλευρά των ευθυνών, πιστεύω πως εμείς, ως Ευρωπαϊκή Ένωση, πρέπει να ζητήσουμε από την Επιτροπή και το Συμβούλιο να είναι πιο αυστηροί όσον αφορά την απόλυτη ανάγκη ασφαλείας των αεροδρομίων, ώστε να μην μπορούν πια να συμβαίνουν τραγωδίες αυτού του τύπου.

<SPEAKER ID=33 NAME="Πρόεδρος">
Κυρία Ghilardotti, νομίζω ότι προτρέχετε λίγο. Η σχετική συζήτηση θα διεξαχθεί αμέσως μετά, μόλις ολοκληρωθούν οι ενστάσεις επί της διαδικασίας.
<P>
  

<SPEAKER ID=34 NAME="Κόρακας">
Κυρία Πρόεδρε, επιβεβαιώθηκαν δυστυχώς οι φόβοι που είχα εκφράσει από την επομένη ήδη του τρομοκρατικού κτυπήματος στις ΗΠΑ: το αίμα των χιλιάδων αμερικανών αθώων θυμάτων χρησιμοποιείται ως πρόσχημα για την ανάπτυξη μιας βάρβαρης επίθεσης κατά του Αφγανιστάν, δημιουργώντας νέα πολυάριθμα αθώα θύματα και προκαλώντας τεράστιες υλικές ζημιές.
<P>
Σήμερα πια, 15 μέρες μετά την έναρξη της επίθεσης, γίνεται φανερό, και από τις διακηρύξεις των ηγετών των ΗΠΑ, ότι στόχος δεν είναι η πάταξη της τρομοκρατίας αλλά, μεταξύ άλλων, ο έλεγχος της Kεντρικής Ασίας, με τον τεράστιο φυσικό πλούτο και την ιδιαίτερα σημαντική γεωστρατηγική θέση.
<P>
Επιβεβαιώθηκε επίσης ο φόβος μου, ιδιαίτερα μετά την Γάνδη, ότι θα αξιοποιηθεί το παραπάνω κτύπημα για την παραπέρα ενίσχυση των κατασταλτικών μηχανισμών και τη συρρίκνωση των δημοκρατικών ελευθεριών και των κατακτήσεων των εργαζομένων και των λαών μας. Ευθυγραμμίζεται η ΕΕ, με επικεφαλής τους τρεις, με τις ΗΠΑ στην ολέθρια για τους λαούς και τον πλανήτη μας πολιτική τους.
<P>
Πιστεύω, κυρία Πρόεδρε, ότι το Ευρωπαϊκό Κοινοβούλιο, ως εκλεγμένο όργανο των λαών μας, οφείλει, εάν θέλει να υπηρετήσει τα φιλειρηνικά δημοκρατικά οράματα και τους πόθους των λαών μας, να αντιταχθεί κατηγορηματικά σε αυτές τις εξελίξεις, να πιέσει για να απεμπλακεί η ΕΕ από αυτές, να σταματήσει ο πόλεμος, να επανέλθουμε στην ειρηνική επίλυση των διαφορών.
<P>
Τελικά όμως το λόγο έχουν οι λαοί μας.
<P>
  

<SPEAKER ID=35 NAME="Sandbζk">
DA) Κυρία Πρόεδρε, είμαστε μια μικρή αντιπροσωπεία μελών του Ευρωπαϊκού Κοινοβουλίου που μόλις επιστρέψαμε από την Κλινική Sainte Barbe εδώ στο Στρασβούργο, όπου ένας πρώην υπουργός της Τσετσενίας, ο κ. Ibragimov, νοσηλεύεται μετά από απεργία πείνας 27 ημερών. Πήγαμε εκεί για να μιλήσουμε με τον κ. Ibragimov και για να τραβήξουμε την προσοχή του κόσμου στο γεγονός ότι αυτή η απεργία πείνας έγινε εδώ στο Στρασβούργο. Ο κ. Ibragimov φυσικά επέστησε την προσοχή στην επιθυμία του οι διεθνείς οργανισμοί και οι πολιτικοί να προσπαθήσουν να πείσουν τον πρόεδρο Πούτιν να σταματήσει τον πόλεμο στην Τσετσενία και να τηρήσει τις συμφωνίες που έχουν συναφθεί μεταξύ Τσετσενίας και Ρωσίας. Θέλω λοιπόν να μεταβιβάσω την ανακοίνωσή του. Ο κ. Ibragimov ξεκίνησε και πάλι να τρώει. Συνεχίζει να είναι πολύ αδύναμος αλλά οι αγωνιστές υπέρ των ανθρώπινων δικαιωμάτων του ζήτησαν να διακόψει την απεργία πείνας που έκανε. Θα την ξεκινήσει και πάλι αργότερα μαζί με άλλους αγωνιστές υπέρ των ανθρώπινων δικαιωμάτων εάν δεν συμβεί τίποτα για την Τσετσενία στο μέλλον. Ωστόσο, θεωρώ ότι ήταν σημαντικό να πάμε να τον επισκεφθούμε. Κυρία Πρόεδρε, η ουσία της παρέμβασής μου είναι ότι δεν πρέπει να ξεχάσουμε ότι τα ανθρώπινα δικαιώματα υφίστανται μεγάλο πλήγμα. Τώρα που μαχόμαστε κατά της τρομοκρατίας δεν πρέπει να ξεχάσουμε τα ανθρώπινα δικαιώματα και θέλω να σας ζητήσω να εκφράσετε στον κ. Ibragimov ότι είστε πρόθυμη να συναντηθείτε μαζί του - εάν γίνεται - κατά την επόμενη σύνοδο στο Στρασβούργο.

<CHAPTER ID=4>
Συνέπειες των προσφάτων γεγονότων στην ασφάλεια των εναέριων μεταφορών και των βιομηχανικών περιοχών, συμπεριλαμβανομένων των πυρηνικών σταθμών
<SPEAKER ID=36 NAME="Πρόεδρος">
Η ημερήσια διάταξη προβλέπει τη συζήτηση της δήλωσης της Επιτροπής για τις συνέπειες των πρόσφατων γεγονότων στην ασφάλεια των εναέριων μεταφορών και των βιομηχανικών εγκαταστάσεων, συμπεριλαμβανομένων των σταθμών παραγωγής πυρηνικής ενέργειας.
<P>
Δίνω αμέσως τον λόγο στον Επίτροπο, κ. Vitorino.

<SPEAKER ID=37 LANGUAGE="FR" NAME="Vitorino">
. (FR) Κυρία Πρόεδρε, κυρίες και κύριοι βουλευτές, κατά την τελευταία σύνοδο της Ολομέλειας του Κοινοβουλίου συζητήσατε σχετικά με τις δράσεις που θα πρέπει να αναληφθούν στο πλαίσιο της καταπολέμησης της τρομοκρατίας με αφορμή τις επιθέσεις της 11ης Σεπτεμβρίου. Εξ ονόματος της συναδέλφου μου, της κ. de Palacio, θα ήθελα σήμερα να εξετάσω μαζί σας τις συνέπειες των γεγονότων αυτών στην ασφάλεια των εναέριων μεταφορών, καθώς και τις συνέπειες που ενδέχεται να έχουν παρόμοια συμβάντα για ορισμένες βιομηχανικές εγκαταστάσεις, κυρίως δε για τους σταθμούς παραγωγής πυρηνικής ενέργειας. Θα ξεκινήσω λοιπόν με την ασφάλεια των εναέριων μεταφορών.
<P>
Όπως σίγουρα γνωρίζετε, το Ευρωπαϊκό Συμβούλιο της 21ης του περασμένου Σεπτεμβρίου ζήτησε τη λήψη των αναγκαίων μέτρων για την ενίσχυση της ασφάλειας των εναέριων μεταφορών. Επιδεικνύοντας δυναμισμό, η Επιτροπή αντέδρασε αστραπιαία εκπονώντας μια πρόσφορη κοινοτική απάντηση στις επιθέσεις που διαπράχθηκαν στις Ηνωμένες Πολιτείες της Αμερικής. Χωρίς να περιμένει - ύστερα από το αίτημα που διατύπωσε το Ευρωπαϊκό Συμβούλιο - η Επιτροπή πρότεινε στα κράτη μέλη να καθιερώσουν ένα σύστημα αμοιβαίου ελέγχου τύπου "dual review" . Το σύστημα αυτό αμοιβαίου ελέγχου θα επιτρέπει την αποστολή εμπειρογνωμόνων ενός κράτους μέλους σε ένα άλλο κράτος μέλος με σκοπό τον έλεγχο των μέτρων ασφαλείας των αεροδρομίων του. Θα πρέπει πάντως να σημειώσουμε ότι τα κράτη μέλη διστάζουν να αναθέσουν σε επιθεωρητές το καθήκον αυτό. Μέχρι στιγμής, μόνο δύο κράτη μέλη έχουν υποβάλει στην Επιτροπή προτάσεις σχετικά με τους εκπροσώπους που επιθυμούν να ορίσουν.
<P>
Η Επιτροπή πρότεινε κυρίως, στις 10 Οκτωβρίου, ένα σχέδιο κανονισμού του Ευρωπαϊκού Κοινοβουλίου και του Συμβουλίου με στόχο την εναρμόνιση, στο εσωτερικό της Ευρωπαϊκής Ένωσης, των προδιαγραφών ασφαλείας και προστασίας στις αερομεταφορές, καθώς και την εκχώρηση στην Επιτροπή της συναφούς εκτελεστικής εξουσίας και της αρμοδιότητας να διενεργεί επιθεωρήσεις προκειμένου να ελέγχει την ορθή εφαρμογή τους.
<P>
Συγκεκριμένα, το κείμενο αυτό αφορά τον έλεγχο της πρόσβασης στους σημαντικούς από απόψεως ασφαλείας χώρους των αερολιμένων και των αεροσκαφών, τον έλεγχο των επιβατών και των χειραποσκευών τους, τον έλεγχο και την παρακολούθηση των αποσκευών που φορτώνονται στο κύτος του αεροσκάφους, τον έλεγχο του φορτίου και του ταχυδρομείου και, τέλος την κατάρτιση του προσωπικού εδάφους.
<P>
Η κ. de Palacio παρουσίασε την πρόταση αυτή στην Επιτροπή Περιφερειακής Πολιτικής, Μεταφορών και Τουρισμού αμέσως μόλις εγκρίθηκε, την ίδια ημέρα, και ελπίζουμε ότι το Κοινοβούλιο θα την εξετάσει επειγόντως ώστε να καταστεί δυνατή η επίτευξη συμφωνίας στο Συμβούλιο τον Δεκέμβριο, με την ελπίδα να ολοκληρωθεί η διαδικασία της συναπόφασης από την πρώτη κιόλας ανάγνωση.
<P>
Επίσης, συστήθηκε αμέσως μια ειδική ομάδα στην οποία συμμετέχουν εμπειρογνώμονες όλων των ειδικοτήτων στον τομέα της εναέριας ασφάλειας και της καταπολέμησης της τρομοκρατίας. Μέχρι στιγμής, δυστυχώς, οι εργασίες αυτής της ομάδας εμπειρογνωμόνων δεν έχουν αποφέρει καρπούς και η προκαταρκτική έκθεση που υπεβλήθη στο Συμβούλιο Μεταφορών της 16ης Οκτωβρίου περιορίζεται, αφενός, να υπογραμμίσει ότι πρέπει να γίνουν ακόμη πολλά για την αποτελεσματική εφαρμογή των μέτρων ασφαλείας σε όλους τους αερολιμένες και, αφετέρου, να επισημάνει την ανάγκη για λήψη νέων μέτρων πρόληψης της επικίνδυνης συμπεριφοράς ορισμένων ατόμων μέσα στα αεροσκάφη, όπως την απαγόρευση πρόσβασης στο πιλοτήριο ή την ενίσχυση της συνεργασίας μεταξύ της υπηρεσίας πολιτικού ελέγχου της εναέριας κυκλοφορίας και των στρατιωτικών μέσων αεράμυνας.
<P>
Είμαστε πεπεισμένοι ότι πρέπει να ασχοληθούμε σοβαρά με τις προτάσεις που καταθέσαμε, όχι μόνο επειδή η προαναφερθείσα ομάδα δεν έχει υποβάλει ακόμη συγκεκριμένες συστάσεις, αλλά επίσης επειδή οι διεθνείς οργανισμοί χαρακτηρίζονται μάλλον από δυσκινησία. Η Διεθνής Οργάνωση Πολιτικής Αεροπορίας, που συνεδρίασε τον Σεπτέμβριο, αποφάσισε απλώς να οργανώσει διάσκεψη, χωρίς να έχει ορίσει ακόμη την ημερομηνία διεξαγωγής της. Ας ελπίσουμε ότι, μετά από πρωτοβουλία της Ευρωπαϊκής Ένωσης, η ΔΟΠΑ θα μεριμνήσει για την εφαρμογή των συστάσεων που της έχουν γίνει όσον αφορά την ενίσχυση των κανόνων ασφαλείας που ισχύουν διεθνώς στους αερολιμένες και στις εναέριες μεταφορές. Ωστόσο, υπ' αυτές τις συνθήκες, οι Ηνωμένες Πολιτείες από την πλευρά τους αποφάσισαν φυσικά να προχωρήσουν μόνες τους.
<P>
Η Επιτροπή εκτιμά ότι πρέπει να ενισχυθεί η συνεργασία ώστε τα μέτρα πρόληψης να εφαρμοσθούν με συντονισμένο τρόπο και στις δύο πλευρές του Ατλαντικού.
<P>
Στο πνεύμα αυτό, αποφασίσαμε να πραγματοποιήσουμε συνάντηση με τους αμερικανούς συναδέλφους μας στις 6 και 7 Νοεμβρίου, προκειμένου να συστήσουμε ομάδα εργασίας αποτελούμενη από εκπροσώπους των αμερικανικών αρχών και της Επιτροπής με σκοπό το συντονισμό των προσπαθειών για την επίτευξη του υψηλότερου δυνατού επιπέδου ασφαλείας, μεριμνώντας ταυτόχρονα ώστε όλες οι αεροπορικές εταιρείες να υπόκεινται σε μέτρα ίδιας αυστηρότητας.
<P>
Έρχομαι τώρα στις συνέπειες που ενδέχεται να έχει μια τρομοκρατική ενέργεια όπως αυτή της 11ης Σεπτεμβρίου 2001 κατά βιομηχανικής εγκατάστασης ή εγκατάστασης παραγωγής ενέργειας.
<P>
Ο τομέας της πυρηνικής ενέργειας είναι - λόγω κυρίως της ανάγκης μη διάδοσης των πυρηνικών όπλων και προστασίας από την έκθεση στην ακτινοβολία - ένας από τους τομείς βιομηχανικής δραστηριότητας όπου οι προδιαγραφές ασφαλείας και προστασίας είναι ιδιαίτερα αυστηρές.
<P>
Θα πρέπει, ωστόσο, να αναφέρουμε επίσης ότι υπάρχουν και άλλες εγκαταστάσεις, λιγότερο προστατευμένες, οι οποίες είναι ευάλωτες και ενδέχεται να προκαλέσουν θανατηφόρα ατυχήματα μεγάλης έκτασης, είτε πρόκειται για χημικές βιομηχανίες - όπως συνέβη στο Bhopal, στο Seveso και, πρόσφατα, στην Τουλούζη - είτε πρόκειται για άλλες εγκαταστάσεις παραγωγής ενέργειας, όπως η υποδομή του φυσικού αερίου, οι οποίες δεν στερούνται κινδύνων. Οι συνέπειες από την υποχώρηση ορισμένων υδροηλεκτρικών φραγμάτων έχουν χαραχθεί εξάλλου στη μνήμη όλων μας.
<P>
Μετά την 11η Σεπτεμβρίου, οι αρχές των κρατών μελών ενίσχυσαν τους υφιστάμενους μηχανισμούς ασφαλείας και τα μέτρα φυσικής προστασίας που ήδη ισχύουν σε επικίνδυνες εγκαταστάσεις και ιδίως σε πυρηνικές εγκαταστάσεις.
<P>
Τα μέτρα αυτά φυσικής προστασίας αφορούν κυρίως τον έλεγχο της πρόσβασης στις εγκαταστάσεις και περιλαμβάνουν την απαγόρευση πτήσεων επάνω από αυτές.
<P>
Όσον αφορά το σχεδιασμό των υφιστάμενων εγκαταστάσεων, πρέπει να σημειωθεί ότι οι κίνδυνοι λαμβάνονται υπόψη είτε με απόλυτο τρόπο είτε συναρτήσει της πιθανότητας ατυχήματος. Έτσι, ο κίνδυνος καταστροφής του πρωτεύοντος κυκλώματος ψύξης στο οποίο θα μπορούσαν να έχουν πρόσβαση τρομοκράτες προβλέπεται με απόλυτο τρόπο και υπάρχει μηχανισμός ασφαλείας κατά του εν λόγω κινδύνου.
<P>
Η πρόβλεψη άλλων κινδύνων στηρίζεται σε σχετικές εκτιμήσεις. Πρόκειται κυρίως για τον κίνδυνο σεισμού, ο οποίος λαμβάνεται υπόψη κατά περίπτωση, ανάλογα με τη γεωγραφική θέση της ίδιας της εγκατάστασης.
<P>
Η Επιτροπή επιθυμεί να υπενθυμίσει σχετικά ότι ο σχεδιασμός και η κατασκευή των σταθμών παραγωγής πυρηνικής ενέργειας για ηλεκτροδότηση εναπόκειται αποκλειστικά στα κράτη μέλη. Πέρα, όμως, από τις καθεαυτό πυρηνικές εγκαταστάσεις, πρέπει να λαμβάνονται υπόψη και οι κίνδυνοι που συνδέονται με τη μεταφορά πυρηνικών υλικών. Οι μεταφορές ισχυρών ραδιενεργών υλικών δεν είναι παρά ένα ελάχιστο τμήμα των διαδικασιών που σχετίζονται με την πυρηνική ενέργεια και εκτελούνται σύμφωνα με τις πλέον αυστηρές διατάξεις των διεθνών και εθνικών κανονισμών.
<P>
Γενικά, η χρήση πυρηνικών υλικών για τρομοκρατικές επιθέσεις απαιτεί, πέρα από την απλή κατοχή σχάσιμων υλικών, τεχνικές δυνατότητες αποθήκευσης, μετατροπής και προβολής που δεν είναι εύκολο να συγκεντρωθούν χωρίς να προκληθεί η προσοχή των αρχών.
<P>
Στο κοινοτικό επίπεδο, όλα λειτουργούν μέσω της εφαρμογής του κεφαλαίου VII της Συνθήκης Ευρατόμ, ούτως ώστε να αποφεύγεται κάθε πιθανότητα χρησιμοποίησης πυρηνικών υλικών για μη ειρηνικούς σκοπούς μέσω της αυστηρότατης καταγραφής τους.
<P>
Ωστόσο, τα γεγονότα που συνέβησαν στη Νέα Υόρκη καταδεικνύουν ότι είναι ανάγκη να εξετάσουμε σε βάθος τους παράγοντες που καθιστούν ευάλωτες τις πυρηνικές εγκαταστάσεις. Οι υπηρεσίες της Επιτροπής προβαίνουν, σε συνεργασία με τον Διεθνή Οργανισμό Ατομικής Ενέργειας της Βιέννης, σε αξιολόγηση, κυρίως της ασφάλειας των πυρηνικών εγκαταστάσεων.
<P>
Βάσει της εξέτασης αυτής θα δούμε εάν κρίνεται αναγκαίο να εκδώσουμε συστάσεις και να συμπληρώσουμε την υφιστάμενη σε κοινοτικό και/ή διεθνές επίπεδο νομοθεσία. Αναφέρομαι κυρίως στις συμβάσεις που έχουν συναφθεί στο πλαίσιο του Διεθνούς Οργανισμού Ατομικής Ενέργειας, όπως η σύμβαση για τη φυσική προστασία, που καλύπτει, κατά κύριο λόγο, τις μεταφορές πυρηνικών υλικών.
<P>
Κυρία Πρόεδρε, κυρίες και κύριοι βουλευτές, σας ευχαριστώ για την προσοχή σας.

<SPEAKER ID=38 NAME="Chichester">
Η πτέρυγα αυτή της αίθουσας υποστηρίζει ένθερμα την απάντηση των Ηνωμένων Πολιτειών, της Ευρωπαϊκής Ένωσης, των κρατών μελών της και άλλων χωρών στις επιθέσεις της 11ης Σεπτεμβρίου 2001, καθώς και την ανάπτυξη σφαιρικής πολυμερούς στρατηγικής κατά της τρομοκρατίας. Αναγνωρίζοντας την αποφασιστικότητα της Ευρωπαϊκής Ένωσης και των κρατών μελών της να προστατεύσουν τους πολίτες τους από τρομοκρατικές ενέργειες, τονίζουμε ότι είναι ανάγκη να καθησυχάσουμε το κοινό βρίσκοντας μια ισορροπία ανάμεσα στη συνέχιση της καθημερινής ζωής και την επαγρύπνηση.
<P>
Εκτιμούμε ότι όλα τα κράτη μέλη οφείλουν να προβούν σε πλήρη επαναξιολόγηση της προσέγγισης που ακολουθούν όσον αφορά την ασφάλεια των υποδομών και των εγκαταστάσεων, ιδίως δε εκείνων που διατρέχουν μεγαλύτερο κίνδυνο, όπως είναι οι πυρηνικές εγκαταστάσεις. Αναγνωρίζουμε ότι η κοινή γνώμη ανησυχεί σοβαρά για τα θέματα αυτά, αλλά θα θέλαμε να τονίσουμε ότι είναι αναγκαίο να τα θέσουμε σε μια ορθή προοπτική. Θα ήθελα να τονίσω ότι η ασφάλεια των σταθμών παραγωγής πυρηνικής ενέργειας και άλλων παρόμοιων βιομηχανικών εγκαταστάσεων είναι πρωταρχικά εθνική αρμοδιότητα και ευθύνη. Στο πλαίσιο αυτό, αναμένουμε, για παράδειγμα, από την κυβέρνηση του Ηνωμένου Βασιλείου να λάβει όλα τα αναγκαία βραχυπρόθεσμα μέτρα προστασίας καθώς και τις αναγκαίες μακροπρόθεσμες αποφάσεις όσον αφορά τη διάθεση των ραδιενεργών αποβλήτων.
<P>
Ασφαλώς, μετά από τα συμβάντα της 11ης Σεπτεμβρίου 2001 στις Ηνωμένες Πολιτείες, καλούμαστε να επαναξιολογήσουμε τον κίνδυνο επίθεσης σε εγκαταστάσεις τις οποίες θεωρούσαμε έως τώρα ασφαλείς. Χαιρετίζω λοιπόν τη δήλωση του Επιτρόπου. Λυπούμαι όμως που δεν μπόρεσε να μας μιλήσει η ίδια η Επίτροπος Loyola de Palacio - επιθυμία μας ήταν να διεξαχθεί η παρούσα συζήτηση την επόμενη περίοδο συνόδου.

<SPEAKER ID=39 NAME="McNally">
Κύριε Πρόεδρε, είναι γνωστό ότι το απροσδόκητο, το αδιανόητο, το ασύλληπτο - στα οποία στηρίζεται η τρομοκρατία - τρομοκρατούν τον πληθυσμό με αποτέλεσμα να δυσκολεύεται να αποδεχθεί πολιτικές θέσεις, είτε αυτές είναι λογικές είτε είναι παράλογες.
<P>
Σας ευχαριστώ για τη δήλωσή σας, κύριε Επίτροπε. Χαιρετίζω τη συνεργασία που σκιαγραφήσατε και την ιδιαίτερη προσοχή που θα δοθεί στις πυρηνικές εγκαταστάσεις. Ευελπιστώ ότι τα κράτη μέλη θα συνεργαστούν με την Επιτροπή στο θέμα αυτό.
<P>
Πρέπει να κάνουμε ό,τι περνάει από το χέρι μας για να μην ξανασυμβούν τα εκτεταμένα αιματηρά και θλιβερά γεγονότα που έσπειραν το χάος στις Ηνωμένες Πολιτείες. Οι αεροπορικές εταιρείες, οι σταθμοί πυρηνικής ενέργειας, τα χημικά εργοστάσια και οι πετρελαϊκές εγκαταστάσεις αποτελούν προφανείς στόχους για τους τρομοκράτες. Το κοινό δαπανά αδρά για τον κατάλληλο σχεδιασμό τους, την κατάλληλη κατασκευή και την προστασία τους. Η κυβέρνηση της Γαλλίας προστατεύει πλέον τις εγκαταστάσεις επανεπεξεργασίας του σταθμού La Hague με μαχητικά αεροσκάφη και πυραύλους. Ασφαλώς, το ίδιο κάνει το Ηνωμένο Βασίλειο στο Sellafield.
<P>
Δεν μπορούμε να μπούμε στο άρρωστο μυαλό των τρομοκρατών, μπορούμε, όμως, να πληρώσουμε το υψηλό τίμημα της προστασίας. Μπορούμε να συνεργαζόμαστε και να είμαστε ιδιαίτερα προσεκτικοί όταν εξετάζουμε το ενδεχόμενο κατασκευής, και κυρίως διατήρησης, ενός εν δυνάμει στόχου.
<P>
Όπως έχουν ήδη πει πολλοί, τίποτε δεν θα είναι το ίδιο μετά την 11η Σεπτεμβρίου. Κανείς δεν είχε σκεφθεί το ενδεχόμενο να χρησιμοποιηθεί ένα γεμάτο, μεγάλο επιβατικό αεροπλάνο ως όπλο. Θα πρέπει πλέον να συμπεριλάβουμε το ενδεχόμενο αυτό στους υπολογισμούς μας. Παρακαλώ εξακολουθήστε να ενημερώνετε το Κοινοβούλιο. Επιθυμία μας είναι οι πολίτες της Ευρώπης να γνωρίζουν ότι γίνεται ό,τι είναι δυνατόν προκειμένου να εξασφαλισθεί η ασφάλειά τους.

<SPEAKER ID=40 LANGUAGE="FR" NAME="Isler Bιguin">
Κυρία Πρόεδρε, κύριε Επίτροπε, τα πράγματα είναι σοβαρά, πολύ σοβαρά. Τα χειρότερα σενάρια τρομοκρατικών επιθέσεων από αέρος κατά σταθμών παραγωγής πυρηνικής ενέργειας, για τα οποία προειδοποιούν εδώ και χρόνια οι Πράσινοι και οι πολίτες που αντιτίθενται στη χρήση πυρηνικής ενέργειας, καθίστανται, λόγω των πρόσφατων γεγονότων, αποδεκτές υποθέσεις. Την απόδειξη ότι αεροπορικές επιθέσεις σε πυρηνικά εργοστάσια είναι πιθανές δίδει η Γαλλία η οποία κάλεσε το στρατό, σε μια προσπάθεια προστασίας των αντιδραστήρων της. Οι γαλλικές αρχές, που απέρριπταν πάντοτε κατηγορηματικά την πιθανότητα τρομοκρατικών ενεργειών, αναγκάζονται σήμερα να αναγνωρίσουν πόσο ευάλωτοι είναι οι πυρηνικοί καθεδρικοί τους. Οι πύραυλοι εδάφους-αέρος που έχουν αναπτυχθεί γύρω από το κέντρο επανεπεξεργασίας πυρηνικών αποβλήτων της Χάγης θα είναι αξιόπιστα αποτελεσματικοί σε περίπτωση επίθεσης από καμικάζι; Οι γερμανικές αρχές, όπως ακριβώς και ο Διεθνής Οργανισμός Ατομικής Ενέργειας της Βιέννης, αναγνωρίζουν ότι οι σταθμοί, ακόμη και οι πιο απρόσβλητοι, δεν θα αντέξουν σε πλήγμα. Σε ολόκληρη την Ευρώπη, αλλά και αλλού στον κόσμο, ο κίνδυνος είναι υπαρκτός και πολλαπλασιάζεται λόγω του εντυπωσιακού αριθμού πυρηνικών αντιδραστήρων. Η ασφάλεια των πολιτών δεν είναι σήμερα εξασφαλισμένη. Οι πολίτες ανησυχούν και έχουν λόγους που ανησυχούν. Η Επιτροπή ασχολήθηκε άραγε σοβαρά με αυτά τα σενάρια καταστροφών; Με ποιο τρόπο σκοπεύει σήμερα να εγγυηθεί την ασφάλεια των πολιτών; Σκοπεύει η Επιτροπή να προβεί, όπως έκανε η Γερμανία, σε μελέτη για την ασφάλεια των σταθμών; Τέλος, κυρία Πρόεδρε, αγαπητοί συνάδελφοι, θα ήθελα να εκφράσω τη λύπη μου διότι οι συνάδελφοι των άλλων Ομάδων δεν έκριναν σωστό η συζήτηση αυτή να συνοδεύεται από ψήφισμα.

<SPEAKER ID=41 LANGUAGE="FR" NAME="Ainardi">
Κυρία Πρόεδρε, κύριε Επίτροπε, το ζήτημα της ασφάλειας του ευρωπαϊκού εναέριου χώρου απαιτεί τη λήψη άμεσων, έκτακτων μέτρων. Απαιτεί επίσης τη λήψη μόνιμων μέτρων όσον αφορά τους κανόνες ασφαλείας στα αεροσκάφη και κατά την επιβίβαση.
<P>
Βάσει των ανωτέρω λοιπόν, θεωρώ λογικές τις δηλώσεις της Επιτροπής, που αφορούν κυρίως τη λήψη διαφόρων μέτρων για τον έλεγχο των επιβατών, των χειραποσκευών, καθώς και των πτήσεων από τρίτες χώρες.
<P>
Θα πρέπει επίσης να μεριμνήσουμε για την ταχύτερη ολοκλήρωση των προγραμμάτων ασφαλείας που αφορούν τον έλεγχο των αποσκευών οι οποίες φορτώνονται στο κύτος του αεροσκάφους και για την εφαρμογή των αποφάσεών μας.
<P>
Δεν θα επανέλθω στα όσα αναφέρθηκαν νωρίτερα σχετικά με τη σκανδαλώδη υπόθεση της εταιρείας AZF, λίγες μόνον εβδομάδες από τις συζητήσεις που διεξήχθησαν στην αίθουσα αυτή.
<P>
Σχετικά με την ασφάλεια μέσα στο αεροσκάφος και κατά την επιβίβαση, η 11η Σεπτεμβρίου καταδεικνύει ότι πρέπει να ληφθούν δύο μέτρα όσον αφορά τον σχεδιασμό των αεροσκαφών. Το κλείσιμο των πιλοτηρίων καθώς και η τοποθέτηση κυκλωμάτων βίντεο που θα επιτρέπουν στον πιλότο να βλέπει τα άτομα που πλησιάζουν στο πιλοτήριο. Δεύτερον, το ζήτημα των αναμεταδοτών. Οι αναμεταδότες διαβιβάζουν στον πύργο ελέγχου τον κωδικό του αεροπλάνου και τη θέση του. Η ασφάλεια των αναμεταδοτών πρέπει να ενισχυθεί και δεν πρέπει να είναι δυνατή στο εξής η αποσύνδεσή τους κατά τη διάρκεια των πτήσεων, όπως συνέβη με τις επιθέσεις στις Ηνωμένες Πολιτείες.
<P>
Θα ήθελα επίσης να επιστήσω την προσοχή του Κοινοβουλίου στο ζήτημα της παροχής ενισχύσεων προς τον ευρωπαϊκό κλάδο των αερομεταφορών. Θεωρώ ότι ήταν εξαιρετικά άκομψο, για να μην πω προκλητικό, εκ μέρους της Επιτροπής να ξεκινήσει με αφορμή τα γεγονότα αυτά τη συζήτηση γύρω από τη συγκέντρωση στον κλάδο των αερομεταφορών. Μετά από την οικονομική κρίση που υφίστανται οι εταιρείες, η δήλωση ότι δεν υπάρχει χώρος στην Ευρώπη παρά για 4 ή 5 αεροπορικές εταιρείες ισοδυναμεί με πρόσκληση για συγχωνεύσεις, αναδιαρθρώσεις και επομένως για κοινωνικά προγράμματα.
<P>
Εξάλλου, πολλές πηγές κάνουν λόγο για μείωση της εναέριας κυκλοφορίας κατά 15 έως 30%. Μάλιστα η ευρωπαϊκή ένωση αερομεταφορέων κάνει λόγο για συνολική μείωση της εναέριας κυκλοφορίας μεγαλύτερη του 7% μέχρι το 2002, γεγονός που σημαίνει απώλειες άνω των 3 εκατομμυρίων ευρώ.
<P>
Κατά τη γνώμη μου, οι κανόνες για τις κρατικές ενισχύσεις προς τις αεροπορικές εταιρείες πρέπει να επεκταθούν ώστε να μπορέσουν να λάβουν πλήρως υπόψη όλες τις συνέπειες της 11ης Σεπτεμβρίου.
<P>
Τέλος, θα ήθελα να πω ότι οι δημόσιοι αυτοί πόροι έχουν ως στόχο να βοηθήσουν τις επιχειρήσεις να παραμείνουν βιώσιμες. Θεωρώ, επομένως, ότι είναι καθήκον μας να μεριμνήσουμε για την ορθή χρήση τους και να αποτρέψουμε κάθε πιθανή απόλυση στον εν λόγω κλάδο.

<SPEAKER ID=42 NAME="Fitzsimons">
Κύριε Πρόεδρε, τα δεδομένα έχουν πια αλλάξει, μετά από την τρομερή απανθρωπιά που επέδειξαν οι τρομοκράτες στην προσπάθειά τους να επιτύχουν τους υποτιθέμενους πολιτικούς τους στόχους. Οι τρομοκράτες είναι πλέον διατεθειμένοι να πραγματοποιούν αποστολές αυτοκτονίας. Αυτό σημαίνει ουσιαστικά ότι η διεθνής κοινότητα οφείλει να επαναξιολογήσει πλήρως τα μέτρα ασφαλείας που εφαρμόζει για να αποτρέψει στο μέλλον παρόμοιες καταφανώς προμελετημένες τρομοκρατικές ενέργειες.
<P>
Ως Ιρλανδοί, ανησυχούμε σοβαρά για τα μέτρα προστασίας και ασφαλείας που έχουν ληφθεί στις πυρηνικές εγκαταστάσεις του Sellafield στην κομητεία Cumbria. Σε μια εποχή που θα ανέμενε κανείς σταδιακή μείωση των πυρηνικών εργοστασίων στη Βρετανία, η βρετανική κυβέρνηση ανακοίνωσε ότι θα προχωρήσει η κατασκευή πυρηνικού σταθμού μεικτού οξειδίου ουρανίου-πλουτωνίου στο Sellafield. Αντί να κλείσει τον πυρηνικό σταθμό του Sellafield για λόγους ασφαλείας, προστασίας του περιβάλλοντας καθώς και για οικονομικούς λόγους, η βρετανική κυβέρνηση έδωσε τη συγκατάθεσή της για επέκταση των εργασιών. Αυτό δεν συνιστά πρόβλημα μόνο για τους Ιρλανδούς: συνιστά πρόβλημα και για τους Βρετανούς και για ολόκληρη την Ευρωπαϊκή Ένωση. Αρέσει, άραγε, στους Βρετανούς η ιδέα ότι εξακολουθούν να διασχίζουν το Λονδίνο και άλλες πόλεις της Βρετανίας αμαξοστοιχίες που μεταφέρουν πυρηνικά υλικά; Τη στιγμή που η αμερικανική κυβέρνηση απαγόρευσε την κυκλοφορία δυνητικά επικίνδυνων πυρηνικών υλικών, ο Βρετανικός Οργανισμός Πυρηνικών Καυσίμων επιμένει να επιτρέπει στις αμαξοστοιχίες του να μεταφέρουν πυρηνικά υλικά από τους αντιδραστήρες στις επίμαχες εγκαταστάσεις επανεπεξεργασίας πυρηνικών αποβλήτων του Sellafield.
<P>
Ενώ η διεθνής τρομοκρατία εντείνεται διεθνώς, είναι ασφαλώς μεγάλη ανευθυνότητα να συνεχίζονται αυτού του είδους οι μεταφορές. Ομοίως, η μεταφορά πυρηνικών υλικών μέσω της Θάλασσας της Ιρλανδίας κάνει πολλούς πολίτες της Ιρλανδίας να ανατριχιάζουν. Με έβρισκε πάντοτε αντίθετο, ως εκπρόσωπο της ανατολικής ακτής της Ιρλανδίας, το γεγονός της απόρριψης στη Θάλασσα της Ιρλανδίας των αποβλήτων από τις δραστηριότητες του Βρετανικού Οργανισμού Πυρηνικών Καυσίμων. Η απόφαση της βρετανικής κυβέρνησης να επεκτείνει τις δραστηριότητες του πυρηνικού σταθμού του Sellafield είναι από κάθε άποψη αμφισβητούμενη. Η χρονική στιγμή λήψης της εν λόγω απόφασης, πάντως, δείχνει τρομερό κυνισμό, δεδομένου ότι επιλέχθηκε έτσι ώστε η κήρυξη πολέμου κατά της τρομοκρατίας να λειτουργήσει ως προπέτασμα καπνού. Είναι χαρακτηριστική τακτική της βρετανικής κυβέρνησης η οποία χρησιμοποιεί τον πόλεμο κατά της τρομοκρατίας για να αποσπάσει την προσοχή από τη λήψη περίεργων και αμφισβητούμενων αποφάσεων. Δεν είναι σωστό αυτό, δεδομένου του γενικότερου κλίματος.
<P>
Η ασφάλεια του σταθμού του Sellafield είναι ένα θέμα που αφορά ολόκληρη την Ευρωπαϊκή Ένωση και όχι μόνο τις κυβερνήσεις της Ιρλανδίας και της Βρετανίας. Η βρετανική κυβέρνηση πρέπει να λάβει τη σωστή απόφαση να κλείσει οριστικά το δαπανηρό και άχρηστο αυτό πυρηνικό σταθμό. Μέσα στις επόμενες εβδομάδες η Επιτροπή οφείλει και πρέπει να εκπονήσει πλήρη και ανεξάρτητη αξιολόγηση όλων των κινδύνων που εγκυμονούν για τη δημόσια υγεία και για το περιβάλλον οι δραστηριότητες του Βρετανικού Οργανισμού Πυρηνικών Καυσίμων στον πυρηνικό σταθμό του Sellafield. Ο λαός της Ιρλανδίας έχει βαρεθεί πια τις δήθεν φιλόστοργες διαβεβαιώσεις του Βρετανικού Οργανισμού Πυρηνικών Καυσίμων και της βρετανικής κυβέρνησης για τα πρότυπα ασφάλειας στο Sellafield. Τρομάξαμε όλοι πολύ όταν ο Βρετανικός Οργανισμός Πυρηνικών Καυσίμων αναγκάστηκε πρόσφατα να προβεί στην επιστροφή πυρηνικών υλικών από την Ιαπωνία, διότι είχε πλαστογραφήσει έγγραφα. Μετά από αυτό το περιστατικό και μόνο, πώς μπορεί κάθε λογικός άνθρωπος να πιστέψει έστω και για λίγο τις ανακοινώσεις του Βρετανικού Οργανισμού Πυρηνικών Καυσίμων προς τον Τύπο;
<P>
Είμαι σε θέση να διαβεβαιώσω τους βουλευτές του Σώματος ότι εμείς στην Ιρλανδία θα αξιοποιήσουμε κάθε διαθέσιμο πολιτικό, νομικό και διπλωματικό μέσο για να αναγκάσουμε τη βρετανική κυβέρνηση να κλείσει τον πυρηνικό σταθμό του Sellafield. Ο σταθμός αυτός δεν έχει προσφέρει τίποτε. Αντίθετα, καταστρέφει το περιβάλλον μας.

<SPEAKER ID=43 NAME="Χατζηδάκης">
Κύριε Πρόεδρε, κύριε Επίτροπε, η κρίση στις αερομεταφορές, που εξελίσσεται μπροστά μας μετά το τρομοκρατικό κτύπημα της 11ης Σεπτεμβρίου, επιτείνεται βεβαίως και από αίτια όπως είναι τα δομικά προβλήματα των αεροπορικών εταιρειών, η απουσία, μέχρι τώρα τουλάχιστον, του ενιαίου ευρωπαϊκού ουρανού, που ελπίζουμε σύντομα να γίνει πραγματικότητα, αλλά ασφαλώς συνδέεται και με την ανησυχία η οποία επικρατεί στο κοινό σχετικά με το καθεστώς της ασφάλειας στις αερομεταφορές. Και χρειάζεται το ταχύτερο δυνατόν να ληφθούν μέτρα.
<P>
Πρόσφατα, όταν είχαμε επισκεφθεί μαζί με αντιπροσωπεία του Ευρωπαϊκού Κοινοβουλίου την Διάσκεψη του ICAO στο Μόντρεαλ, είχαμε ξεκαθαρίσει την ευρωπαϊκή θέση ότι μέχρι το τέλος της χρονιάς θα πρέπει να ληφθούν διεθνώς μέτρα σε υπουργικό επίπεδο. Και, βεβαίως, εάν σε διεθνές επίπεδο υπάρξει παρ'ελπίδα καθυστέρηση, νομίζω ότι η Ευρωπαϊκή Ένωση πρέπει μονομερώς να προχωρήσει, ώστε να εμπεδωθεί κλίμα ασφαλείας σε αερομεταφορές.
<P>
Η Επιτροπή, όπως ξέρουμε, πρότεινε πρόσφατα μια πρώτη δέσμη μέτρων, με χαρακτηριστικότερη έκφραση το έγγραφο 30 της ΕCΑC. Η Επιτροπή Μεταφορών του Ευρωπαϊκού Κοινοβουλίου δεσμεύεται ότι θα το εξετάσει το ταχύτερο δυνατόν, έτσι ώστε μέχρι το τέλος της χρονιάς, όπως επιθυμεί και το Συμβούλιο, να καταστούν τα μέτρα αυτά κοινοτικό δίκαιο. Προς αυτή την κατεύθυνση θα εξετάσει όσο πιο γρήγορα μπορεί και τις άλλες τρεις νομοθετικές προτάσεις που συνδέονται με την ασφάλεια.
<P>
Υπάρχει επίσης και μια άλλη δέσμη μέτρων που σχετίζεται με την ασφάλεια στα πιλοτήρια, τις βιντεοκάμερες, την επικοινωνία εδάφους-αέρος, κ.ο.κ., τα μέτρα δηλαδή στα οποία αναφέρθηκε ο Επίτροπος. Όσον αφορά το ζήτημα αυτό, θέλω να πω ότι εμείς ανησυχούμε για την καθυστέρηση που σημειώνεται και για τον τρόπο που έχουν δουλέψει μέχρι τώρα οι ειδικοί των κρατών μελών. Ελπίζουμε να λάβουν το μήνυμα και να δουλέψουν με καλύτερο τρόπο από εδώ και πέρα.
<P>
Είμαστε μάρτυρες, κύριε Πρόεδρε, της σοβαρής οικονομικής ζημιάς που υφίστανται, πέραν των αερομεταφορών, το εμπόριο, ο τουρισμός και άλλοι τομείς της οικονομίας. Θα είμασταν κατώτεροι των περιστάσεων εάν δεν κάναμε ό,τι καλύτερο μπορούσαμε για να αντιμετωπίσουμε την κρίση.

<SPEAKER ID=44 LANGUAGE="DE" NAME="Linkohr">
Κύριε Πρόεδρε, δεν υπάρχει αμφιβολία, ότι οι πυρηνικές εγκαταστάσεις δεν είναι εντελώς ασφαλείς σε τρομοκρατικές επιθέσεις. Κανένας αντιδραστήρας δεν θα άντεχε την πρόσκρουση ενός Boing 747. Κάθε άλλος ισχυρισμός θα ήταν τελείως λανθασμένος. Ό,τι ισχύει για τις πυρηνικές εγκαταστάσεις, ισχύει και για άλλα τεχνικά συστήματα. Έχει δίκαιο ο κ. Vitorino όταν λέει ότι ακόμη και ένα φράγμα μπορεί να καταστραφεί, και οι συνέπειες μπορούν να είναι τρομακτικές, όπως μας διδάσκει και ο Δεύτερος Παγκόσμιος Πόλεμος.
<P>
Το ίδιο φοβερή θα μπορούσε να είναι και μια επίθεση σε ένα δοχείο υπό πίεση που βρίσκεται στο κέντρο των πόλεών μας. Ειρήσθω εν παρόδω, για λόγους ασφαλείας ορισμένα δοχεία υπό πίεση κυκλοφορούν με χαμηλή πίεση αερίου. Αν απελευθερωνόταν μεθάνιο διαρρέοντας από ένα δοχείο υψηλής πίεσης - θα αρκούσε γι' αυτό το σκοπό π.χ. ένα πολυβόλο - και επεκτεινόταν σ' όλη την πόλη, θα μπορούσε να κάψει την πόλη σε περίπτωση συγκεκριμένης ανάμιξής του με τον αέρα του περιβάλλοντος. Τέτοια ατυχήματα είχαμε στο παρελθόν. Ευτυχώς τα τελευταία δέκα χρόνια μπορέσαμε να τα αποφύγουμε.
<P>
Το ίδιο ισχύει και για την παροχή νερού. Είναι σχετικά εύκολο να δηλητηριάσει κανείς το νερό. Όπως φανταζόμαστε, οι συνέπειες θα μπορούσαν να είναι απρόβλεπτες.
<P>
Δέχομαι λοιπόν ότι κάποιοι στις χώρες μας τάσσονται κατά της πυρηνικής ενέργειας, και σε μερικές χώρες είναι μάλιστα η πλειοψηφία. Το σέβομαι, αν και δεν συμμερίζομαι αυτή την άποψη. Με το επιχείρημα όμως των τρομοκρατικών επιθέσεων θα μπορούσαμε να εγκαταλείψουμε τη χρήση αερίου ή να μην πίνουμε πλέον νερό, κάτι τέτοιο βέβαια είναι παράλογο.
<P>
Το συμπέρασμά μου ακολουθεί τη γραμμή που έδωσε η Επιτροπή. Ομολογουμένως δεν πρόκειται να απασχολήσει τους πηχυαίους τίτλους των εφημερίδων, έχει όμως το πλεονέκτημα ότι είναι λογική. Θα έπρεπε να εντοπίσουμε τις επικίνδυνες εγκαταστάσεις, να βελτιώσουμε την προστασία τους, και ίσως θα έπρεπε να λάβουμε περισσότερα μέτρα ασφαλείας. Αυτά τα μέτρα πρέπει όμως να ληφθούν αμέσως. Δε χρειαζόμαστε μελέτες.
<P>
Τέλος, επιτρέψτε μου να πω κάτι ακόμη κύριε Πρόεδρε: δεν πρέπει να δημιουργούμε την εντύπωση ότι υπάρχει πλήρης ασφάλεια. Μπορούμε να έχουμε ασφάλεια μόνο όταν έχουμε πλήρη παρακολούθηση, η οποία όμως δεν συμβαδίζει με τα φιλελεύθερα κράτη δικαίου.

<SPEAKER ID=45 LANGUAGE="NL" NAME="Bouwman">
Κύριε Πρόεδρε, Επίτροπε Vitorino, θα επιθυμούσα να διατυπώσω μία σειρά παρατηρήσεων. Η Ομάδα μας αναφέρθηκε ήδη στις συνέπειες των πρόσφατων γεγονότων όσον αφορά τους πυρηνικούς σταθμούς και έγινε ήδη αναφορά, μεταξύ άλλων, και στη δέσμη μέτρων, τα οποία έχουν υποβληθεί στην Επιτροπή Μεταφορών. Υποστηρίζουμε την επιδίωξη εφαρμογής κοινοτικών προδιαγραφών ασφαλείας, όπως αυτές διατυπώνονται στο έγγραφο 30 της Ευρωπαϊκής Διάσκεψης Πολιτικής Αεροπορίας. Πρόκειται, συγκεκριμένα, για μία ειδική προσέγγιση των ευαίσθητων περιοχών και για θέματα ελέγχου. Φυσικά, πιστεύουμε ότι μία τέτοια συζήτηση πρέπει, σε κάθε περίπτωση, να είναι σαφής και μάλιστα στο θέμα της προστασίας της ιδιωτικής ζωής.
<P>
Θα επιθυμούσα να επισύρω την προσοχή σας σε ένα σημείο, επειδή δεν πρόκειται μόνο για τη διεύρυνση και με άλλους στόχους, αλλά και για τη διεύρυνση με άλλα μέσα μεταφορών. Θα επιθυμούσα να επισημάνω τη χρησιμοποίηση άλλων μέσων μεταφορών - κάτι το οποίο ήδη έχουμε επισημάνει - όπως είναι τα βυτιοφόρα μεταφοράς χημικών και, ακόμη, θα επιθυμούσα να ρωτήσω τον Επίτροπο τι σκέφτεται σχετικά. Αλλά και στη ναυσιπλοΐα είναι σχετικά εύκολο ένα σκάφος σε ένα λιμένα, όπως το Ρότερνταμ, να πλεύσει σε άλλη πλευρά και να οδηγηθεί σε ιδιαίτερα επικίνδυνες για έκρηξη εγκαταστάσεις. Με άλλα λόγια, δεν είναι μόνο η αεροπλοΐα αλλά και τα άλλα μέσα μεταφοράς, τα οποία πρέπει να αποτελέσουν αντικείμενο διαπραγματεύσεων.

<SPEAKER ID=46 LANGUAGE="NL" NAME="Meijer">
Κύριε Πρόεδρε, ευαίσθητες εγκαταστάσεις, όπως πυρηνικοί σταθμοί, φράγματα, λιμένες, δεξαμενές πετρελαίου, ιδιαίτερα υψηλά κτίρια, κέντρα έρευνας για βιολογικό πόλεμο και για γενετικές επεμβάσεις πάντοτε θα επισύρουν την προσοχή των τρομοκρατών. Για αυτό πρέπει να φροντίσουμε ώστε να υπάρχουν όσο το δυνατό λιγότερες εγκαταστάσεις, οι οποίες θα μπορούσαν να απειλήσουν τη συνέχιση της ανθρώπινης κοινωνίας και το περιβάλλον. Αντί, όπως συμβαίνει τώρα, να ενισχύουμε τις αεροπορικές εταιρείες με χρήματα των φορολογουμένων για να μπορέσουν να συνεχίσουν να μειώνουν συνεχώς τις τιμές, θα ήταν καλύτερο να αποκλείσουμε εντελώς από την εναέρια κυκλοφορία ευαίσθητες περιοχές. Ενώ οι ευάλωτοι αερολιμένες, οι οποίοι βρίσκονται πολύ κοντά σε πόλεις ή δεν διαθέτουν επαρκείς εγκαταστάσεις ασφάλειας, όπως φάνηκε πρόσφατα με το Λινάτε στο Μιλάνο, έναν αερολιμένα, ο οποίος θα έπρεπε να είχε κλείσει εδώ και χρόνια, δεν θα πρέπει να υπάρχουν στο μέλλον.
<P>
Η μονομερής προσπάθεια για οικονομική ανάπτυξη, ελευθερία για τις αεροπορικές εταιρείες και περιορισμό των κρατικών καθηκόντων οδήγησε στα θλιβερά συμβάντα της 11ης Σεπτεμβρίου, καθώς ελάχιστη προσοχή δόθηκε στον κίνδυνο κατάρρευσης κτιρίων επιχειρήσεων και στον έλεγχο των κρατικών αρχών για την πρόσβαση κακόβουλων ανθρώπων σε αερολιμένες. Έχω ήδη επιστήσει την προσοχή της Επιτροπής και προηγουμένως σε αυτά τα δύο ζητήματα.

<SPEAKER ID=47 LANGUAGE="ES" NAME="Ripoll y Martνnez de Bedoya">
Κύριε Πρόεδρε, κύριε Επίτροπε, κυρίες και κύριοι βουλευτές, η 11η Σεπτεμβρίου θα σηματοδοτήσει μια σημαντικότατη ημερομηνία για την ιστορία της σύγχρονης εποχής γενικά και ακόμη περισσότερο για τον τομέα των αερομεταφορών, όπου πρέπει να μιλάμε για ένα πριν και για ένα μετά.
<P>
Θα ήθελα τα πρώτα λόγια μου να είναι λόγια αλληλεγγύης προς τα θύματα αυτών των δειλών και βάρβαρων επιθέσεων και προς την κυβέρνηση των Ηνωμένων Πολιτειών, λόγια επίσης καταδίκης της τρομοκρατίας χωρίς απαμβλύνσεις, χωρίς επιφυλάξεις, με κάθε σταθερότητα και χωρίς κανενός είδους αμφισημία.
<P>
Η βελτίωση της ασφάλειας των χρηστών των μεταφορών και των μεταφερόμενων εμπορευμάτων ήταν και θα πρέπει να εξακολουθήσει να είναι μία από τις προτεραιότητες της δράσης της Ένωσης τα επόμενα χρόνια. Χαίρομαι που έτσι το αναφέρει το Λευκό Βιβλίο σχετικά με την πολιτική μεταφορών το οποίο κατέθεσε η Επιτροπή μόλις πριν από μερικούς μήνες. Δεν πρέπει να ξεχνάμε ότι ένα ασφαλές ταξίδι είναι το σημαντικότερο δικαίωμα κάθε επιβάτη.
<P>
Η διαρκής εγγύηση και η ανταγωνιστικότητα σε αυτόν τον τομέα απαιτούν την ταχεία υιοθέτηση των τελευταίων προτάσεων της Επιτροπής σχετικά με την εναέρια ασφάλεια και το πακέτο "ενιαίος ουρανός" . Πρέπει επίσης να υπενθυμίσουμε τα άλλα μέτρα που βρίσκονταν ήδη στο τραπέζι: αναφέρομαι στον κανονισμό για τις κοινές αεροπορικές απαιτήσεις, στο σχέδιο οδηγίας σχετικά με τη γνωστοποίηση συμβάντων στην πολιτική αεροπορία και στην πρόταση αναφορικά με την επαγγελματική επάρκεια των πληρωμάτων θαλάμου. Όλα αυτά τα κείμενα, κύριε Επίτροπε, θα πρέπει να εγκριθούν το συντομότερο δυνατόν.
<P>
Για να τελειώσω, θα πω ότι με την ανατροπή της ανειλημμένης δράσης σε θέματα εναέριας μεταφοράς αυτές τις τελευταίες εβδομάδες, πιστεύω ότι έχει καταδειχθεί μέχρι ποίου σημείου η Ενωμένη Ευρώπη συνιστά ένα θεμελιώδη συνδετικό κρίκο για να ανταποκριθεί στην ανάγκη ρύθμισης τόσο σε κοινοτική κλίμακα όσο και σε παγκόσμια. Μόνον αυτό το ευρωπαϊκό όραμα θα μας επιτρέψει να αντεπεξέλθουμε σε νέες προκλήσεις, τέτοιες όπως η διεθνής τρομοκρατία, που πλέον δεν βρίσκουν μια απάντηση επαρκώς γρήγορη και αποτελεσματική στα διεθνή διακυβερνητικά φόρα.
<P>
Το Κοινοβούλιο έχει καθήκον να στηρίξει την Επιτροπή σε αυτές τις προτάσεις για να δώσει ξανά στους πολίτες μας τη χαμένη εμπιστοσύνη και ασφάλεια. Σε στιγμές σαν αυτή την τωρινή είναι που πρέπει να δείξουμε ότι η Ευρώπη υπάρχει.
<P>
Τέλος, θα ήθελα επίσης να επισύρω την προσοχή του Συμβουλίου, το οποίο τώρα θα πρέπει να έχει την απαραίτητη ικανότητα και το θάρρος για να στηρίξει και να λάβει τις αποφάσεις που να εγγυώνται ότι η πολιτική αεροπορία θα συνεχίσει να είναι ασφαλής, αξιόπιστη και διαρκής από κάθε άποψη.

<SPEAKER ID=48 NAME="De Rossa">
Θα ήθελα να αναφερθώ σύντομα σε δύο θέματα: το ένα το έθιξα ήδη, αφορά την κατάσταση των αερομεταφορέων στην Ευρώπη. Χαιρετίζω την ανακοίνωση του Επιτρόπου ότι η Ευρωπαϊκή Ένωση θα συναντηθεί με τις αρχές των ΗΠΑ προκειμένου να συζητηθεί το ζήτημα του αθέμιτου ανταγωνισμού. Δεν είναι, όμως, αυτή η κατάλληλη απάντηση στην τρέχουσα κρίση που πλήττει τον κλάδο των αεροπορικών μεταφορών. Θα ήθελα περισσότερες διευκρινίσεις σχετικά με το τι προτίθεται να πράξει η Επιτροπή. Οι ιρλανδικές εφημερίδες δημοσιεύουν σήμερα άρθρο σύμφωνα με το οποίο η Επιτροπή επιμένει ότι το πακέτο διάσωσης και ενίσχυσης που θα παράσχει η ιρλανδική κυβέρνηση στην Aer Lingus πρέπει να χρηματοδοτηθεί από ιδιωτικούς πόρους. Αυτό αποτελεί σοβαρή στρέβλωση των Συνθηκών οι οποίες δεν υποδεικνύουν την πηγή προέλευσης της στήριξης ή της χρηματικής βοήθειας προς τις αεροπορικές εταιρείες. Θα ήθελα περισσότερες διευκρινίσεις σχετικά. Όντως είναι απαίτηση της Επιτροπής, ή η ιρλανδική κυβέρνηση παίζει το δικό της παιγνίδι ιδιωτικοποιήσεων επωφελούμενη από την τρέχουσα κρίση;
<P>
Το δεύτερο θέμα που επιθυμώ να θίξω σχετίζεται με τις πυρηνικές και χημικές βιομηχανίες στην Ευρώπη. Η έκθεση που θα υποβληθεί στη STOA αυτήν την εβδομάδα είναι ανησυχητική. Θα δημοσιευθεί, ελπίζω, πολύ σύντομα, η αλήθεια είναι όμως ότι οι σταθμοί Sellafield και Cap de la Hague ήταν επικίνδυνοι πολύ πριν από την 11η Σεπτεμβρίου 2001. Τα χημικά εργοστάσια που βρίσκονται ανάμεσά μας ήταν επικίνδυνα πολύ πριν από το συμβάν στην Τουλούζη. Νομίζω ότι η Επιτροπή οφείλει να δεσμευθεί όσον αφορά τη σύσταση μιας ανεξάρτητης ευρωπαϊκής αρχής ελέγχου.

<SPEAKER ID=49 NAME="Ahern">
Κυρία Πρόεδρε, το τρομερό συμβάν της 11ης Σεπτεμβρίου έχει διαμορφώσει μια νέα κατάσταση. Η προσοχή μας στρέφεται πλέον σε κακόβουλες ενέργειες και όχι μόνο σε ατυχήματα.
<P>
Πρέπει να καθιερωθούν αμέσως ζώνες απαγόρευσης των πτήσεων γύρω από τα δύο εργοστάσια επανεπεξεργασίας που υπάρχουν στην ΕΕ: στο Sellafield και στο Cap de la Hague. Γενικά, οι σταθμοί παραγωγής ενέργειας αποτελούν ωρολογιακές βόμβες ανάμεσά μας. Η μόνη λογική λύση είναι να κλείσουν όλοι και να δώσουμε έτσι τέλος στην τρομερή αυτή απειλή.
<P>
Η κυβέρνηση της Γαλλίας έχει ήδη ενισχύσει τα αντιτρομοκρατικά μέτρα στο Cap de la Hague, στα οποία συμπεριλαμβάνονται και πύραυλοι εδάφους-αέρος. Η κυβέρνηση της Γερμανίας κατέληξε στο συμπέρασμα ότι οι πυρηνικοί αντιδραστήρες δεν είναι σε θέση να αντέξουν σε πιθανή σύγκρουση με επιβατικό αεροσκάφος. Προέβη μάλιστα σε αξιολόγηση των κινδύνων σε καταστάσεις εκτάκτου ανάγκης. Οι υπουργοί της κυβέρνησης αντιτίθενται σε αντιαεροπορικά συστήματα άμυνας και καθιστούν σαφές ότι πρέπει να κλείσουν οι σταθμοί που βρίσκονται κοντά στους αεροδιαδρόμους των μεγάλων αερολιμένων εάν θεωρούνται επικίνδυνα.
<P>
Η κυβέρνηση των ΗΠΑ απαγόρευσε τη μεταφορά πυρηνικών υλικών. Οι κυβερνήσεις της ΕΕ οφείλουν επίσης να απαγορεύσουν αμέσως τη μεταφορά πυρηνικών υλικών, συμπεριλαμβανομένων των καυσίμων μεικτού οξειδίου ουρανίου-πλουτωνίου. Δεν θεωρώ καθόλου προσήκουσα τη μέχρι τώρα αντίδραση της Επιτροπής. Ο Διεθνής Οργανισμός Ατομικής Ενέργειας επιβεβαιώνει ότι το 75% των συναφών με πυρηνικά υλικά ατυχημάτων που έγιναν γνωστά το περασμένο έτος σχετίζονταν με παράνομες δραστηριότητες. Είναι σαφές πλέον ότι τα πυρηνικά υλικά δεν είναι καθόλου ασφαλή.
<P>
Ούτε ο σταθμός του Sellafield ούτε ο σταθμός La Hague έχουν σχεδιασθεί για να αντέξουν σε σύγκρουση με εμπορικό αεροσκάφος. Και οι δυο μαζί, περιέχουν δεκάδες χιλιάδες τόνους χρησιμοποιημένων πυρηνικών καυσίμων και περισσότερους από 100 τόνους διαχωρισμένου πλουτωνίου. Έχει ετοιμαστεί μια νέα έκθεση προς το Ευρωπαϊκό Κοινοβούλιο, η οποία έρχεται επάνω στην ώρα και είναι ιδιαίτερα ανησυχητική. Αν κατάλαβα καλά, θα διανεμηθεί αύριο από την επιτροπή STOA. Αναμένω λοιπόν να διανεμηθεί. Γιατί δεν έχει ήδη δοθεί στους βουλευτές, τη στιγμή που, όπως φαίνεται, έχει κιόλας δοθεί στη βιομηχανία;
<P>
Σύμφωνα με την έκθεση, μια κακόβουλη ενέργεια - σημειώνω ότι η έκθεση υποβλήθηκε σε εμάς πριν από τον Σεπτέμβριο - ενδέχεται να προκαλέσει μια σειρά γεγονότων που θα οδηγήσουν σε διαρροή ραδιενεργού υλικού από τις δεξαμενές υγρών αποβλήτων υψηλής ακτινοβολίας, στο Sellafield κυρίως, με πολύ μεγαλύτερες και περισσότερο καταστροφικές συνέπειες από ό,τι το Τσερνομπίλ. Το θέμα είναι πολύ σοβαρό. Απαιτώ κατάλληλη απάντηση από την Επιτροπή. Μέχρι στιγμής δεν έχουμε λάβει τίποτε.

<SPEAKER ID=50 NAME="Doyle">
Κύριε Πρόεδρε, αναφέρθηκα στην έκθεση της STOA στο πλαίσιο των παρεμβάσεων επί της διαδικασίας. Η μία μετά την άλλη, οι κυβερνήσεις της Ιρλανδίας έχουν εκφράσει την ανησυχία τους για τη λειτουργία του σταθμού του Sellafield, που ήταν γνωστός παλιότερα ως Windscale, και κυρίως για τις αμέτρητες παραβιάσεις των όρων ασφαλείας από το Βρετανικό Οργανισμό Πυρηνικών Καυσίμων και για την περιφρόνηση που επιδεικνύει η βρετανική κυβέρνηση απέναντι στις βάσιμες ανησυχίες μιας κυρίαρχης και φιλικής γειτονικής χώρας. Η έναρξη λειτουργίας του σταθμού μεικτού οξειδίου ουρανίου-πλουτωνίου τη στιγμή που η προσοχή των διεθνών μέσων ενημέρωσης ήταν επικεντρωμένη αλλού, στα επακόλουθα της τραγωδίας της 11ης Σεπτεμβρίου 2001, είναι απλώς το πλέον πρόσφατο παράδειγμα, είναι όμως πολύ σοβαρή δεδομένης της διάχυτης ανησυχίας για νέες τρομοκρατικές επιθέσεις.
<P>
Μπορεί η Επιτροπή να επιβεβαιώσει ότι ισχύουν στο Sellafield τα ίδια πρότυπα ασφαλείας που θεωρούνται σήμερα αναγκαία στο Cap de la Hague - δηλαδή προστασία με μαχητικά αεροσκάφη και με πυραύλους εδάφους-αέρος καθώς και καθιέρωση ζώνης απαγόρευσης των πτήσεων; Συμφωνεί η Επιτροπή ότι επείγει η θέσπιση κοινών προτύπων ασφαλείας για όλες τις πυρηνικές εγκαταστάσεις, όχι μόνο των 15 κρατών μελών της ΕΕ, αλλά και των υποψήφιων προς ένταξη χωρών; Τέλος, μπορεί η Επιτροπή να σχολιάσει την έλλειψη αποτελεσματικότητας της υφιστάμενης αρχής ελέγχου στο συγκεκριμένο θέμα;

<SPEAKER ID=51 LANGUAGE="DE" NAME="Berger">
Κύριε Πρόεδρε, είμαι ευγνώμων στην Επιτροπή, που με τη σημερινή δήλωση αναφέρεται άμεσα σ' ένα θέμα, το οποίο προκαλεί μεγάλες ανησυχίες στους ευρωπαίους πολίτες.
<P>
Εκφράζω επίσης την ικανοποίησή μου, για το γεγονός ότι η Επιτροπή ασχολείται σαφέστατα με όλους τους τομείς που απειλούνται και ιδιαίτερα με τις βιομηχανικές εγκαταστάσεις και τους πυρηνικούς σταθμούς, όπως ακριβώς ζητήθηκε, βάσει της αυστριακής πρωτοβουλίας στην απόφαση του Ευρωπαϊκού Κοινοβουλίου για τα γεγονότα της 11ης Σεπτεμβρίου.
<P>
Γνωρίζουμε ότι σε ορισμένους πυρηνικούς σταθμούς της Ευρώπης ελήφθησαν προφυλάξεις, ώστε να μπορέσουν να αντέξουν την πρόσκρουση τουλάχιστον μικρών αεροσκαφών. Γνωρίζει η Επιτροπή για ποιους πυρηνικούς σταθμούς δεν ισχύει αυτό και ποια είναι η πρόθεση σε ευρωπαϊκό επίπεδο για να αυξηθούν συνολικά τα μέτρα προστασίας τουλάχιστον σ' αυτούς τους πυρηνικούς σταθμούς, αλλά και σε όλους τους άλλους;
<P>
Γνωρίζουμε ότι καμία πυρηνική εγκατάσταση δεν είναι απολύτως ασφαλής και ότι ορισμένες δεν ανταποκρίνονται στα πρότυπα της σύγχρονης τεχνολογίας, όσον αφορά τα χαρακτηριστικά ασφαλείας. Θα προκαλούσε έκπληξη το γεγονός, αν όντως υπήρχε επιστολή του Επιτρόπου Verheugen, η οποία επιβεβαιώνει ότι δεν υπάρχουν επιφυλάξεις για τη λειτουργία του πυρηνικού εργοστασίου Temelin. Επειδή αυτή η διαπίστωση θα ερχόταν σε αντίθεση με τα πορίσματα για το Temelin που συντάχθηκαν από διεθνείς πραγματογνώμονες, δεν μπορώ να πιστέψω, ότι ο κ. Verheugen έχει όντως προβεί σε δήλωση ότι δεν υπάρχουν επιφυλάξεις. Παρακαλώ λοιπόν την Επιτροπή, να παρουσιάσει και στο Ευρωπαϊκό Κοινοβούλιο αυτή την επιστολή η οποία εστάλη στην τσεχική και αυστριακή κυβέρνηση. Ασχοληθήκαμε με ζήλο με αυτό το θέμα, και πιστεύω ότι το Κοινοβούλιο το αξίζει, ακόμη και αν η Επιτροπή είναι αντίθετης άποψης...
<P>
(Ο Πρόεδρος αφαιρεί το λόγο από την ομιλήτρια)

<SPEAKER ID=52 NAME="Atkins">
Κύριε Πρόεδρε, αν και συμπαθώ ιδιαίτερα τη γερουσιαστή Doyle και τους ιρλανδούς φίλους της, οφείλω να πω ότι έχει άδικο για το Sellafield το οποίο βρίσκεται στην εκλογική μου περιφέρεια. Το έχω ήδη πει στην ίδια και στην κυβέρνηση της Ιρλανδίας όταν ήμουν υπουργός της Βόρειας Ιρλανδίας αρμόδιος για την ενέργεια και θα το επαναλάβω τώρα. Χειροκροτώ την απόφαση της βρετανικής κυβέρνησης για το σταθμό μεικτού οξειδίου ουρανίου-πλουτωνίου, μια απόφαση που έπρεπε να είχε ληφθεί εδώ και καιρό, η οποία θα εξασφαλίσει το οικονομικό μέλλον και την απασχόληση των κατοίκων της εκλογικής μου περιφέρειας. Επομένως, το μήνυμά μου επ' αυτού είναι: κάτω τα χέρια από το Sellafield.
<P>
Και δυο λόγια για τους αερομεταφορείς. Συγχαίρω την Επίτροπο Palacio για τις ενέργειες στις οποίες προέβη ήδη. Υπάρχουν όμως τρεις τομείς στους οποίους πρέπει να δώσουμε έμφαση: πρώτον, οφείλουμε να προστατεύουμε τα αεροσκάφη στο έδαφος· όταν κάποιος κατορθώσει να μπει στο αεροσκάφος μπορεί να κάνει μεγαλύτερη ζημιά. Δεύτερον, οφείλουμε να ανανεώσουμε και να ενισχύσουμε τους ελέγχους ασφαλείας στους αερολιμένες και τρίτον, πρέπει να συμβάλουμε στις δαπάνες για ασφάλεια και στην ασφαλιστική κάλυψη πολεμικών κινδύνων. Οφείλουμε να αποκαταστήσουμε την εμπιστοσύνη της κοινής γνώμης στους αερομεταφορείς. Όσο νωρίτερα το επιτύχουμε αυτό, τόσο το καλύτερο.

<SPEAKER ID=53 LANGUAGE="FR" NAME="Vitorino">
. (FR) Κύριε Πρόεδρε, κυρίες και κύριοι βουλευτές, νομίζω ότι, καθ' όσον με αφορά, μπορώ να αισθάνομαι ικανοποίηση διότι η προσέγγιση της Επιτροπής όσον αφορά τόσο την πτυχή της ασφάλειας και της προστασίας των αερομεταφορών όσο και την ασφάλεια και την προστασία των βιομηχανικών και πυρηνικών εγκαταστάσεων έτυχε ευρείας υποστήριξης μεταξύ των ομιλητών.
<P>
Επιτρέψτε μου να προσθέσω, εν κατακλείδι, ότι εκπονήσαμε ένα πρόγραμμα παρεμβάσεων σεβόμενοι αυστηρά τις αρμοδιότητες όχι μόνο της Κοινότητας αλλά και των κρατών μελών. Για τον λόγο αυτό, μπορώ να σας εγγυηθώ ότι, εφόσον εξαρτάται άμεσα από την Επιτροπή, στο πλαίσιο των Συνθηκών, έχουμε λάβει όλα τα αναγκαία μέτρα για να αντεπεξέλθουμε στη νέα κατάσταση που δημιούργησαν οι τρομοκρατικές επιθέσεις στις Ηνωμένες Πολιτείες. Θα συνεχίσουμε να ασκούμε πίεση στα κράτη μέλη ώστε να αναλάβουν και εκείνα τις ευθύνες τους και να υιοθετήσουν τα αναγκαία μέτρα που εμπίπτουν στις αρμοδιότητές τους. Αυτό ισχύει για μερικά παραδείγματα που αναφέρθηκαν όσον αφορά την ασφάλεια των εγκαταστάσεων επανεπεξεργασίας πυρηνικών αποβλήτων του Sellafield και της Χάγης. Τονίζω και πάλι ότι πρόκειται για εθνικές αρμοδιότητες και ότι οι εθνικές αρχές είναι αυτές που μας ενημερώνουν ότι έχουν λάβει τα αναγκαία μέτρα.
<P>
Η Επιτροπή αναγνωρίζει την ανάγκη να μελετηθεί το ζήτημα της ασφάλειας των πυρηνικών εγκαταστάσεων και της ασφαλούς μεταφοράς πυρηνικών υλικών. Το ανέφερα στην αρχική ομιλία μου και ευελπιστώ ότι η υπό εξέλιξη μελέτη του θέματος από την Επιτροπή θα καταλήξει σύντομα σε κάποια συμπεράσματα.
<P>
Όσον αφορά την ασφάλεια και την προστασία των αερομεταφορών, χαίρομαι για την θετικότατη υποδοχή που επεφύλαξαν πολλοί βουλευτές στη νομοθετική μας πρωτοβουλία και θέλω να ελπίζω ότι το Κοινοβούλιο θα μπορέσει να εξετάσει τον κανονισμό που προτείνουμε με τη διαδικασία επείγοντος. Θα ήθελα επίσης να τονίσω ότι η παρακολούθηση των μέτρων που έχουν ληφθεί σε εθνικό επίπεδο πρέπει να βελτιωθεί, όπως με την παρακολούθηση που ασκεί η ειδική ομάδα η οποία είναι επιφορτισμένη με την αξιολόγηση των συγκεκριμένων διοικητικών μέτρων που πρέπει να ληφθούν για τη βελτίωση της εναέριας ασφάλειας.
<P>
Κύριε Πρόεδρε, θα ήθελα να κάνω μια τελευταία παρατήρηση. Αναφέρθηκα στις συνθήκες ανταγωνισμού και στη στρατηγική που εφαρμόζει η Επιτροπή προκειμένου να αποφύγει στρεβλώσεις του ανταγωνισμού στο πλαίσιο του διαλόγου Ευρώπης - Αμερικής για την ασφάλεια. Αυτό ήταν το πλαίσιο βάσει του οποίου έθιξα το ζήτημα του ανταγωνισμού. Πιστεύουμε ότι πρέπει να δοθούν διεθνείς λύσεις οι οποίες θα λαμβάνουν υπόψη την ανάγκη να αποφευχθεί η επιβολή δυσανάλογων μέτρων που ενδέχεται να προκαλέσουν στρεβλώσεις του ανταγωνισμού σε παγκόσμια κλίμακα. Αυτό ήταν το πλαίσιο της παρέμβασής μου. Δεν αναφέρθηκα σε άλλα συναφή με την πολιτική του ανταγωνισμού μέτρα που συνδέονται με τις επιπτώσεις των τρομοκρατικών επιθέσεων στην εμπορική στρατηγική των αεροπορικών εταιρειών. Δεν έθιξα συγκεκριμένα ζητήματα, όπως αυτά που ορισμένοι βουλευτές θέλησαν να αναφέρουν κατά τη συζήτηση. Το μόνο που μπορώ να κάνω, κυρίες και κύριοι βουλευτές, είναι να σας παραπέμψω στα συμπεράσματα της συνάντησης που πραγματοποίησε η συνάδελφός μου, κ. Loyola De Palacio, με τους εκπροσώπους της Ένωσης Αεροπορικών Εταιρειών. Σημείωσα το γεγονός ότι ορισμένοι βουλευτές θεωρούν τις προτάσεις της Επιτροπής ανεπαρκείς ή υπερβολικά θεωρητικές. Σημείωσα τις παρατηρήσεις σας. Θα τις μεταφέρω στην κ. De Palacio, επαναλαμβάνω, όμως, ότι, προς το παρόν, αυτή είναι η επίσημη θέση της Επιτροπής.

<SPEAKER ID=54 LANGUAGE="ES" NAME="Πρόεδρος">
Ευχαριστώ, κύριε Επίτροπε.
<P>
Η συζήτηση έληξε.
<P>
Το λόγο έχει ο κ. Fitzsimons για ένα ζήτημα διαδικασίας.

<SPEAKER ID=55 NAME="Fitzsimons">
Δεν είναι η πρώτη φορά που ακούω Επιτρόπους στην αίθουσα αυτή να δηλώνουν ότι δεν έχουν ευθύνες όσον αφορά τους σταθμούς παραγωγής πυρηνικής ενέργειας, διότι το θέμα αυτό εμπίπτει στην αρμοδιότητα των κρατών μελών. Όμως, η Ευρωπαϊκή Επιτροπή οφείλει και πρέπει να προβεί σε ανεξάρτητη αξιολόγηση όλων των κινδύνων που ελλοχεύουν για το περιβάλλον και για τη δημόσια υγεία, όχι μόνο στην Ιρλανδία και σε ολόκληρο το Ηνωμένο Βασίλειο, αλλά και σε ολόκληρη την Ευρώπη. Δεν έχει δοθεί η πρέπουσα σημασία στο θέμα αυτό εδώ και χρόνια, είναι, όμως, καιρός η Επιτροπή να ασχοληθεί επιτέλους σοβαρά με αυτό.

<SPEAKER ID=56 NAME="Πρόεδρος">
Για τέτοιου είδους ερωτήσεων μπορείτε να έρθετε απευθείας σε επαφή με τον κ. Επίτροπο.

<SPEAKER ID=57 NAME="Ahern">
Θα ήθελα μόνο να πω ότι συμφωνώ απολύτως με τα λεγόμενα του συναδέλφου μου, κ. Fitzsimons. Έχω εδώ μια έκθεση προς το Κοινοβούλιο από την επιτροπή STOA.

<SPEAKER ID=58 NAME="Πρόεδρος">
Κυρία Ahern, σας επαναλαμβάνω το ίδιο που είπα στον κ. Fitzsimons: δεν πρόκειται για ζήτημα διαδικασίας.

<CHAPTER ID=5>
Ευρωπαϊκός Δικαστικός Χώρος / SIS II
<SPEAKER ID=59 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων του κ. von Boetticher, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων:
<P>
A5-0339/2001 σχετικά με την πρόταση κανονισμού του Συμβουλίου για τη θέσπιση γενικού πλαισίου κοινοτικών δραστηριοτήτων προκειμένου να διευκολυνθεί η υλοποίηση ενός ευρωπαϊκού δικαστικού χώρου στις αστικές υποθέσεις
<P>
[COM(2001) 221 - C5-0254/2001 - 2001/0109(CNS)]
<P>
A5-0333/2001 σχετικά με τις πρωτοβουλίες του Βασιλείου του Βελγίου και του Βασιλείου της Σουηδίας ενόψει της έγκρισης:
<P>
Ι. Κανονισμού του Συμβουλίου σχετικά με την ανάπτυξη του Συστήματος Πληροφοριών Σένγκεν δεύτερης γενιάς (SIS II)
<P>
(9844/2001 - C5-0315/2001 - 2001/0818(CNS))
<P>
ΙΙ. Απόφασης του Συμβουλίου σχετικά με την ανάπτυξη του Συστήματος Πληροφοριών Σένγκεν δεύτερης γενιάς (SIS II)
<P>
[9845/2001 - C5-0316/2001 - 2001/0819(CNS)].

<SPEAKER ID=60 NAME="von Boetticher">
, εισηγητής. (DE) Κύριε Πρόεδρε, αγαπητοί συνάδελφοι, σήμερα εκπληρώνεται ένα μικρό όνειρό μου: έχω στη διάθεσή μου δέκα λεπτά για να μιλήσω, τόσο χρόνο έχουν μόνο οι πρόεδροι των πολιτικών ομάδων. Αυτό οφείλεται στο γεγονός ότι υπήρξε συνένωση δύο εκθέσεων, οι οποίες όμως δεν ανήκουν μαζί. Γι' αυτό θα ήθελα να τις χωρίσω στην ομιλία μου.
<P>
Καταρχάς σε σχέση με δικαστικό χώρο στις αστικές υποθέσεις. Από τότε που τέθηκε σε ισχύ η Συνθήκη του Μάαστριχτ το 1993, η δικαστική συνεργασία σε αστικές υποθέσεις έγινε κοινή υπόθεση των κρατών μελών. Η Συνθήκη του Αμστερνταμ μετέφερε αυτή τη συνεργασία με το άρθρο 65 της Συνθήκης ΕΚ από τον τρίτο πυλώνα στον πρώτο. Μετά την εφαρμογή της Συνθήκης υπήρξε έντονη νομοθετική δραστηριότητα σε επίπεδο Ευρωπαϊκής Ένωσης. Πραγματοποιήθηκαν προσεγγίσεις των ρυθμίσεων για συγκρούσεις νόμων και αρμοδιοτήτων, ελήφθη απόφαση για τον κανονισμό του Συμβουλίου σε σχέση με τη διαδικασία αφερεγγυότητας και την επίδοση εγγράφων σε αστικές και εμπορικές υποθέσεις και κατατέθηκαν στο Συμβούλιο προτάσεις για κανονισμούς σε σχέση με την αποδεικτική διαδικασία και το δικαίωμα επικοινωνίας.
<P>
Με την εφαρμογή της τρέχουσας Συνθήκης της Νίκαιας, οι μελλοντικές αποφάσεις στον τομέα της δικαστικής συνεργασίας σε αστικές υποθέσεις λαμβάνονται τελικά με ειδική πλειοψηφία στο Συμβούλιο στο πλαίσιο της διαδικασίας συναπόφασης. Βλέπετε ότι υπάρχει ραγδαία εξέλιξη σ' αυτό τον τομέα. Την αποκλειστική ευθύνη όμως για το περιεχόμενο και τη διαμόρφωση της επαγγελματικής εκπαίδευσης στο χώρο του αστικού δικαίου θα εξακολουθούν να την έχουν τα κράτη μέλη. Καθήκον της Κοινότητας είναι ωστόσο να υποστηρίξει τα κράτη μέλη, είτε πρόκειται για την αντιμετώπιση των εμποδίων κατά την εφαρμογή του κοινοτικού δικαίου είτε πρόκειται για τη συνεργασία των δικαστικών αρχών.
<P>
Σε κανέναν άλλο τομέα του ευρωπαϊκού δικαίου δεν είναι τόσο απαραίτητη η μετεκπαίδευση όσο στον εναρμονισμένο τομέα του αστικού δικαίου που έχει ήδη προχωρήσει πολύ. Αντίθετα το ποινικό και διοικητικό δίκαιο βρίσκονται ακόμα στην αρχή της εξέλιξης ευρωπαϊκής εμβέλειας. Κατά το παρελθόν η Ένωση στήριξε την μετεκπαίδευση με δύο προγράμματα. Το GROTIUS, το κοινό πρόγραμμα στήριξης και ανταλλαγών για νομικά επαγγέλματα έληξε το 2000. Η στήριξη διατηρήθηκε απλώς μέσω ενός επόμενου μονοετούς προγράμματος, του GROTIUS-Αστικό Δίκαιο. Το 2000 έληξε επίσης και το περιοριζόμενο σε τρία χρόνια πρόγραμμα δράσης ROBERT SCHUMAN, το οποίο αποσκοπούσε στη μεγαλύτερη ευαισθητοποίηση των νομικών στο κοινοτικό δίκαιο.
<P>
Η σημερινή πρόταση της Επιτροπής αποτελεί λοιπόν τη νομική βάση για την περαιτέρω χρηματοδότηση δραστηριοτήτων στον τομέα της δικαστικής συνεργασίας σε αστικές υποθέσεις. Με την πρόταση προωθούνται η δικαστική συνεργασία και η βελτίωση της αμοιβαίας γνώσης των νομικών συστημάτων καθώς και μέτρα που εξυπηρετούν τη μεταφορά και εφαρμογή των κοινοτικών πράξεων σ' αυτό τον τομέα καθώς και τη βελτίωση της ενημέρωσης του κοινού. Εκτός από τη χρηματοδότηση συγκεκριμένων προγραμμάτων υπάρχουν επίσης για πρώτη φορά προοπτικές για την οικονομική υποστήριξη των λειτουργικών εξόδων μη κρατικών ευρωπαϊκών οργανισμών. Το υποστηρίζω με έμφαση.
<P>
Εκφράζω ιδιαίτερα την ικανοποίησή μου για το γεγονός ότι καθίσταται δυνατή και η συμμετοχή των υποψηφίων χωρών. Παρά τη μεγάλη ικανοποίηση για τους στόχους αυτής της πρότασης, η οποία ενισχύεται με τη γενναιόδωρη χρηματοδότηση ύψους 14,5 εκατομμυρίων ευρώ έως το 2006, παραμένουν κρίσιμα ορισμένα σημεία. Ο όρος σύμφωνα με τον οποίο μη κρατικοί οργανισμοί μπορούν να ζητήσουν στήριξη μόνο σε περίπτωση που συμμετέχουν σ' αυτούς τα δύο τρίτα των κρατών μελών, είναι ακόμη και σήμερα δύσκολο να εκπληρωθεί. Ενόψει της επικείμενης διεύρυνσης λοιπόν είναι εξαιρετικά σημαντικό να περιοριστεί αυτό το εμπόδιο στο ένα τρίτο. Διαφορετικά η καλή προσπάθεια του κανονισμού θα είχε κατασταλεί σ' αυτό το σημείο εν τη γενέσει.
<P>
Αναρωτιέμαι επίσης γιατί η Επιτροπή, αντίθετα απ' ότι συνηθίζει, παραλείπει να ορίσει σαφώς τα άτομα που δικαιούνται να υποβάλουν αίτηση - σ' αυτή την περίπτωση δηλαδή τους επαγγελματίες από τον χώρο των νομικών επαγγελμάτων - όπως γινόταν στο πλαίσιο των προγραμμάτων GROTIUS. Ιδιαίτερα η συζήτηση για την οδηγία σχετικά τη νομιμοποίηση εσόδων από παράνομες δραστηριότητες μας έδειξε πόσο αναγκαίοι είναι οι ορισμοί εννοιών σ' αυτό τον τομέα. Η ενίσχυση με ευρωπαϊκά κονδύλια δεν μπορεί να επαφίεται στους ορισμούς που δίνουν τα κράτη μέλη. Πρότεινα λοιπόν να υιοθετήσουμε τον παλιό ορισμό του προγράμματος GROTIUS-Αστικό Δίκαιο.
<P>
Μια τελευταία παρατήρηση σ' αυτό το θέμα: θα χαιρόμουν αν η Ένωση εξακολουθούσε να χρηματοδοτεί προγράμματα έως και το 80% του κόστους και αν δεν μείωνε αυτό το ποσοστό στο 50%. Δυστυχώς όμως η αρμόδια επιτροπή δεν ήθελε κάτι τέτοιο. Πιστεύω, ωστόσο, ότι η Ευρωπαϊκή Ένωση, εξακολουθεί να έχει μεγάλη ευθύνη για την ανάπτυξη της δικαστικής συνεργασίας. Αυτή η ευθύνη δεν θα μειωθεί στο μέλλον αλλά αντίθετα θα αυξηθεί. Θα πρέπει να συνεχίσουμε να είμαστε η κινητήριος δύναμη.
<P>
Αυτά όσον αφορά το πρώτο σκέλος, το δικαστικό χώρο στις αστικές υποθέσεις. Τώρα θα αναφερθώ στη συζήτηση για το Σύστημα Πληροφοριών Σένγκεν.
<P>
Το Σύστημα Πληροφοριών Σένγκεν δημιουργήθηκε το 1995 βάσει της Σύμβασης για την εφαρμογή της Συμφωνίας του Σένγκεν του 1990. Ως διακρατικό, αστυνομικό σύστημα αστυνομικής αναζήτησης που βασίζεται σε Η/Υ επιτρέπει σήμερα την online πρόσβαση σε περισσότερα από 8 εκατομμύρια δεδομένα ερευνών και αποτελεί έτσι την πιο εκτεταμένη τράπεζα δεδομένων της Ευρώπης. Εκτός από τα 13 κράτη μέλη της Ευρωπαϊκής Ένωσης χρησιμοποιείται και από την Ισλανδία και τη Νορβηγία. Το ΣΠΣ αποτελεί λοιπόν ένα επιτυχημένο συστατικό στοιχείο μια νέας ευρωπαϊκής πολιτικής εσωτερικής ασφάλειας, η αναγκαιότητα της οποίας προέκυψε από την κατάργηση των εσωτερικών συνόρων και τη συνεπαγόμενη έλλειψη ελέγχου.
<P>
Δύο προβλήματα μας απασχολούν σήμερα. Πρώτον: η περαιτέρω τεχνολογική ανάπτυξη. Το Σύστημα Πληροφοριών Σένγκεν, όπως το γνωρίζουμε σήμερα, σχεδιάστηκε αρχικά για 18 κράτη μέλη. Επειδή οι υποψήφιες χώρες με την προσχώρησή τους θα συμμετέχουν και στο ΣΠΣ, θα πρέπει να προβληματιστούμε για το σύστημα που θα το ακολουθήσει. Ακόμη και η τεχνολογική εξέλιξη σημείωσε πρόοδο. Χαιρετίζουμε λοιπόν την πρωτοβουλία του Βασιλείου του Βελγίου και της Σουηδίας για την ανάπτυξη του ΣΠΣ II.
<P>
Επειδή οι προεργασίες για την ανάπτυξη του ΣΠΣ ΙΙ θα απαιτήσουν περισσότερα από τρία χρόνια, αυτές οι πρωτοβουλίες δημιουργούν τις απαραίτητες νομικές βάσεις σε σχέση με τον προϋπολογισμό. Οι πρωτεργάτες του συστήματος ξεπέρασαν βέβαια λίγο το στόχο. Για να διασφαλιστεί η μεγαλύτερη δυνατή επιρροή στην τεχνική εξέλιξη, η συμμετοχή των κρατών μελών στη διαδικασία επιτροπολογίας θα γίνει με το συνδυασμό μιας διαχειριστικής και κανονιστικής επιτροπής. Θα υπολογιστεί βέβαια σχετικά και ανώτατο όριο γραφειοκρατικών δαπανών.
<P>
Δεν μπορώ να καταλάβω γιατί στο στάδιο της ανάπτυξης, κατά το οποίο συζητούνται απλώς τεχνικά θέματα, πρέπει τα κράτη μέλη να γνωμοδοτούν και να συναποφασίζουν για κάθε λεπτομέρεια. Η πρόταση για τη συγκρότηση κανονιστικής επιτροπής για όλα τα θέματα αρχιτεκτονικής του συστήματος και τις πτυχές που αφορούν την τεχνική της προστασίας δεδομένων έρχεται σε αντίθεση και με την απόφαση του Συμβουλίου 468/99. Συνεπώς θα πρέπει να καταφύγουμε στην διαδικασία κανονιστικής επιτροπής μόνο για μέτρα γενικής εμβέλειας, με τα οποία πρέπει να εφαρμοστούν ουσιαστικές διατάξεις των βασικών πράξεων. Είναι εμφανές ότι αυτό δεν ισχύει στην προκείμενη περίπτωση.
<P>
Σ' αυτό το σημείο θα ήθελα να επιστήσω την προσοχή των εκπροσώπων του Συμβουλίου στο γεγονός ότι για παράδειγμα κατά τη δημιουργία του Eurodac συνειδητά δεν χρησιμοποιήθηκε επίσημη διαδικασία συμμετοχής και τα κράτη μέλη διασφαλίζουν την επιρροή τους απλώς μέσω ενός άτυπου δικτύου τεχνικών. Έτσι εξοικονομήσαμε αρκετό χρόνο και χρήμα και παρόλα αυτά υπήρξε ικανοποιητικό αποτέλεσμα. Παράλληλα έχω εμπιστοσύνη στην τεχνογνωσία της Επιτροπής σ' αυτό τον τομέα, η οποία είναι αρμόδια για την ανάπτυξη.
<P>
Η πρότασή μου λοιπόν προς τα κράτη μέλη είναι: αντικαταστήστε τον περιττό γραφειοκρατικό συνδυασμό διαδικασιών διαχειριστικών και κανονιστικών επιτροπών με έναν συνδυασμό διαδικασιών διαχειριστικών και συμβουλευτικών επιτροπών. Το λιγότερο είναι μερικές φορές περισσότερο!
<P>
Το δεύτερο πρόβλημα είναι οι εξελίξεις από νομική πλευρά. Τα κράτη μέλη αποφάσισαν μεν στη διακυβερνητική διάσκεψη του Αμστερνταμ να ενσωματώσουν τη Συνθήκη Σένγκεν στο νομικό χώρο της ΕΕ, ελλείψει συμφωνίας όμως το Σύστημα Πληροφοριών Σένγκεν κατατάχθηκε στον τρίτο πυλώνα. Ωστόσο συλλογή στοιχείων για άτομα, που δεν τους επιτρέπεται η είσοδος στη χώρα, εμπίπτει αδιαμφισβήτητα στον τομέα του πρώτου πυλώνα. Αυτός είναι και ο λόγος που υπάρχουν σήμερα δύο πρωτοβουλίες της βελγικής Προεδρίας και της Σουηδίας.
<P>
Als Europδisches Parlament ist es unser Bestreben, Schengen und das Schengener Informationssystem mφglichst als Ganzes in den ersten Pfeiler zu integrieren.Μέλημά μας ως Ευρωπαϊκό Κοινοβούλιο είναι να ενσωματώσουμε τη Συνθήκη Σένγκεν και το Σύστημα Πληροφοριών Σένγκεν αν μπορέσουμε ως σύνολο στον πρώτο πυλώνα. Μόνο έτσι θα διασφαλιστεί ο κατάλληλος κοινοβουλευτικός έλεγχος. Ως πρόοδο σ' αυτή την κατεύθυνση χαιρετίζω το γεγονός ότι από το 2002 η ανάπτυξη του Σένγκεν ΙΙ θα χρηματοδοτείται με κοινοτικά κονδύλια.
<P>
Δυστυχώς όμως, η πρωτοβουλία δεν προβλέπει την υποβολή εξαμηνιαίων προσωρινών εκθέσεων στο Κοινοβούλιο από την πλευρά της Επιτροπής σχετικά με την πορεία ανάπτυξης του συστήματος. Δεν είναι κατανοητό γιατί εφαρμόζεται η διαδικασία προϋπολογισμού της Ευρωπαϊκής Κοινότητας για τη χρηματοδότηση του Σένγκεν ΙΙ και ταυτόχρονα δεν ενημερώνεται για τις εξελίξεις ο νομοθέτης του προϋπολογισμού, δηλαδή το Κοινοβούλιο. Σ' αυτό το σημείο θα πρέπει να γίνουν εμφανώς βελτιώσεις, παρά τη συγκατάθεσή μας για το περιεχόμενο. Κατά τα λοιπά, υποστηρίζω πλήρως το σύνολο των προτάσεων. Σας ζητώ συγνώμη που πρέπει να φύγω σε περίπου 15 λεπτά - αυτό ισχύει και για άλλους συναδέλφους - αλλά συνεδριάζει η Επιτροπή Εσωτερικών Υποθέσεων. Εκεί πρέπει να συμμετάσχουμε και σε ψηφοφορίες. Δεν πρόκειται λοιπόν για έλλειψη σεβασμού προς το Σώμα!
<P>
(Χειροκροτήματα)

<SPEAKER ID=61 NAME="Πρόεδρος">
Ευχαριστώ πολύ, κύριε εισηγητά. Είμαστε εν γνώσει αυτού του προβλήματος της πληθώρας των συνεδριάσεων και, συγκεκριμένα, της αναφερθείσας Επιτροπής Ελευθεριών.

<SPEAKER ID=62 NAME="Coelho">
(ΡΤ) Κύριε Πρόεδρε, κύριε Επίτροπε, αγαπητοί συνάδελφοι, θα ήθελα να συγχαρώ το συνάδελφο κ. Christian von Boetticher για την εργασία του στις δύο εκθέσεις που μόλις μας παρουσίασε. Θα ήθελα να επικεντρωθώ στη δεύτερη έκθεση η οποία αφορά το σύστημα Σένγκεν, που υποβάλλεται στο Κοινοβούλιό μας όχι λόγω σαφούς πολιτικής βούλησης αλλά διότι δεν κατέστη δυνατό να επιτευχθεί στο Συμβούλιο ομοφωνία προκειμένου να διατηρηθεί το σύστημα διακυβερνητικής συγχρηματοδότησης και επομένως είναι αναγκαία μία κοινοτική πηγή χρηματοδότησης. Αυτές είναι οι ιδιαιτερότητες του έργου μας στα ευρωπαϊκά θεσμικά όργανα: πολλά πράγματα πραγματοποιούνται μέσα από δύσβατους δρόμους και με λύσεις ανάγκης.
<P>
Θα ήθελα να δηλώσω ότι αυτή η πρόταση για την ανάπτυξη μίας νέας γενιάς του Συστήματος Πληροφοριών Σένγκεν, του ΣΠΣ IΙ, μπορεί να γίνει αποδεκτή μόνο ως αρχική φάση προετοιμασίας σε σχέση με την πραγματική ανάπτυξη του συστήματος. Η κοινοτική χρηματοδότηση δεν επιλύει τα προβλήματα που μας χωρίζουν όσον αφορά την ανάλυση της λειτουργίας του ΣΠΣ. Είναι βασικό, όπως υποστήριξα εδώ τον περασμένο Σεπτέμβριο, όταν παρουσίασα την έκθεσή μου για το Σένγκεν, πέρα από το θέμα της κοινοτικής χρηματοδότησης, το σύστημα πληροφοριών Σένγκεν να μην εξακολουθήσει να αποτελεί αντικείμενο μυστικής διαχείρισης σε απλώς διακυβερνητική βάση αλλά να το διαχειρίζεται, στο πλαίσιο της Ευρωπαϊκής Ένωσης, ένας ιδιαίτερος οργανισμός. Πρέπει να θεσπιστεί, ταυτόχρονα, ένα ενιαίο κοινοτικό σύστημα πληροφοριών το οποίο θα αποτελείται από ένα σύστημα δικτύου πληροφορικής που θα περιλαμβάνει τα δεδομένα που συλλέγονται στο πλαίσιο των τριών συμβάσεων, Σένγκεν, Europol και Customs, λαμβάνοντας υπόψη την ανάγκη χωριστής διατήρησης των αντίστοιχων δεδομένων. Μόνο με τον τρόπο αυτό θα καταφέρουμε να διασφαλίσουμε κατάλληλο επίπεδο προστασίας των προσωπικών δεδομένων, δίκαιο, όμοιο για όλους τους πολίτες, και τηρώντας το επίπεδο προστασίας που απαιτεί ο Χάρτης των Θεμελιωδών Δικαιωμάτων.
<P>
Τέλος, θα ήθελα να αναφέρω ότι, όπως είναι γνωστό, η χωρητικότητα του ΣΠΣ εξαντλείται με δεκαοκτώ συμμετέχοντα κράτη, γεγονός που σημαίνει ότι δεν θα είναι ικανό να επιβιώσει μετά την επόμενη διεύρυνση της Ευρωπαϊκής Ένωσης, και αυτό επίσης μας υποχρεώνει να μεταβάλουμε γρήγορα το σύστημα. Εύχομαι λοιπόν τα πέντε χρόνια που έχουμε μπροστά μας να είναι αρκετά για να υποβληθεί μία ισόρροπη πρόταση σύμφωνα με όσα ζήτησε το Ευρωπαϊκό Κοινοβούλιο.

<SPEAKER ID=63 NAME="Marinho">
(ΡΤ) Κύριε Πρόεδρε, η πρωτοβουλία του Βελγίου και της Σουηδίας για την ανάπτυξη της δεύτερης γενιάς του συστήματος ΣΠΣ - που στηρίζεται σε δύο νομικές βάσεις, την απόφαση της Συνθήκης για την Ευρωπαϊκή Ένωση και τον κανονισμό της Συνθήκης ΕΚ - αφορά τους στόχους του συστήματος αυτού, το οποίο στον τρίτο πυλώνα εξυπηρετεί τη δικαστική και αστυνομική συνεργασία σε ποινικά θέματα, και στον πρώτο πυλώνα εξυπηρετεί τα ζητήματα θεωρήσεων, ασύλου και μετανάστευσης καθώς και άλλα που σχετίζονται με την ελεύθερη κυκλοφορία των προσώπων. Οι πρωτοβουλίες αυτές αποτελούν τις πραγματικές προϋποθέσεις για τις προκαταρκτικές εργασίες που θα πρέπει να πραγματοποιηθούν ώστε να καταλήξουμε στο νέο σύστημα ΣΠΣ II. Υποβάλλονται, όπως ήδη υπογραμμίστηκε εδώ, λόγω της άρνησης της διακυβερνητικής χρηματοδότησης εκ μέρους ορισμένων κρατών και εξαρτώνται από το κατά πόσο η Επιτροπή είναι διατεθειμένη να αναλάβει τον κίνδυνο και το πολιτικό βάρος για τη δημιουργία αυτού του νέου συστήματος πληροφοριών κατά τα επόμενα χρόνια.
<P>
Το ΣΠΣ, το οποίο, όπως γνωρίζουμε, αποτελεί μόλις από το 1999 ένα κοινοτικό μέσο, γέρασε γρήγορα. Ενώ σχεδιάστηκε για δώδεκα κράτη, λειτουργεί για δεκατρία, ενώ επιπλέον η Ισλανδία, η Νορβηγία και ήδη το Ηνωμένο Βασίλειο και η Ιρλανδία κτυπούν την πόρτα. Όπως γνωρίζουμε, στις παρούσες ιστορικές συνθήκες αποτελεί αποφασιστικό μέσο ευρωπαϊκής πληροφόρησης για πολίτες τρίτων χωρών και αγαθά που έχουν εξαφανιστεί ή έχουν κλαπεί, με στόχο τον έλεγχο των εξωτερικών συνόρων ή τις κινήσεις σε οποιοδήποτε μέρος του κοινοτικού χώρου. Ενόψει της νέας διεύρυνσης και μπροστά στις προκλήσεις της προσαρμογής στις νέες τεχνολογίες και τις νέες ανάγκες που όλοι προβλέπουν, είναι επιτακτικό να αναπτυχθεί το σημερινό σύστημα με κοινοτική χρηματοδότηση για τον εκσυγχρονισμό του. Η ανάγκη της ανάπτυξής του προς την κατεύθυνση της αποκαλούμενης δεύτερης γενιάς ΣΠΣ αποδεικνύεται σήμερα απαραίτητη για τον προσδιορισμό των απειλών που προκύπτουν από την κατάσταση υπηκόων τρίτων χωρών, για να καταστούν δυνατές οι προσωρινές κρατήσεις εγκληματιών υπό έκδοση, για να υποβοηθηθεί ο εντοπισμός ατόμων που έχουν εξαφανισθεί ή είναι θύματα απαγωγής, για την παρακολούθηση επικίνδυνων ατόμων καθώς και για την ανεύρεση αγαθών και αξιών που έχουν κλαπεί. Εκφράζω την ικανοποίησή μου για την υποστήριξη του εισηγητή κ. Christian von Boetticher, που πραγματοποίησε μία θαυμάσια εργασία. Και πιστεύω ότι από την τελική ψήφιση αυτής της έκθεσης, αύριο, θα προκύψει ένα κείμενο πολύ πιο συναινετικό ως γνωμοδότηση του Κοινοβουλίου. Κύριε Πρόεδρε, μόνο η χρηματοδότηση από τον προϋπολογισμό μπορεί να προσδώσει συνοχή στο νέο κοινοτικό χαρακτήρα του κεκτημένου του Σένγκεν, στο οποίο περιλαμβάνονται το παρόν και το μελλοντικό σύστημα πληροφοριών. Εξάλλου, οι νέες ανάγκες πληροφόρησης και δικαστικής συνεργασίας online και in tempo είναι ικανές να εγγυηθούν την ασφάλεια των ευρωπαίων πολιτών. Επομένως, κύριε Πρόεδρε, πιστεύω ότι δεν πρέπει να καταναλωνόμαστε σε λεπτομέρειες λογιστικού ή νομικού χαρακτήρα. Αυτό που ενδιαφέρει είναι να προχωρήσει το ΣΠΣ για το καλό των πολιτών της Ευρώπης.

<SPEAKER ID=64 NAME="Watson">
Κύριε Πρόεδρε, και εγώ επίσης θα ήθελα να συγχαρώ τον εισηγητή. Ο εισηγητής εκπόνησε δύο εξαίρετες εκθέσεις. Η συνεισφορά του στο έργο της επιτροπής, της οποίας έχω την τιμή να είμαι πρόεδρος, είναι σημαντικότατη.
<P>
Θα ήθελα να αναφερθώ συντόμως στην πρώτη από τις δύο αυτές εκθέσεις που αφορά την ελεύθερη κυκλοφορία των προσώπων. Είναι σημαντικό να αποκτήσουμε έναν ευρωπαϊκό νομικό χώρο και να επιδιώξουμε την ανάπτυξή του με τη δικαστική συνεργασία στις αστικές υποθέσεις. Ο εισηγητής πολύ σωστά εντοπίζει τα προβλήματα στο σημείο αυτό και αναγνωρίζει ότι όπως ακριβώς η ενιαία αγορά απαιτούσε επίπονο έργο συγκριτικής ανάλυσης επιδόσεων, επίπονο έργο προσέγγισης και αμοιβαίας αναγνώρισης, το ίδιο απαιτείται για την ανάπτυξη του ευρωπαϊκού νομικού χώρου.
<P>
Στη δεύτερη έκθεση, ο εισηγητής εξετάζει τα προβλήματα που έχουν προκύψει με το Σύστημα Πληροφοριών Σένγκεν και την ευκαιρία ανάπτυξης της δεύτερης έκδοσής του, η οποία θα είναι όντως αναγκαία όταν θα πραγματοποιηθεί η διεύρυνση. Χάρη στους κεντρικούς υπολογιστές του συστήματος Σένγκεν, διαθέτουμε εδώ, στο Στρασβούργο, την πλέον ολοκληρωμένη βάση δεδομένων στην Ευρώπη, η οποία πρέπει να χρηματοδοτείται από τον προϋπολογισμό μας. Δυστυχώς, η βελγική και η σουηδική πρωτοβουλία, που προτείνουν τη θέσπιση κανονισμού για τον πρώτο πυλώνα και την έκδοση απόφασης για τον τρίτο πυλώνα, καταδεικνύουν ότι είναι τελείως γελοίο να λειτουργούμε ακόμη με τους δύο αυτούς πυλώνες.
<P>
Συγκεκριμένα, το άρθρο 96, το οποίο διέπει τα δεδομένα σχετικά με πρόσωπα στα οποία δεν έχει επιτραπεί η είσοδος, πρέπει να εμπίπτει στον πρώτο πυλώνα. Περιλαμβάνει προσωπικά στοιχεία για 1,3 εκατομμύρια ανθρώπους και θα περιλαμβάνει πληροφορίες για ακόμη περισσότερους όταν πραγματοποιηθεί η διεύρυνση της Ένωσης.
<P>
Εν κατακλείδι, θα ήθελα να επιστήσω την προσοχή του Σώματος στην περυσινή έκθεση της Επιτροπής Δικαιοσύνης, η οποία κάνει λόγο για ελλιπή προστασία των δεδομένων, για κακή ποιότητα αυτών και για εμπόδια τα οποία συναντούν όσοι επιχειρούν να διορθώσουν τυχόν σφάλματα. Πρέπει να τη λάβουμε υπόψη μας.

<SPEAKER ID=65 NAME="Kaufmann">
Κύριε Πρόεδρε, αντί να μιλάμε σήμερα εδώ για την έγκριση της νέας γενιάς του Συστήματος Πληροφοριών Σένγκεν ΣΠΣ II, θα έπρεπε πολύ περισσότερο να μιλάμε για τις καταστροφικές επιπτώσεις του ήδη υφιστάμενου συστήματος πληροφοριών. Πιστεύω ότι είναι σκάνδαλο το γεγονός, ότι η συντριπτική πλειοψηφία των ατόμων που είναι καταχωρημένοι στο ΣΠΣ δεν κατηγορούνται για κανένα αδίκημα. Βάσει αιτήσεων για συλλήψεις με στόχο την έκδοσή τους έχουν αποθηκευτεί τα ονόματα μόνο 11 000 ατόμων σ' αυτούς τους υπολογιστές. 780 000 καταχωρήσεις όμως αφορούν άτομα, για τα οποία απαγορεύεται η είσοδος σε όλα τα κράτη μέλη της ΕΕ.
<P>
Σύμφωνα με το άρθρο 99 της Σύμβασης για την Εφαρμογή της Συνθήκης του Σένγκεν, το ΣΠΣ μπορεί να χρησιμοποιηθεί και για τη συλλογή, όπως λέγεται, πληροφοριών για την αποτροπή σοβαρών κινδύνων που προέρχονται από έναν εκ των θιγόμενων ή για την αποτροπή άλλων σοβαρών κινδύνων. Λόγω αυτής της διάταξης βρίσκονται στους υπολογιστές του ΣΠΣ τα ονόματα αθώων πολιτών. Βάσει αυτών των στοιχείων εκδόθηκαν για παράδειγμα αδικαιολόγητες απαγορεύσεις εισόδου για διαδηλωτές με αφορμή τη Σύνοδο Κορυφής της Γένοβας. Όσον υφίσταται αυτή η κατάσταση, δεν μπορούμε σε καμία περίπτωση να συναινέσουμε στην περαιτέρω εξέλιξη του Συστήματος Πληροφοριών Σένγκεν.

<SPEAKER ID=66 LANGUAGE="IT" NAME="Turco">
Κύριε Πρόεδρε, θα ήθελα καταρχάς να ευχαριστήσω τον συνάδελφο κ. von Boetticher για την εργασία του, αλλά και τους συναδέλφους που μίλησαν ύστερα από αυτόν για τις παρεμβάσεις τους. Θα ήθελα να ευχαριστήσω τον εισηγητή για όσα κατορθώσαμε να αποκομίσουμε με τις εργασίες αυτού του Κοινοβουλίου, ωστόσο, κατά την άποψη μας, απουσιάζει ένα ουσιαστικό στοιχείο, ο δημοκρατικός έλεγχος. Ακόμη μια φορά καλούμαστε να αρκεστούμε στη συζήτηση για την κοινοτική χρηματοδότηση, όπως ανέφερε ο συνάδελφος κ. Marinho, για να μπορέσουμε να πούμε κάτι και εμείς. Εμείς, όμως, πιστεύουμε ότι η δουλειά που συνεχίζει να κάνει το Ευρωπαϊκό Συμβούλιο είναι πολύ κακή δουλειά και ότι είναι επίσης και δουλειά πολλαπλασιασμού, αφενός, των βάσεων δεδομένων και, αφετέρου, πολλαπλασιασμού των δεδομένων. Γνωρίζουμε ότι, εκτός από το ΣΠΣ, υπάρχουν οι βάσεις δεδομένων europol, eurodac, μολονότι αναθεωρημένη, και ούτω καθεξής ως την επόμενη βάση δεδομένων, που θα είναι η βάση δεδομένων που θα περιέχει τα ποινικά μητρώα για χρήση από την eurojust.
<P>
Έως τώρα, το ΣΠΣ λειτούργησε σαν ένα μεγάλο δοχείο πληροφοριών και επισημάνσεων ανθρώπων και αντικειμένων: περιέχει δεδομένα που έχουν εισαχθεί από κάθε κράτος μέλος βάσει διαφορετικών νόμων και κριτηρίων και των οποίων η χρήση ήταν διαθέσιμη σε διάφορα επίπεδα ευθύνης. Ανάμεσα στα πιθανά σφάλματα που έχουν ήδη συμβεί, αρκεί να υπενθυμίσουμε την περίπτωση του αμερικανού πολίτη που συνελήφθη στο Βέλγιο γιατί είχε απολέσει το διαβατήριό του, αλλά για το ΣΠΣ ήταν ένας κλέφτης διαβατηρίων. Αναφέρθηκαν τα γεγονότα της Γένοβας: χιλιάδες άνθρωποι καταχωρήθηκαν στο ΣΠΣ μετά τα γεγονότα του Γκέτεμποργκ, αλλά η ιταλική αστυνομία δεν είχε κανένα όφελος από αυτό.
<P>
Ουσιαστικά, εμείς πιστεύουμε ότι δεν θα υπάρξουν μόνον και άλλα κράτη που θα καταχωρήσουν στοιχεία σ' αυτήν τη βάση δεδομένων, αλλά ότι στην πραγματικότητα θα υπάρξει και μεγαλύτερος αριθμός δεδομένων. Δεν πιστεύουμε, τέλος, ότι ο πλήρης έλεγχος, όπως ειπώθηκε, είναι συμβατός με το κράτος δικαίου.

<SPEAKER ID=67 LANGUAGE="DE" NAME="Keίler">
Κύριε Πρόεδρε, εκφράζω τα συγχαρητήριά μου στο συνάδελφο κ. von Boetticher! Αναφέρομαι στον ευρωπαϊκό δικαστικό χώρο στις αστικές υποθέσεις. Με την θέση σε ισχύ της Συνθήκης του Αμστερνταμ η δικαστική συνεργασία σε αστικές υποθέσεις μεταφέρθηκε από τον τρίτο πυλώνα στον πρώτο. Έκτοτε η Ευρωπαϊκή Κοινότητα εκπόνησε ένα φιλόδοξο πρόγραμμα εργασίας στον τομέα της δικαστικής συνεργασίας σε αστικές υποθέσεις. Η λεπτομερής εξέταση του προγράμματος GROTIUS οδήγησε στο συμπέρασμα ότι απαιτείται ένα ακόμη γενικό πλαίσιο δραστηριοτήτων σα αυτό τον τομέα. Το νέο πλαίσιο επιτρέπει τη συνέχιση των δράσεων που χρηματοδοτούνται ήδη από το πρόγραμμα GROTIUS.
<P>
Χαιρετίζω με ικανοποίηση αυτή την πρόταση κανονισμού της Επιτροπής, με την οποία δημιουργείται η νομική βάση για τη χρηματοδότηση της δικαστικής συνεργασίας σε αστικές υποθέσεις από τον προϋπολογισμό της ΕΕ. Για πρώτη φορά το πλαίσιο επιτρέπει και την οικονομική υποστήριξη ευρωπαϊκών μη κρατικών οργανισμών, εφόσον αυτοί δεν είναι κερδοσκοπικοί και εξυπηρετούν την προώθηση της δικαστικής συνεργασίας.
<P>
Χαιρετίζω ιδιαίτερα το γεγονός ότι σε όλες αυτές τις δραστηριότητες έχουν τη δυνατότητα να συμμετάσχουν οι υποψήφιες για ένταξη χώρες καθώς και τρίτες χώρες. Ο περιορισμός της συμμετοχής των κρατών μελών στο ένα τρίτο, ο οποίος προτάθηκε από τον εισηγητή και έγινε δεκτός από την επιτροπή είναι ρεαλιστικός και διορατικός ενόψει της επικείμενης διεύρυνσης έως το 2006. Αυτός ο κανονισμός δεν ισχύει στη Δανία, την Ιρλανδία και το Ηνωμένο Βασίλειο. Οι επαγγελματίες του χώρου νομικών επαγγελμάτων απ' αυτές τις χώρες μπορούν ωστόσο να συμμετέχουν στα προγράμματα μαζί με τους επαγγελματίες από τις υποψήφιες χώρες και άλλες χώρες.
<P>
H έννοια των επαγγελμάτων νομικών συμβουλών έχει σ' αυτό τον κανονισμό μια τελείως διαφορετική βάση απ' ότι στην οδηγία σχετικά με το ξέπλυμα χρήματος. Ο ορισμός λοιπόν υπό την έννοια της ολοκλήρωσης της απαρίθμησης, όπως προτείνεται από τον εισηγητή, εμποδίζει στην προκείμενη περίπτωση τη μελλοντική ευελιξία σε σχέση με τον κανονισμό και περιορίζει το πεδίο εφαρμογής του. Αυτό ισχύει ιδιαίτερα λόγω της δυσκολίας να μεταφραστεί σωστά ο ορισμός σ' όλες τις κοινοτικές γλώσσες, χωρίς να δίνεται για το εκάστοτε νομικό επάγγελμα άλλη σημασία αφού μπορεί στο μέλλον να προστεθούν παραλλαγές νομικών επαγγελμάτων στα μεμονωμένα κράτη μέλη, με αποτέλεσμα αυτά τα νέα επαγγέλματα να μην έχουν πρόσβαση στα σχετικά προγράμματα.
<P>
Θα προτιμούσα λοιπόν να μην υπάρχει λίστα αυτών των επαγγελμάτων.

<SPEAKER ID=68 LANGUAGE="DE" NAME="Schrφder, Ilka">
Κύριε Πρόεδρε, αξιότιμοι συνάδελφοι, ποιοι είναι οι στόχοι του Συστήματος Πληροφοριών Σένγκεν; Οι στόχοι είναι η βελτίωση της αστυνομικής συνεργασίας στο ποινικό δίκαιο, η εναρμόνιση της πολιτικής για τους μετανάστες και τη θεώρηση και ο έλεγχος της ελεύθερης κυκλοφορίας των ατόμων. Αυτός ο έλεγχος αφορά ιδιαίτερα τους μετανάστες, οι οποίοι δεν έχουν καμία απολύτως ή σχεδόν καμία δυνατότητα να ταξιδέψουν νόμιμα στην ΕΕ και εκτός αυτού, στην πλειοψηφία τους, εγκαταλείπουν τη χώρα τους λόγω καταστάσεων, που δημιούργησε η ΕΕ, αν όχι μόνη της τουλάχιστον σε κάποιο βαθμό. Το σύστημα όμως στρέφεται - και αυτό το υποστήριξαν σήμερα ήδη αρκετοί - κατά των μη αγαπητών πολιτών της ΕΕ, οι οποίοι π.χ. με αφορμή τη Σύνοδο Κορυφής ήθελαν να εκφράσουν τη δυσαρέσκειά τους έναντι της πολιτικής της ΕΕ, η οποία χαρακτηρίζεται από αποκλεισμούς και κεφαλαιοποίηση σημαντικών τομέων της ζωής.
<P>
Είναι λοιπόν σαφές σε τι αποσκοπεί αυτή η αναπροσαρμογή του Συστήματος Πληροφοριών Σένγκεν. Απ' τη μια πρόκειται για την αποτελεσματική χρήση των σεναρίων παρακολούθησης που μπορούν να πραγματοποιηθούν από τεχνικής και γεωγραφικής πλευράς. Ταυτόχρονα, αφού οι δυνατότητες αυτές υπάρχουν, η ΕΕ θέλει να φροντίσει ώστε να είναι δυνατή η εκμετάλλευσή τους. Σκοπός όμως των αλλαγών σ' αυτές τις προτάσεις που παρουσιάζονται ως τεχνικής υφής αλλαγές είναι επίσης να τελειοποιηθεί η έως τώρα δομή παρακολούθησης, και γι' αυτό απαιτείται και η χρηματοδότηση αυτής της τελειοποίησης. Κατά τη γνώμη μου σ' αυτή την προσπάθεια - και δεν συμφωνώ με το συνάδελφό μου Turco - ο δημοκρατικός έλεγχος δεν θα άλλαζε τίποτα απολύτως.
<P>
Θέλω να πω πως από την πλευρά των αριστερών δεν μπορούμε να συμφωνήσουμε μ' αυτή την πρόταση. Οι θεμελιώδεις ελευθερίες επιτελούν τελείως διαφορετικές λειτουργίες στον καπιταλισμό. Αν το δούμε πρακτικά όμως διασφαλίζουν ένα ελάχιστο προστασίας των πολιτών από το κράτος. Όπως έχουν τα πράγματα σήμερα, οι περισσότεροι περιορισμοί στα θεμελιώδη δικαιώματα·
<P>
(Ο Πρόεδρος αφαιρεί το λόγο από την ομιλήτρια)

<SPEAKER ID=69 NAME="Καραμάνου">
Κύριε Πρόεδρε, όπως είναι γνωστό, το ισχύον σήμερα σύστημα πληροφοριών Σένγκεν λειτουργεί από το 1995, αλλά αποτέλεσε κοινοτικό μέσο από το 1999, ως αποτέλεσμα της ενσωμάτωσης του κεκτημένου Σένγκεν στο πλαίσιο της Ευρωπαϊκής Ένωσης, μέσω της Συνθήκης του Αμστερνταμ. Η κοινοτική του ταυτότητα, κατά συνέπεια, υποδηλώνει ότι κάθε προτεινόμενη αντικατάστασή του θα πρέπει να δεσμεύεται από τις ίδιες νομικές διατάξεις που ρυθμίζουν τη σύσταση και λειτουργία του, αλλά και κάθε επέκταση του σκοπού λειτουργίας του να υπόκειται σε πλήρη δημοκρατικό έλεγχο από τα αρμόδια όργανα, όπως ανέφεραν και προηγούμενοι συνάδελφοι.
<P>
Η τρέχουσα επικαιρότητα, με την ανάγκη λήψης επιπρόσθετων μέτρων για την ασφάλεια των πολιτών, και η αντίστοιχη αδυναμία του σημερινού συστήματος πληροφοριών δεν θα πρέπει να αποτελέσουν εν δυνάμει πεδίο αυθαίρετων παρεκκλίσεων και επεκτάσεων των αρμοδιοτήτων του. Είναι αναγκαίο το προτεινόμενο νομικό πλαίσιο να αποσαφηνίσει ορισμένα κρίσιμα ζητήματα.
<P>
Προκειμένου να διασφαλίζεται η προστασία των φυσικών προσώπων έναντι της επεξεργασίας δεδομένων προσωπικού χαρακτήρα, απαιτείται η συνδρομή της Κοινής Αρχής Ελέγχου η οποία έχει συσταθεί με τη Σύμβαση Σένγκεν. Η συγκεκριμένη αρχή έχει επιφορτισθεί με τη σύνταξη ετησίως ανάλογης έκθεσης σχετικά με τη λειτουργία του υπάρχοντος συστήματος, στην οποία πλέον θα πρέπει να εμπεριέχεται συστηματική θεώρηση και ανάλυση των νέων δεδομένων που θα δημιουργηθούν με την ανάπτυξη του καινούργιου συστήματος. Παράλληλα, το Ευρωπαϊκό Κοινοβούλιο θα πρέπει να εντείνει τις προσπάθειές του για αποτελεσματική επιτήρηση των νέων λειτουργιών του συστήματος, απαιτώντας να λαμβάνουμε τακτική ενημέρωση σχετικά με την πρόοδο που σημειώνεται. Εδώ θα πρέπει να τονισθεί ότι σχετικά με την περαιτέρω πορεία εφαρμογής της Σύμβασης Σένγκεν το Συμβούλιο έχει ενημερώσει μόνο μία φορά το Ευρωπαϊκό Κοινοβούλιο, με αποτέλεσμα το τελευταίο να μην έχει λάβει γνώση θεμάτων που σχετίζονται άμεσα με την ελεύθερη και απρόσκοπτη κυκλοφορία των πολιτών και τον τρόπο διενέργειας του ελέγχου των συνόρων της Ένωσης.
<P>
Θα πρέπει, τέλος, να γίνει αναφορά και στην ανάγκη θέσπισης ενός κοινοτικού συστήματος πληροφοριών, το οποίο θα συνίσταται σε ένα ενιαίο ηλεκτρονικό δίκτυο, ώστε να διευκολύνεται η διαφανής εναποθήκευση, διαχείριση και αξιολόγηση των στοιχείων.

<SPEAKER ID=70 NAME="Αλυσανδράκης">
Κύριε Πρόεδρε, το σύστημα πληροφοριών Σένγκεν, από το 1995 που λειτουργεί, χρησίμευσε και χρησιμεύει μαζί με την Ευρωπόλ ως εργαλείο που διευκολύνει την ευρωκαταστολή, την κατασκευή και παρακολούθηση υπόπτων, την αντιμετώπιση των κινημάτων αντίστασης και πολιτικής ανυπακοής και την εξολόθρευση του μετανάστη εισβολέα, που φθάνει στην Ευρώπη αναζητώντας μια θέση στον ήλιο. Χρησιμοποιήθηκε με ιδιαίτερο ζήλο κάθε φορά που οργανώνονταν κινητοποιήσεις λαϊκής αντίστασης στις επιλογές των συμφερόντων της Ευρωπαϊκής Ένωσης, στη Νίκαια, το Γκέτεμποργκ, τη Γένοβα.
<P>
Πριν από ένα μήνα, το Ευρωπαϊκό Κοινοβούλιο συζήτησε έκθεση προόδου στην οποία ο εισηγητής ανέφερε αποκαλυπτικότατα στοιχεία για την αυθαιρεσία και αναξιοπιστία των προσωπικών δεδομένων που έχουν καταγραφεί. Λίγες μέρες μετά, η Ευρωπαϊκή Ένωση έσπευσε να θέσει αυτά τα στοιχεία στην υπηρεσία των Αμερικανών για να τους διευκολύνει στο έργο της κατάπνιξης κάθε φωνής αντίστασης όπου γης και της εξαπόλυσης ενός νέου ιμπεριαλιστικού πολέμου με πρόσχημα την καταπολέμηση της τρομοκρατίας. Και σαν να μην έφθαναν αυτά, στο πρόσφατο έκτακτο Ευρωπαϊκό Συμβούλιο, οι 15 της Ευρωπαϊκής Ένωσης παραχώρησαν στις ΗΠΑ την ασύδοτη πρόσβαση σε όλες τις ευρωπαϊκές πηγές και αρχεία.
<P>
Το σύστημα Σένγκεν, είτε αυτό της πρώτης γενιάς, είτε της δεύτερης που συζητάμε σήμερα, είναι συστατικό στοιχείο του μηχανισμού καταστολής και κατά συνέπεια η κατάργησή του είναι αντικείμενο πάλης του λαϊκού κινήματος.

<SPEAKER ID=71 LANGUAGE="FR" NAME="Vitorino">
. (FR) Κύριε Πρόεδρε, κύριες και κύριοι βουλευτές, θα ξεκινήσω από την πρώτη έκθεση του κ. von Boetticher σχετικά με τη δικαστική συνεργασία σε αστικές υποθέσεις.
<P>
Ουσιαστικά, μετά από τη θέση σε ισχύ της Συνθήκης του Αμστερνταμ, έχουμε μια ιδιαίτερα φιλόδοξη ημερήσια διάταξη όσον αφορά τη δικαστική συνεργασία σε αστικές υποθέσεις. Αναφέρω για παράδειγμα ότι κατά τα δύο τελευταία χρόνια, το Συμβούλιο έχει ήδη εγκρίνει στον τομέα αυτόν πέντε κανονισμούς και ότι δύο ακόμη προτάσεις βρίσκονται στο στάδιο της συζήτησης. Αυτή τη στιγμή η Επιτροπή συντάσσει δύο νέες νομοθετικές προτάσεις.
<P>
Ο στόχος της πρότασης αυτής είναι να συμβάλει στην εγκαθίδρυση ενός ευρωπαϊκού δικαστικού χώρου στις αστικές υποθέσεις. Δεν σκοπεύει να προτείνει ένα νέο πρόγραμμα δράσης, αλλά να συμβάλει στην επιτυχή εφαρμογή των σχεδίων δράσης που υπάρχουν ήδη στον τομέα αυτό, κυρίως δε στην επιτυχή υλοποίηση των συμπερασμάτων του Τάμπερε.
<P>
Για το λόγο αυτό, η στήριξη που προτείνουμε μέσω των προτάσεων αυτών στοχεύει όχι μόνο στη συγχρηματοδότηση των έργων που υλοποιούν οι δημόσιοι και ιδιωτικοί φορείς και οργανισμοί στα κράτη μέλη, αλλά επίσης στη χρηματοδότηση δράσεων της Επιτροπής, όπως για παράδειγμα των δράσεων που έχουν ως στόχο να εξασφαλίσουν την ορθή εφαρμογή του κοινοτικού δικαίου στις αστικές υποθέσεις, από την οποία είμαι πεπεισμένος ότι θα ωφεληθούν οι πολίτες.
<P>
Με ικανοποίησε ιδιαίτερα η θετική υποδοχή που επεφύλαξε στην πρότασή μας ο κ. von Boetticher, τον οποίο θα ήθελα να συγχαρώ για την εξαίρετη έκθεσή του.
<P>
Όσον αφορά τις τροπολογίες που προτάθηκαν, η Επιτροπή δέχεται τέσσερις από τις έξι προτεινόμενες τροπολογίες. Αναφέρομαι στις τροπολογίες που αφορούν τις δύο νέες αιτιολογικές σκέψεις τις οποίες προτείνει η Επιτροπή Προϋπολογισμών, τη νέα αιτιολογική σκέψη που προτείνει η Επιτροπή Ελευθεριών, καθώς και στην τροπολογία που αφορά την εισαγωγή ενός ορισμού του όρου "εφαρμοστής του δικαίου" .
<P>
Όσον αφορά την τροπολογία για τους ειδικούς στόχους του προγράμματος-πλαισίου, προτιμώ να διατηρηθεί η αρχική πρόταση της Επιτροπής, διότι ακολουθεί πιστότερα τους στόχους που καλούμαστε να υλοποιήσουμε βάσει των συμπερασμάτων του Ευρωπαϊκού Συμβουλίου του Τάμπερε.
<P>
Όσον αφορά την τροπολογία 5, κατανοώ πλήρως το επιχείρημα του κ. εισηγητή, αλλά εξακολουθώ να πιστεύω ότι ο καθορισμός ενός αυστηρού ορίου όσον αφορά τις μη κυβερνητικές οργανώσεις είναι ένας άλλος τρόπος να προωθήσουμε την ύπαρξη πραγματικών ευρωπαϊκών οργανώσεων στον τομέα αυτό. Νομίζω επίσης ότι το όριο που προτείνουμε θα παραμείνει εφαρμόσιμο, ακόμη και με την προοπτική της διεύρυνσης της Ευρωπαϊκής Ένωσης. Εξάλλου, πολλές μη κυβερνητικές οργανώσεις που δραστηριοποιούνται στον τομέα αυτό έχουν ήδη μεγάλη εμβέλεια, καθώς δραστηριοποιούνται σε μεγάλο αριθμό υποψηφίων χωρών.
<P>
Κύριε Πρόεδρε, όσον αφορά τη δεύτερη έκθεση σχετικά με το Σύστημα Πληροφοριών Σένγκεν, θεωρώ ότι συνιστά καίριο στοιχείο όσον αφορά τη λειτουργία του χώρου χωρίς σύνορα. Η ανάγκη ανάπτυξης ενός ΣΠΣ δεύτερης γενιάς έχει ήδη αναγνωρισθεί εδώ και πολλά χρόνια. Η ανάγκη αυτή αφορά καταρχάς τα όρια του ισχύοντος ΣΠΣ. Το ισχύον σύστημα επιτρέπει την ένταξη 18 μόνο χωρών. Για το λόγο αυτό, η προοπτική διεύρυνσης της Ένωσης επιβάλλει την ανάπτυξη ενός συστήματος πληροφοριών Σένγκεν δεύτερης γενιάς που θα περιλαμβάνει και νέα κράτη μέλη. Χωρίς το ΣΠΣ ΙΙ, δεν θα πληρούνται οι προϋποθέσεις κατάργησης των ελέγχων στα εσωτερικά σύνορα των χωρών που είναι σήμερα υποψήφιες προς ένταξη στην Ευρωπαϊκή Ένωση.
<P>
Οι δύο πρωτοβουλίες επί των οποίων καλείστε να γνωμοδοτήσετε σήμερα επιβεβαιώνουν ότι το Ευρωπαϊκό Κοινοβούλιο και η Επιτροπή καλούνται να διαδραματίσουν στο εξής σημαντικότερο ρόλο όσον αφορά την ανάπτυξη του ΣΠΣ II, τόσο κατά την αρχική αυτή φάση χρηματοδότησης όσο και για τον καθορισμό της μελλοντικής διάρθρωσης του συστήματος και της λειτουργίας του στην πράξη.
<P>
Οι δύο αυτές πρωτοβουλίες ευθυγραμμίζονται με τα συμπεράσματα του Συμβουλίου ΔΕΥ που συνεδρίασε στα τέλη Μαΐου του τρέχοντος έτους και πρότεινε τη χρηματοδότηση της ανάπτυξης του ΣΠΣ II από τον κοινοτικό προϋπολογισμό από το έτος 2002 και εξής.
<P>
Δυνάμει των δύο πρωτοβουλιών που προβλέπουν τη σύσταση επιτροπής η οποία θα επικουρεί την Επιτροπή όσον αφορά την ανάπτυξη του ΣΠΣ II, το Ευρωπαϊκό Κοινοβούλιο θα ενημερώνεται συστηματικά για την εξέλιξη των εργασιών, μέσω των μηχανισμών ενημέρωσης του Κοινοβουλίου που έχουν θεσμοθετηθεί στο πλαίσιο της επιτροπολογίας.
<P>
Θα ήθελα να τονίσω ότι κατόπιν αιτήματος της Επιτροπής, συμπεριλήφθηκε, ως προπαρασκευαστική ενέργεια, στο σχέδιο προϋπολογισμού 2001, ένα χρηματικό ποσό για την ανάπτυξη του ΣΠΣ II. Δεδομένου ότι πρόκειται για προπαρασκευαστική ενέργεια και δυνάμει των κανόνων περί εκτέλεσης του προϋπολογισμού, η Επιτροπή δεν χρειάζεται ουσιαστικά να στηριχθεί σε κάποια συγκεκριμένη νομική βάση για να αιτιολογήσει τις αρχικές δαπάνες της. Όμως, η Επιτροπή γνωρίζει πολύ καλά ότι δεν μπορεί να αναπτύξει το ΣΠΣ II χωρίς την εμπειρία των κρατών μελών σχετικά με το ισχύον ΣΠΣ και τη λειτουργία του. Η εμπειρία αυτή είναι πραγματικά πολύτιμη και η εφαρμογή της διαδικασίας της επιτροπολογίας θα οδηγήσει σε μια καλά θεμελιωμένη διαρθρωτική λύση, η οποία θα μπορέσει να βοηθήσει την Επιτροπή να ανταποκριθεί στις συναφείς με την ανάπτυξη του ΣΠΣ II νέες ευθύνες της.
<P>
Αλλά παρόλο που η αρχή της σύστασης επιτροπής η οποία θα επικουρεί την Επιτροπή είναι αποδεκτή, θα θέλαμε να κάνουμε γνωστή την προτίμησή μας για την εφαρμογή ενός συστήματος επιτροπολογίας που θα στηρίζεται στη σύσταση μιας συμβουλευτικής και μιας διαχειριστικής επιτροπής.
<P>
Η Επιτροπή εκφράζει ικανοποίηση για τις τροπολογίες που υπέβαλε σχετικά ο κ. von Boetticher και ευελπιστεί ότι θα εγκριθούν από την Ολομέλεια.
<P>
Η Επιτροπή είναι επίσης διατεθειμένη να υποστηρίξει την τροπολογία του Ευρωπαϊκού Κοινοβουλίου σχετικά με τη διαβίβαση της εξαμηνιαίας έκθεσης που θα υποβάλλει η Επιτροπή για την εξέλιξη των εργασιών ανάπτυξης του ΣΠΣ II, όχι μόνον στο Συμβούλιο αλλά και στο Κοινοβούλιο. Υπέρ της τροπολογίας αυτής δεν συνηγορεί μόνο η αρχή της διαφάνειας. Πρέπει να ληφθεί υπόψη επίσης ο ρόλος που θα κληθεί να διαδραματίσει το Ευρωπαϊκό Κοινοβούλιο στο πλαίσιο της λήψης των αναγκαίων νομοθετικών μέτρων για την ανάπτυξη του ΣΠΣ II, για τον οποίον απαιτείται το Ευρωπαϊκό Κοινοβούλιο να ενημερώνεται πλήρως για την εξέλιξη των σχετικών εργασιών. Διότι, ουσιαστικά, οι δύο πρωτοβουλίες που συζητούνται σήμερα στην αίθουσα αυτή αφορούν καταρχάς τις τεχνικές εργασίες ενόψει της υλοποίησης του ΣΠΣ II. Η υλοποίηση αυτή απαιτεί επίσης την έγκριση, εν ευθέτω χρόνω, νομοθετικών μέτρων που θα στηρίζονται στις κατάλληλες νομικές βάσεις των συνθηκών, θέμα για το οποίο θα ζητηθεί η γνώμη του Κοινοβουλίου. Τα εν λόγω νομοθετικά μέτρα θα πρέπει να καθορίζουν όλα τα κύρια στοιχεία του ΣΠΣ II, δηλαδή, κυρίως, τους στόχους του συστήματος, τις κατηγορίες των προς εισαγωγή δεδομένων, την προστασία των δεδομένων, συμπεριλαμβανομένου του ελέγχου από μια κοινή αρχή ελέγχου, τη διαχείριση του μελλοντικού λειτουργικού ΣΠΣ II, το ζήτημα που έθιξε ο κ. Coelho της σύστασης ή όχι ενός οργανισμού.
<P>
Τα ζητήματα που μόλις ανέφερα θα αποτελέσουν αντικείμενο ξεχωριστής συζήτησης εν ευθέτω χρόνω ανάλογα με τα αποτελέσματα της μελέτης σκοπιμότητας που θα εγκαινιάσει η Επιτροπή στις αρχές του 2002.
<P>
Επομένως, η Επιτροπή δεν δύναται να υποστηρίξει σήμερα τις συναφείς με τα συγκεκριμένα ζητήματα τροπολογίες όχι γιατί διαφωνεί με το περιεχόμενό τους, αλλά απλώς διότι θεωρώ πρόωρο να ασχοληθούμε με τα ζητήματα αυτά στο πλαίσιο των δύο αυτών πρωτοβουλιών που αφορούν απλώς τη χρηματοδότηση της ανάπτυξης του ΣΠΣ II. Θα έχουμε ξανά την ευκαιρία να μιλήσουμε για τα ζητήματα αυτά και να λάβουμε αποφάσεις, την κατάλληλη στιγμή, στο πλαίσιο νομοθετικών προτάσεων.
<P>
Επιτρέψτε μου να ολοκληρώσω με την ακόλουθη θετική διαπίστωση: η ανάπτυξη του ΣΠΣ II είναι ένα έργο που θα μας απασχολήσει κατά τα προσεχή έτη. Πρέπει να ολοκληρωθεί σε εύλογο χρονικό διάστημα ώστε να μπορέσουν τα νέα κράτη μέλη να ενσωματωθούν σε αυτό και να διαμορφωθούν έτσι οι συνθήκες για τη συμμετοχή τους στον κοινό χώρο χωρίς σύνορα.
<P>
Η έγκριση της γνωμοδότησής σας σήμερα, μέσα σε τρεις μήνες από τη διαβίβαση των δύο πρωτοβουλιών, καταδεικνύει τη βούληση και την ικανότητα του Ευρωπαϊκού Κοινοβουλίου, της Επιτροπής Ελευθεριών των Πολιτών και του εισηγητή της να συμβάλουν στην ταχύτερη δυνατή υλοποίηση του ΣΠΣ II, γεγονός που με χαροποιεί ιδιαίτερα.

<CHAPTER ID=6>
Περιβάλλον: συμμετοχή του κοινού στην κατάρτιση ορισμένων σχεδίων και προγραμμάτων
<SPEAKER ID=72 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0321/2001) της κ. Korhola, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου με την οποία θεσπίζονται μέτρα περί συμμετοχής του κοινού στην κατάρτιση ορισμένων σχεδίων και προγραμμάτων σχετικών με το περιβάλλον, και με την οποία τροποποιείται η οδηγία 85/337/ΕΟΚ του Συμβουλίου και η οδηγία 96/61/ΕΚ του Συμβουλίου (COM(2000) 839 - C5-0027/2001 - 2000/0331(COD)).

<SPEAKER ID=73 LANGUAGE="FI" NAME="Korhola">
. (FI) Κύριε Πρόεδρε, αυτή τη στιγμή εξετάζουμε μια οδηγία που αφορά τη συμμετοχή του κοινού σε αποφάσεις που αφορούν το περιβάλλον. Πρόκειται για το δεύτερο πυλώνα της νομοθεσίας, ο οποίος αποσκοπεί στην επικύρωση από την Κοινότητα της Σύμβασης του Εrhus που υπεγράφη το 1998. Θα ήθελα να ευχαριστήσω για τη μεγάλη και ομόφωνη υποστήριξη πολλών σημαντικών σημείων του σχεδίου έκθεσης που εκπόνησα. Η έκθεση ξύπνησε όμως και πολιτικά πάθη. Είναι δυνατόν να βρεθεί ισορροπία ανάμεσα στην εγγύηση της δυνατότητας ευρείας συμμετοχής των πολιτών αφενός και αφετέρου στην αποφυγή προβλημάτων που αποσκοπούν σε καθυστερήσεις. Η προσπάθεια δεν είναι εύκολη, ιδιαίτερα από τη στιγμή που η δομή της βασικής πρότασης της Επιτροπής είναι αρκετά δύσκολη.
<P>
Η ψηφοφορία που διεξήχθη πριν από δύο εβδομάδες στην Επιτροπή Περιβάλλοντος, Δημόσιας Υγείας και Πολιτικής των Καταναλωτών οδήγησε σε ένα εξοργιστικά παράλογο αποτέλεσμα, το οποίο πρέπει τώρα να ανασκευάσουμε στο πλαίσιο της Ολομέλειας, προκειμένου να διορθώσουμε αυτήν την κατάσταση που φέρνει σε δύσκολη θέση το Κοινοβούλιο και τη φήμη του. Η εκδοχή της έκθεσης που ενέκρινε η επιτροπή περιλαμβάνει αυτή τη στιγμή ορισμένα πραγματικά ανατρεπτικά στοιχεία. Η ίδια αισθάνομαι πως η αφετηρία που παρουσίασα και τα αποτελέσματα της χρήσης της δεν μπόρεσαν ούτε να κατανοηθούν ούτε να συνειδητοποιηθούν επαρκώς. Εγώ προέβαλα ότι η λήψη πληροφοριών και η συμμετοχή του κοινού αφορά το σύνολο του κοινού, αλλά καθόρισα ότι η νομική προστασία που έπεται της απόφασης θα αφορά μόνο ένα πιο περιορισμένο κοινό, τα δικαιώματα του οποίου πλήττει η ειλημμένη απόφαση. Όμως σε αυτό το σημείο έμεινα χωρίς την επιθυμητή υποστήριξη από τα μεγαλύτερα κόμματα του Κοινοβουλίου. Εγώ ήθελα να ξεκινήσει μια φάση διαβούλευσης σε ολόκληρη την Κοινότητα, καθώς είναι παράδοξο από λογικής άποψης, μια αρχή να καθορίζει εκ των προτέρων ποια θέματα αφορούν το κοινό. Πώς θα μπορούσε να γνωρίζει ποιον και με ποιο τρόπο αφορά το κάθε θέμα, πριν ακούσει την άποψη του κοινού; Και εάν την ξέρει, τότε η έκφραση του κοινού είναι εντελώς περιττή. Ένας τέτοιος περιορισμός είναι παράδοξος από την πλευρά της συμμετοχής του πολίτη, και απορροφά άσκοπα χρόνο και ενέργεια από την ίδια την αρχή.
<P>
Επειδή οι συνάδελφοι φοβήθηκαν πως η προσέγγισή μου σημαίνει ότι ο καθένας μπορεί να εγκαλέσει την αρχή στο δικαστήριο, θα ήθελα να τονίσω ότι ουσιαστικά πρόκειται για το αντίθετο ακριβώς. Αυτό συμβαίνει κατά κύριο λόγο στην εκδοχή της Επιτροπής η οποία αναθέτει στην αρχή δύσκολες υποχρεώσεις. Στην έκθεσή μου, το δικαίωμα αίτησης επανεξέτασης περιορίζεται μόνον σε εκείνους, τα δικαιώματα των οποίων θίγονται από την απόφαση αυτή, προκειμένου η αίτηση επανεξέτασης να μην χρησιμοποιηθεί εσκεμμένα ως τροχοπέδη. Η δυνατότητα που παρέχεται σε κάποιον να εκφράσει την άποψή του δεν συνεπάγεται αυτομάτως και δικαίωμα υποβολής αίτησης επανεξέτασης.
<P>
Στην έκθεση της Επιτροπής, η δυνατότητα συμμετοχής περιοριζόταν σε όλες τις φάσεις μόνο στο ενδιαφερόμενο κοινό. Εξακολουθώ να πιστεύω ότι η έκθεση της Επιτροπής παρουσιάζει σφάλμα στο σημείο αυτό και ότι οι επιπτώσεις από την εφαρμογή της στην πράξη θα δυσχεράνουν χωρίς λόγο το έργο των αρμοδίων αρχών. Οι αρχές θα κληθούν να αντιμετωπίσουν μια τεράστια δυσκολία, να διευκρινίσουν δηλαδή ποιο είναι το ενδιαφερόμενο κοινό, συμπεριλαμβανομένων και όλων των ΜΚΟ, οι οποίες σύμφωνα με την έκθεση συνιστούν πάντοτε ενδιαφερόμενα μέρη. Αποτυχία ή παράλειψη εδώ στοιχειοθετούν πάντοτε τη νομική βάση έγκλησης. Δεν υπάρχει αμφιβολία ότι στο σχέδιο της Επιτροπής οι διατάξεις ενέχουν τον κίνδυνο κατάχρησης -και καθυστέρησης των σχεδίων.
<P>
Η πρότασή μου ήταν περίεργη επειδή θα ωφελούσε ταυτόχρονα τόσο τους πολίτες που επιθυμούν ειλικρινά να συμμετάσχουν όσο και τις αρχές που μεριμνούν για το θέμα, αλλά και των φορέων για τους οποίους πρόκειται. Ενδεχομένως η κατάσταση να διορθωθεί όταν τα κράτη μέλη εξετάσουν λεπτομερέστερα την πρακτική εφαρμογή του θέματος. Η έκθεσή μου είναι κατά την άποψή μου σημαντική για όλες τις πλευρές που σχετίζονται με την οδηγία
<P>
Ευτυχώς πολλές άλλες σημαντικές λεπτομέρειες σχετικά με τη Σύμβαση του Εrhus αντιμετωπίστηκαν θετικά. Καταρχάς ήθελα να διευκολύνω την εφαρμογή, καθιστώντας ενιαίες τις διατάξεις των διαφορετικών οδηγιών που αφορούν τη διαδικασία. Έτσι είναι ευκολότερο για τους πολίτες να μάθουν πώς να κινούνται, και οι αρχές δεν αντιμετωπίζουν δυσκολίες στη δέσμευσή τους να συμβουλεύουν τους πολίτες. Στην έκθεση της Επιτροπής οι διαδικασίες ποικίλλουν ελαφρώς. Και έτσι είναι δύσκολο να γνωρίζουμε πώς πρέπει να δράσουμε σε κάθε περίπτωση.
<P>
Επιπλέον προσέθεσα στην έκθεση κάποιους στόχους που συμφωνούν με τη Σύμβαση του Εrhus, τους οποίους η Επιτροπή είτε δεν συμπεριέλαβε στην έκθεσή της είτε ξέχασε να το κάνει. Έτσι η έκθεση τηρεί με καλύτερο τρόπο το πνεύμα και τους στόχους της Σύμβασης. Αυτό αφορά ιδιαίτερα το άρθρο 6 παράγραφος 5 και το άρθρο 8 της Σύμβασης του Εrhus. Ιδιαίτερα το άρθρο 8 εκφράζει τις βασικές αρχές από την άποψη της Σύμβασης. Επίσης θα ήθελα να ευχαριστήσω για τις γνωμοδοτήσεις της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων και της Επιτροπής Αναφορών, οι οποίες ενίσχυσαν και υποστήριξαν την προσπάθειά μου στο πλαίσιο της Επιτροπής Περιβάλλοντος, Δημόσιας Υγείας και Πολιτικής των Καταναλωτών. Ακόμη η συνεργασία με την Επιτροπή και ιδιαίτερα με το Συμβούλιο ήταν εποικοδομητική και προοιωνίζεται καλά όσον αφορά τη δεύτερη ανάγνωση της έκθεσης.

<SPEAKER ID=74 NAME="Lambert">
Κύριε Πρόεδρε, θα θέλαμε να ευχαριστήσουμε την κ. Korhola για τη σύνταξη του πολύπλοκου αυτού εγγράφου. Στην Επιτροπή Αναφορών δεχόμαστε πολλές αναφορές που σχετίζονται με τις συγκεκριμένες οδηγίες οι οποίες αποτελούν αντικείμενο της σημαντικής αυτής έκθεσης. Είναι απολύτως σαφές λοιπόν σε εμάς ότι το κοινό επιθυμεί να συμμετέχει, επιθυμεί να ενημερώνεται και επιθυμεί να πληροφορείται εγκαίρως για συγκεκριμένες προτάσεις. Γινόμαστε συχνά αποδέκτες καταγγελιών από το κοινό για ελλιπή ενημέρωση, για καθυστερημένη, ανεπαρκή, μη κατανοητή πληροφόρηση. Μέσα από τις αναφορές αυτές, αντιλαμβανόμαστε συχνά ότι υπάρχουν ορισμένα κράτη μέλη τα οποία έχουν ελάχιστα εφαρμόσει τις εν λόγω οδηγίες. Αρκετές υποθέσεις μάλιστα καταλήγουν στο δικαστήριο.
<P>
Η Επιτροπή Αναφορών ήταν απολύτως σαφής. Επιθυμούμε τον ευρύτερο δυνατό ορισμό του "κοινού" . Από τις καταγγελίες που φθάνουν σε εμάς προκύπτει ότι δεν πρόκειται μόνο για ΜΚΟ που ασχολούνται με το περιβάλλον ή για ανθρώπους που ζουν σε κάποια περιοχή η οποία πλήττεται άμεσα. Έχουμε συναντήσει μικρές επιχειρήσεις, αλιείς και άλλους οι οποίοι θεωρούν ότι πλήττονται από συγκεκριμένα σχέδια και επομένως ενδιαφέρονται άμεσα για το θέμα.
<P>
Θεωρήσαμε σημαντικό να εξετασθεί επίσης το θέμα της πολιτικής, διότι μία από τις ερωτήσεις που μας υποβάλλονται συχνά είναι η εξής: "ποιο είναι το πλαίσιο μιας συγκεκριμένης εξέλιξης που συμβαίνει;" , ιδίως όταν συνδέεται με κάποια πολιτική της Ευρωπαϊκής Ένωσης, όπως με τις δαπάνες της ΚΓΠ και με τις δαπάνες των Διαρθρωτικών Ταμείων. Αντιλαμβανόμαστε επίσης ότι οι πολίτες επιθυμούν πρόσβαση στους κατάλληλους πόρους ώστε να μπορούν να κατανοήσουν τις πληροφορίες που λαμβάνουν. Μερικές φορές, λαμβάνουμε καταγγελίες που ζητούν ακριβώς αξιολόγηση των αξιολογήσεων περιβαλλοντικών επιπτώσεων, διότι οι εν λόγω οργανώσεις δεν έχουν τους αναγκαίους πόρους ώστε να συμμετάσχουν πλήρως στη διαδικασία σχεδιασμού. Είναι επομένως ζωτικής σημασίας να εξετάσουμε το ζήτημα αυτό, κυρίως δε σε επίπεδο κρατών μελών.

<SPEAKER ID=75 LANGUAGE="IT" NAME="Sacconi">
Κύριε Πρόεδρε, η πλήρης και αποτελεσματική συμμετοχή του κοινού στη διαδικασία λήψης των αποφάσεων για το περιβάλλον, είναι απαραίτητη και αποδεκτή. Επιτρέπει στους πολίτες να εκφράσουν απόψεις και ανησυχίες που ενδέχεται να είναι σημαντικές για τη λήψη των αποφάσεων και στους υπεύθυνους των αποφάσεων αυτών να τις λάβουν υπόψη. Αυτό, με τη σειρά του, αυξάνει την ευθύνη και τη διαφάνεια της διαδικασίας λήψης των αποφάσεων και συμβάλλει στην ευαισθητοποίηση του κοινού για τα προβλήματα του περιβάλλοντος.
<P>
Όπως αναφέρθηκε ήδη, η σημασία της μεγαλύτερης ενθάρρυνσης της συμμετοχής του κοινού έχει ήδη αναγνωριστεί σε διεθνές επίπεδο με τη Σύμβαση του Aarhus. Η οδηγία που θα ψηφίσουμε αύριο έχει σκοπό να ευθυγραμμίσει το κοινοτικό δίκαιο με τις αρχές της Σύμβασης αυτής και να ανοίξει το δρόμο για την επικύρωσή της από την Κοινότητα. Εξασφαλίζεται η πλήρης συμμετοχή των πολιτών από τις πρώτες κιόλας φάσεις της διαδικασίας λήψης των αποφάσεων, ιδίως όσον αφορά την κατάρτιση σχεδίων και προγραμμάτων, τη διαδικασία που συνδέεται με την εκτίμηση των περιβαλλοντικών επιπτώσεων, την πρόληψη και την ολοκληρωτική μείωση της ρύπανσης.
<P>
Από αυτήν την άποψη, εκφράζω την ικανοποίησή μου για την εισαγωγή, εκ μέρους της Επιτροπής Περιβάλλοντος, νέων διατάξεων που περιέχουν σαφείς αναφορές στη διάδοση πληροφοριών μέσω και του Διαδικτύου. Ένα ζήτημα ζωτικής σημασίας είναι ότι μόνο το ενδιαφερόμενο κοινό, πολίτες ή ομάδες, συμπεριλαμβανομένων των ΜΚΟ, θα έχει το δικαίωμα να εκφράζει παρατηρήσεις και απόψεις, μέχρι και τη δυνατότητα προσφυγής ενώπιον δικαστηρίου.
<P>
Αν και επικροτώ άλλες τροποποιήσεις που επέφερε στο κείμενο η εισηγήτρια, δεν συμμερίζομαι, εντούτοις, την πρότασή της να επεκταθεί αυτό το δικαίωμα συμμετοχής σε όλους τους πολίτες, χωρίς περιορισμούς. Ο εκτεταμένος και συγκεχυμένος ορισμός των πολιτών μπορεί να δημιουργήσει παρερμηνείες και να παρεμποδίσει αδικαιολόγητα την εφαρμογή ενός σχεδίου. Υποστηρίζω, απεναντίας, τους ορισμούς που περιέχει η πρόταση της επιτροπής, οι οποίοι προσδιορίζουν με σαφήνεια την έννοια του ενδιαφερόμενου κοινού, του μόνου που έχει το δικαίωμα να υποβάλει παρατηρήσεις και να εκφράσει απόψεις στην αρμόδια αρχή, πριν υιοθετηθεί μια απόφαση στο πλαίσιο των τομέων που καλύπτει η παρούσα οδηγία, και ενδεχομένως να καταθέσει προσφυγή.

<SPEAKER ID=76 LANGUAGE="SV" NAME="Paulsen">
Κύριε Πρόεδρε, αγαπητοί συνάδελφοι, πριν από μερικούς μήνες συζητήσαμε την εξαιρετική έκθεση της κ. Korhola σχετικά με την πρόσβαση του κοινού στις πληροφορίες για το περιβάλλον. Συζητούμε σήμερα τη συμμετοχή του κοινού στην επεξεργασία σχεδίων και προγραμμάτων σχετικά με το περιβάλλον.
<P>
Κοινό στοιχείο αυτών των εκθέσεων είναι το γεγονός ότι η πρόταση της Επιτροπής στηρίζεται στη λεγόμενη Σύμβαση του Εrhus.Σύμφωνα με το άρθρο 8 αυτής της σύμβασης, κάθε χώρα οφείλει να μεριμνά προκειμένου, στη φάση εκείνη της διαδικασίας στην οποία είναι δυνατόν να επηρεαστούν οι αποφάσεις, να παρέχεται στο κοινό ουσιαστική δυνατότητα συμμετοχής στο έργο των κρατικών αρχών το οποίο αποσκοπεί στην υιοθέτηση σχετικών κανόνων.
<P>
Σύμφωνα με το άρθρο 9 της ίδιας σύμβασης, οι συμβαλλόμενες χώρες - και το υπογραμμίζω αυτό - αναλαμβάνουν να δίνουν στο πλαίσιο της εθνικής τους νομοθεσίας τη δυνατότητα στο κοινό να προσφεύγει στα δικαστήρια προκειμένου να εξετάζεται η νομιμότητα των αποφάσεων των κρατικών αρχών.
<P>
Ως Φιλελεύθεροι θεωρούμε προφανές ότι οι αποφάσεις που λαμβάνονται και οι προτάσεις τις οποίες υποβάλλουν οι κρατικές αρχές θα πρέπει να καθίστανται όσο το δυνατό περισσότερο προσβάσιμες για κάθε ενδιαφερόμενο και εμπλεκόμενο πολίτη. Οτιδήποτε άλλο θα ήταν αδιανόητο σε μία δημοκρατία.

<SPEAKER ID=77 NAME="Evans, Jillian">
Επιτρέψτε μου να συγχαρώ την εισηγήτρια για τη σημαντική αυτή έκθεση - ζωτικής σημασίας στοιχείο της οποίας είναι ο ορισμός της συμμετοχής, έτσι ώστε οι πολίτες να μπορούν να επηρεάζουν σχέδια και προγράμματα στα διάφορα στάδια της επεξεργασίας τους και να λαμβάνουν κατάλληλη ενημέρωση ώστε να γνωρίζουν εάν δόθηκε στα ζητήματα που έθιξαν η προσήκουσα προσοχή. Είναι σημαντικό η διαβούλευση να είναι ευρεία έτσι ώστε να μην καθίσταται μάταιη στην πράξη - με άλλα λόγια, οι ίδιες οι αρχές να προσδιορίζουν τους πολίτες που ενδέχεται να επηρεαστούν από κάποιο συγκεκριμένο έργο και να προβαίνουν σε διαβουλεύσεις μόνο με αυτούς.
<P>
Έχω λάβει γνώση μιας υπόθεσης στο Swansea, στην εκλογική μου περιφέρεια, σύμφωνα με την οποία οι τοπικές αρχές κατασκευάζουν αποτεφρωτή στα όρια μεταξύ δύο κομητειών έχοντας προβεί σε διαβουλεύσεις μόνο με τους πολίτες της δικής τους κομητείας και όχι και με τους πολίτες της άλλης κομητείας οι οποίοι κατοικούν πλησιέστερα στον αποτεφρωτή και πλήττονται περισσότερο. Οι δεύτεροι διαμαρτύρονται τώρα έντονα κατά του έργου αυτού. Η υπό συζήτηση νομοθεσία θα μπορούσε να αποτρέψει τέτοια περιστατικά. Εξίσου σημαντικό είναι ότι δίδει στο κοινό πρόσβαση σε διαδικασία επανεξέτασης. Επομένως, ζητώ να υποστηρίξετε τις τροπολογίες που υπέβαλε η Ομάδα μου ώστε η έκθεση να συμβαδίζει όσο το δυνατό περισσότερο με τη Σύμβαση του Aarhus.

<SPEAKER ID=78 LANGUAGE="FR" NAME="Berniι">
Κύριε Πρόεδρε, η υποστήριξη της διαφάνειας και της συμμετοχής του κοινού στην επεξεργασία ορισμένων περιβαλλοντικών σχεδίων και προγραμμάτων συνιστά αξιέπαινο στόχο, τον οποίο συμμεριζόμαστε πλήρως. Από την άλλη, η έκθεση θίγει ορισμένα ουσιαστικά ζητήματα, όπως: πρώτον, την ενδεχόμενη αλληλεπικάλυψη των κειμένων που προβλέπουν τη συμμετοχή του κοινού και κυρίως των οδηγιών που αφορούν τις μελέτες αξιολόγησης των περιβαλλοντικών επιπτώσεων, την πρόληψη και τον περιορισμό της ρύπανσης. Δεύτερον, την επικύρωση της Σύμβασης του Aarhus, η οποία, ενώ υπεγράφη από την Κοινότητα και από όλα τα κράτη μέλη, έχει επικυρωθεί μόνο από την Ιταλία και τη Δανία: επομένως, δεν ισχύει! Η έκθεση δεν πρέπει να προσφέρει την ευκαιρία στην Ένωση να υποκαταστήσει, με μια οδηγία, τη βούληση των κρατών μελών να δεσμεύονται από μια διεθνή σύμβαση.
<P>
Εξάλλου, θεωρώ πρόωρη στο παρόν στάδιο την προσθήκη περιβαλλοντικών πολιτικών στα σχέδια και στα προγράμματα, εν αναμονή ακριβώς της επικύρωσης της Σύμβασης του Aarhus.
<P>
Υπάρχει επίσης η έννοια του "ενδιαφερόμενου κοινού" , την οποία αντιμετωπίζουμε θετικά προκειμένου να μην διευρυνθεί υπερβολικά το πεδίο εφαρμογής του κειμένου. Ωστόσο, οι δύο έννοιες του "κοινού" και του "ενδιαφερόμενου κοινού" θα πρέπει να μπορούν να συνυπάρχουν, και να εναπόκειται στα κράτη μέλη να αποφασίζουν για το καταλληλότερο επίπεδο διαβούλευσης. Στην περίπτωση διασυνοριακών προγραμμάτων, για παράδειγμα, θα ήταν προτιμότερο να διευρύνεται η διαβούλευση ώστε να συμμετέχουν όλοι οι πολίτες.
<P>
Θα υποστηρίξουμε τις τροπολογίες 30, 31 και 32.
<P>
Τέλος, συμφωνούμε με την Επιτροπή ότι πρέπει να προσδιορισθούν οι ελάχιστες απαιτούμενες προϋποθέσεις που θα εγγυώνται την αποτελεσματική συμμετοχή του κοινού και ότι πρέπει να διατηρήσουν τα κράτη μέλη τη δυνατότητα να ρυθμίζουν τις πρακτικές λεπτομέρειες δυνάμει της αρχής της επικουρικότητας.

<SPEAKER ID=79 NAME="Moreira Da Silva">
(ΡΤ) Κύριε Πρόεδρε, κύριοι βουλευτές, ένα από παράπονα που διατυπώνουν πιο συχνά οι πολίτες αφορά τον ισχνό ρόλο τους στο πλαίσιο της αντιπροσωπευτικής δημοκρατίας. Οι πολίτες παραπονιούνται ότι ενώ τους έχει παραχωρηθεί το δικαίωμα να ψηφίζουν περιοδικά, δεν τους έχει παραχωρηθεί πλήρως το δικαίωμα να συμμετέχουν καθημερινά στη ζωή των θεσμικών οργάνων που εκλέγουν, σε ευρωπαϊκό, εθνικό επίπεδο, περιφερειακό και τοπικό επίπεδο. Ακριβώς στον τομέα του περιβάλλοντος έγινε περισσότερο αισθητή η δυσαρέσκεια των πληθυσμών που όταν διαφωνούν, συχνά δικαιολογημένα, με ένα συγκεκριμένο έργο, δεν έχουν άλλη επιλογή παρά να εκφράσουν στο δρόμο ή στα δικαστήρια το δικαίωμά τους στην αγανάκτηση.
<P>
Όμως η αγανάκτηση αυτή αυξάνεται πάρα πολύ όταν πολλά από αυτά τα έργα με απαράδεκτες περιβαλλοντικές επιπτώσεις χρηματοδοτούνται στο πλαίσιο της Κοινής Γεωργικής Πολιτικής και των Διαρθρωτικών Ταμείων. Είναι επομένως πολύ σημαντικό το γεγονός ότι μετά τη Σύμβαση του Aarhus η Επιτροπή προχωράει στη θέσπιση νομοθεσίας σχετικά με την πρόσβαση του κοινού στις περιβαλλοντικές πληροφορίες, με τη συμμετοχή του κοινού σε ορισμένα σχέδια, προγράμματα και πολιτικές και με την πρόσβαση του κοινού στη δικαιοσύνη. Η μεγαλύτερη συμμετοχή του κοινού όχι μόνο νομιμοποιεί περισσότερο τις αποφάσεις που λαμβάνουν τα θεσμικά μας όργανά αλλά αυξάνει και την ποιότητα των αποφάσεων αυτών.
<P>
Όσον αφορά αυτή την πρόταση οδηγίας σχετικά με τη συμμετοχή του κοινού στην επεξεργασία περιβαλλοντικών σχεδίων και προγραμμάτων, συγχαίρω την εισηγήτρια για το έργο που πραγματοποίησε, ιδίως επειδή προσπάθησε, με διάφορες τροπολογίες, να διευρύνει τα δικαιώματα των πολιτών και να άρει ορισμένες ασάφειες. Υπάρχει ωστόσο ένα θέμα σχετικά με το οποίο δεν μπορώ να συμφωνήσω με τη συνάδελφο κ. Korhola: η διαβούλευση του κοινού θα είναι εφικτή μόνον εάν ο ορισμός του κοινού δεν είναι υπερβολικά αόριστος. Προτιμώ, επομένως, την προσέγγιση της Επιτροπής, που ορίζει το κοινό το οποίο επηρεάζεται από ένα συγκεκριμένο έργο ως στόχο της διαβούλευσης και όχι την επιλογή της εισηγήτριας για έναν πιο ευρύ και, επομένως, πιο αόριστο ορισμό του κοινού.

<SPEAKER ID=80 NAME="Blokland">
 - (NL) Κύριε Πρόεδρε, όπως η Ευρωπαϊκή Επιτροπή, είμαι και εγώ της γνώμης ότι η πραγματική συμμετοχή του κοινού στη λήψη αποφάσεων για το περιβάλλον παρουσιάζει πλεονεκτήματα. Δίνεται η δυνατότητα στο κοινό να γνωστοποιεί τη γνώμη του και, ενδεχομένως, την ανησυχία του. Κατά αυτόν τον τρόπο, οι φορείς λήψης αποφάσεων έχουν τη δυνατότητα να λάβουν υπόψη τους τη γνώμη του κοινού κατά τη λήψη των αποφάσεων. Εν συντομία, αυτό πρόκειται να συμβάλει στη διαφάνεια της διαδικασίας λήψης αποφάσεων και στην αποδοχή των αποτελεσμάτων, δηλαδή των σχεδίων και των προγραμμάτων.
<P>
Η διεύρυνση αυτού στην πολιτική, όπως προτείνει η εισηγήτρια, είναι υπερβολική, δεδομένου ότι κάτι τέτοιο είναι ανεπαρκώς συγκεκριμένο προκειμένου να συμμετέχει το κοινό. Επιπλέον το μέρος "πολιτική" δεν εμπίπτει στο πεδίο εφαρμογής της υφιστάμενης οδηγίας σχετικά με την εκτίμηση των περιβαλλοντικών συνεπειών. Η εξεταζόμενη οδηγία προτείνει ως στόχο τη συνάφεια και την ομοιόμορφη εφαρμογή βασικών διαδικασιών σχετικών με τη συμμετοχή του κοινού σε όλα τα κράτη μέλη στο εσωτερικό της Κοινότητας. Αυτό είναι, στην πραγματικότητα, μία ελάχιστη υποχρέωση. Επομένως, κατά την εφαρμογή θα διαφανούν διαφορές μεταξύ των κρατών μελών.

<SPEAKER ID=81 LANGUAGE="IT" NAME="Santini">
Κύριε Πρόεδρε, η έκθεση αυτή - όπως ειπώθηκε από πολλούς ομιλητές - έχει ως αφετηρία αξιέπαινους στόχους και πάνω απ' όλα να κάνει τη φωνή των πολιτών να ακούγεται στη διαδικασία διαμόρφωσης των περιβαλλοντικών προτύπων. Το θέμα αυτό συζητήθηκε ήδη στην Ολομέλεια του Μαρτίου και ήδη από τότε έγινε αντιληπτή η διαφορετική ευαισθησία απέναντι στις μεθόδους, αλλά και απέναντι στο βάρος αυτής της συμμετοχής στα διάφορα, ούτως ειπείν, γεωγραφικά πλάτη των κρατών μελών. Πράγματι, οι βόρειες χώρες έχουν διαφορετική ευαισθησία από τις χώρες της Κεντρικής και της Νότιας Ευρώπης απέναντι σ' αυτόν τον τύπο παρουσίας, δυνατότητας συμμετοχής.
<P>
Η εισηγήτρια - συνηθισμένη από τη χώρα της, που είναι ίσως πιο αναπτυγμένη δημοκρατικά σε σχέση με άλλες - προτείνει μια παρουσία που αποδεικνύεται υπερβολικά επιτακτική, αυταρχική, μια παρουσία που θα μπορούσε τελικά να επιβραδύνει, αν όχι να παρεμποδίσει, να παραλύσει ορισμένες διαδικασίες λήψης αποφάσεων, για τις οποίες δεν θα υπάρξει ποτέ καθολική σύγκλιση μεταξύ της άμεσης δημοκρατικής βάσης και της λεγόμενης αρχής, της αρμόδιας δηλαδή διοικητικής αρχής για τη διαχείριση αυτών των προβλημάτων. Η αρχή αυτή, λοιπόν, πρέπει φυσικά να λάβει υπόψη της όλες τις απαιτήσεις, όλες τις παρατηρήσεις, ακόμη και εκείνων που πρέπει να κατασκευάσουν, να εμπορευτούν, να προαγάγουν στο περιβάλλον δραστηριότητες τουρισμού, αθλητισμού, πολιτισμού, δραστηριότητες ζωής εν ολίγοις.
<P>
Λαμβάνοντας υπόψη ότι η δεύτερη αυτή συζήτηση περιλαμβάνει ζητήματα και θέματα που αφορούν τη νομιμότητα και την πρόσβαση στα επίπεδα δικαιοσύνης και ενόψει επίσης ενδεχόμενων προσφυγών, πρέπει να διευκρινιστεί με τρόπο σαφή, δίκαιο και απερίφραστο ποιο είναι το βάρος των διαφόρων ρόλων, ποιοι, εν τέλει, πρέπει να είναι οι παράγοντες και με ποιες δυνατότητες επιβεβαίωσης. Αναφέρθηκε η Σύμβαση του Aarhus: πολύ καλά, την υποστηρίζουμε όλοι, αλλά δεν είναι το Ευαγγέλιο. Πρέπει και αυτή να λάβει υπόψη την υγιή επικουρικότητα, τις συνήθειες, τα ήθη και το επίπεδο της ικανότητας συμμετοχής της άμεσης δημοκρατίας στις διάφορες χώρες.
<P>
Συγχαρητήρια ωστόσο στην εισηγήτρια, που εργάστηκε με ζήλο, αλλά ίσως να επιβάλλεται κάποια προσαρμογή,- όπως είπα και στην αρχή, στα διάφορα γεωγραφικά πλάτη.

<SPEAKER ID=82 NAME="Bolkestein">
. (ΕΝ) Κύριε Πρόεδρε, επιτρέψτε μου να αρχίσω λέγοντας ότι η πρόταση αυτή ασχολείται με τον δεύτερο πυλώνα της εν λόγω σύμβασης που αφορά τη συμμετοχή του κοινού στη λήψη αποφάσεων για το περιβάλλον. Εκτός από την πρόταση αυτή για την πρόσβαση του κοινού στην περιβαλλοντική ενημέρωση, υπάρχουν και άλλα κοινοτικά νομοθετήματα τα οποία ενσωματώνουν ήδη την αρχή της Σύμβασης του Aarhus. Η Επιτροπή θα μεριμνήσει ώστε όλες οι μελλοντικές προτάσεις να ενσωματώνουν τα στοιχεία του Aarhus. Η συμμετοχή του κοινού πρέπει να αποτελέσει αναπόσπαστο μέρος της διαδικασίας λήψης αποφάσεων για το περιβάλλον. Για να επιτύχουμε τον στόχο αυτό, οι προτάσεις πρέπει να είναι απλές ως προς την υλοποίησή τους, έτσι ώστε να εφαρμόζονται ομαλά στα διάφορα διοικητικά συστήματα των κρατών μελών.
<P>
Κρίσιμο είναι το ερώτημα αν η συμμετοχή στη λήψη αποφάσεων πρέπει να αφορά το ευρύτερο κοινό ή το "ενδιαφερόμενο κοινό" ; Το ερώτημα αυτό έχει τεθεί από αρκετούς βουλευτές που αγόρευσαν προ ολίγου. Σύμφωνα με τη Σύμβαση του Aarhus, η Επιτροπή προτείνει την πλήρη ενημέρωση του ευρύτερου κοινού για τις σχεδιαζόμενες εξελίξεις που ενδέχεται να το επηρεάσουν, ενώ παράλληλα παρέχει δικαίωμα συμμετοχής στη διαδικασία λήψης αποφάσεων σε όσους ενδιαφέρονται για τα αναπτυξιακά έργα ή θίγονται από αυτά, δηλαδή το "ενδιαφερόμενο κοινό" . Ορισμένες από τις προτεινόμενες τροπολογίες, όπως μόλις είπαν μάλιστα ορισμένοι βουλευτές, μοιάζουν να υπονοούν ότι με τη χρήση του όρου "ενδιαφερόμενο κοινό" , η Σύμβαση και η Επιτροπή περιορίζουν αμφότερες σκόπιμα τα δικαιώματα των πολιτών. Επιτρέψτε μου να τονίσω ότι δεν συμβαίνει κάτι τέτοιο. Αυτό είναι ανακριβές. Η πρόταση αυτή στοχεύει στην επέκταση των δικαιωμάτων των πολιτών. Δεν τίθεται θέμα περιορισμού των εν λόγω δικαιωμάτων.
<P>
Ο ορισμός του "ενδιαφερόμενου κοινού" επικεντρώνει την προσοχή των αρμόδιων αρχών στην ανάγκη να λαμβάνουν υπόψη τους πολίτες που θίγονται άμεσα. Ο ορισμός του "ενδιαφερόμενου κοινού" θα επικυρώσει τόσο το δικαίωμα των πολιτών να εκφράζουν την άποψή τους όσο και το δικαίωμά τους να εισακούγονται. Ο ορισμός του "ενδιαφερόμενου κοινού" είναι επαρκώς λεπτομερής ώστε να μην δημιουργούνται αμφιβολίες σχετικά με το ποιος πρέπει να συμμετέχει στη διαδικασία λήψης αποφάσεων. Επομένως, οι πολίτες μπορούν ενδεχομένως να υποστηρίξουν ότι αποκλείστηκαν άδικα. Αυτό θα είναι πολύ δύσκολο να συμβεί με έναν γενικότερο ορισμό του κοινού. Η συμπερίληψη ΜΚΟ στον ορισμό του "ενδιαφερόμενου κοινού" θα συμβάλει ώστε να λαμβάνεται υπόψη η άποψη της ευρύτερης κοινής γνώμης.
<P>
Σε πιο πρακτικό επίπεδο, ο ορισμός του "ενδιαφερόμενου κοινού" χρησιμοποιήθηκε για αρκετά χρόνια στην ισχύουσα νομοθεσία χωρίς σοβαρά προβλήματα - για παράδειγμα στην οδηγία περί αξιολόγησης των περιβαλλοντικών επιπτώσεων. Δεν δημιουργήθηκαν - σοβαρά τουλάχιστον - προβλήματα λόγω του αποκλεισμού πολιτών από τη διαδικασία λήψης αποφάσεων δυνάμει του ορισμού. Με λίγα λόγια, η εν λόγω προσέγγιση θα δώσει σε όσους πλήττονται από νέες εξελίξεις το δικαίωμα να επηρεάζουν τις αποφάσεις οι οποίες δεν θα θίγουν μόνο το περιβάλλον τους, αλλά ενδεχομένως και τις οικονομικές και κοινωνικές τους συνθήκες. Για τους λόγους αυτούς, η Επιτροπή, δυστυχώς, δεν μπορεί να υποστηρίξει τις τροπολογίες που στοχεύουν στην αντικατάσταση της έννοιας του "ενδιαφερόμενου κοινού" .
<P>
Η τροπολογία αριθ. 26 ζητά τη σημαντική επέκταση του πεδίου εφαρμογής του άρθρου 1, έτσι ώστε να καλύπτει σχέδια και προγράμματα όχι μόνο στον τομέα του περιβάλλοντος, αλλά και σε άλλους τομείς. Η άποψη της Επιτροπής είναι ότι στην περίπτωση αυτή, το πεδίο εφαρμογής της πρότασης θα καταστεί λιγότερο σαφές και ότι τα προτεινόμενα μέτρα θα οδηγήσουν σε νομική σύγχυση. Στην ουσία, θα θεσπίζονται πανομοιότυπα μέτρα σε διάφορα νομοθετήματα τα οποία θα επιδιώκουν όλα τον ίδιο σκοπό, όχι, όμως, με συνέπεια. Συγκεκριμένα, όσον αφορά σχέδια και προγράμματα σε άλλους τομείς τα οποία ενδέχεται να έχουν σημαντικές περιβαλλοντικές επιπτώσεις, σχετικά μέτρα περιλαμβάνει ήδη η οδηγία 2001/42 περί στρατηγικής αξιολόγησης περιβαλλοντικών επιπτώσεων. Η οδηγία προβλέπει την αξιολόγηση των περιβαλλοντικών επιπτώσεων που ενδέχεται να έχουν διάφορα σχέδια και προγράμματα σε πολλούς τομείς ενοποίησης και την πλήρη συμμετοχή του κοινού στη διαδικασία λήψης αποφάσεων σύμφωνα με τις απαιτήσεις της Σύμβασης του Aarhus.
<P>
Οι τροπολογίες αριθ. 6 και 12 στοχεύουν να θέσουν σε ισχύ μια ρήτρα της καλύτερης προσπάθειας δυνάμει της Σύμβασης του Aarhus και είναι διατυπωμένες με μη δεσμευτικό τρόπο. Η τροπολογία αριθ. 9 αφορά τη συμμετοχή του κοινού όσον αφορά τις πολιτικές που αναφέρονται στον τίτλο της, αλλά το κείμενο δεν περιλαμβάνει συναφείς επιχειρησιακές διατάξεις. Στόχος της Επιτροπής, κατά τη σύνταξη της πρότασης, ήταν να ενσωματώσει τις δεσμευτικές διατάξεις της Σύμβασης του Aarhus. Η άποψη της Επιτροπής είναι ότι η συμπερίληψη των μη υποχρεωτικών διατάξεών της δεν θα προσφέρει προστιθέμενη αξία. Η Σύμβαση του Aarhus δεν υπεγράφη μόνον από την Επιτροπή, αλλά και από όλα τα κράτη μέλη. Επομένως, οφείλουν να λαμβάνουν ήδη υπόψη τους τις μη υποχρεωτικές διατάξεις.
<P>
Η Επιτροπή, δυστυχώς, δεν δύναται να δεχθεί τις τροπολογίες αριθ. 7 και 11 που κάνουν λόγο για πρόσβαση στη δικαιοσύνη σχετικά με τη συμμετοχή του κοινού σε σχέδια και προγράμματα. Ούτε η Σύμβαση του Aarhus απαιτεί ρητά κάτι τέτοιο, ούτε η οδηγία περί στρατηγικής αξιολόγησης περιβαλλοντικών επιπτώσεων σχεδίων και προγραμμάτων προβλέπει πρόσβαση στη δικαιοσύνη. Η Επιτροπή εξετάζει, ωστόσο, πιθανές περαιτέρω νομοθετικές προτάσεις σε σχέση με τον τρίτο πυλώνα της Σύμβασης του Aarhus περί πρόσβασης στη δικαιοσύνη.
<P>
Εν κατακλείδι, επιτρέψτε μου τώρα να ανακεφαλαιώσω τη θέση της Επιτροπής όσον αφορά τις τροπολογίες. Η Επιτροπή δύναται να δεχθεί τις τροπολογίες αριθ. 15, 18, 25, 28 και 29. Επίσης, δύναται να δεχθεί εν μέρει τις τροπολογίες αριθ. 9, 13, 14, 23 και 27 και καταρχήν τις τροπολογίες αριθ. 4, 5, 10 και 17. Η Επιτροπή δεν δύναται να δεχθεί τις τροπολογίες αριθ. 1, 16, 20, 21 και 22.
<P>
Κλείνοντας, θα ήθελα να τονίσω ότι είναι προς το συμφέρον όλων μας, και επομένως προς το συμφέρον κάθε ευρωπαίου πολίτη, να τεθεί γρήγορα σε ισχύ η παρούσα πρόταση. Μόνο όταν διαμορφωθούν τα πλαίσια θα είναι δυνατή η πλήρης ενσωμάτωση στις διοικητικές πρακτικές της συμμετοχής του κοινού στη διαδικασία λήψης αποφάσεων.

<SPEAKER ID=83 NAME="Korhola">
Οι διερμηνείς της αγγλικής γλώσσας δεν μπόρεσαν να παρακολουθήσουν την ομιλία μου και επομένως η απόδοση σε όλες τις άλλες γλώσσες οι οποίες βασίζονται στη διερμηνεία από τα αγγλικά δεν ήταν πλήρης. Λυπούμαι γι' αυτό. Έχει συμβεί πολλές φορές. Για τούτο λοιπόν, σας καλώ να μεριμνήσετε για τη βελτίωση της ποιότητας της διερμηνείας το ταχύτερο δυνατό.

<SPEAKER ID=84 NAME="Πρόεδρος">
Κυρία Korhola, το σημειώνουμε καλά. Ξέρουμε ότι το θέμα της κυκλοτερούς ή συζευκτικής μετάφρασης δημιουργεί κάποια μέρα κάποιο πρόβλημα. Το σημειώνουμε πολύ καλά ώστε να μην ξανασυμβεί.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=7>
Οργανισμοί συλλογικών επενδύσεων σε κινητές αξίες (ΟΣΕΚΑ)
<SPEAKER ID=85 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (A5-0324/2001) του κ. Olle Schmidt, εξ ονόματος της Επιτροπής Οικονομικής και Νομισματικής Πολιτικής, σχετικά με τις κοινές θέσεις οι οποίες καθορίστηκαν από το Συμβούλιο για την έκδοση της οδηγίας του Ευρωπαϊκού Κοινοβουλίου και του Συμβουλίου για την τροποποίηση:
<P>
Ι. της οδηγίας 85/611/ΕΟΚ περί συντονισμού των νομοθετικών, κανονιστικών και ρυθμιστικών διατάξεων σχετικά με ορισμένους οργανισμούς συλλογικών επενδύσεων σε κινητές αξίες (ΟΣΕΚΑ), με σκοπό τη ρύθμιση των εταιριών διαχείρισης και τα απλοποιημένα ενημερωτικά δελτία (7551/1/2001 - C5-0296/2001 - 1998/0243(COD))·
<P>
II. της οδηγίας 85/611/ΕΟΚ περί συντονισμού των νομοθετικών, κανονιστικών και ρυθμιστικών διατάξεων σχετικά με ορισμένους οργανισμούς συλλογικών επενδύσεων σε κινητές αξίες (ΟΣΕΚΑ), όσον αφορά τις τοποθετήσεις των ΟΣΕΚΑ (7550/1/2001 - C5-0295/2001 - 1998/0242(COD)).

<SPEAKER ID=86 LANGUAGE="SV" NAME="Schmidt, Olle">
Κύριε Πρόεδρε, είθε να είναι αυτό το τέλος της δωδεκαετούς συζήτησης της λεγόμενης οδηγίας ΟΣΕΚΑ! Πέρυσι το Φεβρουάριο πραγματοποιήσαμε την πρώτη ανάγνωση. Τον Ιούλιο, ενάμισι χρόνο αργότερα, υιοθετήθηκε επιτέλους κοινή θέση και τώρα είναι πλέον η σειρά μας.
<P>
Όπως γνωρίζετε, η πρώτη πρόταση αφορά τους ίδιους τους ΟΣΕΚΑ και τις επενδύσεις οι οποίες πρέπει να πραγματοποιούνται. Η δεύτερη πρόταση ενημερώνει και διευρύνει τις διατάξεις σχετικά με τη συγκεκριμένη διαχείριση των οργανισμών αυτών. Και οι δύο προτάσεις έτυχαν ευρείας υποστήριξης στο Κοινοβούλιο κατά την πρώτη ανάγνωση. Συνολικά υιοθετήθηκαν 37 τροπολογίες για αυτές τις δύο προτάσεις. Από αυτές οι 30 υιοθετήθηκαν εν μέρει ή στο σύνολό τους από το Συμβούλιο. Για την ΟΣΕΚΑ-1 το Συμβούλιο υιοθέτησε εν μέρει ή στο σύνολό τους 20 από τις 24 τροπολογίες του Κοινοβουλίου. Εξάλλου το Συμβούλιο πραγματοποίησε και αυτό αρκετές τροποποιήσεις. H σημαντικότερη αφορά τα εξωχρηματιστηριακά παράγωγα (Οver The Counter, OΤC)· Η Επιτροπή είχε προβάλει αντιρρήσεις ευθύς εξαρχής για το ζήτημα αυτό. Το Κοινοβούλιο θεώρησε ωστόσο ότι τα εξωχρηματιστηριακά παράγωγα θα μπορούσαν να είχαν μία ευρύτερη εφαρμογή, ωστόσο υπό αυστηρούς όρους. Το Συμβούλιο ακολούθησε την ίδια προσέγγιση. Σε πολλές περιπτώσεις το Συμβούλιο υιοθέτησε ακόμα πιο προσεκτική στάση από ό,τι το Κοινοβούλιο στο ζήτημα των εξωχρηματιστηριακών παραγώγων, και θεώρησε ότι οι επενδύσεις σε εξωχρηματιστηριακά παράγωγα θα πρέπει να πληρούν αυστηρότερους ποιοτικούς όρους.
<P>
Όσον αφορά τη διαδικασία της επιτροπολογίας, η κοινή θέση περιλαμβάνει φυσικά ορισμένες διατάξεις για τη διαδικασία αυτή στον τομέα των χρηματοοικονομικών υπηρεσιών. Θα ήθελα ωστόσο να υπογραμμίσω ότι δεν υπάρχει προφανής σύνδεση με την πρόταση η οποία είχε υποβληθεί παλαιότερα από την ομάδα Lamfalussy.
<P>
Μέσω της οδηγίας του 1985 δημιουργήθηκε η λεγόμενη επιτροπή επαφής η οποία είχε ως καθήκον να βοηθά το έργο της Επιτροπής και του Συμβουλίου. Στην αρχική πρόταση της Επιτροπής, την οποία συζητούμε σήμερα, προτείνεται να διευρυνθούν οι αρμοδιότητες αυτής της επιτροπής. Η Επιτροπή προτείνει στην πρόταση αυτή να ανατεθούν νέες αρμοδιότητες στην εν λόγω επιτροπή. Το Κοινοβούλιο δέχεται μέρη αυτής της προτάσεως, όχι όμως και το μέρος εκείνο που αφορά την τροποποίηση της οριακής τιμής η οποία υιοθετήθηκε από το Συμβούλιο. Με τον ίδιο τρόπο, τόσο η Επιτροπή όσο και το Συμβούλιο υιοθέτησαν το αίτημα του Κοινοβουλίου να περιοριστεί η ανάθεση αρμοδιοτήτων σε αυτή την επιτροπή. Έτσι, πιστεύω, το Κοινοβούλιο υιοθέτησε τη χρήση της διαδικασίας της επιτροπολογίας και τροποποίησε επιπλέον με επιτυχία το εύρος των αρμοδιοτήτων αυτής της επιτροπής. Για το λόγο αυτό δεν θεωρώ ότι χρειάζεται να ξανασυζητήσουμε το ζήτημα αυτό.
<P>
Υπάρχει ωστόσο μία τροπολογία την οποία υπέβαλαν οι κκ. Goebbels, Jonckheer και Herzog. Εφόσον γίνει δεκτή αυτή η τροπολογία, φοβούμαι ότι θα πάμε σε διαδικασία συνδιαλλαγής, για την οποία δεν γνωρίζουμε πού θα καταλήξει. Υπάρχει ο κίνδυνος να καθυστερήσει η εφαρμογή της συμφωνίας Lamfalussy και να σταματήσει η οδηγία ΟΣΕΚΑ. Κανείς βέβαια δεν επιθυμεί κάτι τέτοιο! Ελπίζω ότι συμφωνεί με την άποψη αυτή και ο κ. Goebbels.
<P>
Στην οδηγία ΟΣΕΚΑ-2 το Συμβούλιο σε μεγάλο βαθμό έκανε δεκτά τα σχόλια τα οποία υπέβαλε το Κοινοβούλιο στην πρώτη ανάγνωση. 10 από τις 13 τροπολογίες του Κοινοβουλίου έχουν περιληφθεί συνολικά ή εν μέρει. Το πλέον επίμαχο ζήτημα αφορούσε τις κεφαλαιουχικές απαιτήσεις για τις επιχειρήσεις διαχείρισης. Η τελική συμβιβαστική λύση του Συμβουλίου συνάδει καταρχήν με τη θέση του Κοινοβουλίου. Δεδομένου του ιδιαίτερα περίπλοκου χαρακτήρα αυτών των δύο οδηγιών και δεδομένων των ταχέων εξελίξεων στην αγορά, η επιτροπή προτείνει να πραγματοποιηθεί αναθεώρηση των κανόνων εντός τριών ετών. Και αυτό για δύο λόγους: πρώτον, η συμβιβαστική λύση στην οποία κατέληξε το Συμβούλιο είναι πολύ εύθραυστη και δεν βρίσκεται προς το συμφέρον κανενός να ανοίξουμε το κουτί της Πανδώρας υποβάλλοντας λεπτομερείς, τεχνικής φύσεως ή πολιτικώς ευαίσθητες τροπολογίες. Η διαδικασία συνδιαλλαγής θα καθυστερούσε αυτή την αναθεώρηση η οποία χρειάζεται, θα μπορούσε μάλιστα να σταματήσει γενικά την υιοθέτηση νομοθεσίας. Δεύτερον, τη στιγμή αυτή επικρατεί μία σωστή ισορροπία μεταξύ της προστασίας των επενδυτών και της ελευθερίας των επενδύσεων στις δύο κοινές θέσεις. Οι περισσότερες από τις τροπολογίες που προτείναμε την προηγούμενη φορά έχουν, όπως ανέφερα, περιληφθεί.
<P>
Παραμένουν ωστόσο ορισμένα ανεπίλυτα προβλήματα. Πιστεύω ότι αυτά μπορούν να επιλυθούν ευκολότερα σε ένα ευρύτερο πλαίσιο. Η επιτροπή είχε την καλοσύνη να ακολουθήσει τις συστάσεις μου. Για το λόγο αυτό υπάρχει μόνο μία τροπολογία για την οδηγία ΟΣΕΚΑ-1, τροπολογία η οποία προβλέπει κατευθυντήριες γραμμές για μία μελλοντική αναθεώρηση. Προτείνεται επίσης να μην χρειάζεται να συμμορφώνονται οι υφιστάμενοι ΟΣΕΚΑ με την νέα νομοθεσία κατά την διάρκεια μίας μεταβατικής περιόδου, η λεγόμενη ρήτρα grandfather. Έχει υποβληθεί μία τροπολογία στην οδηγία ΟΣΕΚΑ-2 σχετικά με τον συντονισμό της περιόδου αναθεώρησης των κεφαλαιουχικών απαιτήσεων και της γενικής αναθεώρησης.
<P>
Μετά από τη συζήτηση στην επιτροπή, πραγματοποίησα επαφές με το Συμβούλιο, η τελευταία μάλιστα ήταν πριν από λίγες ώρες, καθώς και με την Επιτροπή. Για το λόγο αυτό υπέβαλα από κοινού με τον κ. Goebbels νέα τροπολογία, με την οποία μειώνεται η περίοδος αναθεώρησης. Με τον τρόπο αυτό μπορεί να τεθεί σε ισχύ η οδηγία ΟΣΕΚΑ στα κράτη μέλη μέχρι το έτος 2005, δηλαδή το έτος κατά το οποίο θα έχει εφαρμοστεί το οικονομικό πρόγραμμα δράσης. Αυτό προκειμένου να αποφύγουμε την διαδικασία συνδιαλλαγής.
<P>
Οι εργασίες για την ανανέωση της νομοθεσίας σχετικά με τους ΟΣΕΚΑ συνεχίζονται εδώ και δώδεκα ολόκληρα χρόνια και αποτελούν ένα προφανές παράδειγμα για την ανάγκη να αναθεωρηθούν οι διαδικασίες λήψης αποφάσεων στο τομέα αυτόν. Προκειμένου να έχει η Ευρώπη την ευκαιρία να ανταγωνίζεται πχ. με την αμερικανική οικονομία, χρειάζεται να πραγματοποιούνται οι τεχνικές αλλαγές με σαφώς απλούστερο και ταχύτερο τρόπο. Τη στιγμή αυτή επικρατεί καλή ισορροπία μεταξύ μίας καλώς λειτουργούσας αγοράς αφενός και της απαραίτητης προστασίας προς τους καταναλωτές αφετέρου.
<P>
Το Κοινοβούλιο διαδραμάτισε ηγετικό ρόλο στη συζήτηση αυτή και απέδειξε την ικανότητά του να δρα με ταχύτητα και να δέχεται συμβιβασμούς όταν πραγματικά απαιτείται. Ας συνεχίζουμε στην κατεύθυνση αυτή! Πλήρης, γρήγορη και αποτελεσματική νομοθεσία - να τι χρειάζεται η Ευρώπη!
<P>
Θα ήθελα καταλήγοντας να ευχαριστήσω όλους όσους συμμετείχαν στις συζητήσεις: τον Επίτροπο, τους ικανούς και φιλικούς συνεργάτες του, τους συναδέλφους οι οποίοι πραγματικά μας βοήθησαν σε αυτή τη δύσκολη περίοδο. Ελπίζω να μπορέσουμε επιτέλους να βάλουμε μία τελεία αύριο στις εργασίες δώδεκα χρόνων, και αυτό προς όφελος των ευρωπαίων καταναλωτών και επενδυτών.

<SPEAKER ID=87 LANGUAGE="ES" NAME="Garcνa-Margallo y Marfil">
Κύριε Πρόεδρε, συνεχίζοντας από τα τελευταία λόγια του εισηγητή, ευχαριστώ όλα τα πρόσωπα τα οποία είχαν συμμετάσχει και, όλως ιδιαιτέρως, το προσωπικό της Επιτροπής, για τη βοήθεια που μας παρείχαν. Το θέμα που μας απασχολεί, όσο τεχνικό και αν είναι, είναι εξαιρετικής πολιτικής και κοινωνικής σημασίας, διότι είναι πασίγνωστο ότι οι οργανισμοί συλλογικών επενδύσεων σε κινητές αξίες, με τα ταμεία συντάξεων, αποτελούν, αυτή τη στιγμή, το αποταμιευτικό όχημα που προτιμά η πλειοψηφία των πολιτών.
<P>
Το πρώτο πρόβλημα που συναντήσαμε ήταν ότι υπήρχαν δύο οδηγίες: μία αποκαλούμενη "προϊόντος" , η οποία επέτρεπε σε αυτούς τους οργανισμούς να επενδύουν σε προϊόντα που μέχρι τώρα τους ήταν απαγορευμένα, και μία άλλη, η οποία απέβλεπε σε σημαντική αύξηση των ποσών κεφαλαίου. Υπήρξε ένας πειρασμός, που διέτρεξε την Επιτροπή και το Ευρωπαϊκό Κοινοβούλιο, να εγκριθεί αμέσως η αποκαλούμενη οδηγία προϊόντος και να αναβληθεί η έγκριση της αποκαλούμενης οδηγίας διαχείρισης. Το Ευρωπαϊκό Κοινοβούλιο προειδοποίησε ότι ήταν επικίνδυνο να επιτραπεί σε αυτούς τους οργανισμούς συλλογικών επενδύσεων σε κινητές αξίες - οι οποίοι, επιμένω, καθοδηγούν την αποταμίευση των πολιτών - να μετακινηθούν προς βαθύτερα νερά από την ακτή χωρίς να εξασφαλίσουμε ότι ο εξαρτισμός τους ήταν προετοιμασμένος για μία πλεύση τολμηρότερη από αυτή που είχαν κάνει μέχρι τότε.
<P>
Όπως επισήμανε ο εισηγητής, το αντικείμενο της πρώτης συζήτησης - και περιορίζομαι τώρα στην οδηγία προϊόντος - ήταν σε τι μπορούσαν να επενδύσουν. Εκείνος ανέφερε τα παράγωγα προϊόντα διαπραγματευθέντα σε μη ρυθμισμένες αξίες, τα ενδεικτικά κεφάλαια, το φαινόμενο της σώρευσης, κλπ., προβλήματα τεχνικά που δεν θα επαναλάβω εδώ. Θέλω όμως να πω ότι, κατά την κρίση της Ομάδας μου, επικράτησε μία ισορροπία μεταξύ της παροχής μεγαλύτερων δυνατοτήτων στους οργανισμούς διαχείρισης και, ως εκ τούτου, μεγαλύτερων ευκαιριών στους επενδυτές, και της προστασίας, της σύνεσης, που πρέπει να υπάρχει κατά το χειρισμό ενός τόσο λεπτού θέματος.
<P>
Το Κοινοβούλιο θέλησε να εκπέμψει ένα σήμα στην Επιτροπή. Όπως ακριβώς και σε προηγούμενες περιπτώσεις, το Κοινοβούλιο θέλει να κάνει ευέλικτη την έγκριση των οδηγιών του σχεδίου δράσης χρηματοοικονομικών υπηρεσιών. Θέλουμε μία ταχεία έγκριση αυτής της οδηγίας και θέλουμε, επομένως, να μην χρειαστεί να πάμε σε συμβιβασμό. Για τούτο, περιορίσαμε τις τροπολογίες μας σε μία - που εμένα προσωπικά δεν μου αρέσει, αν και θα την ψηφίσω - η οποία συνίσταται στην καθιέρωση μιας ρήτρας grandfather, δηλαδή, την καθιέρωση ενός μεταβατικού καθεστώτος ώστε οι νυν υφιστάμενοι οργανισμοί να έχουν μία πρόσθετη περίοδο για να προσαρμόσουν το κεφάλαιό τους.
<P>
Αναφέρθηκε μία ακόμη τροπολογία του κ. Goebbels, την οποία πρόκειται να αποσύρει, αλλά την οποία θεωρώ εξαιρετικά έξυπνη, και που αποτελεί το δεύτερο σήμα που εκπέμπει το Κοινοβούλιο σε αυτή την Επιτροπή. Το πρώτο, επιμένω, είναι να μην υποβάλλουμε τροπολογίες που να μην μπορούν να γίνουν δεκτές από το Συμβούλιο και την Επιτροπή. Το δεύτερο, ακόμη και αν δεν βρισκόμαστε σε διαδικασία Lamfalussy, είναι να προειδοποιήσουμε ότι θα πρέπει πάντα να υπάρχει ευελιξία, θα μας βρείτε πάντα διατεθειμένους να καταστήσουμε ευέλικτη τη νομοθετική διαδικασία, αλλά δεν θα μας βρείτε διατεθειμένους να υποχωρήσουμε ως προς τις αρμοδιότητες σε θέματα συναπόφασης που το Κοινοβούλιο άργησε τόσο καιρό να εκριζώσει.

<SPEAKER ID=88 LANGUAGE="FR" NAME="Goebbels">
Κύριε Πρόεδρε, θα προσπαθήσω να είμαι σύντομος ώστε να αναπληρώσω τον χρόνο που ανάλωσε με την ομιλία του ο κ. Garcνa-Margallo. Θα ήθελα απλώς, εξ ονόματος της Ομάδας μου, να δηλώσω ότι υποστηρίζουμε τις προτάσεις του κ. Olle Schmidt, τον οποίο συγχαίρω για το δύσκολο έργο που ανέλαβε ως εισηγητής του Ευρωπαϊκού Κοινοβουλίου. Υποστηρίζουμε τις δύο τροπολογίες που κατέθεσε. Μαζί με κάποιους συναδέλφους, κατέθεσα και εγώ μια τροπολογία. Πιθανότατα θα αποσύρουμε τη συμφωνία μας, αυτό, όμως, εξαρτάται από τις απαντήσεις που θα μας δώσει σε λίγο ο Επίτροπος Bolkestein. Η εκτίμηση πολλών από εμάς, νομίζω ότι συμφωνούν μαζί μου ο κ. Garcνa-Margallo και άλλοι, είναι ότι η ισορροπία μεταξύ του Συμβουλίου και του Ευρωπαϊκού Κοινοβουλίου, ως συννομοθετών, ανατράπηκε στη Στοκχόλμη. Η Επιτροπή οφείλει να την αποκαταστήσει. Αναμένουμε συγκεκριμένες προτάσεις εκ μέρους του Επιτρόπου.

<SPEAKER ID=89 NAME="Huhne">
Θα ήθελα απλώς να πω, εξ ονόματος της Ομάδας των Φιλελευθέρων, ότι ευελπιστώ ο κ. Goebbels και οι συνάδελφοί του να αποσύρουν την τροπολογία τους. Είμαστε της γνώμης ότι η τροπολογία που επιμένει στην ανάκτηση δεν ταιριάζει στο συγκεκριμένο νομοθέτημα, το οποίο, σύμφωνα με τον συνάδελφό μου, Olle Schmidt, έχει επιτύχει τη μέγιστη δυνατή ισορροπία μετά από την κοινή θέση του Συμβουλίου. Δεν ταιριάζει ούτε στο πλαίσιο των υπό εξέλιξη συζητήσεων υπό την προεδρία του κ. Lamfalussy. Πράγματι, θα φθάσω στο σημείο να πω ότι επιμένοντας στην ανάκτηση, η οποία είναι έκφραση που δεν εμφανιζόταν στο δεύτερο ψήφισμα του Κοινοβουλίου για το θέμα αυτό μετά από το Συμβούλιο της Στοκχόλμης, κινδυνεύουμε να θέσουμε υπό αμφισβήτηση την καλή μας πίστη στο πλαίσιο των μακροχρόνιων διαπραγματεύσεων τις οποίες ορισμένοι από εμάς έχουμε διεξαγάγει με τον κ. Bolkestein.
<P>
Ευελπιστώ λοιπόν, συνεπώς, ότι αυτοί που υπέβαλαν την εν λόγω τροπολογία θα την αποσύρουν και ότι οι συζητήσεις θα λάβουν χώρα σε κατάλληλο μέρος. Δεν πρέπει να αμφισβητήσουμε το συγκεκριμένο νομοθέτημα. Φρονώ ότι πρέπει να ψηφιστεί αυτούσιο.

<SPEAKER ID=90 NAME="Villiers">
Και εγώ επίσης ευελπιστώ να αποσύρει ο κ. Goebbels την τροπολογία αριθ. 4. Επιθυμείτε την ανάκτηση, κύριε Goebbels, το ίδιο και εγώ, το ίδιο και ο κ. Bolkestein. Γεγονός, όμως, είναι ότι δεν είναι εφικτό να έχουμε νόμιμη ανάκτηση βάσει των όρων της Συνθήκης. Επομένως, εναπόκειται σε εμάς να επιτύχουμε πολιτική συμφωνία και κατάλληλη διατύπωση η οποία θα μας καλύπτει μέχρι το 2004, οπότε και θα μπορέσουμε να επανεξετάσουμε το ζήτημα στο σύνολό του. Πραγματικά πιστεύω ότι η Επιτροπή έχει ειλικρινά δεσμευθεί ως προς την εν λόγω επανεξέταση. Είναι ζωτικής σημασίας να καταλήξουμε σε συμφωνία.
<P>
Σχετικά με την έκθεση του κ. Schmidt, είναι θαυμάσιο να διαπιστώνει κανείς τον εκσυγχρονισμό του πλαισίου για τους ΟΣΕΚΑ με τη συμπερίληψη των παραγώγων και των εξωχρηματιστηριακών παραγώγων. Το Κοινοβούλιο πρωτοπορεί στο θέμα αυτό. Μάλιστα ο κ. Schmidt συνέβαλε καθοριστικά στην ενημέρωση των οδηγιών προς την κατεύθυνση αυτή και άνοιξε το δρόμο όσον αφορά το θέμα των παραγώγων.
<P>
Με λυπεί η παρούσα μορφή των κεφαλαιακών απαιτήσεων. Είμαι της γνώμης ότι οι διευθύνοντες σύμβουλοι των ΟΣΕΚΑ πρέπει να υπόκεινται σε κεφαλαιακές απαιτήσεις, δεν πιστεύω όμως ότι οι απαιτήσεις που περιλαμβάνονται στην οδηγία είναι επαρκώς ευαίσθητες στους ενδεχόμενους κινδύνους. Δεν νομίζω ότι συμβαδίζουν με το γενικό πλαίσιο την εφαρμογή του οποίου επιθυμούμε. Δεν νομίζω ότι η αξιολόγηση του κεφαλαίου βάσει του κινδύνου κατά τη διαχείριση αντικατοπτρίζει πραγματικά τον αναληφθέντα κίνδυνο. Ανησυχώ επίσης διότι η διατύπωση αυτή της οδηγίας θα οδηγήσει σε άνισο άνοιγμα της αγοράς, με αποτέλεσμα η αγορά να παραμένει κλειστή σε ένα κράτος μέλος ενώ θα ανοίξει στα υπόλοιπα 14. Πείστηκα, όμως, από τον εισηγητή και από τον αξιότιμο σκιώδη εισηγητή μας να μην υποβάλω τροπολογίες για τα μειονεκτήματα αυτά, διότι επιθυμούμε διακαώς να θεσπιστούν οι δύο αυτές οδηγίες, ούτως ώστε να εκσυγχρονιστεί το πλαίσιο για τα αμοιβαία κεφάλαια και για τους ΟΣΕΚΑ στην Ευρωπαϊκή Ένωση. Προτείνω στο Σώμα να εγκρίνει την οδηγία.

<SPEAKER ID=91 NAME="Purvis">
Κύριε Πρόεδρε, αναφέρομαι στην κοινή θέση για την οδηγία 1998/242 και στις κεφαλαιακές απαιτήσεις που επιβάλλει στις εταιρείες διαχείρισης επενδύσεων. Η Σκωτία έχει μακρά παράδοση στη διαχείριση επενδύσεων η οποία χρονολογείται από τον 19ο αιώνα, την εποχή του ανοίγματος της αμερικανικής δύσης. Οι εν λόγω εταιρείες διαχείρισης επενδύσεων ήταν συνήθως δικηγορικά γραφεία, προσωπικές εταιρείες που διαχειρίζονταν τα περιουσιακά στοιχεία των πελατών τους με μεγάλη επιτυχία. Σήμερα, υπάρχουν παρόμοιες εταιρείες επενδύσεων, προσωπικές εταιρείες, ατομικές επιχειρήσεις και άλλες μορφές εταιρειών με περιορισμένο κεφάλαιο. Τα συμφέροντα των πελατών είναι απολύτως ασφαλή διότι τα περιουσιακά τους στοιχεία βρίσκονται υπό τον έλεγχο ανεξάρτητων και πλήρως κεφαλαιοποιημένων και ρυθμισμένων θεματοφυλάκων.
<P>
Δεν είναι καθόλου σωστό να επιβάλλονται κεφαλαιακές απαιτήσεις στις ίδιες τις εταιρείες διαχείρισης επενδύσεων. Με χαροποιεί το γεγονός ότι το Συμβούλιο μείωσε ελαφρώς τις κεφαλαιακές απαιτήσεις που είχε αποφασίσει το Σώμα κατά την πρώτη ανάγνωση και έθεσε ως ανώτατο όριο τα 10 εκατ. ευρώ. Το όριο αυτό, όμως, είναι και πάλι υψηλό για τις προσωπικές εταιρείες και για τις ατομικές επιχειρήσεις. Παρεμπιπτόντως, οι μεγαλύτερες και πλέον επιτυχημένες εταιρείες στην Αμερική και σε ολόκληρο τον κόσμο - η Fidelity είναι ένα καλό παράδειγμα - είναι ακριβώς τέτοιου τύπου.
<P>
Οι απαιτήσεις του τύπου αυτού θα αποτελέσουν εμπόδιο για τους νεοεισερχόμενους επιχειρηματίες στο χώρο αυτό ο οποίος απαιτεί τακτική ανανέωση. Τουλάχιστον, θα έπρεπε να προβλέπεται το κεφάλαιο αυτό να είναι διαθέσιμο με τη μορφή τραπεζικών εγγυήσεων ή ασφαλιστηρίων που καλύπτουν επαγγελματικούς και επιχειρησιακούς κινδύνους. Η κοινή θέση, όμως, για κάποιον όχι προφανή λόγο, περιορίζει την κάλυψη αυτή μόνο στο 50% της απαίτησης. Γιατί; Η κοινή θέση καλεί την Επιτροπή να υποβάλει σχετική έκθεση πέντε χρόνια μετά από τη θέση σε ισχύ της οδηγίας. Θα ήθελα να γραφεί στα πρακτικά τώρα το εξής αίτημα: η έκθεση αυτή πρέπει να εξετάσει ειδικά εάν απαιτούνται ή όχι κεφαλαιακές απαιτήσεις για τις εταιρείες διαχείρισης επενδύσεων, και βεβαίως το ενδεχόμενο της σημαντικής μείωσής τους.

<SPEAKER ID=92 LANGUAGE="FR" NAME="Lulling">
Κύριε Πρόεδρε, ενώ σε πολλούς τομείς η ευρωπαϊκή νομοθεσία που θεσπίζουμε στην αίθουσα αυτή συχνά επικρίνεται ανοικτά - και δικαίως -, πρέπει να αναγνωρίσουμε ότι η οδηγία του 1985 που αφορά ορισμένους οργανισμούς συλλογικών επενδύσεων σε κινητές αξίες υπήρξε, κατ' εξαίρεση, καθοριστική. Απόδειξη η επιτυχία που γνώρισε μεταξύ των επενδυτικών ταμείων όπως και μεταξύ των πελατών των εν λόγω ταμείων. Κατέστη μάλιστα νομοθετικό παράδειγμα προς μίμηση σε παγκόσμιο επίπεδο. Από την ημερομηνία της θέσης της σε ισχύ το 1989, τα περιουσιακά στοιχεία των ΟΣΕΚΑ γνώρισαν αστραπιαία άνθιση, αλλά και αναπτύχθηκε σημαντικά η διασυνοριακή εμπορία τους. Επομένως, η οδηγία επέτυχε τους στόχους για τους οποίους είχε αρχικά θεσπιστεί.
<P>
Ωστόσο, παρόλο που, δέκα χρόνια μετά, η οδηγία αυτή έχει ανάγκη από ανανέωση για να μπορέσει να προσαρμοστεί στις εξελίξεις των αγορών, στην προσφορά όλο και πιο εξελιγμένων χρηματοπιστωτικών προϊόντων, εμένα με ανησυχεί η τύχη των παλαιών κεφαλαίων, που δεν ανταποκρίνονται στις νέες απαιτήσεις. Να γιατί είχα υποστηρίξει ένθερμα για τα κεφάλαια αυτά την έγκριση μιας ρήτρας απεριόριστης διάρκειας. Στον τομέα αυτόν επίσης υπάρχουν, πράγματι, κεκτημένα δικαιώματα, τα οποία είναι άδικο να τροποποιηθούν λόγω της αναδρομικής ισχύος της οδηγίας. Εάν δεν προβλέπεται παρόμοια ρήτρα, υπάρχει σοβαρός κίνδυνος να δημιουργηθεί ανασφάλεια στην αγορά, με αρνητικές συνέπειες στις αποδόσεις των κεφαλαίων, που θα πλήξει όχι μόνο τον κλάδο, αλλά και τους επενδυτές. Και κυρίως, περισσότερο θα πληγούν οι πλέον αδύναμοι καταναλωτές, που δεν παρακολουθούν από κοντά την χρηματοπιστωτική επικαιρότητα και που αντιδρούν επομένως πιο καθυστερημένα στις εξελίξεις.
<P>
Η Επιτροπή Οικονομικής και Νομισματικής Πολιτικής ενέκρινε τελικά μια ρήτρα περιορισμένης διάρκειας. Αυτό είναι καλύτερο από το τίποτα, αν και η ρήτρα αυτή μπορεί να έχει αρνητικές συνέπειες, σε επίπεδο ανταγωνισμού, για τους παλιούς ΟΣΕΚΑ, καθώς δεν θα μπορούν πιθανότατα όλοι να προσαρμοστούν στις νέες διατάξεις της οδηγίας υπό τις καλύτερες δυνατές επιχειρησιακές ή χρηματοπιστωτικές συνθήκες.
<P>
Κύριε Πρόεδρε, ελπίζω λοιπόν να ψηφισθεί η εν λόγω περιορισμένη ρήτρα. Ασφαλώς, αντιτίθεμαι επίσης, επιτρέψτε μου να το πω, στην τροπολογία του κ. Goebbels, που θα έχει ενδεχομένως ως συνέπεια την αναβολή, αν όχι τη ματαίωση, της τροποποιημένης οδηγίας, την οποία μπορούμε να δεχθούμε, παρά τις ανεπάρκειές της - αλλά φαίνεται ότι το παιχνίδι ήταν χαμένο εξαρχής. Νομίζω ότι θα ήταν έξυπνο εκ μέρους του κ. Goebbels να αποσύρει την τροπολογία του. Μπορεί να την κρατήσει, αναμένοντας μια καλύτερη ευκαιρία για να την καταθέσει εκ νέου.

<SPEAKER ID=93 NAME="Bolkestein">
. (ΕΝ) Θα ήθελα να ξεκινήσω λέγοντας ότι η Επιτροπή επιθυμεί να ευχαριστήσει θερμά τον εισηγητή, τον κ. Schmidt. Εκ μέρους του προσωπικού μου - στο οποίο ο κ. Schmidt αναφέρθηκε με πολύ φιλόφρονα λόγια - ευχαριστώ τον εισηγητή και τα μέλη της Επιτροπής Οικονομικής και Νομισματικής Πολιτικής για την εξαιρετικά εποικοδομητική προσέγγιση που υιοθέτησαν στο σημαντικό αυτό θέμα. Οι κοινές θέσεις είναι ζωτικής σημασίας για την έγκαιρη εκπόνηση του προγράμματος δράσης για τις χρηματοοικονομικές υπηρεσίες, δηλαδή μέχρι το 2003 για την ολοκλήρωση της Ευρωπαϊκής Ένωσης όσον αφορά τις αγορές αξιών και μέχρι το 2005 γενικά. Οι εν λόγω προτάσεις, ως σύνολο, αντιπροσωπεύουν έναν ιδιαίτερα ευαίσθητο και πολύπλοκο συμβιβασμό τον οποίο η Επιτροπή, όπως και η ευρωπαϊκή βιομηχανία, υποστηρίζει πλήρως. Αυτό είναι σημαντικό και πρέπει να το έχουμε υπόψη.
<P>
Δεδομένης της κεφαλαιοποίησης της αγοράς των ΟΣΕΚΑ - σχεδόν 4 τρισεκατομμύρια ευρώ - τα αναμενόμενα οφέλη είναι μεγάλα. Πρώτον, οι προτάσεις θα διευρύνουν όλα τα επιλέξιμα χρηματοοικονομικά μέσα που χρησιμοποιούνται στα χαρτοφυλάκια των ΟΣΕΚΑ ενώ ταυτόχρονα θα ενισχύσουν τις απαιτήσεις περί διαχείρισης κινδύνων. Έτσι, θα υπάρχει μεγαλύτερη χρηματοοικονομική ποικιλία, ενώ ταυτόχρονα θα διατηρείται η αρχική ιδέα, δηλαδή η διαφοροποίηση των κινδύνων με τα υψηλότερα πρότυπα προστασίας των επενδυτών.
<P>
Δεύτερον, οι εταιρείες διαχείρισης που συνήθως διαχειρίζονται τα εν λόγω αποταμιευτικά προγράμματα θα λάβουν ένα ευρωπαϊκό διαβατήριο και θα έχουν τη δυνατότητα να παρέχουν πρόσθετες υπηρεσίες στους πελάτες που ζητούν, για παράδειγμα, μεμονωμένη διαχείριση των περιουσιακών τους στοιχείων. Θα πρέπει όμως να ανταποκρίνονται πλήρως σε όλες τις απαιτήσεις και τους κανόνες.
<P>
Τρίτον, η ενημέρωση των επενδυτών θα βελτιωθεί αισθητά, καθώς θα υπάρχει λεπτομερής πληροφόρηση για τα διάφορα είδη κινδύνου, καθώς και ένα πλήρως εναρμονισμένο και απλοποιημένο ενημερωτικό δελτίο το οποίο θα λειτουργεί ως μοναδικό, φιλικό προς τον επενδυτή πανευρωπαϊκό εργαλείο προώθησης.
<P>
Έρχομαι τώρα στις υποβληθείσες τροπολογίες. Θα ήθελα να τονίσω ότι οι διατάξεις των τριών πρώτων τροπολογιών, κυρίως οι ρήτρες πανομοιότυπης αναθεώρησης και η ρήτρα για την προστασία των συμφερόντων των ήδη υπαρχόντων ΟΣΕΚΑ, μας δημιουργούν ορισμένες δυσκολίες - όχι λόγω του περιεχομένου τους, αλλά λόγω των χρονοδιαγραμμάτων που προτείνονται σε κάθε περίπτωση. Θα προτιμούσαμε μια κοινή προθεσμία και για τις δύο, δηλαδή το 2005 - την ημερομηνία ολοκλήρωσης του προγράμματος δράσης για τις χρηματοοικονομικές υπηρεσίες. Θεωρούμε ότι θα ήταν λογικότερο.
<P>
Ωστόσο, στο πλαίσιο του συμβιβασμού και καθώς πρέπει πια να σταματήσουμε να ασχολούμαστε με το θέμα αυτό μετά από δώδεκα χρόνια συζητήσεων, αναγνωρίζοντας τις προσπάθειες που έχει καταβάλει το Κοινοβούλιο και εξετάζοντας επίσης την τελευταία τροπολογία του εισηγητή η οποία θα μειώσει ενδεχομένως την περίοδο προστασίας των συμφερόντων των ήδη υπαρχόντων ΟΣΕΚΑ που προβλέπεται στην τροπολογία αριθ. 1, η Επιτροπή θα υποστηρίξει τελικά τις τροπολογίες αριθ. 1, 2 και 3.
<P>
Θα αναφερθώ τώρα στην τροπολογία αριθ. 4, με στόχο την εισαγωγή της λεγόμενης ρήτρας "επανάκτησης" όσον αφορά την επιτροπή επαφής των ΟΣΕΚΑ. Θα ήθελα να καταστήσω σαφές ότι η Επιτροπή δεν δύναται να την αποδεχθεί. Πιστεύουμε ότι δεν θα την αποδεχθεί ούτε το Συμβούλιο. Η Επιτροπή δεν την αποδέχεται διότι πρώτον, η ρήτρα που υποβλήθηκε δεν συμφωνεί με το άρθρο202 της Συνθήκης, όπως γνωρίζει πολύ καλά ο κ. Goebbels. Αντιβαίνει επίσης προς τους υφιστάμενους κανόνες της επιτροπολογίας. Και αυτό το γνωρίζει ο κ. Goebbels.
<P>
(Διακοπή από τον κ. Goebbels) Όχι πριν από το 2004, κύριε Goebbels, όπως έχω εξηγήσει πάμπολλες φορές εξ ονόματος της Επιτροπής.
<P>
Ο δεύτερος λόγος για τον οποίο η Επιτροπή δεν δύναται να αποδεχθεί την εν λόγω τροπολογία είναι ότι η εντολή της επιτροπής επαφής των ΟΣΕΚΑ συζητήθηκε στο Κοινοβούλιο σε πρώτη ανάγνωση. Το Κοινοβούλιο υποστήριξε πλήρως την εντολή της επιτροπής επαφής των ΟΣΕΚΑ. Όντως, η πρώτη κοινή θέση περιλάμβανε όλα όσα ζήτησε το Κοινοβούλιο. Επομένως, προτείνω στον κ. Goebbels να μην οπισθοχωρεί ως προς αυτά με τα οποία έχει ήδη συμφωνήσει το Κοινοβούλιο.
<P>
Ο τρίτος λόγος για τον οποίο η εν λόγω τροπολογία δεν δύναται να γίνει αποδεκτή από την Επιτροπή είναι ο εξής: εάν την αποδεχθούμε θα προκαλέσει διαφωνία μεταξύ των θεσμικών οργάνων κατά τη συνδιαλλαγή και θα θέσει σοβαρά σε κίνδυνο τη διαδικασία έγκρισης αμφότερων των οδηγιών. Αυτό είναι το τελευταίο πράγμα που θα ήθελε η Επιτροπή και - υποθέτω - το Κοινοβούλιο.
<P>
Επομένως, ας συμφωνήσουμε στις τροπολογίες αριθ. 1, 2 και 3. Συγκεκριμένα, θα ήθελα να πω τα εξής στον κ. Purvis, ο οποίος αναφέρθηκε στο σύστημα των Ηνωμένων Πολιτειών, το οποίο διαφέρει από το ευρωπαϊκό. Οι καταθέσεις είναι σημαντικές για το ευρωπαϊκό σύστημα. Θα εξετάσουμε το ενδεχόμενο ενημέρωσης, μετά από το Συμβούλιο Ecofin του Δεκεμβρίου, διότι οι ευρωπαϊκοί ΟΣΕΚΑ απαιτούν κεφάλαια καθώς δεν μπορούν να αντεπεξέλθουν σε ενδεχόμενα χρέη προκειμένου να εξασφαλίσουν μόνοι τους κεφάλαια κίνησης. Αυτό είναι δυνατό στις Ηνωμένες Πολιτείες. Επομένως, η ανάγκη παροχής κεφαλαίων σε παρόμοιες επιχειρήσεις στις Ηνωμένες Πολιτείες είναι λιγότερο έντονη από ό,τι στην Ευρώπη. Επαναλαμβάνω ότι οι ευρωπαϊκές επιχειρήσεις δεν μπορούν να δανειστούν για να αποκτήσουν κεφάλαια κίνησης και επομένως πρέπει να εξασφαλίσουν μόνες τους κεφάλαια.
<P>
Αν κατάλαβα καλά, η ψηφοφορία θα πραγματοποιηθεί αύριο. Ευελπιστώ ότι θα συμφωνήσουμε τώρα όσον αφορά τις τροπολογίες 1, 2 και 3 και τις προτάσεις αυτές καθεαυτές. Αυτό θα μας επιτρέψει να προχωρήσουμε εποικοδομητικά για το καλό των ευρωπαίων επενδυτών, της ευρωπαϊκής βιομηχανίας και της ευρωπαϊκής οικονομίας. Ελπίζω ότι μετά από δώδεκα χρόνια συζητήσεων, οι προτάσεις αυτές θα μπορέσουν πλέον να γίνουν νόμος.

<SPEAKER ID=94 NAME="Πρόεδρος">
Ευχαριστώ πολύ, Επίτροπε κύριε Bolkenstein!
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12

<CHAPTER ID=8>
Διεθνές νομισματικό σύστημα
<SPEAKER ID=95 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0302/2001) του κ. Goebbels εξ ονόματος της Οικονομικής και Νομισματικής Επιτροπής σχετικά με το Διεθνές Νομισματικό Σύστημα.

<SPEAKER ID=96 LANGUAGE="FR" NAME="Goebbels">
. (FR) Κύριε Πρόεδρε, κύριε Επίτροπε, κυρίες και κύριοι, σύμφωνα με το Διεθνές Νομισματικό Ταμείο, ο κόσμος έχει γνωρίσει 120 νομισματικές κρίσεις από το 1975 έως το 2000. Η νομισματική κρίση ορίζεται ως υποτίμηση ενός νομίσματος άνω του 25 % μέσα σε ένα χρόνο. Το βάρος αυτής της χρηματοπιστωτικής αστάθειας υφίσταται πάντοτε η πραγματική οικονομία. Οι χρηματοπιστωτικές κρίσεις συνοδεύονται από λιγότερη ανάπτυξη, λιγότερες θέσεις εργασίας και περισσότερη φτώχεια. Πρέπει, επομένως, να θεωρούμε την αναγκαία χρηματοπιστωτική σταθερότητα ως δημόσιο αγαθό. Οι δημόσιες αρχές οφείλουν να προλαμβάνουν, ή έστω, να διαχειρίζονται με τον καλύτερο τρόπο κάθε κρίση. Η Επιτροπή Οικονομικής και Νομισματικής Πολιτικής μου ανέθεσε την εκπόνηση αυτής της έκθεσης πρωτοβουλίας. Αισθάνθηκα ορισμένες φορές απογοήτευση για τους κανόνες που έχει θεσπίσει το Προεδρείο του Σώματός μας. Η έκθεσή μου ήταν πολύ μακροσκελής, λες και ήταν δυνατό να αναλυθεί η πολυπλοκότητα των διεθνών νομισματικών σχέσεων μέσα σε πέντε σελίδες. Η έκθεση Meltzer, του αμερικανικού Κογκρέσου, ήταν εκατό περίπου σελίδες. Η επιτροπή Meltzer, που αποτελείτο από βουλευτές, επιστήμονες, τραπεζίτες και συνδικαλιστές προκάλεσε μια έντονη συζήτηση σε διεθνές επίπεδο. Η ταπεινή μου έκθεση, καθώς και το προτεινόμενο ψήφισμα, δεν θα αποτελέσουν σε καμία περίπτωση έναυσμα για μια τέτοιας έκτασης συζήτηση. Για να βαρύνει περισσότερο η γνώμη μας, το Σώμα θα όφειλε να ακολουθήσει μια διαδικασία παρόμοια με τη διαδικασία που ακολούθησε το αμερικανικό Κογκρέσο, δηλαδή να μεριμνήσει για την εκπόνηση μιας συλλογικής έκθεσης, με λεπτομερείς προτάσεις. Το σχέδιο ψηφίσματος περιορίζεται σε ορισμένα ουσιώδη ζητήματα. Ο άξονας της έκθεσής μου περιστρέφεται γύρω από τις έννοιες της διαφάνειας και της ανάληψης ευθυνών, της ρύθμισης και της σταθερότητας. Κατά το 2000, ο ιδιωτικός τομέας διέθεσε περίπου είκοσι φορές περισσότερους πόρους στις αναπτυσσόμενες χώρες από ό,τι η Παγκόσμια Τράπεζα και οι άλλες πολυμερείς τράπεζες. Οι ανοιχτές χρηματοπιστωτικές αγορές παρέχουν με την πάροδο του χρόνου σημαντική αύξηση της αποτελεσματικότητας των παγκόσμιων συναλλαγών, με την προϋπόθεση ενός καλύτερου θεσμικού πλαισίου. Οι διεθνείς χρηματοπιστωτικοί οργανισμοί πρέπει να καταστούν πραγματικά παγκόσμιοι. Το Νομισματικό Ταμείο πρέπει να καταστεί πιο δημοκρατικό. Πρέπει να καταργηθεί η ειδική πλειοψηφία του 95% για όλες τις σημαντικές αποφάσεις. Το μέτρο αυτό παρέχει δικαίωμα αρνησικυρίας στις Ηνωμένες Πολιτείες και στην Ένωση, εάν βεβαίως η τελευταία μπορέσει να συσπειρωθεί και στο πλαίσιο του Διεθνούς Νομισματικού Ταμείου. Είναι απαραίτητη η τακτική αύξηση τόσο των ποσοστώσεων όσο και της παραχώρησης Ειδικών Τραβηκτικών Δικαιωμάτων σε αντιστοιχία με την αύξηση των εμπορικών συναλλαγών στην παγκόσμια οικονομία. Πρέπει να εφαρμοσθούν σε διεθνές επίπεδο κοινοί κανόνες και πρότυπα. Απαιτείται η ύπαρξη ενός νομικού και δικαστικού πλαισίου που να επιτρέπει την ταχεία διευθέτηση των κρίσεων αφερεγγυότητας. Κρίνεται απαραίτητη η συμμετοχή του ιδιωτικού τομέα στη διαχείριση των κρίσεων, κυρίως μέσω της γενίκευσης των ρητρών συλλογικής δράσης. Η συμμετοχή αυτή πρέπει να φθάνει μέχρι το πάγωμα των χρεολυτικών πληρωμών, πράγμα που θα επιτρέψει τον περιορισμό των αστάθμητων ηθικών κινδύνων και τη μείωση του κόστους των προγραμμάτων αναδιάρθρωσης. Για την καλύτερη πρόληψη των κρίσεων είναι απαραίτητη η αυξημένη επιτήρηση των εκτός ισολογισμού πράξεων. Πρέπει κυρίως να ενισχυθούν οι απαιτήσεις προληπτικής εποπτείας που επιβάλλονται στις τράπεζες όταν χρησιμεύουν ως αντιστάθμισμα κερδοσκοπικών κεφαλαίων (ή hedge funds). Η Ευρώπη πρέπει να δραστηριοποιηθεί περισσότερο στο πλαίσιο των διεθνών οργανισμών. Η ΕΚΤ οφείλει επίσης να συμμετέχει πιο ενεργά. Το Ευρωπαϊκό Σύστημα Κεντρικών Τραπεζών πρέπει να οριστεί ως το όργανο συντονισμού των αρχών εποπτείας και ελέγχου της Ένωσης.
<P>
Ένα από τα συμπεράσματα της έκθεσής μου είναι ότι ο φόρος Tobin δεν θα έχει επιτυχία, αντιθέτως, μάλιστα, ενδέχεται να έχει δυσάρεστες οικονομικές συνέπειες. Γιατί λοιπόν να υποστούν κυρώσεις οι συναλλαγές μεταξύ των ισχυρών νομισμάτων, που αντιπροσωπεύουν άνω του 95% των διεθνών νομισματικών συναλλαγών, όταν ισχυριζόμαστε ότι επιθυμούμε να αποτρέψουμε την κερδοσκοπία εις βάρος των νομισμάτων των αναδυόμενων χωρών; Με τη χιλιανή encaja, μπορούμε να επιτύχουμε καλύτερα αποτελέσματα. Ωστόσο, χαιρετίζω την απόφαση του Συμβουλίου Ecofin να ζητήσει από την Επιτροπή να εκπονήσει σχετική έκθεση η οποία, θέλω να ελπίζω, θα καταστήσει την απόφαση πολύ πιο αντικειμενική.
<P>
Η έκθεσή μου εμμένει σθεναρά στην ανάγκη τάχιστης ρύθμισης του χρέους του Τρίτου Κόσμου. Το χρέος αυτό θα μπορούσε εν μέρει να παραγραφεί και εν μέρει να αναχρηματοδοτηθεί, ούτως ώστε να δοθεί στις αναδυόμενες χώρες η δυνατότητα αποπληρωμής του υπολοίπου μέχρι ποσού 5% του ετήσιου προϊόντος των εξαγωγών τους. Η συμφωνία του Λονδίνου του 1953 προέβλεπε παρόμοιους όρους υπέρ της Γερμανίας, θέτοντας έτσι το θεμέλιο του μεταπολεμικού γερμανικού οικονομικού θαύματος. Θα μπορούσε λοιπόν ένας τέτοιος διακανονισμός να αποτελέσει τα θεμέλια μιας νέας οικονομικής εταιρικής σχέσης μεταξύ όλων των εθνών, την αρχή μιας ουσιαστικής παγκοσμιοποίησης. Η ρύθμιση του χρέους του Τρίτου Κόσμου θα επιτρέψει ενδεχομένως την ενδογενή ανάπτυξη των χωρών αυτών και θα σηματοδοτήσει τη νίκη ενάντια στη φτώχεια και την άγνοια και, ως εκ τούτου, ενάντια στη μισαλλοδοξία και στην τρομοκρατία.

<SPEAKER ID=97 NAME="Langen">
Κύριε Πρόεδρε, για την έκθεση του συναδέλφου Goebbels ισχύει το γνωμικό: το καλό πράγμα αργεί να γίνει! Πρόκειται για έκθεση πρωτοβουλίας, η οποία ξεκίνησε το 1999. Αφορμή τότε στάθηκαν η κρίση στην Ασία, οι κρίσεις στη Ρωσία και τη Βραζιλία. Εν τω μεταξύ υπήρξε μια σειρά άλλων μικρότερων κρίσεων, και εμείς προχωρήσαμε με τις εργασίες μας.
<P>
Η Oμάδα μας συμφώνησε πλήρως με τη βασική γραμμή του εισηγητή στην Οικονομική και Νομισματική Επιτροπή. Το κάναμε κυρίως, επειδή λάβατε σαφή θέση σε σχέση με τον φόρο Tobin. Το διεθνές νομισματικό σύστημα μεταβάλλεται συνεχώς. Αυτό προκύπτει από την έκθεσή σας. Θέλουμε να κάνουμε τις προτάσεις μας σ' αυτή τη διαδικασία αλλαγών. Διαπιστώνουμε όμως ότι το ευρώ έχει καθιερωθεί από το 1999 και έχει αποδειχθεί παράγοντας σταθερότητας της παγκόσμιας οικονομίας.
<P>
Πρόκειται για σημαντική συμβολή της Ευρώπης στη σταθεροποίηση του διεθνούς νομισματικού συστήματος. Ο συνάδελφος κ. Goebbels έκανε καλή δουλειά και θέλω να το τονίσω αυτό σήμερα. Συμφωνούμε λοιπόν πλήρως με τα σημεία που πρότεινε: τη βελτίωση της εποπτείας των τραπεζών, την παρακολούθηση των διεθνών χρηματοπιστωτικών δραστηριοτήτων, την αύξηση της ικανότητας διεθνών οργανισμών όπως του ΔΝΤ και της Παγκόσμιας Τράπεζας να μπορούν να αντιμετωπίζουν αποτελεσματικά καταστάσεις κρίσης. Είπατε μόλις ότι το ΔΝΤ θα πρέπει να γίνει πιο δημοκρατικό. Αυτό που πρέπει κυρίως να κάνει είναι να μην παρουσιάζεται στο συνολικό πλαίσιο ως μπαμπούλας για την αντιμετώπιση των κρίσεων. Για να γίνει αυτό πρέπει να συνεργαστούν βέβαια όλες οι χώρες, γιατί οι κρίσεις δεν αντιμετωπίζονται μόνο με οικονομικά μέσα.
<P>
Η στενή συνεργασία σε διεθνές επίπεδο μεταξύ των εθνικών αρχών επιτήρησης καιι ελέγχου, ο ενισχυμένος συντονιστικός ρόλος της Ευρωπαϊκής Κεντρικής Τράπεζας - ένα θέμα που εξακολουθεί να μην έχει επιλυθεί πλήρως, και το οποίο υπενθυμίζουμε - η σύσταση υπηρεσίας παρακολούθησης κινδύνων του συστήματος στην ΤΔΔ, την Τράπεζα Διεθνών Διακανονισμών, και η συνέχιση των μεταρρυθμιστικών προσπαθειών του ΔΝΣ μας βρίσκουν σύμφωνους. Αντίθετα με τις τροπολογίες των Πρασίνων συναδέλφων συμφωνούμε με τον κ. Goebbels ότι δεν έπρεπε να περιληφθεί ο φόρος Tobin σ' αυτή την έκθεση. Εξετάζοντας τις τροπολογίες διαπίστωσα ότι και η Ομάδα ΕΣΚ επιθυμεί αυτόν τον έλεγχο σύμφωνα με την τροπολογία 10, ακόμα και αν γίνεται εκεί λόγος για την απόφαση του Συμβουλίου ECOFIN. Είμαστε αντίθετης άποψης. Συμφωνούμε με τη βασική γραμμή σας, και θα ζητήσουμε χωριστή ψηφοφορία γι' αυτό το θέμα.
<P>
Θα διακυβεύονταν η μεταφορά κεφαλαίου και συνεπώς και τα πλεονεκτήματα του παγκόσμιου καταμερισμού της εργασίας, επενδύσεις και θέσεις εργασίας, αν επιβαλλόταν τέτοιος φόρος, τα τεχνικά προβλήματα του οποίου ούτως ή άλλως δεν θα μπορούσαν να αντιμετωπιστούν. Είμαστε λοιπόν αντίθετοι, θα ψηφίσουμε υπέρ της έκθεσης σας χωρίς τον φόρο Tobin, και με τον φόρο Tobin θα την καταψηφίσουμε.

<SPEAKER ID=98 NAME="Randzio-Plath">
Κύριε Πρόεδρε, ευχαριστώ πολύ που τέτοια ώρα επιτρέπετε στον εαυτό σας τέτοιες χαρές. Εξ ονόματος της Ομάδας του Κόμματος των Ευρωπαίων Σοσιαλιστών θα ήθελα να ευχαριστήσω τον εισηγητή για την έκθεσή του. Υποστηρίζουμε αυτή την έκθεση, γιατί δίνει απαντήσεις τόσο σε σχέση με τη νέα χρηματοπιστωτική αρχιτεκτονική που πρέπει να σχεδιαστεί, όσο και για τις μεταρρυθμίσεις συνολικά και την αντιμετώπιση των κρίσεων, απαντήσεις που αναφέρονται συγκεκριμένα στις ανάγκες των περιοχών όπου υπάρχουν κρίσεις και στις ανάγκες των διεθνών χρηματοοικονομικών αγορών, καθώς και στην εξαιρετικά σημαντική ανάγκη όλων των κοινωνιών για σταθερότητα στις χρηματοπιστωτικές αγορές. Θέλω να τονίσω εδώ για μια ακόμη φορά ότι θεωρώ τη σταθερότητα στις χρηματοπιστωτικές αγορές δημόσιο αγαθό, στο οποίο έχουν δικαίωμα όλοι οι πολίτες.
<P>
Αν δούμε και πάλι από πού ξεκινήσαμε, δεν μπορώ να μην κάνω σ' αυτό το σημείο μια παρατήρηση. Οι διεθνείς χρηματοπιστωτικές δραστηριότητες στις αγορές συναλλάγματος περιορίστηκαν σε περίπου 1 200 δισεκατομμύρια δολάρια την ημέρα, και αυτό οφείλεται στη δημιουργία της νομισματικής ένωσης, επειδή αποτελεί έναν από τους μοχλούς για τις κινήσεις κεφαλαίου, οι οποίες ποσοτικά δεν μπορούν πλέον να συγκρατηθούν. Ταυτόχρονα όμως πρέπει να παρατηρήσουμε ότι κατά τη διάρκεια της δεκαετίας του ' 90 στις παράγωγες συναλλαγές όπως swaps, options κλπ. είχαμε να κάνουμε με εικοσιπενταπλασιασμό του κύκλου εργασιών. Γνωρίζουμε ότι το πολύ 3% των συναλλαγών έχει να κάνει με πραγματική κυκλοφορία αγαθών και υπηρεσιών. Θεωρώ σκόπιμο να δούμε τις κινήσεις κεφαλαίων ιδιαίτερα ενόψει της παγκοσμιοποίησης αφενός από την άποψη των αποδόσεων των θεσμικών επενδυτών καθώς και από την οικονομική και κοινωνική κατάσταση και αφετέρου από την πλευρά των χωρών που εισάγουν κεφάλαιο.
<P>
Πρέπει επίσης να σκεφτούμε ότι το 75% του επενδυμένου κεφαλαίου ρέει μόνο σε 12 χώρες, ενώ μόνο το 1% του επενδυμένου κεφαλαίου πηγαίνει προς την Κεντρική Αφρική. Δικαίως ζητά ο εισηγητής να υπάρξει ενοποίηση της κατάστασης, και αυτό μπορεί να γίνει μόνο αν έχουμε εκτενέστερη άφεση χρεών απ' ότι έως τώρα.
<P>
Είναι σίγουρα καλό να υπάρχουν παγκοσμιοποιημένες χρηματοπιστωτικές αγορές που λειτουργούν σωστά. Συνεισφέρουν στην ανάπτυξη και την απασχόληση, εφόσον βέβαια υπάρχει σταθερή ανάπτυξη. Παρόλα αυτά υπάρχουν ελλείμματα οικονομικής και κοινωνικής πολιτικής καθώς και ρυθμιστικά και εποπτικά ελλείμματα. Η έκθεση αναφέρεται σ' αυτά. Ο προβληματισμός για τις κερδοσκοπικές δραστηριότητες σε βάρος της πραγματικής οικονομίας, αλλά και η μεγάλη αστάθεια των αγορών μέσω τη τεράστιας αύξησης του όγκου συναλλαγών σε διάφορα χρηματοπιστωτικά προϊόντα καθιστούν απαραίτητη τώρα παρά ποτέ τη μεταρρύθμιση της διεθνούς χρηματοπιστωτικής αρχιτεκτονικής.
<P>
Περάσαμε 120 νομισματικές κρίσεις, και δεν μπορούμε να τις εξαλείψουμε. Δεν καταφέραμε ακόμη να αναπτύξουμε ένα σύστημα δεικτών έγκαιρης προειδοποίησης, να προωθήσουμε τη διαφάνεια των πληροφοριών και να δημιουργήσουμε έναν κώδικα συμπεριφοράς, ο οποίος θα ισχύει για όλους, και δεν επιλύσαμε ακόμη το πρόβλημα του ηθικού αστάθμητου παράγοντα. Θεωρώ λοιπόν σκόπιμο τα αιτήματα αυτής της έκθεσης να περιληφθούν και στις διαπραγματεύσεις της Ευρωπαϊκής Ένωσης, η οποία πρέπει διεθνώς να μιλά με μια φωνή. Σκοπός δεν είναι να δημιουργήσουμε μια νομισματική ζώνη, αλλά θα πρέπει να μιλάμε διεθνώς με μια φωνή όταν πρόκειται για την πολιτική των χρηματοπιστωτικών αγορών και για το θέμα της διεθνούς χρηματοπιστωτικής αρχιτεκτονικής. Η καθιέρωση του ευρώ αποτελεί συνεισφορά στην χρηματοπιστωτική σταθερότητα και το χρηματοπιστωτικό σύστημα σε μας είναι καλύτερα προστατευμένο κατά των εξωτερικών σοκ, πρέπει όμως να προχωρήσουμε και άλλο, γιατί η νομισματική ένωση είναι μόνο μια συνεισφορά στη σταθερότητα της Ευρώπης και του κόσμου.

<SPEAKER ID=99 NAME="Huhne">
Κύριε Πρόεδρε, θα ήθελα να συγχαρώ τον εισηγητή για την υπό συζήτηση έκθεση. Εμείς, η Ομάδα των Φιλελευθέρων, χαιρετίζουμε τις κατευθύνσεις της έκθεσης διότι καταπιάνεται με τα πραγματικά προβλήματα και αποφεύγει να προτείνει δημαγωγικές λύσεις σαν και αυτές που προτείνουν, δυστυχώς, πολλές από τις τροπολογίες που υποβλήθηκαν στο Σώμα. Συγκεκριμένα αναφέρομαι στον φόρο Tobin. Ασφαλώς κανείς, και κυρίως οι Φιλελεύθεροι που είναι υπέρ της ελεύθερης έρευνας, δεν μπορεί να αντιταχθεί στη μελέτη της Επιτροπής για το θέμα αυτό. Όμως, ειλικρινά πιστεύω ότι ο φόρος αυτός δίνει ψεύτικες ελπίδες και δεν παρέχει ουσιαστικά πρακτικά οφέλη στις χώρες τις οποίες όλοι, θέλω να ελπίζω, προσπαθούμε να βοηθήσουμε.
<P>
Από την άλλη, η έκθεση πολύ σωστά προσδιορίζει ως ενδεχόμενο πρότυπο το χιλιανό σύστημα καταθέσεων το οποίο παρέχει κίνητρα στους επενδυτές να επενδύουν μακροπρόθεσμα σε αναδυόμενες αγορές αντί για βραχυπρόθεσμους τίτλους, διότι αυτό σημαίνει μακροπρόθεσμες επενδύσεις για τους καταθέτες. Αυτό είναι το σωστό. Συγχαίρω λοιπόν θερμά τον εισηγητή και ελπίζω ότι δεν θα υποστηρίξουμε τις τροπολογίες που υποβλήθηκαν για την εξαίρετη αυτή έκθεση.

<SPEAKER ID=100 LANGUAGE="FR" NAME="Jonckheer">
Κύριε Πρόεδρε, εξ ονόματος της Ομάδας μου, θα ήθελα να ευχαριστήσω τον κ. Goebbels για την ενέργεια και τον πνευματικό κόπο που κατέβαλε για την εκπόνηση της έκθεσής του. Λυπούμαστε διότι η πρόταση ψηφίσματος που μας υποβάλλεται αποτελεί τελικά οπισθοχώρηση σε σχέση με την αιτιολογική έκθεση που συνέταξε, και για τον λόγο αυτό θεωρούμε πρόσφορο να προτείνουμε ορισμένες τροπολογίες προς ενίσχυση του πολιτικού μηνύματος που θα μπορούσαμε ενδεχομένως να προσδώσουμε στην έκθεση.
<P>
Η πρώτη κατηγορία τροπολογιών αφορά την "οργανωτική" πτυχή του Διεθνούς Νομισματικού Ταμείου, την οποία κρίνουμε προς το παρόν ελάχιστα αποδεκτή. Για το λόγο αυτό, επαναφέρουμε την ιδέα που είχε προτείνει ο Ζακ Ντελόρ, δηλαδή τη σύσταση ενός συμβουλίου οικονομικής και κοινωνικής ασφάλειας στο πλαίσιο των Ηνωμένων Εθνών. Επιθυμία μας είναι η Επιτροπή και το Συμβούλιο να τοποθετηθούν επ' αυτού κατά το Συμβούλιο που θα λάβει χώρα την προσεχή άνοιξη στη Βαρκελώνη. Επίσης, φρονούμε ότι είναι αναγκαία η ενδελεχής αναθεώρηση του τρόπου λήψης αποφάσεων και της σύνθεσης του Διοικητικού Συμβουλίου του Διεθνούς Νομισματικού Ταμείου.
<P>
Το δεύτερο μεγάλο κεφάλαιο στο οποίο επιθυμούμε να παρέμβουμε αφορά την ανάγκη καταπολέμησης της τρομοκρατίας, που περιλαμβάνει μια ιδιαίτερα σημαντική χρηματοπιστωτική διάσταση. Για τούτο, πιστεύουμε ότι υπάρχει ένας επιπλέον λόγος για να καταστούν δεσμευτικές οι συστάσεις της ομάδας διεθνούς χρηματοοικονομικής δράσης για τη νομιμοποίηση εσόδων από παράνομες δραστηριότητες (GAFI) και να διευρυνθεί η εντολή της, όπως ζητά εξάλλου το Ευρωπαϊκό Συμβούλιο της Γάνδης. Νομίζω ότι έτσι η έκθεση θα ήταν πλήρης.
<P>
Τέλος, όσον αφορά τις ροές κεφαλαίων - και πιο συγκεκριμένα τις συναλλαγματικές πράξεις - δεν θα μιλήσω άλλο, προσωπικά, για τον φόρο Tobin, θα ζητήσω, όμως, και πάλι τη διεξαγωγή μιας συζήτησης σε βάθος με θέμα τους φόρους που μπορούν ενδεχομένως να αποτρέψουν την κερδοσκοπία εις βάρος των νομισμάτων ορισμένων χωρών. Νομίζω ότι, από την άποψη αυτή, υπάρχουν ενδιαφέρουσες προτάσεις τις οποίες οφείλουμε να υποστηρίξουμε.

<SPEAKER ID=101 LANGUAGE="FR" NAME="Bordes">
Κύριε Πρόεδρε, παρά τον πομπώδη τίτλο της έκθεσης αυτής - "Πώς μπορεί να λειτουργήσει καλύτερα το νομισματικό σύστημα" - οι ανούσιες συνταγές που προτείνει δεν θα μας βοηθήσουν ασφαλώς να αποφύγουμε μελλοντικές κρίσεις.
<P>
Η έκθεση δεν προσφέρει τίποτε. Δικαιολογεί μόνο την ύπαρξη ενός οικονομικού συστήματος τόσο παράλογου και αναρχικού όσο και κοινωνικά άδικου.
<P>
Εσείς, οι υπέρμαχοι του καπιταλισμού, είστε τελείως ανίκανοι να ρυθμίσετε αυτήν την οικονομία που στηρίζεται στην αναζήτηση του κέρδους και στον ανταγωνισμό. Διότι δεν δύναται να ρυθμιστεί. Η μόνη ρύθμιση που μπορεί να φανταστεί κανείς είναι η ρύθμιση που επιβάλλουν οι ισχυρότεροι στους υπόλοιπους, προς ίδιον όφελος όμως. Έτσι, η επιθυμία για εκδημοκρατισμό του ΔΝΤ, το οποίο εξαρτάται άμεσα από τις Ηνωμένες Πολιτείες, αγγίζει τα όρια του γελοίου.
<P>
Ο εισηγητής αναγνωρίζει ότι ο κίνδυνος χρηματοπιστωτικής αστάθειας είναι συμφυής με τη λειτουργία της οικονομίας. Για την καπιταλιστική οικονομία σας, αυτό είναι αδιαμφισβήτητο, όμως η οικειοποίηση από ένα μικρό αριθμό χρηματοπιστωτικών και βιομηχανικών ομίλων του κοινωνικού πλούτου και των μέσων παραγωγής του, η αντιπαλότητα και η κερδοσκοπία τους θα λάβουν κάποια στιγμή τέλος.
<P>
Για τις μελλοντικές γενεές η τεράστια σπατάλη και η καταφανής μωρία της οικονομίας σας θα αποτελούν απόδειξη του ότι η ανθρωπότητα δεν είχε ακόμα ξεπεράσει τη βαρβαρότητα όσον αφορά την κυριαρχία στην ίδια τη συλλογική ζωή της.

<SPEAKER ID=102 NAME="Blokland">
 - (NL) Κύριε Πρόεδρε, ο εισηγητής αξίζει υποστήριξης στο πλαίσιο της προσπάθειάς του για μεγαλύτερη χρηματοοικονομική σταθερότητα. Ορθά ζητεί την ενίσχυση του ελέγχου, αν και αυτό δεν μπορεί να αποκλείσει μία κρίση. Είναι ενδιαφέρον το γεγονός ότι στη στρατηγική του Διεθνούς Νομισματικού Ταμείου διαφαίνεται μία στροφή προς περισσότερο επικεντρωμένη υποστήριξη. Αυτός ο καταλυτικός ρόλος σε στάδια της ανάπτυξης μπορεί να προλάβει τις αρνητικές επιπτώσεις της πολιτικής, όπως η αύξηση του χρέους για τις αναπτυσσόμενες χώρες.
<P>
Είναι κατανοητή η έκκληση του εισηγητή να συντονίζονται διάφορες υποθέσεις σε ευρωπαϊκό επίπεδο. Εάν αυτές συμφωνούν με τις παγκόσμιες κατευθύνσεις πολιτικής, τότε η ίδια η ευρωπαϊκή πολιτική θα υπονόμευε την επιτυχία του συστήματος συνολικά.
<P>
Τελειώνοντας, δεν βλέπω ποιο ρόλο θα μπορούσε να έχει η Ευρωπαϊκή Κεντρική Τράπεζα στην καταπολέμηση της παγκόσμιας κρίσης. Πριν από μερικούς μήνες ζητήθηκε από την ΕΚΤ η κάλυψη της αναπτυξιακής καθυστέρησης, αν και στο εσωτερικό της Ευρώπης δεν υπήρχε κανένας λόγος για τη μείωση των επιτοκίων. Η αμφιταλάντευση μεταξύ της ευρωπαϊκής πολιτικής και των παγκόσμιων επιθυμιών δεν θα ήταν καλή για τη διεθνή σταθερότητα.

<SPEAKER ID=103 LANGUAGE="DE" NAME="Ilgenfritz">
Κύριε Πρόεδρε, ο μεγάλος αριθμός νομισματικών κρίσεων και οι συνεπαγόμενες αρνητικές επιπτώσεις για όλη την παγκόσμια οικονομία απαιτούν κοινούς χειρισμούς. Κάποιοι πιστεύουν ότι με την εισαγωγή ενός φόρου στις διεθνείς χρηματοπιστωτικές συναλλαγές θα μπορούσαν να αποφευχθούν μελλοντικά χρηματοπιστωτικές κρίσεις. Χαίρομαι προσωπικά που αυτή τη γνώμη πολλών δεν τη συμμερίζονται στην Οικονομική και Νομισματική Επιτροπή. Με την εισαγωγή του φόρου Tobin δεν μπορούν, κατά τη γνώμη μου να αποφευχθούν χρηματοπιστωτικές κρίσεις. Το κεφάλαιο πρέπει να πηγαίνει εκεί όπου έχει το μεγαλύτερο όφελος, πρέπει να επενδύεται δηλαδή σε νέες αγορές, σε αναπτυσσόμενες χώρες κλπ. Έτσι δημιουργείται ανάπτυξη. Αν καταστήσουμε ακριβή την κυκλοφορία του κεφαλαίου, την περιορίσουμε και δημιουργήσουμε κανόνες θα έχουμε τα αντίθετα αποτελέσματα. Η εισαγωγή αυτού του φόρου θα ήταν σκόπιμη, αν μπορούσε να εφαρμοστεί παγκοσμίως χωρίς κανένα πρόβλημα. Δεν φαίνεται όμως να είναι δυνατό αυτό, και ο εν λόγω φόρος θα δημιουργούσε πρόσθετες επιβαρύνσεις, γραφειοκρατία κλπ., και ο πραγματικός στόχος, δηλαδή ο περιορισμός των χρηματοπιστωτικών κρίσεων δεν θα μπορούσε να επιτευχθεί.

<SPEAKER ID=104 LANGUAGE="DE" NAME="Karas">
Κύριε Πρόεδρε, κύριε Επίτροπε, κυρίες και κύριοι, συγχαρητήρια στον εισηγητή! Έχουν βέβαια ήδη ειπωθεί. Θα ήθελα να αναφερθώ εν συντομία σε τέσσερις τομείς. Πρώτον: θέλουμε να καταστήσουμε πιο σταθερό το διεθνές νομισματικό σύστημα, γιατί μεταξύ άλλων η χρηματοπιστωτική σταθερότητα αποτελεί δημόσιο αγαθό, μια βασική οικονομική προϋπόθεση για την ανάπτυξη και την απασχόληση καθώς και κοινωνική δικαιοσύνη, αποτελεί δηλαδή ηθική υποχρέωση.
<P>
Δεύτερον: δεν ζητούμε μόνο μεταρρύθμιση του ΔΝΤ, ζητούμε από τις δημόσιες αρχές την ηθική υποχρέωση να δημιουργήσουν την καλύτερη δυνατή ισορροπία μεταξύ του ελεύθερου παιχνιδιού των αγορών και της αναγκαιότητας της διαμόρφωσης κανόνων υπό την έννοια της βασικής αρχής της οικολογικής-κοινωνικής οικονομίας της αγοράς, καθώς και να εγγυηθούν σε δημόσια μέτρα διάσωσης σε περίπτωση κρίσεων ισορροπία μεταξύ του δημοσίου και του ιδιωτικού τομέα. Ζητούμε από τα κράτη μέλη μια οικονομική πολιτική, η οποία θα επιδιώκει την ανάπτυξη και τη δημιουργία θέσεων απασχόλησης, και ζητούμε παραγραφή χρεών, η οποία θα βασίζεται στους κατάλληλους όρους οικονομικής πολιτικής.
<P>
Τρίτον: Ξεκινούμε με μας τους ίδιους. Το ευρώ είναι ένα νόμισμα σταθερότητας για όλο τον κόσμο. Η απάντηση της FED και της ΕΚΤ μετά την 11 Σεπτεμβρίου ήταν απάντηση σταθερότητας κατά της κρίσης. Το Σύμφωνο Σταθερότητας και Ανάπτυξης αποτελεί ευρωπαϊκή απάντηση. Η πλειοψηφία των μελών της Επιτροπής και του Ευρωπαϊκού Κοινοβουλίου τάχθηκε κατά του φόρου Tobin, και οι αποφάσεις της Λιέγης περιλαμβάνουν διορθωτικά μέτρα για την παγκοσμιοποίηση.
<P>
Τέταρτον: τασσόμαστε κατά των μέτρων για την επιβράδυνση της οικονομικής ανάπτυξης και κατά της ανησυχίας που δημιουργούν σε όσους δρουν στις αγορές οι ιδεολογικά υποκινούμενες προσπάθειες να λυθεί το Σύμφωνο Σταθερότητας ή να εισαχθεί ο φόρος Tobin. Λυπάμαι λοιπόν που στην τροπολογία 10 των Σοσιαλδημοκρατών, εισάγοντας τον φόρο Tobin δίνεται διαφορετική ερμηνεία στη σωστή απόφαση της Λιέγης.
<P>
Εξαλείψτε αυτή την επανερμηνεία, και θα συνταχθούμε μαζί σας στη βάση των αποφάσεων της Λιέγης!

<SPEAKER ID=105 NAME="Van den Burg">
 - (NL) Κύριε Πρόεδρε, με έκπληξη είδα στο ενημερωτικό σημείωμα της υπηρεσίας πληροφόρησης του Κοινοβουλίου να παρουσιάζεται η έκθεση Goebbels ως εξής: "Σε ένα ψήφισμα σχετικά με τη λειτουργία του Διεθνούς Νομισματικού Συστήματος, η Επιτροπή Οικονομικής και Νομισματικής Πολιτικής τάσσεται εναντίον της επιβολής ενός φόρου Tobin σε κερδοσκοπικές χρηματοοικονομικές δραστηριότητες. Προφανώς, αυτός είναι ο εντυπωσιακός τίτλος, ο οποίος πρέπει να επισύρει την προσοχή του Τύπου και, προφανώς, αυτό είναι το αντικείμενο, επί του οποίου επικεντρώνονται οι συζητήσεις.
<P>
Κατά τη γνώμη μου, αυτό δεν είναι καθόλου δίκαιο για την ισόρροπη και εξαιρετική έκθεση του συναδέλφου Goebbels. Αρχικά, το ψήφισμα δεν εκφράζεται, σε καμία περίπτωση, υπέρ ή κατά του φόρου Tobin. Πράγματι, παρατίθενται ορισμένες παρατηρήσεις στην εκτεταμένη παρουσίαση, αλλά το σημαντικότερο είναι ότι περιγράφονται και πολλές άλλες δυνατότητες για την υλοποίηση των δύο στόχων, τους οποίους επιδιώκουν οι υποστηρικτές της επιβολής ενός φόρου Tobin.
<P>
Οι κινήσεις κεφαλαίων και οι αγορές αξιών συναλλάγματος να έχουν μεγαλύτερη σχέση με την πραγματική οικονομική κατάσταση και να διευθύνονται προς την κατεύθυνση των μακροπρόθεσμων επενδύσεων και της χρηματοοικονομικής σταθερότητας, μέσω μίας σειράς μέτρων, αλλά και μέσω μίας περισσότερο ευέλικτης στάσης έναντι των αναπτυσσόμενων χωρών. Σε αυτές πρέπει να χορηγηθεί απαλλαγή από τα χρέη και να βρεθεί ένας κατάλληλος τρόπος αναχρηματοδότησης για να τους δοθεί ακόμη μία ευκαιρία.
<P>
Στην πραγματικότητα, θα ήταν δυνατό να υποστηριχθεί ότι η εν λόγω έκθεση συνάδει έντονα με τα σημεία δράσης του φόρου Tobin. Θα θεωρούσα λυπηρό εάν η έκθεση θεωρηθεί αντίθετη προς τον εν λόγω φόρο, επειδή πιστεύω ότι αποτελεί ένα καλό συμπλήρωμά του.
<P>
Σε μία τροπολογία της Ομάδας μου, διατυπώνεται κατά περισσότερο ουδέτερο τρόπο αυτό που διατυπώθηκε και στο Συμβούλιο ECOFIN. Σε αυτή την τροπολογία, επιδοκιμάζεται η πρόταση του Συμβουλίου ECOFIN για την πραγματοποίηση μίας ανάλογης μελέτης και μίας περαιτέρω ανάλυσης. Αυτό μου φαίνεται πολύ περισσότερο αποδοτικό από το να προκύψει, εκ νέου, μία πόλωση σχετική με τη μέθοδο: ο φόρος Tobin ναι ή όχι. Κατά αυτόν τον τρόπο, οι υποστηρικτές του φόρου Tobin θα μπορούσαν, εκ νέου, να μελετήσουν τους στόχους, οι οποίοι τώρα βρίσκονται στην ημερήσια διάταξη, ενώ οι αντίθετοι με αυτόν θα μπορούσαν να είναι ικανοποιημένοι, επειδή είναι δυνατό να πραγματοποιηθεί κατά ουδέτερο τρόπο μία έρευνα και επειδή οι στόχοι, δηλαδή η καλύτερη κατεύθυνση των κινήσεων κεφαλαίου και η προσφορά περισσότερων ευκαιριών στις αναπτυσσόμενες χώρες, θα μπορούσαν να επιτευχθούν.

<SPEAKER ID=106 LANGUAGE="ES" NAME="Solbes">
. (ES) Κύριε Πρόεδρε, πρώτον, θέλω να συγχαρώ τον κ. Goebbels για την έκθεσή του. Είναι μία έκθεση που διαβάζεται με ενδιαφέρον και που εμβαθύνει για να αποπειραθεί να προχωρήσει στα διάφορα θέματα που υποβάλλει. Πιστεύω ότι το ψήφισμά του είναι πληροφορημένο και ισορροπημένο. Κατά τη γνώμη μας, αποτελεί μια εποικοδομητική συνεισφορά σε μία θεμελιώδη πολιτική συζήτηση και επιπλέον έρχεται σε μία καλή στιγμή.
<P>
Η συζήτηση σχετικά με το πώς να επιτευχθεί ένα διεθνές νομισματικό και χρηματοοικονομικό σύστημα που να λειτουργεί καλύτερα καταλαμβάνει το επίκεντρο της αποστολής μας να δώσουμε μια απάντηση στην παγκοσμιοποίηση.
<P>
Οι ροές ιδιωτικού κεφαλαίου - και αυτό το όραμα εκτιμάται επίσης στην έκθεσή του - είναι η κύρια πηγή ανάπτυξης, ευημερίας και παραγωγικότητας. Εάν ο στόχος μας είναι τα κράτη, τόσο τα ανεπτυγμένα όσο και τα αναπτυσσόμενα, να μπορούν να μοιράζονται πλήρως τα οφέλη της παγκοσμιοποίησης, δεν βλέπω καλύτερη εναλλακτική λύση από την ολοκλήρωση των χρηματαγορών και τη λειτουργία τους. Χρηματαγορές ευρείες, βαθιές, με ρευστότητα, θα συνεπιφέρουν μία μεγαλύτερη ευκολία όσον αφορά τη χρηματοδότηση της επένδυσης και αυτό θα επιτρέψει στους οικονομικούς επιχειρηματίες να διαφοροποιούν καλύτερα τους κινδύνους τους.
<P>
Μία κατάσταση αυτού του τύπου θα αποβεί επωφελής για εκείνες τις συναλλαγές που, αλλιώς, θα απέβαιναν υπερβολικά παρακινδυνευμένες για τους διεθνείς επενδυτές και από αυτό θα ωφεληθούν όχι μόνο οι υπό ανάπτυξη χώρες, αλλά επίσης οι μικρές και μεσαίες επιχειρήσεις των κρατών μας.
<P>
Τα οικονομικά οφέλη που προέρχονται από τη χρηματοοικονομική παγκοσμιοποίηση είναι το αποτέλεσμα της ενδυνάμωσης των δεσμών της εσωτερίκευσης μεταξύ των αγορών και των επιχειρηματιών. Από την ίδια τη φύση αυτών των δεσμών, οι διαταραχές που σε μια σύγχρονη κοινωνία μεταδίδονται ως συνέπεια αυτής της διαδικασίας παγκοσμιοποίησης είναι ταχύτερες, ακριβώς λόγω της εξάλειψης των συνόρων που υπήρχαν πριν από είκοσι χρόνια. Είναι αλήθεια ότι, μεταξύ των κινδύνων στους οποίους θα προσκρούσουμε, θα υπάρχουν χρηματαγορές με υπερβολική μεταβλητότητα τύπων αλλαγής και τιμών στα ενεργητικά. Μπορεί να προκληθεί ένα αποτέλεσμα "μετάδοσης" μεταξύ των μεν και των δε κρατών και υπάρχει η πιθανότητα διακυμάνσεων στις ροές κεφαλαίου.
<P>
Είναι γεγονός ότι στο περιβάλλον της Οικονομικής και Νομισματικής Ένωσης ενθαρρύναμε τη σταθερότητα και την ανάπτυξη μέσω μακροοικονομικών πολιτικών και δομικών μεταρρυθμίσεων, θεμελιωδών συστατικών για να επιτύχουμε τη θωράκιση της οικονομίας μας και να αποφύγουμε αυτές τις χρηματοοικονομικές αναταραχές, ή καλύτερα να αγωνιστούμε εναντίον τους.
<P>
Η Οικονομική και Νομισματική Ένωση συμβάλλει έτσι στην ενίσχυση της σταθερότητας του διεθνούς περιβάλλοντος στην περιοχή μας. Είναι όμως αλήθεια ότι υποβλήθηκαν μερικές άλλες εναλλακτικές λύσεις σε παγκόσμιο επίπεδο. Συμμερίζομαι τη θέση του κ. Goebbels στην έκθεσή του. Πιστεύω ότι δεν υπάρχουν πανάκειες στην πρόκληση εδραίωσης του παγκόσμιου χρηματοοικονομικού συστήματος. Αυτό το σημείο είναι πολύ ξεκάθαρο στην έκθεση και ελπίζω το ψήφισμά του να αναγνωστεί όχι μόνο από εκείνους στους οποίους απευθύνεται επισήμως αυτό το έγγραφο και οι οποίοι ασχολούνται επαγγελματικά με αυτά τα θέματα, αλλά επίσης και από όσους αισθάνονται ανησυχία - θεμιτή - για την πορεία της διαδικασίας της διεθνούς οικονομικής και χρηματοοικονομικής ολοκλήρωσης.
<P>
Τα προβλήματα και οι προκλήσεις που συνεπάγεται η ολοκλήρωση των χρηματαγορών πρέπει να προσεγγιστούν σε ένα ευρύτερο πλαίσιο, έτσι όπως γίνεται στην έκθεσή του και έτσι όπως εμείς, από την άποψη της Επιτροπής, επιδιώκουμε να κάνουμε στη μελέτη που μας ανέθεσε το Ecofin της Λιέγης σχετικά με τις απαντήσεις στις προκλήσεις της παγκοσμιοποίησης και που επιδιώκουμε να καταθέσουμε τον Φεβρουάριο.
<P>
Τι πραγματοποιήθηκε τα τελευταία χρόνια; Πιστεύω ότι από τις ασιατικές κρίσεις έχει σημειωθεί πρόοδος με ουσιαστικό τρόπο. Έγιναν προσπάθειες για τη βελτίωση των μακροοικονομικών όρων. Οι οικονομίες σήμερα είναι ανθεκτικότερες στις εξωτερικές αναταραχές. Κάθε φορά είναι περισσότερα τα κράτη που για το ίδιο τους το συμφέρον προσχωρούν σε κώδικες και κανόνες συμφωνημένους διεθνώς ώστε να έχουν μεγαλύτερη διαφάνεια στις οικονομίες τους. Οι υπουργοί του G7 και του Νομισματικού Ταμείου προχώρησαν σε μερικούς σημαίνοντες τομείς. Μπορούμε να αναλογιστούμε τα διεθνή χρηματοοικονομικά όργανα, παραδείγματος χάρη, που σήμερα είναι και αυτά σαφώς πιο διαφανή στις ενέργειές τους: το ίδιο το Νομισματικό Ταμείο ενίσχυσε την ικανότητά του και κατεργάζεται τα μέσα του ώστε να του επιτρέπουν να αναλύει, να αξιολογεί και να εποπτεύει τη σταθερότητα του χρηματοοικονομικού συστήματος με αποτελεσματικότερο τρόπο. Και πιστεύω επίσης ότι βελτιώθηκε ουσιαστικά ο συντονισμός μεταξύ των διάφορων εθνικών εποπτικών αρχών.
<P>
Είναι γεγονός ότι δεν πρέπει να θεωρούμε τους εαυτούς μας ικανοποιημένους με όλα αυτά. Πιστεύω ότι μένουν ακόμη να γίνουν πολλά πράγματα και, στην έκθεσή του, το Κοινοβούλιο δείχνει προς τη σωστή κατεύθυνση. Από την άποψη της Επιτροπής είναι απολύτως αποδεκτή η γνώμη του ότι οφείλουμε να εξασφαλίσουμε πως ο ιδιωτικός τομέας θα συμμετέχει πλήρως στην επίλυση και διαχείριση των χρηματοοικονομικών κρίσεων. Δεν είναι μόνο ένα πρόβλημα δίκαιης κατανομής ευθυνών σε καιρούς κρίσεων, είναι επίσης η κατάλληλη και συστηματική εμπλοκή του ιδιωτικού τομέα, που είναι θεμελιώδης για την αποτελεσματική πρόληψη των κρίσεων, αποφεύγοντας τις συσσωρεύσεις καταστάσεων κινδύνου επικίνδυνων και, σε τελευταία ανάλυση, αστήρικτων.
<P>
Υπό αυτή την έννοια, σημειώνω την έκκλησή σας να εξετάσει η Επιτροπή τη βιωσιμότητα της εισαγωγής ρητρών συλλογικής δράσης σχετικά με χρηματοοικονομικά μέσα τέτοια όπως οι ομολογίες. Γνωρίζετε, όπως και εγώ, ότι αυτή τη θέση δεν τη συμμερίζονται εξολοκλήρου τα κράτη μέλη, είναι όμως μία άποψη την οποία υπερασπίζεται η Επιτροπή, όπως επίσης υπερασπιζόμαστε όλες τις αναφορές στον αγώνα κατά της χρηματοδότησης της τρομοκρατίας.
<P>
Οι επιθέσεις της 11ης Σεπτεμβρίου έθεσαν στην πρώτη γραμμή τις καταχρήσεις του χρηματοοικονομικού συστήματος εκ μέρους των τρομοκρατών. Από πλευράς της Επιτροπής υιοθετήθηκαν ήδη κάποια μέτρα. Εσείς οι ίδιοι συνεργαστήκατε με αποτελεσματικό τρόπο στην ολοκλήρωση της διαδικασίας συναπόφασης της δεύτερης οδηγίας σχετικά με το ξέπλυμα κεφαλαίων. Ωστόσο, πιστεύω ότι πρέπει να προχωρήσουμε προς τα εμπρός. Βρισκόμαστε στην αρχή μιας διαδικασίας, η οποία θα είναι μακρά, και θα πρέπει να εξακολουθήσουμε να εργαζόμαστε προς αυτή την κατεύθυνση τους επόμενους μήνες. Είναι σημαντικό να προοδεύσουμε γρήγορα σε κάθε μία από τις προτάσεις που περιέχουν μέσα χρήσιμα για τον αγώνα κατά της χρηματοδότησης της τρομοκρατίας.
<P>
Θέλω να κάνω μια σύντομη παρατήρηση σχετικά με ένα σημείο που είναι πάντα αντικείμενο κάποιας απογοήτευσης μεταξύ μας: την εξωτερική εκπροσώπηση της Ευρωπαϊκής Ένωσης. Στο αιτιολογικό μέρος της πρότασης ψηφίσματος γίνεται αναφορά στη μοναδική απουσία της Ευρώπης στη συζήτηση σχετικά με μια νέα χρηματοοικονομική αρχιτεκτονική. Επικρίνετε το ότι οι μεμονωμένες πρωτοβουλίες μερικών κρατών μελών δεν μορφοποιούνται τελικά σε μία ευρωπαϊκή πολιτική. Από πλευράς της Επιτροπής δεν μπορούμε παρά να συμμεριστούμε απολύτως τη διάγνωσή σας. Ποια είναι η απάντηση; Τι θα μπορούσαμε να κάνουμε; Πώς θα μπορούσαμε να βελτιώσουμε την κατάσταση; Πιστεύω ότι το προκείμενο δεν είναι απλώς η βελτίωση του συντονισμού και το να μιλάμε με μια μόνο φωνή. Είναι αλήθεια ότι η ώθηση της Οικονομικής και Νομισματικής Ένωσης μεταμόρφωσε τα θεμέλια των χρηματοοικονομικών και νομισματικών σχέσεων στο παγκόσμιο περιβάλλον, αλλά ο τρόπος με τον οποίο συνεχίζουμε να προσεγγίζουμε αυτά τα ζητήματα στους κυριότερους οργανισμούς και φόρα, συμπεριλαμβανομένου του Νομισματικού Ταμείου και του G7, εξακολουθεί να βασίζεται σε μεγάλο βαθμό σε μια αμιγώς εθνική αντίληψη.
<P>
Επομένως, δεν μπορώ παρά να συμφωνήσω με την ανάγκη να προχωρήσουμε. Θεωρώ πολύ δύσκολο να μπορέσουμε να διατυπώσουμε μια αληθινή πολιτική σε αυτό το πεδίο αν δεν εκφράσουμε με σαφήνεια τις ευρωπαϊκές μας θέσεις ως τέτοιες σε παγκόσμιο επίπεδο. Και αυτό σημαίνει μια εξωτερική εκπροσώπηση των συμφερόντων μας με τρόπο ορθότερο και πιο καθορισμένο. Έχω συνείδηση, ωστόσο, ότι θα είναι πολύ δύσκολο να προχωρήσουμε σ' αυτή την κατεύθυνση αν δεν προχωρήσουμε προηγουμένως επί της ουσίας. Πιστεύω ότι το να επικεντρώσουμε τη μάχη μόνο στον τρόπο εκπροσώπησής μας στο εξωτερικό δεν είναι τόσο σημαντικό όσο το να καθορίσουμε τις ίδιες μας τις θέσεις και να επιτύχουμε συντονισμένες πολιτικές στο εξωτερικό. Αυτά τα δύο βήματα πρέπει να γίνουν προς την ίδια κατεύθυνση και εκ παραλλήλου. Και σε αυτά τα σημεία το Κοινοβούλιο θα υπολογίζει πάντα στην Επιτροπή για να εξακολουθήσει να προχωρεί.

<SPEAKER ID=107 NAME="Πρόεδρος">
Ευχαριστώ πολύ, Επίτροπε κύριε Solbes!
<P>
Η συζήτηση έληξε.
<P>

<P>
Η ψηφοφορία θα διεξαχθεί αύριο, στις 12.001
<P>
(Η συνεδρίαση λήγει στις 20.47.)

