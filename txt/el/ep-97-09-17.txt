<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της συνεδρίασης έχουν διανεμηθεί.
<P>
Υπάρχουν παρατηρήσεις;
<P>
(Εγκρίνονται τα συνοπτικά πρακτικά)

<SPEAKER ID=2 LANGUAGE="EN" NAME="Hallam">
Κυρία Πρόεδρε, σχετικά με ένα διαδικαστικό θέμα. Θα ήθελα να επιστήσω την προσοχή του Κοινοβουλευτικού Σώματος στο πρόγραμμα εργασιών αυτής της εβδομάδας και ειδικότερα στην ημερήσια διάταξη της Παρασκευής, όπου το μοναδικό θέμα είναι η συζήτηση της έκθεσης Hallam...
<P>
(Χειροκροτήματα) η οποία αφορά το νομισματικό σύστημα στον γεωργικό τομέα για την ενιαία αγορά, από 1 Ιουλίου 1995 έως 30 Ιουνίου 1996. Μεταξύ μας, κυρία Πρόεδρε, πρόκειται για συγκλονιστικά νέα. Αναρωτιέμαι αν θα ήταν προτιμότερο για το Κοινοβούλιο, αντί να έχει μία ημίωρη συζήτηση την Παρασκευή - με κολακεύει πολύ το γεγονός ότι γίνεται αυτή η συνεδρίαση - να την μεταθέσει και να τη διεξάγει μαζί με την έκθεση Hardstaff την Πέμπτη, να αναβάλει την ψηφοφορία έως την προσεχή Τετάρτη στις Βρυξέλλες και να γλυτώσει επομένως τους ευρωπαίους φορολογούμενους από χιλιάδες στερλίνες τις οποίες θα πλήρωναν αν το κτίριο λειτουργούσε την Παρασκευή.
<P>
(Χειροκροτήματα)
<SPEAKER ID=3 NAME="Πρόεδρος">
Κύριε Hallam, θίγετε ένα λεπτό σημείο, το οποίο έχει εξεταστεί εξάλλου από τη Διάσκεψη των Προέδρων.
<P>
Γνωρίζετε ότι, λόγω μίας συγκυρίας έκτακτων συνθηκών, υπάρχει μόνον το δικό σας σημείο στην ημερήσια διάταξη της Παρασκευής. Παρόλα αυτά, οι συνάδελφοι έλαβαν τα μέτρα τους, κράτησαν την πτήση τους και τα σχετικά. Νομίζω, δίνω την προσωπική μου γνώμη, η Διάσκεψη των Προέδρων μπορεί βεβαίως να επανεξετάσει το ζήτημα - αλλά πιστεύω ότι θα ήταν παράξενο να τροποποιηθεί απότομα η ημερήσια διάταξή μας, τινάζοντας στον αέρα ένα πρωϊνό της περιόδου ολομέλειας.
<P>
Δεν αμφιβάλλω ούτε στιγμή ότι μετά από τη σθεναρή υπεράσπιση του θέματος από μέρους σας, κύριε Hallam, όλοι οι συνάδελφοι που βρίσκονται εδώ θα ενδιαφέρονται να παραστούν στην παρουσίαση της έκθεσής σας, και τους καλώ με επιμονή να το πράξουν.

<SPEAKER ID=4 LANGUAGE="EN" NAME="Donnelly, Alan">
Κυρία Πρόεδρε, σχετικά με διαδικαστικό θέμα που αφορά τον Κανονισμό του Σώματος. Ως πρόεδρος της αντιπροσωπείας του Κοινοβουλίου για τις σχέσεις με τις Ηνωμένες Πολιτείες, κανόνισα μια συνάντηση σήμερα το πρωί με τον Πρόεδρο Santer ενόψει της επίσκεψής μας την προσεχή εβδομάδα στην Ουάσιγκτον, όπου θα συζητήσουμε τα θέματα που επείγουν σχετικά με τις υποθέσεις Ευρώπης - Η.Π.Α. Μας είπαν ότι σύμφωνα με τον Κανονισμό του Σώματος δεν μπορούμε να δούμε τον Πρόεδρο της Επιτροπής Τετάρτη πρωί, παρά μόνο Τετάρτη απόγευμα. Τώρα μαθαίνω ότι η Διάσκεψη των Προέδρων συγκάλεσε έκτακτη συνάντηση σήμερα το πρωί με τον Πρόεδρο Santer για να συζητήσει μαζί του το πρόγραμμα εργασίας της Επιτροπής.
<P>
Κυρία Πρόεδρε, ίσως το θέμα να σας φαίνεται φαιδρό, ωστόσο επιτρέψτε μου να πω ότι να υπάρχει άλλος κανονισμός για του προέδρους των ομάδων του Κοινοβουλίου και άλλος για το υπόλοιπο Κοινοβούλιο.
<P>
(Χειροκροτήματα) Θα ήθελα ο Πρόεδρος να απευθυνθεί γραπτώς, έτσι ώστε να μπορέσω να εξηγήσω στην αντιπροσωπεία, όσον αφορά τις σχέσεις με τις Ηνωμένες Πολιτείες, τον λόγο για τον οποίον μας αρνήθηκαν συνάντηση με τον κ. Jacques Santer, ενώ εσείς λίγο αργότερα σήμερα το πρωί πρόκειται να έχετε συνάντηση με τον Πρόεδρο της Επιτροπής.

<SPEAKER ID=5 NAME="Πρόεδρος">
Κύριε Donnelly, η παρέμβασή σας δεν μου προκάλεσε ούτε γέλιο, ούτε χαμόγελο, ως μέλος του Προεδρείου που είμαι, αλλά δεν συμμετέχω, όπως γνωρίζετε, στη Διάσκεψη των Προέδρων. Βλέπω όμως εδώ προέδρους ομάδων, και θα τους δώσω το λόγο. Η κ. Green έχει ζητήσει τον λόγο για να απαντήσει στον κ. Donnelly, σωστά;

<SPEAKER ID=6 LANGUAGE="EN" NAME="Green">
Κυρία Πρόεδρε, δεν θέλω να απαντήσω στον κ. Donnelly, θέλω να επιβεβαιώσω αυτά που είπε. Πράγματι, μίλησα με τον Πρόεδρο στην Διάσκεψη των Προέδρων την περασμένη εβδομάδα και του ζήτησα να διαθέσει κάποιο χρόνο στην αντιπροσωπεία για τις σχέσεις με τις Ηνωμένες Πολιτείες, δεδομένης της φύσης των θεμάτων που έχουμε να συζητήσουμε μεταξύ Ευρώπης και Ηνωμένων Πολιτειών. Με διαβεβαίωσαν ότι το αίτημα θα ικανοποιόταν, γι' αυτό και εκπλήσσομαι, αν όντως αυτά που είπε ο κ. Donnelly είναι σωστά.

<SPEAKER ID=7 NAME="Πρόεδρος">
Θα αποσαφηνίσουμε το ζήτημα. Θα δούμε. Εν πάση περιπτώσει, κ. Donnelly, θα μεριμνήσω ώστε να μην επαναληφθεί τέτοιου είδους επεισόδιο, στο μέτρο βέβαια, των δυνατοτήτων μου.
<P>
Τον λόγο έχει η κ. Bloch von Blottnitz, για θέμα επί της διαδικασίας. Επαναλαμβάνω, για θέμα επί της διαδικασίας.

<SPEAKER ID=8 LANGUAGE="DE" NAME="Βloch von Blottinitz">
Κυρία Πρόεδρε, πριν από τρεις μήνες εδώ στο Σώμα έθεσα στο Προεδρείο την ερώτηση, πως θα μπορούσε να είναι δυνατόν η ολλανδική προεδρεία του Συμβουλίου τότε στην σύνοδο CITES στην Ζιμπάμπουε στην ερώτηση σχετικά με το ποιά είναι γνώμη του Κοινοβουλίου, να απαντήσει: Το Κοινοβούλιο δεν έχει καμμία γνώμη - αν και το Κοινοβούλιο σε μια συζήτηση επειγόντων θεμάτων οχτώ μέρες πριν είχε εκφράσει σαφώς και ευκρινώς την γνώμη του. Μου ελέχθη από ένα συνάδελφο σας - δεν γνωρίζω τώρα ποιός Πρόεδρος ήταν ακριβώς - ότι θα έπαιρνα μια απάντηση. Δεν έχω πάρει μέχρι σήμερα καμμία απάντηση, και βαθμιαία έχω την συναίσθηση ή σχεδόν ήδη την γνώση, πως εμείς εδώ βέβαια επιμελώς ψηφίζουμε αποφάσεις, αλλά δεν γνωρίζουμε αν αυτές φθάνουν εν γένει στους αποδέκτες. Προφανώς δεν έχουν φθάσει. Τότε μπορούμε συγκεκριμένα να απαλλαχθούμε από όλη την συζήτηση την Πέμπτη το απόγευμα και να πάμε την Πέμπτη το βράδυ στο σπίτι μας! Λοιπόν θα ήθελα τώρα ευχαρίστως να έχω μια απάντηση!

<SPEAKER ID=9 NAME="Πρόεδρος">
Αγαπητοί συνάδελφοι, αν κατάλαβα καλά, σας είχαν υποσχεθεί μια απάντηση που δεν λάβατε. Θα το εξετάσουμε και θα ενεργήσουμε έτσι ώστε να λάβετε απάντηση στο ερώτημά σας το ταχύτερο δυνατό .

<CHAPTER ID=2>
Κατάσταση στην Αλγερία
<SPEAKER ID=10 NAME="Πρόεδρος">
Η ημερήσια διάταξη προβλέπει τις Δηλώσεις του Συμβουλίου και της Επιτροπής σχετικά με την κατάσταση στην Αλγερία.
<P>
Τον λόγο έχει ο κ. Wohlfart, Προεδρεύων του Συμβουλίου.

<SPEAKER ID=11 NAME="Wohlfart">
Κυρία Πρόεδρε, κυρίες και κύριοι βουλευτές, θα ήθελα, εν είδει εισαγωγής να ευχαριστήσω το Ευρωπαϊκό Κοινοβούλιο που μου προσφέρει αυτή την ευκαιρία να εκθέσω ενώπιόν του την άποψη του Συμβουλίου σχετικά με την κατάσταση στην Αλγερία.
<P>
Εκ προοιμίου, κυρία Πρόεδρε, κυρίες και κύριοι, μπορώ να σας πω ότι το Συμβούλιο συμμερίζεται απόλυτα την ανησυχία που σας διακατέχει σχετικά με την κατάσταση στην Αλγερία, την οποία παρακολουθούμε όλοι από κοντά.
<P>
Όπως έχουμε επισημάνει σε μία δήλωση στον Τύπο, η οποία δημοσιεύτηκε την περασμένη Παρασκευή, η Ευρωπαϊκή Ένωση είναι βαθιά συγκλονισμένη από το κύμα δολοφονιών και από τις άλλες θηριωδίες που πνίγουν τώρα στο αίμα την Αλγερία. Ο αριθμός που ανακοινώθηκε για περισσότερα από 60.000 θύματα κατά τη διάρκεια των τελευταίων χρόνων αποτελεί εύγλωττο και τραγικό παράδειγμα.
<P>
Είμαστε όλοι αναστατωμένοι από αυτή την έξαρση της βίας στην Αλγερία, που κορυφώθηκε τις τελευταίες εβδομάδες. Χρειάζεται να υπενθυμίσουμε ότι εκατοντάδες άτομα δολοφονήθηκαν βάναυσα με τσεκούρι, με σπαθί, με αποκεφαλισμό, για να μην επεκταθώ.
<P>
Κυρία Πρόεδρε, κυρίες και κύριοι, νεαρά κορίτσια απήχθησαν, βιάστηκαν και λίγο μετά δολοφονήθηκαν. Οι εφημερίδες, τα ραδιόφωνα, η τηλεόραση κάνουν απολογισμό διαδοχικών σφαγών που αφορούν όχι μόνο απομονωμένες αγροτικές περιοχές, αλλά και την πρωτεύουσα. Εδώ και λίγες ημέρες μόνο, το Αλγέρι γνώρισε την πρώτη μαζική σφαγή. Περισσότερα από εξήντα άτομα δολοφονήθηκαν στο Sidi Yessef, κάτω από συνθήκες ιδιαίτερα απάνθρωπες. Είμαι σε θέση να σας εγγυηθώ, κυρίες και κύριοι, ότι το Συμβούλιο καταδικάζει, όπως και εσείς, χωρίς περιστροφές και με αποφασιστικότητα αυτές τις πράξεις τρομοκρατίας και τυφλής βίας.
<P>
Όσον αφορά την πολιτική θέση του Συμβουλίου, θα πρέπει να σας υπενθυμίσω, κυρία Πρόεδρε, ότι επανειλημμένα το Συμβούλιο επαναβεβαίωσε την χωρίς όρους υποστήριξή του στη διαδικασία πολιτικών και οικονομικών μεταρρυθμίσεων που αναλαμβάνουν οι αρχές της Αλγερίας. Με τον τρόπο αυτό εκφράσαμε την ικανοποίησή μας σχετικά με τη διενέργεια των βουλευτικών εκλογών της 5ης Ιουνίου, λαμβάνοντας υπόψη την από κοινού δήλωση της διεθνούς αποστολής παρακολούθησης που επισήμαινε ορισμένες σημαντικές ατέλειες. Εξάλλου, μου δόθηκε ήδη η ευκαιρία να αναφερθώ σε αυτό κατά τη διάρκεια της ώρας των ερωτήσεων του Ιουλίου.
<P>
Παρόλ' αυτά, θεωρούμε ότι οι εκλογές αυτές, οι οποίες διεξήχθησαν σε συνθήκες που σε γενικές γραμμές μπορούμε να χαρακτηρίσουμε ικανοποιητικές, σηματοδότησαν ένα βήμα προς τα εμπρός σε αυτή τη διαδικασία και έδωσαν τη δυνατότητα στον αλγερινό λαό να συμμετάσχει άμεσα στην ανοικοδόμηση μιας δημοκρατικής και όχι βίαιης κοινωνίας, στην οποία τα ανθρώπινα δικαιώματα πρέπει να γίνονται απόλυτα σεβαστά.
<P>
Κυρία Πρόεδρε, κυρίες και κύριοι, όσον αφορά τα ανθρώπινα δικαιώματα, οι διεθνείς οργανισμοί ανθρωπίνων δικαιωμάτων και το ίδιο το Κοινοβούλιο έχουν διατυπώσει κριτικές σχετικά με τον τρόπο με τον οποίο η Αλγερία αντιμετωπίζει τις ένοπλες ισλαμικές ομάδες. Το Συμβούλιο έχει απόλυτη συνείδηση του θέματος και δεν διστάζει να επιμείνει στην κυβέρνηση της Αλγερίας ώστε αυτή να υιοθετήσει μια μετριοπαθή στάση απέναντι στην κρίση και να σεβαστεί τα ανθρώπινα δικαιώματα.
<P>
Επίσης, υπογραμμίζει ότι δικαιωματικά αναμένουμε από μια χώρα, με την οποία βρίσκεται σε προετοιμασία μια νέα συμφωνία σύνδεσης, να ρυθμίσει μια κρίση όπως αυτή που περνά η Αλγερία, στο μέτρο του δυνατού, με σύνεση και μετριοπάθεια.
<P>
Όσον αφορά την εν λόγω συμφωνία σύνδεσης, είμαι πεπεισμένος ότι η νέα αυτή συμφωνία θα μπορούσε να συμβάλει σημαντικά στη διαδικασία της δημοκρατικής και οικονομικής μεταρρύθμισης στην Αλγερία. Το Συμβούλιο ελπίζει ότι στο εξής, η Επιτροπή θα μπορέσει να φέρει σε αίσιο πέρας τις διαπραγματεύσεις με την κυβέρνηση της Αλγερίας.
<P>
Σχετικά με τις τοπικές εκλογές, κυρία Πρόεδρε, κυρίες και κύριοι βουλευτές, θα ήθελα να τονίσω ότι το Συμβούλιο ενθαρρύνει την Αλγερία να ακολουθήσει το δρόμο του εκδημοκρατισμού και να σεβαστεί την επόμενη εκλογική ημερομηνία - όπως γνωρίζετε πρόκειται για τις τοπικές εκλογές - ημερομηνία που έχει οριστεί για τις 23 Οκτωβρίου, η οποία θα είναι η συνέχεια μετά από τις εκλογές του 1995, την αναθεώρηση του συντάγματος του 1996 και τις γενικές εκλογές του Ιουνίου του τρέχοντος έτους.
<P>
Συμπερασματικά, κυρία Πρόεδρος, κυρίες και κύριοι βουλευτές το Συμβούλιο παρακολουθεί με ανησυχία την εσωτερική κατάσταση στην Αλγερία. Πρέπει να σημειώσουμε ότι η Αλγερία αποτελεί σημαντικό εταίρο στο πλαίσιο της διαδικασίας της Βαρκελώνης. Η άποψή μας για την Αλγερία εγγράφεται απαραίτητα σε μια μακροπρόθεσμη προοπτική. Οι Αλγερινοί πρέπει να βρουν οι ίδιοι μια λύση στη σοβαρή και βαθιά κρίση που διατρέχει τη χώρα τους, χάρη στην ολοκλήρωση της διαδικασίας μεταρρύθμισης, τόσο σε πολιτικό όσο και σε οικονομικό επίπεδο.
<P>
Σε αυτό το πνεύμα, η Ευρωπαϊκή Ένωση είναι αποφασισμένη να συνεχίσει τις διαπραγματεύσεις για τη συνομολόγηση μιας νέας συμφωνίας σύνδεσης.

<SPEAKER ID=12 NAME="Μarin">
Κυρία Πρόεδρε, η Eπιτροπή είναι σύμφωνη και συντάσσεται με την Προεδρία του Συμβουλίου όσον αφορά τα γεγονότα στην Αλγερία και, φυσικά, πιστεύουμε ότι η διακήρυξη του Συμβουλίου της 12ης Σεπτεμβρίου, όσον αφορά την κατάσταση στην Αλγερία, αντικατοπτρίζει αρκετά καλά αυτό που συμβαίνει σ'αυτήν την χώρα.
<P>
Και όπως σημείωσε ο κύριος Wohlfart, η Ένωση δεν θα μπορούσε να παραμείνει σιωπηλή προ αυτών των πράξεων τυφλής βίας. Χωρίς αμφιβολία, ο λαός της Αλγερίας υπομένει μια από τις πιο σκληρές τρομοκρατίες που έχει γνωρίσει ποτέ η ανθρωπότητα.
<P>
Το θέμα της Αλγερίας το έχουμε συζητήσει και στο παρελθόν, τον Ιούλιο στην Επιτροπή Εξωτερικών Υποθέσεων και στην Επιτροπή Πολιτικών Υποθέσεν και κανένας δεν μπορεί να αρνηθεί ότι η Αλγερία βρίσκεται στο μέσον μιας βαθιάς πολιτικής κρίσης. Είναι αλήθεια ότι έχουν πραγματοποιηθεί, με διάφορες ατέλειες και πάντοτε με γνώμονα την επικρατούσα κατάσταση, προσπάθειες για συνταγματική ομαλοποίηση. Η οργάνωση και η διεξαγωγή των προεδρικών εκλογών, οι νομοθετικές ρυθμίσεις, είναι προσπάθειες ίσως ατελείς, όπως είχαμε και την ευκαιρία να συζητήσουμε τον Ιούλιο, αλλά δεδομένης της εσωτερικής καταστάσεως, δεν υπάρχει καμία αμφιβολία ότι είναι βήματα προς τα εμπρός που η Ευρωπαϊκή Ενωση πρέπει να αναγνωρίσει. Αυτό που θα επιθυμούσαμε είναι να επιτρέψει επίσης η εσωτερική κατάσταση και την διεξαγωγή, ακριβώς όπως έχει προβλεφθεί, δημοτικών εκλογών στις 23 Οκτωβρίου.
<P>
Σε ποιο σημείο βρισκόμαστε όσον αφορά το πεδίο αρμοδιοτήτων της Επιτροπής; Βρισκόμαστε σε μία φάση πολύ πρώιμη όσον αφορά την συμφωνία σύνδεσης. Είχαμε κάποιες διαπραγματευτικές συνόδους, αλλά δεν υπάρχει νομίζω καμία αμφιβολία ότι αυτές οι διαπραγματεύσεις δεν μπορούν να ακολουθήσουν την πορεία τους ανεξαρτήτως της σημερινής πολιτικής κατάστασης στην Αλγερία.
<P>
Σκέφτομαι, όπως ήδη έχω δηλώσει στην προηγούμενη συζήτησή μας του Ιουλίου, ότι θα ήταν ωφέλιμο αυτές οι διαπραγματεύσεις να μας επέτρεπαν να συνδέσουμε την Αλγερία με τη διαδικασία της Βαρκελώνης, για να συνδέσουμε έτσι ακόμα περισσότερο αυτήν την χώρα δια μέσου της συμφωνίας με την Ευρωπαϊκή Ενωση. Πιστεύω ότι είναι μια δύσκολη προσπάθεια, δεν πρόκειται για εύκολες διαπραγματεύσεις - γιατί άλλωστε να προσπαθήσω να σας ξεγελάσω. Αλλά πιστεύω ότι θα έπρεπε να προχωρήσουμε σ'αυτήν την προσπάθεια γιατί αυτή η χώρα ανεξάρτητα από το τι συμβαίνει εκεί, χρειάζεται επίσης μια διεθνή απήχηση, και αν αυτή η απήχηση αφορά την Ευρωπαϊκή Ενωση ακόμα καλύτερα! Εξάλλου, η διαπραγμάτευση της συμφωνίας συνεργασίας θα μας δώσει τη δυνατότητα, στο μέτρο που τα ανθρώπινα δικαιώματα, η δημοκρατία, η ελευθερία, αποτελούν μέρος ή τον κύριο άξονα του πολιτικού διαλόγου που διεξάγουμε με τις μεσογειακές χώρες, να ανοίξουμε κάποιο άλλο κεφάλαιο πολιτικού διαλόγου με τις αρχές αυτής της χώρας και να θίξουμε μία κατάσταση που, εν πάση περιπτώσει, φέρνει σύγκρυο και παρουσιάζεται στο εσωτερικό και διεθνές πολιτικό σκηνικό ως εξαιρετικά περίπλοκη.
<P>
Κατ' αρχήν, η Επιτροπή επεξεργάζεται το τεχνικό μέρος και αναμένουμε να μας ανακοινώσει η αλγερινή κυβέρνηση, η νέα αλγερινή κυβέρνηση, το είδος της διαπραγμάτευσης που επιθυμεί να διεξαγάγει. Και όπως ήδη σας είπα, όταν μας έλθουν οι συνολικές προτάσεις εκ μέρους της Αλγερίας η Ευρωπαϊκή Επιτροπή θα τις επεξεργασθεί βέβαια, θα προσπαθήσουμε να τις επεξεργασθούμε, γνωρίζοντας, παρόλ' αυτά, ότι η κατάσταση είναι πολύ δύσκολη.

<SPEAKER ID=13 LANGUAGE="DE" NAME="Swoboda">
Κυρία Πρόεδρε, κύριε Επίτροπε αυτό που μας παρουσιάσατε σήμερα είναι ασφαλώς μια θέση, που μπορούμε να την υποστηρίξουμε ευρύτατα, που την αποδεχόμαστε εξ αρχής και που επίσης ανταποκρίνεται στην θέση και στην κατάσταση στην Αλγερία. Εν τούτοις, νομίζω ότι εμείς σαν Κοινοβούλιο πρέπει να μιλήσουμε μια ακόμη σαφέστερη γλώσσα για να αλλάξουμε σήμερα αυτήν την υπερβολικά δύσκολη κατάσταση στην Αλγερία. Κάθε δολοφονία, κάθε επίθεση των τρομοκρατών είναι ένα καινούργιο σόκ, όχι μόνον για την Αλγερία αλλά και για την Ευρώπη.
<P>
Γι' αυτό πρέπει να εμμείνουμε με κάθε έμφαση απέναντι στην αλγερινή κυβέρνηση, ότι εδώ δεν πρόκειται για μια επιρροή, για μια επέμβαση από έξω, αλλά για την ανησυχία μας για έναν κοινό ζωτικό χώρο, για ένα κοινό πεπρωμένο. Έτσι νομίζω πρέπει να κατανοήσουμε τις προσπάθειες μας από την πλευρά του Κοινοβουλίου.
<P>
Εμείς, το Κοινοβούλιο, καταδικάζουμε φυσικά την βία χωρίς περιορισμούς όπως εσείς από το Συμβούλιο και από την Επιτροπή. Η βία δεν καταστρέφει μόνον ανθρώπους, η βία καταστρέφει επίσης την ψυχή ενός λαού. Η βία δεν επιτρέπεται να έχει καμμία επιτυχία, επίσης όχι και ειδικά όχι στην Αλγερία! Γι' αυτό υπερασπίζουμε σαφώς όλα τα μέτρα, που τείνουν στο να περιορισθεί, να εμποδισθεί η βία. Βέβαια πρέπει να διαφυλαχθούν τα ανθρώπινα δικαιώματα. Έχουμε πότε πότε την εντύπωση, τα ανθρώπινα δικαιώματα αντιμετωπίζονται με δεύτερη σημασία. Αυτό είναι μέχρι ένα ορισμένο μέτρο κατανοητό σε μια δύσκολη κατάσταση. Αλλά εδώ υπερβαίνονται εν μέρει τα όρια, και αυτό δεν μπορούμε να το αποδεχθούμε σε καμία περίπτωση.
<P>
Υπάρχει, ας το πούμε ανοικτά, επίσης σε πολλά μέσα αμφιβολία για το άν η βία καταπολεμάται πραγματικά παντού με κάθε αποτελεσματικότητα, με όλη την δύναμη της θέλησης. Η κυβέρνηση κατηγορείται πως δεν ενεργεί με εκείνο το μέτρο αποφασιστικότητας που θα ήταν αναγκαίο. Δεν θέλουμε εδώ να προσάψουμε τίποτα. Γι' αυτό σχετικά με αυτό δεν συμπεριλάβαμε τίποτα στο ψήφισμα. Αλλά παρακαλώ θερμά το Συμβούλιο και την Επιτροπή να εξετάσει αν πράγματι αληθεύουν αυτές οι φήμες, αυτές οι κατηγορίες και πως μπορεί να αυξηθεί η αποτελεσματικότητα της καταπολέμησης της βίας.
<P>
Δεν επιτρέπεται να γίνεται βασανίζονται άνθρωποι για ώρες, να βασανίζονται σε χωριά, δίχως να επεμβαίνει η αστυνομία, η χωροφυλακή ή άλλες δυνάμεις ασφαλείας. Αυτό το σημείο ήθελα να το επισημάνω όλως ιδιαιτέρως.
<P>
Σε συνάρτηση με αυτό που είπε ο Επίτροπος για την συμφωνία σύνδεσης και την πρόσδεση στην διαδικασία της Βαρκελώνης, απαιτούμε με κάθε έμφαση να συνεχιστεί ο διάλογος στην Αλγερία. Εκεί υπάρχουν συνεχώς δυσμενείς συνέπειες. Ανθρωποι που δηλώνουν πρόθυμοι για διάλογο, που αρνούνται την βία, δεν παίρνουν εν τούτοις εκείνη την υποστήριξη και εκείνη την θετική αντίδραση που αυτοί πραγματικά αξίζουν.
<P>
Πρέπει ακόμα να συγκρατήσουμε πως ο διάλογος πρέπει φυσικά να διεξαχθεί με εκείνους, που αρνούνται την βία. Αλλά όπως και σε όλες τις εστίες κρίσης, είτε στην Ιρλανδία ή σε άλλες περιοχές αυτή της Γής, πρέπει κανείς αυτονόητα να επιχειρήσει πολλά βήματα, για να πείσει εκείνες τις δυνάμεις, που σήμερα είναι οπαδοί της βίας, πως είναι καλύτερα να αρνηθούν την βία. Αλλά πρέπει να παροτρύνουμε όσο το δυνατόν περισσότερες πολιτικές, κοινωνικές και θρησκευτικές δυνάμεις στην παραίτηση από την βία.
<P>
Γι' αυτό χρειάζονται επαφές, υποδείξεις, προπαντός όμως ενθάρρυνση από την πλευρά της αλγερινής κυβέρνησης. Το θεωρώ απαράδεκτο που η αλγερινή κυβέρνηση είναι σχετικά διστακτική και επιφυλακτική. Θέλουμε να παροτρύνουμε αυτόν τον διάλογο, θέλουμε γι' αυτό επίσης τον διάλογο μεταξύ του Ευρωπαϊκού Κοινοβουλίου και του νεοεκλεγμένου κοινοβουλίου στην Αλγερία. Αυτό δεν μπορεί να είναι μια μονόπλευρη προσφορά, αλλά πρέπει να είναι ένας αληθινός διάλογος, που αναλογίζεται την ειρηνευτική διαδικασία κάτω από την πλήρη διαφύλαξη των ανθρωπίνων δικαιωμάτων.
<P>
Ακόμη μια φορά σε σχέση με αυτό που είπε ο κ. Επίτροπος Marνn για τις διαπραγματεύσεις. Κι εμείς ελπίζουμε πως οι διαπραγματεύσεις για τη συμφωνία σύνδεσης της Αλγερίας αποφέρουν ισχυρότερα στην συνολική διαδικασία της Βαρκελώνης. Με αυτήν την έννοια κατανοώ την επέμβαση σας και θα ήθελα να σας υποστηρίξω πλήρως εξ ονόματος της ομάδας μου.

<SPEAKER ID=14 LANGUAGE="FR" NAME="Soulier">
Κυρία Πρόεδρε, αγαπητοί συνάδελφοι, κύριε Πρόεδρε, κύριε Επίτροπε, όλοι εδώ συναισθάνονται πόσο σοβαρή είναι αυτή η συζήτηση και είναι ευτύχημα το ότι το Κοινοβούλιο αποφάσισε, επιτέλους, να εκφραστεί προκειμένου να συμμετάσχει στη ευρεία συζήτηση που θα πρέπει να οδηγήσει στην αποκατάσταση της ειρήνης στην Αλγερία.
<P>
Καταρχήν, είχατε δίκιο, κύριε Πρόεδρε, να τοποθετήσετε τις ενέργειές μας στο πλαίσιο μιας μεγάλης προοπτικής. Η Αλγερία πρέπει να γνωρίζει ότι δεν απελπιζόμαστε και ότι, τη στιγμή που συγκροτούνται ανά τον κόσμο μεγάλα σύνολα, η Ευρώπη δεν μπορεί να παραμείνει αδιάφορη σε όσα συμβαίνουν στο Μαγκρέμπ, και ειδικότερα στη νεότερη και την ισχυρότερη χώρα της περιοχής αυτής του κόσμου. Πρέπει λοιπόν να προβλέψουμε, όχι εθνικές διμερείς σχέσεις μεταξύ της Αλγερίας και της μίας ή της άλλης χώρας - είμαι Γάλλος, και ο καθένας μπορεί να καταλάβει τι εννοώ - αλλά ανάμεσα στην Ευρώπη και την Αλγερία, χώρα προικισμένη με τόσους πόρους, οι οποίοι, και δεν στρέφομαι εναντίον κανενός, ακόμα και σε έναν μεγάλο σύμμαχο, ανοίγουν πολλές ορέξεις.
<P>
Είναι λοιπόν αναγκαίο να αποκατασταθεί, κατά πρώτον, η ειρήνη για τους πολίτες. Πρέπει να αποφύγουμε δύο σκοπέλους. Πρώτον, να υποκύψουμε στην απελπισία μπροστά στην ακραία βία που ασκείται από τις ριζοσπαστικές πτέρυγες όλων των πλευρών και ίσως επίσης, στις κρίσιμες περιόδους, από τις ένοπλες ομάδες. Οφείλουμε επίσης - ο συνάδελφός μας του Ευρωπαϊκού Σοσιαλιστικού Κόμματος μας έθετε ορισμένες φορές ερωτήματα σχετικά με παράξενες παθητικές στάσεις, αλλά δεν είναι καν αυτή η ουσία - να αποφύγουμε να σκεφθεί η Αλγερία ότι θα αναμιχθούμε στις υποθέσεις της. Κατά συνέπεια, πρέπει να εκφράσουμε μια ευχή και να βρούμε μια μέθοδο συζήτησης. Η ευχή είναι σαφής. Η Αλγερία σιγά-σιγά αποκτά δημοκρατικούς θεσμούς. Η τελειότητα δεν ανήκει σ' αυτόν τον κόσμο. Αλλά, επιτέλους, δεν μπορούμε να επιδοθούμε σε μια ασταμάτητη κριτική ενάντια σε ό, τι έχει επιχειρηθεί και σε ό, τι συνεχίζεται. Είναι αναγκαίο οι πολιτικές δυνάμεις που πιστεύουν στη δημοκρατία, ή που επιθυμούν να εκφραστούν, να πάρουν θέση μέσα σε αυτά τα θεσμικά όργανα.
<P>
Κατά δεύτερο λόγο, πρέπει να ενθαρρύνουμε, χάρις στα μέτρα που λήφθηκαν, ειδικότερα όσον αφορά τον κ. Madan, όλες τις χειρονομίες της αλγερινής κυβέρνησης που επιτρέπουν την επανέναρξη του διαλόγου καθώς και να αναλάβουν οι πολιτικές, ηθικές, θρησκευτικές αρχές της χώρας αυτής, εκείνες που έχουν ακόμη τη δύναμη και την εξουσία να εκφραστούν, να απευθύνουν έκκληση για την απόρριψη της βίας; διαφορετικά η Αλγερία θα συνεχίσει να κατευθύνεται προς την άβυσσο.
<P>
Στο πλαίσιο αυτό λοιπόν, ποιές είναι οι εξουσίες ενός κοινοβουλίου; Πρώτον, είναι καλό να πούμε ότι - Συμβούλιο, Επιτροπή, Κοινοβούλιο - εκφραζόμαστε από κοινού. Πρέπει να συμμετάσχουμε στην αποκατάσταση του διαλόγου. Πρώτα-πρώτα, εκφράζοντας την ευχή, την επιθυμία ο εσωτερικός διάλογος να συνεχιστεί. Κατά δεύτερο λόγο, προσελκύοντας την προσοχή των αλγερινών αρχών στο γεγονός ότι η υπογραφή της συμφωνίας σύνδεσης δεν έχει νόημα παρά μόνο αν, πράγματι, ορατά μυνήματα επανόδου στην ειρήνη εκπεμφθούν προς την κοινή γνώμη της Ευρώπης, και ακόμη προς την ευρύτερη δυτική ή παγκόσμια κοινή γνώμη. Και εδώ έχουμε ίσως να περάσουμε από μια εξαιρετικά στενή πύλη.
<P>
Το Κοινοβούλιό μας πρέπει να συνδιαλεγχθεί με το αλγερινό κοινοβούλιο. Πρέπει να πει ότι είναι ανοιχτό στη συζήτηση με όλες τις πολιτικές δυνάμεις που δεν εμπλέκονται στη βία. Βέβαια, ο δολοφόνος, ο ριζοσπάστης, ο εξτρεμιστής που θα απέρριπτε κάθε προοπτική συζητήσεων - ήπιων θα έλεγα, ακόμη και με μερικά προσκόμματα - πρέπει να απομακρυνθούν από το τραπέζι των διαπραγματεύσεων. Αλλά το Σώμα αυτό πρέπει να κάνει επαφές με το νέο κοινοβούλιο που εκλέχθηκε στην Αλγερία στην αρχή του περασμένου καλοκαιριού.
<P>
Πρέπει - απευθύνομαι κυρία Πρόεδρε, όχι μόνο στο Προεδρείο του κοινοβουλίου, αλλά στους προέδρους των διαφόρων ομάδων- το Σώμα αυτό να δημιουργήσει, να αποφασίσει τη σύσταση μια έκτακτης ad hoc αποστολής, προκειμένου αυτή να μεταβεί στο Αλγέρι πριν έρθουν οι Αλγερινοί στο Στρασβούργο - στην έδρα του Κοινοβουλίου, εννοώ, όχι στο έδαφος του ενός ή του άλλου κράτους μέλους της Ένωσης - προκειμένου να συνδιαλαγεί με αυτές τις δυνάμεις. Δεν θα δεσμεύσουμε τα κράτη, δεν θα δεσμεύσουμε το Συμβούλιο, δεν θα δεσμεύσουμε την Επιτροπή. Από κοινοβούλιο σε κοινοβούλιο, εκεί όπου γεννιέται ο δημοκρατικός διάλογος, εκεί όπου οι δημόσιες γνώμες εκφράζονται με την καθολική ψηφοφορία, μπορούμε να ξεκινήσουμε, ίσως με εύθραυστο, διστακτικό τρόπο, αλλά πάντως σίγουρο, το δρόμο που θα οδηγήσει στην ειρήνη.
<P>
Αυτή θα μπορούσε να είναι η συμβολή του Κοινοβουλίου. Αν το Συμβούλιο και η Επιτροπή θεωρήσουν ότι το Σώμα αυτό πραγματοποίησε μια χρήσιμη πράξη, βρισκόμαστε ήδη σε καλό δρόμο.

<SPEAKER ID=15 LANGUAGE="FR" NAME="Pasty">
Κυρία Πρόεδρε, κύριε Πρόεδρε του Συμβουλίου, κύριε Επίτροπε, αγαπητοί συνάδελφοι, είμαστε όλοι συγκλονισμένοι από τη φρικαλεότητα των σφαγών που βυθίζουν καθημερινά στο πένθος τον αλγερινό λαό και που προκαλούν την ομόθυμη αποδοκιμασία. Κυρίως οι γυναίκες, τα παιδιά αλλά και οι ηλικιωμένοι είναι τα αθώα θύματα αυτής της δολοφονικής παραφροσύνης που κανένας σκοπός δεν μπορεί να δικαιολογήσει.
<P>
Εκφράζουμε τη συμπάθειά μας στις οικογένειες των θυμάτων, που δοκιμάζονται σκληρά, στις οποίες απευθύνουμε τα ειλικρινή μας συλληπητήρια. Αλλά πριν απ' όλα έχουμε το επιτακτικό καθήκον να κάνουμε ό, τι μπορούμε ώστε να θέσουμε τέλος σε αυτές τις βάρβαρες πράξεις. Βέβαια, η επάνοδος σε ένα κλίμα ειρήνης είναι πρώτα και πριν απ' όλα υπόθεση του λαού της Αλγερίας, αλλά γνωρίζουμε ότι ο λαός αυτός επιθυμεί την ειρήνη και έχει ανάγκη όλης της ηθικής στήριξης των φίλων λαών ώστε όσοι διαιωνίζουν τον τρόμο να καταλάβουν επιτέλους ότι ο αγώνας τους, όταν διεξάγεται με τέτοια μέσα, οδηγεί σε αδιέξοδο.
<P>
Οφείλουμε να χαιρετίσουμε τον θαρραλέο αγώνα των γυναικών της Αλγερίας, οι οποίες, αψηφώντας τις απειλές των τρομοκρατών, εκδήλωσαν ξεκάθαρα την αντίθεσή τους και τη βούλησή τους να επιβάλουν ταυτόχρονα τον τερματισμό των τρομοκρατικών ενεργειών και την αναγνώριση των νομίμων δικαιωμάτων τους.
<P>
Οφείλουμε να στηρίξουμε τις προσπάθειες που κατέλαβαν τόσο οι αρχές της Αλγερίας - ειδικότερα αυτές που αναπτύχθηκαν από τον πρόεδρο Ζερουάλ, η εκλογική νομιμότητα του οποίου είναι αναμφισβήτητη - όσο και από τα διάφορα πολιτικά σχήματα που συμμετείχαν στις τελευταίες εκλογές για την αποκατάσταση της κανονικής λειτουργίας των δημοκρατικών θεσμών. Συμμερίζομαι απόλυτα και ανεπιφύλακτα την πρωτοβουλία του συναδέλφου Soulier, εφόσον μια συνάντηση μεταξύ του Ευρωπαϊκού Κοινοβουλίου και του Κοινοβουλίου της Αλγερίας μπορεί να συμβάλει στην επαναλειτουργία αυτού του δημοκρατικού θεσμού.
<P>
Οφείλουμε να στηρίξουμε ενεργά όλες τις απόπειρες διαλόγου που παρουσιάζονται προκειμένου να τεθεί τέλος στις σφαγές που συμβαίνουν τώρα. Πρέπει να καλέσουμε όλες τις συνιστώσες του αλγερινού λαού σε αυτόν το διάλογο, αλλά ένας τέτοιος διάλογος δεν μπορεί να γίνει σε κλίμα τρομοκρατίας, εφόσον, για να επαναλάβω τη φράση του στρατηγού de Gaulle όταν έθεσε τέλος με πολύ θάρρος στη γαλλο - αλγερινή σύγκρουση, "Είναι πια καιρός να αφήσουμε τα μαχαίρια στον προθάλαμο».
<P>
Έτσι, η Αλγερία θα μπορέσει να καταλάβει και πάλι πλήρως τη θέση της στον απαραίτητο ευρω - μεσογειακό διάλογο, οι βάσεις του οποίου τέθηκαν στη διάσκεψη της Βαρκελώνης.
<P>
Αφού η ειρήνη θα έχει αποκατασταθεί και ο αλγερινός λαός θα έχει συμφιλιωθεί με τον εαυτό του, θα μπορέσουμε όλοι μαζί, Αλγερινοί και Ευρωπαίοι, να βοηθήσουμε στην οικοδόμηση της Αλγερίας του εικοστού πρώτου αιώνα. Πρέπει να ανταποκριθούμε στις προσδοκίες της πολυπληθούς νεολαίας της, που σήμερα είναι απελπισμένη από την ανεργία και από ένα μέλλον αβέβαιο, γεγονός που, δυστυχώς, κατόρθωσε να οδηγήσει ορισμένους από αυτούς στις πράξεις της δολοφονικής παραφροσύνης που με λύπη διαπιστώνουμε σήμερα.
<P>
Η άμεση λύση του δράματος της Αλγερίας περνά από μια συμφωνία μεταξύ όλων των πολιτικών ιθυνόντων που, πέρα από κάθε υστερόβουλη σκέψη, πρέπει να επιβάλουν την εθνική συμφιλίωση. Παρόλ' αυτά, η συμφιλίωση περνά από την από κοινού ικανότητα των Αλγερινών και των Ευρωπαίων να ξαναδώσουν την ελπίδα στη νεολαία αυτής της χώρας, αφενός εισάγοντας και ενθαρρύνοντας τις απαραίτητες μεταρρυθμίσεις που επιβάλλονται σε οικονομικό και κοινωνικό επίπεδο και, αφετέρου, ενισχύοντας τους δεσμούς συνεργασίας που τους ενώνουν.
<P>
Τέτοιου είδους είναι, νομίζω, σήμερα το μήνυμα ελπίδας που η Ευρώπη πρέπει να μεταφέρει στον αλγερινό λαό και στους αρχηγούς του, βεβαιώνοντας και πάλι σθεναρά ότι τίποτε δεν μπορεί να δημιουργηθεί σε ένα κλίμα μίσους και ανθρωποκτόνου βίας και ότι όλες οι τρομοκρατικές πράξεις πρέπει να παύσουν αμέσως.

<SPEAKER ID=16 LANGUAGE="FR" NAME="Andrι-Lιonard">
Κυρία Πρόεδρε η Φιλελεύθερη Ομάδα εξ ονόματος της οποίας ομιλώ, έχει επανειλημμένα ζητήσει κατά τη διάρκεια των τελευταίων αυτών μηνών τη διεξαγωγή συζήτησης σχετικά με τη σοβαρή κρίση που πλήττει την Αλγερία. Λάμβανε αρνητική απάντηση μέχρι σήμερα. Ευχαριστώ λοιπόν το Συμβούλιο και την Επιτροπή που, επιτέλους, ανταποκρίθηκαν σε αυτό το αίτημα. Είμαι παρόλα αυτά πολύ απογοητευμένος από τις ανακόλουθες δηλώσεις τους απέναντι σε μία τέτοια τραγωδία. Μένουμε εμβρόντητοι από την έλλειψη υπευθυνότητας από μέρους τους. Ο σεβασμός των ανθρωπίνων δικαιωμάτων αποτελεί προϋπόθεση για τη διατήρηση των συμφωνιών μας. Τί θα κάνουν η Επιτροπή και το Συμβούλιο αν αυτά δεν γίνονται σεβαστά;
<P>
Η απουσία κοινής εξωτερικής πολιτικής, για μια ακόμη φορά, έχει οδηγήσει την εξωτερική μας δράση στην αποτυχία και έχει αποδείξει την ανάγκη μεταρρύθμισης των θεσμών μας σε αυτό τον τομέα. Περισσότερα από έξι χρόνια μετά την κατάργηση της εκλογικής αναμέτρησης που έδωσε τη νίκη στο FIS, η Αλγερία ζει με τον φόβο του αύριο. Η βαρβαρότητα έφτασε στο όριο του αβάσταχτου: 60.000 άτομα σφαγιάστηκαν και το αλγερινό κράτος περιορίζεται στην εκρίζωση της τρομοκρατίας απαντώντας στη βία με βία.
<P>
Οι πρόσφατες βουλευτικές εκλογές και η σύσταση νέας κυβέρνησης δεν οδήγησαν στον τόσο αναμενόμενο διάλογο ανάμεσα στις διάφορες κατηγορίες της αλγερινής κοινωνίας. Αντιθέτως, τα κάποια σημεία δημοκρατικής καλής θέλησης των αλγερινών αρχών εκμηδενίστηκαν από μια τυφλή τρομοκρατία. Το χειρότερο, ορισμένες πληροφορίες αφήνουν να διαφανεί η αδυναμία των δυνάμεων επιβολής της τάξης να προλάβουν, πόσο μάλλον να εμποδίσουν, τις σφαγές που συνεχίζονται ακόμη και κοντά στα στρατόπεδα.
<P>
Πιστεύουμε ότι μόνο μια πρωτοβουλία των αλγερινών αρχών, με σκοπό να συγκεντρώσει όλες τις ζωντανές δυνάμεις της κοινωνίας των πολιτών, συμπεριλαμβανομένων και των ισλαμιστικών κινημάτων, θα επιτρέψει την κατάληξη σε μια συμφωνία όσον αφορά την απόρριψη της βίας, στο πλαίσιο του σεβασμού των ανθρωπίνων δικαιωμάτων και των πολιτισμικών μειονοτήτων. Η Ευρωπαϊκή Ένωση πρέπει να στηρίξει την εδραίωση ενός πραγματικού εθνικού διαλόγου ικανού, ας ελπίσουμε, να θέσει τέλος στην τρομοκρατία που πλήττει όλο και πιο σκληρά τον αλγερινό λαό. Δεν πρόκειται για ανάμιξη, αλλά για παροχή βοήθειας σε έναν λαό που βρίσκεται σε κίνδυνο. Δεν μπορούμε να παραμείνουμε παθητικοί μάρτυρες καθημερινών δολοφονιών σε μια χώρα με την οποία έχουμε ιστορικούς, πολιτιστικούς δεσμούς καθώς και δεσμούς βαθιάς φιλίας. Είναι καθήκον μας να δράσουμε.
<P>
Το κοινό ψήφισμά μας ζητά τη σύσταση μιας ad hoc κοινοβουλευτικής αντιπροσωπείας που να είναι σε θέση να ξεκινήσει διάλογο, τόσο εδώ όσο και στο Αλγέρι, με τον οποίο θα καταστεί δυνατή η αποκατάσταση της ειρήνης και η ενίσχυση της συνεργασίας ανάμεσα στην Ένωση και την Αλγερία. Ας μην αφήσουμε να περάσει αυτή η ευκαιρία. Δεν μπορούμε να επιτρέψουμε στους εαυτούς μας την αποτυχία. Επιπλέον, μπορούμε να βοηθήσουμε την Επιτροπή, η οποία θα έχει να διαδραματίσει πρωταρχικό ρόλο στη διαδικασία εκδημοκρατισμού που πρέπει να εγκαθιδρυθεί, κατά τη διάρκεια των διαπραγματεύσεων μιας νέας ευρωμεσογειακής συμφωνίας με την Αλγερία, που θα πραγματοποιηθεί με σεβασμό στα ανθρώπινα δικαιώματα.
<P>
Δεν θα ήθελα να τελειώσω χωρίς να αποτίσω φόρο τιμής στο θάρρος και στο πείσμα των Αλγερινών δημοσιογράφων, οι οποίοι με τίμημα τη ζωή τους συνεχίζουν να μας ενημερώνουν, και επιθυμώ να συμπαρασταθώ στον τρομερό πόνο των οικογενειών που έχουν πληγεί από τη βαρβαρότητα που πλέον δε γνωρίζει όρια. Ας ελπίσουμε ότι αυτή η φίλη χώρα θα ξαναβρεί, πολύ σύντομα, τον δρόμο της ειρήνης και της σταθερότητας.

<SPEAKER ID=17 LANGUAGE="FR" NAME="Ainardi">
Κυρία Πρόεδρε, ο λαός της Αλγερίας υφίσταται μια νέα κλιμάκωση της τρομοκρατίας, χωρίς προηγούμενο από το 1992. Οι ένοπλες ισλαμικες ομάδες ξεπερνά τον εαυτό του στη φρικαλεότητα προκειμένου να εκφοβίσει τον πληθυσμό, να δημιουργήσει μια κατάσταση χάους στη χώρα με σκοπό να αποσταθεροποιήσει το αλγερινό κράτος και να το οδηγήσουν να υποκύψει. Όπως και άλλοι βεβαίως, η Ομάδα μου εκφράζει την αγανάκτησή της και καταδικάζει με τη μεγαλύτερη αποφασιστικότητα αυτές τις βάρβαρες πράξεις. Αλλά πρέπει να προχωρήσουμε πέρα από αυτό και να καταδικάσουμε απερίφραστα τους φανατισμένους εθνικιστές και τους αρχηγούς τους, οι οποίοι είναι οι πραγματικοί δημιουργοί και εμπνευστές αυτού του κύματος τρομοκρατίας.
<P>
Τα λόγια που είπε πρόσφατα ο Abassi Madani, κύριος υπεύθυνος του πρώην FIS, που απελευθερώθηκε τελευταία, ρίχνουν ισχυρό φως στις ευθύνες του. Ο εκβιασμός που επιχείρησε να ασκήσει αναλαμβάνοντας να σταματήσει τις σφαγές αν η εξουσία συμμορφωνόταν με τους όρους, αποδεικνύει πρόδηλα την πλήρη και ολοκληρωτική συνενοχή του με τις τρομοκρατικές ομάδες. Για το λόγο αυτό, η ομάδα μας, που αρνείται να παίξει το ρόλο αυτών που δίνουν μαθήματα, δεν θα συναινέσει σε κανένα χειρισμό, απ·όπου και να προέρχεται, που αποσκοπεί στο να εισαγάγει τη συμμετοχή των εθνικιστικών δυνάμεων που είναι υπεύθυνες και συνένοχες για τις σφαγές, για παράδειγμα μέσω μιας διεθνούς διάσκεψης. Αρνούμαστε κάθε ανάμιξη στις υποθέσεις που ανήκουν στην αρμοδιότητα του αλγερινού λαού. Ο λαός της Αλγερίας έχει μέσα του, η ιστορία του το αποδεικνύει, τις απαραίτητες δυνάμεις για να νικήσει την τρομοκρατία, να συμβάλει στην κοινωνική, δημοκρατική και πολιτιστική του χειραφέτηση. Οι γυναίκες της Αλγερίας διαδραματίζουν στον αγώνα αυτόν αξιοσημείωτο ρόλο με θάρρος που επιβάλλει το θαυμασμό και που πρέπει να χαιρετίσουμε.
<P>
Κατά τη γνώμη μας, δεν είναι στην αναζήτηση συμβιβασμού με τις δυνάμεις των εθνικιστών που η Αλγερία θα βρει τη σωτηρία της στο δρόμο της δημοκρατίας και της οικονομικής και κοινωνικής προόδου. Η Ευρώπη μπορεί να συνεισφέρει επιβεβαιώνοντας και πάλι την αλληλεγγύη της στον αλγερινό λαό, προωθώντας την ενίσχυση της συνεργασίας μεταξύ της Ευρωπαϊκής Ένωσης και της Αλγερίας, σε στενό δεσμό με τις ζωντανές δυνάμεις της χώρας, ειδικότερα με ελάφρυνση του χρέους, τεχνική βοήθεια για τον εκσυγχρονισμό των υποδομών και με την κατασκευή κοινωνικής στέγης. Προκειμένου να εκφράσουμε την υποστήριξή μας σε όλες εκείνες και όλους εκείνους που αγωνίζονται με κίνδυνο της ζωής τους κατά της τρομοκρατίας, η Ομάδα μου προτείνει, όπως και άλλοι, αυτό το Σώμα να στείλει μια αντιπροσωπεία στην Αλγερία με σκοπό να συναντήσει τους βουλευτές και επίσης όλες τις δυνάμεις που με θάρρος αγωνίζονται σε αυτή τη χώρα.

<SPEAKER ID=18 LANGUAGE="FR" NAME="Cohn-Bendit">
Κυρία Πρόεδρε, κυρίες και κύριοι, ο λαός της Αλγερίας είναι ένας λαός μάρτυρας της ιστορίας. Ο αγγελισμός απέναντι στον εθνικισμό είναι συνώνυμος με τη δειλία και την παραίτηση. Ο αγγελισμός απέναντι στην εξάλειψη είναι συνώνυμος με πνευματική διαστροφή. Το πράγμα είναι πολύπλοκο και πολύ απλό. Όταν μια χώρα περνά τέτοια κρίση, είναι πολύ δύσκολο για μια κυβέρνηση να ακολουθήσει ορθή πολιτική. Αλλά όταν η κρίση φθάνει σε τέτοιο βαθμό βίας, οι αντιδράσεις της κυβέρνησης καθορίζουν την πιθανότητα να βρεθεί ή όχι λύση. Αν και υπάρχουν μυστικά κρατητήρια, αν και γίνονται σφαγές, αν και οι σφαγές και οι δολοφονίες διαπράττονται επίσης από τις κυβερνητικές δυνάμεις, αυτό δεν σημαίνει ότι η κυβέρνηση μπορεί να εξομοιωθεί με τους τρομοκράτες, σημαίνει απλώς ότι η κυβέρνηση συμβάλλει στην κλιμάκωση της βίας που έχουν πυροδοτήσει οι τρομοκράτες. Επομένως, όταν λέμε "όχι» στην εκρίζωση δεν είναι για να πούμε "ναι» στον εθνικισμό, είναι για να πούμε ότι πρέπει να βρεθεί άλλη λύση στο πρόβλημα της Αλγερίας. Αυτή ήταν πρώτη παρατήρησή μου.
<P>
Δεύτερο σημείο, ας σταματήσουμε να ψευδόμαστε στους εαυτούς μας! Είναι προφανές ότι αν θέλουμε ένα διάλογο, αυτός ο διάλογος πρέπει να πάει όσο το δυνατό πιο μακριά, αυτός ο διάλογος πρέπει να φθάσει εκείνους που έχουν σκεφτεί για μια στιγμή ότι η ελευθερία τους ήταν στην άκρη του πολυβόλου. Πρέπει ακριβώς, να αφοπλίσουμε τα πολυβόλα. Πρέπει επομένως, να προσπαθήσουμε να επιβάλουμε έναν διάλογο με τους πιο κακούς. Αν δε συζητούμε παρά μόνο με τους καλούς, είμαστε πάντοτε καλοί, αλλά δεν πετυχαίνουμε τίποτε. Το να συνδιαλαγούμε με τους κακούς δεν σημαίνει ότι είμαστε υπέρ τους, ότι τους δεχόμαστε, σημαίνει ότι θέλουμε να τους πείσουμε ότι δεν έχουν προοπτική.
<P>
Λοιπόν, θα πάμε μαζί στο Αλγέρι, θα συζητήσουμε με την επιτροπή των ανθρωπίνων δικαιωμάτων του κοινοβουλίου της Αλγερίας, με όλες τις πολιτικές δυνάμεις του κοινοβουλίου της Αλγερίας, με τις ζωντανές δυνάμεις της Αλγερίας, θα συζητήσουμε ακόμη και με διεστραμμένους στην Αλγερία, ώστε οι διεστραμμένοι να πάψουν να είναι διεστραμμένοι. Είμαι σίγουρος και πεπεισμένος ότι η ελπίδα στην Αλγερία θα ξαναγεννηθεί όταν ο πληθυσμός της θα αισθανθεί ότι υπάρχουν άνθρωποι που δεν επιθυμούν να αναμιχθούν στα θέματα της Αλγερίας για να δώσουν μαθήματα. Από πότε οι κομμουνιστές δεν θέλουν πια να δίνουν μαθήματα; Είναι μια πνευματική παραίτηση.
<P>
Εγώ όμως ισχυρίζομαι ότι πρέπει να δώσουμε ένα μάθημα διαλόγου σε όλους όσους δε θέλουν να κάνουν διάλογο, είτε αυτό συμβαίνει στην Αλγερία, στο Αφγανιστάν, στην Καμπότζη, ή οπουδήποτε. Και για το λόγο αυτό, το Ευρωπαϊκό Κοινοβούλιο πρέπει να χρησιμοποιήσει όλα τα μέσα, για να πει στους Αλγερινούς: αποτελείτε μέρος του δικού μας κόσμου και αποτελείτε μέρος ενός κόσμου όπου ο διάλογος είναι η μόνη λύση στις σφαγές και τα προβλήματα.

<SPEAKER ID=19 LANGUAGE="FR" NAME="Dupuis">
Κυρία Πρόεδρε, κύριε Πρόεδρε του Συμβουλίου, κύριε Επίτροπε, είμαι κατάπληκτος από τις ομιλίες που ακούσαμε σήμερα το πρωί. Μας μιλούν για διάλογο. Ο φίλος Cohn - Bendit έρχεται να μας θυμίσει τις αρετές του διαλόγου, ενώ, εδώ και τρία χρόνια στην Αλγερία έχουν πολλαπλασιαστεί οι ευκαιρίες για διάλογο, ενώ ο πληθυσμός της χώρας μπόρεσε να συμμετάσχει με άμεσο τρόπο στην εκλογή των υποψηφίων του, στην εκλογή του Προέδρου της Δημοκρατίας του. Μας μιλούν για διάλογο μεταξύ ποιών; Μεταξύ αυτών που, όπως μας υπενθύμισε η κομμουνίστρια συνάδελφος, απέδειξαν και πάλι τις τελευταίες ημέρες ότι είχαν τη δυνατότητα να σταματήσουν τις σφαγές. Είναι τελείως παράλογο.
<P>
Όσον αφορά το θέμα της ανάμιξης στην Αλγερία, γιατί σήμερα οι αλγερινές αρχές αρνούνται την ανάμιξη; Αρνούνται την ανάμιξη γιατί προτείνουμε να βάλουμε στην ίδια μοίρα την αλγερινή κυβέρνηση και τους τρομοκράτες. Το πρόβλημα της Ευρωπαϊκής Ένωσης είναι να στηρίξει την κυβέρνηση της Αλγερίας και μόνο με αυτή την προϋπόθεση μπορούμε να επενδύσουμε στις οικονομικές, πολιτικές μεταρρυθμίσεις, να επενδύσουμε ώστε το σύστημα της δικαιοσύνης να μπορέσει επιτέλους να λειτουργήσει, να επενδύσουμε ώστε επιτέλους η Αλγερία να προβεί σε ιδιωτικοποιήσεις μεγάλης κλίμακας με σκοπό να δώσει νέες προοπτικές στους πολίτες της, ώστε να μην τους οδηγεί στα αδιεξόδα της ανεργίας, της φτώχειας, της απελπισίας, όπως συμβαίνει σήμερα.
<P>
Προτείνουν να γίνουν όλα αυτά στο πλαίσιο της διάσκεψης της Βαρκελώνης. Αυτό είναι σαν να λένε ακριβώς ότι η Αλγερία είναι ένα πρόβλημα όπως όλα τα άλλα. Ενώ η Αλγερία θα έπρεπε να είναι η απόλυτη προτεραιότητα της πολιτικής μας σε αυτή την όχθη της Μεσογείου, την κλείνουν στο φυσιολογικό πλαίσιο μιας διάσκεψης, η οποία έτσι κι αλλιώς δεν οδηγεί σε τίποτε σημαντικό, όπως γνωρίζουμε. Πρέπει να επενδύσουμε εκατομμύρια Εcu, πρέπει να θελήσουμε να αλλάξει κάτι. Υπό τον όρο αυτό, ο πρόεδρος Ζερουάλ, οι αλγερινές αρχές, θα είναι σε θέση να δεχθούν κάποια μορφή ανάμιξης, γιατί η ανάμιξη στηρίζεται στο διάλογο...
<P>
(Διακοπή από τον κ. Cohn - Bendit) ...σε έναν αυθεντικό διάλογο, που βασίζεται στη φιλία. Με αυτή την προϋπόθεση μπορούμε να αλλάξουμε τα πράγματα. Αν πρόκειται μόνο να κάνουμε τους δασκάλους, και να θέλουμε να παίξουμε τους μεσολαβητές ανάμεσα στη μια και στην άλλη πλευρά, είναι προφανές ότι η αλγερινή κυβέρνηση δεν μπορεί να το δεχτεί. Πρέπει να πάρουμε θέση. Πρέπει να υπερασπιστούμε εκείνους που, όπως ο πρόεδρος Ζερουάλ, έχουν επιλέξει να δημιουργήσουν δημοκρατικούς θεσμούς στην Αλγερία. Αυτοί συνεχίζουν, πρέπει να τους δώσουμε τη δύναμη, πρέπει να είμαστε μαζί τους και με αυτή την προϋπόθεση θα μπορέσουμε να εργαστούμε προκειμένου να μεταρρυθμίσουμε τη δικαιοσύνη, να μεταρρυθμίσουμε τις φυλακές, ώστε να εξαλείψουμε όλες εκείνες τις δυνάμεις που σήμερα εργάζονται στη σκιά και υποσκάπτουν τη δημοκρατική διαδικασία στην Αλγερία.

<SPEAKER ID=20 NAME="Muscardini">
Κυρία Πρόεδρος, σήμερα το πρωί το Συμβούλιο επιβεβαίωσε την υποστήριξή του στην αλγερινή κυβέρνηση για τις οικονομικές και πολιτικές μεταρρυθμίσεις που ξεκίνησε. Θεωρώ ένα βήμα προόδου τις εκλογές που διεξήχθησαν στις 5 του παρελθόντος Ιουνίου. Θεωρώ ότι η συμφωνία σύνδεσης αποτελεί ένα παράγοντα προόδου. Ίσως να είναι έτσι: όμως το Συμβούλιο, όπως και η Επιτροπή, δεν υπέβαλαν κάποια συγκεκριμένη πρόταση, δεν έλαβαν κάποια πρωτοβουλία σε μία προσπάθεια να σταματήσει η φρίκη, το αιματοκύλισμα και η βία, ισχυριζόμενοι ότι οι Αλγερινοί θα πρέπει να βρουν από μόνοι τους τη λύση για τα προβλήματά τους. Βέβαια, αυτή δεν είναι η άποψη της Εθνικής Συμμαχίας, επειδή εμείς θεωρούμε ότι το πρόβλημά τους είναι και δικό μας πρόβλημα, το πρόβλημα της Ευρώπης.
<P>
Ο προοδευτικός και ολοένα ταχύτερος εκβαρβαρισμός της κατάστασης στην Αλγερία κατέστησε τώρα πλέον καθημερινή τη φρίκη σε αυτή τη βασανισμένη χώρα. Η αλόγιστη βία, που συνεχίζεται από τη σπείρα της τυφλής τρομοκρατίας και από την επακόλουθη καταστολή, αυτοτροφοδοτείται με το αίμα ενός αθώου λαού. Εάν η ευθύνη αυτής της κατάστασης καταλογίζεται, εν μέρει, στη προηγούμενη δικτατορία του Μετώπου Εθνικής Απελευθέρωσης, το οποίο δημιουργήθηκε από τον φοβερό αντιαποικιακό αγώνα που προηγήθηκε της θεμιτής ανεξαρτησίας, δεν μπορούμε να αρνηθούμε ότι σήμερα είναι και δική μας ευθύνη όπως και των χωρών μας να θέσουμε ένα τέλος σ'αυτό το μαρτύριο.
<P>
Ένας νέος πληθυσμός, όπως είναι ο αλγερινός, ο οποίος το μόνο που γνώρισε ήταν η φτώχεια των πενταετών σχεδίων για να καταλήξει στη συνέχεια στη φρίκη ενός εμφυλίου πολέμου, του λεγόμενου αγώνα για την ελευθερία του θρησκεύματος, είναι μια ωρολογιακή βόμβα, η οποία όχι μόνο απειλεί τις χώρες της βορείου Αφρικής και ολόκληρο τον ευρύ, αραβικό κόσμο αλλά αποτελεί μια πολύ σοβαρή απειλή για την Ευρώπη, η οποία δεν πρέπει να υποτιμηθεί. Πρωταρχικός σκοπός της Ένωσης είναι να αναζωογονήσει τις ελπίδες της Αλγερίας, που επιβεβαιώνει την εγκυρότητα ενός πολιτιστικού και πολιτισμένου προτύπου, το οποίο θα βασίζεται στην ανοχή, στη δημοκρατία και στον λαϊκό χαρακτήρα του κράτους, θα επιτρέπει την ελευθερία του συνεταιρίζεσθαι, την ελευθερία της σκέψης και του θρησκεύματος.
<P>
Συνεπώς, δεν αποτελεί απλή ρητορική ο ισχυρισμός ότι ο αγώνας του αλγερινού λαού, τον οποίο έχει αιχμαλωτίσει η βία, είναι και δικός μας αγώνας. Πρέπει να απομονώσουμε τις ακρότητες και να φθάσουμε στον καθορισμό ενός διαλόγου μεταξύ των πλευρών, κάτι το οποίο είναι δυνατόν, και εμείς οι Ευρωπαίοι διαθέτουμε τα μέσα για να μπορέσουμε να τον επιβάλουμε. Όμως είναι απαραίτητη η πολιτική θέληση, η οποία δυστυχώς απουσίασε εξαιτίας του πολέμου στη πρώην Γιουγκοσλαβία. Η αποτυχία επαναφοράς της ειρήνης στην Αλγερία θα επιβεβαίωνε την εικόνα μιας δειλής Ευρώπης, η οποία έχει κλειστεί στον εαυτό της, ανίκανη να δράσει, και κατά συνέπεια να αντιδράσει, καθιστώντας την επικίνδυνα τρωτή στις διασπαστικές ιδεολογίες, τα συμπτώματα των οποίων ήδη είναι αισθητά και θα ενισχυθούν περαιτέρω.
<P>
Η Εθνική Συμμαχία έχει επίγνωση των εξωτερικών, αλλά και των εσωτερικών κινδύνων αυτής της κατάστασης, σε περίπτωση που θα συνεχιστεί και εύχεται το Ευρωπαϊκό Κοινοβούλιο να λάβει τη πρωτοβουλία για τη σύγκλιση μιας διάσκεψης, η οποία θα συγκεντρώσει τα ενδιαφερόμενα μέρη: την Ένωση, τις χώρες της βορείου Αφρικής, τη ΔΑΣΕ, δηλαδή τη Διάσκεψη για την ανάπτυξη και τη συνεργασία. Ζητούμε από το Ευρωπαϊκό Κοινοβούλιο να δεσμεύσει τις κυβερνήσεις των 15 κρατών σε ένα σκληρό αγώνα κατά του φονταμενταλισμού οιασδήποτε μορφής και ζητούμε να μην γίνουν παραχωρήσεις σε όλους όσους εξόντωσαν άγρια γυναίκες, ηλικιωμένους και παιδιά. Επαναλαμβάνουμε ότι υπάρχουν ευθύνες της Δύσης επειδή άφησε περιθώριο στη βία.

<SPEAKER ID=21 NAME="Πρόεδρος">
Έχω λάβει επτά προτάσεις ψηφίσματος, που έχουν κατατεθεί με βάση το άρθρο 37, παράγραφος 2, του Κανονισμού.

<SPEAKER ID=22 LANGUAGE="EN" NAME="Titley">
Κυρία Πρόεδρε, αν θέλουμε να είμαστε απόλυτα ειλικρινείς με τους εαυτούς μας, τότε πρέπει να πούμε ότι δεν ξέρουμε τί να κάνουμε σχετικά με την Αλγερία. Όλα όσα ακούσαμε μέχρι στιγμής το επιβεβαιώνουν. Το είδαμε στο Κοινοβούλιο τον περασμένο Φεβρουάριο, όταν αποτύχαμε παταγωδώς να καταλήξουμε σε απόφαση για την Αλγερία. Αυτό που ξέρουμε είναι ότι η βία είναι κτηνώδης και απαράδεκτη και θα πρέπει να καταδικαστεί ολοκληρωτικά και ανεπιφύλακτα. Ξέρουμε επίσης ότι η κατάσταση δεν είναι τόσο απλή όσο πιστεύουν ορισμένοι ομιλητές οι οποίοι μίλησαν το πρωί. Πρέπει να θέσουμε στους εαυτούς μας ερωτήματα όπως, γιατί ορισμένες από αυτές τις δολοφονίες έγιναν κοντά σε θέσεις ασφαλείας, γιατί ο στρατός δεν στάθηκε ικανός να προστατεύσει τον πληθυσμό; Δεν έγιναν όλες αυτές οι δολοφονίες σε σκοτεινές αγροτικές περιοχές, ορισμένες από αυτές έγιναν σε κατοικημένες περιοχές. Γιατί έγιναν αυτές οι δολοφονίες;
<P>
Ξέρουμε επίσης ότι βλέπουμε όλο και εντονότερα την ανάπτυξη των ομάδων θανάτου στις περιοχές τις οποίες γνωρίζουμε πλέον καλά στην Νότια Αμερική. Ξέρουμε από την νοτιοαμερικάνικη εμπειρία μας ότι αν συμβεί μια φορά, αρχίζεις και χάνεις ολοκληρωτικά τον έλεγχο μιας πολιτικής κατάστασης. Επειδή η Αλγερία είναι τόσο κοντά στην Ευρωπαϊκή Ένωση, ξέρουμε ότι αυτή η επικίνδυνη αστάθεια θα μπορούσε τελικά να υπονομεύσει την Ευρωπαϊκή Ένωση. Επομένως, πρέπει να καταστρώσουμε στρατηγική. Είναι σημαντικό να αρχίσει να ωριμάζει η κοινή εξωτερική πολιτική και πολιτική ασφαλείας και να αναλάβει αποτελεσματική δράση. Σαφώς και θα πρέπει να ξεκινήσουμε πολιτικό διάλογο, σαφώς και θα πρέπει να αναπτύξουμε διακοινοβουλευτικό διάλογο. Θα πρέπει να προσπαθήσουμε να κάνουμε χρήση της συμφωνίας σύνδεσης, όπως επεσήμανε ο Επίτροπος κ.Marνn, προκειμένου να αναπτύξουμε αυτόν τον διάλογο και να δώσουμε τη δυνατότητα στην Αλγερία, να έχει πρόσβαση σε μη κυβερνητικές οργανώσεις, οι οποίες μπορούν να αρχίσουν να αξιολογούν την εκεί κατάσταση στις πραγματικές της διαστάσεις. Θα πρέπει να ενθαρρύνουμε αυτόν τον διάλογο, προκειμένου να καθιερώσουμε μεγαλύτερη ελευθερία τύπου στην Αλγερία, έτσι ώστε να μπορούμε να ξέρουμε όλοι το τί ακριβώς συμβαίνει.
<P>
Επίσης, όπως είπε ο κ. Dupuis, πρέπει να ενθαρρύνουμε την περαιτέρω οικονομική μεταρρύθμιση. Αλλωστε, μόνο μέσω βελτιώσεων της οικονομικής κατάστασης μπορούμε να ξεκινήσουμε τη διασφάλιση μιας ειρηνικότερης ανάπτυξης της Αλγερίας στο μέλλον.

<SPEAKER ID=23 NAME="Viola">
Κυρία Πρόεδρος, αξιότιμοι συνάδελφοι, εκτός από το γεγονός ότι νιώθω υποχρεωμένος να καταδικάσω αναντίρρητα τις τρομοκρατικές ενέργειες που αναστατώνουν μία χώρα η οποία βρίσκεται σε απόσταση ελάχιστων ναυτικών μιλίων από την Ευρωπαϊκή Ένωση, μια χώρα που αποβλέπει στη σύνδεσή της με τη Κοινότητά μας και να δημιουργήσει μαζί με αυτή μια ζώνη ελεύθερων συναλλαγών, αυτή η δραματική κρίση με οδηγεί στη διατύπωση ορισμένων σκέψεων.
<P>
Κατ' αρχάς, πιστεύω ότι θα πρέπει να δοθεί μεγαλύτερη έμφαση στη δυνατότητα που έχουν τα γεγονότα της Αλγερίας να ξεπεράσουν τα σύνορα αυτής της χώρας και να επεκταθούν στις γειτονικές χώρες, όπως η Τυνησία και η Λιβύη. Πράγματι, αυτό είναι ένα πολύ ανησυχητικό στοιχείο που με ωθεί να ζητήσω τη μεγαλύτερη δυνατή προσοχή της Ευρωπαϊκής Ένωσης και για τις τρεις χώρες. Ο φόβος μου προέρχεται βασικά από το γεγονός ότι θεωρώ την αλγερινή τρομοκρατία ως το άμεσο επακόλουθο μιας κοινωνικο - οικονομικής κρίσης παρά μιας αντίστοιχης πολιτιστικής και θρησκευτικής, δεδομένου ότι από τη στιγμή που οι χώρες της βορείου Αφρικής βρίσκονται σε παρόμοια οικονομική κατάσταση, η τρομοκρατία θα μπορούσε να εμφανιστεί επικίνδυνα αλλού.
<P>
Εκτιμώντας την αλγερινή κρίση ως μία κρίση κοινωνικοοικονομικής φύσης, θεωρώ ότι η ευρωμεσογειακή πολιτική που υιοθετήθηκε στη Βαρκελώνη είναι θεμελιώδης και, επομένως, η Ευρωπαϊκή Ένωση οφείλει να απαντήσει στις τρομοκρατικές επιθέσεις περισσότερο με μέσα διαρθρωτικής ανάπτυξης και χρηματοοικονομικές επιλογές παρά με διπλωματικά μέσα. Συνεπώς είναι ανάγκη πρώτα από όλα να ξεκινήσει η συμφωνία σύνδεσης. Πράγματι, χρειάζεται ενθάρρυνση κινούμενη στην κατεύθυνση της οικονομικής και κοινωνικής βοήθειας και όχι της απομόνωσης που ουσιαστικά η Ευρώπη, και ο δυτικός κόσμος εν γένει, αποφασίζουν.
<P>
Σε κάθε περίπτωση, υποστηρίζω ότι τουλάχιστον το Ευρωπαϊκό Κοινοβούλιο πρέπει να σπεύσει για να ευνοηθεί ο διάλογος και ο σεβασμός των ανθρωπίνων δικαιωμάτων, τα οποία μερικές φορές λησμονούνται ανάμεσα στις πτυχές της έμφασης και της καταπίεσης. Αποδέχομαι με πλήρη ικανοποίηση την ιδέα ότι μια αντιπροσωπεία αυτού του Κοινοβουλίου θα μεταβεί εσπευσμένα στην Αλγερία για να ξεκινήσει ένας διάλογος, όσο το δυνατόν περισσότερο εποικοδομητικός με το νέο αλγερινό κοινοβούλιο. Όμως υπενθυμίζω ότι υπάρχει ήδη μια αντιπροσωπεία για τις σχέσεις με τις χώρες της βορείου Αφρικής, η οποία εκτελεί τα καθήκοντά της με αίσθημα ευθύνης και η οποία, εάν θελήσουμε, θα μπορούσε να διευρυνθεί με αυτή την ευκαιρία για να αντιπροσωπεύσει το σύνολο του Ευρωπαϊκού Κοινοβουλίου.
<P>
Εύχομαι αυτή η αντιπροσωπεία να μπορέσει να έρθει σε επαφή με τη πλειοψηφία όπως και με τη μειοψηφία που έχει εκλεγεί στο κοινοβούλιο και με τις κοινωνικές δυνάμεις για να μπορέσει να θέσει τις βάσεις ενός νέου ευρωμεσογειακού διαλόγου και με το πνεύμα εκείνου του κοινοβουλευτικού ευρωμεσογειακού φόρουμ που αναφέρθηκε επανειλλημένα, ως απαραίτητο στοιχείο για την ανάπτυξη ενός διαλόγου που, σε περιπτώσεις όπως αυτή, θα μπορούσε αναμφισβήτητα να αποτελέσει το στήριγμα και να παίξει το ρόλο του αντηχείου για όλες τις ευρωπαϊκές δημοκρατίες.
<P>
Τέλος, πρέπει να ειπωθεί ότι η παράλυση και ίσως ο φόβος, των οποίων είναι θύμα εδώ και αρκετό καιρό η Ευρωπαϊκή Ένωση μπροστά στην εξάπλωση του ισλαμικού φονταμενταλισμού και της τρομοκρατίας κινδυνεύουν να την εκθέσουν, αν όχι να καταπνίξουν εξ ολοκλήρου όλες τις ευρωμεσογειακές πρωτοβουλίες. Μετά από αυτό όμως, θεωρώ ότι πρέπει να προσέξουμε να μην αφομοιώσουμε πολύ απλοϊκά, όπως κάνουν μερικοί, τις καθυστερήσεις και τις ευθύνες της Ευρωπαϊκής Ένωσης - που σίγουρα υπήρξαν - από τον δραματικό, εμφύλιο πόλεμο της Γιουγκοσλαβίας στην αλγερινή κρίση. Αυτές είναι καταστάσεις εντελώς διαφορετικές, αν και είναι εξίσου δραματικές. Αναφέρθηκα σκοπίμως στον εμφύλιο πόλεμο στη περίπτωση της Γιουγκοσλαβίας και στη κρίση στη περίπτωση της Αλγερίας, ακριβώς για να υπογραμμίσω ότι δεν είναι δυνατόν να θεωρήσουμε τα γεγονότα της Αλγερίας ως την έκφραση μιας σύγκρουσης μεταξύ εθνοτήτων ή εν πάσει περιπτώσει, μεταξύ κοινωνικών πλευρών, οι οποίες αντιπαρατίθενται μεταξύ τους. Ουσιαστικά, δεν πρέπει να διαπράξουμε το λάθος και να αντιμετωπίσουμε τους αλγερινούς τρομοκράτες σαν να επρόκειτο για πολίτες - μαχητές, προσφέροντας τους αναγνώριση και διεθνή νομιμοποίηση.
<P>
Λέγοντας αυτά, δεν θεωρώ ότι δικαιολογώ την Ευρωπαϊκή Ένωση, απλώς πιστεύω ότι είναι απαραίτητο να εντοπίσουμε σωστά τον κατάλληλο τρόπο για να καλύψουμε όσο το δυνατόν γρηγορότερα, μια μεγάλη καθυστέρηση, η οποία σε κάθε περίπτωση υπάρχει.

<SPEAKER ID=24 LANGUAGE="ES" NAME="Barσn Crespo">
 Κυρία Πρόεδρε, σε σχέση με μιά σειρά πράξεων βαρβαρότητας που παρατηρούμε στην Αλγερία, πρέπει να θυμηθούμε ότι πρόκειται και για έναν αγώνα για την πολιτική και οικονομική εξουσία. Σήμερα εμείς εδώ θέτουμε το πρόβλημα, και, όπως φαίνεται, με την ευρεία αποδοχή αυτής της Συνέλευσης. Πιστεύω ότι είναι σημαντικό η Ευρώπη - η Ευρωπαϊκή Ένωση - να αναλάβει τις ευθύνες της όσον αφορά το ενδιαφέρον, τις υποσχέσεις και την αλληλεγγύη της με άλλες χώρες, μεταξύ άλλων, κυρίως δε, τη Γαλλία.
<P>
Και αυτό που πρέπει να συζητήσουμε είναι τί μπορούμε να κάνουμε. Το Συμβούλιο μας είπε ότι τάσσεται υπέρ μιας συμφωνίας σύνδεσης, σύμφωνα με τις πολιτικές αξίες μας. Η Επιτροπή μας λέει ότι περιμένει την αλγερινή κυβέρνηση να δηλώσει την επιθυμία της να διαπραγματευθεί, εάν κατάλαβα καλά. Και το πρόβλημα βρίσκεται στο τί θα κάνουμε στο μεταξύ, εκτός της καταδίκης την οποία θα ψηφίσουμε.
<P>
Εγώ πιστεύω, όσον αφορά τον συνομιλητή μας, ο οποίος φυσικά είναι η αλγερινή κυβέρνηση, ότι υπάρχουν κάποια πράγματα τα οποία μπορούμε και πρέπει να κάνουμε.
<P>
Πρώτον, να του θυμίσουμε, όσον αφορά την αντίδραση στην παρέμβασή μας, ότι στις Ευρωμεσογειακές Συμφωνίες δεν υπάρχει μόνο η Ευρωπαϊκή Ένωση. Υπάρχουν πολλές χώρες, μεταξύ αυτών και οι ισλαμικές, που επίσης μοιράζονται τις ίδιες αξίες: τις αξίες του σεβασμού των ανθρωπίνων δικαιωμάτων και της δημοκρατίας.
<P>
Δεύτερον, να του θυμίσουμε και κάτι άλλο που είναι σημαντικό, πως μία από τις ευθύνες μιας νόμιμης κυβέρνησης είναι η διατήρηση της τάξης, που αρχίζει από την προστασία του δικαιώματος στην ζωή. Κι αυτό είναι κάτι που είναι ευθύνη της αλγερινής κυβέρνησης. Κι ότι είμαστε επίσης διατεθειμένοι να βοηθήσουμε για οτιδήποτε γίνεται σε δημοκρατικά πλαίσια.
<P>
Και τρίτον, κυρία Πρόεδρε, υπάρχει το ζήτημα του διαλόγου. Πιστεύω ότι πρέπει να μιλήσουμε και ότι πρέπει να υποστηρίξουμε τον διάλογο. Πρώτα απ' όλα, μ' εκείνες τις πολιτικές δημοκρατικές αλγερινές δυνάμεις, που δεν λείπουν, και που επίσης μπορούν να συμπεριληφθούν σ'αυτήν την διαδικασία. Και έπειτα, ο διάλογος με τους τρομοκράτες, γιατί πάντα πρέπει να συζητάμε με τους βίαιους που σκοτώνουν τον πληθυσμό, αυτός ο διάλογος πρέπει να έχει μία προϋπόθεση και αυτή είναι να τους απομονώσουμε και να μπορέσουμε να τους αφοπλίσουμε. Δεν πρέπει μόνο να δώσουμε έναν θαυματουργό τόνο, αλλά θα πρέπει να γνωρίσουμε και ποιες είναι οι δικές μας ευθύνες.

<SPEAKER ID=25 LANGUAGE="ES" NAME="Robles Piquer">
Κυρία Πρόεδρος, πρέπει να αναρωτηθούμε γιατί υπάρχει αυτή η τρομακτική βία που αιματοκυλά την Αλγερία και που σκοτώνει πολίτες και στρατιωτικούς, ανθρώπους της πόλης και αγρότες και, κυρίως, γυναίκες και μωρά, με τόση αγριότητα και με τόση ακατανόητη βαρβαρότητα;
<P>
Θα πρέπει ίσως να κοιτάξουμε λίγο την αλγερινή ιστορία. Αυτή η περιοχή ποτέ τον προηγούμενο αιώνα δεν μπόρεσε να δημιουργήσει μια κρατική μορφή ανάλογη μ' εκείνη που, για παράδειγμα, κατάφεραν οι σουλτάνοι του Μαρόκου ή οι μπέηδες της Τυνησίας. Και ίσως εξαιτίας αυτού να έγινε πιο εύκολη η γαλλική διείσδυση σε τέτοιο μάλιστα βαθμό που η Γαλλία πραγματικά πίστεψε ότι απέκτησε κυριαρχικά δικαιώματα. Και σίγουρα αυτός ήταν ο λόγος που υπήρξε ένας τόσο βίαιος αγώνας για την απελευθέρωση της Αλγερίας, αγώνας σκληρός, και που σ' αυτόν ηγήθηκε, όπως ήταν φυσικό, ένα ένοπλο κίνημα που πήρε την εξουσία και που έγινε απολυταρχικό - και όχι μόνο απόλυτο - μια εξουσία στρατιωτική και όχι πολιτική που λανθασμένα εφάρμοζε μία πολιτική οικονομία στα πρότυπα των πενταετών σοβιετικών προγραμμάτων, που δημιούργησε τεράστιες δομές, πολύ λίγο παραγωγικές, που σπατάλησε πλουτοπαραγωγικές πηγές, που προφανώς ως ένα μεγάλο βαθμό κατέστρεψε τις παραδοσιακές πηγές πλούτου, που αναπαρήγαγε τη διαφθορά και, τελικά, στέρησε την ελπίδα από τους Αλγερινούς, κυρίως από τους νέους, κάτι το οποίο έκανε πολλούς να προσανατολιστούν σε λύσεις υποτιθέμενου θρησκευτικού χαρακτήρα που απέχουν όμως πολύ από την αυθεντική ισλαμική πίστη, λύσεις που έχουν κάτι το μαγικό και συγχρόνως κάτι το λανθασμένα θαυματουργό.
<P>
Και, μπροστά στην εκλογική νίκη του FIS, η ακύρωση των γενικών εκλογών που ακολούθησαν έτυχε της αποδοχής μας - ας το παραδεχτούμε - με μεγάλη συγκαταβατικότητα εκ μέρους μας, και πάντα ακολουθώντας τα ίχνη των ενεργειών της γαλλικής κυβέρνησης. Κι αυτό πρέπει τώρα πια να το αναγνωρίσουμε.
<P>
Η αλήθεια είναι ότι μπροστά σ' αυτές τις λίμνες αίματος και πόνου έγιναν εκλογές, ατελείς φυσικά όπως ξέρουμε, αλλά αρκούντως έγκυρες έτσι ώστε να μας επιτρέψουν ν' αρχίσουμε ένα διάλογο και, φυσικά, από αυτό το Κοινοβούλιο θα πρέπει να μιλήσουμε για κοινοβουλευτικό διάλογο. Εγώ δεν πιστεύω ότι είναι αναγκαίο - και διαφοροποιούμαι σ' αυτή τη μικρή λεπτομέρεια, απ' αυτό που ονόμασε ο φίλος μου και Πρόεδρος της Επιτροπής Ανθρωπίνων Δικαιωμάτων, κύριος Soulier - μια έκτακτη αποστολή. Όπως σημειώνει ο κύριος Viola, έχουμε μία αντιπροσωπεία για τις σχέσεις με το Μαγκρέμπ, επιτροπή που, βεβαίως, έχει επισκεφθεί σε διάφορες περιπτώσεις το Μαρόκο και την Τυνησία αλλά όχι την Αλγερία.
<P>
Βέβαια, τώρα υπάρχει ένα αλγερινό κοινοβούλιο του οποίου ο Πρόεδρος - σύμφωνα με τις πληροφορίες μου - επιθυμεί να δεχθεί αυτήν την επίσκεψη και πιστεύω ότι αυτό που πρέπει να κάνει αυτό το Κοινοβούλιο είναι να του στείλει αυτή την επιτροπή. Ισως το εξαιρετικό να έγκειται στο ότι θα πρέπει να λάβουμε μέτρα για να τη στείλουμε τώρα, και όχι να περιμένουμε την απαιτούμενη σειρά που θα πρέπει να δώσουμε, και ίσως επίσης το εξαιρετικό θα μπορούσε να είναι κάποια διεύρυνση των μελών αυτής της επιτροπής για να καλυφθεί όσο το δυνατόν μεγαλύτερο φάσμα. Και, φυσικά, για να κάνουμε διάλογο με όλες τις αντιπροσωπευόμενες πολιτικές δυνάμεις εκείνου του Κοινοβουλίου, και ίσως επίσης για να έρθουμε σε επαφή με άλλες πολιτικές δυνάμεις που μπορούν αυτή τη στιγμή να περάσουν από τις βίαιες ενέργειες - γιατί δεν πρέπει να πιστέψουμε ότι αυτή η κατάσταση που υπάρχει είναι μη αντιστρέψιμη - σε μία κατάσταση ειρήνης και μετριοπάθειας.
<P>
Κυρία Πρόεδρε, εμείς οι Ευρωπαίοι έχουμε μια μακρά ιστορία, μια μακρά ιστορία βίας, που πολλές φορές είναι γεμάτη με αίμα. Να λοιπόν που έχουμε φτάσει σε καιρούς που μπορούμε να δώσουμε ένα μετριοπαθές παράδειγμα διαλόγου σε όσους αυτή τη στιγμή είναι βίαιοι. Φυσικά θα πρέπει να παροτρύνουμε, όπως το κάνουμε, το Συμβούλιο και την Επιτροπή να λάβουν αποφάσεις σε σχέση με τις συμφωνίες σύνδεσης, αλλά θα πρέπει πριν απ' όλα να διακηρύξουμε τη δική μας πρωτοβουλία, η οποία είναι ν'αρχίσουμε εμείς αυτόν τον διάλογο.

<SPEAKER ID=26 LANGUAGE="NL" NAME="Van Lancker">
Κυρία Πρόεδρος, τις περασμένες εβδομάδες ήμουν πολύ ταραγμένος εξ αιτίας της απάθειας με την οποία η διεθνής κοινωνία αντέδρασε στη φρίκη στην Αλγερία. Σήμερα όμως είμαι ικανοποιημένος, διότι στην παρούσα συζήτηση το Κοινοβούλιο έδειξε διαφορετικό πνεύμα, και επιδοκιμάζω την πρόταση να σταλεί μια αντιπροσωπεία του Κοινοβουλίου. Είμαι όμως πεπεισμένος, κύριοι συνάδελφοι, ότι τα διαβήματα του Κοινοβουλίου θά έχουν νόημα μόνον εφόσον δεν παριστάνουμε τον ανήξερο και αγανακτούμε επιλεκτικά. Ασφαλώς κατάλαβαν όλοι ότι εδώ δρα μια ισοπεδωτική τρομοκρατία που θέλει να επιβάλει στους ανθρώπους δια της βίας τη δική της ιδεολογία. Είμαι της άποψης ότι δεν πρέπει να αρκεσθούμε στο να τιμήσουμε τις γυναίκες που οργανώνονται, αλλά να τις υποστηρίξουμε από αυτό το βήμα.
<P>
Υπάρχει και το άλλο, όπως αναφέρθηκε σήμερα επανειλημμένα. Από όλο και περισσότερους δημοσιογράφους, από όλο και περισσότερες ανθρωπιστικές οργανώσεις, μας φτάνουν μαρτυρίες ότι η βία προέρχεται επίσης από οπλισμένες στρατιωτικές ή παραστρατιωτικές ομάδες. Δεν πρέπει να ζητήσουμε εξηγήσεις γιατί σκοτώνουν ατιμωρητί; Δεν πρέπει να ζητήσουμε εξηγήσεις γιατί αυτός ο στρατός είναι ανήμπορος να προστατεύσει τους πολίτες; Δεν πρέπει να ζητήσουμε εξηγήσεις γιατί οι αλγερινές αρχές αντιδρούν με περιορισμούς της ελευθερίας του Τύπου, με περιορισμούς των ανθρωπίνων δικαιωμάτων και του κράτους δικαίου; Η κοινοβουλευτική αποστολή πρέπει να συζητήσει όλα αυτά τα προβλήματα με τους συνάδελφους στο αλγερινό Κοινοβούλιο.
<P>
Τέλος, κύριοι συνάδελφοι, επισημαίνω εδώ τις δικές μας ευθύνες. Συνεχίζεται η πρακτική οι αλγερινοί πρόσφυγες να στέλνονται πίσω στη χώρα τους χωρίς καμία εγγύηση για την ασφάλειά τους. Η Ύπατη Αρμοστεία του ΟΗΕ για τους Πρόσφυγες απηύθηνε επανειλημμένα δραματικές εκκλήσεις προς ορισμένα κράτη μέλη που εφαρμόζουν ακόμα αυτή την πρακτική. Ζητά να αναβληθούν προσωρινά όλες οι απελάσεις μέχρι να ξεκαθαριστεί η κατάσταση στην Αλγερία. Είμαι πεπεισμένος ότι κάτι τέτοιο θα επιτευχθεί μόνον αν όλα τα κράτη μέλη το αποφασίσουν από κοινού. Καλώ λοιπόν το Συμβούλιο να υποβάλει μια σχετική πρόταση και ελπίζω να το υποστηρίξει και το Κοινοβούλιο. Ο λαός της Αλγερίας, κύριοι συνάδελφοι, χόρτασε πια βία κι όπως επισήμανε ο συνάδελφος Andrι - Lιonard: η ουδετερότητα σε τέτοιες συνθήκες μοιάζει με άρνηση συμπαράστασης σε ένα κατατρεγμένο λαό.

<SPEAKER ID=27 LANGUAGE="FR" NAME="Stasi">
Κυρία Πρόεδρος, λόγω των τόσο τραγικών γεγονότων όπως αυτά που συμβαίνουν στην Αλγερία, είναι μεγάλος ο πειρασμός για τους φίλους της Αλγερίας να τηρήσουν σιωπή. Να τηρήσουν σιωπή γιατί οι λέξεις δεν μπορούν να εκφράσουν τα συναισθήματα της λύπης, του τρόμου, της αγανάκτησης για την κλιμάκωση της βαρβαρότητας που παρακολουθούμε σε αυτή την άτυχη χώρα. Να τηρήσουν σιωπή, επίσης, ενόσω είναι προφανές ότι οι φανατικοί δεν διστάζουν να σφαγιάσουν ολόκληρο τον πληθυσμό χωριών, ότι είναι απόλυτα αδιάφοροι σε κάθε έκκληση λογικής. Να τηρήσουν σιωπή γιατί οι αλγερινοί ιθύνοντες φαίνεται να θεωρούν κάθε λόγο σχετικά με την Αλγερία, κάθε ενδιαφέρον, το παραμικρό ενδιαφέρον που εκδηλώνεται απέναντι στον αλγερινό λαό, ως σκανδαλώδη προσβολή της εθνικής κυριαρχίας, ως μη ανεκτή ανάμιξη στις εσωτερικές υποθέσεις της χώρας.
<P>
Παρόλ' αυτά, πρέπει περισσότερο από ποτέ να φωνάξουμε και εμείς οι ευρωβουλευτές, ιδιαίτερα. Να φωνάξουμε, γιατί στα μάτια πολλών ανθρώπων, στον κόσμο, αυτό το Σώμα θεωρείται ως η φωνή και η συνείδηση του ευρωπαϊκού λαού. Αν σωπήσουμε μπροστά σε τέτοια γεγονότα, σε ποιες άλλες περιστάσεις θα έχουμε το δικαίωμα να υψώσουμε τη φωνή; Να φωνάξουμε ώστε να ακουστούμε από εκείνους που, στην Αλγερία, κινδυνεύουν καθημερινά να χάσουν τη ζωή τους, αγωνίζονται, υποφέρουν για τη δημοκρατία, για την ανθρώπινη αξιοπρέπεια. Να φωνάξουμε για να τους εκφράσουμε την αλληλεγγύη μας στον αγώνα τους, στη δοκιμασία και στην ελπίδα. Να φωνάξουμε επίσης για να αφυπνήσουμε τη διεθνή συνείδηση, η οποία, εκτός από ορισμένες εξάρσεις, φαίνεται συχνά σκανδαλωδώς εφησυχασμένη όταν πρόκειται για την Αλγερία. Να φωνάξουμε για να δείξουμε ότι δε θέλουμε να αφεθούμε να μας εντυπωσιάσει, να μας εκφοβίσει ο εκβιασμός της ανάμιξης στον οποίο επιδίδεται ασύστολα η αλγερινή εξουσία.
<P>
Εξάλλου, έχουμε μερικές φορές την αίσθηση ότι η άγρια βαναυσότητα των ισλαμιστών χρησιμεύει ως άλλοθι στην εξουσία για να περιορίσει την ελευθερία του λαού και τα δικαιώματα των πολιτών. Ας υπενθυμίζουμε αδιάκοπα ότι η νομιμότητα του προέδρου, που είναι η νομιμότητα που προέρχεται από την εκλογή του, δεν επιτρέπει όλες τις συμπεριφορές. Ας υπενθυμίζουμε αδιάκοπα ότι η νομιμότητα της εξουσίας φθείρεται γρήγορα όταν προδίδει μονίμως τις αρχές στις οποίες θεμελιώνεται.
<P>
Εν πάση περιπτώσει, όταν μια κυβέρνηση δείχνει ανίκανη να υπερασπιστεί τους πολίτες της, να εμποδίσει τη διάπραξη, μέρα με τη μέρα, σφαγών όπως αυτές των οποίων είναι θύματα οι Αλγερινοί, είναι καθήκον της διεθνούς κοινότητας να ασκήσει το δικαίωμα της παροχής βοήθειας σε ένα λαό που βρίσκεται σε κίνδυνο θανάτου.
<P>
Αλλά εφόσον η Ευρωπαϊκή Ένωση ξεκίνησε οικονομικές διαπραγματεύσεις με την Αλγερία, ας μην διστάσουμε - καταδικάζοντας φυσικά με σθένος τα τρομερά εγκλήματα που διαπράττουν οι εθνικιστές - να ασκήσουμε πίεση στην αλγερινή εξουσία έτσι ώστε, ενώ αγωνίζεται κατά των τρομοκρατών, να μην εγγυάται ή να μη χρηματοδοτεί εγκληματικές συμπεριφορές και σοβαρές παραβιάσεις των ανθρωπίνων δικαιωμάτων, ώστε να επιτρέπει στις ΜΚΟ, ειδικότερα στη Διεθνή Αμνηστία, να πραγματοποιούν την έρευνα την οποία διενεργούν σε πολλές χώρες του κόσμου και ειδικότερα να επισκέπτονται τις φυλακές, ώστε ο διεθνής Τύπος να έχει τη δυνατότητα να ασκήσει ελεύθερα την αποστολή του και, τέλος, ώστε η αλγερινή κυβέρνηση να επιζητεί μόνιμα, με θάρρος, το διάλογο με όλες τις δυνάμεις της χώρας που είναι διατεθειμένες να αποκηρύξουν τη βία, συμπεριλαμβανομένων των διεστραμμένων και των κακών, προκειμένου η χώρα αυτή να ξαναβρεί την ειρήνη των πολιτών και η Αλγερία να ξαναβρεί τη θέση που της ανήκει στον ευρω-μεσογειακό κόσμο στο οποίο την περιμένουμε με ανυπομονησία.

<SPEAKER ID=28 LANGUAGE="ES" NAME="Izquierdo Rojo">
Κυρία Πρόεδρε, μεταξύ άλλων, είναι σωστό η Αλγερία και ο αλγερινός λαός να ξέρουν ότι σε αυτό εδώ το Σώμα υπάρχει το συναίσθημα της υποστήριξης και η επιθυμία για κοινή ανάπτυξη. Η πιο σημαντική πρόκληση είναι πρόκληση κοινή και για τους δύο, και γι' αυτήν την πρόκληση μπορούμε εμείς να κάνουμε πολλά πράγματα. Είναι η πρόκληση του να δουλέψουμε για μία αποφασιστική σύνδεση ανάμεσα στην Αλγερία και στην Ευρωπαϊκή Ένωση. Να προτείνουμε να εντατικοποιήσουμε τον πολιτικό διάλογο και τον κοινοβουλευτικό διάλογο, ν' ανοίξουμε διάλογο ανάμεσα στο Ευρωπαϊκό Κοινοβούλιο και την Εθνική Επιτροπή της Αλγερίας στο πλαίσιο των κοινών συμφερόντων. Να υποστηρίξουμε την βούλησή μας να πορευτεί η Αλγερία στην οδό της προόδου, της θεσμοθέτησης ενός δημοκρατικού κράτους και της προστασίας των ανθρωπίνων δικαιωμάτων. Να καταγγείλουμε χωρίς κανέναν δισταγμό αυτό το άγριο τρομοκρατικό κύμα από το οποίο υποφέρει ο αλγερινός λαός και να τους διακηρύξουμε ότι είμαστε μαζί τους, με την Αλγερία.

<SPEAKER ID=29 LANGUAGE="FR" NAME="Lindeperg">
Κυρία Πρόεδρε, κλείνοντας αυτή τη συζήτηση, δεν θα επαναλάβω τα όσα ειπώθηκαν, συχνά πολύ επιτυχημένα από τους συναδέλφους που προηγήθηκαν, σχετικά με την φρίκη που μας διακατέχει απέναντι στην αλγερινή τραγωδία και στο θαυμασμό προς τους αγωνιστές της ειρήνης και της ελευθερίας. Σκέφτομαι ειδικότερα τις αγωνίστριες, που θίγονται διπλά και επομένως είναι διπλά θαρραλέες!
<P>
Αντίθετα, θα ήθελα να αντικρούσω την πολύ διαδεδομένη ιδέα ότι δεν μπορούμε να κάνουμε τίποτε συγκεκριμένο και άμεσο για να ανακουφίσουμε τον γολγοθά των Αλγερινών. Πράγματι, είναι μια συγκεκριμένη χειρονομία που μπορεί άμεσα να κάνει η Ένωση γιατί εξαρτάται αποκλειστικά από εκείνη και συνίσταται στο να προσφέρει προστασία ανάλογη του ονόματός της, στις Αλγερινές και τους Αλγερινούς που επέλεξαν να ξεφύγουν από την κόλαση της χώρας τους.
<P>
Θα μου πείτε ότι εναπόκειται στην Σύμβαση της Γενεύης να αναλάβει αυτό τον ρόλο. Παραδόξως, φαίνεται ότι οι Αλγερινοί δεν μπορούν να επωφεληθούν από την εν λόγω σύμβαση - η κ. van Lancker μόλις αναφέρθηκε σε αυτό. Η νομολογία των κρατών μελών έχει ως αποτέλεσμα, η προστασία με βάση τη σύμβαση να προσφέρεται στα πρόσωπα που διώκονται από τις κρατικές αρχές. Η νομολογία αυτή επιβεβαιώθηκε πρόσφατα, το 1996, από την κοινή θέση του Συμβουλίου σχετικά με το θέμα. Αποτελεί ένα παράδοξο, γιατί οι ισλαμιστές, θεωρώντας, δικαίως, ότι διώκονται από την κυβέρνησή τους, μπορούν να διεκδικήσουν προστασία στην Ευρωπαϊκή Ένωση, ενώ τα θύματά τους, οι αγωνιστές της ελευθερίας για τους οποίους μιλούσα προηγουμένως, δεν μπορούν να τη διεκδικήσουν. Παρόλ' αυτά, η παραπάνω ερμηνεία, σε αντίθεση με αυτή της Ύπατης Αρμοστείας των Ηνωμένων Εθνών και αντίθετη με το πνεύμα και το γράμμα της συνθήκης, αποτελεί πια ευρωπαϊκό κεκτημένο. Για το λόγο αυτό, υποστηρίζω τη δημιουργία μιας δευτερεύουσας προστασίας, η οποία να τοποθετείται ανάμεσα στο καθεστώς-συνθήκη και στην προσωρινή προστασία που τώρα μελετάται.
<P>
Δεν είναι παράδοξη ιδέα, εφόσον περιλαμβάνεται εδώ και αρκετά χρόνια στο πρόγραμμα του Συμβουλίου και χαίρομαι που η Γαλλία - η χώρα μου - την εξετάζει τώρα, αλλά πιστεύω ότι μια τέτοια ενέργεια δεν μπορεί να βρει όλη της τη σημασία και αποτελεσματικότητα παρά μόνο στο επίπεδο της Ευρωπαϊκής Ένωσης. Στο μεταξύ, κυρία Πρόεδρε, εύχομαι η Ένωση να έχει μια στάση πολύ πιο ανοιχτή απέναντι στους Αλγερινούς που αναζητούν προστασία στη Γαλλία, προστασία που η σημερινή συζήτηση κατέδειξε ότι είναι απόλυτα νόμιμη.

<SPEAKER ID=30 NAME="Wohlfart">
, Προεδρεύων του Συμβουλίου. (FR) Κυρίες, κύριοι, κυρία Πρόεδρε, καταρχήν επιθυμώ να ευχαριστήσω όλες και όλους όσοι εξέφρασαν τη γνώμη τους κατά τη διάρκεια της παρούσας συζήτησης, μια συζήτηση ζωντανή, ενθουσιώδη αλλά πολύ αξιοπρεπή, η οποία αντανακλά τη φρικαλεότητα, τις προκλήσεις και τους κινδύνους της τρέχουσας κατάστασης στην Αλγερία. Θα ήθελα επίσης να ευχαριστήσω τους ομιλητές για την ποιοτική συμβολή τους, ακόμη κι αν ορισμένοι ή ορισμένες απογοητεύτηκαν από τη δήλωση του Συμβουλίου σχετικά με τον ρόλο που θα πρέπει να διαδραματίσει η Ευρωπαϊκή Ένωση στην Αλγερία.
<P>
Πιστεύω ότι το ομόφωνο πρόσταγμα αυτής της ολομέλειας ήταν ότι η Αλγερία δεν πρέπει να μας αφήσει αδιάφορους, ότι η Αλγερία - και θα έλεγα ακόμη, πέρα από αυτήν, ολόκληρο το Μαγκρέμπ - έχει ανάγκη την Ευρωπαϊκή Ένωση. Αλλά σε αντιστάθμισμα, η Ευρωπαϊκή Ένωση έχει ανάγκη μια Αλγερία και ένα Μαγκρέμπ ειρηνικά και πολιτικά σταθερά. Χαιρετίζω την πρωτοβουλία που πήρε το Κοινοβούλιο προκειμένου να αναλάβει και αυτό τις ευθύνες του. Το Συμβούλιο έχει τον ρόλο του να διαδραματίσει, η Επιτροπή έχει τον ρόλο της να διαδραματίσει - ειδικότερα σχετικά με τη μελλοντική συμφωνία σύνδεσης στο πλαίσιο της διαδικασίας της Βαρκελώνης - και το Ευρωπαϊκό Κοινοβούλιο (είναι απόλυτα προσωπική άποψη) έχει κι αυτό να διαδραματίσει τον ρόλο του.
<P>
Μιλήσαμε για εποικοδομητικό διάλογο, και θα προσέθετα "έναν διάλογο σε εγρήγορση» για όλα όσα αφορούν αυτόν τον ευαίσθητο τομέα της προστασίας των ανθρωπίνων δικαιωμάτων. Βέβαια, όλοι ή σχεδόν όλοι συμφωνούν, ο κύκλος των συνομιλητών στην Αλγερία να είναι ο ευρύτερος δυνατός, αλλά πρόκειται για ένα διάβημα μακρόπνοο και, είναι απαραίτητο να το σημειώσουμε, υπάρχουν δυστυχώς άνθρωποι, στην περίπτωση της κρίσης στην Αλγερία όπως και σε άλλες διαμάχες, που δεν θέλουν διάλογο. Η κοινή μας προσπάθεια είναι λοιπόν μια μακρόπνοη προσπάθεια. Η Αλγερία είναι αντάξια της στήριξής μας γιατί, στην μεγάλη πλειοψηφία του, ο λαός - αυτό ειπώθηκε από έναν από τους ομιλητές, και ο ίδιος ο λαός το απέδειξε κατά τις τελευταίες εκλογές αλλά και σε προηγούμενες - θέλει την ειρήνη.
<P>
Πριν αφήσω στον αντιπρόεδρο Marin τη φροντίδα της παρουσίασης των συμπερασμάτων του ως εκπροσώπου της Επιτροπής, θα καταλήξω λέγοντας ότι ο ρόλος μας είναι να συνοδεύουμε και να ενθαρρύνουμε τους διαφόρους θεσμούς να αναλαμβάνουν τις αρμοδιότητές τους, σε αυτή τη μακρόπνοη ειρηνευτική διαδικασία, αλλά ότι όλες οι ζωντανές δυνάμεις της Αλγερίας και όλοι οι Αλγερινοί με καλή θέληση καλούνται να επιλύσουν αυτό το πρόβλημα.

<SPEAKER ID=31 NAME="Marνn">
Κύριε Πρόεδρε, κύριοι, συμφωνώ μ' αυτά που ελέγχθησαν από τον κύριο Wohlfart εξ ονόματος του Συμβουλίου και απλώς θέλω να προσθέσω ότι, εάν το Ευρωπαϊκό Κοινοβούλιο επιθυμεί να βάλει σε εφαρμογή ένα μηχανισμό πολιτικού διαλόγου σε κοινοβουλευτικό επίπεδο, τότε η Επιτροπή θα ήταν στην διάθεσή του, γιατί ακριβώς αυτή τη στιγμή μας ενδιαφέρει το κάθε τι που συνεπάγεται καινούργιες προοπτικές διαλόγου με τους αντιπροσώπους του αλγερινού λαού.
<P>
Και τέλος, η επιτροπή διαπραγμάτευσης για τη συμφωνία σύνδεσης είναι μια επιτροπή με την απαραίτητη εντολή, με σαφή τακτική, με την απαραίτητη γλώσσα που, ανεξάρτητα του ότι θα μιλήσει για πολιτική, δεν έχει συνολικά κάποιο στοιχείο μέσα στην εντολή διαπραγμάτευσης που να μπορέσει να επιτρέψει την διενέργεια πολιτικού διαλόγου με τις αλγερινές αρχές. Έτσι λοιπόν, εξαιτίας του ότι οι ίδιες οι καταστάσεις μας αναγκάζουν, ο διάλογος της Επιτροπής έχει κάποιους αντικειμενικούς περιορισμούς, οι οποίοι υφίστανται λόγω της ίδιας της εντολής διαπραγμάτευσης. Αντιθέτως, εγώ νομίζω ότι θα μπορούσατε να αντιπροσωπεύετε ίσως ένα δίαυλο γνώμης πολύ πιο ανοιχτό, πολύ ευρύτερο, πολύ πιο παγκόσμιο κατά κάποιον τρόπο, πολύ πιο ανοιχτό, πολύ πιο ελεύθερο από την διπλωματική γλώσσα, και εάν αυτό το Κοινοβούλιο πάρει αυτήν την απόφαση, εγώ συμφωνώ με αυτά που είπε ο κύριος Wohlfart: θα μπορούσαμε να βάλουμε σε ενέργεια όλους τους μηχανισμούς για να μπορέσει να προχωρήσει αυτή η πολιτική επιχείρηση προς τα μπρος.

<SPEAKER ID=32 NAME="Πρόεδρος">
Ευχαριστώ τον Επίτροπο Marνn.
<P>
Η συζήτηση έληξε.
<P>
Η ψηφοφορία θα πραγματοποιηθεί αύριο Πέμπτη στις 12.00.

<CHAPTER ID=3>
Κατάσταση στη Μέση Ανατολή
<SPEAKER ID=33 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την κατάσταση στη Μέση Ανατολή.

<SPEAKER ID=34 NAME="Wohlfart">
, Προεδρεύων του Συμβουλίου. (FR) Κύριε Πρόεδρε, κυρίες και κύριοι βουλευτές, εκφράζω την ικανοποίησή μου που μπορούμε να συζητήσουμε και αυτό το θέμα σήμερα το πρωί, ένα θέμα πολύ σημαντικό για την ειρήνη στη Μέση Ανατολή.
<P>
Κυρίες και κύριοι, είναι ανάγκη να σας υπενθυμίσω ότι η θέση του Συμβουλίου στην τρέχουσα κατάσταση στηρίζεται σε δύο στοιχεία. Καταρχήν, στη συνεργασία σε θέματα ασφάλειας και στη συνέχεια στις διαπραγματεύσεις, όλα αυτά κάτω από το σύνθημα "γη έναντι ειρήνης ». Η παλαιστινιακή αρχή πρέπει να κάνει ό, τι μπορεί ώστε να εμποδίσει τις τρομοκρατικές ενέργειες. Το Συμβούλιο παρεμβαίνει τακτικά, ειδικότερα μέσω του ειδικού απεσταλμένου του στην παλαιστινιακή αρχή προκειμένου να ενθαρρύνει την απόλυτη συνεργασία της με το Ισραήλ στον τομέα της ασφάλειας.
<P>
Προτείναμε στα μέρη να δημιουργήσουν μια μόνιμη επιτροπή ασφάλειας η οποία, κατά την άποψή μας, θα μπορούσε να συμβάλει ώστε να εμποδιστούν από το να κρατούν την ειρηνευτική διαδικασία όμηρό τους. Πρέπει να αποφύγουμε με κάθε τίμημα τη διακοπή των διαπραγματεύσεων μετά από κάθε επεισόδιο, όσο τραγικό, όσο ευτελές και όσο καταδικαστέο και να είναι αυτό. Οι διαπραγματεύσεις που οδηγούν σε αποδεκτά αποτελέσματα και για τα δύο μέρη και σε πραγματική βελτίωση της οικονομικής κατάστασης των Παλαιστινίων συνιστούν το μόνο μέσο που είναι ικανό να δημιουργήσει λίγο-λίγο το κλίμα εμπιστοσύνης που είναι απαραίτητο στην καθιέρωση μιας κατάστασης που να εγγυάται μέγιστη ασφάλεια.
<P>
Κύριε Πρόεδρε, όσον αφορά το θέμα της τήρησης των συμφωνιών του Όσλο, η προεδρία του Συμβουλίου εκμεταλλεύτηκε την ευκαιρία της επίσκεψης της Αμερικανίδας Υπουργού Εξωτερικών κ. Madeleine Albright στην περιοχή, για να επαναλάβει τη θέση του Συμβουλίου σχετικά με την πλήρη τήρηση των συμφωνιών που έχουν συνομολογηθεί και να ζητήσει από το Ισραήλ να τιμήσει τις υποχρεώσεις και τις δεσμεύσεις του. Μέτρα εμπιστοσύνης πραγματικά και αξιόπιστα, όπως η αποδέσμευση των απαραίτητων έργων για τη βιωσιμότητα της παλαιστινιακής οικονομίας είναι περισσότερο από ποτέ αναγκαία. Τα μέρη πρέπει να υιοθετήσουν έναν κώδικα συμπεριφοράς. Κάθε επανέναρξη των διαπραγματεύσεων σχετικά με το τελικό καθεστώς πρέπει να συνοδεύεται από την παράλληλη και σύνθετη υλοποίηση της προσωρινής συμφωνίας. Θεωρούμε ιδιαίτερα σημαντικό η επόμενη φάση των νέων αναπτύξεων δυνάμεων να πραγματοποιηθεί με τους όρους της συμφωνίας. Πρέπει και τα δύο μέρη να αποφύγουν τις μονόπλευρες ενέργειες, οι οποίες μπορούν να προδικάσουν το τελικό καθεστώς, που σημαίνει ότι το Ισραήλ πρέπει να αναστείλει κάθε νέα επέκταση αποικιών του.
<P>
Όσον αφορά την παλαιστινιακή οικονομία, κύριε Πρόεδρε, κυρίες και κύριοι, η κατάστασή της είναι τουλάχιστον επισφαλής και από τότε που έγιναν οι πρόσφατες τρομοκρατικές ενέργειες στην Ιερουσαλήμ, η ισραηλινή κυβέρνηση συνεχίζει να εφαρμόζει αυστηρά μέτρα απέναντι στον πληθυσμό των παλαιστινιακών εδαφών. Εκτός από τον αποκλεισμό αυτών των εδαφών, συνεχίζει ειδικότερα να παγώνει τα δημοσιονομικά έσοδα που οφείλει στην παλαιστινιακή αρχή, παρόλο που πρόσφατα ανακοίνωσε - μόλις τη Δευτέρα - ότι θα κατέβαλλε το ήμισυ των οφειλομένων στην παλαιστινιακή αρχή, δηλαδή 50 % του ποσού που ανέρχεται σε περίπου 50 εκατομμύρια σέκελ. Το Συμβούλιο έχει επαναλάβει πλείστες φορές ότι σέβεται το νόμιμο δικαίωμα της ισραηλινής κυβέρνησης να υπερασπιστεί τον πληθυσμό της. Τα μέτρα που έχουν ληφθεί από τους Ισραηλινούς είναι εντούτοις υπερβολικά κατά την άποψή μας και δεν πλήττουν τους πραγματικούς υπεύθυνους των τρομοκρατικών ενεργειών. Έχουμε ζητήσει επίμονα από το Ισραήλ να τηρήσει τις υποχρεώσεις του, καταβάλλοντας στην παλαιστινιακή αρχή το σύνολο των δημοσιονομικών εσόδων. Προκειμένου να βοηθήσουμε αυτή την τελευταία να αντιμετωπίσει άμεσες ανάγκες, θα της χορηγήσουμε επειγόντως 4 εκατομμύρια Εcu και, σε αυτό το πλαίσιο, θα μελετήσουμε επίσης την πιθανότητα δημιουργίας, μεσοπρόθεσμα, κεφαλαίου κινήσεως προοριζόμενου για την παλαιστινιακή αρχή.
<P>
Κύριε Πρόεδρε, κυρίες και κύριοι, θα πω επίσης δύο λόγια για τη διαφθορά στο εσωτερικό της ίδιας της παλαιστινιακής αρχής. Το Συμβούλιο ανησυχεί ιδιαίτερα με τις επιβλαβείς πρακτικές που, απ·ό, τι φαίνεται είναι αρκετά διαδεδομένες στο εσωτερικό της παλαιστινιακής αρχής και, σχετικά με αυτό το θέμα, έχουμε παρακινήσει τον πρόεδρο Αραφάτ να κάνει σοβαρές προσπάθειες προκειμένου να διορθωθεί αυτή η κατάσταση. Με αυτά τα δεδομένα, το γεγονός ότι κριτικές εκθέσεις δημοσιεύτηκαν από τις παλαιστινιακές υπηρεσίες, μαρτυρεί μια βούληση για διαφάνεια από μέρους της παλαιστινιακής αρχής και μπορώ να σας διαβεβαιώσω ότι το Συμβούλιο θα παρακολουθήσει αυτή την υπόθεση από πολύ κοντά με τους άλλους κύριους χορηγούς.
<P>
Θα ήθελα επίσης να προσθέσω δυο λόγια όσον αφορά τις σχέσεις μεταξύ της Ευρωπαϊκής Ένωσης και της Ιορδανίας, την Ιορδανία που διαδραματίζει μείζονα ρόλο στη διαδικασία που μόλις προανέφερα, την Ιορδανία σχετικά με την οποία κατέστη δυνατό να ανακοινωθεί, κατά τη διάρκεια του Συμβουλίου "Γενικών Υποθέσεων» της προηγούμενης Δευτέρας, ότι οι διαπραγματεύσεις που διενήργησε η Επιτροπή κατέληξαν τελικά στην ευρω-μεσογειακή συμφωνία συνεργασίας, ενώ τα δύο τελευταία κωλύματα άρθηκαν την τελευταία στιγμή. Είναι ένα αποτέλεσμα για το οποίο εκφράζω την ικανοποίησή μου.
<P>
Θα τελειώσω με μια αναφορά στη Συρία. Πιστεύω ότι όλοι συνειδητοποιούν ότι η Συρία έχει να διαδραματίσει σημαντικό ρόλο στην ειρηνευτική διαδικασία και οι συναντήσεις του ειδικού απεσταλμένου μας με τον πρόεδρο Ασαντ επιβεβαίωσε τις προηγούμενες εντυπώσεις. Πράγματι, η Συρία θα ενδιαφερόταν σοβαρά από την επανάληψη των διαπραγματεύσεων με το Ισραήλ. Το δυσκολότερο απομένει βέβαια να γίνει, κύριε Πρόεδρε, δηλαδή να οριστεί η βάση αυτής της επανάληψης των διαπραγματεύσεων.

<SPEAKER ID=35 NAME="Marνn">
Κύριε Πρόεδρε, κύριοι, με δυσκολία θα μπορούσε η Επιτροπή να μην συμφωνήσει με την παρουσίαση που έκανε, εκ μέρους του Συμβουλίου, ο κύριος Wohlfart. Η περιγραφή που έκανε είναι σωστή. Η Επιτροπή είναι απολύτως σύμφωνη και χωρίς καμμία αμφιβολία συμφωνούμε - κυρίως μετά την απόφαση της ισραηλινής κυβέρνησης να προχωρήσει σε νέα επανεγκατάσταση στην ανατολική Ιερουσαλήμ - ότι έχουμε μπει σε μία φάση κλιμάκωσης, με αποτέλεσμα να διέρχεται κρίσιμες στιγμές η ειρηνευτική διαδικασία στην Μέση Ανατολή.
<P>
Δεν πρόκειται να σας πω κάτι νέο θυμίζοντάς σας την πρωτοβουλία που έχουν πάρει οι Ηνωμένες Πολιτείες και την επίσκεψη της κυρίας Madeleine Albright. Εξάλλου, έχει ήδη προγραμματιστεί μία συνεδρίαση για την επόμενη εβδομάδα, υπό της αιγίδα των Ηνωμένων Εθνών, ανάμεσα στους Παλαιστινίους και τους Ισραηλινούς. Και θα δούμε, εάν είναι εφικτό, κάτω από αμερικανική πλατφόρμα, να γίνουν ουσιαστικά βήματα σε μία κατάσταση που και σε εσωτερικό επίπεδο και σε τοπικό επίπεδο αλλά και σε διεθνές επίπεδο είναι πραγματικά δυσάρεστη.
<P>
Τελικά, όσον αφορά την Επιτροπή, δεν πρόκειται να σας κρύψω ποιο είναι το σημείο για το οποίο ανησυχώ περισσότερο γιατί έχουμε την ευθύνη της διαχείρισης του οικονομικού πακέτου το οποίο εγκρίθηκε από το Συμβούλιο και που μ' αυτό το Ευρωπαϊκό Κοινοβούλιο έδειξε την υποστήριξή του. Και πολύ φοβάμαι ότι, ως χρηματοδοτική αρχή πρέπει να πάρει και αυτή την ίδια απόφαση με αυτήν που πήρε το Συμβούλιο.
<P>
Το θέμα του κλεισίματος των συνόρων, η απαγόρευση της ελεύθερης κυκλοφορίας, η έλλειψη διαφάνειας και κάποια κρούσματα διαφθοράς στη διαχείριση του παλαιστινιακού προϋπολογισμού, μέτρα οικονομικού τύπου - όπως η μη είσπραξη φόρων - κ.λ.π., έχουν καταστήσει το οικονομικό παλαιστινιακό πρότυπο τελείως μη βιώσιμο.
<P>
Η Ευρωπαϊκή Ένωση και ειδικότερα η Επιτροπή - που έχουμε την ευθύνη του παλαιστινιακού ζητήματος - έχουμε δημιουργήσει περισσότερο ένα σύστημα κοινωνικής ασφάλειας χρηματοδοτούμενο από τη διεθνή κοινότητα, παρά ένα πρότυπο ανάπτυξης της οικονομίας. Τα περιστατικά του προηγούμενου χρόνου κάνουν αυτό το οικονομικό πρότυπο να είναι ανεφάρμοστο στην πραγματικότητα, εάν δεν εφαρμοστεί γρήγορα ένα ειρηνευτικό σχέδιο, που θα επιτρέψει να δοθεί στον παλαιστινιακό λαό η δυνατότητα γι' αυτήν την οικονομική ανάπτυξη και μεσοπρόθεσμα και μακροπρόθεσμα. Η ειρηνευτική διαδικασία δεν μπορεί να σταματήσει απλώς στην μεγάλη οικονομική ενίσχυση της διεθνούς κοινότητας στα τελευταία τέσσερα χρόνια και ειδικότερα της Ευρωπαϊκής Ενωσης, η οποία, όπως γνωρίζετε, είναι ο κύριος χρηματοδότης, πολύ περισσότερο απ' ό, τι οι Ηνωμένες Πολιτείες, οι λεγόμενες μετριοπαθείς αραβικές χώρες, η Διεθνής Τράπεζα ή το Διεθνές Νομισματικό Ταμείο.
<P>
Και έχουμε ήδη αρκετή εμπειρία έτσι ώστε να πούμε το εξής: το Συμβούλιο, μετά από πρόταση της Επιτροπής, έχει ξαναπάρει την απόφαση να χορηγήσει επείγουσα οικονομική βοήθεια για να προσπαθήσει να σώσει την πολιτική ώθηση και θα ξαναπροσπαθήσουμε να σώσουμε την πολιτική ώθηση για να μπορέσει η Παλαιστινιακή Προεδρία να πληρώσει την διοίκηση, την αστυνομία, τα νοσοκομεία, τους δήμους. Είναι μια επιχείρηση που για την Ευρωπαϊκή Ενωση είναι κάτι σαν παράδοση.
<P>
Τελικά, το Συμβούλιο εξουσιοδότησε την Επιτροπή να πραγματοποιήσει μία επείγουσα μεταφορά πιστώσεων για ποσόν σχεδόν τεσσάρων εκατομμυρίων Ecu και να παρουσιάσει ένα καινούργιο σύστημα χρηματοδοτικής εφαρμογής δια μέσου ενός κονδυλίου του ταμείου, που θέλουμε να εγκαθιδρύσουμε για να μπορέσει η Παλαιστινιακή Αρχή να αγωνιστεί πιο εύκολα σ' αυτήν την δύσκολη στιγμή του κλεισίματος των συνόρων ή με την μη απόδοση των εσόδων που πρέπει να ληφθούν από τους φόρους και τις εισφορές εκ μέρους των Ισραηλινών, και που απορρέουν από τις συμφωνίες του Όσλο. Το λέω αυτό γιατί ο μοναδικός τρόπος να το καταφέρουμε, κι εκεί έχει το Ευρωπαϊκό Κοινοβούλιο πολλά να πει, είναι μέσω της διαδικασίας Noteboom. Έτσι λοιπόν, την στιγμή που θα πρέπει να υπολογίσουμε την καινούργια κατανομή θα πρέπει να βρούμε και ένα τρόπο για να πραγματοποιήσουμε αυτήν την καινούργια πολιτική απόφαση η οποία θα επιτρέψει, μετά από τον μήνα Νοέμβριο, και όποτε δεν επιλύονται τα οικονομικά προβλήματα της Παλαιστινιακής Αρχής - που όπως σημείωσε ο κύριος Wohlfart, έχουν ρίζες πολύ βαθιές, και μας ενδιαφέρουν όλους - να παρέχει ένα ειδικό πρόγραμμα βοηθείας για την ειρηνευτική διαδικασία στην Παλαιστίνη.
<P>
Και πρέπει να βιαστούμε όσον αφορά αυτό το θέμα γιατί τον επόμενο χρόνο λήγει το τρέχον πρόγμαμμα βοηθείας. Δεν είναι η στιγμή του Όσλο, ούτε είναι η στιγμή της ευφορίας της Ουάσινγκτον, ούτε η στιγμή της ευφορίας της Καζαμπλάνκα, δεν είναι στιγμή ευφορίας. Αλλά έχουμε αρχίσει μία οικονομική βοήθεια - απ' όλα τα κράτη μέλη της Κοινότητας - που στο τέλος της διαδικασίας θα πλησιάσει σίγουρα τα δύο δισ. ECU. Ετσι λοιπόν, έχουμε προλάβει καταστάσεις πολύ δύσκολες χορηγώντας οικονομικά κονδύλια, αλλά βρισκόμαστε στα όρια των δυνατοτήτων μας. Κι αυτό γιατί το οικονομικό μοντέλο των Παλαιστινίων, βασισμένο κατά κύριο λόγο στις διεθνείς δωρεές, με τα συστηματικά κλεισίματα των συνόρων, την έλλειψη ελεύθερης διακίνησης στην περιοχή του, την αδυναμία να εξαγάγει στην κοινή ευρωπαϊκή αγορά, και δεδομένων των δυσκολιών υποδομής και της συστηματικής παρεμπόδισης εκ μέρους των ισραηλινών αρχών, καθορίζει τον τρόπο ζωής ενός έως δύο εκατομμυρίων Παλαιστινίων που ζουν στις περιοχές αυτές σε μια κατάσταση πραγματικά απελπιστική.
<P>
Συμπερασματικά, μία από τις υποχρεώσεις που έχει η Επιτροπή είναι να προωθήσει στο Συμβούλιο και στο Ευρωπαϊκό Κοινοβούλιο τα μεγάλα προβλήματα γιατί είναι φανερό ότι, όπως είπε ο κύριος Wohlfart, αυτό είναι ένα ζήτημα που θα μας απασχολεί για πολύ καιρό και θα πρέπει τον επόμενο χρόνο να διευκρινίσουμε τι πρέπει να κάνουμε. Γιατί ο ειδικός προϋπολογισμός λήγει τον χρόνο που έρχεται. Και σας το λέω αυτό γιατί την τελευταία εβδομάδα το Συμβούλιο μας ζήτησε μια οικονομική επιχείρηση υπέρ της Παλαιστίνης και της κυβέρνησης του Αραφάτ, και δεν μπορέσαμε να το κάνουμε γιατί δεν είχαμε άλλα χρήματα.
<P>
Συνεπώς, τον Νοέμβριο, δια μέσου της διαδικασίας Noteboom, θα πρέπει να βρούμε μία λύση, και για μετά το 1999, θα πρέπει να σκεφτούμε πολύ καλά πώς θα πρέπει να ξοδεύουμε τόσα χρήματα όπως αυτά που έχουμε ξοδέψει στα τελευταία πέντε έτη. Αλλά όχι μόνο για να συνεισφέρουμε στις πολιτικές δυσκολίες ή στις πολιτικές αντιξοότητες, αλλά και για να δώσουμε μία λύση περιφεριακού χαρακτήρα στη Μέση Ανατολή και, ειδικότερα, μία οικονομία απτή και υποστηριζόμενη από τον παλαιστινιακό λαό. Αν όχι, εγώ αμφιβάλλω ότι η διεθνής κοινότητα θα μπορέσει να συνεχίζει να παρέχει αυτήν την τεράστια οικονομική βοήθεια. Παρ' όλη αυτήν την βοήθεια, δεν μπορέσαμε αυτόν τον χρόνο να εμποδίσουμε από το να γίνουν οι Παλαιστίνιοι πιο φτωχοί και να έχουν λιγότερες προοπτικές απ' ό, τι εδώ και τέσσερα χρόνια.
<P>
Θα καταλάβετε ότι εάν υπάρχει πληθυσμός που ζει σε μία τέτοια κατάσταση, που όχι μόνο δεν έχει επιτύχει την ειρήνη αλλά που μέρα με τη μέρα γίνεται και πιο φτωχός, όπου το επίπεδο των ιδιωτικών επενδύσεων έχει πέσει δραματικά, κυρίως τον τελευταίο χρόνο, όπου δεν υπάρχουν Ευρωπαίοι επενδυτές, ούτε Αμερικανοί, ούτε από τις «μετριοπαθείς» αραβικές χώρες, τότε καταλαβαίνετε ότι αυτό αρκεί για να χαθεί η μετριοπάθεια. Κι αυτό ήταν το μήνυμα που ήθελα να σας δώσω, υπενθυμίζοντάς σας ότι θα ξαναειδωθούμε στο Κοινοβούλιο, κι ελπίζω ότι θα έχουμε την συμπάθεια και την υποστήριξή του για να βρούμε μία λύση τον Νοέμβριο όταν θα συζητήσουμε για το πρόβλημα της ανανέωσης των πόρων.

<SPEAKER ID=36 LANGUAGE="DE" NAME="Swoboda">
Εξ ονόματος της ομάδας μου θα ήθελα να ευχαριστήσω και τους δύο εισηγητές για τα καθαρά και σαφή λόγια τους, και κ. Επίτροπε Marνn, σίγουρα θα σας υποστηρίξουμε στις προσπάθειες σας να βρείτε χρήματα, που επίσης θα διατεθούν αποτελεσματικά και που πρέπει να διατεθούν.
<P>
Βρισκόμαστε πάλι εδώ μπροστά από μια σπείρα βίας, που είναι δύσκολο να διασπάσουμε. Περισσότερο λυπούμεθα σαφέστατα το ότι η ισραηλινή κυβέρνηση έκανε βήματα, που αύξησαν πάλι τις συνθήκες, τις προϋποθέσεις για την βία. Όπως είπε τελευταία και ο κ.Marνn: Η απάντηση στην βία, που έδωσε η ισραηλινή κυβέρνηση, μέσα από μεγαλύτερο πόνο, μέσα από μεγαλύτερες δυσκολίες για τον παλαιστινιακό πληθυσμό οδηγεί φυσικά σε παραπέρα βήματα βίας. Όχι πως θα μπορούσαμε κάπως να δικαιολογήσουμε, να υποστηρίξουμε ή να αποδεχθούμε αυτά τα βήματα, αλλά πρέπει να είναι εντελώς σαφές, ποιά ευθύνη έχει επίσης η ισραηλινή κυβέρνηση για την συνολική εξέλιξη. Είναι προπαντός η πολιτική των εποικισμών, με την οποία ξανάρχισε πάλι αυτή η νέα σπείρα. Μία πολιτική εποικισμών, που θέλει να δημιουργήσει γεγονότα, προτού κανείς καν έλθει σε συνομιλίες και διαπραγματεύσεις. Αρνούμεθα αυτήν την πολιτική εποικισμού. Η παρούσα ισραηλινή κυβέρνηση βρίσκεται σε μια κατάσταση στην οποία δεν μπορεί να κυριαρχήσει πλέον τα πνεύματα που αυτή κάλεσε, διότι ακριβώς υπάρχουν καινούργιες δραστηριότητες, που ακόμη και γι' αυτήν την κυβέρνηση σημαίνουν μια υπερβολή από διεισδύσεις στην παλαιστινιακή περιοχή. Σε αυτή την συνάφεια θα πρέπει κανείς εν τούτοις να εξετάσει το ζήτημα της γής. Είναι τελείως απαράδεκτο, άνθρωποι, που πωλούν γή, Παλαιστίνιοι σε Ισραηλινούς, να τιμωρούνται με θάνατο κατά παράνομο ή νόμιμο τρόπο - σε εισαγωγικά. Αλλά είναι αυτονόητο το δικαίωμα κάθε κοινότητας, κάθε χώρας, προπαντός σε αυτήν την δύσκολη φάση να φροντίζει ώστε να μη εμποδίζεται πάλι η ειρηνευτική διαδικασία από μια αυθαίρετη πώληση γής, και πιστεύω πως πρέπει κι εδώ να βρεθεί μια λύση σε έναν διάλογο με το Ισραήλ και τους Παλαιστίνιους.
<P>
Έχει ήδη λεχθεί: Η αντίδραση της ισραηλινής κυβέρνησης στην βία, που πρέπε να αποκρουσθεί ήταν υπερβολική, ήταν υπερβολικά έντονη, και δημιούργησε νέους όρους βίας. Οι περιορισμοί οικονομικού είδους, ο περιορισμός της ελευθερίας των κινήσεων οδηγούν ένα λαό ώστε ακόμα νέα άτομα και ομάδες ατόμων, που μέχρι τώρα αρνιόντουσαν την βία, να συνιστούν τελικά την βία σαν την μόνη διέξοδο από αυτήν την κατάσταση. Αυτό το θεωρώ καταστροφικό, και ελπίζω, πως με τα ανακοινωθέντα μέτρα της Επιτροπής και του Συμβουλίου και επίσης από αυτά που κατέθεσε σήμερα ο Επίτροπος Marνn κι όπως ελπίζεται να συμφωνήσει και το Κοινοβούλιο, μπορεί τουλάχιστον να καλυφθεί η οικονομική πλευρά. Παραμένει όμως το γεγονός, ότι εδώ περιορίζεται μαζικά η ελευθερία κινήσεων, και παραμένει το γεγονός, πως από τον μοναδικό αντιπρόσωπο της ειρήνης που υπάρχει, τον Αραφάτ, και την ΟΑΠ, αφαιρείται η εμπιστοσύνη του ίδιου του λαού τους.
<P>
Το τελευταίο σημείο το θεωρώ πολύ σημαντικό, και είμαι πολύ ευχαριστημένος για την δήλωση του προεδρεύοντος του Συμβουλίου. Θέλουμε ένα ιδιαίτερο παλαιστινιακό κράτος. Πιστεύω αυτή είναι η μοναδική ευκαιρία, όλο και περισσότερς δυνάμεις στο Ισραήλ το λένε οι ίδιες. Πρέπει όμως να είναι ένα δημοκρατικό κράτος κι ένα κράτος χωρίς διαφθορά. Παρακαλώ με κάθε έμφαση να φροντίσετε ώστε ακριβώς εμείς σαν φίλοι του παλαιστινιακού λαού να μπορούμε να είμαστε σίγουροι, ότι το νέο κράτος που κτίζεται είναι ένα δημοκρατικό κράτος, ένα κράτος υπό την διαφύλαξη των ανθρωπίνων δικαιωμάτων. Παρακαλώ επίσης την Επιτροπή και το Συμβούλιο να επιδιώξουν ώστε να επιβληθεί αυτό που τώρα ανακοινώθηκε σαν μέτρο κατά της διαφθοράς. Διότι κανένας στον ευρωπαϊκό πληθυσμό δεν θα είναι πρόθυμος να δωρήσει πολλά χρήματα, όταν έχει και μόνον την υποψία πως αυτά τα χρήματα δεν φθάνουν εκεί όπου ανήκου, δηλαδή στον πληθυσμό της Παλαιστίνης.

<SPEAKER ID=37 NAME="Δημητρακόπουλος">
Κύριε Πρόεδρε, εν πρώτοις θα ήθελα κι εγώ να συγχαρώ τόσο τον προεδρεύοντα του Συμβουλίου για τα όσα, πράγματι, σοβαρά μας είπε, όσο και τον Επίτροπο κ.Marνn για την επίσης πολύ εμπεριστατωμένη ανάλυσή του.
<P>
Δεν υπάρχει αμφιβολία, κύριε Πρόεδρε και αγαπητοί συνάδελφοι, ότι για μία ακόμα φορά, σε ό, τι αφορά το θέμα της Μέσης Ανατολής, βρισκόμαστε σε μία πάρα πολύ κρίσιμη στιγμή. Δεν είναι της παρούσης να κάνουμε ένα αναλυτικό κατηγορητήριο και να περιορισθούμε μόνο στο τί φταίει. Αυτή τη στιγμή η Ευρωπαϊκή 'Ενωση πρέπει να ασχοληθεί με συγκεκριμένα μέτρα-προτάσεις, έτσι ώστε να επαναφέρουμε την ειρηνευτική διαδικασία. Εγώ σαν τέτοια μέτρα βλέπω τα εξής τέσσερα γενικά μέτρα-προϋποθέσεις: Πρώτον, ενέργειες για τον τερματισμό των τρομοκρατικών δράσεων. Είναι απαραίτητη προϋπόθεση, διότι πέρα από τα πολλά ανθρώπινα θύματα δημιουργεί σοβαρά αισθήματα ανασφάλειας στο Ισραήλ με αποτέλεσμα να δημιουργούνται προβλήματα στην εξέλιξη και τη συμμετοχή του στην ειρηνευτική διαδικασία. Αυτό είναι ένα έργο πάρα πολύ δύσκολο και έχει δύο πτυχές. Η μία είναι κατασταλτική: εντοπισμός και σύλληψη των τρομοκρατών. Η δεύτερη είναι μακροχρόνια: εξάλειψη των αιτίων που δημιουργούν τρομοκράτες. Δεύτερον, ενέργειες για τον τερματισμό όλων εκείνων των πράξεων και των αποφάσεων που προκαλούν. Σαν παράδειγμα αναφέρουμε το θέμα των οικισμών (settlements). Αυτό, συνδυαζόμενο και με κάποιες άλλες κινήσεις, είναι κάτι το οποίο θα έπρεπε να σταματήσει. Τρίτον, ενέργειες για την πλήρη εφαρμογή των συμφωνιών του 'Οσλο, διότι οι συμφωνίες του 'Οσλο, ως διεθνείς συμφωνίες, είναι η βάση για την οποιαδήποτε ειρηνευτική διαδικασία στη Μέση Ανατολή. Και τέταρτον, ενέργειες ώστε η προτεινόμενη νέα διαδικασία της Νέας Υόρκης (διαδικασία που θα γίνει σε δύο φάσεις: μία διμερή, ήτοι Παλαιστίνη-Ισραήλ, και μία τριμερή, ήτοι Παλαιστίνη-Ισραήλ-Ηνωμένες Πολιτείες) να έχει επιτυχία. Και εδώ θα πρέπει να έχουμε υπόψη μας ότι αυτή η νέα διαδικασία της Νέας Υόρκης δεν θα έπρεπε να είναι μια διαδικασία από την οποία πρέπει να προέλθει ένα άμεσο αποτέλεσμα εντός 48 ωρών. Κάτι τέτοιο, φυσικά, δεν γίνεται. Θα έπρεπε όμως να είναι μία συνδιάσκεψη στην οποία να καθορισθούν δύο πράγματα: πρώτον, η ημερήσια διάταξη για τις διαπραγματεύσεις του μέλλοντος και δεύτερον, το βασικότερο, η διαδικασία για να γίνουν οι διαπραγματεύσεις αυτές.
<P>
Πέρα απ'αυτά υπάρχουν και ορισμένες άλλες προτάσεις πιο συγκεκριμένες. Συγχαίρω το Συμβούλιο για τις δύο προτάσεις που ήδη έδωσε στη δημοσιότητα, δηλαδή τη δημιουργία μιας μόνιμης επιτροπής ασφαλείας και την πρόταση για τον κώδικα συμπεριφοράς. Είναι δύο θέματα πάρα πολύ σημαντικά. Προτείνω όμως και τα εξής: πρώτον να επανεξετασθεί η ευρωπαϊκή παρουσία στη Μέση Ανατολή. Αντί του ειδικού απεσταλμένου να δημιουργηθεί μία task force από το Συμβούλιο, την Επιτροπή και, τολμώ να πω, το Ευρωπαϊκό Κοινοβούλιο, η οποία να είναι συνδεδεμένη με τη μόνιμη επιτροπή ασφαλείας. Θα ήταν χρήσιμο η ειρηνευτική διαδικασία της Μέσης Ανατολής να μπει μέσα στο κεφάλαιο «Διαδικασία της Βαρκελώνης» και να γίνει μία μόνιμη, διαρκής διάσκεψη μέσα στη διαδικασία της Βαρκελώνης για την ειρηνευτική διαδικασία στη Μέση Ανατολή, η οποία να βασισθεί στη δημιουργία ομάδων εργασίας. Και εγώ έχω να προτείνω 4 τέτοιες ομάδες: μία ομάδα για την ασφάλεια, μέσα στην οποία συμπεριλαμβάνονται και τα θέματα της τρομοκρατίας και οι σχέσεις και οι ενέργειες προς τις άλλες χώρες, όπως είναι ο Λίβανος και η Συρία που παίζουν ένα ρόλο στην ειρηνευτική διαδικασία, μία δεύτερη ομάδα που να ασχοληθεί με το θέμα των settlements, μία τρίτη ομάδα εργασίας που να ασχολείται με το καθεστώς των παλαιστινιακών περιοχών και με το καθεστώς της Ιερουσαλήμ και μία τέταρτη ομάδα που να εξετάσει το θέμα των προσφύγων, θέμα πάρα πολύ σημαντικό.
<P>
Προσωπικά, κύριε Πρόεδρε και αγαπητοί συνάδελφοι, πιστεύω ότι πρέπει να δώσουμε σ'αυτές τις διαπραγματεύσεις και σ'αυτές τις διαδικασίες πάρα πολύ χρόνο. Δεν χρειαζόμαστε αυτή τη στιγμή αποτελέσματα με τηλεοπτική σημασία. Χρειαζόμαστε αποτελέσματα με ουσία.

<SPEAKER ID=38 LANGUAGE="NL" NAME="Van Bladel">
Κύριε Πρόεδρε, η Μεση Ανατολή αποτελεί μια περιοχή όπου οι αποικιακές δυνάμεις ακολούθησαν για δικό τους όφελος μια τακτική διαίρεσης και καταδυνάστευσης., δημιουργώντας έτσι τις βάσεις για τη σημερινή κατάσταση, μια κατάσταση μακρυά από κάθε λογική και γεμάτη παράδοξα. Σας υπενθυμίζω μερικά απ' αυτά.
<P>
Ο αραβικός κόσμος έβγαλε ξανά το όπλο του οικονομικού αποκλεισμού. Δεν διακόπηκαν μεν όλες οι οικονομικές σχέσεις με το Ισραήλ, αλλά όπωσδήποτε βρίσκονται πολύ χαμηλά. Κι όμως, όποιοι διατηρούν εμπορικές σχέσεις μεταξύ τους, θα πρέπει να συζητούν ο ένας με τον άλλο. Οι αποστολές αυτοκτονίας υπήρχαν και τότε που οι ειρηνευτικές διαδικασίες διεξάγονταν ομαλά, και τώρα που μπλοκαρίστηκαν.
<P>
Η Ισραηλινή κυβέρνηση προβαίνει σε συμφωνίες για την Χεβρώνα, ένα καλό σημάδι, ξεκινά όμως συγχρόνως την κατασκευή οικισμών στα Ιεροσόλημα, κακό σημάδι, και μάλλον προς εφησυχασμό των οπαδών της.
<P>
Το κλείσιμο των συνόρων αυξάνει, αλλά και μειώνει την ασφάλεια των Ισραηλινών πολίτων.
<P>
Οι Ισλαμιστές ηγέτες στα τζαμιά στην Αίγυπτο, στη Συρία, στο Λίβανο και στο Ιράν συνεχίζουν να εξαίρουν τους Παλαιστίνιους επιδρομείς αυτοκτονίας ως τα ουράνια. Δεν θα σας επαναλαμβάνω τα λεχθέντα τους, διότι προσωπικά μου προκαλούν αηδία.
<P>
Όλα αυτά σημαίνουν ότι οι Ισραηλινοί δεν κάνουν ένα λογικό συνδυασμό ανάμεσα στην ειρηνευτική διαδικασία και την προσωπική τους ασφάλεια. Και δυστυχώς, το θέμα της κατάργησης της τρομοκρατίας απειλεί να εξελιχθεί σε σημαντικό στοιχείο των διαπραγματεύσεων. Βεβαίως, αυτό δεν είναι σωστό.
<P>
Η εμπιστοσύνη Παλαιστινίων και Ισραηλινών στους ηγέτες τους έχει μειωθεί. Και η ευρωπαϊκή πρόταση να ξαναπάρει εμπρός η ειρηνευτική διαδικασία μέσω ενός κώδικα συμεπεριφοράς, δεν θα στεφθεί από επιτυχία. Μόνον η ειλικρινής συνειδητοποίηση ότι σ'αυτή την γωνία του κόσμου θα ζήσουν αναπόφευκτα ως λαοί και οι Παλαιστίνιοι και οι Ισραηλινοί, μπορεί να προωθήσει πάλι τις διαδικασίες. Κι αυτό ακριβώς προσπαθεί η Αμερικανίδα Υπουργός Εξωτερικών να επιτύχει, αφήνοντας για την ώρα όλες τις εμπλακόμενες πλευρές να βράζουν στο ζουμί τους, διότι τελικά δεν θα' χουν παρά να τα βρούν μεταξύ τους. Συγχρόνως, η κ. Albright απηύθυνε τον λόγο στις γύρω περιοχές, πέρα από Παλαιστίνιους και Ισραηλινούς, πέρα από τα σύνορα του Ισραήλ. Την ιδέα του συναδέλφου κ. Δημητρακοπούλου για μια task force δεν μπορώ ακόμα να την αξιολογήσω πλήρως, πάντως στην γύρω από το Ισραήλ περιοχή υπάρχει ευρωπαϊκό καθήκον. Έχει λοιπόν σημασία να ξεκινήσουν οι συμφωνίες σύνδεσης με την Ιορδανία και την Αίγυπτο το ταχύτερο. Συμφωνώ με τον Επίτροπο κ.Marνn ότι το Κοινοβούλιο πρέπει να κάνει το παν ώστε να διασφαλισθούν κονδύλια για τους Παλαιστίνιους για την εδραίωση μιας σταθερής οικονομίας. Διότι χωρίς την προοπτική μιας λογικής οικονομικής και κοινωνικής ανάπτυξης για τους γειτονικούς λαούς, θα παραμένουν η ζήλεια και ο φόβος για το Ισραήλ, για τη χώρα της δημοκρατίας και της εργατικότητας.
<P>
Τέλος, κύριε Πρόεδρε, θεωρώ σπουδαίο καθήκον του Κοινοβουλίου να προωθήσει μέσω των ταμείων Beda τη συμφιλίωση στο Ισραήλ.

<SPEAKER ID=39 LANGUAGE="NL" NAME="Bertens">
Κύριε Πρόεδρε, απλώς σημαίνω συναγερμό χωρίς να κάνω ανάλυση, δίοτι τις αναλύσεις μας τις έδωσαν ο κ. Wohlfart και ο Επίτροπος κ. Marνn, και τους ευχαριστώ θερμά.
<P>
Η ειρηνευτική διαδικασία περιήλθε σε άσχημη κατάσταση, όπως ξέρουν όλοι. Φαίνεται σχεδόν νεκρή και αν δεν γίνει κάτι γρήγορα, θα πεθάνει. Ακόμα οι προσπάθειες μεσολάβησης της Αμερικανίδας Υπουργού Εξωτερικών δεν κατάφερναν κάποια άνοιγμα στο αδιέξοδο. Σε μια κλιμάκωση βομβιστικών επιθέσεων της Χαμάς και μέτρων αντιποίνων, η ειρηνευτική διαδικασία σβήνει αφήνοντας πίσω της μόνο χαμένους. Η τρομοκρατία της Χαμάς πρέπει να καταπολεμηθεί με κάθε τρόπο και μπορούμε ν' απαιτήσουμε απ' τον Αραφάτ να τηρεί τις υποσχέσεις του. Αλλά με το μακροχρόνιο κλείσιμο των Παλαιστινιακών εδαφών και το πάγωμα του 60 % του δημοσίου εισοδήματος των Παλαιστινιακών Αρχών, η Ισραηλινή κυβέρνηση δημιουργεί μόνη της τους εχθρούς της σε μια ατμόσφαιρα απογοήτευσης, φτώχειας και ματαιοδοξίας.
<P>
Λόγω έλλειψης πολιτικού θάρρους, οι πολιτικοί ηγέτες άφησαν να ξεφύγουν τα ηνία απ' τα χέρια τους και οι εξτρεμιστές των δύο πλευρών, με μια κλιμακούμενη σειρά εγκλημάτων, δημιούργησαν ένα κλίμα δυσπιστίας και μίσους, ένα κλίμα μάλλον πιο έντονο απ' ό, τι πριν από δύο χρόνια. Αν η αρχική ώθηση σβήσει και άλλο, υπάρχει κίνδυνος ότι οι εμπλεκόμενοι στη Μέση Ανατολή θα περιπλανηθούν τυφλά στην αμμοθύελλα στην οποία θα χαθούν.
<P>
Πού είναι άραγε οι διορατικοί πολιτικοί που ξεκίνησαν την ειρηνευτική διαδικασία; Πάλι χρειαζόμαστε νέα ανοίγματα στα αδιέξοδα. Εύκολο να το λέει κανείς, αλλά δύσκολο να το πράξει. Βασει των συμφωνιών του Όσλο πρέπει ν'αναζητήσουμε μια οριστική διευθέτηση των διαφορών. Σ'αυτή την προσέγγιση, δεν υπάρχει χώρος για ταμπού κι ασφαλώς δεν υπάρχει χώρος για στάσεις του είδους οφθαλμός αντι οφθαλμού, όπως παρατηρούνται τώρα ανάμεσα στο Ισραήλ και τους Παλαιστίνιους ή ανάμεσα στο Ισραήλ και τον Λίβανο.
<P>
Ζούμε σε νέες εποχές με νέα συνθήματα και ελπίζουμε για νέα ειρήνη.

<SPEAKER ID=40 LANGUAGE="FR" NAME="Wurtz">
 Κύριε Πρόεδρε, το περασμένο Σάββατο, ημέρα της τέταρτης επετείου της υπογραφής στην Ουάσιγκτον των λεγόμενων συμφωνιών του "Όσλο», θα έπρεπε να ήταν μια ημέρα χαράς τόσο στο Ισραήλ όσο και στην Παλαιστίνη. Ήταν μια ημέρα ανησυχίας για το μέλλον μιας ειρηνευτικής διαδικασίας που κρέμεται από ένα νήμα και μόνο. Ήταν επίσης, και χαίρομαι γι· αυτό, μια ημέρα αγώνα. Η ενωτική συγκέντρωση του Τελ Αβίβ ενάντια στην πολιτική της κυβέρνησης Νετανιάχου και για την υπεράσπιση της ειρήνης είναι ένα ελπιδοφόρο σημείο που πρέπει να χαιρετίσουμε. Περισσότερο από ποτέ, η γραμμή διαχωρισμού χωρίζει όχι τους Παλαιστινίους και τους Ισραηλινούς, αλλά τους υπέρμαχους της ειρηνευτικής διαδικασίας και τους αντιπάλους τους.
<P>
Η αντίδραση, εντυπωσιακής αξιοπρέπειας, της μαμάς της μικρής Σμαντάρ, ενός από τα θύματα της τελευταίας τρομοκρατικής ενέργειας την ευθύνη της οποίας αναλαμβάνει η Χαμάς στο Ισραήλ, εγκληματικής πράξης που καταδικάσαμε ριζικά, έχει από την άποψη αυτή ιδιαίτερη σημασία. Απευθυνόμενη στον Μπέντζαμιν Νετανιάχου, ο οποίος κατηγορούσε τον Γιάσερ Αραφάτ ενώ αυτοί που τοποθετούν τις βόμβες είναι οι χειρότεροι εχθροί αυτού του τελευταίου, απάντησε: "Η πολιτική σου είναι αυτή που τη σκότωσε». Αυτή η πολιτική, που ο Γάλλος υπουργός εξωτερικών δικαιολογημένα χαρακτήρισε καταστροφική, οδηγεί με μαθηματική ακρίβεια στην έκρηξη βίας και στον πόλεμο αν τίποτε δεν της αντιταχθεί εγκαίρως. Αν ο εποικισμός της Υπεριορδανίας και της Ιερουσαλήμ συνεχιστεί, αν τα αυτόνομα εδάφη παραμείνουν αποκλεισμένα και απομονωμένα μεταξύ τους, αν οι εργασίες στο λιμάνι της Γάζας παραμείνουν μπλοκαρισμένες, αν το αεροδρόμιο μένει κλειστό, αν χιλιάδες πολιτικών κρατουμένων που ακόμα κρατούνται δεν απελευθερωθούν, αν οι αποχωρήσεις στρατευμάτων που περιλαμβάνονται ρητά στη συμφωνία δεν πραγματοποιηθούν, ακόμη και αν ο Τσαχάλ επιχειρήσει και πάλι να εισχωρήσει στα αυτόνομα εδάφη, το χειρότερο είναι πιθανό, καταστρέφοντας μεμιάς όλες τις προσπάθειες που έχουν γίνει μέχρι σήμερα με σκοπό την προσπάθεια να εγγυηθούν σε όλους τους λαούς της περιοχής την ασφάλεια, την ειρήνη και μια κοινή ανάπτυξη.
<P>
Επομένως, τι μπορεί να κάνει η Ευρώπη, εκτός από την παροχή μιας βοήθειας - έκτακτης ανάγκης και αναπτυξιακής βοήθειας - περισσότερο από ποτέ αναγκαίας στην παλαιστινιακή αρχή; Το πρόβλημα που ανακίνησε ο κ. Marνn σχετικά με το θέμα αυτό είναι κρίσιμο. Αλλά πέρα από αυτό, τι μπορεί να κάνει η Ευρώπη στο πολιτικό επίπεδο προκειμένου να διασώσει την ειρήνη στη Μέση Ανατολή; Επαναλαμβάνω εδώ για μια ακόμη φορά, το άμεσο πάγωμα της συμφωνίας συνεργασίας Ευρωπαϊκής Ένωσης- Ισραήλ μου φαίνεται ότι είναι ένα σωτήριο μέτρο, από τη στιγμή που θα διευκρινίζαμε στην ισραηλινή κοινή γνώμη ότι στοχεύει όχι στο Ισραήλ αλλά στην παρούσα κυβέρνηση και επιχειρεί να ασκήσει σε αυτήν τις απαραίτητες πολιτικές πιέσεις προκειμένου να οδηγηθεί στην τήρηση των δεσμεύσεων του Όσλο και της Ουάσιγκτον. Η Ευρώπη συχνά λυπάται που δεν διαδραματίζει το ρόλο που της αντιστοιχεί στη διεθνή σκηνή. Να μια ευκαιρία να επιδείξει μια ξεκάθαρη πολιτική βούληση, αυτή της διάσωσης της ειρήνης στη Μέση Ανατολή.

<SPEAKER ID=41 LANGUAGE="SV" NAME="Gahrton">
Κύριε Πρόεδρε, τις προάλλες, ο Γάλλος διανοούμενος Edgar Morin συνέκρινε τον Πρωθυπουργό του Ισραήλ Νετανιάχου με τον καταζητούμενο Σερβοβόσνιο ηγέτη Κάρατζιτς. Η σύγκριση ίσως φαίνεται υπερβολική, αλλά με μιά δεύτερη σκέψη κάτι υπάρχει σ' αυτό.
<P>
Στην Παλαιστίνη, διαπράττουν βέβαια και οι δύο πλευρές βιαιοπραγίες, τις οποίες όλοι καταδικάζουμε, πέραν των άλλων, συγκεκριμένα και τις τελευταίες παρανοϊκές τρομοκρατικές ενέργειες στην Ιερουσαλήμ. Το αξιοσημείωτο είναι εν τούτοις ότι από την παλαιστινιακή πλευρά είναι οι ειρηνόφιλοι που έχουν την πολιτική εξουσία και οι δολιοφθορείς της ειρήνης καταδιώκονται από την αστυνομία. Στο Ισραήλ συμβαίνει μάλλον το αντίθετο. Σύμφωνα με τον Ισραηλινό αντιπολιτευόμενο πολιτικό Yossi Sarid, ο Πρωθυπουργός Νετανιάχου ήταν μάλιστα σύμφωνος με την τελευταία παράνομη εβραϊκή ενέργεια εποικισμού σε ένα παλαιστινιακό τετράγωνο στην Ιερουσαλήμ. Γιατί αντιδρά έτσι ο Νετανιάχου; Η απάντηση είναι μάλλον αρκετά απλή: Πρεσβεύει έναν ιδεολογικό εξτρεμισμό που ζεί και αναπτύσσεται μόνον στην αντιπαλότητα, μόνον όταν η ανασφάλεια είναι ένα μέρος της ισραηλινής καθημερινότητας, μόνον όταν η αραβική απειλή μπορεί να σκιαγραφηθεί με κάποια αξιοπιστία.
<P>
Τι θα γινόταν με τον Νετανιάχου, τον Sharon και τα άλλα ισραηλινά "γεράκια» αν γινόταν τελειωτική ειρήνη με ένα παλαιστινιακό κράτος; Θα τους ξαπόστελναν φυσικά οι ισραηλινοί ψηφοφόροι που αγαπούν την ειρήνη! Γι'αυτό υπάρχει δυστυχώς λόγος ανησυχίας για το μέλλον στην περιοχή της Παλαιστίνης. Στον διεθνή τύπο γίνεται τώρα λόγος για παλαιστινιακή εξέγερση, μια νέα Ιντιφάντα, σαν αντίδραση προς τις Ισραηλινές προκλήσεις. Γίνεται μάλιστα λόγος και για έναν ισραηλινό αποκαλούμενο προληπτικό πόλεμο κατά της Συρίας. Τέτοιον έχουμε δεί βέβαια αρκετές φορές στην ιστορία.
<P>
Φυσικά, θα πρέπει να καταδικάσουμε όλες τις βιαιοπραγίες. Φυσικά θα εξετάσουμε όλους τους εμπλεκόμενους, και τις Παλαιστινιακές Αρχές επίσης, και πέραν των άλλων τις προσωπικές αυταρχικές μεθόδους του Αραφάτ και τις πιθανότητες διαφθοράς, που οι ίδιοι οι Παλαιστίνιοι επίσης ερευνούν τώρα. Αλλά δεν πρέπει να υπάρχει καμία αμφιβολία στην στάση της ΕΕ ότι η κύρια ευθύνη για το ότι απειλείται τώρα η ειρηνευτική διαδικασία βαρύνει την υπάρχουσα ισραηλινή κυβέρνηση , όχι τον ισραηλινό λαό.

<SPEAKER ID=42 LANGUAGE="FR" NAME="Pradier">
Κύριε Πρόεδρε, κύριε Προεδρεύοντα του Συμβουλίου, κύριε Επίτροπε, αγαπητοί συνάδελφοι, στο Ισραήλ εκρήξεις, τρομοκρατικές ενέργειες σε λεωφορεία, στην αγορά, σπέρνουν ακόμη την καταστροφή και το θάνατο. Κάθε πολίτης που φεύγει το πρωί για την εργασία του έχει το δικαίωμα να επιστρέψει ζωντανός στο σπίτι του το βράδυ, και κάθε εθνική αρχή έχει το δικαίωμα να προστατεύει τον άμαχο πληθυσμό της. Είναι προφανέστατο.
<P>
Για να γίνει αυτό, είναι υποχρεωτικά το σωστό μέσο να συσταθεί μια στρατιωτική διαίρεση σε όλους τους δρόμους της Υπεριορδανίας; Να κατάσχονται χιλιάδες εκτάρια από τον στενότερο τους γείτονα; Να αποκλείονται εκατοντάδες χιλιάδες πολίτες στην πόλη ή το χωριό τους, καταδικάζοντας έτσι στην ανεργία ανθρώπους που το μόνο λάθος τους έγκειται στο ότι είναι Αραβες; Είναι σωστό μέσο να τοποθετείται δυναμίτιδα στην οικογενειακή κατοικία κάποιου που είναι ύποπτος ότι ανήκει σε εξτρεμιστικό κίνημα; Είναι σωστό μέσο να εποικίζονται τα εδάφη του γείτονα με ανθρώπους που είναι οπλισμένοι μέχρι τα δόντια; Να συντηρούνται μισθοφόρες πολιτοφυλακές στο Νότιο Λίβανο ή να εμποδίζονται οι Παλαιστίνιοι να εξαγάγουν την παραγωγή τους;
<P>
Οι ισραηλινές αρχές φαίνεται να πιστεύουν ότι είναι το σωστό μέσο, εν πάση περιπτώσει ότι είναι μια αναγκαιότητα. Το λιγότερο που μπορούμε να πούμε πάντως είναι ότι ακόμη και αν είναι αναγκαίο, σίγουρα δεν είναι αρκετό.
<P>
Η επανάληψη των τρομοκρατικών ενεργειών στο Ισραήλ μας δείχνει ότι η οδός που επιλέχθηκε είναι λανθασμένη. Προφανώς, μια τέτοια στάση είναι λυπηρή. Γυρνούν την πλάτη στην ειρήνη και συγκεντρώνουν όλες τις προϋποθέσεις ώστε οι φανατικοί να επιδίδονται σε νέες τρομοκρατικές ενέργειες.
<P>
Η Ευρωπαϊκή Ένωση πρέπει να ενώσει τις προσπάθειές της με αυτές που αναπτύσσει αδιάκοπα η αμερικανική διπλωματία εδώ και χρόνια, την οποία θα πρέπει πάντως, κατά κάποιο τρόπο να συγχαρούμε, διότι η μικρή πρόοδος που έχει πραγματοποιηθεί μέχρι σήμερα, τουλάχιστον στη διάρκεια των προηγούμενων ετών, πραγματικά οφείλεται σε αυτή τη δραστηριότητα. Ο καθένας θυμάται, πράγματι, τα εβδομαδιαία ταξίδια του κ. Baker στη Μέση Ανατολή για να επιτύχει μια υπογραφή.
<P>
Εν πάση περιπτώσει, ο κ. Marνn μας το υπενθύμισε, και ομολογώ ότι τα λόγια του με τρόμαξαν λίγο, η Ευρωπαϊκή Ένωση διοχετεύει σημαντικές ποσότητες χρημάτων και ενέργειας, αλλά πιθανότατα όχι κάτω από τις κατάλληλες προϋποθέσεις ώστε να λειτουργήσουν αποτελεσματικά. Θα ήταν καλό, πράγματι, η ίδια αυτή προσπάθεια να μπορέσει να συνεχιστεί, σε πολιτικό επίπεδο, μέσω πίεσης στην ισραηλινή κυβέρνηση, αλλά επίσης, και ίσως τουλάχιστον με τον ίδιο τρόπο, στην παλαιστινιακή αρχή προκειμένου να μεταβάλει και τις μεθόδους και τα ήθη της.

<SPEAKER ID=43 LANGUAGE="FR" NAME="Antony">
 Κύριε Πρόεδρε, αγαπητοί συνάδελφοι, στο αξιόλογο έργο της "Οι χριστιανοί της Ανατολής», μεταξύ τζιχάντ και ντιμιτούντ, η εβραία ιστορικός Bat Yeor αναπτύσσει μια παρατήρηση κατά την οποία, αν οι χριστιανοί μπορεί συχνά να φάνηκαν άπιστοι στο μήνυμα αγάπης του Χριστού, οι μουσουλμάνοι, όταν επιδίδονται σε βιαιοπραγίες, δεν κάνουν τίποτε άλλο από το να μιμούνται τον ίδιο τον προφήτη Μωάμεθ, τον βάναυσο αρχηγό του πολέμου της Μεδίνας, αποκεφαλίζοντας κατά χιλιάδες τους εχθρούς του και δίνοντας τα γυναικόπαιδα στους άντρες του.
<P>
Είναι αλήθεια ότι πολλά κεφάλαια του Κορανιού - αναφέρομαι στην έκδοση της σειράς Pleiade, εγκεκριμένης από το πανεπιστήμιο του Αλαζάρ - επιτάσσουν την εξουδετέρωση των απίστων και, σε συνάρτηση με τα συμφέροντα του Ισλάμ, τον θάνατο ή τη διάσωση της ζωής, σύμφωνα με ένα καθεστώς ντίμι, για τους ανθρώπους της Βίβλου, εβραίους ή χριστιανούς. Δεν υπάρχει, δυστυχώς, εναλλακτικό Κοράνι.
<P>
Αλλά απέναντι στη βία του Ισλάμ, των φονταμενταλιστών, υπάρχει και η βία του φονταμενταλιστικού ιουδαϊσμού. Σε αυτό το σημείο πρέπει να χαιρετίσουμε την εργασία του καθηγητή του πανεπιστημίου του Τελ Αβίβ, Israel Schak ο οποίος, στο βιβλίο του "3000 χρόνια ζωής του Ισραήλ», καταγγέλλει με παρρησία τις βάσεις αυτού που ο διάσημος φιλόσοφος της Ιερουσαλήμ Yoshua Leibowicz, δεν δίστασε να αποκαλέσει, στην εφημερίδα "Le Monde», ιουδαιοναζισμό.
<P>
Ένα παράδειγμα σχετικά με αυτό. Κυνικά πιστεύοντας ότι δεν θα ερευνήσουμε περαιτέρω, ο σύμβουλος της περιφέρειας Ile de France, ο κοκκινο-πράσινος Konopnicki, διακηρύσσει στο τεύχος αρ. 463 του περιοδικού "l'Arche», τον θαυμασμό του για τον διάσημο ραββίνο Εlie Munk, σημαντικό σχολιαστή του Μαιμονίδη, ο οποίος στο βιβλίο οι "Αποπλανημένοι», στη σελίδα 615, πρεσβεύει ότι οι Τούρκοι και οι νέγροι δεν είναι άνθρωποι και εξάλλου αναπτύσσει εκτενώς την αναγκαιότητα, παραθέτω τη φράση: "στις εντολές του Θεού, αυτή του να σκοτώνουμε τους απογόνους των ειδωλολατρών, ακόμη και μικρά παιδιά, με τον πατέρα και τον παππού τους».
<P>
Με τις ρίζες τις στον Μαϊμονίδη, η θρησκευτική ιδεολογία του Ilie Munk, για να εξετάσουμε αυτόν μόνο, τον πνευματικό πατέρα του Konopnicki, που είναι ευρέως διαδεδομένη στη Γαλλία και ειδικότερα από το μεγάλο εβραϊκό βιβλιοπωλείο Colbo, εξηγεί, νομίζω, μαζί με πολλές άλλες, τη γραμμή συμπεριφοράς της κυβέρνησης Νετανιάχου, που προέρχεται ταυτόχρονα από τη θεοκρατική αυτή κουλτούρα και τον ακραίο εθνικισμό του Gordon, του πνευματικού πατέρα τού Ben Gourion.
<P>
Από αυτή την τρομερή αντιπαράθεση, της λογικής της εξάλειψης που πρεσβεύουν οι μακρινοί απόγονοι του Αβραάμ, αδελφοί-εχθροί εδώ και αιώνες, διαιωνίζεται, δυστυχώς, ο αραβο-ισραηλινός πόλεμος. Όμως ο Νετανιάχου κάνει λάθος. Το Ισραήλ δεν μπορεί να κερδίσει την ειρήνη συνεχίζοντας να συνθλίβει τον παλαιστινιακό λαό, υπέρ του οποίου η αραβική αλληλεγγύη θα καταλήξει να κινηθεί και πάλι.
<P>
Πίστεψα, παλιότερα, ότι οι Αφρικάνερς δεν είχαν ίσως άδικο να θέλουν να οργανώσουν, στη Νότιο Αφρική, τη χωριστή ανάπτυξη αρκετά διαφορετικών λαών. Όταν είδα την πραγματικότητα του Απαρτχάϊντ, στον κόσμο των συρματοπλεγμάτων, των townships και των bantoustans , κατάλαβα αμέσως την παράνοια αυτής της πολιτικής και της άσκησής της. Το ίδιο ισχύει και για το Ισραήλ, το οποίο, όσο και να υπάρχει η τεράστια στήριξη των ΗΠΑ, δεν θα μπορεί να εγκλείει επ' αόριστον σε κομματάκια εδάφους, ανάμεσα στις σκοπιές, ένα δυστυχισμένο, αλλά νεαρό, θαρραλέο, ευφυή και δραστήριο παλαιστινιακό πληθυσμό. Ακόμη μια φορά, η πολιτική του Απαρτχάϊντ είναι παραλογισμός για το Ισραήλ, όπως υπήρξε και για τη Νοτιοαφρικανική Ένωση.
<P>
Αν το Ισραήλ δεν βρει μια λύση αντάξια της αξιοπρέπειας των λαών και των ατόμων, τίποτε στην πραγματικότητα δεν θα το σώσει από την καταστροφή. Και όταν αναλογιζόμαστε ότι οι άραβες πολίτες του Ισραήλ δεν έχουν το ίδιο δελτίο ταυτότητας με τους εβραίους, δεν μπορούμε παρά να ανατριχιάσουμε.
<P>
Τέλος, θέτω το ερώτημα, και ολοκληρώνω κύριε Πρόεδρε. Γιατί ορισμένοι που επιθυμούν να χορηγήσουν χωρίς περιορισμό, στη Γαλλία, τα δικαιώματα των Γάλλων σε αλλοδαπούς, δέχονται εκεί κάτω, τους Αραβες, που βρίσκονται στον τόπο τους, να τους μεταχειρίζονται τόσο άσχημα; Το σφάλμα, στις όχθες του Σηκουάνα, αναμφισβήτητα δεν μπορεί να συγκριθεί παρά με το συμμετρικό του σφάλμα στις όχθες του Ιορδάνη.

<SPEAKER ID=44 NAME="Πρόεδρος">
Έχω λάβει έξι προτάσεις ψηφισμάτων, που κατατέθηκαν με βάση το άρθρο 37, παράγραφος 2 του Κανονισμού.

<SPEAKER ID=45 NAME="Colajanni">
Κύριε Πρόεδρε, συνεχίζουμε και αρνούμεθα να αναφέρουμε ότι οι συμφωνίες του Όσλο είναι ανενεργές, επειδή δεν βλέπουμε εναλλακτικές λύσεις παρά μόνο τον πόλεμο. Εάν υπάρχουν εναλλακτικές λύσεις στις συμφωνίες του Όσλο, όπως διαφαίνεται μερικές φορές από δηλώσεις στο τύπο αρμόδιων ισραηλινών, η διεθνής κοινότητα - δηλαδή οι Ηνωμένες Πολιτείες, η Ευρώπη και η Ρωσία, οι οποίες υπήρξαν εγγυήτριες αυτών των συμφωνιών - έχει το δικαίωμα να τις αναγνωρίσει αμέσως. Η ειρηνευτική διαδικασία περνάει μια σοβαρότατη κρίση, λόγος για τον οποίο πρέπει να γίνει τώρα κάθε προσπάθεια για να εμποδίσουμε τη καταστροφή χωρίς εναλλακτικές λύσεις. Δεν διαθέτουμε αρκετό χρόνο επειδή η κατάσταση είναι οριακή. Γι'αυτό τον λόγο, υποστηρίζουμε τη πρόταση του Προέδρου του Συμβουλίου να δημιουργήσει μεταξύ της Ευρώπης και των Ηνωμένων Πολιτειών μια διαρκή επιτροπή ασφαλείας, η οποία θα επεμβαίνει με σκοπό την άσκηση της μεγαλύτερης δυνατής πίεσης και στις δύο πλευρές.
<P>
Είναι απαραίτητος ένας κώδικας συμπεριφοράς για να αντιστραφεί η πορεία που οδηγεί στην καταστροφή. Η προσεχής συνάντηση κορυφής στη Νέα Υόρκη, στο τέλος του μήνα, κατ' αρχάς θα πρέπει να ξεκαθαρίσει τη στρατηγική άποψη: υπάρχει ακόμα η ειρηνευτική διαδικασία στου νου και στις βασικές επιλογές των δύο πρωταγωνιστών; Η συνάντηση κορυφής θα πρέπει να απαντήσει εάν η ειρηνευτική διαδικασία ισχύει ακόμα για την ισραηλινή κυβέρνηση. Αυτό είναι ένα βασικό σημείο, επειδή φαίνεται το αντίθετο! Σε άλλη περίπτωση, η συνάντηση είναι υποχρεωμένη να καταστήσει σαφή μια νέα οργανική και σφαιρική πρόταση, η οποία όπως προανέφερα, διαφαίνεται κάθε τόσο στον τύπο. Χωρίς αυτή τη βασική διευκρίνιση, καμία μερική πρόταση δεν θα έχει αποτελέσματα.
<P>
Βέβαια, στη Νέα Υόρκη, αφού διευκρινίστηκε αυτό το σημείο, μπορεί να εγκριθεί ο κώδικας διαγωγής, μπορούν να εξεταστούν τα μέτρα τα οποία σκοπεύουν να υιοθετήσουν οι Παλαιστίνιοι εναντίον της τρομοκρατίας και να συμφωνηθεί μια κοινή ιδέα, όχι μόνο στρατιωτική ή αστυνομική, για τον αγώνα εναντίον της τρομοκρατίας. Ανέφερα όχι μόνο στρατιωτική και αστυνομική γιατί προσωπικά πιστεύω ότι η τρομοκρατία της Χαμάς δεν είναι η μοναδική στον κόσμο. Στις χώρες στις οποίες η τρομοκρατία απομονώθηκε και ηττήθηκε - και θα μπορούσα να αναφέρω αρκετά παραδείγματα - αυτό συνέβη πάντα κυρίως με βάση μια πολιτική ήττα και όχι αστυνομική ή στρατιωτική. Η ισραηλινή κυβέρνηση φαίνεται ότι λησμονεί το γεγονός ότι η ήττα της τρομοκρατίας είναι δυνατή μόνο με τη πολιτική απομόνωσή της από τον λαό και δεν δραστηριοποιείται προς αυτή την κατεύθυνση, δεδομένου ότι δημιουργεί εμπόδια κάθε είδους, π.χ. πολιτικά, εμπόδια αξιοπιστίας όπως και οικονομικά στον Αραφάτ.
<P>
Η απομόνωση της τρομοκρατίας επιτυγχάνεται εάν οι λαοί βλέπουν ότι προχωρά η ειρήνη, ότι υπάρχουν οφέλη, ότι οι ηγέτες, αρχίζοντας από τον Αραφάτ και τον Ραμπίν, ενήργησαν προς όφελος του λαού. Εάν η διαδικασία φθαρεί, ενισχύονται φυσικά, οι αντίθετες δυνάμεις και κατ' αρχάς η τρομοκρατία. Μόνο κατ'αυτό τον τρόπο απομονώνεται η τρομοκρατία. Αυτό είναι ένα πολύ σημαντικό σημείο επειδή το αίτημα της ισραηλινής κυβέρνησης να αποκτήσει ασφάλεια και η κατηγορία ότι οι Παλαιστίνιοι δεν κάνουν αρκετά πράγματα, στηρίζονται σε μια ιδέα καταπολέμησης της τρομοκρατίας η οποία είναι συζητήσιμη, επειδή πιθανώς είναι ένας τρόπος καταπολέμησης της τρομοκρατίας που δεν θα επιφέρει αποτελέσματα.
<P>
Όσον αφορά τα αιτήματα του Επιτρόπου Marνn, δεν θα μακρυγορήσω. Έχετε δίκιο, τον Νοέμβριο, το Ευρωπαϊκό Κοινοβούλιο θα προσπαθήσει να διαδραματίσει τον ρόλο του.

<SPEAKER ID=46 LANGUAGE="EN" NAME="Provan">
Κυρία Πρόεδρε, οφείλω να πω ότι με μεγάλη μου λύπη συμμετέχω σήμερα σε αυτήν την συζήτηση. Για πολύ καιρό πιστεύαμε ότι η ειρηνευτική διαδικασία στη Μέση Ανατολή θα κατέληγε σε κάποιο αποτέλεσμα. Θυμάμαι πολύ καλά ότι, μετά την φετινή επίσκεψη της αντιπροσωπείας του Ευρωπαϊκού Κοινοβουλίου στο Ισραήλ, επέστρεψα με μεγάλη θλίψη. Δεν υπήρχε καμία ομοφωνία μέσα στο Ισραήλ ή στην ΟΑΠ και γενικά στο Παλαιστινιακό ιδεώδες, για το πώς θα προχωρήσουν. Όταν υπάρχει έλλειψη ομοφωνίας, είναι πολύ δύσκολο να καταλήξεις σε αποτέλεσμα.
<P>
Ακουσα πολύ προσεκτικά αυτά που ειπώθηκαν από τον Προεδρεύοντα και τον Επίτροπο σήμερα το πρωί. Πρέπει να πω ότι ο Επίτροπος κ. Marνn ήταν κατά τη γνώμη μου εξαιρετικά ειλικρινής και πραγματικά τολμηρός στις παρατηρήσεις του. Αυτά τα πράγματα πρέπει να λέγονται στην παρούσα στιγμή και το Κοινοβούλιο θα πρέπει να καταλήξει σε κάποιο συμπέρασμα, γιατί είναι επιφορτισμένο με συγκεκριμένο ρόλο σε αυτήν την διαδικασία.
<P>
Ωστόσο, υπάρχουν και άλλοι που έχουν να παίξουν κάποιο ρόλο και δεν λαμβάνεται πάντα υπόψη το γεγονός ότι χρειαζόμαστε καλύτερο συντονισμό στον τρόπο με τον οποίο προσεγγίζουμε τις δυσκολίες που αντιμετωπίζει αυτή τη στιγμή η Μέση Ανατολή. Η Συρία, όπως είπα και νωρίτερα, είναι παίκτης-κλειδί και έχει να λογοδοτήσει για πολλά όσον αφορά την αδυναμία να βρεθεί λύση στην ειρηνευτική διαδικασία, την οποίαν όλοι θέλουμε να δούμε να επιτυγχάνεται. Το ίδιο και το Ιράν. Τις δύο αυτές χώρες θα πρέπει να τις βάλουν μπροστά όχι μόνο οι Ηνωμένες Πολιτείες, αλλά και τα Ηνωμένα Έθνη και η Ευρωπαϊκή Ένωση. Ελπίζω ότι η Ευρωπαϊκή Ένωση ιδιαίτερα, θα προσπαθήσει να ενθαρρύνει τα Ηνωμένα Έθνη -τα οποία αυτήν την στιγμή διανύουν περίοδο μεταρρυθμίσεων- να αντιδράσουν σε διάφορα γεγονότα στις περιοχές που παρουσιάζουν προβλήματα σε όλο τον κόσμο. Δεν είναι απαραίτητο να περιμένουμε πάντα από τις Ηνωμένες Πολιτείες να κάνουν τον αστυνόμο όλου του κόσμου. Η Ευρωπαϊκή Ένωση έχει σίγουρα να παίξει κάποιο ρόλο. Έχουμε μεγάλα συμφέροντα εκεί, όπως ήδη επισημάνθηκε: είναι η οικονομική ενίσχυση που παρέχουμε στους Παλαιστίνιους, καθώς βέβαια και οι συμφωνίες σύνδεσης που έχουμε με τους Ισραηλινούς.
<P>
Γενικά όμως, ήταν ενθαρρυντικό αυτό που ειπώθηκε από τον κ. Colajanni, ότι το μοναδικό πράγμα στο οποίο όλοι μας μπορούμε να συμφωνήσουμε είναι η ανάγκη απόμονωσης της τρομοκρατίας. Ωστόσο, αυτό θα επιτευχθεί στο μέλλον, με την συνεργασία της Συρίας και με τους Ιρανούς. Ενθαρρυντικό ήταν επίσης το ότι η σχέση μας με την κυβέρνηση της Ιορδανίας -η οποία έχει ρόλο κλειδί σε αυτήν την υπόθεση- είναι προς στιγμήν καλή. Οι Αιγύπτιοι πίστευαν ανέκαθεν ότι παίζουν σημαντικό ρόλο στη Μέση Ανατολή και θα ήθελα να τους παροτρύνω να συμμετάσχουν πλήρως σε αυτήν την καθολική συζήτηση, την οποίαν σαφώς και πρέπει να διεξάγουμε υπό το πρίσμα αυτής της διεθνούς προοπτικής.
<P>
Όλοι ελπίζουμε ότι οι συζητήσεις στην Ουάσιγκτον, την προσεχή εβδομάδα, θα είναι επιτυχείς. Ωστόσο, επιτρέψτε μας να υπενθυμίσουμε σε όλους ότι η ζωή συνεχίζεται στη Μέση Ανατολή. Υπάρχουν 30.000 Παλαιστίνιοι οι οποίοι διασχίζουν καθημερινά τα ισραηλινά σύνορα για να πάνε στις δουλειές τους. Έχουμε μια μεγάλη ευκαιρία σαν Ευρωπαϊκή Ένωση να διασφαλίσουμε αυτά τα αποτελέσματα παράλληλα με την ειρηνευτική διαδικασία, έτσι ώστε να μην χρειαστεί να συνεχίζουμε τις ατέρμονες συζητήσεις γι' αυτό το θέμα.

<SPEAKER ID=47 LANGUAGE="FR" NAME="Nordmann">
 Κύριε Πρόεδρε, πιστεύω ότι το μεγαλύτερο σφάλμα που θα μπορούσε να διαπράξει σήμερα το Σώμα θα ήταν να ενταφιάσει πρόωρα την ειρηνευτική διαδικασία. Όταν εξετάζουμε την κατάσταση, μπορούμε να διαπιστώσουμε ότι είναι, κατά τη γνωστή έκφραση, σοβαρή αλλά όχι απελπιστική.
<P>
Το ταξίδι της κ. Albright στη Μέση Ανατολή κλείνει με έναν απολογισμό που δεν είναι τόσο αρνητικός όσο θέλησαν να πουν ορισμένοι πολύ πρόθυμοι. Η άρση του αποκλεισμού είναι ένα μέτρο που δεν είναι αμελητέο, όταν πρόκειται για μια χώρα που είναι υποχρεωμένη να υπερασπίζεται τον εαυτό της απέναντι σε μια τρομοκρατική απειλή που την πλήττει καθημερινά. Αυτό που πρέπει να προσπαθήσουμε να κάνουμε είναι να αποφεύγουμε να ρίχνουμε λάδι στη φωτιά.
<P>
Από την άποψη αυτή, οι πρόσφατες δηλώσεις του γάλλου υπουργού εξωτερικών είναι λυπηρές. Η ειρηνευτική διαδικασία θα πραγματοποιηθεί ανάμεσα στους Παλαιστίνιους όπως αυτοί είναι, και την ισραηλινή κυβέρνηση όπως αυτή είναι, εκλεγμένη δημοκρατικά. Ας μην προσβάλλουμε ούτε τον ένα ούτε τον άλλο: θα ήταν σαν να προσβάλουμε την ειρήνη.

<SPEAKER ID=48 LANGUAGE="ES" NAME="Carnero Gonzαlez">
Κύριε Πρόεδρε, το να προσπαθήσει κανείς να μειώσει την περίοδο κρίσης της διαδικασίας ειρήνης στην Eγγύς Ανατολή, χωρίς αμφιβολία είναι ένα τεράστιο λάθος. Όλοι καταδικάζουμε πανηγυρικά τις απαράδεκτες απόπειρες που έχουν στοιχίσει τη ζωή αθώων θυμάτων στο Ισραήλ. Αλλά όλοι γνωρίζουμε ότι το κλειδί γι'αυτό που συμβαίνει σ' εκείνη την περιοχή, είναι ακριβώς η μη εκπλήρωση αυτών που έχουν συμφωνηθεί στο Οσλο, στην οποία πρωταγωνιστεί σε μεγάλο βαθμό η Κυβέρνηση του Benjamin Netanyahu. Ο Πρωθυπουργός Νetanyahu πρέπει να επαναδιαπραγματευτεί ή καλύτερα να εισαγάγει κάποιο καινούργιο στοιχείο σ· αυτά που έχουν συμφωνηθεί και όχι μόνο να αναφέρεται στις καινούργιες συμφωνίες. Για παράδειγμα δεν έχει προχωρήσει η αποχώρηση που έχει συμφωνηθεί με την Εθνική Παλαιστινιακή Αρχή, κλείνει τις περιοχές οι οποίες ελέγχονται απ'αυτήν την Αρχή, κρατάει στη φυλακή χιλιάδες ανθρώπους. Τι καταφέρνει ο Νetanyahu μ'αυτήν την απαίσια πολιτική; Πρώτον, να αποδυναμώσει τον Πρόεδρο Αραφάτ, δεύτερον, να εμποδίσει τους Παλαιστίνιους και να δώσει ελεύθερο πεδίο στους τρομοκράτες, τρίτον, εξαιτίας αυτών να δώσει φτερά στις τρομοκρατικές ομάδες, και τελικά, να ενθαρρύνει τους Ισραηλινούς εξτρεμιστές που, τις τελευταίες ώρες, διαπράττουν ενέργειες τόσο λυπηρές και τόσο προκλητικές όπως εκείνες του Ras al Amoud.
<P>
Εξάλλου, ο κύριος Νetanyahu προχωρεί ακόμα περισσότερο και του επιτρέπεται να κάνει ενέργειες εναντίον του Λιβάνου, ενέργειες στις οποίες θα έπρεπε νόμιμα ο στρατός εκείνης της χώρας να απαντήσει. Με άλλα λόγια ο κύριος Νetanyahu έχει την κύρια ευθύνη γι' αυτό που συμβαίνει, γιατί δεν εκπληρώνει τους όρους της συμφωνίας του Οσλο και γιατί χάνεται η διεθνής νομιμότητα.
<P>
Σ' αυτό το ζήτημα οι Ηνωμένες Πολιτείες έχουν χάσει σταδιακά τον διαιτητικό τους ρόλο. Η κυρία Albright δρα με τελείως αντίθετο τρόπο απ' ό, τι ο κύριος Baker για παράδειγμα. Η κυρία Albright πήγε για να στηρίξει τον Netanyahu, και όχι για να καταδικάσει αυτά που έπρεπε. Και η Ευρώπη αυτό που πρέπει να κάνει είναι να ζητήσει από τις Ηνωμένες Πολιτείες να συντάξουν ένα έγγραφο τουλάχιστον αμερόληπτο και να πιέσουν τον Νetanyahu, παγώνοντας για παράδειγμα τις εν ισχύι συμφωνίες στο Ισραήλ, και εντείνοντας την βοήθεια προς την Εθνική Παλαιστινιακή Αρχή. Μ'αυτόν τον τρόπο, εγώ θέλω να συμφωνήσω με την πρόταση του κυρίου Marνn.

<SPEAKER ID=49 LANGUAGE="DE" NAME="Ullmann">
Κύριε Πρόεδρε, missio pacis , Αποστολή της Ειρήνης. Με αυτήν την μετάφραση απέδωσε η παλαιά εκκλησιαστική ερμηνεία της Βίβλου το όνομα της Ιερουσαλήμ. Μπορεί κανείς να διατηρήσει αυτήν την ερμηνεία ενόψει του βάρβαρου τρόμου των εχθρών της ειρήνης; Δεν πρέπει μόνον να διαφυλαχθεί, το μπορεί επίσης, διότι αυτή η πόλη, η πόλη του Yad Vashem και η πόλη του δάσους των δικαίων από όλους τους λαούς εγγυάται για την δυνατότητα υποταγής της τρομοκρατίας. Η τρομοκρατία μπορεί να νικηθεί, αλλά μόνον από ένα δρόμο: Μέσω της σταθερότητας της πεποίθησης, ότι δεν υπάρχει καμιά εναλλακτική λύση από την ειρήνη και από την ειρηνευτική διαδικασία. Γι' αυτό θα ήθελα εδώ - και έχω πλήρη συναίσθηση της μονομέριας της άποψης μου - εξ ονόματος της ομάδας μου να ζητήσω από τον κ. πρωθυπουργό Νετανιάχου και την κυβέρνηση του, να εκπληρώσει την συνθήκη του Όσλο κατά γράμμα, πλήρως και στο πνεύμα της ειρηνευτικής διαδικασίας. Διότι αν η ασφάλεια είναι το κέντρο της πολιτικής του, τότε είναι επίσης σαφές, ότι αυτή η ασφάλεια για τον ισραηλινό λαό μπορεί να επιτευχθεί μόνον από αυτήν την οδό, που άρχισε στην Ουάσινγκτον και το Όσλο.

<SPEAKER ID=50 NAME="Cellai">
Κύριε Πρόεδρε, η ομάδα της Εθνικής Συμμαχίας θέλει να εκφράσει στον ισραηλινό λαό την πλήρη αλληλεγγύη του για τις πρόσφατες εγκληματικές τρομοκρατικές επιθέσεις των οποίων υπήρξε θύμα.
<P>
Ταυτόχρονα, καταδικάζουμε κατηγορηματικά την εμφάνιση και την επέκταση ενός φανατικού, ισλαμικού ολοκληρωτισμού, ο οποίος παρά τους λόγους που μπορεί να έχει, δεν έχει καμία δικαιολογία για να καταφεύγει σε αδιάκριτες απόπειρες, όπου συχνά πεθαίνουν αθώοι πολίτες κάθε ηλικίας.
<P>
Μετά από αυτό, είναι αναμφίβολο ότι η ειρηνευτική διαδικασία δέχτηκε σκληρά χτυπήματα από τις συχνά διασταυρωμένες αδιαλλαξίες αράβων και ισραηλινών. Δυστυχώς, θα πρέπει να υπογραμμίσουμε ακόμα μια φορά την έλλειψη μιας ισχυρής, πολιτικής παρουσίας εκ μέρους της Ευρώπης σ'αυτό τον τομέα της κρίσης, η οποία για μια ακόμα φορά έχει σχεδόν εξ ολοκλήρου αφεθεί στην αμερικανική διπλωματία.
<P>
Αυτή, κύριε Πρόεδρε και κύριοι συνάδελφοι, είναι η Ευρώπη που δεν μας αρέσει, η Ευρώπη η οποία τείνει ή προσπαθεί να προοδεύσει στον οικονομικό και νομισματικό τομέα αλλά παραμένει παθητική ή είναι απούσα, στο τομέα της πολιτικής πρωτοβουλίας και της διεθνούς διπλωματίας: μια ακρωτηριασμένη Ευρώπη. Πράγματι, θα επιθυμούσαμε δίπλα στον αμερικανό σύμμαχο, να είχε δραστηριοποιηθεί για την ειρήνη και την επίλυση της σύγκρουσης, με συγκεκριμένους όρους και ο ευρωπαίος εκπρόσωπος, ο οποίος θα είναι σε θέση να εκφράσει όχι μόνο τυπικά αλλά οι ενδείξεις και οι αποφάσεις του οποίου θα μεταφράζονταν σε ενσυνείδητες υποχρεώσεις για τις ευρωπαϊκές χώρες.
<P>
Σε κάθε περίπτωση, οφείλουμε να αναρωτηθούμε, στη σημερινή κατάσταση, τι μπορούμε να κάνουμε για να εμποδίσουμε αυτή τη κλιμάκωση του μίσους και της αδιαλλαξίας. Θεωρούμε ότι η Ευρωπαϊκή Ένωση οφείλει, από τη μια πλευρά, να εξουσιοδοτήσει όλες τις οικονομικές και εμπορικές της δυνάμεις για να τιμωρήσει τα Κράτη που προστατεύουν και χρηματοδοτούν τις τρομοκρατικές ομάδες και από την άλλη, να απευθυνθεί στη σημερινή, ισραηλινή κυβέρνηση για να επανεξετάσει τη πολιτική των νέων εποικισμών.
<P>
Ολοκληρώνοντας, θεωρούμε σοφή και χρήζουσα σκέψης τη φράση του Σιμόν Πέρες, ο οποίος υπενθύμισε ότι η νίκη σε ένα πόλεμο - το Ισραήλ έχει ήδη κερδίσει τρεις πολέμους - είναι πολύ διαφορετική από την ήττα της τρομοκρατίας.

<SPEAKER ID=51 LANGUAGE="FR" NAME="Caudron">
Κύριε Πρόεδρε, κύριε Προεδρεύοντα του Συμβουλίου, κύριε Επίτροπε, αγαπητοί συνάδελφοι, για να αποφύγω κάθε κίνδυνο αμφισημίας όσον αφορά τη θέση μου, θα πω αμέσως ότι υποστηρίζω το κοινό σχέδιο ψηφίσματος σχετικά με τις δολοφονικές τρομοκρατικές ενέργειες της Ιερουσαλήμ και σχετικά με την ειρηνευτική διαδικασία στη Μέση Ανατολή. Εγκρίνω την ισορροπία τους και συντάσσομαι με την έκκληση που απευθύνθηκε, καθώς και με τα προταθέντα διαβήματα για επανάληψη της ειρηνευτικής διαδικασίας. Είναι το μόνο μέσο για να εξασφαλιστεί με τρόπο διαρκή η ασφάλεια των πολιτών και του ισραηλινού λαού και, ταυτόχρονα, ο σεβασμός, η αξιοπρέπεια και η ελευθερία του παλαιστινιακού λαού.
<P>
Αλλά θέλω τώρα να αφιερώσω τον κυρίως χρόνο αγόρευσής μου για να πω ότι, τίποτε, και τονίζω το τίποτε, δεν μπορεί να δικαιολογήσει την τρομοκρατία, τις τρομοκρατικές απόπειρες κατά πολιτών και τις σφαγές αθώων. Η τρομοκρατία πάντοτε έχει πατέρες, αρχηγούς, μια οργάνωση, δίκτυα, χρηματοδότες, δεν έχει ποτέ δικαιολογία! Πολλές χώρες στον κόσμο τη γνώρισαν όχι και πριν από τόσο πολύ καιρό, ή τη γνωρίζουν ακόμη, και στην ίδια την Ευρώπη, όπως η Ιταλία, και η Γερμανία, η Γαλλία, η Μεγάλη Βρετανία ή η Ισπανία. Σήμερα, στην Αλγερία, εκατομμύρια αθώων σφαγιάζονται στο όνομα μιας σκοταδιστικής ισλαμιστικής ιδεολογίας. Οι χώρες αυτές συνιστούσαν όλες, ή συνιστούν, διαφορετικές περιπτώσεις και, παρόλ' αυτά, όλοι έχουν υποφέρει ή υποφέρουν, καταπολεμήσει ή καταπολεμούν την τρομοκρατία.
<P>
Στο ίδιο το Ισραήλ, η τρομοκρατία έπληττε την Ιερουσαλήμ υπό την κυβέρνηση Πέρεζ, στο μέσο των διαβουλεύσεων για την ειρήνη, όπως πλήττει την Ιερουσαλήμ σήμερα υπό την κυβέρνηση Νετανιάχου. Μόνο μια αποφασιστική και μαζική καταδικαστική αντίδραση της διεθνούς κοινής γνώμης, χωρίς όρους, ούτε παρεκβάσεις, μόνο μια συντονισμένη οργάνωση όλων των πολιτισμένων χωρών και λαών για την καταπολέμηση της τρομοκρατίας, μπορούν να καταστήσουν δυνατή την υποχώρησή του, αν όχι την εξάλειψή του. Η ειρήνη στη Μέση Ανατολή έχει αυτό το τίμημα. Η ειρήνη του κόσμου έχει αυτό το τίμημα.
<P>
Θα καταλήξω λέγοντας ότι οι βασανισμένοι της Ιερουσαλήμ όπως και αυτοί στο Αλγέρι περιμένουν από εμάς, όχι δάκρυα, αλλά αυτή την αντίδραση. Είναι το καθήκον της Ευρώπης και του Κοινοβουλίου μας να το υπενθυμίσει σε όλους σήμερα!

<SPEAKER ID=52 LANGUAGE="ES" NAME="De Esteban Martνn">
Κύριε Πρόεδρε, κύριοι, κύριε Επίτροπε, δυστυχώς, για μια ακόμη φορά είμαστε υποχρεωμένοι σ' αυτό το Κοινοβούλιο να μιλήσουμε για την διακοπή της διαδικασίας ειρήνευσης στην Μέση Ανατολή και κάτι τέτοιο κύριοι, είναι ειλικρινά λυπηρό.
<P>
Όπως είδαμε ακόμα χρειάζεται να καταβληθούν πάρα πολλές προσπάθειες για να καταφέρουμε να επιτύχουμε ειρήνη και σταθερότητα στην περιοχή, και τα πρόσφατα περιστατικά με τους τρομοκράτες είναι μόνο μία ένδειξη της αδικίας και ένα εμπόδιο για την ειρήνη. Θεωρώ σημαντικό να τονίσω ότι κανένας από τους κύριους υπεύθυνους αυτής της διαδικασίας δεν θα μπορέσει απόλυτα να επιβάλει την δική του άποψη στα υπάρχοντα προβλήματα και, πολύ περισσότερο, δια μέσου της πρόκλησης ή της βίας.
<P>
Η αντιπαράθεση Αράβων - Ισραηλινών, η οποία είναι σε όλους μας γνωστή, είναι σύνθετη και σ·αυτήν υπεισέρχονται ένας μεγάλος αριθμός από παράγοντες, των οποίων η λύση απαιτεί μια σταθερή πολιτική θέληση. Αλλά πρέπει να τονίσουμε στα μέρη που συνεργάζονται: στην ισραηλινή Κυβέρνηση να μην συνεχίσει αυτή την προκλητική πολιτική της με τις καινούργιες επανεγκαταστάσεις πληθυσμών, και στο νόμιμο παλαιστινιακό Συμβούλιο, ότι θα πρέπει να εντείνει τον αγώνα του εναντίον της τρομοκρατίας, ελέγχοντάς το και αποκαθιστώντας την τάξη, και παίρνοντας μέτρα πίεσης εναντίον αυτών των τρομοκρατικών ομάδων.
<P>
Ο μοναδικός τρόπος για να λύσουμε αυτό το πρόβλημα και ο οποίος θα είναι υπέρ της διαδικασίας ειρήνευσης - το έχουμε πει πολλές φορές - είναι ο διάλογος και η απόλυτη εφαρμογή των συμφωνιών του Οσλο. Γι' αυτό τον λόγο, απ' αυτό το Κοινοβούλιο, πρέπει να δεχτούμε με ικανοποίηση την πρόταση του Προέδρου του Συμβουλίου να δημιουργηθεί μία διαρκής επιτροπή ασφαλείας εις οποία η Ευρωπαϊκή Ένωση και οι Ηνωμένες Πολιτείες να συνεργάζονται μαζί για να μπορέσουν να μειώσουν την διένεξη. Γι'αυτό, η Ευρωπαϊκή Ενωση πρέπει να ενισχύσει την θέση της, και να απαντήσει με ταχύτητα, και με μια φωνή σε όλα αυτά που συμβαίνουν. Με έχουν ανησυχήσει πάρα πολύ τα λόγια του κυρίου Marνn, τα οποία έχουν σχέση με την πιθανότητα του να βάλει ένα τέλος η Επιτροπή στα κονδύλια που προορίζονται να βοηθήσουν τον παλαιστινιακό λαό, εάν κατάλαβα καλά.
<P>
Πιστεύω πάντως, κύριε Marνn, ότι είναι απαραίτητο να προσπαθήσουμε πολύ από εδώ, από την Ευρωπαϊκή Ένωση, και τελικά να επηρεάσουμε μ' έναν πιο αποτελεσματικό τρόπο τις αραβικές χώρες να συνεργαστούν για την προώθηση της ειρήνης και να μην δέχονται στις χώρες τους τις τρομοκρατικές οργανώσεις, όπως επίσης και να συνεισφέρουν οικονομικά για να διευκολύνουν την ανάπτυξη του παλαιστινιακού λαού μπροστά σ'αυτές τις οικονομικές δυσκολίες, για τις οποίες ήδη έχουμε αναφερθεί σ'αυτό το Κοινοβούλιο, από τις ισραηλινές αρχές.
<P>
Και τελειώνοντας, κύριε Πρόεδρε, επιτρέψτε μου να κλείσω μ' αυτές τις λέξεις: αποφασιστικότητα και πολιτικά μέτρα που πιθανόν να αφορούν και τον έλεγχο της σταθερότητας στη ζώνη και την στήριξη του διεθνούς παράγοντα για να συνεχιστεί ο διάλογος των ενδιαφερομένων μερών. Ας ελπίσουμε ότι η ανακοίνωση των παλαιστινοϊσραηλινών διαπραγματεύσεων, στα τέλη αυτού του μήνα, θα έχει επιτυχή κατάληξη και ότι δεν θα μπορέσει να την ανατρέψει κανενός είδους πρόκληση.

<SPEAKER ID=53 NAME="Αλαβάνος">
Κύριε Πρόεδρε, νομίζω ότι μετά τη δολοφονία του Πρωθυπουργού Ραμπίν και την άνοδο του Νετανιάχου στην εξουσία το σενάριο το οποίο βλέπουμε τώρα να εκτυλίσσεται δεν ήταν πλέον κάτι το οποίο θα μπορούσε να χαρακτηρισθεί εκτός πραγματικότητας.
<P>
Δυστυχώς, οι διεθνείς του διαστάσεις, πέρα από όσα έχουν ειπωθεί, είναι πάρα πολύ σημαντικές. Τινάζονται στον αέρα οι σχέσεις του Ισραήλ με όλες τις αραβικές χώρες. Υπονομεύονται, εάν θέλετε, οι σχέσεις της Ευρώπης με τις χώρες των οποίων οι λαοί έχουν μουσουλμανικό θρήσκευμα. Οι ελληνοτουρκικές σχέσεις, το κυπριακό πρόβλημα μπαίνουν σε μια ευρύτερη ζώνη αστάθειας. Για τον λόγο αυτόν πιστεύω ότι χρειάζονται αποφασιστικά μέτρα. Τέτοια μέτρα δεν έχουν υπάρξει, δεν έχουν υπάρξει ούτε εκ μέρους των Ηνωμένων Πολιτειών. Νομίζω ότι το βασικό είναι να διασώσουμε το Όσλο. Δεν μπορούμε να εγκαταλείψουμε το Όσλο αναζητώντας μια άλλη πραγματικότητα. Χρειάζεται να υπάρξουν πιέσεις προς το Ισραήλ που να είναι σαφείς και εύληπτες και χρειάζεται, βέβαια, να υπάρξει και αυτή η στήριξη, με τους όρους που έχουν θέσει και πολλοί συνάδελφοί μου, προς την Παλαιστινιακή Αρχή.

<SPEAKER ID=54 LANGUAGE="FR" NAME="Fιret">
Κύριε Πρόεδρε, αγαπητοί συνάδελφοι, τίποτε καινούργιο υπό τον ήλιο της Μέσης Ανατολής. Το ένα απέναντι στο άλλο, δύο έθνη: το ένα χωρίς ανεκτικότητα, αποικιοκρατικό, πιθανότατα το μόνο κράτος θεμελειωδώς ρατσιστικό σε καθεστώς πλήρους ατιμωρησίας και το άλλο, ο παλαιστινιακός λαός, σε αναζήτηση μιας γης, της γης της επαγγελίας του, της πατρίδας του, της γης των προγόνων του καθώς και της γης των παιδιών του.
<P>
Είναι αυτονόητο ότι καταδικάζουμε ανεπιφύλακτα τις ενέργειες που διαπράττουν οι παλαιστίνιοι τρομοκράτες. Τίποτε δεν μπορεί να δικαιολογήσει τις δολοφονικές τρομοκρατικές ενέργειες, ούτε τις προκλήσεις του εβραϊκού κράτους, ούτε την εύνοια του θείου Σαμ προς το Ισραήλ.
<P>
Κατά τη διάρκεια των τελευταίων τριών ετών που έχω περάσει σε αυτό το Σώμα, πλείστες φορές έχω ακούσει να μιλούν για καθήκον ανάμιξης. Δεν έχει έρθει έρθει η ώρα για την Ευρώπη, που αφιερώνει σημαντικά ποσά για την ειρήνη στη Μέση Ανατολή, να κάνει τη φωνή της να ακουστεί και να επιβάλει με αποφασιστικότητα που θα εξέπληττε τον κόσμο, τη βούλησή της για σεβασμό των δικαιωμάτων των λαών, των δικαιωμάτων των ανδρών, των γυναικών και των παιδιών στην ειρήνη, την ασφάλεια και την ελευθερία;

<SPEAKER ID=55 LANGUAGE="DE" NAME="Schulz">
Κύριε Πρόεδρε, κυρίες και κύριοι! Ελέχθηκαν σήμερα πολλά που περιγράφουν την κατάσταση, αλλά ας δούμε μια φορά μια προοπτική, ένα σκηνικό, που θα μπορούσε να απειλήσει την Μέση Ανατολή. Ο Νετανιάχου διεξήγαγε τον προεκλογικό του αγώνα και επίσης νίκησε - αυτό θα ήθελα να το ξαναφέρω στην μνήμη του κ. Wurtz, συγκεκριμένα ότι ο ισραηλίτικος λαός τον επέλεξε με πλειοψηφία, με τρία όχι: Όχι στην διακοπή εποικισμού, όχι στην αποχώρηση των στρατευμάτων, όχι στο διπλό κράτος, δηλαδή όχι στο κράτος των Παλαιστινίων.
<P>
Αν αυτό δεν μετατρέπει σε ένα τριπλό Ναι, κάτι που ουσιαστικά σημαίνει την επιστροφή στο Όσλο, και έτσι ασκείται μια ενεργή ειρηνευτική πολιτική, τότε δεν είχε σταματήσει η επικίνδυνη εξέλιξη που ξεκίνησε ο Νετανιάχου, και τότε θα συνδυαστεί με μια δεύτερη επικίνδυνη εξέλιξη. Φυσικά και πρέπει ο Αραφάτ να σταματήσει τους τρομοκράτες. Φυσικά και πρέπει εμείς να επαναλαμβάνουμε συνεχώς αυτήν την απαίτηση, αυτό είναι τελείως σωστό. Αλλά πρέπει να μας είναι ξεκάθαρο ένα: Οι τρομοκράτες δεν πλήττουν μόνον ισραηλινούς πολίτες, πλήττουν, και αυτός είναι κατά την γνώμη μου ο πολιτικός τους στόχος, επίσης τον Αραφάτ, διότι εκείνοι που πετούν βόμβες εκτός από τον στόχο να πετύχουν το Ισραήλ, που είναι ο βασκός τους στόχους, έχουν ένα ενδοπαλαιστινιακό στόχο. Αυτός είναι να εξασθενίσουν τον Αραφάτ. Αν ο Αραφάτ εξασθενίζεται - ας υποθέσουμε μάλιστα μια φορά ότι ανατρέπεται - τότε έχετε σαν σενάριο, πώς απέναντι από ένα Νετανιάχου, που ενεργεί με ένα τριπλο όχι, βρίσκεται μια παλαιστινιακή ηγεσία που παίζει αποκλειστικά σε επιλογές βίας, ή τουλάχιστον ένα μεγάλο τμήμα των Παλαιστινίων, που αυτό θέλει.
<P>
Τότε, κατά την γνώμη μου η προοπτική είναι σαφώς μια μακροπρόθεσμη πολεμική αντιπαράθεση. Αυτό σημαίνει, βρισκόμαστε σε μια πολύ δύσκολη και επικίνδυνη κατάσταση. Ευτυχώς πέτυχε άλλη μια φορά η κ. Albright κατά την τωρινή της περιοδεία την προφανώς απαραίτητη ίση απόσταση τόσο προς το Ισραήλ όσο και προς την τρομοκρατία. Στην αρχή φαινόταν κάπως διαφορετικά.
<P>
Αν η Αμερική έπαιρνε μια μονόπλευρη θέση υπέρ της μιας ή της άλλης πλευράς, τότε επίσης θα τελείωνε η ειρηνευτική διαδικασία. Γι' αυτό πρέπει η Ευρωπαϊκή Ένωση, κύριε Πρόεδρε του Συμβουλίου - και πολλές ευχαριστίες σε σας, κύριε Επίτροπε, το αναφέρατε - , να αναλάβει ένα ουσιαστικά πιο ενεργό ρόλο, διότι μόνον έτσι μπορούμε να παρέχουμε την συμβολή μας για την ασφάλεια της ειρήνης.

<SPEAKER ID=56 LANGUAGE="ES" NAME="Terrσn i Cusν">
Κύριε Πρόεδρε, δεν νομίζω ότι μένουν πολλά ακόμα να ειπωθούν για την κατάσταση στη Μέση Ανατολή, αλλά θέλω να αναφερθώ σ' αυτό που είπε ο Αντιπρόεδρος κ. Marνn. Πρέπει πραγματικά όπως μας το ζητάει, να έχουμε συνείδηση, του ότι, τουλάχιστον αυτή τη στιγμή, βοηθούμε την κατάσταση με την χρηματοδότηση η οποία απευθύνεται όχι στην ανάπτυξη αλλά στην κονωνική ασφάλεια των Παλαιστινίων. Πιστεύω ότι μπορούμε να το κάνουμε και ότι πρέπει να συνεχίσουμε να το κάνουμε, αλλά πάντως αυτό έχει και ένα όριο.
<P>
Το Κοινοβούλιο θα αντιδράσει θετικά στην αίτησή του, χωρίς αμφιβολία, γιατί πιστεύω ότι όχι μόνο για την Παλαιστίνη αλλά και για το Ισραήλ, και φυσικά για όλους τους λαούς της περιοχής, είναι απαραίτητο να δουν ότι οι πολίτες τους ζουν λίγο καλύτερα, και έτσι να ξεπεραστεί μιά τόσο ευθραυστη κατάσταση. Αυτό είναι το μήνυμα που έλαβε η Επιτροπή για τις σχέσεις με τις χώρες του Μασρέκ στην τελευταία της μετάβαση, και το λαμβάνουμε από όλους εκείνους που μας επισκέπτονται εδώ.
<P>
Θέλω να επωφεληθώ της ευκαιρίας για να σας πω ότι, μ' αυτήν την λογική, χαίρομαι πολύ για την συμφωνία συνεργασίας με την Ιορδανία και χαίρομαι που οι δύσκολα αιτιολογούμενες και κατανοητές απαιτήσεις που υπήρχαν ακόμη, έχουν πλέον εξαφανιστεί. Τίποτα απ'αυτά δεν πρόκειται να λύσει το πρόβλημα, το γνωρίζουμε. Το κλειδί δεν βρίσκεται στα χέρια μας είναι στα χέρια του Ισραήλ είναι στα χέρια της Εθνικής Παλαιστινιακής Αρχής, εμείς δεν έχουμε τίποτα άλλο από το να συνεχίσουμε να πιστεύουμε στο Όσλο, να εμπιστευόμαστε το Όσλο. Γι' αυτό εκφράζω εδώ την στήριξή μας όσον αφορά την απόφαση που παρουσιάζουμε, που περιέχει ένα χαιρετισμό, που περιέχει μια ευχή αυτού του Κοινοβουλίου όσον αφορά τις πολιτικές πρωτοβουλίες που η Ευρωπαϊκή Ενωση έχει αναλάβει τις τελευταίες εβδομάδες και που πρέπει να συνεχιστούν.

<SPEAKER ID=57 NAME="Wohlfart">
, Προεδρεύων του Συμβουλίου. (FR) Κύριε Πρόεδρε, κυρίες και κύριοι, θα επιθυμούσα να προσθέσω μερικά λόγια στο τέλος αυτής της συζήτησης, μιας συζήτησης που διακατείχετο - όλες οι παρεμβάσεις το έδειξαν - από ένα συναίσθημα θλίψης και απογοήτευσης απέναντι στην πραγματικότητα σε αυτόν τον τομέα, τέσσερα χρόνια μετά την υπογραφή των συμφωνιών του Όσλο. Αλλά διατηρώ την ελπίδα διαπιστώνοντας ότι κανένας από τους ομιλητές δεν υπέκυψε στην παραίτηση και ότι όλοι μένουν σύμφωνοι λέγοντας ότι, ακόμη κι αν η κατάσταση αυτή την περίοδο είναι δραματική και πολύ δυσχερής, ακόμη κι αν ορισμένοι μιλούν για την τελευταία ευκαιρία της ειρηνευτικής διαδικασίας, πρέπει όλοι να προσπαθήσουμε ώστε να μετατρέψουμε την προσπάθεια, αν δεν υπάρχει, όπως ειπώθηκε, καμία άλλη λύση.
<P>
Ας είμαστε σαφείς: οι συνέπειες θα ήταν δραματικές για το Ισραήλ και τους Παλαιστίνιους, για τους γείτονές τους, αλλά και για τη διεθνή κοινότητα. Έχοντας ιατρική κατάρτιση, θα μου επιτρέψετε να πω ότι ο ασθενής διατρέχει κίνδυνο θανάτου, ακόμη και ότι ψυχορραγεί. Παρόλ' αυτά, απομένει η διέξοδος της έκτακτης ανάνηψης και, στο σημείο αυτό, συντάσσομαι με τα λεγόμενα του φίλου μου Manuel Marνn: πολύ αμφιβάλλω ότι το κλείσιμο των συνόρων, των λιμένων και των αεροδρομίων, η διακοπή των δημοσιονομικών εσόδων, τελικά, η διακοπή αυτών που αντιστοιχούν στο ζωτικό για τον ασθενή οξυγόνο, δηλαδή το κατάλληλο μέσο για να σωθεί αυτός ο τελευταίος.
<P>
Αποτελεί καθήκον του Συμβουλίου, της Επιτροπής και του Ευρωπαϊκού Κοινοβουλίου να υποστηρίξει τις προσπάθειες που αναπτύσσονται σε διεθνές επίπεδο, όχι μόνο από τις Ηνωμένες Πολιτείες αλλά και από τον ειδικό απεσταλμένο μας, και να αρπάξουμε την τελευταία ευκαιρία. Η επιτυχία είναι δυνατή, με την προϋπόθεση, πρώτα πρώτα, να δημιουργήσουμε την Επιτροπή ασφαλείας. Είναι επιτακτική ανάγκη να λάβουμε υπόψη τις δικαιολογημένες ανησυχίες του Ισραήλ όσον αφορά την ασφάλεια των πολιτών του και να καταδικάσουμε, να απομονώσουμε την τρομοκρατία. Είναι, μου φαίνεται αυτονόητο. Πρέπει να βοηθήσουμε, αλλά για το σκοπό αυτό, πρέπει επίσης να προσφέρουμε προοπτικές σε μια παλαιστινιακή νεολαία που αυτή την ώρα ζει μια κατάσταση εξαιρετικά δύσκολη, για να μην πούμε τίποτε περισσότερο. Παράλληλα, πρέπει επίσης να προσπαθήσουμε να εφεύρουμε τους όρους της πλαισίωσης αυτής της Επιτροπής ασφαλείας που, θεωρητικά είναι κάτι καλό, αλλά στο εσωτερικό της οποίας θα υπάρξουν αντιπαραθέσεις που θα απαιτούν μια ουδέτερη διαιτησία.
<P>
Όσον αφορά τον κώδικα συμπεριφοράς, συνειδητοποιώ απόλυτα ότι δεν συνιστά ένα θαυματουργό φάρμακο, αλλά είναι ένα όργανο που μπορεί να έχει τη χρησιμότητά του με τον όρο ότι σε πολιτικό επίπεδο, στο εσωτερικό της Ευρωπαϊκής Ένωσης, να έχουμε το θάρρος να διατηρήσουμε την πολιτική πίεση στα μέρη κατά την ειρηνευτική διαδικασία. Είναι επίσης το καθήκον άλλων εταίρων που είναι αναμεμιγμένοι σε αυτή τη διαδικασία.
<P>
Θα ολοκληρώσω ευχαριστώντας όλες εκείνες και όλους εκείνους που, πραγματικά με τρόπο απόλυτο, επανέλαβαν την υποστήριξή τους σε αυτή την ειρηνευτική διαδικασία στη Μέση Ανατολή.

<SPEAKER ID=58 NAME="Πρόεδρος">
Η συζήτηση έληξε.
<P>
Η ψηφοφορία θα πραγματοποιηθεί αύριο στις 12 το μεσημέρι.

<CHAPTER ID=4>
ONP και καθολική υπηρεσία για τις τηλεπικοινωνίες
<SPEAKER ID=59 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση σχετικά με την κοινή θέση που καθόρισε το Συμβούλιο ενόψει της εγκρίσεως της οδηγίας του Ευρωπαϊκού Κοινοβουλίου και του Συμβουλίου που αφορά την εφαρμογή της παροχής ανοικτού δικτύου (ONP) στη φωνητική τηλεφωνία και την καθολική υπηρεσία για τις τηλεπικοινωνίες σε ανταγωνιστικό περιβάλλον.

<SPEAKER ID=60 NAME="Read">
Κύριε Πρόεδρε, με μεγάλη μου χαρά κάνω την εισαγωγή της δεύτερης ανάγνωσης αυτής της πρότασης εκ μέρους της Επιτροπής, κυρίως γιατί αυτή η βασική υπηρεσία φωνητικής τηλεφωνίας είναι άκρως σημαντική για τους καταναλωτές. Για το λόγο αυτό, πολλές από τις τροπολογίες μου επικεντρώνονται στα δικαιώματα των καταναλωτών, το δικαίωμα των τυφλών και κωφών καταναλωτών αλλά και άλλων περιθωριοποιημένων ατόμων, ενώ παράλληλα ενισχύουν την αρχή της καθολικής υπηρεσίας και προσθέτουν επιπλέον σχόλια.
<P>
Θα σας υπενθυμίσω πολύ σύντομα τον ορισμό της καθολικής υπηρεσίας στην Οδηγία Διασύνδεσης, για την οποίαν ήμουν επίσης υπεύθυνος. Σας υπενθυμίζω την διατύπωση: "ένα καθορισμένο ελάχιστο σύνολο υπηρεσιών ορισμένης ποιότητας το οποίο είναι διαθέσιμο σε όλους τους χρήστες, ανεξάρτητα από την γεωγραφική τους θέση και, λόγω ειδικών εθνικών όρων, σε προσιτή τιμή».
<P>
Η Επιτροπή θα παρατηρήσει ίσως ότι μία από τις τροπολογίες με το όνομα της ομάδας μου απαιτεί την σύνταξη έκθεσης από το Κοινοβούλιο ανά διετία, σχετικά με την πορεία της καθολικής υπηρεσίας. Πιστεύω ότι είναι άλλωστε σημαντικό για την Επιτροπή να έχει τη δυνατότητα εξέτασης και σχολιασμού - εποικοδομητικού σχολιασμού- από το Κοινοβούλιο.
<P>
Επισημαίνω με ικανοποίηση ότι, κατά την πρώτη ανάγνωση, η Επιτροπή και το Συμβούλιο ενέκριναν ορισμένες από τις προτάσεις μου σχετικά με την μερική εισαγωγή της κινητής τηλεφωνίας στο πλαίσιο αυτής της Οδηγίας, παρόλο που το Κοινοβούλιο δεν είχε συμφωνήσει τότε. Είμαι πεπεισμένος - και ίσως η Επιτροπή να θέλει να σχολιάσει επ' αυτού - ότι από την πλευρά του καταναλωτή, τα κινητά τηλέφωνα και τα σταθερά τηλέφωνα, πολύ σύντομα, θα αποτελούν μια ενιαία αγορά.
<P>
Επίσης, υπέβαλα δύο τροπολογίες όσον αφορά το χρονοδιάγραμμα της περιόδου μεταφοράς και εφαρμογής. Γνωρίζω ότι τα πράγματα γίνονται δύσκολα όταν το Κοινοβούλιο εμφανίζεται επιεικές σχετικά με την εφαρμογή - εκλαμβάνεται από τα κράτη μέλη σαν κόκκινο φανάρι, ότι δηλαδή δεν χρειάζεται να βιαστούν. Αναγνωρίζω τη σημασία της προθεσμίας για την γενική ελεύθερωση της 1ης Ιανουαρίου 1998, αλλά δημιουργήθηκε η εντύπωση - ακόμη και στην ομάδα μου - ότι η προθεσμία των δύο μηνών για την εφαρμογή από τα κράτη μέλη δεν ήταν αρκετή.
<P>
Θα ήθελα να εκφράσω την απογοήτευση, τόσο τη δική μου όσο και άλλων συναδέλφων, για το γεγονός ότι το Συμβούλιο δεν έλαβε υπόψη του πολλές από τις τροπολογίες της πρώτης ανάγνωσης του Κοινοβουλίου, δεδομένου ότι μας ζητήθηκε να εργαστούμε γρήγορα και το κάναμε. Νομίζω ότι αυτό δημιούργησε άσχημο κλίμα για την δεύτερη ανάγνωση και για οποιονδήποτε ενδεχόμενο συμβιβασμό.
<P>
Το τελευταίο σημείο αφορά το ζήτημα των καταλόγων και μάλιστα δέχτηκα μεγάλη πίεση σχετικά: το ζήτημα της διακριτικότητας, τα δικαιώματα του απόρρητου, το δικαίωμα του να συμπεριλαμβάνεται κανείς σε καταλόγους χωρίς κόστος για τον καταναλωτή και, όχι σε αυτό το στάδιο αλλά σίγουρα μελλοντικά, έναν έλεγχο στον τρόπο με τον οποίο οι εκδότες των καταλόγων και άλλοι, οι οποίοι θα ωφεληθούν από τα κέρδη αυτού του τομέα, θα μπορούσαν σε κάποια φάση να συμβάλλουν στην καθολική υπηρεσία. Αυτό είναι μια πολύ σύντομη περιγραφή, δεδομένου του πολύ πιεσμένου χρόνου. Ελπίζω ότι η Επιτροπή θα αποδεχθεί αυτές τις τροπολογίες, όπως άλλωστε αποδέχθηκε πολλές από τις τροπολογίες της πρώτης ανάγνωσης. Θα ήθελα επίσης να ευχαριστήσω τους συναδέλφους των άλλων πολιτικών ομάδων, με τους οποίους εργάστηκα πολύ σκληρά προκειμένου να καταλήξουμε σε ορισμένους συμβιβασμούς. Πρόκειται βέβαια να έχουμε μία σημαντική αναθεώρηση από την Επιτροπή το 1999, σχετικά με την συνολική διείσδυση της νομοθεσίας για τις τηλεπικοινωνίες και είμαι σίγουρος ότι η τρίτη αυτή προσπάθεια ελευθέρωσης της φωνητικής τηλεφωνίας θα αναθεωρηθεί και αυτή το 1999.
<P>
Εμπιστεύομαι την δεύτερη ανάγνωση στο Σώμα.

<SPEAKER ID=61 LANGUAGE="FR" NAME="Herman">
Κύριε Πρόεδρε, θα ήθελα, εξ ονόματος της ομάδας μου, πρώτον να συγχαρώ την κ. Read η οποία, όπως συνήθως, έκανε μια εξαιρετική εργασία. Υπήρξε τρομερά ευαίσθητη απέναντι στις διαφορετικές απόψεις που εκφράστηκαν και, πιστή στην συνήθειά της, υπεράσπισε με πολλή πυγμή το συμφέρον των καταναλωτών και των χρηστών. Όσον αφορά την ουσία, συμφωνούμε. Υπάρχουν δύο σημεία στα οποία έχουμε μερικές μικρές αποκλίσεις και θα ήθελα να εξηγήσω τις απόψεις μου.
<P>
Το πρώτο από αυτά τα σημεία αφορά τις εγγραφές στους τηλεφωνικούς καταλόγους. Σε πολλές χώρες, η οργάνωση είναι αρκετά διαφορετική απ· ό, τι συμβαίνει στη Βρετανία ή αλλού. Υπάρχουν χώρες όπου είναι μια εμπορική διαδικασία, ειδικότερα για τους εμπορικούς οδηγούς, που ονομάζουμε χρυσούς οδηγούς και όπου, φυσικά, εκείνοι που ζητούν να εγγραφούν και που επιθυμούν να χρησιμοποιήσουν αυτό τον οδηγό σαν ένα είδος διαφήμισης, πρέπει να καταβάλουν αμοιβή. Ο τρόπος με τον οποίο η κ. Read έχει συντάξει ορισμένες από τις τροπολογίες περιορίζει αυτή τη δυνατότητα, γεγονός που δημιουργεί μια δυσκολία και μια σημαντική απώλεια εσόδων.
<P>
Γνωρίζω ότι δεν υπάρχει ιδανική λύση, εφόσον σε ορισμένες χώρες η οργάνωση είναι διαφορετική. Στις δικές μας, η οργάνωση είναι περισσότερο εμπορική και, ξεκινώντας, το καλύτερο είναι να επικαλεστούμε την αρχή της επικουρικότητας και να αφήσουμε κάθε χώρα να ρυθμίσει το πρόβλημα όπως νομίζει. Πιστεύουμε, πάντως, ότι υπάρχουν βασικά δικαιώματα: το δικαίωμα να μην είναι κανείς εγγεγραμμένος και το δικαίωμα να διορθώνει όποια δημοσίευση είναι αντίθετη με την πραγματικότητα ή το συμφέρον του ενδιαφερόμενου προσώπου. Το πρόβλημα είναι να δούμε κάτω από ποιές συνθήκες γίνεται αυτό, και εκεί είναι που εμφανίζονται ορισμένες μικρές δυσκολίες.
<P>
Σχετικά με το πρόβλημα της ημερομηνίας, γνωρίζετε ότι η 1η Ιανουαρίου είναι μια συμβολική ημερομηνία. Την 1η Ιανουαρίου 1998, η αγορά των τηλεπικοινωνιών απορρυθμίζεται. Εδώ και τρία ή τέσσερα χρόνια μιλάμε, δρούμε, προτείνουμε και νομοθετούμε σε συνάρτηση με αυτή την ημερομηνία. Κατά συνέπεια, το ζήτημα είναι αν, σήμερα, μερικούς μήνες από αυτή την τελευταία προθεσμία, πρέπει να επιδείξουμε ρεαλισμό και να την τροποποιήσουμε στα νομικά κείμενα, με την αιτιολόγηση ότι ορισμένα κράτη δεν θα είναι σε θέση να τηρήσουν τις προθεσμίες. Πιστεύουμε, κατά τη γνώμη μας, ότι πρέπει να διατηρήσουμε την ημερομηνία της 1ης Ιανουαρίου 1998, αλλά επίσης κατανοούμε ότι υπάρχουν φόβοι πως δεν θα μπορέσουμε να τα πραγματοποιήσουμε όλα αυτά σε τρεις μήνες.
<P>
Θα ήθελα να μας διευκρινίσει ο επίτροπος, τη θέση της Επιτροπής σε αυτό το σημείο. Η απάντησή του θα είναι καθοριστική για την ψήφο μας στις τροπολογίες 28 και 27 της κ. Read.
<P>
Αυτά είχα να πω, κύριε Πρόεδρε. Θα επιθυμούσα επίσης να ευχαριστήσω και την Επιτροπή και τον εισηγητή για την εξαιρετική εργασία που έχουν προσφέρει μέχρι σήμερα.

<SPEAKER ID=62 LANGUAGE="SV" NAME="Thors">
Κύριε Πρόεδρε, είναι ευχάριστο να ομιλούμε για πρώτη φορά που εσείς είστε Πρόεδρος. Εφόσον η εισηγήτρια ήταν συναινετική και η Ομάδα μας επίσης θα στηρίξει κατά βάση την έκθεση. Διότι το σημαντικότερο τώρα είναι να προχωρήσει η υπόθεση. Θα δούμε εν καιρώ πώς λειτουργεί ο κανονισμός και ποιές τροπολογίες υπάρχουν.
<P>
Η εισηγήτρια αναφέρει στην αιτιολόγησή της ότι λυπάται που δεν συμπεριλαμβάνεται στο σύνολό της η κινητή τηλεφωνία σ' αυτήν την έκθεση. Θέλω να πώ ότι χαίρομαι γι'αυτό, καθώς αυτό, σε ό, τι αφορά τα ταμεία, δίνει δυνατότητες ανάπτυξης γι'αυτό το σκέλος της τηλεφωνίας. Σήμερα χρειάζονται αναπτυξιακές δυνατότητες.
<P>
Η έκθεση είναι, όπως ελέχθη, συναινετική. Προσπαθεί να δράσει συμβιβαστικά λειτουργώντας ενοποιητικά σε ευρωπαϊκό επίπεδο και λαμβάνοντας υπ'όψη τις εθνικές ιδιαιτερότητες. Δυστυχώς όμως, νομίζω ότι σε ορισμένα μέρη της έκθεσης έχουν αγνοηθεί υπερβολικά οι παραπομπές στις εθνικές ιδιαιτερότητες.
<P>
Υπάρχουν καλοπροαίρετες προτάσεις να ληφθούν υπόψη οι ιδιαίτερες ομάδες. Είναι σωστό να αποφασίζουν τα ίδια τα κράτη μέλη με ποιόν τρόπο θα μεριμνήσουν για τις διάφορες ιδιαίτερες ομάδες, είτε μέσω της πολιτικής της καταβολής τελών ή κοινωνικών υπηρεσιών. Αντιθέτως, ανησυχούμε διότι αυτά που λέγονται για δωρεάν υπηρεσίες πληροφόρησης για τους αριθμούς, θα είναι μια πρόταση όπου πάλι μπορούμε να πούμε ότι το καλύτερο είναι εχθρός του καλού.
<P>
Έχω ένα παράδειγμα από την πατρίδα μου. Μπορέσαμε εκεί, μ' έναν απολύτως θαυμάσιο τρόπο, να υλοποιήσουμε, έπειτα από ανταγωνισμό, μία μικρή τηλεφωνική εταιρεία να έχει την ευθύνη των υπηρεσιών πληροφόρησης για τους αριθμούς για όλους τους τυφλούς της χώρας, και έχουν σήμερα ένα υψηλό επίπεδο υπηρεσιών. Αν εγκριθεί αυτή η πρόταση δεν πιστεύω να υπάρχει το ίδιο ενδιαφέρον για την ανάπτυξη της ποιότητας.
<P>
Στηρίζουμε επίσης την πτυχή της προστασίας των στοιχείων. Πιστεύω ότι είναι σημαντικό να προτείνει και αυτή η έκθεση επίσης, να μπορεί ο συνδρομητής να φροντίζει να είναι απόρρητα όλα ή ορισμένα μέρη των στοιχείων. Αυτό χρειάζεται σ'έναν ανασφαλή κόσμο όπου οι άνθρωποι μπορούν, σ'όλο και μεγαλύτερο βαθμό, να συνδυάζουν διάφορα αρχεία, κάτι που κάνει τους ηλικιωμένους να βιώνουν την κατάστασή τους ως πολύ ανασφαλή.

<SPEAKER ID=63 LANGUAGE="NL" NAME="van Velzen, W.G.">
Κύριε Πρόεδρε, κύριε Επίτροπε, κυρίες και κύριοι συνάδελφοι, πρώτα - πρώτα να συγχαρώ την Mel Read για το έξοχο έργο που έφερε εις πέρας, μερικές φορές κάτω από μεγάλες πιέσεις. Ας υπεισέλθω αμέσως στα σημεία της έκθεσης που έχουν σημασία για την ομάδα μου. Κατ' αρχήν, παρατηρώ ότι κατά την πρώτη ανάγνωση το Συμβούλιο των Υπουργών υιοθέτησε μερικές σημαντικές τροπολογίες του Ευρωπαϊκού Κοινοβουλίου, και ειδικότερα του Ευρωπαϊκού Λαϊκού Κόμματος. Σας υπενθυμίζω τις τροπολογίες μας σχετικά με τον επαναπροσδιορισμό των τιμολογίων και την ψηφιακή φορητότητα.
<P>
Η ομάδα του ΕΛΚ εκφράζει ακόμη την χαρά της, διότι με αυτή την οδηγία ο Ευρωπαίος πολίτης θα διαθέτει οπωσδήποτε μια εκτενή σειρά βασικών τηλεπικοινωνιακών υπηρεσιών. Διότι κάθε πολίτης δικαιούται μιας σύνδεσης, μιας πρόσβασης στις βοηθητικές υπηρεσίες, καλών επαφών και καλής πρόσβασης στα δημόσια τηλέφωνα. Ως προς τις υπηρεσίες εκτός καθολικής υπηρεσίας, υπάρχουν αρκετές διαφοροποιήσεις ανάμεσα στα κράτη μέλη, με επακόλουθο να ποικίλλουν και οι συνεισφορές που ζητούνται για την καθολική υπηρεσία απ·τους υπολοιπους παράγοντες στην αγορά. Μας έφτασαν επανειλημμένα παράπονα απ' τους νέους παράγοντες στην αγορά. Το Ευρωπαϊκό Λαϊκό Κόμμα είναι της άποψης ότι ναι μεν, για ένα καλάθι υπηρεσιών που καθορίστηκε σε επίπεδο ΕΕ, μπορούν όντως να ζητούνται τέτοιες συνεισφορές απ·τους νέους παράγοντες στην αγορά. Αλλά οι συνεισφορές για επιπλέον απαιτήσεις πρέπει να χρηματοδοτούνται από άλλες πηγές. Η ποικιλία και το υψηλό επίπεδο των εισφορών, δημιουργούν ασταθές κλίμα επενδύσεων στον τομέα των τηλεπικοινωνιών, παρεμποδίζουν την ολοκλήρωση της εσωτερικής αγοράς και έτσι ζημιώνεται κατά την άποψή μας η απασχόληση. Επομένως, η τροπολογία αρ. 11 έχει για μας μεγάλη σημασία.
<P>
Το ΕΛΚ θέλει επίσης περισσότερη έμφαση στα δικαιώματα των αναπήρων, των τυφλών, των κουφών, άρα ένα τιμολόγιο για τηλεπικοινωνιακές υπηρεσίες που να καθορίζεται πιο πολύ σε επίπεδο ΕΕ, και μέχρις ένος βαθμού περισσότερη προστασία των καταναλωτών. Υποστηρίζουμε λοιπόν μερικές τροπολογίες σχετικά, διότι τρέφουμε θερμά αισθήματα για τα δικαιώματα των αναπήρων, των τυφλών και των κουφών. Φυσικά μπορεί να τεθεί το ερώτημα αν ειδικές ρυθμίσεις για αυτές τις κατηγορίες, δεν ανήκουν μάλλον σε μια γενικότερη νομοθεσία, ή πρέπει να ρυθμιζονται κυρίως σε εθνικά επίπεδα βάσει της αρχής της επικουρικότητας. Πάντως η πρόσβαση στους τηλεφωνικούς θαλάμους έχει μεγάλη σημασία για τη σωστή λειτουργία και την ένταξη του αναπήρου στην κοινωνία.
<P>
Αλλωστε, η οικονομική προσβαση στην καθολική υπηρεσία θα πρέπει να καθορισθεί πιο πολύ σε επίπεδο ΕΕ, όπως υποστηρίζει και η ομάδα μου. Διότι κάποιο κράτος μέλος μπορεί να καθορίσει ένα τόσο χαμηλό κοστολόγιο, ώστε στην πράξη να συντηρείται μια μονοπωλιακή κατάσταση. Ένας σωστός έλεγχος εκ μέρους της Επιτροπής μέσω οδηγιών της, αποτελεί έξοχο μέσον. Αποφασίσαμε να υποστηρίξουμε την τροπολογία αρ. 26 της ομάδας του ΕΣΚ, διότι η γενική παροχή υπηρεσίων δεν αποτελεί σταθερή, αλλά δυναμική έννοια. Συνεχώς μας φτάνουν νέες ενδιαφέρουσες εξελίξεις. Με τον ερχομό του Internet π.χ., αλλά ιδίως με τον ερχομό των ανοικτών δικτύων, αναμένονται για τις επιχειρήσεις μεγάλες οικονομίες στην αποστολή εγγράφων. Αλλά και στη φωνητική τηλεφωνία αναμένονται ριζικές αλλαγές. Η Microsoft π.χ. ξεκινά μια υπηρεσία παροχής πρόσβασης των καταναλωτών, μέσω της τηλεόρασής τους, σε υπηρεσίες αναψυχής που τους παρέχονται μέσω του Internet. Επομένως, πρέπει να λάβουμε υπόψη όλες αυτές τις αλλαγές. Ζητώ λοιπόν απ' τον Επίτροπο ν'ανταποκριθεί ανάλογα.

<SPEAKER ID=64 LANGUAGE="SV" NAME="Schφrling">
Κύριε Πρόεδρε, είμαστε αρκετά θετικοί απέναντι σ'αυτήν την έκθεση όσον αφορά την ενίσχυση των δικαιωμάτων των χρηστών και των καταναλωτών, και όσον αφορά επίσης την ενίσχυση της πρόσβασης σε εναλλακτικές υπηρεσίες για άτομα με ειδικές ανάγκες, τυφλούς, άτομα με προβληματική όραση, κωφούς και άτομα με προβληματική ακοή, να έχουν ατελώς υπηρεσίες πληροφόρησης. Νομίζουμε επίσης ότι είναι καλό να έχουν οι συνδρομητές το δικαίωμα να καθιστούν ατελώς προσωπικά τους στοιχεία απροσπέλαστα και να μην παραχωρούνται αυτά για εμπορικούς σκοπούς. Να μην μπορούν επίσης να χρησιμοποιούνται τα στοιχεία κατά αυτόν τον τρόπο χωρίς να έχουν δώσει οι καταναλωτές και οι χρήστες την έγκρισή τους γι'αυτό.
<P>
Τα κράτη μέλη βέβαια θα διασφαλίσουν τις τηλεφωνικές υπηρεσίες. Ως εκ τούτου, θεωρούμε ότι πρέπει επίσης να είναι τα κράτη μέλη αυτά που τελικά θα καθορίσουν τις τιμές. Πέραν αυτού μπορεί όμως να συζητηθεί και να συμφωνηθεί επίσης σε επίπεδο ΕΕ, ποιά θα μπορούσε να είναι μια προσιτή τιμή. Όσον αφορά ωστόσο την διασφάλιση της ποιότητας και του ποιοτικού επιπέδου, πιστεύουμε, όπως και το Συμβούλιο και η Επιτροπή, ότι αυτό ανήκει στα κράτη μέλη. Είναι επίσης λίγο υπερβολικό αυτό που προτείνεται, να γίνεται ο ποιοτικός έλεγχος δύο φορές / έτος από την Επιτροπή. Νομίζω ότι, εκτός των άλλων, είναι και περιττό.

<SPEAKER ID=65 NAME="Bangemann">
Κύριε Πρόεδρε, ενώπιον της προκεχωρημένης ώρας είναι απλούστερο να γνωστοποιήσω την θέση της Επιτροπής για τις τροπολογίες για τις οποίες θα ψηφίσετε επίσης τώρα. Συζητήσαμε συχνά για το θέμα και δεν είναι τώρα απαραίτητο να ξαναυπεισέλθω στις βασικές αρχές.
<P>
Μπορούμε να αποδεχθούμε τις τροπολογίες 4, 5, και 16, κατ' αρχήν και τις προτάσεις αλλαγής 14, 15, 19 και 26 μερικούς περιορισμούς. Δεν είμαστε σε θέση να αποδεχτούμε τις τροπολογίες 12, 13 και 24 για τους καταλόγους, διότι αυτές δεν βρίσκονται σε ομοφωνία με τις διατάξεις της οδηγίας για την προστασία των δεδομένων. Μπορούμε δύσκολα να αποφασίσουμε κάτι, το οποίο βρίσκεται σε αντίθεση με τα πράγματα που έχουμε ψηφίσει εμείς οι ίδιοι.
<P>
Δεν αποδεχόμαστε την τροπολογία αριθ. 25 αλλά την 16. Όσον αφορά τους ανάπηρους χρήστες, υποστηρίζουμε τις τροπολογίες 3, 7 και 17. Θέλουμε όμως να επισημάνουμε πως μια εξαντλητική μελέτη όλων των δυνατών περιπτώσεων στο νομοθετικό τμήμα δεν είναι ενδεδειγμένη και ακόμη δεν μπορεί να πραγματοποιηθεί. Θα πρέπει καλύτερα να το κάνουμε αυτό στις επεξηγήσεις και τις υποδείξεις. Αποδεχόμαστε τις τροπολογίες αριθ. 6 και 10, εν τούτοις όχι τις υπ' αριθ. 1, 8, 9 και 23. Μπορούμε κατά βάση να αποδεχτούμε τις τροπολογίες 11 και 2 πλήρως και επί μέρους την 21 και 22 καθώς και 20. Είναι εντελώς σωστό αυτό που είπε ο Fernand Herman για την προθεσμία: Αν εμείς τώρα καθορίσαμε την προθεσμία εφαρμογής για την 1.1 του επομένου έτους, τότε δεν θα είναι όλα τα κράτη μέλη σε θέση να την εφαρμόσουν.
<P>
Κανείς πρέπει να πεί ότι εμείς εργαζόμαστε ήδη στην βάση μιας υπάρχουσας οδηγίας, της οποίας η υποχρέωση εφαρμογής δεν θίγεται από αυτήν την οδηγία. Δηλαδή, πολλά κράτη μέλη έχουν ήδη εργασθεί προς αυτήν την κατεύθυνση, που εδώ καθορίζεται λεπτομεριακά άλλη μια φορά. Δεν είναι επίσης τόσον αδύνατον. Εκείνο που με πείθει περισσότερο είναι το επιχείρημα που ανέφερε ο Fernand Herman: Δεν θα πρέπει τώρα να θέσουμε κάπως σε αμφιβολία την ημερομηνία 1.1.1198. Δεν θα πρέπει να δημιουργήσουμε καθόλου παρανοήσεις, και ως εκ τούτου είμαι της γνώμης πως θα πρέπει να το αφήσουμε έτσι και να μην αποδεχθούμε τις τροπολογίες 27 και 28.

<SPEAKER ID=66 NAME="Πρόεδρος">
Η συζήτηση έληξε.
<P>
Η ψηφοφορία θα πραγματοποιηθεί σε λίγο.

<CHAPTER ID=5>
Ψηφοφορίες
<SPEAKER ID=67 LANGUAGE="FR" NAME="Duhamel">
Κύριε Πρόεδρε, παρεμβαίνω σχετικά με ένα διαδικαστικό θέμα με βάση το άρθρο 126. Πρόκειται περί παρατήρησης επί της εφαρμογής του κανονισμού, πολύ σύντομη, άρθρο 127, άρθρο 11 του κανονισμού, τόπος των συνεδριάσεων. Συγχωρείστε τη συγκίνηση του αρχάριου, είναι η πρώτη παρέμβασή μου στην ολομέλεια.
<P>
Παρατήρηση επί της εφαρμογής του κανονισμού, άρθρο 11, τόπος των συνεδριάσεων. Υπάρχουν οι εκνευρισμένοι εθνικιστές σε όλες τις χώρες, αλλά υπάρχουν και οι λογικοί Ευρωπαίοι, περισσότερο από όσο νομίζουμε. Η στιγμή φαίνεται κατάλληλη για να βρούμε μια λογική και διαρκή λύση όσον αφορά τους τόπους των συνεδριάσεών μας, ικανοποιητική για το Στρασβούργο και για τις Βρυξέλλες, για τους Γάλλους και τους υπόλοιπους, δηλαδή για όλους τους ευρωπαίους βουλευτές, για τη Γαλλία και για την Ευρώπη. Ας μην αφήσουμε τους υπερεθνικιστές και μερικά υπερβολικά βιαστικά μέσα ενημέρωσης να εμποδίσουν τα λογικά και έντιμα πνεύματα - επιμένω σε αυτές τις δυο λέξεις: λογικά και έντιμα - στην προσπάθειά τους να καταλήξουν σε απόφαση. Το Σώμα αυτό δεν μπορεί να ληφθεί σοβαρά υπόψη - και το έχει ανάγκη - παρά μόνο αν θεσπίσει έναν κανόνα διαρκή και συναινετικό, αλλά εμείς οι Γάλλοι, πρέπει να κρατήσουμε τον γαλλική μας θέση, μέχρι να μας βεβαιώσουν ότι η λογική μπορεί να θριαμβεύσει.

<SPEAKER ID=68 NAME="Πρόεδρος">
Κύριε Duhamel, είναι η πρώτη φορά που παρεμβαίνετε. Αλλά είστε γνωστός συνταγματολόγος. Σας υπενθυμίζω ότι τα θέματα επί της διαδικασίας είναι διαφορετικές από τις συζητήσεις επί της ουσίας. Πρέπει επομένως να αναφέρονται στον Κανονισμό.

<SPEAKER ID=69 LANGUAGE="FR" NAME="Berthu">
 Κύριε Πρόεδρε, παίρνω το λόγο σχετικά με διαδικαστικό θέμα όσον αφορά το άρθρο 122. Η υπηρεσία συνόδου μου επισήμανε ότι δεν υπάρχει αιτιολόγηση ψήφου επί της ψηφοφορίας του ετήσιου προγράμματος, γιατί, υποτίθεται, το άρθρο 122 προβλέπει ότι οι αιτιολογήσεις ψήφου δεν γίνονται παρά μόνο στην τελική ψηφοφορία και ότι στην προκειμένη περίπτωση δεν θα υπήρχε τελική ψηφοφορία.
<P>
Πρέπει να πω, παίρνοντας το μέρος της κοινής λογικής, ότι δεν είναι φυσιολογικό να στερούμε από ένα βουλευτή την αιτιολόγηση της ψήφου του. Είναι εδώ, ψηφίζει, έχει το δικαίωμα να εξηγήσει γιατί ψηφίζει. Και επί της διαδικασίας, θα πω ότι, πράγματι, στην ψηφοφορία επί του ετήσιου προγράμματος, δεν υπάρχει συνολική ψηφοφορία, αλλά όμως υπάρχουν πολλές τελικές ψηφοφορίες, εφόσον αποφασίζουμε ακριβώς για διαφορετικές εβδομάδες της συνόδου, τις μεν μετά τις δε. Επομένως, κύριε Πρόεδρε, σας ζητώ να εγκρίνετε τις αιτιολογήσεις ψήφου.

<SPEAKER ID=70 NAME="Πρόεδρος">
Κύριε Berthu, εσείς που διαθέτετε καλή μνήμη, θα θυμάστε ότι πέρυσι δώσατε αυτή την ερμηνεία. Ο προκάτοχός μου είχε επιβεβαιώσει ότι δεν υπήρχαν αιτιολογήσεις ψήφου σε αυτό το σημείο. Θα έπρεπε να είχετε προσφύγει στην Επιτροπή Κανονισμού αν δεν συμφωνούσατε με την ερμηνεία αυτή. Δεν το πράξατε. Παραμένω στην ερνηνεία του προκατόχου μου: δεν θα υπάρξουν αιτιολογήσεις ψήφου.

<SPEAKER ID=71 LANGUAGE="DA" NAME="Haarder">
Κύριε Πρόεδρε, σε συντομία. Ήμασταν πολλοί οι βουλευτές που χαρήκαμε πολύ με την πρωτότυπη πρότασή σας για το πρόγραμμα των συνεδριάσεων, που όρισε την περίοδο συνεδριάσεων του Ιουλίου μια εβδομάδα ενωρίτερα. Υπάρχει μήπως μια εξήγηση γιατί έγινε η μεταφορά, ούτως ώστε αυτή τώρα να λαμβάνει χώρα στα μέσα Ιουλίου αντί στις αρχές Ιουλίου; Μπορεί η κυρία Green ή ο κύριος Martens να μας δώσουν μια εξήγηση γι' αυτήν την αλλαγή της τελευταίας στιγμής που άφησε πολλούς από μας λίαν δυσαρεστημένους;

<SPEAKER ID=72 NAME="Πρόεδρος">
Κύριε Haarder, δεν είναι η στιγμή να εξηγήσουμε τους λόγους που oδήγησαν την Διάσκεψη Προέδρων να λάβει αυτή την απόφαση, όπου κάθε ομάδα ψηφίζει και εξηγεί την ψήφο του εάν το θεωρεί αναγκαίο. Αυτό που μπορώ να κάνω για σας και για όλους τους κυρίους είναι να γίνει χωριστή ψήφος γι' αυτό το θέμα και, έτσι, η Συνέλευση θα μπορέσει, σε κάθε περίπτωση, να μιλήσει ξεχωριστά γι' αυτό το θέμα.
<P>
(Το Σώμα εγκρίνει το χρονοδιάγραμμα των περιόδων συνόδου για το 1998 όπως τροποποιήθηκε) .

<SPEAKER ID=73 LANGUAGE="FR" NAME="Berthu">
Κύριε Πρόεδρε, θα ήθελα καταρχήν να επικροτήσω ανεπιφύλακτα την εξαιρετική παρέμβαση του νέου συναδέλφου, κ. Stephane Buffetaut, ο οποίος παρουσίασε χθες το βράδυ, στο ημικύκλιο, την ιδέα μας για μια Ευρώπη καινοτόμο στα θέματα απασχόλησης.
<P>
Θα ήθελα να προσθέσω ότι αυτό το ζήτημα θέτει επίσης ευρύτερα, το πρόβλημα των αρμοδιοτήτων του Ευρωπαϊκού Κοινοβουλίου. Πράγματι, το Ευρωπαϊκό Κοινοβούλιο δεν είναι μια συνέλευση με κυριαρχία χωρίς όρια. Είναι μια συνέλευση που διαθέτει αρμοδιότητες που της έχουν ανατεθεί στο πλαίσιο μιας συνθήκης η οποία έχει υπογραφεί από τους διαφορετικούς λαούς της Ευρώπης, μια συνθήκη που οφείλουμε να τηρούμε.
<P>
Όμως, κύριε Πρόεδρε, κατά την άποψή μου, η συνθήκη αυτή μόλις παραβιάστηκε από την προηγούμενη ψηφοφορία, με την έννοια ότι κατήργησε μια εβδομάδα συνόδου τον Οκτώβριο του προσεχούς έτους.
<P>
Η απόφαση αυτή είναι αντίθετη με το γράμμα της απόφασης του Εδιμβούργου το 1992, που θα επιβεβαιωθεί, αν είναι απαραίτητο, από την μελλοντική συνθήκη του Αμστερνταμ. Επιπλέον, αν αυτή η συνέλευση εκτιμούσε ότι υπήρχαν, το προσεχές έτος, πλεονάζουσες ημέρες συνόδου στο ετήσιο πρόγραμμα που παρουσίασε η Γραμματεία, έπρεπε να καταργηθούν ημέρες που αντιστοιχούσαν σε επιπλέον συνόδους, και όχι ημέρες κανονικών συνόδων. Η τροπολογία 19 της ομάδας Ευρώπη των Εθνών, η τροπολογία 19 με σκοπό την κατάργηση της μίνι-συνόδου του Νοεμβρίου εξάλλου, ήταν σε αυτή την κατεύθυνση.
<P>
Διαπιστώνουμε με λύπη ότι το Σώμα έλαβε μια ασυνεπή απόφαση απορρίπτοντας την τροπολογία μας και καταργώντας την κανονική περίοδο συνόδου.

<SPEAKER ID=74 NAME="Πρόεδρος">
Κύριε Berthu, σημειώνω ότι έχετε συμπεριλάβει την έκθεση Rovsing στις υπόλοιπες ψηφοφοφορίες, Ωστόσο, η προεδρία θεωρεί ότι μπορείτε να εκφράσετε τη γνώμη σας χρησιμοποιώντας μία επεξήγηση ψήφου για μία άλλη διαφορετική ψηφοφορία, γεγονός το οποίο αποτελεί σαφή παραβίαση του κανονισμού. Πιστεύω ότι θα εκτιμήσετε τη στάση της προεδρίας απέναντί σας.

<SPEAKER ID=75 NAME="Holm">
Η έκθεση Rovsing είναι σημαντική, διότι αφορά τις καινοτομίες στις χώρες της Ε.Ε. Δυστυχώς, πρέπει να πώ ότι δεν συμφωνώ με όλα τα συμπεράσματα που έγιναν αποδεκτά. Σε πολλές περιπτώσεις τα μεγάλα θέματα φαίνεται να είναι η φιλελευθεροποίηση, η απελευθέρωση και η κοινοτική εναρμόνιση, κάτι με το οποίο δεν μπορώ να συμφωνήσω. Ακόμη, όσον αφορά, μεταξύ άλλων, την έρευνα, φαίνεται ότι μια αποδεκτή συνταγή είναι περισσότερος συντονισμός σε επίπεδο Ε.Ε. Όμως δεν είμαι πεπεισμένος ότι η φροντίδα για την έρευνα π.χ. είναι καλύτερη σε επίπεδο Ε.Ε. αντί σε περιφερειακό ή εθνικό επίπεδο. Οι εμπειρίες μέχρι τώρα στην Σουηδία είναι ότι πολλά ερευνητικά προγράμματα προσανατολίζονται σ'αυτό που η Ε.Ε. θεωρεί ότι είναι καλό, ώστε να λάβουν κοινοτική ενίσχυση, αντί να βάλουν σε πρώτη μοίρα την έρευνα που είναι επίκαιρη. Αυτό είναι τραγικό.
<P>
Υπάρχουν φυσικά και καλά συμπεράσματα στην έκθεση Rovsing, μεταξύ άλλων, η παράγραφος 3 και η παράγραφος 12, που αφορούν τις περιβαλλοντικές προϋποθέσεις και την σύσταση μιας κεφαλαιαγοράς για τις επεκτεινόμενες επιχειρήσεις για να ενισχύσουν τις "ριψοκίνδυνες» εταιρείες που ασχολούνται με νέα, υψηλής τεχνολογίας, προϊόντα.
<P>
(Η συνεδρίαση, διακοπείσα στις 12.50, επαναλαμβάνεται στις 15.00)

<CHAPTER ID=6>
Μη κυβερνητικές οργανώσεις προστασίας του περιβάλλοντος
<SPEAKER ID=76 NAME="Πρόεδρος">
Η ημερήσια διάταξη προβλέπει τη συζήτηση της σύστασης για τη δεύτερη ανάγνωση (A40264/97) εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών σχετικά με την κοινή θέση που καθόρισε το Συμβούλιο ενόψει της εγκρίσεως της οδηγίας του Ευρωπαϊκού Κοινοβουλίου και του Συμβουλίου που αφορά πρόγραμμα κοινοτικής δράσης για την ενθάρρυνση των ΜΚΟ που έχουν ως κύριο σκοπό την προστασία του περιβάλλοντος (C4-0217/97-95/0336(SYN)) (Εισηγήτρια: η κ. Flemming).
<P>
Kαλωσορίζω την Επίτροπο κ. Bjerregaard.

<SPEAKER ID=77 NAME="Flemming">
Kύριε Πρόεδρε, αγαπητή κυρία Επίτροπος! Θέλω κατ' αρχήν να ευχαριστήσω εγκάρδια τον συνάδελφο μου για τον όγκο εργασίς που είχε με αυτήν την έκθεση στην πρώτη ανάγνωση. Θα' θελα επίσης να ευχαριστήσω εγκάρδια και την Επιτροπή. Η συνεργασία με την Επιτροπή ήταν εξαιρετικά ευχάριστη και αποδοτική.
<P>
Ήδη μετά την πρώτη ανάγνωση έγιναν αποδεκτές 10 από τις 20 τροπολογίες και ελπίζω πολύ επίσης ίσως ένα μεγάλο μέρος των 6 τροπολογιών που κατέθεσα εγώ πάλι σήμερα ανταποκρίνεται στις προθέσεις της Επιτροπής.
<P>
Σήμερα στην δεύτερη ανάγνωση με ενδιαφέρει προπαντός ότι από την μια ένα οικονομικό πλαίσιο αναφοράς δεν έχει καμιά δουλειά σε αυτό το πρόγραμμα δράσης. Παραπέρα με ενδιαφέρει μια ενισχυμένη πέρα από τα σύνορα ευρωπαϊκή συνεργασία με περιβαλλοντικές οργανώσεις, κυρίως στην κεντρική και ανατολική Ευρώπη και επίσης με άλλα κράτη που συνορεύεουν με την ΕΕ. Αυτή ήταν η επιθυμία μιας Αγγλίδας συναδέλφου στην Επιτροπή Περιβάλλοντος, και ακολούθησα ευχαρίστως την πρόταση της. Σκέφτεται εδώ κυρίως την Ρωσία, και αυτό το θεωρώ πολύ λογικό.
<P>
Όταν κανείς γνωρίζει σε τι καταστροφική κατάσταση είναι το περιβάλλον σε αυτά τα τέως κομμουνιστικά κράτη, πόσο μηδαμινή είναι η περιβαλλοντική συνείδηση του πληθυσμού, τότε μπορεί κανείς να εκτιμήσει την πολύ υψηλή σημασία της συνεργασίας με τις περιβαλλοντικές οργανώσεις. Ακριβώς αναφορικά με την τόσο σημαντική συνεργασία με τις ΜΚΟ στα τέως κομμουνιστικά κράτη δεν μου αρέσει φυσικά καθόλου το προβλεπόμενο ποσό των 10, 6 εκατ. ECU για 4 έτη, αλλά ίσως κυρία Επίτροπος, μπορούμε να προβλέψουμε τα 10, 6 εκατομύρια για ένα χρόνο. Τότε θα μπορούσαμε, πιστεύω, να είμαστε πολύ ικανοποιημένοι.
<P>
Ελπίζω ακόμη πολύ στην συνεργασία της Επιτροπής για την τροπολογία αριθ. 4, κατά την οποία όχι το 50 % αλλά το 60 % των εξόδων των δραστηριοτήτων που προβλέπονται στον προϋπολογισμό και των διαχειριστικών εξόδων θα πρέπει να διατεθούνσαν βοήθεια από την Κοινότητα. Οι οργανώσεις, που τα τελευταία δύο χρόνια κρίθηκαν ένοχες από το δικαστήριο της Ευρωπαϊκής Κοινότητας για ένα έγκλημα, θα πρέπει κατά κανόνα, έτσι αναφέρεται στην τροπολογία, να μην χρηματοδοτούνται. Καταθέσαμε αυτήν την πρόταση ψηφίσματος στα αγγλικά, απ' όπου κατόπιν κατά την μετάφραση προέκυψε ένα λάθος. Η αγγλική λέξη "offence » που χρησιμοποιήσαμε μεταφράστηκε σαν "αδίκημα». Επιτρέπεται εδώ εξ ονόματος της ομάδας του ΕΚΛ να δηλώσω ότι αυτή η μετάφραση δεν ανταποκρίνεται στις προθέσεις μας. Εννοούμε την λέξη "έγκλημα». Τα αγγλικά δεν είναι η μητρική μου γλώσσα, ίσως θα έπρεπε να την καταθέσουμε στα γερμανικά. Πιστεύω πως θα έπρεπε στα αγγλικά να χρησιμοποιήσουμε την λέξη "crime ».
<P>
Γνωρίζω ήδη πως στην Ευρωπαϊκή Ένωση δεν υπάρχει καμία εναρμόνιση στον τομεά ποινικού δικαίου, αλλά όταν κανείς γνωίζει ότι στην Αυστρία για παράδειγμα έγκλημα υφίσταται όταν μια σκόπιμη πράξη τιμωρείται με ισόβια ή με μεγαλύτερη από τρία χρόνια κάθειρξη, τότε θα βρεθεί σίγουρα και στις άλλες γλώσσες η σωστή μετάφραση. Έτσι αποκλείουμε κάθε ποινή στα πλαίσια μιας διαδικασίας διοικητικής ποινής. Αν λοιπόν κάποιος σταθμεύει παράνομα ή δεν αναφέρει μια διαδήλωση, αυτό δεν μας ενδιαφέρει καθόλου. Επίσης εξυβρίσεις δεν εμπίπτουν εν προκειμένω όπως και καμμία κολάσιμη πράξη που τιμωρείται με ποινή μέχρι και τρία χρόνια. Όλα αυτά δεν υπάγονται στην λέξη έγκλημα, αλλά όμως παραδέχομαι φυσικά στην λέξη αδίκημα, που τέθηκε εδώ λανθασμένα από την μετάφραση.
<P>
Επιτυχίες στον τομέα του περιβάλλοντος θα πρέπει να σημειώσουμε για την Ευρώπη στην Δύση μέσα στα επόμενα χρόνια, προπαντός στα τέως κομμουνιστικά κράτη. Η Δύση έχει εδώ με τις γνώσεις της, με τις επιτυχίες της, με την τεχνική τεχνογνωσία ένα μεγάλο πρόβλημα, και το πρόβλημα θα μπορεί μόνον να λυθεί αν εμείς συνεργαστούμε στενά με τις εκεί περιβαλλογικές οργανώσεις και προσπαθούμε να αφυπνίσουμε την συνείδηση του κόσμου, αλλά και την συνείδηση των αρμοδίων σήμερα πολιτικά υπευθύνων.
<P>
Ένα τελευταίο θέμα: Ελπίζω πολύ, αξιότιμη κυρία Επίτροπος, πως κι εσείς όπως κι εγώ υπό την έννοια περιβαλλοντικές οργανώσεις εννοείτε επίσης οργανώσεις προστασίας ζώων και πως θα αφήσετε κι αυτές τις τόσο δραστήριες οργανώσεις να ωφεληθούν λίγο από την οικονομική προικοδότηση.

<SPEAKER ID=78 LANGUAGE="FI" NAME="Myller">
Κύριε Πρόεδρε, οι μή κυβερνητικές οικολογικές οργανώσεις προσφέρουν σοβαρό έργο για να αλλάξουν την κοινή γνώμη υπέρ του περιβάλλοντος και της προστασίας του. Χωρίς τη λαϊκή απαίτηση, η οποία υποχρεώνει τους πολιτικούς να προστατέψουν το περιβάλλον, και οι πολιτικοί θα ήταν κουφοί προς τις οικολογικές ανάγκες. Απόδειξη αυτού είναι ότι οι χώρες που έχουν δυναμική παρουσία οικολογικού κινήματος, έχουν την περισσότερο προχωρημένη νομοθεσία στο χώρο του περιβάλλοντος. Η οικονομική ενίσχυση οικολογικών αυτών οργανώσεων με κοινοτικούς πόρους είναι κάτι το δικαιολογημένο.
<P>
Είναι δικαιολογημένο να εξαπλωθεί η ενίσχυση και στη δραστηριότητα που έχουν οι οργανώσεις σε συνεργασία με τις χώρες της Κεντρικής και της Ανατολικής Ευρώπης. Ένα από τα μεγαλύτερα προβλήματα των υποψήφιων για ένταξη στην ΕΕ χωρών, είναι πώς θα μπορούσαν να φτάσουν το επίπεδο των θεσμών της ΕΕ και ιδιαίτερα των περιβαλλοντικών θεσμών. Για αυτό το λόγο η περιβαλλοντική συνεργασία και η συνεργασία μεταξύ των οργανώσεων θα έπρεπε να είναι σοβαρή πτυχή της στρατηγικής που προηγείται της ένταξης των χωρών της Ανατολικής Ευρώπης. Τα κράτη μέλη και οι πολίτες της Ένωσης επηρεάζονται από όλη τη δραστηριότητα η οποία γίνεται στα σύνορά μας. Η διασυνοριακή συνεργασία των οικολογικών οργανώσεων μπορεί να επηρεάζει σημαντικά στην ευαισθητοποίηση της κοινής γνώμης και στην εκκίνηση περιβαλλοντικών προγραμμάτων σε λαϊκή βάση. Έτσι η κοινοτική ενίσχυση πρέπει να εξαπλωθεί στη δραστηριότητα που κάνουν οι οικολογικές οργανώσεις με άλλες από εκείνες των γειτονικών χωρών της Ανατολικής και Κεντρικής Ευρώπης. Και στο βορρά και στο νότο βρίσκονται σύνορα, στα οποία εκτός από τη φτώχεια τα οικολογικά προβλήματα είναι τα πιο οξυμμένα.
<P>
Έκανα την πρόταση να εξαπλωθεί η ενίσχυση αυτή πέρα από όλα τα σύνορα της ΕΕ. Χαίρομαι που εγκρίθηκε στην Επιτροπή όπως επίσης ότι η εισηγήτρια της έκθεσης την υποστηρίζει και η ίδια. Ακουσα όμως στη διερμηνεία ότι αυτή που έκανε την πρόταση είναι Αγγλίδα. Εγώ είμαι Φινλανδή.
<P>
Δεν είμαι καθόλου της γνώμης να μπορούσαν τα προβλήματα σχετικά με την Πετρούπολη, το Μουρμάνσκ, την Κόλα ή τη Νότια Αφρική να επιλυθούν αποκλειστικά με τη δραστηριότητα των οργανώσεων, αλλά σ' αυτές τις περιοχές η ελάχιστη δράση έχει μεγαλύτερη σημασία απ' ό, τι στις δικές μας περιοχές της εσωτερικής αγοράς. Ένα Εcu που θα τοποθετείτο εκεί μέσα από την ΕΕ ή τα διάφορα κράτη, θα γεννούσε μεγαλύτερο κέρδος απ' ό, τι κάπου αλλού.
<P>
Στην κατά τα άλλα πολύ αξιόλογη έκθεση της εισηγήτριας κ. Flemming έχει μπει στην τελευταία φάση μια τροπολογία που είναι αμφίβολης σημασίας. Η εισηγήτρια της έκθεσης προτείνει στο άρθρο 3, παράγραφος 3, την τροπολογία που διευκρίνισε μόλις τώρα: με την τροπολογία θέλει πολύ λεπτομερώς να καθορίσει, τί ενέργειες επιτρέπεται η Κοινότητα να χρηματοδοτεί. Πιστεύω ότι είναι πολύ γραφειοκρατική αυτή η τροπολογία. Δεν μπορούμε ακόμα σ' αυτή τη φάση να ξέρουμε, ποιές ενέργειες είναι άξιες να χρηματοδοτηθούν και ποιές όχι.

<SPEAKER ID=79 LANGUAGE="DE" NAME="Rόbig">
Κύριε Πρόεδρε, οι μη κυβερνητικές οργανώσεις για την προστασία του περιβάλλοντος έχουν στην Ευρώπη μια ιδιαίτερα μεγάλη σημασία. Έχουμε ταχθεί στην αρχή της οικολογικοκοινωνικής οικονομίας της αγοράς, και η οικολογία αποτελεί για μας ένα ουσιαστικό θεμέλιο ζωής. Ζούμε όμως επίσης σε ένα δημοκρατικό σύστημα, και γι' αυτό πρέπει αυτές επίσης οι οργανώσεις να τηρούν τους κανόνες της δημοκρατίας. Για μας σε αυτό το πρόγραμμα έχει απόλυτη προτεραιότητα να υποστηρίξουμε περιβαλλοντολογικές οργανώσεις σε ευρωπαϊκό επίπεδο, και μάλιστα όχι μόνο στην Ευρώπη των δεκαπέντε, αλλά κυρίως στην γεωγραφική Ευρώπη, δηλαδή ιδιαίτερα ακόμη στις χώρες που συνορεύουν με την Ευρωπαϊκή Κοινότητα.
<P>
Θέλουμε προπαντός να θέσουμε στο επίκεντρο την περιβαλλοντική διαπαιδαγώγηση, διότι το περιβάλλον είναι και ένα θέμα τοποθέτησης, και δεν μπορεί να αρχίσει κανείς αρκετά νωρίς να επισημαίνει στην νεολαία πόσο σημαντικό είναι για όλους μας ένα καθαρό και υγιεινό περιβάλλον. Εδώ χρειαζόμαστε έρευνα. Πρέπει απλά να βρούμε μεθόδους, που καθιστούν δυνατό να δείξουμε στην νεολαία προς τα που πάει ο δρόμος. Χρειαζόμαστε μια αντικειμενική βάση, πρέπει να ξεφύγουμε από την ύψιστη εντολή του φόρου, από την υποδαύλιση φόβου, από την κακολογία. Πιστεύω πρέπει να περάσουμε στο θετικό παράδειγμα.
<P>
Σύμφωνα με την μέθοδο της νέας δημόσιας διαχείρισης, τις βέλτιστης πρακτικής, θα πρέπει να δούμε που υπάρχουν ιδανικές τάσεις στον κόσμο, τις οποίες μπορούμε να εφαρμόσουμε σε μας. Θα πρέπει να εφαρμόσουμε brenchmarking , δηλαδη να εκτιμήσουμε που καλυτερεύει η κατάσταση του περιβάλλοντος, με ποιές μεθόδους καλυτερεύει, και θα πρέπει να παράσχουμε για αυτές τις οργανώσεις την απαραίτητη υποδομή. Είναι αναγκαίο οι δημιουργικές δυνάμεις στην αγορά να μας υποδεικνύουν κάθε τόσο που υπάρχουν αδυναμίες στο σύστημα, και είναι δικό μας καθήκον να αποδείξουμε ότι αναζητούμε τον καλύτερο δρόμο.
<P>
Γι' αυτό θέλουμε να αυξήσουμε τα μέσα, δεν πρέπει να καταβάλλεται το προτεινόμενο 50 % των εξόδων, αλλά το 60 %. Υποστηρίζουμε πως πριμοδοτείται καλύτερα το γενικό πλαίσιο, αλλά προσμένουμε επίσης από τις περιβαλλοντικές οργανώσεις, να ενεργούν με βάση τους δημοκρατικούς κανόνες του παιχνιδιού, όπως συνηθίζεται σε μας στην Ευρώπη. Θέλουμε επίσης ένα καθαρό λογιστήριο, δηλαδή δεν θέλουμε καθόλου μέσα, που δεν μπορούν να ελεγχθούν, που ρέουν σε δυνάμεις που δεν μπορούν να εξετασθούν, που απλά προσδίνουν στις περιβαλλοντικές οργανώσεις μια άσχημη εικόνα. Εξ ού και η απαίτηση μας: Αν ξοδεύονται περισσότερα από 100.000 ECU, θέλουμε τουλάχιστον ένα ορκωτό λογιστή, έναν ισολογισμό και έναν τακτικό υπολογισμό εξόδων και εσόδων, έτσι ώστε ο ευρωπαϊος φορολογούμενος να βλέπει, ότι γίνεται χρηστή και σωστή διαχείριση των χρημάτων του.
<P>
Πρέπει επίσης να πούμε σαφώς, και θέλω να το τονίσω ιδιαίτερα απέναντι στην Επιτροπή, εκείνο που δεν θέλουμε. Δεν θέλουμε να ξοδευτούν τα μέσα για μια γενική εκπαίδευση, για το πλατύ κοινό, για εργασία που συχνά επιδιώκει στόχους, οι οποίοι κατά βάση δεν θέτουν στο προσκήνιο τους συλλογισμούς για το περιβάλλον. Θέλουμε να φωτίσουμε τελείως ειδικά την οικολογική κατάσταση και να καταλήξουμε εδώ σε μια βελτίωση. Απαιτούμε παραπέρα να μην επιτρέπεται να πάρουν καθόλου χρήματα της Ευρωπαϊκής Ένωσης εγκληματικές ομάδες, τρομοκράτες, άνθρωποι που πολεμούν το σύστημα μας με πραγματικά εγκληματικές μεθόδους. Αυτή είναι μια πολύ ουσιαστική θέση. Δεν μπορούμε να φέρουμε την ευθύνη απέναντι στους πολίτες της Ευρώπης ότι υποστηρίζονται από μας εγκληματίες και τρομοκράτες. Χαίρομαι αν σε αυτό θα έχουμε επίσης την συγκατάθεση όλων των άλλων δημοκρατικών κομμάτων σε αυτό το Κοινοβούλιο

<SPEAKER ID=80 LANGUAGE="FR" NAME="Hermange">
Κύριε Πρόεδρε, αγαπητοί συνάδελφοι, ο σκοπός της πρότασης που μας υποβλήθηκε σήμερα σε δεύτερη ανάγνωση είναι να εξασφαλιστεί η νομική και οικονομική ασφάλεια μιας πρακτικής που ήδη υφίσταται και που συνίσταται στη συγχρηματοδότηση ορισμένων μη κυβερνητικών οργανώσεων, ιδιαίτερα δραστήριων στην υπεράσπιση του περιβάλλοντος σε ευρωπαϊκό επίπεδο, εγκρίνοντας για το σκοπό αυτό ένα τετραετές πρόγραμμα κοινοτικής δράσης.
<P>
Η εγκαθίδρυση ενός προγράμματος κοινοτικής δράσης για την προώθηση των ΜΚΟ που εργάζονται υπέρ του περιβάλλοντος μου φαίνεται λοιπόν, σε αυτό το πλαίσιο, ένα χρήσιμο μέτρο, προκειμένου να αποφύγουμε την παρεκτροπή στη χρησιμοποίηση των κοινοτικών πόρων που προορίζονται για τις οργανώσεις προστασίας του περιβάλλοντος. Κυρία Flemming, επιμένετε στην αναγκαιότητα ελέγχου και πρόβλεψης σχετικά με τις πιθανότητες συγχρηματοδότησης των δραστηριοτήτων των ΜΚΟ μέσω της ενίσχυσης των κριτηρίων επιλογής και παρακολούθησης, διατηρώντας παράλληλα την εξουσία που έχει το Σώμα όσον αφορά τον καθορισμό του ποσού του χρηματοδοτικού φακέλλου.
<P>
Παρόλ' αυτά, θα ήθελα να προσθέσω ότι δεν θα θεωρούσα υπεύθυνο να αυξηθούν άνευ όρων οι επιδοτήσεις που χορηγούνται στις ΜΚΟ για την προστασία του περιβάλλοντος για τις δραστηριότητες ενημέρωσης που διαθέτουν, τα απτά αποτελέσματα των οποίων είναι δύσκολο να αξιολογηθούν. Δεν πρέπει να ξεχνάμε, πράγματι, ότι η προστασία του περιβάλλοντός μας σημαίνει προστασία του ανθρώπου και του μέλλοντός του. Ο Antoine de Saint Exupery έτσι, θεωρούσε ότι δεν κληρονομούμε τη γη από τους γονείς μας αλλά ότι τη δανειζόμαστε από τα παιδιά μας. Τα παιδιά είναι οι φορείς των αξιών του αύριο. Είναι λοιπόν σημαντικό να προστατεύσουμε ολόκληρο το περιβάλλον τους, είτε είναι φυσικό, κοινωνικό, πολιτιστικό ή οικογενειακό.
<P>
Για τον λόγο αυτό θα ήθελα, οι ΜΚΟ για την προστασία των παιδιών, που κάνουν μια αξιόλογη εργασία σε αυτόν τον τομέα, να χαίρουν της ίδιας νομιμότητας απέναντι στα ευρωπαϊκά όργανα όπως οι ΜΚΟ για την προστασία του περιβάλλοντος και η κοινοτική στήριξη να βρίσκεται στο ύψος του ανθρώπινου διακυβεύματος της δράσης τους. Οι οργανώσεις που δραστηριοποιούνται για την καταπολέμηση των βιαιοτήτων που ασκούνται στα παιδιά έλαβαν εφέτος, για πρώτη φορά - και κάτω από την πίεση των γεγονότων, όπως γνωρίζουμε - μόνον ποσό ύψους 1.500.000 Εcu, δηλαδή το ήμισυ ενός κονδυλίου του προϋπολογισμού 3.000.000 Εcu, το οποίο αφορά επίσης την καταπολέμηση της βίας που ασκείται στις γυναίκες. Βρισκόμαστε πολύ μακριά από τα ποσά που χορηγούνται στις ΜΚΟ για την προστασία του περιβάλλοντος.
<P>
Μου φαίνεται λοιπόν εξίσου σημαντικό, αυτό το Σώμα να κινητοποιηθεί αύριο όσον αφορά το εν λόγω θέμα και να συνεχίσουμε να αγωνιζόμαστε προκειμένου να παρασχεθεί μια σταθερή νομική βάση και ένα πολυετές πλαίσιο στην προστασία των παιδιών στην Ευρώπη.

<SPEAKER ID=81 LANGUAGE="DA" NAME="Dybkjζr">
 Κύριε Πρόεδρε, αφού μιλάμε τώρα για αλλαγές, θέλω να επιστήσω την προσοχή στις τροπολογίες, αλλά πριν, θέλω να ευχαριστήσω και τον πρώτο και το δεύτερο εισηγητή για το έργο που έχουν προσφέρει μέχρι τώρα. Υπάρχουν συνολικά μόνον έξι τροπολογίες. Τις 5 από τις τροπολογίες της επιτροπής μπορεί η Φιλελεύθερη Ομάδα να τις υποστηρίξει και θα επανέλθω στην κάθε μια από αυτές. Αλλά την τροπολογία αριθ. 6 που πρότεινε ο ομιλητής, δεν μπορούμε να την υποστηρίξουμε. Μας φαίνεται πράγματι, ότι στο θέμα γενικά τίθενται μερικοί περιορισμοί που δείχνουν αδιαφορία για τα αισθήματα των άλλων, αφού υπάρχουν διάφορες χώρες που θα πρέπει να συνεργαστούν, και οι συνθήκες δεν είναι αναμφισβήτητα ίδιες σε όλες τις χώρες. Όσον αφορά τις ποινικές προϋποθέσεις, νομίζω ειλικρινά ότι μπορούμε να αφήσουμε τέτοιου είδους θέματα στη φροντίδα της Επιτροπής. Δεν μπορώ να φανταστώ ότι κάποιος θέλει να μοιράσει χρήματα σε καθαρά παράνομες οργανώσεις ή σε οργανώσεις στις οποίες έχουν επιβληθεί κυρώσεις.
<P>
Θα επικεντρωθώ στην τροπολογία αριθ. 2, όπου η Επιτροπή χρησιμοποίησε την έκφραση "συμβολή στην πολυεθνική στρατηγική», ως το τελευταίο των σημείων της. Το θέμα δεν είναι ότι έχουμε πρόβλημα με τη διατύπωση, αλλά έχομε την άποψη ότι η διατύπωση στην οποία κατέληξε η Επιτροπή - ή τουλάχιστο ένα μέρος της Επιτροπής - θα ήταν σαφέστερη αν διατυπωνόταν έτσι όπως εμείς θα επιθυμούσαμε πολύ να την δούμε διατυπωμένη, να δίδει δηλαδή έμφαση στη συνεργασία με τις οργανώσεις της Ανατολικής και Δυτικής Ευρώπης. Αν δίδουμε τόσο μεγάλη σημασία σε αυτήν, είναι προφανώς διότι βρισκόμαστε ενώπιον της μεγαλύτερης αποστολής στην Ευρώπη, της διεύρυνσης δηλαδή προς τις χώρες της Κεντρικής και Ανατολικής Ευρώπης, και μόνον όταν όλες οι δυνάμεις συγκεντρώνονται σε αυτή τη διεύρυνση θα μπορέσουμε να την επιτύχουμε. Νομίζουμε ότι τα μέλη των μη κυβερνητικών οργανισμών μπορούν να προσφέρουν μεγάλη βοήθεια σε αυτό το έργο.

<SPEAKER ID=82 LANGUAGE="ES" NAME="Gonzαlez Αlvarez">
Κύριε Πρόεδρε, κυρία Επίτροπος, νομίζω ότι με αυτό εδώ το έγγραφο δεν πρόκειται να υπάρξει πρόβλημα. Η Επιτροπή, με μία πρώτη ανάγνωση ήδη έχει δεχτεί κάποιες από τις τροποποιήσεις που έχουν παρουσιαστεί και αυτό το έγγραφο της κυρίας Flemming έχει γίνει αποδεκτό με ομοφωνία από την Επιτροπή Περιβάλλοντος.
<P>
Η πλειονότητα των βουλευτών έχει θεωρήσει με τις παρεμβάσεις τους ότι είναι μία πολύ καλή πρόταση και ίσως θα έπρεπε να δώσουμε σημασία στο θέμα της χρηματοδότησης της διασυνοριακής συνεργασίας και στο γεγονός του ότι πρέπει να ληφθούν υπόψη αντικειμενικά κριτήρια στην επιλογή των προγραμμάτων, κυρίως όπως αναφέρει η κυρία Flemming, αυτών που έχουν σχέση με την εκπαίδευση, και να συμπεριλάβουν την περιβαλλοντολογική εκπαίδευση στην γενική εκπαίδευση.
<P>
Γιατί, όπως φαίνεται, τουλάχιστον στην πλειονότητα, αυτοί που είναι ενημερωμένοι γύρω από την προστασία του περιβάλλοντος είναι που υπερασπίζονται και το περιβάλλον. Εχθές κιόλας - η Επίτροπος θα γελάσει γιατί σχεδόν πάντα χρησιμοποιώ κάποιο παράδειγμα - ήταν εδώ, στο Στρασβούργο, μια σειρά μη κυβερνητικών οργανώσεων περιβαλλοντολογικού χαρακτήρα οι οποίες ήταν πολύ ανήσυχες γι' αυτά που πρόκειται να συμβούν στο εθνικό πάρκο της Ντονιάνα, που είναι κληρονομιά στην ανθρωπότητα και εφεδρία της βιόσφαιρας, και για την οποία ήδη είχαμε καταθέσει ερωτήσεις στην Επιτροπή γιατί είχει αρχίσει δόμηση.
<P>
Έτσι λοιπόν, αυτό που καταγγέλλουν αυτές οι μη κυβερνητικές οργανώσεις σημαίνει ότι πίσω απ' αυτήν την δόμηση, με το να επιτραπεί μια τέτοια δόμηση, θα ανοίξει ο δρόμος γιά την δόμηση τριών ακόμα ζωνών, οι οποίες θα κυκλώσουν το πάρκο και μπορούν να θέσουν σε κίνδυνο έναν χώρο με αυτά τα χαρακτηριστικά.
<P>
Πριν προφτάσουμε έως το 2000 να θεσπίσουμε έναν ευρωπαϊκό κανονισμό για προστατευόμενες ζώνες στην Ευρώπη, πιθανόν κάποιες απ' αυτές να χάσουν τον χαρακτήρα τους, να χάσουν στο μέλλον την δυνατότητα αυτή, και γι' αυτό τον λόγο είναι τόσο σημαντική η βοήθεια σ' αυτές τις μη κυβερνητικές οργανώσεις γιατί σύμφωνα με την δική μου εμπειρία, στην Επιτροπή Περιβάλλοντος, αυτές είναι που μας προειδοποιούν.
<P>
Εμείς δεν μπορούμε να διατρέχουμε όλη την ευρωπαϊκή περιφέρεια κι έτσι εκείνες μας προειδοποιούν για το τί συμβαίνει στους φυσικούς χώρους της ηπείρου μας, και όχι μόνο βοηθούν τους ευρωπαίους βουλευτές, αλλά εγώ νομίζω ότι μ' αυτόν τον τρόπο βοηθούν και την Ευρωπαϊκή Επιτροπή.

<SPEAKER ID=83 LANGUAGE="DE" NAME="Voggenhuber">
Κύριε Πρόεδρε, κυρίες και κύριοι, ενώπιον μιας πολύ τεχνοκρατικής συνείδησης της πολιτικής στην Ευρωπαϊκή Ένωση και ενώπιον πολλών αμφιβολιών στην αποδοτικότητα της δημοκρατίας σε μια σύνθετη κοινωνία είναι, ιδιαίτερα σήμερα, εξαιρετικά σημαντικό να θυμηθούμε ότι η συνείδηση για τον κίνδυνο, την απειλή και την καταστροφή του περιβάλλοντος δεν ξεκινάει από την πολιτική και από τα επίσημα κόμματα, αλλά από τις τάξεις του πληθυσμού, απ'το κέντρο της κοινωνίας των πολιτών σε χιλιάδες πρωτοβουλίες και ενέργειες πολιτών. Ως εκ τούτου, χαιρετίζουμε φυσικά αυτήν την προσπάθεια της Ευρωπαϊκή Ένωσης, να υποστηρίξει τις μη κυβερνητικές οργανώσεις από τον τομέα του περιβάλλοντος. Σε αυτές οφείλουμε αλήθεια την μεγαλύτερη πολιτική επανάσταση της συνείδησης μας στις τελευταίες δεκαετίες.
<P>
Τόσο αμήχανος και έκπληκτος βρίσκομαι μπροστά από την προσπάθεια μιας γενικευμένης διάκρισης αυτών των περιβαλλοντικών ομάδων, που εκεί σε ολόκληρη την Ευρώπη γίνεται δεκτή με πολύ μεγάλη αγανάκτηση, συγκεκριμένα με αυτήν την τροπολογία να κατατίθεται εδώ πάλι η άποψη που θεωρείτο ήδη τετελεσμένη, μιας απαγόρευσης της χρηματοδότησης των καταδικασμένων περιβαλλοντικών συλλογών. Καταφαίνεται λοιπόν στο παιχνίδι ερμηνείας τους πόσο ασαφώς, πόσο συγκεχυμένα, πόσο συναισθηματικά παρουσιάζεται αυτό το θέμα.
<P>
Κυρίες και κύριοι! Δίχως ανηπακοή πολιτών, δίχως την κουλτούρα της ανυπακοής των πολιτών δεν θα μπορούσαν να δημιουργηθούν ποτέ στην Ευρώπη, οι κινήσεις προστασίας του περιβάλλοντος, . Από το Βάκερσντορφ μέχρι το Αμβούργο - ειλικρινά με αυτό έχουν συνδεθεί εθνικοί μύθοι, πως οι άνθρωποι από το κέντρο του πληθυσμού προσπάθησαν να αμυνθούν κατά της πολιτικής και κατά της καθεστηκυίας της τάξης. Οι περιβαντολλογικοί σύλλογοι στην Ευρώπη είναι ιδιαίτερα ενοχλημένοι από την προσπάθεια εδώ να καταδικασθούν συνολικά. Δεν υπήρξε στα τελευταία δέκα χρόνια καμία απολύτως περίπτωση - κυρίες μου και κύριοι, φανταστείτε μόνο πως θα έκανε κάποιος σ' αυτόν τον χώρο αυτήν την αίτηση σαν όρο για πολιτιστικές επιχορηγήσεις ή για οικονομικές υποστηρίξεις, κάτι που δεν έχει συμβεί ποτέ! Διαμαρτύρομαι εξ ονόματος της ομάδας των Πρασίνων έντονα ενάντια σ' αυτήν την προσπάθεια δυσφήμισης!

<SPEAKER ID=84 LANGUAGE="DA" NAME="Sandbζk">
Κύριε Πρόεδρε, προετοιμάστηκα για να μιλήσω στο ένα λεπτό που έχω στη διάθεσή μου, για τις ποινικές προϋποθέσεις, τις οποίες αντιμάχονται τόσο πολύ οι περιβαλλοντικές οργανώσεις. Τώρα, μας λέει η κυρία Flemming ότι πρόκειται μόνο για καταδίκες για τουλάχιστον τρία έτη, αλλά ποιος μπορεί να είναι σίγουρος, ότι όλες οι χώρες τις ερμηνεύουν σωστά; Και από την άλλη πλευρά, είναι τόσο εύλογο γενικά, ότι οι περιβαλλοντικές οργανώσεις να διαπράττουν τέτοια εγκλήματα; Αυτό που σκέφτηκαν είναι π.χ. ότι το 1995, Φινλανδοί ακτιβιστές υπέρ του περιβάλλοντος, καταδικάστηκαν για μια ενέργεια σε βάρος ενός ιχθυοτροφείου, που είχε το παράσιτο G. SALARIS, που σκοτώνει το σολομό. Αυτοί καταδικάστηκαν, ακόμα κι' αν η ίδια η δράση τους είχε ως αποτέλεσμα ο υπουργός Γεωργίας να κλείσει το εν λόγω ιχθυοτροφείο. Αυτή την εβδομάδα όρισαν και δικάσιμο για τη δίκη του Αλεξάντερ Νικίτιν, συνεργάτη της οργάνωσης BELLONA. Ο εν λόγω συνεργάτης κατηγορείται για κατασκοπεία διότι έγραψε μια αναφορά για την πυρηνική μόλυνση στο Μουρμάνσκ. Αυτό είναι βέβαια εκτός συνόρων ΕΕ αλλά μήπως δεν είναι εύκολο να υποθέσουμε ότι και εντός των συνόρων της ΕΕ υπάρχουν μερικοί που πιστεύουν ότι υπάρχουν ευαίσθητοι τομείς από τους οποίους οι περιβαλλοντικές οργανώσεις θα πρέπει να μένουν μακριά διότι διαφορετικά κινδυνεύουν να τους ασκηθεί ποινική δίωξη; Μου φαίνεται ότι θα ψηφίσω κατά τροπολογίας αριθ. 6, και αν το Ευρωκοινοβούλιο αναλάβει μια τέτοια ευθύνη, τότε ελπίζω ότι η Επιτροπή θα την απορρίψει.

<SPEAKER ID=85 LANGUAGE="FR" NAME="Le Gallou">
Κύριε Πρόεδρε, η ομάδα μου έχει μια πολύ συγκρατημένη θέση σχετικά με το κονδύλιο του πραϋπολογισμού Β4-306, το οποίο χρηματοδοτεί τρεις δραστηριότητες: ευαισθητοποίηση πολιτών, επιδοτήσεις στις ΜΚΟ και δημοσιεύσεις. Απλά, πρόκειται για πιστώσεις προπαγάνδας. Με τον τρόπο που προβλέπονται, οι επιδοτήσεις στις ΜΚΟ μας φαίνονται αμφισβητήσιμες. Πρώτον, υπάρχει κίνδυνος να επιβαρύνουν έναν ευρωπαϊκό προϋπολογισμό στον οποίο θα ήταν λογικότερο να ψάξουμε για οικονομίες παρά για πρόσθετες δαπάνες. Στη συνέχεια, είναι πάντοτε διακινδυνευμένο να εμπιστεύεται κανείς δημόσιο χρήμα σε ιδιωτικούς οργανισμούς. Ο εισηγητής συμφωνεί εξάλλου σε αυτό, ο οποίος προτείνει ένα άρθρο 3α που να επιτρέπει λογιστικό έλεγχο των επιδοτούμενων οργανώσεων. Τέλος, ορισμένες επιδοτούμενες οργανώσεις είναι στην πραγματικότητα πολιτικά στρατευμένες οργανώσεις που θα έπρεπε να ζουν με τα χρήματα των συνδρομών των μελών τους, όχι με τα χρήματα των φορολογουμένων.
<P>
Τέτοια είναι η περίπτωση των Φίλων της Γης, μιας οργάνωσης που είναι εγκατεστημένη σε διάφορες ευρωπαϊκές χώρες, η οποία έλαβε το 1996 601.668 Εcu ή η Greenpeace, που κατά τη διάρκεια του περασμένου καλοκαιριού επιδόθηκε στη Γαλλία, σε μια πραγματική δράση παραπληροφόρησης και προκάλεσε ανησυχία στους πληθυσμούς της επαρχίας του Nord-Cotentin, όπου εγκαταστάθηκε το εργοστάσιο πυρηνικής επεξεργασίας της Χάγης. Αναπτύχθηκε εκεί μια πραγματικά σκανδαλώδης δράση παραπληροφόρησης, πρόκλησης ανησυχίας, χειραγώγησης του πληθυσμού. Είναι προφανές, εν πάση περιπτώσει, ότι τέτοιες δράσεις δεν πρέπει να επιδοτούνται από δημόσια κονδύλια.
<P>
Για τον λόγο αυτό επιθυμούμε να υπάρξει ο μέγιστος έλεγχος στις επιδοτήσεις που χορηγούνται στους διάφορους μη κυβερνητικούς οργανισμούς και οργανώσεις.

<SPEAKER ID=86 NAME="Hulthιn">
Κύριε Πρόεδρε, θέλω να αρχίσω ευχαριστώντας την κ. Flemming για το έργο που κατάθεσε σ'αυτήν την έκθεση. Από την συζήτηση μέχρι τώρα φάνηκε λίγο ότι μάλλον έχουμε αρκετά διαφορετικές απόψεις για το τι είναι στην πραγματικότητα μια οικολογική οργάνωση. Αυτό το πρόγραμμα μέτρων για την προαγωγή των μη- κυβερνητικών οργανώσεων θίγει θεμελιώδη ζητήματα για την συμμετοχή και επιρροή της κοινωνίας όσον αφορά την πολιτική της Ε.Ε. Τα κοινωνικά και πολιτικά θεσμικά όργανα που είναι αποκομμένα από την κοινωνία των πολιτών κινδυνεύουν να χάσουν την νομιμοποίησή τους. Η επίγνωση και η δυνατότητα των πολιτών να συμμετέχουν στον διάλογο είναι θεμελιώδεις για την δημοκρατία. Η νομιμοποίηση της ΕΕ δεν μπορεί ποτέ να επιτελεστεί μέσω κάποιου είδους ενημερωτικής εκστρατείας που αποσκοπεί να πείσει τους πολίτες για ήδη ειλημμένες αποφάσεις. Αντίθετα, αυτό που είναι σημαντικό, όπως είναι σ'αυτό το πρόγραμμα μέτρων, είναι η ενίσχυση και παροχή κινήτρων για μια ευρεία συνεργασία σε ευρωπαϊκό επίπεδο. Γι'αυτό είναι ευχάριστο ότι το αίτημα του Κοινοβουλίου για ενίσχυση του αυτόνομου ρόλου των οργανώσεων στο πρόγραμμα έγινε αποδεκτό στην πρώτη επεξεργασία. Το όφελος δεν πρέπει να συνίσταται στην χρήση των περιβαλλοντικών οργανώσεων για την προώθηση της πολιτικής της Ε.Ε., αλλά στην εξοικείωση με τις εμπειρίες και απόψεις που έχουν οι ίδιες οι οργανώσεις. Καθώς είμαι πεπεισμένος ότι το πρόγραμμα μέτρων έχει σημασία, συμφωνώ με την κριτική της κ. Flemming τόσο για το γεγονός ότι το Συμβούλιο καθόρισε ένα ποσό ως σημείο αναφοράς όσο επίσης και για το μέγεθος αυτού του ποσού αναφοράς&#x02D9; 2, 65 εκατομμύρια Εcu είναι ένα πολύ μικρό ποσό για να αντιμετωπιστεί αυτό το έργο.
<P>
Η κύρια κριτική μου όμως αφορά το άρθρο 3.2 που αναφέρει ποιά κριτήρια καθορίζουν τις επιλογές για την εν λόγω δραστηριότητα. Η αναφορά μόνον σε κάποιου είδους αποτελεσματικότητας όσον αφορά το κόστος, σε ένα μόνιμο πολλαπλασιαστικό αποτέλεσμα σε ευρωπαϊκό επίπεδο, σε συμβολή σε μια πολυεθνική στρατηγική υποδηλώνει κάποια κατεύθυνση πρός ίδιον όφελος από πλευράς Επιτροπής. Ειδικά το κριτήριο για συμβολή σε μιά πολυεθνική στρατηγική, πρέπει να διαγραφεί τελείως για να αποφευχθεί η υποψία ότι αυτό γίνεται για ίδιον όφελος.
<P>
Στην Επιτροπή Περιβάλλοντος διατυπώσαμε από κοινού έναν αριθμό περαιτέρω κριτηρίων που τονίζουν έντονα τον στόχο του προγράμματος μέτρων να ενισχύσει την επιρροή ακριβώς των πολιτών, μέσω της σαφέστερης επικέντρωσης στην ενοποίηση στην εκπαίδευση. Νομίζω ότι είναι περίεργο που αυτά τα κριτήρια δεν είχαν απήχηση σ'αυτήν την πρώτη επεξεργασία.
<P>
Εντονότερο όμως ενδιαφέρον αισθάνομαι για το ζήτημα που αφορά την συνεργασία μεταξύ περιβαλλοντικών οργανώσεων της Ε.Ε. και άλλων χωρών, κυρίως χωρών που είναι τώρα υποψήφιες για ένταξη και που σύντομα θα αρχίσουν διαπραγματεύσεις για την ένταξή τους στην ΕΕ. Γνωρίζουμε ότι θα είναι μια μεγάλη πρόκληση τόσο για την Ένωση όσο και για τον τομέα του περιβάλλοντος.
<P>
Όσον αφορά την τροπολογία αριθ. 6 της Ομάδας του Ε.Λ.Κ. θέλω να πώ ότι φυσικά θα θέσουμε προϋποθέσεις για τις οργανώσεις που αιτούνται χορήγησης πόρων από την Ε.Ε. Θα πρέπει να μπορούν να δείξουν ότι έχουν χειριστεί προηγούμενους πόρους κατά έναν σωστό τρόπο&#x02D9; δύο σημαντικά θέματα σ'αυτό είναι η τήρηση και θεώρηση βιβλίων. Αντίθετα, δεν πιστεύω στο να τίθεται κάποιο είδος κριτηρίου εγκράτειας ότι οι μόνες οργανώσεις που θα μπορούν να εκταμιεύσουν πόρους από το ταμείο της Ε.Ε. είναι αυτές στις οποίες δεν έχουν επιβληθεί ποινές. Πέραν αυτού, είμαι αρκετά πεπεισμένος ότι η ποινική νομοθεσία δεν έχει εναρμονιστεί εντός της Ε.Ε. Τι διαπράττεται από μια οργάνωση, ή ενδεχομένως από μια ομάδα ατόμων, είναι ένα δύσκολο και περίπλοκο ζήτημα. Γι'αυτό νομίζω ότι αυτό που είναι γραμμένο στην τροπολογία αριθ. 6 είναι εντελώς περιττό.
<P>
Τέλος, θέλω πάλι να τονίσω ότι η κοινωνία μας πραγματικά χρειάζεται εθελοντικές οργανώσεις με κριτικό πνεύμα, δραστήριες και ανεξάρτητες. Χρειαζόμαστε μια δύναμη που να μας κινητοποιεί και να μας σπρώχνει προς τα εμπρός. Έτσι εγκρίνω το κείμενο της Επιτροπής Περιβάλλοντος και απορρίπτω την τροπολογία αριθ. 6.

<SPEAKER ID=87 LANGUAGE="SV" NAME="Sjφstedt">
 Κύριε Πρόεδρε, η Ομάδα μας χαιρετίζει την έκθεση Flemming. Οι οργανώσεις που εργάζονται στον τομέα του περιβάλλοντος παίζουν έναν καθοριστικό ρόλο στην ανάπτυξη της περιβαλλοντικής πολιτικής και την επίγνωση των περιβαλλοντικών προβλημάτων. Γι' αυτό είναι απολύτως σωστό να τους δώσουμε μια ισχυρότερη θέση, κάτι που αυτή η έκθεση συνεπάγεται.
<P>
Θα υπερψηφίσουμε τις τροπολογίες που εγκρίθηκαν από την αρμόδια επιτροπή, δηλ. να μην υπάρξει δέσμευση σ' αυτά τα αρκετά στενά οικονομικά πλαίσια, να μπορεί να αυξηθεί το επίπεδο συγχρηματοδότησης από πλευράς Ε.Ε. και ότι πρέπει να υπάρχει αυστηρότερος έλεγχος όσον αφορά την σωστή χρήση των πόρων. Φυσικά θα υπερψηφίσουμε την τροπολογία αριθ. 2, όπου τα κριτήρια για την ενίσχυση γίνονται περισσότερο σαφή. Όπως ακριβώς πολλοί άλλοι εδώ, νομίζω ότι είναι ιδιαίτερα θετική η επισήμανση της διεθνούς συνεργασίας σε σχέση με την Ανατολική και Κεντρική Ευρώπη.
<P>
Δεν θα υπερψηφίσουμε όμως την τροπολογία αριθ. 6 της Ομάδας του Ε.Λ.Κ. Θα προσπαθήσω να το εξηγήσω λίγο πιο λεπτομερώς. Θεωρούμε ότι θέτει πολύ στενά όρια για το πως μπορεί να χρησιμοποιηθεί αυτή η ενίσχυση. Αυτή η τροπολογία, αριθ. 6, περιέχει πολλές παραγράφους. Η πρώτη, παράγραφος α, αναφέρεται στο να μην μπορεί να δοθεί ενίσχυση για απευθυνόμενη στο κοινό πληροφόρηση. Θεωρούμε ότι αυτό είναι ένα πολύ στενό όριο για να τεθεί γι'αυτού του είδους την ενίσχυση. Στην πραγματικότητα αυτό είναι ένα πολύ σημαντικό μέρος του ρόλου των περιβαλλοντικών οργανώσεων, δηλ. να εργάζονται σ'ένα πλαίσιο διαμόρφωσης άποψης σε σχέση με τον κόσμο.
<P>
Το άλλο αφορά την παράγραφο δ στην ίδια τροπολογία, που αφορά το να μην μπορεί να λάβει ενίσχυση μια οργάνωση που καταδικάζεται σε δικαστήριο. Είναι αυτονόητο ότι δεν θα πρέπει να δίνεται ενίσχυση σε οργανώσεις που χρησιμοποιούν βία ή που μπορεί να θεωρηθούν ως εγκληματικές. Όλοι γνωρίζουμε ωστόσο ότι πολλά περιβαλλοντικά κινήματα χρησιμοποιούν την πολιτική ανυπακοή και τις εξωκοινοβουλευτικές ενέργειες με διάφορους τρόπους. Πρόκειται για πολύ σοβαρές οργανώσεις που επιτελούν ευρύ περιβαλλοντικό έργο. Πιστεύω ότι είναι λάθος ο αυτόματος αποκλεισμός όλων αυτών των οργανώσεων με ένα τέτοιο κείμενο.
<P>
Τέλος θέλω να πώ κάτι για την παρέμβαση εδώ του Γάλλου συναδέλφου που επετέθη στην Greenpeace. Νομίζω ότι θα πρέπει επίσης να σκεφτούμε την ιστορία της Γαλλίας και της Greenpeace λίγο πιο πίσω στο χρόνο. Δεν έχουν περάσει πολλά χρόνια από τότε που οι γαλλικές μυστικές υπηρεσίες βύθισαν ένα από τα πλοία της Greenpeace σε νεοζηλανδικό λιμάνι. Ας το θυμηθούμε και αυτό επίσης!

<SPEAKER ID=88 NAME="Amadeo">
Κύριε Πρόεδρε, συμμερίζομαι πλήρως αυτή την έκθεση. Η συγχρηματοδότηση των διαχειριστικών δραστηριοτήτων των ΜΚΟ που λειτουργούν στον περιβαλλοντικό τομέα, αποτελεί τον στόχο αυτής της έκθεσης η οποία τείνει να θεσμοθετήσει τη προαναφερθείσα συνεργασία από το Πέμπτο Πρόγραμμα - Πλαίσιο της περιβαλλοντικής έρευνας. Ιδιαίτερα, κατά τη γνώμη μου, πρέπει να ενισχυθεί η υποστήριξη στις ΜΚΟ που δραστηριοποιούνται στον τομέα της περιβαλλοντικής προστασίας. Μεταξύ άλλων, θεωρούμε κατάλληλο να περιλάβουμε μεταξύ των προτεραιοτήτων, τις διασυνοριακές μελέτες με οργανώσεις της κεντρικής και ανατολικής Ευρώπης και την επαγγελματική κατάρτιση όπως επίσης κατά κύριο λόγο, να αυξήσουμε στο 60 % το καθορισμένο όριο για τη χρηματοδοτική συμμετοχή της Ευρωπαϊκής Ένωσης στις προτάσεις.
<P>
Τα προαναφερόμενα δεν ανταποκρίνονται στη θέληση του Συμβουλίου να δεσμεύσει τον προϋπολογισμό του τετραετούς προγράμματος σε 10, 6 εκατομμύρια ECU, ποσό το οποίο θεωρείται αρκετά ανεπαρκές.

<SPEAKER ID=89 LANGUAGE="DE" NAME="Kronberger">
Μη κυβερνητικές οργανώσεις εκπληρώνουν ειδικά στον περιβαλλοντολογικό και κοινωνικό τομέα ένα σημαντικό δημόσιο έργο. Μερικές με την ποιότητα τους - και θα ήθελα να κατονομάσω εδώ ειδικά την Greenpeace και το WWF - έγιναν ένα είδος πολιτικής συνείδησης και εκπληρώνουν έτσι επίσης ένα δημόσιο λειτούργημα.
<P>
Αντίστοιχα είναι σωστό από την δημόσια πλευρά να τις υποστηρίξουμε υλικά. Εδώ είναι τελείως σαφές πως εγκληματικές και τρομοκρατικες οργανώσεις δεν είναι κατά βάση άξιες υποστήριξης. Βέβαια αφήνω να αναλογιστείτε ένα πράγμα κ. Rόbig, που τώρα επιδοκιμάζετε. Η προσπάθειά σας να κατονομάσετε περιβαλλοντολογικές οργανώσεις με μια αναπνοή και έτσι κατά κάποιο τρόπο να τις υποβαθμίσετε, αυτό έχει για μένα μια πολύ κακή παρενέργεια. Αυτός ο κίνδυνος υπάρχει, και έχετε ίσως παρατηρήσει από ποιά πλευρά έρχεται η επιδοκιμασία, ώστε να πρέπει εδώ να προχωρήσουμε με ιδιαίτερη προσοχή. Γι' αυτόν τον λόγο θα πρότεινα η αιτούσα, την οποία πολύ εκτιμώ, να αποσύρει την τροπολογία αρίθ. 6, ακριβώς εξαιτίας της προσωπικής της αντίστασης.

<SPEAKER ID=90 NAME="Bjeregaard">
Κύριε Πρόεδρε, θα ήθελα να αρχίσω, όπως έκαναν και οι άλλοι, με ένα θερμό ευχαριστώ προς την εισηγήτρια κ. Flemming, αλλά επίσης και για τον προηγούμενο ομιλητή, κύριο Rόbig. Ηταν ένα σημαντικό και θετικό έργο που έκαναν. Οι περισσότεροι ομιλητές μίλησαν για τον σημαντικό ρόλο των μελών των μη κυβερνητικών οργανισμών. Συμφωνώ απολύτως μαζί τους. Είναι σπουδαίοι στο να διερμηνεύουν τις επιθυμίες και επιφυλάξεις των πολιτών, και αποτελούν μια ουσιαστική πηγή ενημέρωσης για το έργο της Επιτροπής. Συμφωνώ επίσης, όπως η κυρία Dybkjζr, και πολλοί άλλοι ομιλητές, ότι η σημασία των μελών των μη κυβερνητικών οργανισμών είναι πολύ μεγάλη σε ότι αφορά την εξέλιξη των νέων δημοκρατιών στην Κεντρική και Ανατολική Ευρώπη, και σε αυτό θα επανέλθω σχετικά με τις προτάσεις τροποποιήσεων.
<P>
Όπως γνωρίζετε, σκοπός αυτών των προτάσεων είναι να δημιουργηθεί μια συγκεκριμένη νομική βάση για μια πρακτική που ήδη λειτούργησε ικανοποιητικά επί σειρά ετών. Για τοn λόγο αυτό, γίνεται και η πρόταση και μια συγκεκριμένη έκφραση για την αναγνώριση από την Επιτροπή της συνεισφοράς αυτών των μελών των μη κυβερνητικών οργανισμών στη βελτίωση του περιβάλλοντος. Γι'αυτό και πρέπει φυσικά το κείμενο να είναι σαφές όσο αυτό είναι δυνατόν, και να είναι επίσης διατυπωμένο στο πνεύμα υπό το οποίο μελετήσαμε τις προτάσεις τροποποιήσεων.
<P>
Μπορούμε να δεχτούμε στο σύνολο, εν μέρει ή κατ' αρχήν 5 από τις 6 τροπολογίες. Οι τροπολογίες 1 και 6 γίνονται δεκτές στο σύνολό τους. Αυτές είναι σύμφωνες με την απόρριψη από την Επιτροπή της επιθυμίας του Συμβουλίου να εισαγάγει μια χρηματο-οικονομική βάση αναφοράς στο κείμενο. Η τροπολογία αριθ. 4, επίσης, με την οποία η Επιτροπή μπορεί να χρηματοδοτήσει μέχρι και 60 % του προϋπολογισμού ενός μη κυβερνητικού οργανισμού, γίνεται δεκτή στο σύνολο της. Ένα μέρος της τροπολογία αριθ. 2, που αφορά τα κριτήρια για τη στήριξη, μπορεί να γίνει δεκτό κατ' αρχήν, και αυτό αφορά στην πραγματικότητα αυτό, που εν πάση περιπτώσει η κυρία Dybkjζr, εννοούσε, δηλαδή την αλλαγή της διατύπωσης, ώστε να μπορέσουμε να μιλήσουμε αντ'αυτής για μια "διασυνοριακή». Η τροπολογία αριθ. 5, σχετικά με τον χρηματοοικονομικό έλεγχο, μπορεί να γίνει δεκτή κατ'αρχήν, αλλά εδώ επίσης θα είναι ανάγκη να τροποποιήσουμε τη διατύπωση για να επιτύχουμε μια όσο το δυνατόν μεγαλύτερη σαφήνεια.
<P>
Την τροπολογία αριθ. 6 όμως, δεν μπορεί να την δεχτεί η Επιτροπή, όπως εξ άλλου οι περισσότεροι ομιλητές εδώ σήμερα, διότι θα έδειχνε μια αδιαφορία για τα αισθήματα των άλλων, το να εισαγάγει κανείς στο σχέδιο αποφάσεως τέτοια κριτήρια αποκλεισμού.
<P>
Και με τις παρατηρήσεις αυτές θα ήθελα να ευχαριστήσω άλλη μια φορά το Ευρωκοινοβούλιο για την επιμελή συζήτηση καθώς και για το ενδιαφέρον που επέδειξε για την ενεργή συμμετοχή των μη κυβερνητικών οργανισμών στο πολιτικό έργο.

<SPEAKER ID=91 NAME="Πρόεδρος">
Ευχαριστώ κυρία Bjerregaard.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00 το μεσημέρι.

<CHAPTER ID=7>
Εκπομπές CO2 και άλλων αερίων που συμβάλλουν στο φαινόμενο του θερμοκηπίου
<SPEAKER ID=92 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0253/97) του κ. Fitzsimons εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση απόφασης του Συμβουλίου για την τροποποίηση της απόφασης 93/389/ΕΟΚ για ένα μηχανισμό παρακολούθησης των εκπομπών CO2 και άλλων αερίων που συμβάλλουν στο φαινόμενο του θερμοκηπίου μέσα στην Κοινότητα (COM(96)0369 - C4-0540/96-96/0192 (SYN))

<SPEAKER ID=93 NAME="d'Aboville">
, αναπληρωτής εισηγητής. (FR) Κύριε Πρόεδρε, ο κ. Fitzsimons είναι άρρωστος. Δυστυχώς έχει πνευμονία. Μου ζήτησε να τον αντικαταστήσω χωρίς προετοιμασία, και βέβαια, να σας εκφράσω τη λύπη του. Θα προσπαθήσω λοιπόν να σας παρουσιάσω την έκθεσή του. Γνωρίζω ότι είναι ένα κείμενο στο οποίο απέδιδε ιδιαίτερη σημασία.
<P>
Γνωρίζουμε ότι οι συνάδελφοί μας στην Επιτροπή Περιβάλλοντος ξέρουν καλά, πολύ καλά μάλιστα τα προβλήματα της κλιματικής αλλαγής και της επίτασης του φαινομένου του θερμοκηπίου. Γι·αυτό θα περιοριστώ να επαναλάβω ότι υπάρχει μεγάλη συναίνεση όσον αφορά την αναγκαιότητα ενημέρωσης της κοινής γνώμης, την οποία ευρέως αφορούν οι επιπτώσεις του φαινομένου του θερμοκηπίου και της συγκέντρωσης και συσσώρευσης αερίων που ενισχύουν το φαινόμενο του θερμοκηπίου. Είναι όλο και πιο σαφές ότι οι ανθρώπινες δραστηριότητες συμβάλλουν σε αυτό το φαινόμενο. Τον Δεκέμβριο 1995, η διακυβερνητική ομάδα σχετικά με την εξέλιξη του κλίματος, ένα επιτελείο που αποτελείτο από περισσότερους από 2.000 εξέχοντες επιστήμονες, εξέφρασε τις ανησυχίες της όσον αφορά τις εκπομπές αυτών των αερίων που συμβάλλουν στο φαινόμενο του θερμοκηπίου. Σύμφωνα με τους επιστήμονες, αν το τρέχον επίπεδο εκπομπών διατηρηθεί, θα μπορούσε να αυξήσει τη θερμοκρασία της επιφάνειας της γης κατά δύο βαθμούς το έτος 2000, σε σχέση με αυτή του 1990.
<P>
Τα αποτελέσματα που θα επακολουθήσουν, το υποψιάζεστε, μπορεί να είναι δραματικά: άνοδος της στάθμης της θάλασσας, απερήμωση, κτλ. Σύμφωνα με την ομάδα των Ηνωμένων Εθνών που είναι υπεύθυνη για τη μελέτη των αποτελεσμάτων των εκπομπών αερίων που συμβάλλουν στο φαινόμενο του θερμοκηπίου, μια αύξηση θερμοκρασίας περισσότερο από 1 βαθμό κελσίου θα μπορούσε να δημιουργήσει μη αναστρέψιμες ζημίες στο οικοσύστημα, χωρίς να μιλήσουμε για τις άμεσες επιπτώσεις στην οικονομία και κοινωνικές επιπτώσεις που θα μπορούσε να έχει στα άτομα.
<P>
Το Ευρωπαϊκό Κοινοβούλιο ανέκαθεν ήταν ιδιαίτερα ενεργό σε αυτόν τον τομέα, πολλαπλασιάζοντας τις εκθέσεις και τα ψηφίσματα, παρακινώντας τα κράτη να λάβουν υποχρεωτικά μέτρα και να εγκρίνουν μια συγκεκριμένη ημερήσια διάταξη. Η Συνδιάσκεψη του Ρίο ντε Τζανέιρο, το 1992, συγκεκριμενοποίησε αυτή τη βούληση. Περισσότερες από 150 χώρες υπέγραψαν τη Συνθήκη -Πλαίσιο των Ηνωμένων Εθνών σχετικά με την αλλαγή του κλίματος στο πλαίσιο της οποίας διαφάνηκε μια συναίνεση, με σκοπό να σταθεροποιηθούν οι εκπομπές του CO2 έτσι ώστε το 2000 να είναι όμοιες με αυτές του 1990. Οι συζητήσεις και οι συναντήσεις που ακολούθησαν θα πρέπει να καταλήξουν, στη Συνδιάσκεψη του Κυότο, τον Δεκέμβριο 1997 αν, όπως ελπίζουμε, καταστεί τότε δυνατή μια συμφωνία με σκοπό την ενίσχυση της Σύμβασης για την κλιματική αλλαγή και της λήψης περισσότερο καταναγκαστικών μέτρων ενόψει μιας ξεκάθαρης μείωσης όλων των αερίων θερμοκηπίου.
<P>
Τον Μάρτιο του 1997, παρά τις διαφορετικές προσεγγίσεις σύμφωνα με τα κράτη μέλη επιτεύχθη, κατά το Συμβούλιο Περιβάλλοντος υπό την Ολλανδική Προεδρία, συμφωνία για κοινή πρόταση της ΕΕ στη Συνδιάσκεψη του Kυότο. Ο στόχος είναι η μείωση κατά 15 % σε σχέση με το 1990 των αερίων του θερμοκηπίου μέχρι το 2000. Επιπλέον, θα πρέπει να ληφθεί υπόψη και να παρακολουθείται ένα «καλάθι» αερίων σε σχέση με τον κινδύνο που πιθανόν να αντιπροσωπεύουν στο επίπεδο της παγκόσμιας θερμοκρασίας.
<P>
Η εξεταζόμενη πρόταση της Επιτροπής στοχεύει στην τροποποίηση της απόφασης του Συμβουλίου για το 1993 που αφορά τους μηχανισμούς παρακολούθησης των ανθρωπογενών εκπομπών, δηλαδή εκείνων που προκαλούνται από τις ανθρώπινες δραστηριότητες που περιλαμβάνουν εκπομπές CΟ2 και άλλων αερίων του θερμοκηπίου. Η νέα πρόταση αποσκοπεί στην ενημέρωση των ακόλουθων αποφάσεων: παράταση της παρακολούθησης και πέραν του 2000 ώστε να ληφθούν υπόψη οι εκπομπές, οι περιορισμοί και οι μειώσεις στην Κοινότητα μετά το έτος 2000. Επέκταση της παρακολούθησης για μεγαλύτερο αριθμό αερίων θερμοκηπίου, εφόσον το CΟ2 δε θα είναι πια το μοναδικό που θα εξετάζεται.
<P>
Η πρόταση θα περιλαμβάνει έτσι το μεθάνιο, το μονοξείδιο του άνθρακα, τα οξείδια του αζώτου και τις πτητικές οργανικές ενώσεις - καθώς και τις εκπομπές άλλων αερίων θερμοκηπίου, όπως των υδροφθορανθράκων, αυτών που συναντούμε στα αεροζόλ, στα ψυγεία, κτλ. και άλλων που απαγορεύονται από το Πρωτόκολλο του Μόντρεαλ.
<P>
Ο εισηγητής μας κ. Fitzsimons διατυπώνει αρκετά αιτήματα. Εύχεται οι ημερομηνίες 2005 και 2010 για μείωση 15 %, που προτείνονται από το Συμβούλιο, να γίνουν αποδεκτές και από την Επιτροπή. Τάσσεται ανεπιφύλακτα υπέρ μιας παρακολούθησης άλλων αερίων θερμοκηπίου εκτός από το CΟ2 . Εντούτοις, για ορισμένα από αυτά όπως το μεθάνιο, παράγωγο ειδικότερα της γεωργίας και για το υποξείδιο του αζώτου, βιομηχανικό παράγωγο, τα περιθώρια σφάλματος είναι πολύ σημαντικά και είναι αναγκαίες πολλές ακόμα έρευνες. Μια παρακολούθηση, κάθε αερίου ξεχωριστά, παρά η συνολική ενός "καλαθιού» φαίνεται επομένως, πιο σίγουρη και πιο αξιόπιστη. Επίσης εκτιμά ότι η παρακολούθηση των υποδοχέων άνθρακα, δηλαδή του ρόλου του δάσους, δεν δικαιολογείται. Αυτού του είδους η παρακολούθηση δεν είναι πολύ αξιόπιστη.
<P>
Φθάνω στο τέλος, κύριε Πρόεδρε. Η κοινή οργάνωση των δεδομένων συνιστά άλλο ένα πρόβλημα. Ορισμένα κράτη δεν έχουν ακόμη επίσημους στόχους. Αλλα δεν είναι ικανά να προμηθεύσουν τα βασικά δεδομένα. Για το λόγο αυτό ο εισηγητής κατέθεσε μια τροπολογία ζητώντας από την Επιτροπή να εγγυηθεί τη συμβατότητα των δεδομένων.
<P>
Τέλος, είμαστε απόλυτα διατεθειμένοι να δεχτούμε την τροπολογία της κ. Schleicher που ζητεί να υιοθετηθούν και πάλι από τα κράτη οι μέθοδοι της διακυβερνητικής ομάδας σχετικά με την εξέλιξη του κλίματος. Παρόλα αυτά, θα ρωτήσω την κ. Schleicher αν δέχεται μια προφορική προσθήκη που να διευκρινίζει ότι οι μέθοδοι πρέπει να είναι σύμφωνες με τα πιο πρόσφατα εγκεκριμένα πρότυπα στο πλαίσιο της Σύμβασης των Ηνωμένων Εθνών.

<SPEAKER ID=94 LANGUAGE="EN" NAME="Pollack">
Κύριε Πρόεδρε, στα τέλη του καλοκαιριού και σε μια ηλιόλουστη μέρα σαν κι αυτή, πολλοί ίσως πιστεύουν ότι η παγκόσμια θερμότητα είναι μάλλον ευχάριστη. Όμως ξέρουμε ότι στην πραγματικότητα οδηγεί σε σημαντικά ασταθείς και επικίνδυνες καιρικές συνθήκες και ότι πρόκειται να έχει σοβαρές συνέπειες για όλον τον κόσμο.
<P>
Δεν σκοπεύω να κάνω διάλεξη σήμερα σχετικά με την αλλαγή του κλίματος, αφού έχουμε πολλές φορές ασχοληθεί με το θέμα αυτό στο Κοινοβούλιο. Γνωρίζουμε ότι ο κύριος στόχος της εν λόγω νομοθεσίας για την παρακολούθηση των αερίων του θερμοκηπίου είναι διττός.
<P>
Πρώτον, στοχεύει στη δημιουργία ενός πλαισίου, σύμφωνα με το οποίο θα μπορούμε να υπολογίζουμε τις εκπομπές αερίων σε σχέση με τους στόχους μείωσης που είχαμε θέσει στο Ρίο. Δεύτερον, ο σχεδιασμός έχει γίνει σε πιο τοπικό επίπεδο, προκειμένου να συμβάλει στην προειδοποίηση του κόσμου ανά περιπτώσεις και κατά τόπους, όταν η μόλυνση του περιβάλλοντος θέτει σε κίνδυνο την δημόσια υγεία.
<P>
Το 1993, εκείνο που καθιερώθηκε σαν αρχικός μηχανισμός παρακολούθησης ήταν, στην πραγματικότητα, λίγο καλύτερο από μια διαπίστωση και συμφωνία, σε ευρωπαϊκό επίπεδο, της υπάρχουσας πρακτικής στα κράτη μέλη. Παρόλες τις τότε εκκλήσεις του Kοινοβουλίου για εναρμόνιση των εθνικών μετρήσεων και καταγραφών καθώς και για περισσότερη διαφάνεια, όλα αυτά ήταν μάλλον πολλά για να γίνουν αποδεκτά από το Συμβούλιο των Υπουργών. Βέβαια, η σταθεροποίηση των εκπομπών αερίων δεν έχει ακόμα επιτευχθεί. Θα διαπιστώσουμε, πιστεύω, ότι τα επίπεδα εκπομπής αερίων είναι εκπληκτικά υψηλά, όταν ο οργανισμός περιβάλλοντος δημοσιεύσει προσεχώς την επόμενη έκθεση Dobris.
<P>
Μόλις μάθαμε, για παράδειγμα, ότι στο Λονδίνο, οι κατευθυντήριες γραμμές για τα οξείδια του αζώτου (ΝΟx ) αθετήθηκαν σε όλη την πόλη κατά τη διάρκεια όλου σχεδόν του προηγούμενου έτους. Η προσπάθεια λοιπόν της Επιτροπής να αναθεωρήσει και να βελτιώσει την απόφαση του 1983 είναι κάτι παραπάνω από ευπρόσδεκτη. Τώρα, δεν χρειαζόμαστε μόνο έναν καλύτερο και ολοκληρωμένο μηχανισμό παρακολούθησης για τις εκπομπές αερίων θερμοκηπίου, αλλά επιπλέον είναι ανάγκη να δημιουργήσουμε έναν μηχανισμό ο οποίος θα καλύψει την παρακολούθηση αυτή και μετά το 2000. Είναι κυρίως σημαντικό να λάβουμε σοβαρότερα υπόψη ορισμένα αέρια τα οποία συμβάλλουν στο φαινόμενο του θερμοκηπίου, εκτός από το διοξείδιο του άνθρακα (CO2 ), όπως το μεθάνιο και το οξείδιο του αζώτου.
<P>
Τον Δεκέμβριο πρόκειται να πάμε στο Κυότο όπου θα προσπαθήσουμε να πείσουμε τον κόσμο να συμφωνήσει σε μια μείωση 15 % των εκπομπών διαφόρων αερίων, κατά την περίοδο μεταξύ 1990 και 2010. Θα μας ήταν πολύ χρήσιμο να σκεφτόμαστε ότι κι εμείς οι ίδιοι έχουμε κάνει σημαντική πρόοδο σε αυτόν τον τομέα. Δυστυχώς, τα στοιχεία δείχνουν ότι δεν μπορούμε καν να φτάσουμε τους δικούς μας στόχους.
<P>
Η Επιτροπή, με τα προσεκτικά βήματα που κάνει αυτόν τον καιρό, εμφανίστηκε πολύ αόριστη όσον αφορά το χρονοδιάγραμμά της. Γι' αυτό λοιπόν, η ομάδα μου υποστηρίζει τις τροπολογίες για μια ετήσια έκθεση επί των συνολικών εκπομπών αερίων θερμοκηπίου και επί των συνολικών εκπομπών προωθητικών αερίων μέχρι το 2005, 2010 και 2020. Πιστεύουμε ότι αυτή η συνολική παρακολούθηση είναι βασική, προκειμένου να αποτρέψει τις χώρες από το να επιτρέπουν υπερβολικές εκπομπές αερίων σε συγκεκριμένη χρονική κλίμακα και να μην τις μειώνουν παρά μόνον την τελευταία στιγμή για να ικανοοποιήσουν κάποιον στόχο. Αυτό δεν αποτελεί και μεγάλη βοήθεια για τις παγκόσμιες προβλέψεις θερμότητας.
<P>
Επίσης, πιστεύουμε ότι είναι προτιμότερο να καθορίσουμε στόχους, οι οποίοι θα επιτευχθούν με μια προσέγγιση για κάθε αέριο ξεχωριστά, παρά με μια συνολική προσέγγιση για όλα τα αέρια.
<P>
Όσον αφορά την ουσία των τροπολογιών, υποστηρίζουμε όλες τις τροπολογίες της αρμόδιας επιτροπής, αλλά δεν εγκρίνουμε την τροπολογία αριθ. 13 της κ. Schleicher, η οποία φαίνεται να είναι αδικαιολόγητα περιοριστική.

<SPEAKER ID=95 LANGUAGE="DE" NAME="Schleicher">
Κύριε Πρόεδρε, κυρία Επίτροπος, αξιότιμες κυρίες και κύριοι! Το μεγάλο όραμα τρόμου των ημερών μας ονομάζεται αλλαγή του κλίματος, δηλαδή άνοδος της θερμοκρασίας, φαινόμενο θερμοκηπίου με άσχημες περιβαλοντολικές συνέπειες, άνοδος της στάθμης της θάλλασσας ή επέκταση των ερήμων, αλλά επίσης και το αντίθετο, καταστροφή του στρώματος του όζοντος, της οποίας οι συνέπειες θα έκαναν αδύνατη κάθε μορφή ζωής επάνω στην Γή. Υπολογισμοί μοντέλων είναι η βάση γι' αυτές τις θεωρίες και μοιάζουν χωρίς αμφιβολία να προσκομίζουν αποδείξεις, ότι αυτές οι περιβαλλοντολογικές συνέπειες βασίζονται στις εκπομπές που προκύπτουν από ανθρώπινες δραστηριότητες.
<P>
Οι υπολογισμοί των μοντέλων είναι όμως πάντα τόσο καλοί, όσο και οι υποθέσεις στις οποίες βασίζονται. Εδώ κατά την άποψη μου βρίσκεται η δυσκολία. Εμείς οι άνθρωποι γνωρίζουμε απλά ακόμα πολύ λίγα. Γιατί προέκυψαν για παράδειγμα πριν από χιλιάδες χρόνια εποχές παγετώνων και μετά εξαφανίσθηκαν; Γιατί προκύπτει, όπως τώρα ξανά το "El Nino» σε ένα καθορισμένο κύκλο μπροστά από την νοτιοαμερικανική δυτική ακτή και επηρεάζει τις καιρικ·ςε συνθήκες; Ποιά επίδραση έχουν τα θαλάσσια ρεύματα και οι ωκεανοί εν γένει; Ποιά επίδραση έχει ο σχηματισμός των νεφών; Είναι τυχαίο, πως αυτόν τον καιρό μαζεύονται πάλι οι αμφιβολίες για την αξιοπιστία των εαρμοζόμενων κλιματικών μοντέλων που εκπονούνται με τεράστια χρηματική δαπάνη σε όλο τον κόσμο;
<P>
Το μεγαλύτερο πρόβλημα έγκειται, όπως διαμαρτύρονται πολλοί σοβαροί επιστήμονες, στο ότι από πολλές περιοχές της γής υπάρχουν καθόλου ή ποιό λίγα στοιχεία μετρήσεων, ή όταν υπάρχουν, πολύ συχνά δεν μπορούν να αξιοποιηθούν ένεκα της κακής κατάστασης των σταθμών μέτρηση και δεν μπορεί να γίνει σύγκριση. Αυτό το σενάριο φωτίζει την σημασία της σημερινής έκθεσης για το προβλεπόμενο σύστημα της Ευρωπαϊκης Ένωσης για την παρατήρηση και καταμέτρηση εκπομπής του CO2 και των άλλων αερίων που συνεισφέρουν στο φαινόμενο θερμοκηπίου.
<P>
Ήδη από τα μέσα της δεκαετίας του 80' αγωνίζεται η Ευρωπαϊκή Ένωση για την κατασκευή σταθμών μέτρησης που καλύπτουν όλη την επικράτεια σε όλα τα κράτη της Ευρωπαϊκής Ένωσης. Είναι σημαντικό όχι μόνον να μειωθεί το φρέον και να σταματήσει η χρήση του, αλλά σιγά σιγά να καταμετρηθούν και όλες οι άλλες βλαβερές ουσίες με παρόμοια δράση. Γι' αυτό είναι αυτή η πρόταση της Επιτροπής ένα παραπέρα βήμα που η ομάδα μας υποστηρίζει χωρίς περιορισμούς.
<P>
Βεβαίως, έχουμε να κάνουμε, όπως και ο εισηγητής, μερικές προτάσεις βελτίωσης. Κατά πρώτον πρέπει στο μέλλον οι τιμές υπολογισμού, αν εμείς ήδη τις απαιτούμε, να επεξεργασθούν με βάση ενιαία κριτήρια, τα οποία όμως ακόμα δεν υπάρχουν. Έχω βεβαίως μεγάλες αμφιβολίες εξ αρχής για την χρήση τέτοιων καθαρών τιμών υπολογισμού, εκτός του ότι θα προκαλούσαν μια μεγάλη γραφειοκρατική δαπάνη.
<P>
Το δεύτερο είναι ότι όλα τα σχετικά με αυτό μέτρα της Ευρωπαϊκής Ένωσης και των κρατών μελών συνδέονται εξ αιτίας της συμφωνίας του Ρίο με τις διεθνείς εργασίες των UNEP, ΟΟΣΑ και της ΔΕΚΑ, της Διακρατικής Ένωσης για την Κλιματική Αλλαγή. Για να μπορεί εν γένει αυτή η πρόταση να εφαρμοσθεί στην πράξη πρέπει τα κράτη μέλη να καταμετρούν τις εκπομπές σύμφωνα με μια ενιαία μέθοδο, που πρέπει να καθοριστεί με αυτήν την οδηγία, και μάλιστα σύμφωνα με την μέθοδο που προς το παρόν επεξεργάζεται η ΔΕΚΑ. Γι' αυτό και η δική μου τροπολογία.
<P>
Για να γνωρίζουμε περισσότερα πρέπει να μετρούμε περισσότερο. Αυτό όμως κοστίζει χρήματα. Αλλά εμείς δεν έχουμε απέναντι στις μελλοντικές γενιές μόνο την ευθύνη για μια προσεκτική μεταχείριση των μη ανανεώσιμων φυσικών πόρων, αλλά προπάντων των περιορισμένων χρηματικών πόρνω. Θεωρώ χρήματα, επενδυμένα σε σταθμούς μετρήσεων σ' όλο τον κόσμο, σαν πιο υπεύθυνη τοποθέτηση απ' ότι σε υπολογισμούς μοντέλων που εν μέρει έχουν πολιτική έμπνευση. Λυπάμαι που ο κύριος συνάδελφος Fitzisimons δεν μπορεί να είναι εδώ, επειδή ήταν ήδη αρμόδιος για τις άλλες δύο εκθέσεις και έχει πραγματοποιήσει ουσιαστικές αναφορές για την βελτίωση, που εμείς μπορούμε να τις υποστηρίξουμε πλήρως εκτός από μια πρόταση, συγκεκριμένα την τροπολογία αριθ. 5.
<P>
Θα ήθελα ομως να προτείνω να προστεθεί ένα συμπλήρωμα στην πρόταση μου, γιατί μόλις ανακινήθηκε από σας. Αν θα μπορούσα να μάθω από την Επιτροπή πως βλέπει αυτήν την πρόταση, θα μπορούσε πιθανώς η πρόταση να βελτιωθεί με μια προσθήκη. Δεν θα είχα τίποτα να αντιτείνω. Είμαι λοιπόν ιδιαίτερα ανυπόμονος για το πως το βλέπει η Επιτροπή.

<SPEAKER ID=96 LANGUAGE="NL" NAME="Eisma">
Κύριε Πρόεδρε, στις Κάτω Χώρες ο περασμένος Αυγουστος ήταν ο πιο ζεστός από τον 18ο αιώνα, που άρχισαν να καταγράφουν τις θερμοκρασίες. Και από τον 18ο αίωνα, διαπιστώνουμε ότι τα εφτά θερμότερα χρόνια εντοπίζονται όλα μετά το 1980, δηλαδή στα τελευταία 17 χρόνια.. Τα στοιχεία της ΔΕΚΑ έδειξαν πέρυσι για άλλη μια φορά ότι το φαινόμενο του θερμοκηπίου όντως υπάρχει. Κι όμως, η εκπομπή CO2 ολοένα αυξάνει. Στις Κάτω Χώρες, από το 1990 μέχρι τώρα, οι εκπομπές αυξήθηκαν ήδη κατά 8 %, ενώ στόχος μας ήταν ότι μέχρι το 2010 θα μειώνονταν κατά 10 %. Πόσο δύσκολο θά'ναι ν'αναστρέψουμε τα πράγματα! Ο συνάδελφος κ. Fitzsimons, δυστυχώς, δεν μπορούσε νά' ναι παρών, αλλά όπως παρατήρησε στην έκθεσή του, επιβάλλεται πλεόν ένα καλό σύστημα παρακολούθησης και καταγραφής εκπομπών αερίων που συμβάλλουν στο φαινόμενο του θερμοκηπίου. Δίοτι μόνον έτσι θα μπορέσουμε να κρίνουμε ορθά τ'αποτελέσματα της πολιτικής μας. Και η δική μου ομάδα κρίνει σωστό το να προχωρήσει ηΕπίτροπή πέρα από το έτος 2000, μια που έγιναν συμφωνίες στο Συμβούλιο περιβάλλοντος για το έτος-κλειδί 2010. Εκεί λοιπόν πρέπει ν'αναπροσαρμοσθεί η νομοθεσία της Ευρωπαϊκής Ενωσης. Η μείωση εκπομπών επιβλαβών αερίων απαιτεί ριζικά μέτρα που θά'χουν αισθητές συνέπειες στην οικονομία. Τέτοιες δύσκολες πολιτικές αποφάσεις, πρέπει να ελέγχονται πολύ καλά. Η όλη συζήτηση αφορά πολλές φορές μερικά μόνο ποσοστά επί τοις εκατόν. Εάν δεν υπάρχει σωστό σύστημο μετρήσεων, θά'ναι εύκολο να χειριστούν τη συζήτηση προς τη μία ή την άλλη κατεύθυνση.
<P>
Μιλάμε σήμερα για σύστημα παρακολούθησης τη στιγμή που σημειώνουμε οικονομική ανάκαμψη - άλλα η οικονομική ανάκαμψη δυστυχώς σημαίνει και αύξηση των εκπομπών επιβλαβών αερίων.
<P>
Νά δείξουμε σωφροσύνη και να επωφεληθούμε απ' την οικονομική ανάκαμψη για να δώσουμε αυξημένο βάρος στην μόλυνση του περιβάλλοντος.

<SPEAKER ID=97 LANGUAGE="NL" NAME="Blokland">
Κύριε Πρόεδρε, συζητάμε για μια απόφαση που ένα σκοπό έχει: την αναχαίτιση του φαινομένου του θερμοκηπίου. Η ομάδα μου θεωρεί πολύ ανησυχητικό ότι σε παγκόσμιο επίπεδο δίδεται τόσο μικρή προτεραιώτητα σ'αυτόν το σκοπό. Επιβάλλεται να δώσει η Ευρωπαϊκή Ενωση το παράδειγμα, τώρα που προετοιμάζεται η διάσκεψη του Kυοτο. Κι αυτό όχι μόνο διατυπώνοντας φιλόδοξους στόχους, αλλά υλοποιώντας τους.
<P>
Είναι λοιπόν καλό που μας υπέβαλε η Επιτροπή την πρότασή της για την τροποποίηση της απόφασης. Η παρακολούθηση έχει μεγάλη σημασία για τον έλεγχο των εκπομπών των αερίων που συμβάλλουν στο φαινόμενο του θερμοκηπίου. Χρειαζόμαστε αξιόπιστα στοιχεία που να μπορούν να συγκρίνονται μεταξύ τους, αλλιώς η αξιολόγησή τους θα' ναι αδύνατη. Και είναι απόλυτα εύλογο να μην μετρούνται μόνον οι εκπομπές διοξειδίου του άνθρακα, αλλά και άλλων αερίων, διότι και αυτά συμβάλλουν αισθητά στο φαινόμενο του θερμοκηπίου.
<P>
Παρατηρείται τώρα τελευταία κάποια τάση στον επιστημονικό κόσμο να υποσκάπτονται τα συμπεράσματα της ΔΕΚΑ, παραπέμποντας σε άλλες αιτίες για την άνοδο της θερμοκρασίας. Ισχυρίζονται ότι οι διακυμάνσεις στην ένταση της ηλιακής ακτινοβολίας, ευθύνονται για τις διακυμάνσεις της θερμοκρασίας στη γη. Θεωρώ την τάση αυτή πολύ επικίνδυνη.
<P>
Πρώτον, επειδή έτσι αγνοείται η αρχή της πρόληψης, και δεύτερον επειδή τα σημερινά δεδομένα αποδικνύουν πειστικά ότι το φαινόμενο του θερμοκηοπίου προκαλείται από τη δράση του ανθρώπου.
<P>
Ήδη από τώρα, ο στόχος που έθεσε η ΕΕ για τον περιορισμό των εκπομπών για το έτος 2000, απειλείται να ξεπερασθεί κατά το 5 %. Οπότε η αμφισβήτηση των επιπτώσεων των εκπομπών αερίων, είναι ακόμα πιο ανησυχητική.
<P>
Υποστηρίζω λοιπόν θερμά την πρόταση της Επιτροπής, καθώς και τις τροπολογίες της Επιτροπής Περιβάλλοντος.

<SPEAKER ID=98 NAME="Amadeo">
Κύριε Πρόεδρε, στη φύση όλα είναι στενά συνδεδεμένα μεταξύ τους: ο καθένας από εμάς συμμετέχει στη περιβαλλοντική ισορροπία η οποία, ανταποδοτικά, προκαλεί την ευημερία. Σήμερα η καταναλωτική κοινωνία με κάθε τρόπο μας υποχρεώνει να πληρώσουμε αυτή την ευημερία με μία ξέφρενη πρόοδο, με τίμημα την ολοένα και περισσότερο μη αειφόρο περιβαλλοντική ανισορροπία. Είναι η περίπτωση των εκπομπών αερίου που προκαλούν το φαινόμενο του θερμοκηπίου και ευθύνονται μεταξύ των άλλων για την υπερθέρμανση της γης, φαινόμενο το οποίο είναι πάρα πολύ επικίνδυνο για το οικοσύστημα του πλανήτη.
<P>
Η έκθεση Fitzsimons υπογραμμίζει τη σημασία της παρακολούθησης των εκπομπών με σκοπό την εκτίμηση της προόδου που έχει επιτευχθεί στα ευρωπαϊκά πρότυπα. Συμφωνούμε με τον εισηγητή, όταν προτείνει την ενίσχυση του κοινοτικού μηχανισμού ελέγχου πέρα από το έτος 2000, λαμβάνοντας υπόψη και τις υπόλοιπες εκπομπές αερίου που προκαλούν το φαινόμενο του θερμοκηπίου που προέρχονται από τις βιομηχανικές δραστηριότητες.
<P>
Τέλος, ευχόμεθα, τη διαφάνεια των παραδοσιακών μεθόδων ελέγχου μαζί με την εναλλαγή.

<SPEAKER ID=99 LANGUAGE="ES" NAME="Valverde Lσpez">
Κύριε Πρόεδρε, εγώ πιστεύω ότι το κείμενο που παρουσιάζει η Επιτροπή είναι πολύ σημαντικό και δίνει το μήνυμα που θα πρέπει να φτάσει σε όλους τους πολίτες, και όχι μόνο στις Κυβερνήσεις αλλά σε όλους εμάς γιατί έχουμε συμμετοχή και ευθύνη γι' αυτό το φαινόμενο.
<P>
Η Επιτροπή υποδεικνύει ότι υπάρχει μία αβεβαιότητα όσον αφορά την πιθανότητα του να μην εκπληρώσουμε την υπόσχεσή μας για το έτος 2000, και επίσης υποδεικνύει ότι είναι απαραίτητη η άμεση εφαρμογή συνεκτικής παγκόσμιας στρατηγικής. Εγώ πιστεύω ότι αυτό είναι το πολιτικό μήνυμα και αυτή είναι η βοήθεια που η Επιτροπή, σ' αυτήν την περίπτωση, θα δεχτεί από αυτό το Κοινοβούλιο. Έχουμε ακούσει ήδη την πλειονότητα των αντιπροσώπων των πολιτικών κομμάτων και πιστεύω ότι εδώ έχουμε πλειοψηφία. Πρέπει να φροντίσουμε ώστε οι Κυβερνήσεις πραγματικά να εκπληρώσουν τις διεθνείς δεσμεύσεις. Εγώ σαν αντιπρόσωπος αυτού του Σώματος πήρα μέρος στην Σύνοδο του Ρίο. Εκεί όλοι οι αρχηγοί κρατών και κυβερνήσεων συμφώνησαν να πάρουν υπεύθυνα και δραστικά μέτρα και παρ' όλα αυτά δεν τηρούν τις υποσχέσεις τους. Αυτό το κάλεσμα για υπευθυνότητα είναι η πιο σημαντική από τις ανακοινώσεις της Επιτροπής και, μετά, φυσικά ακολουθεί η εφαρμογή μέτρων και εθνικών σχεδιασμών.
<P>
Πιστεύω ότι δεν έχει γίνει κατανοητό και ότι πολλές Κυβερνήσεις δεν έχουν δεχτεί την πραγματικότητα και εξάλλου δεν έχει εκπληρωθεί με το πραγματικό της νόημα η αρχή του «ορυπαίνων πληρώνει». Έχει μεταφραστεί σαν ότι όποιος πληρώνει έχει δικαίωμα να ρυπαίνει. Πάντως, αυτό δεν ήταν το πραγματικό νόημα τς διακήρυξης, αλλά το νόημα ήταν ότι όποιος πρόκειται να παραγάγει κάτι και, γι' αυτό το λόγο και όποιος πρόκειται να καταναλώσει κάτι, πρέπει να πληρώσει το κόστος της παραγωγής. Γι' αυτό το λόγο θα πρέπει να μεταφέρουμε σε όλη την κοινωνία το μήνυμα πως, σε ό, τι μας αφορά, όταν αναπνέουμε μας στοιχίζει χρήματα, και πρέπει να είναι έτσι, και οι βιομήχανοι πρέπει να πάρουν όλα τα αναγκαία μέτρα για να αποφευχθεί όσο είναι δυνατόν η μόλυνση και, γι' αυτόν τον λόγο, το αίτημα - αν και δεν είναι στιγμή να το μνημονεύσουμε - της χρησιμοποίησης της καλύτερης δυνατής τεχνολογίας είναι αυτή τη στιγμή πιεστικό.
<P>
Πιστεύω ότι στην ανακοίνωση αυτήν, οι τροποποιήσεις είναι αποδεκτές, μπορούν να έχουν αποτέλεσμα, και έχουμε πιστεύω αρκετά δείγματα και επιστημονικών αποδείξεων αλλά και κοινωνικής ανησυχίας ούτως ώστε να απαιτήσουμε την εκ μέρους των κυβερνήσεων τήρησής τους.
<P>
Πιστεύω ότι αυτή είναι η βασική αρχή και δεν μπορούμε να βοηθήσουμε καμμία οικονομική πολιτική που, κάτω από την δικαιολογία οικονομικών συμφερόντων, βάζει σε κίνδυνο την υγεία των πολιτών και τη ζωή τους όπως επίσης και την φύση. Επαναλαμβάνω αυτή η ανακοίνωση έχει όλη μας την υποστήριξη, όπως άλλωστε είναι φανερό.

<SPEAKER ID=100 LANGUAGE="FR" NAME="Le Gallou">
Κύριε Πρόεδρε, θα ήθελα να κάνω ορισμένες παρατηρήσεις σχετικά με το θέμα του φαινομένου του θερμοκηπίου. Είναι αλήθεια ότι διαπιστώνουμε μια γενική άνοδο της θερμοκρασίας, αλλά όπως υπαινίχθηκε η κ. Schleicher στην παρέμβασή της, τίποτε δεν αποδεικνύει ότι η άνοδος αυτή προέρχεται από την εκπομπή αερίων θερμοκηπίου παραγόμενων από την ανθρώπινη δραστηριότητα. Θα ήθελα να κάνω απλώς ορισμένες παρατηρήσεις κοινής λογικής. Διαπιστώνουμε στις Αλπεις ότι οι παγετώνες υποχωρούν από το 1820. Την εποχή εκείνη, η βιομηχανική επανάσταση δεν μπορούσε ακόμη να έχει προκαλέσει σημαντικά αποτελέσματα. Κατά τον ίδιο τρόπο, υπάρχουν σήμερα παγετώνες που καλύπτουν τα περάσματα των Αλπεων, που ήταν ελεύθερα από πάγους και τα οποία τα κοπάδια διέσχιζαν τον 12ο ή τον 13ο αιώνα. Και γνωρίζουμε πολύ καλά ότι ο Ερρίκος ο Κόκκινος, αφού διέσχισε τον Ατλαντικό, ανακάλυψε μια στεριά που ονόμασε Groenland (Γροιλανδία), απλώς επειδή ήταν ζεστή και επειδή ήταν πράσινη. Δεν πιστεύω, παρόλα αυτά, ότι τα σκάφη του παρήγαν αέρια θερμοκηπίου.
<P>
Υπάρχει πιθανότατα μεγάλη υπερβολή στο θέμα αυτό όταν κατηγορούμε την ανθρώπινη δραστηριότητα για την άνοδο της θερμοκρασίας. Έχοντας υπόψη τούτο, είναι επίσης αλήθεια ότι ποτέ δεν είμαστε αρκετά προσεκτικοί και ότι πρέπει ασφαλώς, αναμφίβολα, να προσπαθήσουμε να μειώσουμε την παραγωγή των αερίων θερμοκηπίου. Το διοξείδιο του άνθρακα, το CO2 , είναι υπεύθυνο για το 65 % των αερίων αυτών που συμβάλλουν στο φαινόμενο του θερμοκηπίου, και είναι ενδιαφέρον να παρατηρήσουμε πόσοι τόννοι διοξειδίου του άνθρακα ανά κάτοικο απελευθερώθηκαν στην ατμόσφαιρα το 1995, σε κάθε χώρα της Ευρώπης: Γερμανία: 2, 9 τόννοι, Αυστρία: 1, 9 τόννοι, Βέλγιο: 3, 2 τόννοι, Δανία: 3, 2 τόννοι, Ισπανία: 1, 8 τόννοι, Φινλανδία 3, 6 τόννοι, Ιρλανδία: 2, 7 τόννοι, Ελλάδα: 2 τόννοι, Λουξεμβούργο: 6 τόννοι, Μεγάλη Βρετανία: 2, 5 τόννοι, Γαλλία 1, 7 τόννοι. Γιατί η Γαλλία εκπέμπει λιγότερο διοξείδιο του άνθρακα απ' ό, τι οι άλλες χώρες; Υπάρχουν λιγότερες πόλεις στη Γαλλία; Όχι. Υπάρχουν λιγότερα αυτοκίνητα στη Γαλλία; Όχι. Ζεσταίνουν τα σπίτια λιγότερο; Όχι. Φωτίζουν λιγότερο; Όχι. Στην πραγματικότητα, αν υπάρχουν λιγότερα προϊόντα αερίων θερμοκηπίου στη Γαλλία απ·ό, τι αλλού είναι για τον απλούστατο λόγο ότι στη Γαλλία υπάρχουν περισσότεροι σταθμοί πυρηνικής ενέργειας απ·ό, τι αλλού. Έτσι, οι οικολόγοι είχαν για μεγάλο διάστημα ένα σλόγκαν: "πυρηνικά, όχι ευχαριστώ» μεταφρασμένο στις διάφορες γλώσσες της Κοινότητας. Λοιπόν, όταν βλέπουμε τα αποτελέσματα στον τομέα των αερίων θερμοκηπίου, θα θέλαμε να πούμε: "πυρηνικά, σας παρακαλώ!».

<SPEAKER ID=101 NAME="Bjerregaard">
Κύριε Πρόεδρε, θα προσπαθήσω να επικεντρωθώ στις τροπολογίες που έχουν υποβληθεί, αλλά πρώτα θα ήθελα να ευχαριστήσω την Επιτροπή Περιβάλλοντος και επίσης τον ομιλητή κύριο Jim Fitzsimons, ακόμα κι'αν αυτός δεν μπορεί να είναι εδώ σήμερα και για το λόγο αυτό θέλω να παρακαλέσω τον κύριο d' Aboville να διαβιβάσει τις καλύτερες ευχές μου για την υγεία του, και θέλω επίσης να ευχαριστήσω τον κύριο d' Aboville που έχει αναλάβει την υπόθεση για σήμερα.
<P>
Σχεδόν όλες οι τροπολογίες συνιστούν βελτίωση της ποιότητας και της σαφήνειας της πρότασης. Ως γνωστό, το αντικείμενο της πρότασης είναι να αλλάξουμε την απόφαση του Συμβουλίου του 1993, που έφερε τον συζητούμενο μηχανισμό επίβλεψης. Γενικά ο σκοπός είναι να καταστήσει τον μηχανισμό πιο σύγχρονο και συγκεκριμένα να τον κάνει να ισχύει και μετά το 2000, προσθέτοντας μια επέκταση που αφορά όλα τα αέρια των θερμοκηπίων, που δεν περιλαμβάνονται στο πρωτόκολλο του Μόντρεαλ. Υπήρχαν μερικές ερωτήσεις από μερικούς εκ των ομιλητών σχετικά με τα θέματα αυτά.
<P>
Η Επιτροπή μπορεί να δεχτεί όλες τις τροπολογίες με εξαίρεση την τροπολογία αριθ. 5. Οι τροπολογίες 7 και 13 μπορούν να γίνουν δεκτές κατ' αρχήν, αλλά πρέπει να προστεθούν ακόμη μερικές αλλαγές. Τις τροπολογίες που γίνονται δεκτές, τις δεχόμαστε - όπως ήδη είπα - με ευχαρίστηση, είτε διότι κάνουν τις ίδιες τις διατάξεις σαφέστερες είτε λόγω της συλλογιστικής στην οποία βασίζονται. Η Επιτροπή δεν υποστηρίζει την τροπολογία 5, διότι προσθέτει βάρη στα κράτη - μέλη, χωρίς να παρέχει σαφή πλεονεκτήματα. Η τροπολογία αριθ. 7 μπορεί να γίνει δεκτή κατ' αρχήν διότι υποχρεώνει τα κράτη μέλη να υποβάλλουν εθνικά προγράμματα το αργότερο τρεις μήνες μετά την παραλαβή από το Συμβούλιο των προτάσεων της Επιτροπής, και διότι η Επιτροπή κάνει μια μεταγενέστερη εκτίμηση το αργότερο έξι μήνες μετά, και έτσι είμαστε σίγουροι, ότι θα μπορέσουμε να βρούμε μια έξυπνη λύση για τα κράτη μέλη, που λίγο καιρό νωρίτερα έχουν επεξεργαστεί τα σχέδιά τους. Η τροπολογία αριθ. 13 για τον απολογισμό και την αναφορά των δεδομένων είπα ότι μπορεί να γίνει δεκτή κατ' αρχήν. Δεν είμαστε όμως ευχαριστημένοι με την παρούσα διατύπωση. Ισως να είναι δυνατόν, στις παρατηρήσεις που μας ήρθαν από τον κύριο d' Aboville να περιέχονται ορισμένες δυνατότητες για να φτάσουμε σε ένα καλύτερο κείμενο για το εν λόγω θέμα.
<P>
Ως συμπέρασμα νομίζω, ότι μπορούμε να προσδοκούμε ότι η παρούσα πρόταση θα βοηθήσει στο να διασφαλίσουμε, ότι η Κοινότητα και τα κράτη μέλη εκπληρώνουν τις παρούσες και μελλοντικές υποχρεώσεις τους σχετικά με την συνθήκη των Ηνωμένων Εθνών για τις αλλαγές του κλίματος και για τους σκοπούς που ελπίζουμε ότι θα τους δούμε στο πρωτόκολλο του Κυότο. Και με αυτές τις παρατηρήσεις θα ήθελα να σας ευχαριστήσω για τη σημερινή συζήτηση εδώ.

<SPEAKER ID=102 NAME="Πρόεδρος">
Ευχαριστώ κυρία Bjerregaard, θα ήθελα κι εγώ να διαβιβάσω τους χαιρετισμούς μου στον κύριο Fitzsimons.
<P>
Η συζήτηση έληξε.
<P>
Η ψηφοφορία θα διεξαχθεί αύριο το πρωί στις 12.00.

<CHAPTER ID=8>
Ευρώπη και Ιαπωνία: τα επόμενα στάδια
<SPEAKER ID=103 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0259/97) του κ. Moorhouse εξ ονόματος της Επιτροπής Εξωτερικών Οικονομικών Σχέσεων σχετικά με την ανακοίνωση της Επιτροπής προς το Συμβούλιο με τίτλο «Ευρώπη και Ιαπωνία: τα επόμενα στάδια» (COM(95)0073 - C4-0147/95).

<SPEAKER ID=104 NAME="Moorhouse">
Κύριε Πρόεδρε, είναι η τρίτη φορά που, ως εισηγητής, έχω την τιμή να παρουσιάσω μια έκθεση εκ μέρους της Επιτροπής Εξωτερικών Οικονομικών Σχέσεων σχετικά με τις σχέσεις μεταξύ ΕΕ και Ιαπωνίας. Ως τέως πρόεδρος της αντιπροσωπείας μας στην Ιαπωνία, κύριε Πρόεδρε, το γνωρίζετε καλά αυτό.
<P>
Αυτή η συγκεκριμένη έκθεση καλύπτει ένα ευρύτερο φάσμα και αφορά όχι μόνο τις εμπορικές και οικονομικές σχέσεις, αλλά και τις συνεχώς ζωτικότερες πολιτικές πτυχές, τις οποίες πιστεύω ότι είχαμε μάλλον παραμελήσει ως Ευρωπαϊκή Ένωση.
<P>
Πριν από δέκα περίπου χρόνια, όταν παρουσίασα ένα σχέδιο πρότασης ψηφίσματος στην Επιτροπή Εξωτερικών Οικονομικών Σχέσεων, οι πολιτικές ομάδες διαφώνησαν έντονα σχετικά με το ποια θα έπρεπε να είναι η προσέγγισή μας προς την Ιαπωνία. Πράγματι, η έκθεση αυτή εγκρίθηκε από μια σχετικά μικρή μειοψηφία. Ευτυχώς όμως, τώρα είμαστε περισσότερο ενωμένοι, γεγονός το οποίο αναμφίβολα δηλώνει κάτι για την αλλαγή στάσης, αλλά σχετίζεται και με τον μεταβαλλόμενο χαρακτήρα των σχέσεων μεταξύ ΕΕ και Ιαπωνίας.
<P>
Όσον αφορά τις πολιτικές πτυχές του θέματος, χρωστάμε πολλά στην ιαπωνική κυβέρνηση του 1991 η οποία, από κοινού με το Συμβούλιο των Υπουργών, συμφώνησαν σε μια κοινή διακήρυξη που, μεταξύ άλλων, προέβαλε πολιτικά ζητήματα και ζητήματα ασφαλείας, εξασφαλίζοντας πολύ καλύτερη ισορροπία στη μεταξύ τους σχέση. Πιστεύουμε ότι θα πρέπει να ενθαρρύνουμε την Ιαπωνία να συμμετέχει περισσότερο στα διεθνή θέματα. Στο σημείο αυτό, παραπέμπω το Σώμα στην παράγραφο 4 της απόφασης, όπου υποστηρίζουμε ένα σύστημα αναδιοργάνωσης των Ηνωμένων Εθνών και κυρίως του Συμβουλίου Ασφαλείας, το οποίο έχει σαφή επιρροή.
<P>
Ωστόσο, μια τέτοια έκθεση, αναπόφευκτα, ανατρέπεται από τα γεγονότα. Αναφέρομαι, για παράδειγμα, στο πλεόνασμα εμπορικών συναλλαγών μεταξύ ΕΕ-Ιαπωνίας, το οποίο περιορίστηκε στο μισό κατά την περίοδο 1992-1996 και συγκεκριμένα σε 17 δις ECU - μεγάλο νούμερο ασφαλώς, περιορίστηκε όμως στο μισό. Αλίμονο όμως, από ευρωπαϊκής άποψης, τώρα αυξάνεται ξανά, εξαιτίας της πτώσης της εσωτερικής κατανάλωσης στην Ιαπωνία και του ότι οι εξαγωγές παραμένουν το μόνο μέρος της οικονομίας της που ανθεί. Ίσως ο Επίτροπος να θέλει να κάνει σχόλια σχετικά με τις μελλοντικές προοπτικές.
<P>
Ένα μεγάλο μέρος της έκθεσης ασχολείται με τις πολυετείς πληγές της πρόσβασης στην αγορά και της άμεσης ξένης επένδυσης. Η πρώτη δεν είναι ασφαλώς καινούρια, ωστόσο κάποια πρόοδος μπορεί να σημειωθεί, όσο αργή κι αν είναι αυτή. Αυτό που προκαλεί μεγάλη ανησυχία είναι η ανεπαρκής πρόοδος, κατά τα τελευταία δέκα έτη, στον τομέα της άμεσης επένδυσης της ΕΕ στην Ιαπωνία και η ελευθέρωση της αγοράς υπηρεσιών - ίσως με κάποιες προδιαγραφές.
<P>
Καλωσορίζουμε την πρόσφατη ανακοίνωση της Επιτροπής σχετικά με τον προγραμματισμό μελέτης, προκειμένου να διερευνηθούν τα εμπόδια που υφίστανται στον επενδυτικό τομέα. Δεν θα ήθελα να προδικάσω την μελέτη, αλλά η Επιτροπή έχει μεγάλη εμπειρία στις συναλλαγές με τους Ιάπωνες. Θα μπορούσε ο Επίτροπος να μας εκθέσει τις ανησυχίες του και το τί σκοπεύει να κάνει σχετικά; Σε ποιο βαθμό μπορεί να βελτιώσει την κατάσταση διμερώς; Πρέπει να περιμένουμε την επίπονη αργή διαδικασία εκχώρησης δικαιωμάτων στο πλαίσιο του ΠΟΕ;
<P>
Και με αυτήν την παρατήρηση περνάω στις ευρωιαπωνικές σχέσεις στα πλαίσια του ΠΟΕ. Νομίζω ότι όλοι συμφωνούμε στο ότι επιθυμούμε να συνεργαστούμε στενά με την Ιαπωνία και οι παράγραφοι 20, 22 και 23 της πρότασης απόφασης αφορούν αυτό ακριβώς το θέμα.
<P>
Ωστόσο, θέτω το εξής ερώτημα: συμμερίζεται ο Επίτροπος την άποψη ότι αυτή η συνεργασία είναι πιθανόν να τεθεί σε κίνδυνο, από τις διαπραγματεύσεις Κίνας - Ιαπωνίας σχετικά με τους δασμούς και τις ποσοστώσεις για παράδειγμα, γεγονός το οποίο θα μπορούσε να έχει σαν αποτέλεσμα την υπονόμευση των προσπαθειών ΕΕ - Ιαπωνίας να καταλήξουν σε διάφορες συμφωνίες στα πλαίσια του ΠΟΕ;
<P>
Συμπερασματικά, οι ετοιμασίες για την Διάσκεψη του Kyoto, τον Δεκέμβριο, αποδεικνύουν σε όλους πόσο σημαντική είναι η σύσφιξη της πολιτικής και διπλωματικής τριγωνικής σχέσης μεταξύ ΕΕ, ΗΠΑ και Ιαπωνίας για την άσκηση της παγκόσμιας ηγεσίας σε διεθνείς διοργανώσεις.
<P>
Ανυπομονώ να ακούσω το τί έχει να πει ο Επίτροπος, προκειμένου να μας διαβεβαιώσει ότι τα παλιά συνηθισμένα εμπορικά καυγαδάκια δεν θα επιτραπούν πλέον και δεν θα χαλάσουν την πολιτική και διπλωματική ατμόσφαιρα μεταξύ των τριών μεγάλων εμπορικών δυνάμεων του κόσμου, σαν συνέπεια των εσωτερικών οικονομικών δυσκολιών της Ιαπωνίας.
<P>
Κάτι τελευταίο: υπάρχουν τόσα πολλά τα οποία θα μπορούσε να πει κανείς, όμως αφού ο χρόνος δεν μου επιτρέπει να επεκταθώ, επιτρέψτε μου τουλάχιστον να συγχαρώ την Επιτροπή για το τρέχον εκπαιδευτικό πρόγραμμα υψηλών στελεχών, το οποίο απευθύνεται σε νέα στελέχη της Ευρώπης που πρόκειται να πάνε στην Ιαπωνία - γύρω στα 600 περίπου. Αυτό αξίζει κάθε υποστήριξη και εμείς στην Επιτροπή Εξωτερικών Οικονομικών Σχέσεων θα του προσφέρουμε αυτήν την υποστήριξη.

<SPEAKER ID=105 NAME="Πρόεδρος">
Ευχαριστώ πάρα πολύ, κύριε Moorhouse. Έχετε απολύτως δίκιο να πείτε ότι εγώ παρακολουθώ την παρούσα συζήτηση με ιδιαίτερο ενδιαφέρον.

<SPEAKER ID=106 NAME="de Melo">
Κύριε Πρόεδρε, αγαπητοί συνάδελφοι, Κύριε Επίτροπε, εδώ και μερικές δεκαετίες, και ιδίως μετά τη λήξη του τελευταίου παγκοσμίου πολέμου, η υποχώρηση των ευρωπαϊκών συμφερόντων στην Ασία, και ειδικότερα στην Ιαπωνία, άφησε τη θέση της στα αυξανόμενα συμφέροντα των Ηνωμένων Πολιτειών. Ως μεγάλοι νικητές του Πολέμου στον Ειρηνικό, οι Ηνωμένες Πολιτείες κατάφεραν να επιβάλουν τους δικούς τους κανόνες στην εξωτερική πολιτική της συγκεκριμένης ζώνης, προωθώντας τα οικονομικά τους συμφέροντα σε όλη την ασιατική ήπειρο, με ιδιαίτερο αντίκτυπο στην Ιαπωνία. Παρά ταύτα, στη διάρκεια των τελευταίων χρόνων οι πολιτικές και οικονομικές σχέσεις μεταξύ της Ευρωπαϊκής Ενωσης και της Ιαπωνίας σημείωσαν κάποια περιορισμένη ανάπτυξη. Οι συναντήσεις των ευρωπαϊκών θεσμικών οργάνων με τους Ιάπωνες ομολόγους τους, καθώς και οι τακτικές διμερείς επαφές των κρατών μελών με την Ιαπωνία, έχουν συμβάλει στην ανάπτυξη αυτών των σχέσεων.
<P>
Στο πλαίσιο της συνέχισης και παραπέρα εμβάθυνσης αυτής της πολιτικής, η Επιτροπή εξέδωσε ένα έγγραφο με θέμα τα επόμενα βήματα των σχέσεων μεταξύ της Ευρώπης και της Ιαπωνίας. Η πρόταση της Επιτροπής αξίζει κάθε υποστήριξη από μεριάς μας προς την κατεύθυνση της ενίσχυσης αυτών των σχέσεων, είτε χάρη των αμοιβαίων οφελημάτων και των κοινών συμφερόντων, είτε χάρη της αναζήτησης της εξισορρόπησης των εξωτερικών σχέσεων της Ιαπωνίας, που θα μπορεί να θεωρεί την Ευρωπαϊκή Ενωση ως έναν αξιόπιστο εταίρο στη διεθνή σκηνή.
<P>
Πιστεύουμε πως η Ευρωπαϊκή Ενωση θα αποκομίσει οφέλη με την ενεργή - επαναλαμβάνω: με την ενεργή - και συντονισμένη υποστήριξη της Ιαπωνίας για την προώθηση της πολιτικής για την ειρήνη και την ασφάλεια σε παγκόσμια κλίμακα, καθώς και με τη συνέχιση της προώθησης μιας πολυμερούς και ανοιχτής οικονομικής πολιτικής.
<P>
Η Ευρωπαϊκή Ενωση έχει κάθε ενδιαφέρον να καταστεί η Ιαπωνία ένας παράγοντας πολιτικής σταθερότητας στη ζώνη όπου βρίσκεται και σε όλο τον κόσμο, να στηρίξει η Ιαπωνία το πολυμερές και ελευθερωμένο σύστημα εμπορίου και να προάγει έμπρακτα τη δημοκρατία και τον περαιτέρω σεβασμό των ανθρωπίνων δικαιωμάτων στην Ασία.
<P>
Προς την κατεύθυνση όσων αναφέρθηκαν προηγουμένως, φρονούμε ότι: πρώτον, η Ευρωπαϊκή Ενωση πρέπει να στηρίξει τις προσδοκίες της Ιαπωνίας να αναλάβει σημαντικότερο πολιτικό ρόλο στην παγκόσμια σκηνή, ιδίως όσον αφορά την πολυσυζητημένη σήμερα αναδιάρθρωση του συστήματος λειτουργίας των Ηνωμένων Εθνών. Δεύτερον, η Ιαπωνία θα πρέπει να παρέχει μεγαλύτερη στήριξη στις πολιτικές που προωθεί η Ευρωπαϊκή Ενωση στην Ασία. Τρίτον, ο πολιτικός διάλογος με την Ιαπωνία θα πρέπει να συμπεριλάβει τη θεματολογία των ανθρωπίνων δικαιωμάτων, και ειδικότερα όπως αυτά αντιμετωπίζονται σε άλλες ασιατικές χώρες. Τέταρτον, θα έπρεπε να υπάρχει αυξημένη συμμετοχή της Ιαπωνίας στις αποστολές διεθνούς συνεργασίας με στόχο την ειρήνη.
<P>
Καταλήγοντας, Κύριε Πρόεδρε και αγαπητοί συνάδελφοι, θα έλεγα ότι η παραπέρα ανάπτυξη των πολιτικών σχέσεων ανάμεσα στην Ευρωπαϊκή Ενωση και την Ιαπωνία συνιστά νευραλγικό παράγοντα για την επίτευξη μιας καλύτερης ισορροπίας όσον αφορά την εξωτερική πολιτική σε παγκόσμια κλίμακα. Και θέλω να τονίσω, πολύ συγκεκριμένα, την παρατηρούμενη ανισορροπία, στη ζώνη όπου βρίσκεται η Ιαπωνία, μεταξύ της εξωτερικής πολιτικής της Ευρωπαϊκής Ενωσης και αυτής των Ηνωμένων Πολιτειών. Για τους λόγους που προανέφερα, υποστηρίζουμε τη διαυγή έκθεση του συναδέλφου Moorhouse, όπως επιθυμούμε να υποστηρίξουμε κατά τρόπο ενεργό - και γι' αυτό βρισκόμαστε στη διάθεση της Επιτροπής- την ανακοίνωση της Επιτροπής.

<SPEAKER ID=107 NAME="Ford">
Κύριε Πρόεδρε, θα ήθελα να συγχαρώ τόσο τον εισηγητή όσο και τον Επίτροπο για την εργασία που έκαναν σχετικά με τις σχέσεις Ευρώπης-Ιαπωνίας.
<P>
Ο κ. Moorhouse έχει απόλυτο δίκιο όταν λέει πως όταν οι εκθέσεις του παρουσιάστηκαν, πριν από δέκα περίπου χρόνια - όταν είμαστε και οι δύο στο Κοινοβούλιο- οι σχέσεις μεταξύ Ευρώπης και Ιαπωνίας αποτελούσαν το αντικείμενο πολλών πολιτικών διαφωνιών στο εσωτερικό του Σώματος και οι πρώτες του εκθέσεις εγκρίθηκαν, πολλές φορές, με πολύ μικρές πλειοψηφίες.
<P>
Αυτό που επιδοκιμάζω περισσότερο στη νέα του έκθεση είναι το γεγονός ότι υπάρχουν μόνο πέντε τροπολογίες και αυτές οι πέντε τροπολογίες προέρχονται από την Επιτροπή Έρευνας. Ο λόγος που προέρχονται από την επιτροπή αυτή είναι απλώς γιατί υπήρξε ένα πρόβλημα στη μετάβαση της γνωμοδότησης της Επιτροπής Έρευνας προς την Επιτροπή Εξωτερικών Οικονομικών Σχέσεων. Αντί λοιπόν να ενσωματωθούν κανονικά σε αυτό το στάδιο, υποχρεωθήκαμε να τις εγγράψουμε σαν τροπολογίες, αν και υποθέτω ότι έχουν την υποστήριξη όλου του Κοινοβουλίου. Έχουμε μια έκθεση η οποία, για πρώτη φορά, πιστεύω ότι θα ψηφιστεί ομόφωνα από το Σώμα. Αυτό οφείλεται κυρίως στην εργασία που έκανε ο Επίτροπος Sir Leon Brittan για την Ιαπωνία. Γνωρίζει πόσο οι Ιάπωνες εκτιμούν αυτό το έργο, καθώς επίσης και το έργο του Κοινοβουλίου.
<P>
Η Επιτροπή Έρευνας θεωρεί ότι πρέπει να συσφίξουμε τις σχέσεις Ευρώπης-Ιαπωνίας και ότι πρέπει να τοποθετήσουμε τις σχέσεις μας, όσον αφορά την πολιτική έρευνας και ανάπτυξης, σε μια νέα και ισχυρότερη βάση. Για το λόγο αυτό πιστεύουμε ότι θα πρέπει να υποστηρίξουμε τις υπάρχουσες τομεακές συμφωνίες επιστημονικής και τεχνολογικής συνεργασίας μεταξύ ΕΕ και Ιαπωνίας, ότι θα πρέπει να υποστηρίξουμε την ανάμειξη της ΕΕ στο, ιαπωνικής έμπνευσης, επιστημονικό πρόγραμμα ανθρώπινων ορίων, το οποίο εξετάζει νέες βιοτεχνολογικές χρήσεις, ότι θα πρέπει να καλωσορίσουμε το πρόγραμμα συναδελφικότητας μεταξύ ΕΕ και Ιαπωνίας, σε όρους ανταλλαγών τεχνογνωσίας και, τέλος, ότι θα πρέπει να ενθαρρύνουμε την ιδέα κατάρτισης και ανταλλαγής ενός μνημονίου συμφωνίας μεταξύ της ΕΕ και του Οργανισμού Βιομηχανικών Επιστημών και Τεχνολογίας, επιτρέποντας έτσι στους ευρωπαίους ερευνητές να πάνε στην Πόλη των Επιστημών στην Tsukumba και σε άλλα επιστημονικά κέντρα της Ιαπωνίας. Ελπίζουμε ότι αυτό θα ενσωματωθεί στην έκθεση.
<P>
Γενικότερα, ως μέλος της ιαπωνικής αντιπροσωπείας τα τελευταία 13 χρόνια, πιστεύω -και οι περισσότεροι στην αντιπροσωπεία πιστεύουν τώρα - ότι είναι σημαντικό για μας να συνεργαστούμε και ταυτόχρονα να ανταγωνιστούμε με την Ιαπωνία. Σε ορισμένους τομείς θα πρέπει να εργαστούμε από κοινού με τους Ιάπωνες, σε άλλους θα πρέπει να τους ανταγωνιστούμε. Κρίνω ότι η αποδοχή μιας διττής προσέγγισης είναι σημαντική. Τα παλιά εθνικά εμπορικά καυγαδάκια έχουν πια ξεπεραστεί. Τώρα, τα δασμολογικά εμπόδια έχουν σχεδόν εξαφανιστεί και τα μη - δασμολογικά εμπόδια βάλλονται, όχι μόνο εξαιτίας αυτών που λέγονται απ' έξω, αλλά εξαιτίας της νέας πολιτικής τακτικής στην Ιαπωνία, κατά την οποίαν οι Ιάπωνες πολιτικοί κατευθύνονται και αυτοί προς μια κατάργηση των ρυθμίσεων και, σε ορισμένες περιπτώσεις, ακόμα και σε ιδιωτικοποίηση.
<P>
Οφείλουμε να παραδεχτούμε ότι όταν αποτυγχάνουμε στην ιαπωνική αγορά, συχνά, δεν οφείλεται στον αθέμιτο ανταγωνισμό -μπορεί να συμβαίνει και αυτό καμιά φορά, η Ιαπωνία δεν διαφέρει από οποιαδήποτε άλλη χώρα - αλλά γιατί οι Ιάπωνες υπερτερούν στον ανταγωνισμό και θα πρέπει να αναγνωρίσουμε ότι ο μόνος τρόπος να επιτυγχάνει κανείς είναι να είναι περισσότερο ανταγωνιστικός. Χρειάζεται να συνεργαστούμε με τους Ιάπωνες στον βιομηχανικό τομέα. Κατά την άποψή μου, υπάχουν ορισμένοι τομείς όπου οι Ηνωμένες Πολιτείες προηγούνται, ενώ η Ευρώπη και η Ιαπωνία ακολουθούν με διαφορά. Είναι προς συμφέρον μας να εργαστούμε από κοινού στον συγκεκριμένο τομέα, έτσι ώστε οι Ηνωμένες Πολιτείες να μην έχουν το μονοπώλιο.
<P>
Θα μπορούσαμε για παράδειγμα να συνεργαστούμε στο χώρο της βιομηχανίας αεροσκαφών μεσαίας και μεγάλης κλίμακας, καθώς και σε άλλους βιομηχανικούς τομείς.
<P>
Από οικονομικής πλευράς, είναι προς όφελός μας να μην επιτρέψουμε στις Ηνωμένες Πολιτείες να κυριαρχήσουν στην παγκόσμια οικονομική σκηνή και, όπως ανέφερε και ο κ. Moorhouse, σε ορισμένους τομείς είναι σημαντικό να συνεργαστούμε και πολιτικά.
<P>
Οι Ιάπωνες συμβάλλουν οικονομικά, σε σημαντικό βαθμό, στην επίλυση των προβλημάτων της Βοσνίας. Απευθύνονται στην Ευρωπαϊκή Ένωση για να κάνουν κάτι ουσιαστικό, όσον αφορά τον Κορεάτικο Οργανισμό Ανάπτυξης του Ενεργειακού Τομέα (KEDO). Ξέρω ότι υπάρχουν ορισμένες αντιδράσεις σχετικά μ' αυτό από την Επιτροπή Εξωτερικών Υποθέσεων. Οι συνάδελφοι στην Επιτροπή Εξωτερικών Υποθέσεων δεν δείχνουν να εκτιμούν τον στρατηγικό χαρακτήρα αυτής της βοήθειας.
<P>
Υπάρχουν εκκλήσεις από την Ιαπωνία για μια νέα σχέση με την Ευρώπη. Αν δεν ανταποκριθούμε, φοβάμαι ότι θα στρέψουν τα βλέμματά τους προς την άλλη μεριά του Ειρηνικού αντί να στραφούν στην Ευρωπαϊκή Ένωση. Οι νέοι αυτοί πολιτικοί βρίσκονται και από τις δύο πλευρές του πολιτικού γηπέδου: και στο Shinshinto και στο Δημοκρατικό Κόμμα. Είναι σημαντικό για μας, εγκρίνοντας την παρούσα έκθεση, να διασφαλίσουμε ότι θα λάβουν αυτό το μήνυμα και ότι η ιαπωνική αντιπροσωπεία, στην οποίαν ανήκουμε και ο κ. Moorhouse και εγώ, θα μεταφέρει το μήνυμα αυτό όταν θα συναντηθούμε τον Οκτώβριο στο Τόκυο.

<SPEAKER ID=108 LANGUAGE="FR" NAME="Pompidou">
Κύριε Πρόεδρε, αγαπητοί συνάδελφοι, επιθυμώ καταρχήν να ευχαριστήσω τον εισηγητή για τις διευκρινίσεις που μας έκανε, ενόψει της εμβάθυνσης της συνεργασίας ανάμεσα στην Ευρωπαϊκή Ένωση και την Ιαπωνία, και να συγχαρώ τον επίτροπο Sir Brittan, καθώς και την Επιτροπή, για την απόλυτα πραγματιστική προσέγγιση του κειμένου της Επιτροπής.
<P>
Στο πλαίσιο της παγκοσμιοποίησης των αγορών και του εμπορίου, όπως και σε αυτό του πολιτικού διαλόγου, οι σχέσεις ανάμεσα στην Ευρωπαϊκή Ένωση και την Ιαπωνία διαδραματίζουν πλέον έναν πρωταρχικό ρόλο στο εσωτερικό του ΠΟΕ, στο πλαίσιο των ετήσιων διασκέψεων κορυφής και των υπουργικών συνόδων, όπως σε εκείνη του διακοινοβουλευτικού διαλόγου, μέρους της αντιπροσωπείας για τις σχέσεις με την Ιαπωνία, της οποίας έχω την τιμή να προεδρεύω. Κάτι γνωρίζετε σχετικά κύριε Πρόεδρε, ως πρώην πρόεδρος αυτής της αντιπροσωπείας, η ενίσχυση των πολιτικών, οικονομικών και βιομηχανικών δεσμών έχει καταστεί απαραίτητη στην αυγή της τρίτης χιλιετηρίδας.
<P>
Στο πολιτικό επίπεδο, στο πλαίσιο της νέας εταιρικής σχέσης ανάμεσα στην Ευρώπη και την Ασία, η Ιαπωνία μπορεί, πράγματι, να παίξει έναν πρωταρχικό ρόλο. Οι ιστορικοί και πολιτιστικοί δεσμοί μας της αποδίδουν ένα ρόλο συνδετικό, πιστεύω, ακόμη περισσότερο που μετά από την πτώση του τείχους του Βερολίνου, οι κοινωνιολογικές ομοιότητες είναι ακόμα πιο έντονες ανάμεσα στην Ευρωπαϊκή Ένωση και την Ιαπωνία: γήρανση του πληθυσμού, ενίσχυση των διοικητικών υπηρεσιών, απειλές για την απασχόληση, αλλά και θέση στις εξωτερικές αγορές.
<P>
Καθώς εργάζεται για την υλοποίηση κοινών στόχων που αποσκοπούν στην διατήρηση της σταθερότητας στην Ασία, η Ιαπωνία γίνεται για την Ευρώπη ένας προνομιούχος συνομιλητής για τις σχέσεις με τις ασιατικές χώρες.
<P>
Στον οικονομικό τομέα, η κατάσταση είναι συνολικά θετική. Πράγματι, κατά τη διάρκεια των τελευταίων αυτών ετών, το πλεόνασμα του ισοζυγίου τρεχουσών συναλλαγών στην Ιαπωνία, σε σχέση με τις παγκόσμιες οικονομίες, σημείωνε μια σημαντική πτώση. Ωστόσο, η ασυμμετρία που υπάρχει ανάμεσα στις επενδύσεις της Ευρωπαϊκής Ένωσης στην Ιαπωνία και τις ιαπωνικές επενδύσεις στην Ευρώπη θα πρέπει να αμβλυνθεί σύντομα.
<P>
Η διαπραγμάτευση ενός συμβιβασμού αναφορικά με την συνομολόγηση μιας πολυμερούς συμφωνίας σχετικά με τις επενδύσεις θα έδινε περισσότερες εγγυήσεις στους ξένους επενδυτές που επιζητούν να εγκατασταθούν στην ιαπωνική αγορά. Σε αυτό το πλαίσιο, το πρόγραμμα απορρύθμισης, που ξεκίνησε στην Ιαπωνία το Μάρτιο 1995, αντιπροσωπεύει μια πρώτη αφετηρία ενόψη μιας συνολικής συμφωνίας που θα μπορούσε να περιλάβει επίσης τους όρους αμοιβαίας αναγνώρισης προϊόντων.
<P>
Τέλος, δεν μπορώ παρά να εκφράσω την ευχαρίστησή μου για το γεγονός ότι η επιστημονική και τεχνική συνεργασία ανάμεσα στην Ευρωπαϊκή Ένωση και την Ιαπωνία προχωρεί κανονικά. Ο Glyn Ford μόλις αναφέρθηκε σε αυτό - είναι εξάλλου ο συντάκτης μιας έκθεσης σχετικά με το θέμα αυτό - όπως το αποδεικνύει η συνεύλευση εμπειρογνωμόνων υψηλού επιπέδου που θα πραγματοποιηθεί σε δύο εβδομάδες στο Τόκιο - και χαίρομαι προσωπικά που θα συμμετέχω - με τα εξέχοντα μέλη της διεθνούς επιστημονικής κοινότητας.
<P>
Σε αυτό το συγκεκριμένο πλαίσιο τάσσομαι υπέρ των τροπολογιών που έχουν κατατεθεί, με σκοπό την ενίσχυση της επιστημονικής και τεχνολογικής συνεργασίας ανάμεσα στην Ιαπωνία και την Ευρωπαϊκή Ένωση. Η Ευρωπαϊκή Ένωση καθορίζει με τον τρόπο αυτό τους όρους ενός διαλόγου που θα εξυπηρετήσει τα κοινά και αμοιβαία συμφέροντα της Ιαπωνίας και της Ένωσης ενόψει της προετοιμασίας των επόμενων σταδίων των πολιτικών και οικονομικών μας σχέσεων.

<SPEAKER ID=109 LANGUAGE="NL" NAME="Plooij-Van Gorsel">
Κυρία Πρόεδρος, κύριοι συνάδελφοι, κύριε Επίτροπε, εξ ονόματος της φιλελεύθερης ομάδας, συγχαίρω τον κ. Moorhouse για την έξοχη έκθεσή του. Κυρία Πρόεδρος, χρόνια τώρα το ελλειμματικό εμπορικό ισοζύγιο ανάμεσα στην Ευρώπη και την Ιαπωνία, προκαλεί την βαθειά ανησυχία του Κοινοβουλίου. Η ομάδα μου χαιρετίζει την πρόσφατη μείωση του εμπορικού ελλείμματος, αλλά, παρά ταύτα, θεωρεί ανεπαρκή την πρόοδο με την ελευθέρωση της ιαπωνικής αγοράς. Στον τομέα ιδίως της κατάργησης διοικητικών εμποδιών και της αλληλοαναγνώρισης πιστοποιήσεων και δοκιμών, έχουμε μπροστά μας ακόμη μακρύ δρόμο. Και ακριβώς εδώ εντοπίζονται τα εμπόδια που δημιουργούν πολλά έξοδα για τον μεμονωμένο επιχειρηματία και μειώνουν την ανταγωνιστικότητά του. Η πρόσβαση στην Ιαπωνική αγορά είναι ανεπαρκής, και ίσως αυτό προκάλεσε την πρόσφατη φυγή κεφαλαίων απ' την Ιαπωνία.
<P>
Ο αριθμός των επιστημονικών και τεχνολογικών προγραμμάτων συνεργασίας Ευρώπης-Ιαπωνίας είναι αρκετά μικρός. Εν τούτοις, σε ποσοστό του ακαθάριστου εθνικού προϊόντος, η Ιαπωνία είναι η χώρα με τις υψηλότερες δαπάνες στον τομέα έρευνας και ανάπτυξης. Είναι λοιπόν κρίμα που στον τομέα αυτό υπάρχει τόσο λίγη συνεργασία. Σε μια οικονομία με ολοένα αυξανόμενο παγκόσμιο χαρακτήρα και εντατικό ανταγωνισμό, δεν αρκεί πλέον η συνεργασία μόνον μεταξύ Ευρωπαίων συνεταίρων για την έρευνα και την ανάπτυξη. Στο πέμπτο πρόγραμμα - πλαίσιο για έρευνα και τεχνολογία, πρέπει να δοθεί μεγαλύτερο βάρος στην συνεργασία και με χώρες εκτός της ΕΕ, σε αμοιβαία βάση βέβαια.
<P>
Σε όλα τα επίπεδα η ΕΕ πρέπει να κάνει ο, τι είναι δυνατόν για να συμμετάσχει η Ιαπωνία στα κοινοτικά δρώμενα, πολιτικά και οικονομικά. Η ομάδα μου υποστηρίζει θερμά τις προσπάθειες αυτές.

<SPEAKER ID=110 LANGUAGE="DE" NAME="Kreissl - Dorfler">
Κύριε Πρόεδρε, αξιότιμοι κυρίες και κύριοι συνάδελφοι! Το θεωρώ σαν μια ιδιαίτερα εξαιρετική ιδέα της Επιτροπής να κάνω σκέψεις για το πως θα πρέπει στο μέλλον να φαίνεται ο διάλογος και η συνεργασία μεταξύ Ευρωπαϊκής Ένωσης και της Ιαπωνίας. Έτσι κι αλλιώς πρόκειται για δύο από τις τρεις οικονομικά ισχυρότερες δυνάμεις του κόσμου, όταν κανείς έχει μπροστά του αυτό το τριαδικό δημιούργημα. Έτσι κι αλλιώς σ' αυτά τα δύο μπλόκ μαζί διαπράττονται, και αυτό είναι αρνητικό ρεκόρ, τα περισσότερα περιβαλλοντικά αμαρτήματα! Έτσι κι αλλιώς, σ' αυτά τα δύο μπλόκ είναι συγκεντρωμένη η περισσότερη εξουσία, για να γίνει πρωτοπόρος διεθνής για μια άλλη διαχείριση, για μια διαχείριση που δεν μετέρχεται πια ανεύθυνη οικολογική εκμετάλευση των πεπερασμένων πόρων του κόσμου. Βοηθάει λίγο, αν οι Ιάπωνες στην Ιαπωνία προστατεύουν τα δάση τους, γι' αυτό όμως κόβουν ανελέητα τα δάση στην Ασία ή την Λατινική Αμερική, για να κάνουν απ' αυτά ξυλάκια μιας χρήσεως.
<P>
Μπορεί να είναι εντελώς πολιτισμικό ζήτημα γνώμης, αλλά εμένα δεν μου αρκεί. Όμως στο ψήφισμα επί της ανακοίνωσης της Επιτροπής που κατατέθηκε προς ψήφιση, δεν υπήρχε εκεί στην αρχική διατύπωση καμμία λέξη. Έπρεπε να συμπεριλάβουμε εν γένει κατ' αρχήν στο κείμενο τον τόσο αυτονόητο συλλογισμό, ότι υπάρχει ένα κοινό συμφέρον στην συνολική οικολογική σταθερότητα.
<P>
Αντί να συμφωνήσουμε μια κοινή πορεία στον δρόμο για ένα βιώσιμο μέλλον, βρίσκω στο κείμενο την επίκληση, η ΕΕ και η Ιαπωνία θα πρέπει να υποστηριχθούν αμοιβαια, για να εξασφαλίσουν τις εκάστοτε διεθνείς, οικονομικές σφαίρες επιρροής. Για να επιστρέψω άλλη μια φορά στο θέμα του περιβάλλοντος: Ακόμα ηχεί στα αυτιά μας η επίμονη άρνηση της Ιαπωνίας, να κάνει ενώπιον του παγκοσμίου συνεδρίου για το κλίμα στο Κυότο μια οποιαδήποτε δεσμευτική συγκατάθεση στο θέμα μείωσης των εκπομπών. Σαν να μην υπήρξε ποτέ, αναφέρεται τώρα σε μας στην κοινοποίηση, ότι εντός του ΠΟΕ θα πρέπει να δραστηριοποιηθούμε τώρα μαζί στα θέματα περιβάλλοντος.
<P>
Γνωρίζουμε ακριβώς τι είναι δυνατόν εντός του ΠΟΕ τα θέματα περιβάλλοντος. Αυτό το έδειξε βεβαίως σαφέστατα η σύνοδος στη Σιγκαπούρη. Για μένα θα ήταν πολύ σημαντικό σ' αυτό το σημείο - και εκτιμώ πολύ τον κύριο Moorhouse σαν υπέροχο εισηγητή, μπορώ να κατανοήσω πολλά, απ' αυτά που υπάρχουν στην έκθεση του - , αν αναλογισθεί η Ευρωπαϊκή Ένωση μαζί με την Ιαπωνία σαν ένα μπλόκ εξουσίας, αυτήν την τριάδα που πραγματικά σχηματίζεται πως είναι δυνατή μια κοινωνική, οικολογική ή και επίσης αλληλέγγυα διαχείριση και ένα αλληλέγγυο παγκόσμιο εμπόριο. Διότι δεν μας βοηθά καθόλου - ούτε την Ιαπωνία ούτε εμάς - αν εμείς είμαστε μια φορά πρώτοι και οι Ιάπωνες τρίτοι, διότι κάποιος θα πρέπει να πληρώσει αυτό το έλειμμα, κι εμάς μας ενδιαφέρει να συμπεριλάβουμε όλα τα κράτη, για να βγούμε απ' αυτές τις ελειμματικές, οικολογικά και κοινωνικά επιζήμιες συνθήκες.
<P>
Είναι πολυ σημαντικό για μένα να τονίσω στο μέλλον την ανταλλαγή πολιτισμών και ιδεών και όχι να αναλογίζομαι πως κανείς απορρυθμίζει καλύτερα και περισσότερο, διότι εκεί θα πρέπει κάθε χώρα να αποφασίζει η ίδια, πως σκέφτεται να διαμορφώσει την οικονομία της. Μπορώ να σας πώ ένα: Πολλές διαδικασίες απορρύθμισης σ' αυτόν τον κόσμο οδήγησαν ακριβώς στο αντίθετο. Οι πλούσιοι μπορούν να το αποκτήσουν, και οι φτωχοί δεν μπορούν καμία φορά ούτε να επισκεφθούν ένα νοσοκομείο ούτε να τηλεφωνήσουν, ούτε ακόμη να συμμετέχουν κάπου στα κοινά αγαθά αυτής της γής.

<SPEAKER ID=111 LANGUAGE="FR" NAME="Sainjon">
Κυρία Πρόεδρος, θα ήθελα με τη σειρά μου να συγχαρώ τον κ. Moorhouse, για την έκθεσή του και να διατυπώσω ορισμένες παρατηρήσεις.
<P>
Η μείωση, τα τελευταία χρόνια, του εμπορικού ελλείμματος μεταξύ της Ευρωπαϊκής Ένωσης και της Ιαπωνίας, γεγονός το οποίο παρουσιάζουμε συχνά σαν μια νίκη, ήταν στην πραγματικότητα και μόνο, αντανάκλαση των νομισματικών διακυμάνσεων. Πράγματι, η υπερτίμηση του γιεν σε σχέση με το δολάριο έβλαψε τις ιαπωνικές εξαγωγές και οδήγησε σε μαζικές μετατοπίσεις ολόκληρων τομέων της ιαπωνικής βιομηχανίας. Αυτή είναι η αλήθεια! Τώρα που το γιεν σημιώνει πτώση, διαπιστώνουμε μια σημαντική αύξηση των ιαπωνικών εξαγωγών προς την Ευρωπαϊκή Ένωση.
<P>
Η πλάνη λοιπόν διαλύθηκε, ωστόσο τα εμπόδια παραμένουν. Με εξαίρεση φυσικά, το δέρμα, τα υποδήματα καθώς και ορισμένα γεωργικά προϊόντα, οι ιαπωνικοί τελωνειακοί δασμοί δεν αποτελούν πλέον περιορισμό στην πρόσβαση της αγοράς. Αντίθετα, η μη αποδοχή, από την ιαπωνική πλευρά, των διεθνών κανόνων και διαδικασιών; σε ό, τι αφορά τις δοκιμές και τις εγκρίσεις, θέτει ένα σοβαρό πρόβλημα στις συναλλαγές μας με τη χώρα αυτή.
<P>
Σ' αυτό το ζωτικής σημασίας ζήτημα, οι ιαπωνικές αρχές θα όφειλαν να επιτρέπουν στην Ευρώπη όσα επιτρέπει εκείνη στις Ηνωμένες Πολιτείες. Η Ένωση θα πρέπει να αρνηθεί ξεκάθαρα οποιοδήποτε άλλο είδος μεταχείρησης.
<P>
Ζητούμε σήμερα, από τις ιαπωνικές αρχές να εγγυηθούν για την ελεύθερη συναλλαγή στο εσωτερικό της χώρας, δίχως ένα υποχρεωτικό πέρασμα από τις ομάδες μονοπωλίου που ονομάζονται "keretsu». Ή θα γίνει μια πραγματική προσπάθεια σ' αυτόν τον τομέα, ή θα αναγκαστούμε να επανεξετάσουμε το καθολικό άνοιγμα των συνόρων μας στα γιαπωνέζικα αυτοκίνητα το 1999.
<P>
Όσο για τις απ' ευθείες επενδύσεις, οι αριθμοί είναι ακόμα πιο συντριπτικοί. Πράγματι, σύμφωνα με τα στοιχεία της Eurostat, η Ένωση μείωσε τις επενδύσεις της στην Ιαπωνία κατά 300 εκατομμύρια ECU ετησίως, κατά μέσο όρο, από το 1992 έως το 1995. Συνεπώς, η ανισότητα των ανταλλαγών μας με τη χώρα αυτή θα εξακολουθήσει να αυξάνεται τα επόμενα χρόνια αν δεν πραγματοποιηθεί καμιά αλλαγή.
<P>
Ωστόσο, υπάρχουν θετικά σημεία όσον αφορά στην επιστήμη και στην τεχνολογία, στις τηλεπικοινωνίες, στις χρηματοπιστωτικές και συγκοινωνιακές υπηρεσίες, όπου έχει εδραιωθεί μια πολύ εξελιγμένη συνεργασία ανάμεσα στην Ένωση και την Ιαπωνία.
<P>
Η Επιτροπή πρέπει λοιπόν, σήμερα, να κάνει μια ακριβή αξιολόγηση των σχέσεων της Ένωσης με την Ιαπωνία, λαμβάνοντας υπόψη όλες τις πλευρές, συμπεριλαμβανομένων των νομισματικών πλευρών και να παρουσιάσει προβλέψεις επί του θέματος στο Σώμα. Θα πρέπει να προταθούν σαφή και ακριβή μέτρα ώστε αφ'ενός, τα ευρωπαϊκά προϊόντα να μπορέσουν να απαλλαχτούν από τα "keretsu» και αφ' ετέρου, οι ιαπωνικές αρχές να προσχωρήσουν στις διεθνές διαδικασίες δοκιμών και εγκρίσεων.
<P>
Κυρία Πρόεδρος, οι διμερείς διαπραγματεύσεις εξακολουθούν και θα εξακολουθούν για πολύ καιρό ακόμα να παίζουν το ρόλο τους στο διεθνές εμπόριο. Η χθεσινή συζήτηση που αφορούσε τη μπανάνα απέδειξε σε ποιο βαθμό ο ΠΟΕ δεν ήταν ακόμα επαρκώς ανεξάρτητος ώστε να επεξεργάζεται ορισμένους φακέλλους αποφασιστικής σημασίας για την Ευρωπαϊκή Ένωση. Ας μην εγκλωβιζόμαστε σε πολυμερείς διαπραγματεύσεις που συχνά οφελούν μόνο τις αμερικανικές πολυεθνικές και ας αναπτύξουμε ένα πραγματικό διάλογο με την Ιαπωνία, το οποίο να συμπεριλαμβάνει τα ανθρώπινα δικαιώματα και τη θανατική ποινή η οποία υφίσταται ακόμα σ' αυτή τη χώρα. Μονάχα έτσι θα γεννηθεί μια πραγματικά κοινοτική εξωτερική πολιτική.

<SPEAKER ID=112 LANGUAGE="FR" NAME="Souchet">
Κυρία Πρόεδρος, επισημάναμε σ' αυτή την έκθεση, η οποία είναι αφιερωμένη στο μέλλον των οικονομικών σχέσεων μεταξύ Ευρώπης και Ιαπωνίας, ορισμένες διαπιστώσεις και χρήσιμες συστάσεις αλλά και σημαντικές παραλείψεις.
<P>
Η έκθεση, σωστά φανερώνει την αναγκαιότητα η Επιτροπή να είναι πιο προσεκτική στις επιδράσεις των διμερών συμφωνιών που ασύστολα ασκείται από τις Ηνωμένες Πολιτείες, οι οποίες ορίζουν εξ άλλου τον εαυτό τους ως θιασώτες των διμερών συμφωνιών απέναντι στην Ιαπωνία, ούτως ώστε να αποφευχθεί μια δυνητική διάκριση των επιχειρήσεων αγαθών και υπηρεσιών στην ιαπωνική αγορά σε σχέση με τις αντίστοιχες αμερικάνικες.
<P>
Εντούτοις, αυτή είναι η περίπτωση σε τομείς τόσο ουσιαστικούς όσο οι ημιαγωγοί, τα κινητά τηλέφωνα, ή τα ανταλλακτικά αυτοκινήτων. Αν η Επιτροπή επιθυμεί πραγματικά - αυτός είναι εξ άλλου ο ρόλος της - να υπερασπίζεται τα συμφέροντα των ευρωπαϊκών επιχειρήσεων, οφείλει να ακολουθήσει τις συστάσεις του κ. Moorhouse ο οποίος συστήνει, με το δίκιο του, μια πολιτική πολύ πιο επιθετική αν θέλουμε να αποφύγουμε τον κλοιό που στενεύει γύρω από τις επιχειρήσεις μας με, αφ' ενός, την καταδίκη της Ευρώπης από τον ΠΟΕ κατόπιν αμερικανικών μυνήσεων, και, αφ' ετέρου τις επιμέρους αμερικανικοϊαπωνικές συμφωνίες, οι οποίες έγιναν χωρίς να λαμβάνονται υπόψη τα συμφέροντά μας.
<P>
Μήπως έπρεπε όμως, σ' αυτή την έκθεση, να εξεταστεί κατά προτεραιότητα ένας ορισμένος αριθμός στρατηγικών τομέων για τις ευρωπαϊκές χώρες, και κυρίως εκείνος της αυτοκινητοβιομηχανίας; Ωστόσο, δεν συγκράτησα κανενός είδους ανάλυση για τις συνέπειες των εμπνευσμένων προθέσεων των αμερικανικών προστατευτικών μέτρων, τις οποίες αποφάσισε η Επιτροπή σε ό, τι αφορά τις ποσοστώσεις εισαγωγής ιαπωνικών αυτοκινήτων, και δεν παρατήρησα καμιά σύσταση για το μέλλον. Αραγε οι καθορισμένες ποσότητες και το επιλεγμένο πρόγραμμα διαφυλάσσουν αποτελεσματικά τα συμφέροντα των κατασκευαστών μας και των αναρίθμητων ΜΜΕ που εξαρτώνται απ' αυτά; Ποιες θα είναι οι συνέπειες του τέλους των ποσοστόσεων και ποιες αποζημιώσεις θα απαιτηθούν;
<P>
Επίσης, δεν αναφέρεται τίποτα για τον τρόπο με τον οποίο η Ιαπωνία επέμεινε στην διαφύλαξη των δικών της πόρων σε προϊόντα διατροφής: γεωργικά προϊόντα, μεταποιημένα γεωργικά προϊόντα, προϊόντα αλιείας. Πώς, αυτός ο καθαρός εξαγωγός προϊόντων υπηρεσιών και επενδύσεων, κατόρθωσε να διαφυλάξει τα κεκτημένα του σε ό, τι αφορά γεωργικά προϊόντα και τιμές, αποφεύγοντας έτσι την ευθυγράμμιση της γεωργίας του με τις διεθνείς τιμές και διατηρώντας την ιδιαιτερότητα τής ιαπωνικής γεωργίας; Δύναται η Ιαπωνία να αναπτύξει ένα μοντέλο ιαπωνικής γεωργίας σύμφωνο με τις δικές της ανάγκες, ενώ εμείς αδυνατούμε να αναπτύξουμε ένα μοντέλο σύμφωνο με τις δικές μας; Μήπως, η Ιαπωνία, αποτελεί σ' αυτό το ζήτημα ένα παράδειγμα προς μίμηση; Θα επιθυμούσαμε, κύριε Πρόεδρε, να υπήρχε σ' αυτή την ορθή, σε πολλά άλλα σημεία έκθεση, κάποια ουσιώδης ανάπτυξη στα σημαντικά αυτά ζητήματα.

<SPEAKER ID=113 LANGUAGE="EN" NAME="Brinkhorst">
Κυρία Πρόεδρος, το σαφές μήνυμα της έκθεσης Moorhouse, όπως πολλοί ομιλητές υπογράμμισαν, είναι ότι τα τελευταία δέκα χρόνια σημειώθηκαν σημαντικές εξελίξεις στις σχέσεις μεταξύ Ευρωπαϊκής Ένωσης και Ιαπωνίας. Τώρα πλεόν ασχολούμαστε με πολλά περισσότερα πράγματα απ'ότι 10 ή 50 χρόνια πριν. Παράλληλα, πιστεύω ότι σαφώς και υπάρχει μια ορισμένη απόσταση σε πολιτιστικούς και πολιτικούς όρους μεταξύ Ευρώπης και Ιαπωνίας. Παρόλο που οι Ηνωμένες Πολιτείες, η Ιαπωνία και η Ευρώπη αναφέρονται συχνά σαν τις τρεις πλευρές του τριγώνου, είναι σαφές, από την ιαπωνική πλευρά, ότι η σχέση μεταξύ Ευρώπης και Ιαπωνίας είναι αυτό που εκείνοι θα περιέγραφαν σαν τη σχέση του "μικρότερου αδελφού», συγκριτικά με εκείνες που υφίστανται μεταξύ Ευρώπης και Ηνωμένων Πολιτειών ή μεταξύ Ηνωμένων Πολιτειών και Ιαπωνίας. Ασφαλώς, δεν υπάρχει λόγος για αυταρέσκεια. Δεν μπορούμε να θεωρήσουμε δεδομένο ότι οι σχέσεις μεταξύ Ιαπωνίας και Ευρώπης πρόκειται να αναπτυχθούν στο ίδιο βαθμό που έχουν αναπτυχθεί μεταξύ Ευρώπης και Ηνωμένων Πολιτειών ή μεταξύ Ηνωμένων Πολιτειών και Ιαπωνίας.
<P>
Επιπλέον, προσβλέπουμε σε στενότερες σχέσεις με άλλες χώρες της Ασίας. Οι σχέσεις με την Κίνα είναι "νέες» με την ίδια έννοια που η Ιαπωνία έχει μια γενική σχέση ασφαλείας με τις Ηνωμένες Πολιτείες. Για τη χώρα αυτή, παραμένουμε το απάνεμο λιμάνι. Αυτό το στοιχείο παραβλέπεται πολύ συχνά στην Ευρώπη. Ζητάμε την ίδια ακριβώς μεταχείριση.
<P>
Το ερώτημα που θα ήθελα να θέσω στον Sir Leon είναι κατά πόσο είναι ή όχι η κατάλληλη στιγμή για έναν ευρύτερο, πιο στρατηγικό στόχο στη σχέση μας. Είναι περίεργο που απ' όλες τις χώρες του κόσμου, η Ευρωπαϊκή Ένωση δεν έχει διμερείς συμφωνίες ούτε με τις Ηνωμένες Πολιτείες ούτε με την Ιαπωνία. Έχουμε συνάψει μια συμφωνία με την Κίνα από το 1984, η οποία και θα αναπτυχθεί χωρίς αμφιβολία. Στην περίπτωση των Ηνωμένων Πολιτειών, οι δεσμοί μας είναι λίγο διαφορετικοί. Το ερώτημα που γεννάται λοιπόν είναι κατά πόσον πρέπει να κινηθούμε προς μια στρατηγική συμφωνία πλαίσιο, συμπεριλαμβάνοντας τους διαφόρους δεσμούς που έχουμε στον επιστημονικό, οικονομικό, πολιτικό, πολιτιστικό και περιβαλλοντικό τομέα, σαν τρόπο έκφρασης του ότι αυτή είναι η ανάπτυξη η οποία μας εξασφαλίζει έναν στρατηγικό συνδετικό κρίκο για το μέλλον.

<SPEAKER ID=114 LANGUAGE="NL" NAME="Van Dam">
Κυρία Πρόεδρος, στην Επιτροπή Εξωτερικών Οικονομικών Σχέσεων η έκθεση του κ. Moorhouse προετοιμάστηκε προσεκτικά. Δεν μπόρεσα να συμμετάσχω σ'αυτή την προετοιμασία, αλλά τρέφω μεγάλη εκτίμηση για την έκθεση. Στην ανακοίνωσή της προς το Συμβούλιο, η Ευρωπαϊκή Επιτροπή αποδίδει ιδιαίτερη σημασία στην ενίσχυση των πολιτικών σχέσεων με την Ιαπωνία. Δικαιολογημένως, ο εισηγητής διορθώνει αυτή την προσέγγιση.Η πολιτική της Ευρωπαϊκής Ενωσης πρέπει να επικεντρωθεί ιδίως στην βελτίωση των εμπορικών σχέσεων με την Ιαπωνία.
<P>
Οι ευρωπαϊκές επιχειρήσεις αντιμετωπίζουν πάντα δύσκολίες να μπουν στην Ιαπωνική αγορά. Το αποδεικνύει το πάντα αισθητό έλλειμμα του εμπορικού ισοζυγίου Ένωσης - Ιαπωνίας. Ούτε οι άμεσες επενδύσεις δεν βρήκαν ακόμα την ισορροπία τους. Μπορούμε ν' απαιτήσουμε απ' την Ιαπωνία σαφείς υποσχέσεις για την κατάργηση αυτών των ανισορροπιών. Στη διάσκεψη κορυφής της 25ης του περασμένου Ιουνίου στην Χάγη, η Ιαπώνια εξεδήλωσε προθέσεις που μας δίνουν εδώ κάποια ελπίδα.
<P>
Κατά τη γνώμη μου, ο ΠΟΕ αποτελεί το σωστό βήμα για να πετύχουμε το άνοιγμα των εμπορικών σχέσεων με την Ιαπωνία. Οι Ηνωμένες Πολιτείες επέλεξαν μια μονομερή επιθετική στρατηγική απέναντι στην Ιαπωνία, η οποία δεν ταιριάζει στην Ευρωπαϊκή Ενωση. Όχι μόνον τα πράγματα είναι διαφορετικά στην ΕΕ, αλλά επίσης επειδή η αμερικανική προσέγγιση απέδωσε περιορισμένα μόνον αποτελέσματα
<P>
Θεωρώ σωστή τη στρατηγική της Επιτροπής και του εισηγητή μιας επίμονης, σφαιρικής αναζήτησης αλλαγής, έχοντας υπόψη ότι πρέπει να επιτευχθούν σύντομα πολυμερείς εμπορικές συμφωνίες για τις άμεσες επενδύσεις και τις χρηματοδοτικές υπηρεσίες.
<P>
Η Επιτροπή μας κάνει την κάπως περίεργη πρόταση να υποστηρίξουμε την Ιαπωνία στο αίτημά της ν' αποκτήσει μόνιμη έδρα στο Συμβούλιο Ασφαλείας. Αυτό μου φαίνεται πρόωρο, και επιπλέον διερωτάμαι αν τέτοιες πολιτικές θέσεις είναι της αρμοδιότητας της Επιτροπής. Θεωρώ λοιπόν σοφό ότι το Συμβούλιο δεν υιοθέτησε αυτή την πρόταση.

<SPEAKER ID=115 NAME="Brittan, Sir Leon">
, Αντιπρόεδρος της Επιτροπής. (ΕΝ) Κυρία Πρόεδρος, κυρίες και κύριοι, επιτρέψτε μου κατ' αρχάς να ευχαριστήσω και να συγχαρώ τον κ. Moorhouse για την εξαιρετική του έκεθση, με την οποία συμφωνώ σχεδόν εξ' ολοκλήρου, και να ευχαριστήσω και κάποιους άλλους όπως τον κ. Ford και τον κ. Pompidou για τις ευγενικές τους παρατηρήσεις σχετικά με την εξέλιξη της πολιτικής της Επιτροπής και τον ρόλο μου σε αυτήν.
<P>
Δεν θα είναι υπερβολή εάν πω ότι απ' όλες τις εξελίξεις στις εξωτερικές υποθέσεις, στα χρόνια που εγώ ασχολούμαι με αυτές, η εξέλιξη της πολιτικής, της πρόοδου και της στάσης στο χώρο των σχέσεων μεταξύ Ευρώπης και Ιαπωνίας υπήρξε η πιο ουσιαστική και η πιο συνταρακτική. Δεν ήταν συνταρακτική γιατί δεν πραγματοποιήθηκε με μία μόνο κίνηση ή με μία μόνο συμφωνία, αλλά ήταν η πιο ουσιαστική γιατί μεταβήκαμε από μια περίοδο που, όπως ειπώθηκε, οι σχέσεις - οι εμπορικές κυρίως σχέσεις - ήταν αμφιλεγόμενες, σε μια περίοδο που οι εμπορικές σχέσεις βελτιώθηκαν σημαντικά και οι σχέσεις επεκτάθηκαν σε μεγάλο βαθμό για να καλύψουν πολιτικές και οικονομικές δραστηριότητες.
<P>
Σχετικά με τις πολιτικές δραστηριότητες, έγινε αναφορά στο ζήτημα του KEDO για παράδειγμα, από τον κ. Ford. Αυτό είναι θεμελιώδους σημασίας, γιατί υπογραμμίζει το γεγονός ότι η Ευρωπαϊκή Ένωση είναι έτοιμη να συμμετάσχει σε μια συμφωνία, η οποία έχει μικρό κόστος για μας, με τις Ηνωμένες Πολιτείες, την Ιαπωνία και την Κορέα, και είναι μεγάλης σημασίας για την ασφάλεια της περιοχής. Είναι ένα σύμβολο του ευρύτερου ενδιαφέροντός μας γενικά.
<P>
Τέθηκε επίσης το ερώτημα του πώς καταφέραμε να σημειώσουμε την πρόοδο που σημειώσαμε και ποια περαιτέρω πρόοδος μας μένει να σημειώσουμε. Αυτό έγινε υιοθετώντας μια προσέγγιση διαφορετική από εκείνη των Ηνωμένων Πολιτειών και σίγουρα, κατά την άποψή μου, καταλληλότερη για μας και εξίσου επιτυχής. Δεν ήταν μια επιφανειακή προσέγγιση. Δεν ήταν μια προσέγγιση η οποία απλά υπαγόρευε να συμφωνήσουμε με τους Ιάπωνες σε ο, τιδήποτε κάνουν. Ήταν ισότιμη. Στις σχέσεις μας με την Ιαπωνία, επιμείναμε στο να μην υπάρξει διάκριση εις βάρος μας σε σχέση με τις Ηνωμένες Πολιτείες.
<P>
Εδώ θα ήθελα να διαχωρίσω τη θέση μου όσον αφορά αυτό που είπε ο κ. Souchet. Αναφέρθηκε στους ημιαγωγούς. Αξίζει να σημειωθεί ότι καταφέραμε να αντισταθούμε και να καθυστερήσουμε το σύνολο της συμφωνίας τεχνολογίας πληροφοριών, κάτι που ήταν προς όφελός μας, μέχρι να φτάσουμε σε ένα σημείο όπου τα αποκλειστικά χαρακτηριστικά της συμφωνίας μεταξύ Ιαπωνίας και Ηνωμένων Πολιτειών σχετικά με τους ημιαγωγούς θα καταλήξουν σε συγκεκριμένο σημείο και εισήλθαμε στο συμβούλιο για τους ημιαγωγούς, ως πλήρη μέλη.
<P>
Αυτό είναι ένα παράδειγμα για τον τρόπο με τον οποίο, μέσω της χρήσης πολυμερών μέτρων καθώς και διμερών πιέσεων, μπορέσαμε να προστατευτούμε απέναντι σε ο, τιδήποτε υπήρξε απαράδεκτο, είτε αυτό προερχόταν από τις Ηνωμένες Πολιτείες, είτε από την Ιαπωνία, είτε και από τις δύο. Επιπλέον όμως, είχαμε την ελευθερία και την ετοιμότητα να υιοθετήσουμε την πρέπουσα στάση. Για παράδειγμα, όταν η Ιαπωνία απειλήθηκε από τις Ηνωμένες Πολιτείες με μέτρα στον τομέα του αυτοκινήτου, επιδείξαμε εχθρική συμπεριφορά προς τις Ηνωμένες Πολιτείες, λέγοντας ότι οι απειλές που εκτοξεύουν είναι αντίθετες προς τους διεθνείς κανονισμούς του ΠΟΕ. Το αποτέλεσμα ήταν ότι οι Ηνωμένες Πολιτείες δεν συνέχισαν τις απειλές. Το ενδιαφέρον μας δεν ήταν θεωρητικό μόνο, γιατί οποιαδήποτε κίνηση κι αν υποχρεώνονταν να κάνουν οι Ιάπωνες θα ήταν σε βάρος της ευρωπαϊκής βιομηχανίας. Έτσι, φανήκαμε ικανοί να προστατεύσουμε αποτελεσματικά τους ευατούς μας.
<P>
Όσο για την Ιαπωνία, δεν διστάσαμε να καταφύγουμε στον ΠΟΕ όταν τέθηκε θέμα διάκρισης στην φορολόγηση των ποτών και επιτύχαμε. Κατέστησα σαφές σε όλους του Ιάπωνες φίλους μας ότι αυτό δεν έγινε με εχθρική πρόθεση, αλλά απλά, έκανα χρήση του διεθνούς συστήματος, προκειμένου να επιτύχω τους στόχους για τους οποίους ήμουν εκεί, δηλαδή την ειρηνική επίλυση των διαφορών. Ελπίζω, όταν ο κόσμος κάνει λόγο για μπανάνες, θα θυμάται και αυτήν την περίπτωση.
<P>
Ωστόσο, είναι γεγονός ότι σαν αποτέλεσμα αυτών των μέτρων, τα οποία δεν δημιούργησαν αντιπαραθέσεις, χωρίς όμως να είναι ατελή ή αδύναμα, μπορέσαμε να αναπτύξουμε μια θέση συναλλαγών με την Ιαπωνία και να κερδίσουμε πρόσβαση στην ιαπωνική αγορά. Πάνω απ' όλα, καταφέραμε να αποδείξουμε ότι η εμπειρία μας στην κατάργηση των ρυθμίσεων είναι κατάλληλη για την Ιαπωνία. Ο ομιλητής που είπε ότι οι Ιάπωνες, για τους δικούς τους εσωτερικούς λόγους, προβληματίζονται τώρα σε σχέση με την κατάργηση των ρυθμίσεων για να εκσυγχρονίσουν την οικονομία τους, είχε απόλυτο δίκιο. Τους αποδείξαμε ότι, μέσω της δικής μας εμπειρίας, η οποία αποκτήθηκε με κόπο, έχουμε την δυνατότητα να διδάξουμε κάτι πάνω σ' αυτό.
<P>
Όσο για το μέλλον, χρειάζεται περαιτέρω βελτίωση. Ο κ. Moorhouse αναφέρθηκε ακόμα μια φορά στην αύξηση του ελλείμματος και η κ. Sainjon μίλησε για την επιρροή των μεταβολών των τιμών συναλλάγματος στα εμπορικά μεγέθη. Έτσι είναι τα πράγματα και έτσι θα είναι πάντα. Αρα, θα πρέπει να πιέσουμε και να επιμείνουμε σε περαιτέρω κατάργηση των ρυθμίσεων και να προσφέρουμε συμβουλές για το πώς αυτό μπορεί να γίνει. Χρειάζεται επίσης να συνεχίσουμε με τις εμπορικές διαφορές όπου έχουμε παράπονα σχετικά με ό, τι έγινε, για παράδειγμα, στα λιμάνια καθώς και σε ορισμένες γεωργικές περιοχές. Συνεχίζουμε όμως σε πνεύμα συνεργασίας. Αυτά που ειπώθηκαν από πολλούς ομιλητές, κατά τη διάρκεια αυτής της συζήτησης, για επιστήμη και τεχνολογία και για μελλοντική ανάπτυξη έχουν μεγάλη σημασία.
<P>
Πιστεύω λοιπόν σε μια πολιτική φιλίας και συνεργασίας, προάγοντας ταυτόχρονα τα ευρωπαϊκά συμφέροντα μέσω διμερών και πολυμερών μέσων τα οποία έχουμε στη διάθεσή μας, σε συνδυασμό με την υποστήριξη προς την Ιαπωνία η οποία παίζει έναν ευρύτερο ρόλο παγκοσμίως, όπως ανέφερε κι ο κ. Moorhouse, καθώς και στην δική μας συμβολή σε αυτήν την διαδικασία, όπως η συμμετοχή μας στο KEDO και το να ξέρουμε να φροντίζουμε τα συμφέροντά μας. Αυτός ο συνδυασμός προσεγγίσεων έχει στο παρελθόν αποδειχθεί σωστός, όπως επαληθεύει και το γεγονός ότι η Επιτροπή καθώς και όλες οι πλευρές του Κοινοβουλίου συμμετείχαν από κοινού σε μια ασυνήθιστη επίδειξη ουσιαστικής ενότητας, προκειμένου να υποστηρίξουν μια πολιτική η οποία ευνοεί τα συμφέροντα της Ευρώπης.

<SPEAKER ID=116 NAME="Πρόεδρος">
Ευχαριστώ πολύ, κύριε Επίτροπε!
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο στις 12.00 το μεσημέρι.

<CHAPTER ID=9>
Καθολική υπηρεσία στις τηλεπικοινωνίες
<SPEAKER ID=117 NAME="Πρόεδρος">
Η ημερήσια διάταξη προβλέπει την συζήτηση της έκθεση (Α4-0270/97) του κ. van Velzen, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανακοίνωση της Επιτροπής για κριτήρια αξιολόγησης για εθνικά συστήματα του υπολογισμού τελών και χρηματοδότησης στην καθολική υπηρεσία στην τηλεπικοινωνία και για οδηγίες για τα κράτη μέλη για την χρήση αυτών των συστημάτων.

<SPEAKER ID=118 NAME="Van Velzen, W.G.">
Κυρία Πρόεδρος, κύριε Επίτροπε, αξιότιμοι συνάδελφοι, στην Ολλανδία ο μεγαλύτερος προμηθευτής τηλεπικοινωνικών υπηρεσίων, θα εισάγει στην αγορά σαν διαφημιστικό πυροτέχνημα μια τηλεπικοινωνιακή κάρτα που "μυρίζει». Μια απ' τις μεγαλύτερες εφημερίδες της χώρας μου, τό' γραψε την περασμένη εβδομάδα. Σε τί δεν θα οδηγήσει η ελευθέρωση της ευρωπαϊκής τηλεπικοινωνιακής αγοράς! Τον Δεκέμβριο θά' χουμε κάρτες που μυρίζουν πεύκο, λουλούδια, φράουλα ή δυόσμο. Κύριε Επίτροπε, σας υπόσχομαι ότι θα σας κάνω δώρο μια τέτοια κάρτα μόλις βγει στην αγορά. Αλλά ας σοβαρευτούμε τώρα.
<P>
Η κοστολόγηση της καθολικής υπηρεσίας αποτελεί ενα πολύ τεχνικό, αλλά και πολύ σημαντικό θέμα, διότι πρόκειται για πολλά λεφτά. Σε διάφορες οδηγίες για την τηλεπικοινωνιακή αγορά, καθορίσαμε το περιεχόμενο της καθολικής υπηρεσίας στις τηλεπικοινωνίες - μεταξύ άλλων στην έκθεση της κ. Read για την φωνητική τηλεφωνία (ΟΝP) - και πώς να ρυθμισθεί οικονομικά - στην οδηγία για τη διασύνδεση και στην οδηγία για τον πλήρη ανταγωνισμό.
<P>
Η νομική υπηρεσία του Σώματος διατύπωσε κάποιες αμφιβολίες για τη νομική εμβέλεια της παρούσας ανακοίνωσης. Διότι δεν μπορούν να επιβληθούν νομικά οι διατάξεις μιας ανακοίνωσης. Σύμφωνα με το Ευρωπαϊκό Δικαστήριο, δεν επιτρέπεται λοιπόν να δημιουργήσει νέες υποχρεώσεις. Κι εδώ εντοπίζεται το πρόβλημα, διότι οι χειριστές χρειάζονται ξεκάθαρες οδηγίες, ενώ ο νομικός χαρακτήρας μιας ανακοίνωσης εμποδίζει κάτι τέτοιο. Το πρόβλημα είναι ουσιαστικό, διότι μας έρχονται πολλές ενδείξεις από τηλεπικοινωνιακές επιχειρήσεις ότι οι τιμές της καθολικής υπηρεσίας είναι σε ορισμένα κράτη μέλη πάρα πολύ υψηλές για να καθιστούν δυνατή μια αποδοτική επένδυση. Χώρια που η έννοια "καθολική υπηρεσία» προκαλεί αφ' εαυτής αρκετή αβεβαιότητα, διότι δεν καθορίζεται πάντα με απόλυτη σαφήνεια.
<P>
Θέλω να εκφράσω τη μεγάλη μου ανησυχία. Διότι ναι μεν τα ευρωπαϊκά όργανα μπορούν να εκπονήσουν την ωραιότερη νομοθεσία ΕΕ, αλλά σε τελική ανάλυση εξαρτάται απ' την προθυμία νέων παραγόντων της αγοράς να επενδύσουν, εάν τελικά λειτουργεί η ελευθέρωση. Πρέπει να τεθούν σαφή όρια για το τί μπορούν να χρηματοδοτήσουν τα κράτη μέλη μέσω του μηχανισμού της καθολικής υπηρεσίας. Διότι μια υψηλή συνεισφορά για την υπηρεσία αυτή, προκαλεί στρεβλώσεις ανταγωνισμού, καταλήγει σε ψηλές τιμές για τον καταναλωτή και βλάπτει την ανάπτυξη της ευρωπαϊκής οικονομίας. Τό είπα ήδη το πρωί κατά τη συζήτηση της άλλης έκθεσης της κ. Read.
<P>
Το καλύτερο θά ήταν να επεξεργασθούμε μια νέα οδηγία για το θέμα αυτό. Αλλά αυτή τη στιγμή, στα πρόθυρα της ολικής ελευθέρωσης αυτό μάλλον δεν είναι εφικτό. Ούτε θέλουμε ν' ανοίξουμε το κουτί της Πανδώρας, αλλά ίσα - ίσα να το κλείσουμε. Βραχυπρόθεσμα, μια τεχνική αναθεώρηση της ανακοίνωσης της Επιτροπής θάταν ήδη ένα καλό βήμα προς τη σωστή κατεύθυνση, σε συνδυασμό με την τροπολογια αρ. 11 της έκθεσης της κ. Read την οποία εγκρίναμε σήμερα το πρωί. Αυτό παρέχει σαφήνεια στους φορείς παροχής.
<P>
Θα σας δώσω μερικά παραδείγματα όπου απαιτείται μια τεχνική αναθεώρηση. Πρώτον, στη κοστολόγηση της καθολικής υπηρεσίας μπλέκονται οι τιμές διασύνδεσης και οι συνεισφορές στο λεγόμενο "ελλειμμα πρόσβασης», ενώ πρόκειται για εντελώς διαφορετικά πράγματα. Διότι η κοστολόγηση της καθολικής υπηρεσίας πρέπει να αντικαθρεφτίσει μόνο τα πραγματικά έξοδα αυτής της υπηρεσίας, διασφαλίζοντας μια συνεισφορά των άλλων παραγόντων της αγοράς προς τον φορέα που ανέλαβε την καθολική υπηρεσία. Οι τιμές διασύνδεσης υπολογίζονται από τον χειριστή δικτύου για τη χρήση των εγκαταστάσεών του. Τα ελλείμματα πρόσβασης δημιουργούνται από την ανισόρροπη διάρθρωση των τιμών. Στο παράρτημα της ανακοίνωσης γράφεται ότι οι ρυθμίσεις για τα ελλείμματα πρόσβασης έχουν προσωρινό χαρακτήρα και επιτρέπονται μόνο μέχρι την 1η Ιανουαρίου 2000.
<P>
Η Επιτροπή Οικονομικής, Νομισματικής και Βιομηχανικής Πολιτικής συμφωνεί απόλυτα. Διότι η αναδομή τιμών αποτελεί βασικό χαρακτηριστικό μιας ελεύθερης αγοράς και ελλείμματα πρόσβασης δεν έχουν θέση σ' αυτήν. Και αυτό ακριβώς πρέπει να ξεκαθαρισθεί. Από τις επαφές μου με την Επιτροπή κατάλαβα ότι η τελευταία θεωρεί πως το θέμα πρέπει να ρυθμισθεί στα πλαίσια της φωνητικής τηλεφωνίας (ONP). Αλλά εκεί δεν βλέπω μια σαφή αναφορά. Θα μας βοηθούσε πολύ ένα διορθωτικό σημείωμα στην ανακοίνωση.
<P>
Και φτάσαμε στο βασικό ερώτημα: ποιός μπορεί να παρέχει την καθολική υπηρεσία και πώς θα καθορισθεί το κόστος; Ξεκινώντας με το τελευταίο, το καθαρό κόστος, σύμφωνα με την κοινοτική νομοθεσία, πρέπει να υπολογισθεί βάσει αντικειμενικών, διαφανών και μη διακριτικών κριτηρίων. Όλοι όσοι ασχολούνται με το θέμα, γνωρίζουν ότι σ'ένα ελευθερωμένο περιβάλλον, επιβάλλεται μια κοστολόγηση που συμπεριλαμβάνει και τις μελλοντικές ανάγκες Κι όμως, στη νομοθεσία δεν αναφέρεται ακριβώς ποιά και τί είδους έξοδα μπορούν να υπολογισθούν. Οι παράγραφοι 1 μέχρι 7 των κατευθυντηρίων γραμμών στην ανακοίνωση μας προσφέρουν μεν καλές ενδείξεις, αλλά, δυστυχώς, και για άλλη μια φορά δεν πρόκειται για νομοθεσία.
<P>
Ως προς την παροχή της καθολικής υπηρεσίας, όπως έθεσε η Επιτροπή στην ανακοίνωσή της, δεν πρέπει να υποθέσουμε ότι ο σημερινός προμηθευτής της θα συνεχίσει αυτομάτως αυτή την παροχή και στην ελεύθερη αγορά. Πρέπει να υπάρχει δυνατότητα σε διάφορες περιοχές μιας χώρας, να αναδεικνύονται και διάφοροι προμηθευτές. Το θέμα είναι βασικό, διότι θεωρώ πως η επιχείρηση που μπορεί να παρέχει την καθολική υπηρεσία με τους καλύτερους όρους και τη μεγαλύτερη αποτελεσματικότητα, είναι υποψήφια για την ανάθεση. Αυτό αρμόζει σε μια ελευθεροποιημένη αγορά, αλλά που το βρίσκουμε στη νομοθεσία της ΕΕ; Επιπλέον, η παροχή της καθολικής υπηρεσίας μπορεί να επιφέρει στην τηλεπικοινωνιακή επιχείρηση σημαντικά εμπορικά και διαφημιστικά προνόμια. Κατά τον υπολογισμό του καθαρού κόστους, πρέπει να ληφθεί λοιπόν υπόψη και η αρχή pay or play .
<P>
Ανησυχώ λοιπόν για τη σαφήνεια που διαθέτουν τώρα οι χειριστές όταν πρόκειται για τη χρηματοδότηση της καθολικής υπηρεσίας. Ζητώ λοιπόν επιτακτικά απ' τον Επίτροπο να δηλώσει αν προτίθεται να υποβάλει μια τεχνική αναθεώρηση.

<SPEAKER ID=119 LANGUAGE="EN" NAME="Read">
Κυρία Πρόεδρος, θα ήθελα να αρχίσω συγχαίροντας τον εισηγητή, κ. van Velzen, για την λεπτομερή εργασία του, όπως άλλωστε την περιμέναμε απ' αυτόν.
<P>
Θα ήθελα να υπογραμμίσω κάποια προβλήματα τα οποία προκύπτουν από την πρόταση αυτή της Επιτροπής. Στο πρώτο αναφέρθηκε και ο κ. van Velzen: τη χρήση μιας ανακοίνωσης σχετικά με το θέμα. Είμαι σίγουρος ότι ο Επίτροπος και τα μέλη του Κοινοβουλίου γνωρίζουν ότι το Δικαστήριο έχει ήδη λάβει θέση σε μια παρόμοια δίκη και υπάρχει, βέβαια, η ανησυχία αυτή η συγκεκριμένη διαδικασία να οδηγήσει σε περαιτέρω προσφυγές στα δικαστήρια από τις εταιρείες ή άλλους φορείς οι οποίοι θίγονται.
<P>
Το δεύτερο πρόβλημα περιέχεται και αυτό στην έκθεση του κ. van Velzen - αν και δεν επισημαίνεται άμεσα. Δεν θέλω να είμαι πολύ αυστηρός σχετικά με αυτό, γιατί πολλές πτυχές του ζητήματος της χρηματοδότησης της καθολικής υπηρεσίας, αλλά και των ορισμών, περιέχονται σε διάφορα νομοθετικά αποσπάσματα - μερικά από τα οποία, αν και όχι όλα, είναι λογικά. Εμείς στο Κοινοβούλιο, δεχόμαστε ότι η πίεση της προθεσμίας, στην πραγματικότητα οι εμπορικές και βιομηχανικές πιέσεις από την εξέλιξη της ελευθέρωσης, προκαλούν κάποιες επικαλύψεις, σχεδόν αναπόφευκτες. Εγώ, κάποιες φορές που έρχομαι στο Κοινοβούλιο και μιλάω για θέματα τηλεπικοινωνιών, νοιώθω ότι θα μπορούσα να βάλω το χέρι στη τσάντα και να βγάλω μία οποιαδήποτε ομιλία και θα ήταν κατάλληλη γι' αυτήν την συγκεκριμένη πρόταση.
<P>
Το τρίτο πρόβλημα είναι ότι αποδίδουμε τόσο μεγάλη σημασία στην ανάπτυξη μιας καθολικής υπηρεσίας στις τηλεπικοινωνίες, που θέλουμε να εκμεταλλευόμαστε σχεδόν κάθε εξέλιξη. Όπως μπορείτε να δείτε στην έκθεση του κ. van Velzen, διαβλέπουμε σημαντικά πλεονεκτήματα στην ουσία του συμπεράσματος της Επιτροπής. Ωστόσο, εγώ και η ομάδα μου εξακολουθούμε να πιστεύουμε ότι θα ήταν καλύτερα να υπάρχει μια οδηγία, η οποία θα συγκεντρώνει όλα τα νομοθετικά αποσπάσματα σχετικά με αυτό το θέμα σε ένα συνολικό νομοθετικό κείμενο.
<P>
Δυστυχώς, σήμερα το πρωί, δεν μπορέσαμε να έχουμε την άποψη του Επιτρόπου τόσο ολοκληρωμένα όσο θα θέλαμε σχετικά με τις προτάσεις για την φωνητική τηλεφωνία. Ωστόσο, με ικανοποιεί ιδιαιτέρως το γεγονός ότι ψηφίστηκε η τροπολογία που ζητούσε την ανά διετία υποβολή έκθεσης από την Επιτροπή στο Κοινοβούλιο και ελπίζω ότι Κοινοβούλιο και Επιτροπή μπορούν από κοινού να κάνουν χρήση αυτής της τροπολογίας, έτσι ώστε να συγκεντρώσουν ένα μέρος αυτού του έργου.
<P>
Με ιδιαίτερη ικανοποίηση διαπίστωσα, επίσης, ότι η παράγραφος 10 της έκθεσης van Velzen "υπογραμμίζει ότι η καθολική υπηρεσία είναι μια εξελίξιμη έννοια η οποία μπορεί μελλοντικά να διευρυνθεί». Εκείνος κι εγώ μπορεί να διαφωνήσουμε σχετικά με τον ρυθμό αυτής της διεύρυνσης, είναι όμως πολύ σημαντικό για έγγραφα όπως αυτό να δηλώνεται ότι υπάρχει περίπτωση αλλαγής του ορισμού μας, καθώς οι εξελίξεις στην τεχνολογία και στην αγορά συνεχίζονται.
<P>
Ελπίζω ότι ο Επίτροπος θα εξετάσει τα ζητήματα που τέθηκαν, γιατί το συγκεκριμένο θέμα αποτελεί παράδειγμα, τόσο ως προς τον ορισμό όσο και ως προς την χρηματοδότηση της καθολικής υπηρεσίας, με το οποίο οι πολίτες της Ευρώπης μπορούν να έχουν σημαντικό όφελος στην προσωπική, οικιακή και επαγγελματική τους ζωή από τα συμπεράσματα της Ευρωπαϊκής Ένωσης.

<SPEAKER ID=120 LANGUAGE="PT" NAME="Ribeiro">
Κυρία Πρόεδρος, Κύριε Επίτροπε, αγαπητοί συνάδελφοι, η παρούσα έκθεση εντάσσεται σε μια στρατηγική αλλαγών στο πλαίσιο της οποίας προβλέπεται η ιδιωτικοποίηση τομέων δραστηριότητας που συνδέονταν με μια έννοια ή μια αντίληψη περί δημόσιας υπηρεσίας. Η εν λόγω στρατηγική είναι μεν κοινοτική, για να μην πω οικουμενική, αλλά ο τρόπος με τον οποίο υλοποιείται - όπως είναι επόμενο - διαφέρει αισθητά από το ένα κράτος μέλος στο άλλο και γεννά μια πολυμορφία ερμηνειών και ρυθμών προώθησης, που ο εισηγητής φροντίζει να επισημάνει, κάνοντας λόγο μέχρι και για σημαντικά διαφορετικές ερμηνείες, για διασκορπισμό, αλλά κυρίως εκφράζοντας ανησυχίες για το αβέβαιο επενδυτικό κλίμα και για προβλήματα ανταγωνισμού.
<P>
Είναι αλήθεια ότι στην έκθεση υπάρχει επίσης αναφορά στα «άνισα επίπεδα παροχής υπηρεσιών στον ευρωπαίο πολίτη», όμως γίνεται σαφές, ακόμη και από μεριάς της αρμόδιας επιτροπής για τη σύνταξη της έκθεσης, ότι αυτό που κυριαρχεί είναι η προοπτική των τιμών και του κόστους. Αλλωστε, και αυτό είναι που μας ανησυχεί περισσότερο, η έννοια της οικουμενικής υπηρεσίας είναι μια εξελισσόμενη αντίληψη - σημείο αριθ. 10 της έκθεσης - και αγωνιζόμαστε ώστε η νέα αυτή εξελισσόμενη αντίληψη, που διαπνέεται ολοκληρωτικά από τη λογική των τιμών, αν και προσιτές - για ποιούς, και μέχρι ποιό σημείο; - και του κόστους, να μην έλθει να αντικαταστήσει την αντίληψη περί δημόσιας υπηρεσίας, η οποία διαμορφώνει δικαιώματα των πολιτών.
<P>
Μια άλλη επιφύλαξη, την οποία εκφράζουμε σε αυτή τη συζήτηση, αφορά το ενδεχόμενο να βρίσκεται στα σκαριά, αν και δεν ομολογείται με σαφήνεια, η δημιουργία μηχανισμών οικουμενικής υπηρεσίας που θα ανοίξουν το δρόμο ή θα προσφέρουν προσχήματα για την επιδότηση ιδιωτικών συμφερόντων - που θα έχουν ήδη επωφεληθεί από τη διαδικασία ιδιωτικοποιήσεων για να καρπωθούν πράγματα τα οποία προηγουμένως ήταν κτήμα του συνόλου - κατά τρόπο ώστε η παροχή των εν λόγω οικουμενικών υπηρεσιών να μπορεί να πραγματοποιείται μέσω αυτών των ιδιωτικών υπηρεσιών ή δραστηριοτήτων. Με άλλα λόγια, να υπάρχουν επιδοτήσεις ώστε να επιτυγχάνονται προσιτές τιμές δίχως γι' αυτό να καταβάλλεται μεγάλο κόστος, δίχως να θίγονται τα κέρδη αυτών των ιδιωτικών συμφερόντων, ή ακόμη και ανοίγοντας το δρόμο για την αύξηση αυτών των κερδών.
<P>
Αυτή είναι η λογική που υποβόσκει σε αυτή την πορεία και σε αυτή την εξέλιξη. Αυτό όμως δεν μας εμποδίζει - αντιθέτως, μας το επιβάλλει - να το καταγγείλουμε, επιδιώκοντας έτσι να αναπτύξουμε τον προβληματισμό γύρω από τη συγκεκριμένη λογική και τη συγκεκριμένη πορεία και εξέλιξη.

<SPEAKER ID=121 LANGUAGE="SV" NAME="Schφrling">
Κυρία Πρόεδρος, θέλω να αρχίσω ευχαριστώντας τον κ. Van Velzen γι' αυτήν την έκθεση και γιατί έκανε το καλύτερο που μπορούσε για να αναλύσει και αποσαφηνίσει μια αρκετά περίπλοκη υπόθεση. Μιλήσαμε σήμερα για το θέμα των τηλεπικοινωνιών και τις υπηρεσίες που εκτείνονται σ' ολόκληρη την κοινωνία, από πολλές πτυχές, σε διάφορες εκθέσεις. Υπάρχουν φυσικά, όπως ακριβώς επεσήμανε ο προηγούμενος ομιλητής, πάρα πολλοί διαφορετικοί ορισμοί για το τι σημαίνει καθολικές υπηρεσίες. Υπάρχουν διάφοροι τρόποι υλοποίησης της απελευθέρωσης που συντελείται τώρα. Πιστεύω θα πρέπει να είναι λίγο έτσι και στο μέλλον επίσης, διότι υπάρχουν διάφορες παραδόσεις και πολιτιστικά πρότυπα. Δεν μπορούμε να αποφασίσουμε αμέσως πως θα είναι, και ποιός θα είναι, ο ορισμός, αλλά πρέπει να δωθεί χρόνος, και πρέπει να δεχτούμε αυτό που αποκαλείται ποικιλία και ευελιξία.
<P>
Όσον αφορά αυτήν ακριβώς την ανακοίνωση της Επιτροπής, τα κράτη μέλη μπορούν, μεταξύ άλλων, να αποφασίσουν για την χρηματοδότηση των δημοσίων υπηρεσιών και πώς αυτό θα γίνει. Σήμερα αυτό γίνεται μέσω τελών ή μέσω της ανακατανομής των εσόδων μεταξύ των διαφόρων εταιρειών. Εκτός αυτού, έχουμε διάφορες εναλλακτικές δυνατότητες. Υπάρχει το κοινοτικό δίκαιο, η οδηγία για τον ανταγωνισμό, η οδηγία για την συνλειτουργία και η οδηγία για τα τηλέφωνα. Υπάρχει μία σειρά οδηγιών που παρ' όλα αυτά καθοδηγούν τα κράτη μέλη και κατευθυντήριες γραμμές για το πώς θα γίνει αυτό. Τώρα έχει έλθει από την Επιτροπή μία αρκετά εκτεταμένη ανακοίνωση για περαιτέρω κατευθυντήριες γραμμές όσον αφορά τον υπολογισμό των δαπανών και για το πως θα κατανέμονται οι δαπάνες μεταξύ των εταιρειών.
<P>
Πιστεύω ότι αυτή η ανακοίνωση από την Επιτροπή μαζί με τις οδηγίες που ήδη υπάρχουν είναι απολύτως επαρκείς. Νομίζω ότι είναι υπερβολικό να απαιτεί κανείς ως εισηγητής μία περαιτέρω οδηγία. Πιστεύω ότι χρειαζόμαστε την ευελιξία που υπάρχει σήμερα. Γι'αυτό υποστηρίζω όντως την Επιτροπή σ'αυτήν την περίπτωση.

<SPEAKER ID=122 LANGUAGE="FR" NAME="De Lassus">
Κυρία Πρόεδρος, αγαπητοί συνάδελφοι, επιθυμώ κι εγώ να συγχαρώ τον κ. van Velzen για την έκθεσή του και για την ορθότητα των προτάσεών του.
<P>
Οι τηλεπικοινωνίες γνωρίζουν μια άνευ προηγουμένου αναστάτωση: η οπτική ίνα, το ασύρματο τηλέφωνο, το Ίντερνετ, η απορρύθμιση όλα αυτά σχηματίζουν το μεγαλύτερο ανεμοστρόβιλο που αναστάτωσε ποτέ το σύμπαν, το οποίο προστατευόταν μέχρι πρότινος από τις τηλεπικοινωνίες. Ωστόσο, οι στρατηγικές συμμαχίες που εμφανίζονται στο φως της ημέρας μεταξύ ευρωπαϊκών εταιριών δεν θα πρέπει να καθοδηγούνται μόνο από τις απαιτήσεις των σημαντικότερων πελατών ή από την αναζήτηση υπηρεσιών με προστιθέμενη αξία.
<P>
Πρέπει να λαμβάνουμε υπόψη και τα συμφέροντα των εργαζομένων στις εταιρείες καθώς και, όπως εξυπακούεται, των μεμονωμένων χρηστών και των πολιτών. Οι πολίτες δεν πρέπει να εγκαταλείπονται στην άκρη της λεωφόρου της πληροφόρησης. Σε μας πέφτει το βάρος να διαφυλάξουμε την πρόσβαση όλων στις νέες τεχνολογίες και να πράττουμε έτσι ώστε όλοι οι ιδιώτες τηλεφωνητές, που είναι νέοι στην αγορά, να μην εγκαθίστανται στις αστικές περιοχές όπου φυσικά μπορούν να προσδοκούν ένα γρήγορο όφελος.
<P>
Είναι απαραίτητο λοιπόν να επιβληθούν, σε μας τους πολιτικούς, ορισμένες υποχρεωτικές αποστολές καθολικής υπηρεσίας, σύμφωνα με τις κοινωνικές προσδοκίες και χάρη στις δυνατότητες που προσφέρουν οι νέες τεχνολογίες. Αν είναι σημαντικό να αναπτυχθεί μια ευρωπαϊκή αντίληψη διεθνούς παροχής, εξυπακούεται ότι κάθε κράτος θα πρέπει να αναπτύξει την δική του αντίληψη δράσης για την καθολική υπηρεσία και να εγγυηθεί σε όλους τους χρήστες μια σύνδεση με το δίκτυο χωρίς τιμολογιακή αύξηση διότι, το γνωρίζετε, η μεγάλη πλειοψηφία των πολιτών διόλου δεν ενδιαφέρεται αν η τιμή της συνδιάλεξης ανάμεσα το Στρασβούργο και την Αγία Πετρούπολη έπεσε στη μισή τιμή! Εκείνο που ενδιαφέρει τον πολίτη - καταναλωτή μου φαίνεται σαν το πρωταρχικό στοιχείο που πρέπει να λάβουμε υπόψη μας. Είναι το μόνο ικανό να ξεπεράσει ορισμένες δογματικές συγκρούσεις.
<P>
Είναι πιθανό ο ελεύθερος ανταγωνισμός στον τομέα των επικοινωνιών να είναι σήμερα η πιο ταιριαστή διάρθρωση στους ρόλους της δημόσιας εξυπηρέτηση, αλλά θέλω να επιστήσω την προσοχή της Επιτροπής στο γεγονός ότι, δίχως ευρωπαϊκή πολιτική σε θέματα χωροταξίας και περιβάλλοντος, δίχως πολιτική που να σχετίζεται με την κοινωνική συνοχή, η απορρύθμιση θα οφελείσει μόνο συμφέροντα που στερούνται δημοκρατικής νομιμότητας.

<SPEAKER ID=123 NAME="Bangemann">
Κυρία Πρόεδρος, με όλες τις ευχαριστίες στον κύριο van Velzen και τα άλλα κράτη μέλη αυτού του χώρου για την συνεισφορά τους, που τα τελευταία χρόνια παρακολούθησαν πάντα πολύ προσεκτικά και βελτίωσαν αυτά που πρότεινε η Επιτροπή, πρέπει να πώ όμως πως η συζήτηση γίνεται λίγο φύρδην μίγδην.
<P>
Κατ' αρχήν πρόκειται για την άποψη, ποιό νομικό καθεστώς έχει η ανακοίνωση ή πιθανόν θα μπορούσε να δημιουργήσει. Η Επιτροπή Νομικών Θεμάτων μέσω του εισηγητή της, κυρίου Cot, υπέδειξε τον κίνδυνο, πως η ανακοίνωση θα μπορούσε να δημιουργήσει την εντύπωση, πως είναι το αποτέλεσμα μιας νομοθετικής πράξης και θα μπορούσε να δημιουργήσει μια κατάσταση, από την οποία θα μπορούσαν τρίτοι να συντάξουν νόμους. Αυτό δεν μπορεί να ερμηνευθεί έτσι, ήδη ένεκα της φύσης της ανακοίνωσης. Αυτή απευθύνεται στα κράτη μέλη, συζητείται φυσικά στο Κοινοβούλιο και στο Συμβούλιο, όχι όμως με την έννοια μιας νομοθετικής πράξης, αλλά όπως πάντα, υπάρχει μια ανταπόκριση των άλλων θεσμικών οργάνων, όταν η Επιτροπή κάνει μια ανακοίνωση.
<P>
Ο άμεσο παραλήπτης είναι τα κράτη μέλη, και στην ανακοίνωση γίνεται σαφές, ότι εμείς σε καμία περίπτωση δεν διατυπώνουμε δεσμευτικές οδηγίες για τα κράτη μέλη. Επίσης αυτή η ανακοίνωση δεν έχει απέναντι σε σας το καθεστώς μιας νομικής πράξης, αλλά δίνει ένα είδος οδηγίας, για το πως μπορεί κανείς στο δύσκολο ερώτημα της καθολικής υπηρεσίας να διαμορφώσει τις δικές του εθνικές διατάξεις.
<P>
Αν λοιπόν το Κοινοβούλιο - και ο κύριος van Velzen φαίνεται να συμμερίζεται αυτήν την άποψη - με την Επιτροπή Νομικών Θεμάτων είναι της γνώμης, ότι αυτή η ανακοίνωση θα μπορούσε εν τούτοις να προκαλέσεις μια τέτοια εντύπωση, επειδή αυτή κατά ορισμένο τρόπο με διατυπώσεις όπως "πρέπει» κλπ. προκαλεί αυτήν την εντύπωση, τότε μπορούμε ευχαρίστως να την διορθώσουμε. Αυτό δεν είναι το πρόβλημα. Μπορούμε σε μια συμπληρωματική ανακοίνωση να διευκρινίσουμε ότι, πρώτον, η ανακοίνωση δεν έχει κανένα νομικά δεσμευτικό χαρακτήρα και, δεύτερον, ορισμένες διατυπώσεις αλλάζονται ακριβώς γι' αυτό, για να μην προκύπτει αυτή η εντύπωση. Αυτό είναι ένα φαινομενικό πρόβλημα. Αλλά ακομα και φαινομενικά προβλήματα μπορούν να δημιουργήσουν προβλήματα. Γι' αυτόν τον λόγο μπορούμε ευχαρίστως να το διορθώσουμε. Αυτό πρακτικά έκανα ήδη εδώ με αυτήν την διασαφήνιση.
<P>
Κατόπιν τίθεται η ερώτηση: Χρειαζόμαστε μια οδηγία; Χρειαζόμαστε λοιπόν μια νομοθετική πράξη, και εν ανάγκη πότε και με ποιό περιεχόμενο; Αυτή την ερώτηση δεν μπορούμε να την απαντήσουμε προς το παρόν για δύο λόγους: Πρώτον, δεν βρισκόμαστε στην κατάσταση στην οποία τα κράτη μέλη θα αποδέχονταν - και λέγω στην περίπτωση μάλιστα δικαιολογημένα - να επεξεργασθούν ένα ενιαίο σχέδιο για καθολικές υπηρεσίες για ολόκληρη την Ένωση, διότι κάθε κράτος μέλος βρίσκεται σε μια ειδική κατάσταση που δεν συγκρίνεται με την κατάσταση των άλλων κρατών μελών.
<P>
Παραδειγματικά γίνεται αυτό σαφές με το ότι επίσης μετά την 1η Ιανουαρίου του επόμενου έτους εννέα κράτη μέλη δεν προβλέπουν με κανένα τρόπο χρηματοδότησης της καθολικής υπηρεσίας, διότι δεν είναι αναγκαίο στο σύστημα τους, εκεί, έχει οδηγήσει ο ανταγωνισμός, όπως δικαιολογημένα λέγει ο κύριος Lassus, στο να μην είναι καθόλου αναγκαία μια τέτοια χρηματοδότηση. Από την αρχή της συζήτησης για την καθολική υπηρεσία επέστησα την προσοχή στο ότι το σύστημα σύγχρονης επικοινωνίας είναι οικονομικά έτσι σχεδιασμένο, ώστε το οικονομικό νόημα μιας υποδομής να είναι μια προσφορά κατά το δυνατόν όλων. Με άλλα λόγια: Ο κατασκευαστής και διαχειριστής μιας υποδομής έχει ένα οικονομικό συμφέρον στο να επιτύχει τα πάντα, και γι' αυτό ο ίδιος δεν θα λυπηθεί κανένα κόστος για να το κάνει.
<P>
Κάποτε είχα προφητεύσει κάτω από τις κοροϊδίες μερικών συναδέλφων, που δεν μπορούσαν να το φαντασθούν - εν τω μεταξύ μπορεί να αποδειχθεί με πρακτικά παραδείγματα - πώς θα υπάρξουν τηλεφωνικές εταιρείες, που θα προσφέρουν δωρεάν, χωρίς την είσπραξη τελών, την εγκατάσταση ενός τηλεφώνου, τις απαραίτητες συσκευές και την ίδια υπηρεσία, δηλαδή τις τηλεφωνικές συνδιαλέξεις. Διότι το γεγονός ότι επιτυγχάνουν την σύνδεση με έναν συνδρομητή, τους παρέχει την βάση για άλλες οικονομικές δραστηριότητες.
<P>
Αυτό στην εποχή του δεν έγινε αποδεκτό από ένα μεγάλο τμήμα. Πολλοί το αντιλήφθηκαν σαν ουτοπία, μερικοί ίσως σαν ένα ανεπίκαιρο αστείο. Εν τω μεταξύ, είναι πραγματικότητα. Που θα πρέπει λοιπόν εγώ ακόμη να χρηματοδοτήσω καθολικές υπηρεσίες, όταν αυτό λαμβάνει χώρα; Εν τούτοις, και η κυρία Read επέστησε την προσοχή σ' αυτό, έχουμε καθορίσει ας πούμε σαν ένα είδος δίχτυ περισυλλογής στις οδηγίες που έχουμε ψηφίσει μέχρι τώρα, και αυτό σημαίνει με νομικά υποχρεωτική εφαρμογή, τι μπορεί να συμπεριληφθεί στην καθολική υπηρεσία. Ο ορισμός αυτού που μπορεί να υπολογισθεί καθορίζεται συνεπώς υποχρεωτικά.
<P>
Επιστήσαμε βέβαια την προσοχή στο ότι αυτό δεν μπορεί να ισχύει για πάντα και αιώνια, καθότι με την τεχνολογική εξέλιξη θα πρέπει να καλύπτουμε μεγαλύτερες απαιτήσεις. Αυτό που σήμερα είναι μόνο μια τηλεφωνική σύνδεση για φωνητική τηλεφωνία, μπορεί ήδη σε πέντε χρόνια να είναι μια σύνδεση σε μια δημόσια υποδομη, στο διαδίκτυο με όλες τις δυνατότητες της διαβίβασης δεδομένων.
<P>
Επιστήσαμε επίσης την προσοχή στο ότι αυτό δεν μπορεί να ισχύει για πάντα, αλλά πως εμείς κάθε φορά θα εξετάζουμε και πρέπει να εξετάζουμε αυτόν τον ορισμό. Αυτό το καθορίσαμε πάλι σε κάθε νομοθετική πράξη. Το 1999 θα κάνουμε έτσι κι αλλιώς μια γενική επιθεώρηση. Δεν έχουμε επίσης μέχρι τώρα απολύτως κανένα πρόβλημα με τη καθολική υπηρεσία. Έχουμε προβλήματα με τον καθορισμό των τελών για τη διασύνδεση. Αλλά σ' αυτά τα ερωτήματα έχουν βρεί ως τώρα τα κράτη μέλη πολύ ή λίγο σωστές λύσεις, και εκεί μπορούμε με την βοήθεια της οδηγίας διασύνδεσης βάσει δεσμευτικών κειμένων να διορθώσουμε μια άστοχη συμπεριφορά.
<P>
Δεν είμαστε λοιπόν καθόλου στην θέση εκείνου που δίχως δυνατότητες επέμβασης ας πούμε πρέπει να κοιτά, τι κάνουν τα κράτη μέλη. Καταλαβαίνω πως τα κράτη μέλη θέλουν όμως προς το παρόν αυτήν την ελευθερία, καθότι εξελίσσονται μάλιστα από την δική τους κατάσταση. Η Φινλανδία για παράδειγμα - δεν ήμουν ποτέ τόσο σύμφωνος με την θέση ενός μέλους την ομάδας των Πρασίνων, όπως σήμερα με αυτό, που είπε η κ. Schφrling. Ελπίζω δεν θα την βλάψει στην ομάδα της που το λέω, αλλά έχει μάλιστα.
<P>
(Παρέμβαση από την κυρία Roth) Και με σας είμαι πότε πότε σύμφωνος, αλλά όχι τόσο απόλυτα, όπως σήμερα με την κυρία Schφrling - μίλησε βέβαια υπό το πρίσμα των φινλανδέζικων εμπειριών. Σε όλες αυτές τις ερωτήσεις μπορεί κανείς να προσεγγίσει την λύση του προβλήματος με δύο τρόπους. Είτε με το να παραδοθεί σε κάποιους φόβους, που πιθανόν δεν παρουσιάζονται καθόλου, είτε με το να δεί μια φορά - κοίτα καμμιά φορά, είπε κάποτε δικαιολογημένα ένας φημισμένος Γερμανός ποιητής, που προσέγγισε ένα πρόβλημα σχετικά ήρεμα, τι αληθινά γίνεται στην πραγματικότητα. Στην Φινλανδία και επίσης στην Σουηδία δεν επέδρασε η απορρύθμιση έτσι ώστε να προσφέρεται σε απομακρυσμένες περιοχές μια χειρότερη υπηρεσία, ή έτσι ώστε να μην υπάρχει καμμία καθολική υπηρεσία.
<P>
Ακριβώς έτσι θα είναι και σε άλλες χώρες. Εντούτοις δεν αποκλείω τελείως πως μπορούμε να ενεργούμε με την βοήθεια μιας νομοθετικής πρότασης, όταν εκεί εμφανίζονται προβλήματα. Δεν το έχουμε αποκλείσει ακόμη για την περίπτωση που θα υπήρχαν τέτοια προβλήματα. Προς το παρόν, με αυτήν την ανακοίνωση κάναμε μόνον ένα: Καλέσαμε όλα τα κράτη μέλη να εξετάσουν αυτό που προτείνουμε σ' αυτήν την ανακοίνωση, ώστε κατά την διαμόρφωση των δικών τους σχέσεων να μπορούν να ενεργούν με λογικό τρόπο. Δεν είναι υποχρεωμενα να το κάνουν αυτό, αν θέλουν να είναι παράλογα μπορούν επίσης κι αυτό. Εννοώ πως η Επιτροπή δεν μπορεί να εμποδίσει κανέναν, ειδικά τα κράτη μέλη που είναι ελεύθερα, στο να κάνουν κάτι τελείως άλλο. Αυτό είναι μάλιστα ακριβώς το νομικό καθεστώς της ανακοίνωσης.
<P>
Θα διορθώσουμε τις διατυπώσεις, που ίσως εκεί να προξενούν την εντύπωση πως πρόκειται για μια νομοθετικής φύσεως πράξη, ώστε να μην δημιουργείται καθόλου αυτή η εντύπωση. Μετά απ' αυτό που τώρα είπα, θα ήταν αυτό αδύνατον αλλά, παρ' όλα αυτά, θα το κάνουμε. Θα δούμε πώς θα εξελιχθούν τα πράγματα. Σε δύο χρόνια θα καταθέσουμε έτσι κι αλλιώς μια έκθεση στο Κοινοβούλιο. Εξάλλου το Κοινοβούλιο πήρε τώρα την θέση του προς την έκθεση του κυρίου van Velzern με την λήψη της απόφασης του. Επίσης και αυτό δεν έχει καμμία νομοθετούσα επίδραση, έκανε όμως σαφές το τι θέλει το Κοινοβούλιο.
<P>
Αν δεν θέλουμε να καταργήσουμε τελείως το εργαλείο της ανακοίνωσης, τότε πρέπει να μπορούμε να ανεχόμαστε πως η Επιτροπή μπορεί να εκδίδει μια ανακοίνωση, στην οποία υπάρχει κάτι που δεν αρέσει στο Κοινοβούλιο. Τότε το Κοινοβούλιο παίρνει μια απόφαση και λέει: Αυτό δεν μας αρέσει όμως καθόλου! Και αν η Επιτροπή ενεργεί με βάση τέτοιες γραμμές, τότε θα επαγρυπνούμε ιδιαίτερα ώστε αυτό να μη συνεχιστεί. Εντάξει, αυτή είναι η φυσιολογική σύμπραξή των θεσμικών οργάνων. Δεν θα ερεθιζόμουνα τώρα ούτε τεχνητά ούτε φυσικά, αλλά εσείς γνωρίζετε, τι υπάρχει στην ανακοίνωση μας. Τα κράτη μέλη το γνωρίζουν επίσης. Θα εξαφανίσουμε την εντύπωση πως εδώ πρόκειται για μια νομοθετούσα πράξη, και σε δύο χρόνια θα επανέλθουμε.

<SPEAKER ID=124 NAME="Van Velzen, W.G.">
Κυρία Πρόεδρος, είμαι βέβαια ευγνώμων για την απάντηση του Επιτρόπου, όπως πάντα υπήρξε πολύ διαφωτιστική. Χαίρομαι με τη δήλωση του Επιτρόπου ότι διατίθεται να διορθώσει τις διατυπώσεις που δεν είναι σαφείς. Ωστόσο, ζήτησα απ' τον Επίτροπο επίσης να συμπληρώσει τότε συγχρόνως ορισμένα κενά που ανέφερα, όπως: ποιός μπορεί να παρέχει την καθολική υπηρεσία, τί γίνεται με την αρχή pay or play και πώς θα υπολογίζεται στο μέλλον το κόστος; Μια διευκρίνιση αυτών των σημείων θα' ταν πολύ διαφωτιστική, όχι μόνο για τα κράτη μέλη, αλλά και για τους φορείς παροχής υπηρεσιών ώστε να ξέρουν σε τι να βασισθούν και ποια θα' ναι η θέση των κρατών μελών. Το θεωρώ βασικό, τώρα που φτάσαμε σε μια πολύ σημαντική φάση και υπάρχουν ακόμα σε διάφορα κράτη μέλη προβλήματα με τη χρηματοδότηση της καθολικής υπηρεσίας. Μπορεί ο Επίτροπος να μας απαντήσει σ' αυτό;

<SPEAKER ID=125 LANGUAGE="DE" NAME="Bangemann">
Κύριε Van Velzen, αν μου επιτρέπεται να το πώ: Τώρα συμπεριφέρεστε κάπως αντιφατικά. Από την μια πλευρά λέτε πως αυτή η ανακοίνωση δεν επιτρέπεται με κανένα τρόπο να είναι δεσμευτική, και εκεί πρέπει να προσέξουμε διαφορετικά θα περιέλθουμε σε μια δυσμενή κατάσταση. Και τώρα λέτε εσείς, δεν ειναι τελείως πλήρης, διότι ακόμη αναφέρει αυτό κι εκείνο. Πιστεύω θα έπρεπε κατ' αρχήν να το αφήσουμε. Θα διορθώσουμε αυτήν την εντύπωση που πιθανόν θα μπορούσε να οδηγήσει σε λάθος ερμηνεία και θα έχουμε έτσι και αλλιώς σε δύο χρόνια την ευκαρία να ξαναεξετάσουμε πως έχουν εξελιχθεί τα πράγματα. Είμαι επίσης πρόθυμος, όταν - ας πούμε μια φορά - θα εμφανιστεί μια προβληματική περίπτωση, να συζητήσουμε με τα ενδιαφερόμενα μέλη το πως μπορεί κανείς να την αντιμετωπίσει καλύτερα. Αλλά όπως ελεγχθεί, μέχρι τώρα δεν έχουμε καμία τέτοια περίπτωση. Δεν υπάρχει κανένα πρόβλημα με την καθολική υπηρεσια. Κατά την διασύνδεση υπάρχουν προβλήματα και σε άλλες προσβάσεις της αγοράς, τέλη κλπ. Εκεί υπάρχει ένα πλήθος προβλημάτων, αλλά τις οδηγίες τις έχουμε. Δεν έχουμε κανένα απολύτως πρόβλημα με την καθολική υπηρεσία. Και αν εμφανισθεί ένα πρόβλημα είμαι ευχαρίστως πρόθυμος να δώ, τι μπορεί κανείς να κάνει πιθανόν επιπλέον για να το λύσει. Το ότι εντούτοις γράφονται πλήρως όλα εδώ μέσα, ότι θα μπορούσε να προκύψει πιθανώς κάποτε σε κάποιο κράτος μέλος, μου φαίνεται να είναι λίγο υπερβολικό και θα σας παρακαλούσα να το αφήσουμε σ' αυτό που σας είπα.

<SPEAKER ID=126 NAME="Πρόεδρος">
Ευχαριστώ πολύ, κύριε Επίτροπε!
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00 το μεσημέρι.
<P>
(Η συνεδρίαση διακοπείσα στις 17.25 επαναλαμβάνεται στις 17.30)

<CHAPTER ID=10>
Ώρα των ερωτήσεων (Συμβούλιο)
<SPEAKER ID=127 NAME="Πρόεδρος">
Η ημερήσια διάταξη προβλέπει την ώρα των ερωτήσεων (Β4-0520/97). Θα εξετάσουμε τις ερωτήσεις που απευθύνονται στο Συμβούλιο.
<P>
Ερώτηση αριθ. 1 της κυρίας Maria Izquierdo Rojo (Η-0591/97):
<P>
Θέμα: Το Μάγκρεμπ στη Λουξεμβουργιανή Προεδρία
<P>
Σχετικά με το Mάγκρεμπ, στα πλαίσια της ευρω - μεσογειακής πολιτικής, ποιά πρόοδο προβλέπει η Λουξεμβουργιανή Προεδρία στα πολιτικά θέματα και στα θέματα ασφάλειας; Δεν προκαλείται μια σημαντική αποδυνάμωση της ευρω - μεσογειακής πολιτικής;

<SPEAKER ID=128 NAME="Wohlfart">
Κυρίες και κύριοι, σε απάντηση της πρώτης ερώτησης που αφορούσε στο Μαγκρέμπ και στον τρόπο με τον οποίο η λουξεμβουργιανή προεδρία σκέφτεται να προχωρήσει τον φάκελλο που αφορά την Ευρωπαϊκή Ένωση και τις χώρες αυτού του μέρους του κόσμου, θα πω ότι Ευρωπαϊκή Ένωση δίνει μια ιδιαίτερη βαρύτητα στις σχέσεις της με τις συγκεκριμένες χώρες.
<P>
Νομίζω ότι, σήμερα το πρωί, μια μεγάλη συζήτηση αφιερώθηκε στην κατάσταση σε ορισμένες από αυτές τις χώρες ή σε όμορές τους περιοχές, και θα ήθελα να κάνω εδώ μια μικρή παρένθεση για να υπογραμμίσω το ενδιαφέρον του Συμβουλίου για το Μαγκρέμπ.
<P>
Στο όνομα της ΚΕΠΠΑ, η Ένωση παρακολουθεί από κοντά την εσωτερική κατάσταση των χωρών του, που αποτελούν το αντικείμενο εμπεριστατωμένων αναλύσεων κατά τις συνεδριάσεις οι οποίες πραγματοποιούνται από την ομάδα εργασίας Μασρέκ/Μαγκρέμπ σε τακτά διαστήματα. Στα πλαίσια της ευρωμεσογειακής πολιτικής, οι διμερείς σχέσεις ενισχύθηκαν από την καθιέρωση της διαδικασίας της Βαρκελώνης. Οι χώρες του Μαγκρέμπ παίζουν ένα δραστικό ρόλο στο συνεταιρισμό και έχουν αποδείξει την αποφασιστικότητά τους να συμβάλουν στην επιτυχία της εν λόγω διαδικασίας.
<P>
Η λουξεμβουργιανή προεδρία είναι αποφασισμένη να συνεχίσει αυτήν την πολιτική ενίσχυσης των σχέσεων με την Αλγερία, το Μαρόκο, την Τυνησία, τόσο δια μέσου της διαδικασίας της Βαρκελώνης, της οποίας η επόμενη συνεδρίαση αξιωματούχων, επιφορτισμένων με το μέρος σχετικό με την πολιτική και την ασφάλεια, θα πραγματοποιηθεί στις 23 και 24 Οκτωβρίου, όσο και σε διμερές επίπεδο.
<P>
Στο επίπεδο των διμερών σχέσεων, η επικύρωση, από τα εθνικά κοινοβούλια, της συμφωνίας εταιρικής σχέσης με την Τυνησία έχει προχωρήσει πολύ και το Ευρωπαϊκό Κοινοβούλιο έχει ήδη δώσει την σύμφωνη της γνώμη είναι λοιπόν δυνατό η συμφωνία αυτή να τεθεί σε ισχύ πριν από το τέλος του χρόνου. Ωστόσο, σ' αυτές τις συνθήκες, δεν αποκλείεται να πραγματοποιηθεί ακόμα μια συνεδρίαση του συμβουλίου εταιρικής σχέσης ΕΈ-Τυνησία υπό την λουξεμβουργιανή προεδρία. Θα επιτρέψει μια ανακεφαλαίωση της κατάστασης σε ό, τι αφορά τη συμφωνία καθώς και την εξέταση, σε μια ευρύτερη προοπτική, του μέλλοντος των σχέσεων μεταξύ της Αλγερίας και της Ευρωπαϊκής Ένωσης.
<P>
Η συνεδρίαση αυτή θα αποτελούσε και την ευκαιρία να προβούμε σε μια ανταλλαγή απόψεων σε ζητήματα κοινού πολιτικού ενδιαφέροντος, στο πλαίσιο του πολιτικού διαλόγου που προβλέπεται από την συμφωνία.

<SPEAKER ID=129 LANGUAGE="ES" NAME="Izquierdo Rojo">
Ευχαριστώ πολύ τον Προεδρεύοντα του Συμβουλίου για την καλή διάθεση που έχει δείξει τόσο όσο προς την απάντηση που έδωσε στην ερώτησή μου όσο και για την συζήτηση που είχαμε σήμερα για την Αλγερία. Αναφέρθηκε και εκείνος σε αυτό. Και όπως λέγω επιθυμώ να ευχαριστήσω κατ' αρχήν την καλή διάθεση που έχει επιδείξει η Λουξεμβουργιανή Προεδρία.
<P>
Εσείς κύριε Προεδρεύοντα του Συμβουλίου έχετε αναφερθεί σε κάποιες σημαντικές συνεδριάσεις όπως και σε κάποια συνέδρια εργασιών. Αλλά θα πρέπει να γνωρίζουμε ότι αυτές οι συνεδριάσεις δεν είναι αρκετές και ότι μέσα στην δυναμική στην οποία μπαίνει η ευρωμεσογειακή πολιτική υπάρχουν πολύ περισσότερες συνεδριάσεις και γεγονότα και πραγματικότητες. Συμβαίνουν, αναμφισβήτητα κάθε μέρα, τραγωδίες που δεν μπορούν να μείνουν αναπάντητες από μέρους μας, από τα ευρωπαϊκά όργανα, τόσο από το Συμβούλιο και την Επιτροπή όσο και από το Κοινοβούλιο.
<P>
Σήμερα, ένα μικρό καράβι έριξε στη θάλασσα περισσότερα από είκοσι πτώματα στο Εστρέτσο στο Γιβραλτάρ. Αυτό το αιμοτοκύλισμα είναι αρκετά συχνό τελευταία. Κύριε Προεδρεύοντα, δεδομένης της καλής πρόθεσης της Λουξεμβουργιανής Προεδρίας θα ήθελα να αναφερθείτε σε αυτό το πρόβλημα και να αναλάβετε κάποιες ενέργειες για να συνεισφέρετε στην αποφυγή αυτής της τραγωδίας. Η σημερινή τραγωδία - αυτή τη στιγμή που μιλάμε μαζεύονται τα πτώματα - πρέπει να είναι μια απάντηση και ενάντια σ' αυτήν την μετανάστευση ξέρουμε ότι η μοναδική διαδικασία, κύριε Προεδρεύοντα, είναι η αντίθεση: έξι βιομηχανικά πολύγωνα στο βορρά του Μαρόκου. Αυτό είναι που χρειαζόμαστε για να μπορέσουμε να μιλάμε για ένα αποτελεσματικό σταμάτημα αυτού του αιματοκυλίσματος. Σας παρακαλώ φροντίστε το. Δεν είναι θέμα υπαλλήλων αλλά ούτε και συνελεύσεων, είναι θέμα πράξεων, και μάλιστα επείγουσας μορφής.

<SPEAKER ID=130 NAME="Πρόεδρος">
Σας ευχαριστώ κυρία Ιzquierdo αλλά επιτρέψτε μου να σας πω ότι ο χρόνος για ερώτησης είναι ένα λεπτό κι εσείς για την δική σας ερώτηση μιλήσατε δύο λεπτά. Το Προεδρείο σας παρακαλεί για μία φορά ακόμα να είστε συνεπής, γιατί πραγματικά υπάρχουν πολλές ερωτήσεις στις οποίες ο κύριος Wohlfart δεν θα μπορέσει να απαντήσει, εάν όλα τα μέλη της Συνέλευσης που παρεμβαίνουν χρειάζονται τον διπλό χρόνο απ' αυτόν που έχει καθοριστεί.
<P>
Κύριε Wohlfart έχετε τον λόγο για να απαντήσετε στην μεγάλης διαρκείας ερώτηση της κυρίας Izquierdo Rojo.

<SPEAKER ID=131 NAME="Wohlfart">
Θα προσπαθήσω να δώσω μια πιο σύντομη απάντηση αλλά και ίσως, πιο περιεκτική.
<P>
Δεν θα ήθελα να επανέλθω στην πρωινή συζήτηση η οποία ήταν αφιερωμένη στην κατάσταση στην Αλγερία. Ως συμπέρασμα αυτής της συζήτησης, υπογράμμισα ότι, όχι μόνο το Συμβούλιο αλλά και η Επιτροπή καθώς και το Κοινοβούλιο έχουν ένα ρόλο να παίξουν, και συμφώνησα με την ιδέα των φίλων σας του Ευρωπαϊκού Κοινοβουλίου, δηλαδή με την καθιέρωση απ' ευθείας επαφών με τους ομόλογούς σας του αλγερινού Κοινοβουλίου.
<P>
Το ζήτημα της Αλγερίας μας αφορά όλους. Λέτε ότι πρέπει να δράσουμε και ότι τα πράγματα δεν προχωρούν με συνεδριάσεις. Θα σας απαντήσω ότι, παρότι σέβομαι την προσέγγισή σας, η μέθοδος η οποία συνίσταται στη συνάντηση όλων των ανταγωνιστών γύρω από ένα τραπέζι διαπραγματεύσεων υπήρξε αντικείμενο συναίνεσης, όπως μπόρεσαν να το διαπιστώσουν οι συμμετέχοντες στην πρωινή συζήτηση.
<P>
Λέτε ότι επείγει να έχει το Μαρόκο επενδύσεις. Σας απαντώ ότι συμφωνώ μαζί σας. Επισκέφθηκα τη χώρα αυτή, είδα ότι βρίσκεται αντιμέτωπη με μια τεράστια πρόκληση, ιστορικής σημασίας, μέσα από αυτή την εταιρική σχέση. Πρόκειται για μια χώρα της οποίας η οικονομία εξαρτάται σήμερα από την ανταγωνιστική γεωργία κατά περισσότερο από το 40 %, μια χώρα η οποία, σε δώδεκα χρόνια, θα θελήσει να αντικρίσει την πραγματοποίηση αυτής της ζώνης ελεύθερων συναλλαγών με την Ευρώπη. Σαφώς χρειάζεται τις επενδύσεις μας, και η Κοινότητα και το προεδρείο θα κάνουν το παν, ώστε η συμφωνία συνεταιρισμού με το Μαρόκο, η οποία ήδη έχει υπογραφεί, να επικυρωθεί από όλα τα κράτη μέλη το συντομότερο δυνατό.
<P>
Θα ήθελα να σας αναφέρω ένα παράδειγμα που με έχει σοκάρει. Την περασμένη εβδομάδα, συνόδευσα τον Πρωθυπουργό κ. Junker στην Ουκρανία, στα πλαίσια μιας επίσκεψης που συνδέεται με την Συνάντηση Κορυφής Ευρωπαϊκής Ένωσης-Ουκρανίας και τις δημερές σχέσεις. Οι επενδύσεις συμπεριλαμβάνονταν λοιπόν στην ημερήσια διάταξη. Κατά τη συνέντευξη τύπου, ένας δημοσιογράφος ρώτησε τους δυο Πρωθυπουργούς αν είχαν καταλήξει σε συμφωνία για τις επενδύσεις. Μα είχαν μόνο μια ώρα για να συζητήσουν! Εκείνο που θέλω να πω αναφέροντας αυτό το περιστατικό, είναι ότι, οι επενδύσεις είναι ζωτικής σημασίας για το Μαρόκο σαφώς, αλλά ας δημιουργήσουμε πρώτα στην περιοχή, κι εδώ συμφωνώ μαζί σας - τις απαραίτητες προϋποθέσεις για πολιτική και οικονομική σταθερότητα. Και αφού δημιουργηθεί το κατάλληλο κλίμα, οι επενδύσεις θα προκύψουν στην περιοχή.

<SPEAKER ID=132 LANGUAGE="DE" NAME="von Habsburg">
Κύριε Πρόεδρε, σας είμαι ιδιαίτερα ευγνώμων για αυτό που είπατε. Θέλω επί τούτου να θέσω μόνον μια ερώτηση: πώς αξιολογείτε την κατάσταση στο Μαρόκο ιδιαίτερα με την έννοια των επενδύσεων, για τις οποίες μιλήσατε; Η εντύπωση μου για το Μαρόκο είναι: είναι το σταθερότερο κράτος Μαγκρέμπ και εμείς το χρειαζόμαστε.
<P>
Κατά δεύτερο θα ήθελα να σας ρωτήσω: Πόσο θα συνεχίσουν κατά την άποψη σας οι διαπραγματεύσεις με το Μαρόκο και πότε μπορεί στις διαπραγματεύσεις να έλθει το Μαρόκο περίπου στο στάδιο στο οποίο βρίσκεται τώρα η Τυνησία; αυτό είναι ένα πολύ σημαντικό θέμα, ιδιαίτερα διότι χρειαζόμαστε το Μαρόκο, επειδή μάλιστα είναι ο γείτονας εκείνης που θεωρείται ας πούμε σαν το εκρηκτικότερο σημείο του Μαγκρέμπ, δηλαδή της Αλγερίας.
<P>
Η τελευταία μου ερώτηση: Πώς βλέπετε τις δυνατότητες, να μιλήσετε με το Κοινοβούλιο εκεί; Αυτό το Κοινοβούλιο όμως εκπροσωπεί μόνον ένα μικρό μέρος του πληθυσμού. Δεν έχει έλθει η ώρα να ρωτήσουμε επίσης τις μικρές ομάδες, που δεν εκπροσωπούνται στο Κοινοβούλιο, επειδή έχουν αποκλεισθεί;

<SPEAKER ID=133 LANGUAGE="FR" NAME="Wohlfart">
Επιθυμώ να απαντήσω στις τρεις ερωτήσεις του κ. von Habsburg, μεταφέροντάς του, κατ' αρχάς, την προσωπική μου εντύπωση σε ό, τι αφορά το Μαρόκο. Επισκέφθηκα την χώρα ως επικεφαλής μιας αντιπροσωπείας επιχειρηματιών τον Ιούνιο αυτού του έτους. Εξεπλάγην, όπως και όσοι με συνόδευαν, με τις προσπάθειες που έγιναν στο πλαίσιο των οικονομικών και θεσμικών μεταρρυθμίσεων της χώρας, έστω και αν είναι πιο πίσω σε σχέση με το σημερινό επίπεδο ανάπτυξης στη Τυνησία. Πιστεύω ότι έχει σοβαρές δυνατότητες. Εξεπλάγην επίσης όταν διαπίστωσα ότι η αντιπροσωπεία μας απαρίθμιζε καμιά δεκαριά λουξεμβουργιανές επιχειρήσεις - για μια μικρή χώρα, είναι πολλές- οι οποίες είναι έτοιμες να δραστηριοποιηθούν και να συμμετέχουν σε ένα αληθινό συνεταιρισμό Μαρόκο-Λουξεμβούργο, ένα συνεταιρισμό τον οποίο η λουξεμβουργιανή κυβέρνηση θα πλαισιώσει, από την δική της πλευρά, με χρηματιστικά μέσα σε μια προσπάθεια να προωθήσει, όπως μπορεί, τις επενδύσεις στο Μαρόκο.
<P>
Νομίζω ότι η δεύτερη ερώτηση εξαρτάται λίγο πολύ από την ταχύτητα με την οποία τα κοινοβούλια των διαφόρων κρατών μελών θα επικυρώσουν τη συμφωνία. Είναι πολύ σημαντικό για το Μαρόκο. Επιμείναμε σ' αυτό το σημείο, προσπαθήσαμε να μεταφέρουμε το μήνυμα, όχι μόνο σε επίπεδο Συμβουλίου Υπουργών αλλά και σε όλες τις αρχές της Ευρωπαϊκής Ένωσης. Αυτό το πολιτικό μήνυμα συνίσταται στο ότι πρέπει, τώρα, ο συνεταιρισμός να γίνει μια πραγματικότητα. Ελπίζω να έχουμε εκτελέσει το καθήκον μας, όσον αφορά τους Δεκαπέντε, μέχρι το τέλος του έτους και, κατά την άποψή μου, εφ' όσον πληρωθούν οι προϋποθέσεις, πιστεύω ότι σε πέντε ή έξι χρόνια, θα μπορέσει το Μαρόκο να φτάσει το επίπεδο της Τυνησίας, η οποία, προς μεγάλη μου έκπληξη επίσης, έχει φτάσει ένα επίπεδο ανάπτυξης καθ' όλα εξαιρετικό για μια χώρα της συγκεκριμένης περιοχής.
<P>
Ο κ. von Habsburg δεν θα ικανοποιηθεί, αλλά πιστεύω, όσον αφορά την τρίτη του ερώτηση, η οποία δικαιολογείται απόλυτα, ότι ο Πρόεδρος του Ευρωπαϊκού Κοινοβουλίου ή ο Πρόεδρος της Επιτροπής Εξωτερικών Υποθέσεων αυτού του Κοινοβουλίου βρίσκεται σε καλύτερη θέση για να απαντήσει σ' αυτή την ερώτηση. Πρόκειται για τις επαφές που πρέπει να πραγματοποιηθούν ανάμεσα στα μέλη αυτού του Κοινοβουλίου και στους μεσολαβητές και άλλες πολιτικές δυνάμεις στην Αλγερία.

<SPEAKER ID=134 NAME="Πρόεδρος">
Ερώτηση αριθ. 2 του κυρίου Felipe Camisσn Asensio (Η-0597/97):
<P>
Θέμα: Περιφερειακές ζώνες για την «Ευρωεισφορά»
<P>
Σχετικά με την «Ευρωεισφορά», η οποία έχει εφαρμοστεί στις οδικές μεταφορές εμπορευμάτων στην Ευρωπαϊκή Ενωση, ποιά είναι η γνώμη του Συμβουλίου για το ότι η Φιλανδία και η Ισπανία δεν έχουν περιληφθεί ακόμα σε περιφερειακή ζώνη;

<SPEAKER ID=135 NAME="Wohlfart">
Θα επιχειρήσω να απαντήσω στον αξιότιμο κ. Asensio. Κατ' αρχήν, το Συμβούλιο δεν δύναται να προδικάσει τα αποτελέσματα συζητήσεων που διεξάγονται αυτή τη στιγμή για την πρόταση οδηγίας, η οποία αφορά στη φορολόγηση των φορτηγών αυτοκινήτων για χρήση της σε ορισμένες υποδομές, εννοώ την ευρωβινιέτα.
<P>
Το Συμβούλιο επιθυμεί ωστόσο να διευκρινίσει ότι η εξαίρεση στο δικαίωμα χρήσης που αναφέρεται στην οδηγία 93/89/ΕΟΚ παρέχει αποκλειστικά μια προσωρινή παρέκκλιση από το δικαίωμα χρήσης σε ορισμένα κράτη μέλη που δεν ευνοούνται από την αδύνατη οικονομική ανάπτυξή τους και από την ιδιαίτερη γεωγραφική τους θέση, επιβαρυμένη, ενδεχομένως από πολιτικές συγκρούσεις με κάποιες χώρες τρίτες.
<P>
Αρμόζει, επί τη ευκαιρία, να σημειώσουμε ότι η έννοια περιφερειακή ζώνη δεν συμπεριλαμβανόταν στην οδηγία 93/89/ΕΟΚ που ακυρώθηκε στο μεταξύ από το Δικαστήριο - της οποίας αντικείμενο ήταν, το επαναλαμβάνω και το αξιότιμο μέλος του Κοινοβουλίου το γνωρίζει θαυμάσια, να παράσχει βοήθεια σε ορισμένα Κράτη μέλη που μειονεκτούν εξαιτίας της αναπτυξιακής καθυστέρησής τους ή μιας ιδιαίτερης γεωγραφικής θέσης.

<SPEAKER ID=136 LANGUAGE="ES" NAME="Camisσn Asensio">
Κύριε Πρόεδρε του Ελεγκτικού Συμβουλίου έχουμε πληροφορηθεί από τις επιτροπές αυτής της Συνέλευσης ότι κατά την διάρκεια του Συμβουλίου Μεταφορών τον προηγούμενο Ιούνιο, η Ολλανδική Προεδρία βρέθηκε προ μίας πραγματικά δύσκολης κατάστασης όσον αφορά αυτό το αντικείμενο. Μία από τις αντιθέσεις ήταν το ότι προτάθηκε η Ιρλανδία, η Πορτογαλία και η Ελλάδα δεδομένης της περιφερειακής τους θέσης, να ευεργετηθούν προσωρινά με μία κατά 50 % μείωση του δικαιώματος χρήσης, του ευρωφόρου.
<P>
Πρόταση που φυσικά μας φαίνεται δικαιολογημένη και σωστή. Παρόλ' αυτά, δεν έγινε δεκτή αυτό το ευεργέτημα στις συζητήσεις για την Φιλανδία και την Ισπανία, οι οποίες δεν θεωρήθηκαν περιφερειακές χώρες. Και εκεί ακριβώς βρίσκεται η αντίθεση που όλοι έχουμε σημειώσει, δηλαδή μας φαίνεται ασύμφωνη η άρνηση του περιφερειακού χαρακτήρα μιας χώρας όπως η Ισπανία, που έχει μία περιοχή της την Ταρίφα στην ουσία μέσα στην Αφρική ή την Φιλανδία η οποία αγγίζει τον Βόρειο Πόλο.
<P>
Ελπίζουμε ότι η Λουξεμβουργιανή Προεδρία θα δώσει μία πιο δίκαιη λύση.

<SPEAKER ID=137 LANGUAGE="FR" NAME="Wohlfart">
Θα προσπαθήσω να δώσω μια ικανοποιητική, το ελπίζω, απάντηση στο αξιότιμο μέλος του Κοινοβουλίου. Υποχρεούμεθα να διαπιστώσουμε ότι κατά την σύνοδο της 17ης Ιουνίου αυτού του έτους, το Συμβούλιο Μεταφορών δεν μπόρεσε να καταλήξει σε συμφωνία. Το αξιότιμο μέλος του Κοινοβουλίου έχει ήδη εν μέρει αναφέρει ορισμένες από τις δυσκολίες για τις οποίες η πολιτική συναίνεση δεν υπήρξε εφικτή, χωρίς να ξεχνάμε επίσης, ότι είχε απαιτηθεί η ομόφωνη έγκριση.
<P>
Θέλω λοιπόν να πω το εξής: η λουξεμβουργιανή προεδρία σκοπεύει να διεξαγάγει αμφίπλευρες επαφές, και αυτό στο υψηλότερο πολιτικό επίπεδο ώστε να απεγκλωβίσει τον φάκελο. Λαμβάνω την ευθύνη αυτή, εξ ονόματος της προεδρίας και εξ ονόματος της συναδέλφου μου, κ. Delvaux, υπεύθυνης του Συμβουλίου Μεταφορών. Θα προσθέσω επίσης ότι η προεδρία δεν θα συμπεριλάβει το φάκελο αυτό στην ημερήσια διάταξη ενός Συμβουλίου παρά μόνο εφόσον οι αμφίπλευρες επαφές αποδείξουν ότι υπάρχει μια πραγματική πολιτική θέληση για την ανεύρεση μιας λύσης.

<SPEAKER ID=138 NAME="Πρόεδρος">
Δεδομένου ότι αναφέρονται στο ίδιο θέμα, οι ερωτήσεις αριθ. 3 και 4 θα εξετασθούν από κοινού.
<P>
Το Συμβούλιο ας μας εξηγήσει πώς μπορούν να θεωρούνται ερωτήσεις που αναφέρονται στο ίδιο θέμα, δύο τόσο διαφορετικές ερωτήσεις.
<P>
Ερώτηση αριθ. 3 του κυρίου Jonas Sjφstedt (Η-0599/97):
<P>
Θέμα: Το δικαίωμα ασύλου για τους πολίτες της Ευρωπαϊκής Ενώσεως
<P>
Στην συνθήκη του Αμστερνταμ υπάρχει ένα πρωτόκολλο με ένα ειδικό άρθρο (Αρθρο μόνο») σκοπός του οποίου είναι να ρυθμίσει και να περιορίσει τις δυνατότητες των πολιτών της ΕΕ να υποβάλλουν αίτηση για την παροχή ασύλου προς εξέταση σε ένα άλλο κράτος της ΕΕ. Τι σημαίνει το άρθρο αυτό στην πράξη είναι αμφιλεγόμενο. Ευσταθεί ως ερμηνεία του ειδικού άρθρου (δ) του πρωτοκόλλου ότι ένα κράτος μέλος και παρά το συγκεκριμένο άρθρο μπορεί ελεύθερα να εξετάζει όλες τις αιτήσεις για την παροχή ασύλου σύμφωνα με την εθνική του πρακτική; Αποτελεί ορθή ερμηνεία του άρθρου ότι κατ' ουδένα τρόπο περιορίζει το δικαίωμα εκάστου κράτους μέλους να εξετάζει και να εγκρίνει αιτήσεις πολιτών της ΕΕ για την παροχή ασύλου;
<P>
Ερώτηση αριθ. 4 της κυρίας Ulla Sandbζk (Η-0505/97):
<P>
Θέμα: Η Συνθήκη του Μάαστριχτ ΙΙ και η περιβαλλοντική εγγύηση
<P>
Η εφαρμογή της περιβαλλοντικής εγγύησης (άρθρο 100Α, παρ.4) απαιτεί την συγκατάθεση της Επιτροπής. Σύμφωνα με τη νέα, προσωρινή Συνθήκη του Μάαστριχτ ΙΙ, η Επιτροπή είναι υποχρεωμένη να λάβει θέση εντός 6 μηνών;
<P>
Μπορεί το Συμβούλιο να ανακοινώσει κατά πόσο τα κράτη μέλη θα έχουν τη δυνατότητα εφαρμογής της περιβαλλοντικής εγγύησης και να θεσπίσουν καλύτερες περιβαλλοντικές διατάξεις κατά την περίοδο των 6 μηνών, εντός της οποίας η Επιτροπή πρέπει να αποφασίσει κατά πόσο το κράτος μέλος μπορεί να εφαρμόσει την περιβαλλοντική εγγύηση;
<SPEAKER ID=139 NAME="Wolhfart">
Εκ πρώτης όψεως μπορεί να φαίνεται παράξενο, το συμμερίζομαι κύριε Πρόεδρε, αλλά θα προσπαθήσω να σας εξηγήσω γιατί ελπίζω να πείσω τα μέλη γι' αυτό το διάβημα. Η προεδρία πρότεινε να απαντήσει ταυτοχρόνως στις ερωτήσεις που τέθηκαν από την κ.Sandbζk και τον κ .Sjφstedt, οι οποίες αφορούν και οι δυο στην ερμηνεία που αρμόζει να δίνεται στις ρυθμίσεις που αποφασίστηκαν κατά τη Σύνοδο Κορυφής του Αμστερνταμ στο πλαίσιο της αναθεώρησης των Συνθηκών.
<P>
Εις απάντησιν αυτών των ερωτήσεων, οφείλω να υπογραμμίσω ότι, στο σημείο αυτό, είναι λίγο πρόωρο, κατά την άποψη του Συμβουλίου, να προβούμε σε ερμηνεία του εν λόγω πρωτοκόλλου. Σε μια τέτοια προοπτική, αρμόζει πράγματι να μην ξεχνάμε το γεγονός ότι η Συνθήκη που συμπεριλαμβάνει αυτό το πρωτόκολλο, όχι μόνο δεν έχει τεθεί σε ισχύ αλλά, επιπλέον, πρέπει ακόμα να υπογραφεί, γεγονός που αναμένεται αν δεν απατώμαι, για τις 2 του ερχόμενου Οκτωβρίου. Σ' αυτές τις συνθήκες το Συμβούλιο εκτιμά, ότι κάθε ανάλυση των κειμένων που εγκρίθηκαν στο Αμστερνταμ είναι επί του παρόντος άκαιρη, καθώς, ούτως ή άλλως, το μοναδικό όργανο, εξουσιοδοτημένο για την ερμηνεία των κειμένων των συνθηκών, είναι το Δικαστήριο της Ευρωπαϊκής Ένωσης. Είμαι πεπεισμένος ότι, από τη στιγμή που η συνθήκη αυτή θα έχει όχι μόνο υπογραφεί αλλά και κυρωθεί από τα διάφορα κράτη μέλη και θα έχει επίσης, σε ορισμένα κράτη μέλη, υποβληθεί σε δημοψήφισμα, θα είμαστε πλέον σε θέση να επανέλθουμε στο ζήτημα. Επί του παρόντος, για τους λόγους που μόλις σας ανέφερα, δεν επιθυμώ να μπω σε λεπτομέρειες και να παραδοθώ σε μια άκρως επικίνδυνη περιπέτεια.

<SPEAKER ID=140 LANGUAGE="SV" NAME="Sjφstedt">
 Θέλω να ευχαριστήσω για την απάντηση έστω και αν θεωρώ ότι είναι τελείως απαράδεκτο να μην θέλει το Συμβούλιο να μιλήσει για την Συνθήκη που το Ευρωπαϊκό Συμβούλιο έχει μόλις συνάψει.
<P>
Βρισκόμαστε μέσα σε μια δημοκρατική διαδικασία με δημοψηφίσματα σε μερικά κράτη μέλη και συζητήσεις στα Κοινοβούλια σε άλλα. Είναι τότε κεντρικής σημασίας και ένα δημοκρατικό ζήτημα να μπορούν να γνωρίζουν τι είναι αυτό για το οποίο θα αποφασίσουν. Τότε πρέπει το Συμβούλιο να είναι έτοιμο να μπορεί να ενημερώσει όταν η Συνθήκη είναι ασαφής και δεν έχει ολοκληρωθεί, π.χ. όσον αφορά το ζήτημα των προσφύγων, δηλαδή αν θα περιοριστεί και ταυτόχρονα θα εξακολουθεί να υπάρχει το δικαίωμα ασυλίας.
<P>
Εχθές συζητούσα το ίδιο θέμα για το δικαίωμα του ασύλου με την Επιτροπή που ήταν έτοιμη να συζητήσει αυτό το θέμα, παρ'ότι η απόφαση έχει ληφθεί από το Συμβούλιο. Η Επιτροπή παρέπεμψε όμως στο Συμβούλιο και είπε ότι είναι αυτονόητο ότι αυτό το θέμα πρέπει να το αντιμετωπίσει το Συμβούλιο, καθώς είναι το Συμβούλιο που είναι υπεύθυνο. Γι'αυτό περιμένω μια απάντηση στην ερώτηση.

<SPEAKER ID=141 LANGUAGE="FR" NAME="Wohlfart">
Με κίνδυνο να απογοητεύσω το αξιότιμο μέλος του Κοινοβουλίου, οφείλω να πω, ότι αν πρόκειται να διεξαχθεί μια διαδικασία επικύρωσης ή δημοψηφίσματος σε διάφορες χώρες, θα ήταν άκρως επικίνδυνο για την προεδρία ή για το Συμβούλιο να δώσει ερμηνείες ικανές να προκαλέσουν παρεξηγήσεις σε κάποιες χώρες.
<P>
Ξέρετε πολύ καλά, μόλις το αναφέρατε, ότι πρόκειται για μια δημοκρατική διαδικασία όπου τα κοινοβούλια και, μέσω των δημοψηφισμάτων, οι λαοί, καλούνται να κάνουν μια πολιτική επιλογή. Κατά συνέπεια, για όλους τους λόγους που μόλις ανέφερα, είναι εντελώς άκαιρο το προσωρινό προεδρείο του Συμβουλίου να προβεί από τώρα σ' αυτή την ερμηνεία, ωστόσο δε σας πετάω το μπαλάκι, απαντώντας σας ότι η Επιτροπή είπε ότι οφείλατε να απευθυνθείτε στο Συμβούλιο. Ο καθένας σ' αυτά τα όργανα, έχει τις δικές του δικαιοδοσίες.
<P>
Για άλλη μια φορά, το προεδρείο του Συμβουλίου δεν έχει πρόθεση να αποκρύψει οτιδήποτε, εντούτοις επιθυμώ αυτή η συζήτηση να αναβληθεί για μετά την επικύρωση, η οποία θα σας παράσχει τα απαιτούμενα στοιχεία. Αλλά καταλαβαίνω, ως παλαιό μέλος του Σώματος, ότι είναι μερικές φορές πολύ δύσκολο να δεχθούμε μια απάντηση που δεν μας ικανοποιεί.

<SPEAKER ID=142 LANGUAGE="DA" NAME="Sanbaeek">
Κοιτάξτε, εγώ έκανα ακριβώς αυτή την ερώτηση, διότι θα έχουμε δημοψήφισμα στη Δανία, και διότι εγώ πρέπει να βγω δημόσια και να εξηγήσω στους εκλογείς, τι περιέχει η συνθήκη του Αμστερνταμ, και όταν οι πολίτες ενημερωθούν σχετικά με αυτό, τότε θα μπορούν να αποφασίσουν τι θα ψηφίσουν.
<P>
Πρέπει λοιπόν να σας ομολογήσω ότι εγώ ρώτησα το Συμβούλιο, το οποίο θα έπρεπε να έχει μια εξήγηση σχετικά, διότι είναι γεγονός, ότι το Συμβούλιο συνέταξε αυτό - αλλά αυτοί στο Συμβούλιο λένε ότι γνώριζαν τι εννοούσαν με το κείμενο και να το πω αυτό εγώ επίσης στους εκλογείς μου. Να αγοράσουν δηλ. γουρούνι στο σακί. Εγώ δεν μπορώ να σας εξηγήσω τι έγραψε το Συμβούλιο. Το Συμβούλιο δεν θέλει να σας εξηγήσει τι πράγμα έγραψε. Είναι της γνώμης ότι εσείς πρέπει να φύγετε, και να πάτε να ψηφίσετε στο δημοψήφισμα με πλήρη άγνοια, διότι νομίζουν λοιπόν ότι εσείς θα έχετε αρκετή εμπιστοσύνη σε αυτούς τους συντάκτες, για να πιστέψετε ότι όλα θα διερμηνευθούν με την καλύτερη έννοια. Τότε είναι και απόλυτα παράλογο, να λένε ότι ο λαός θα ψηφίσει για κάτι, το οποίο ούτε καν μπορούν να του το εξηγήσουν. Όχι μόνο τα συντάσσουν και διατυπώνουν με έναν τρόπο που δεν μπορεί να τα καταλάβει κανείς, αλλά κατόπιν αρνούνται κιόλας να τα εξηγήσουν πριν από ένα δημοψήφισμα.

<SPEAKER ID=143 LANGUAGE="FR" NAME="Wohlfart">
Οφείλω να πω ότι η τελευταία πρόταση της κ. βουλευτού μου αρέσει πολύ περισσότερο από την πρώτη. Είπε ότι δεν είμαστε έτοιμοι για να ερμηνεύσουμε τα κείμενα, ενώ στην αρχή, έλεγε ότι κάναμε σαν να μη γνωρίζαμε τα κείμενα. Μια μικρή διαφορά την οποία σημειώνω επί τη ευκαιρία.
<P>
Κυρία, έχετε την αμέριστη εμπιστοσύνη μου. Έχετε αναμφίβολα διαβάσει τα κείμενα και ξέρετε να τα ερμηνεύετε το ίδιο καλά, αν όχι καλύτερα, από μένα. Έτσι, είμαι βέβαιος ότι ως μέλος του Σώματος σεβαστό από τους ψηφοφόρους σας, θα κάνετε την αρμόζουσα ανάγνωση. Οι ψηφοφόροι σας, έχω την βεβαιότητα, δεν θα είναι υποχρεωμένοι να αγοράσουν «γουρούνι στο σακί».

<SPEAKER ID=144 NAME="Πρόεδρος">
Ευχαριστώ πολύ κύριε Wohlfart. Πιστεύω ότι οι θέσεις της Προεδρίας είναι σαφείς αλλά ο κύριος Lindqvist ζητάει μια συμπληρωματική ερώτηση. Θα του δώσω το λόγο γιατί σύμφωνα με τον κανονισμό μπορώ να το κάνω, αλλά σας υπενθυμίζω ότι παρατείνοντας μια συζήτηση που έχει πάντα την ίδια απάντηση είναι εις βάρος του χρόνου που χρειαζόμαστε για άλλες ερωτήσεις.
<P>
Τον λόγο έχει ο κύριος Lindqvist για μία συμπληρωματική ερώτηση.

<SPEAKER ID=145 LANGUAGE="SV" NAME="Lindqvist">
Πρέπει να πώ ότι και εγώ επίσης εκπλήσσομαι για το ότι δεν δίνεται απάντηση από το Συμβούλιο. Η απάντηση ότι είναι πολύ νωρίς, ή ότι είναι ακατάλληλο, ή ότι, πέραν αυτού, μπορεί να είναι επικίνδυνο, είναι βέβαια ένας πολύ περίεργος τρόπος να αντιμετωπίζονται οι ερωτήσεις των βουλευτών του Κοινοβουλίου, οι οποίοι θα συζητήσουν αυτά τα ζητήματα στις αντίστοιχες χώρες τους, ενδεχομένως ενόψει ενός δημοψηφίσματος. Πώς θα χειριστούμε την κατάσταση όταν δεχόμαστε αυτού του είδους ερωτήσεις από τον κόσμο, όταν δεν μπορούμε να λάβουμε την παραμικρή πληροφορία από τον Πρόεδρο του Συμβουλίου;
<P>
Το λιγότερο που μπορώ να πώ είναι ότι ανησυχώ. Πιστεύω ότι μαζί με εμένα το ίδιο ισχύει και για πολλούς άλλους. Κατάλαβα ότι δεν θα λάβουμε κάποια απάντηση σήμερα. Σημειώνω ότι προφανώς έτσι θα είναι μέχρι τα κράτη μέλη ολοκληρώσουν τα ενδεχόμενα δημοψηφίσματά τους και έχουν ληφθεί οι αρνητικές ή θετικές αποφάσεις στα εθνικά Κοινοβούλια, δηλαδή δεν θα έχουμε καμία ενημέρωση πριν το πέρας των συζητήσεων σε κάθε κράτος μέλος αντίστοιχα. Έτσι κατανόησα την απάντηση. Είμαι πολύ ανήσυχος και λυπάμαι γι' αυτήν την απάντηση από το Συμβούλιο.

<SPEAKER ID=146 NAME="Wohlfart">
) Για να ξαναχρησιμοποιήσω τις εκφράσεις ζωολογικού χαρακτήρα της κ. Sandbζk, το βλέπω καθαρά πως θα μπορούσαμε να παίζουμε την γάτα με το ποντίκι για πολλή ώρα σ' αυτό τον τομέα.
<P>
Αλλά, δεν θα αντικαταστήσω τους βουλευτές και τα μέλη του Σώματος που εκλέχτηκαν από τα εθνικά Κοινοβούλια που θα είναι σε θέση, τους εμπιστεύομαι απόλυτα ως προς αυτό, να ερμηνεύσουν τα κείμενα σύμφωνα με το πώς αποφασίστηκαν. Θα ξέρουν επίσης, θα το κάνετε όπως και η παρούσα συνάδελφός σας, να κάνουν την ανάγνωση του κειμένου και να πείσουν επίσης και τους ψηφοφόρους τους.
<P>
Εξάλλου, από σεβασμό προς τους ψηφοφόρους σας δεν επιθυμώ ως Προεδρεύων του Συμβουλίου, να τοποθετηθώ ως κριτής και να υποκαταστήσω έτσι τους εθνικούς βουλευτές και τις διάφορες κυβερνήσεις.

<SPEAKER ID=147 NAME="Πρόεδρος">
Ερώτηση αριθ. 5 του κυρίου Hans Lindqvist (Η-0606/97):
<P>
Θέμα: Διαρθρωτικά ταμεία της ΕΕ
<P>
Η Ατζέντα 2000 προτείνει, οι περιφέρειες του στόχου 6 να μην αποτελούν πλέον ειδικές περιφέρειες προς ενίσχυση, αλλά να υπάγονται στον στόχο 1. Για τις περιφέρειες αυτές θα ισχύσουν ειδικές διατάξεις:
<P>
Η αλλαγή αυτή ποιές συνέπειες θα έχει για την Σουηδία, στον τομέα των ενισχύσεων από τα διαρθρωτικά ταμεία της ΕΕ;

<SPEAKER ID=148 NAME="Wohlfart">
Οι εργασίες στα πλαίσια του Συμβουλίου, που σχετίζονται με την ανακοίνωση της Επιτροπής «Ατζέντα 2000», μόλις ξεκίνησαν.
<P>
Όπως το γνωρίζετε, κυρίες και κύριοι, κατά την συνεδρίαση της 22ης Ιουλίου αυτού του έτους, το Συμβούλιο παρακολούθησε έκθεση του προέδρου κ. Santer για την «Agenda 2000» καθώς και τις γνωμοδοτήσεις της Επιτροπής όσον αφορά τις υποψήφιες για ένταξη χώρες.
<P>
Με την ευκαιρία αυτή, το Συμβούλιο συμφώνησε να προχωρήσει, κατά την επόμενη του συνάντηση, η οποία διεξήχθη εν τέλει την περασμένη Δευτέρα, σε μια πρώτη συζήτηση γενικής κατεύθυνσης στο σύνολο αυτών των ερωτήσεων. Τόνισε ιδιαίτερα τη συγκατάθεση του όσον αφορά τη μέθοδο εργασίας που παρουσιάστηκε από την προεδρία για την οδηγία αυτών των διαφορετικών φακέλων.
<P>
Σύμφωνα με τα συμπεράσματα του Ευρωπαϊκού Συμβουλίου του Αμστερνταμ, το Συμβούλιο θα προβεί σε μια εις βάθος εξέταση των εν λόγω φακέλων και θα παρουσιάσει μια λεπτομερή έκθεση στο Ευρωπαϊκό Συμβούλιο του Λουξεμβούργου το ερχόμενο Δεκέμβριο.
<P>
Εκτιμούμε ότι σ' αυτό το στάδιο, θα ήταν πρόωρο να λάβουμε οποιαδήποτε θέση για το ζήτημα της μεταρρύθμισης των θεμελιακών πολιτικών της Ένωσης, οι οποίες αποτελούν εξ άλλου ένα μόνο στοιχείο σ' αυτό το πακέτο.

<SPEAKER ID=149 LANGUAGE="SV" NAME="Lindqvist">
Ευχαριστώ για την απάντηση. Σε συνάρτηση με τις ενταξιακές διαπραγματεύσεις εδόθη στην Σουηδία και την Φινλανδία ένας ειδικός, νέος στόχος στα διαρθρωτικά ταμεία, συγκεκριμένα ο στόχος 6. Αυτός προέκυψε διότι το βόρειο τμήμα της Ευρώπης, όπου κατοικούμε, είναι πολύ αραιοκατοικημένο και είχε ιδιαίτερη αιτιολογία για να λάβει επιπλέον ενίσχυση. Τώρα προτείνεται στην Ατζέντα 2000 ότι η περιοχή του στόχου 6, ως ιδιαίτερη περιοχή για ενίσχυση, θα εξαφανιστεί, δηλαδή αυτό ακριβώς που η Σουηδία, μεταξύ άλλων, είχε επιτύχει στις διαπραγματεύσεις. Θα συμπεριληφθεί στην περιοχή του στόχου 1. Στα έγγραφα που είναι στην διάθεσή μας αναφέρεται ότι θα υπάρχει μέριμνα ώστε, μέσω ιδιαίτερων ρυθμίσεων να καταβάλλεται η ενίσχυση περίπου όπως προηγουμένως, αλλά όμως εντός του στόχου 1.
<P>
Υπάρχουν τώρα προτάσεις από τις σουηδικές αρχές, που σίγουρα είναι σε συνάρτηση με την Ε.Ε., να καταστεί ολόκληρη η βόρεια Σουηδία μια μεγάλη περιοχή ενίσχυσης, κάτι που θα συνεπάγεται ότι αυτό που αρχικά ήταν περιοχές ενίσχυσης για ειδικά αραιοκατοικημένες περιοχές, θα έχουν μεγαλύτερη δυσκολία να λάβουν χρήματα. Η αβεβαιότητα είναι μεγάλη, και γι' αυτό πολύ θα ήθελα να έχω μια κάπως σαφέστερη απάντηση απ'αυτήν που έλαβα.

<SPEAKER ID=150 LANGUAGE="FR" NAME="Wohlfart">
Θα πω κατ' αρχάς ότι κατά την πρώτη ανταλλαγή απόψεων στο Συμβούλιο «Γενικών Υποθέσεων», οι δυο αντιπροσωπείες των χωρών τις οποίες μόλις ανέφερε ο αξιότιμος κ. Lindqvist, μας ανήγγειλαν στις παρεμβάσεις τους, τις ανησυχίες που συμμερίζονται με το αξιότιμο μέλος του Κοινοβουλίου, και νομίζω ότι έχει αναφερθεί ήδη ο ίδιος, στην βοηθητική ερώτησή του, στην προβληματική της εξαφάνισης του στόχου 6, δηλαδή στην πρόταση της Επιτροπής, η οποία, στην ανακοίνωση της για την «Ατζέντα 2000» στο κεφάλαιο σχετικά με την οικονομική και κοινωνική συνοχή προτείνει, για λόγους εκλεξιμότητας και αποτελεσματικότητας, να μειώσει στους τρεις τον τωρινό αριθμό στόχων, μεταξύ των οποίων δυο περιφερειακούς στόχους και έναν οριζόντιο στόχο αφιερωμένο στο ανθρώπινο κεφάλαιο. Είπε επίσης ότι όσα είναι τώρα εκλέξιμα στο στόχο 6 και δεν είναι εκλέξιμα στο στόχο 1, θα όφειλαν να τύχουν ιδιαιτέρων συμφωνιών.
<P>
Το Συμβούλιο, προς το παρόν, δεν έχει ακόμα αποφασίσει την επιλογή της κατεύθυνσής του. Έχουμε, για τις διαφορετικές πλευρές που συνδέονται με την «Agenda 2000», αποφασίσει τη μέθοδο μας εργασίας η οποία συνίσταται στην εκκαθάριση διαφόρων προβλημάτων που τίθενται στους διάφορους τομείς, κυρίως σ' εκείνους των διαρθρωτικών ταμείων. Κατόπιν, θα προταθεί να ληφθούν υπόψη στο υψηλότερο επίπεδο, δηλαδή σε υπουργικό επίπεδο, στα διάφορα Συμβούλια Ecofin και άλλα, που έχουν υπ' ευθύνη τους την προετοιμασία της Συνόδου Κορυφής του Λουξεμβούργου, όσο είναι δυνατό, οι επιθυμίες των διαφόρων Κρατών μελών, ξέροντας ωστόσο ότι μια κατεύθυνση διαφαίνεται, η οποία νομίζω είναι αρκετά σαφής προς το παρόν, κατά την οποία μια μεγάλη πλειοψηφία των Κρατών μελών επιθυμεί, όσον αφορά το μέγιστο όριο των οικονομικών, να μην υπερβεί το 1, 27 % που ορίστηκε ως ανώτατο όριο από τώρα ως το 2006.
<P>
Αλλά πολλές άλλες ερωτήσεις αξίζουν μια απάντηση και η προεδρία προετοιμάζεται γι' αυτό το έργο. Αποτελεί επίσης στόχο των διαφόρων ενημερωτικών Συμβουλίων που, όπως το γνωρίζετε, Κύριε Lindqvist, συχνά βοηθούν καθοριστικά για να προχωρούν τα πράγματα. Ούτως ή άλλως, θα ξεκινήσουμε να αναζητήσουμε μια συναίνεση στο επίπεδο των Δεκαπέντε.

<SPEAKER ID=151 NAME="Πρόεδρος">
Δεδομένου ότι οι συντάκτες τους απουσιάζουν, οι ερωτήσεις αριθ. 6 και 7 καθίστανται άκυρες.
<P>
Η ερώτηση αριθ. 8 του κυρίου Imaz San Miguel έχει αποσυρθεί.
<P>
Ερώτηση αριθ. 9 του κυρίου Hugh McMahon (Η-0614/97):
<P>
Θέμα: Philoxenia 1997-2000 (Ευρωπαϊκός Τουρισμός)
<P>
Προτίθεται η Προεδρία του Λουξεμβούργου κατά τη διάρκεια της θητείας της να επιτύχει την έγκριση του προγράμματος Philoxenia που προορίζεται να ενισχύσει την ευρωπαϊκό τουρισμό;

<SPEAKER ID=152 NAME="Wohlfart">
Σε ό, τι αφορά τη υιοθέτηση ενός προγράμματος με στόχο την πριμοδότηση του Ευρωπαϊκού τουρισμού, η ομάδα εργασίας του Συμβουλίου, η οποία ορίστηκε για το λόγο αυτό, θα συνεχίσει τις εργασίες της αύριο.
<P>
Ο στόχος που έχει οριστεί είναι ακριβώς να βρεθεί μια συμφωνία για το περιεχόμενο αυτού του προγράμματος πριν από τα τέλη Δεκεμβρίου 1997, δηλαδή αυτού του έτους, και η προεδρία προτείνει να παρουσιάσει ως βάση εργασίας ένα έγγραφο που θα λαμβάνει υπόψη τις συζητήσεις που διεξήχθηκαν έως τώρα σε επίπεδο Συμβουλίου.
<P>
Μόλις η συμφωνία αυτή πραγματοποιηθεί, η προεδρία σκοπεύει να συγκαλέσει μια συνεδρίαση του Συμβουλίου αφιερωμένη στον τουρισμό ώστε να προχωρίσει στην υιοθέτηση του υπό προετοιμασία προγράμματος και να εδραιώσει οριστικά τις δράσεις που θα πριμοδοτηθούν στον τομέα του τουρισμού. Οι δράσεις αυτές θα πρέπει κυρίως να στοχεύουν στις κατευθύνσεις οι οποίες τυχαίνουν μιας επαρκούς στήριξης στο πλαίσιο του Συμβουλίου, όπως η ανάπτυξη της πληροφόρησης και η συνεργασία των εμπλεκόμενων φορέων.

<SPEAKER ID=153 LANGUAGE="EN" NAME="McMahon">
Θα ήθελα να ευχαριστήσω τον Ποεδρεύοντα για την ολοκληρωμένη απάντησή του. Ίσως θα μπορούσε να μου διευκρινίσει ένα σημείο. Η διάσκεψη που θα γίνει, πρόκειται να λάβει χώρα κατά τη διάρκεια της προεδρίας του Λουξεμβούργου ή της βρετανικής προεδρίας;

<SPEAKER ID=154 LANGUAGE="FR" NAME="Wohlfart">
Θα προσπαθήσω, αλλά ο κ. Mc Mahon είναι ο ειδικός της Ώρας των Ερωτήσεων. Θα έλεγα, κύριε βουλευτά, ότι αυτό εξαρτάται όχι μόνο από την προεδρία, αλλά και από την θέληση ορισμένων κρατών μελών που, μέχρι τώρα, σεβάστηκαν απόλυτα την αρχή της επικουρικότητας.
<P>
Έτσι ή η λουξεμβουργιανή προεδρία θα το κατορθώσει εφ' όσον βρεθεί η πολιτική συμφωνία, ή θα χρειαστεί να δείξουμε εμπιστοσύνη στην βρετανική προεδρία για την επίλυση του προβλήματος.

<SPEAKER ID=155 NAME="Πρόεδρος">
Οι ακόλουθες ερωτήσεις και απαντήσεις θα διαρκέσουν λιγότερο χρόνο γιατί ο κύριος Soren Wibe συντάκτης της ερωτήσεως αριθ. 10 δεν βρίσκεται ανάμεσά μας. Ούτε και ο κύριος Watson ο οποίος είναι ο συντάκτης της ερώτησης αριθ. 11. Δεν βλέπω στα έδρανα και τον κύριο Αλαβάνο, συντάκτη της ερώτησης αριθ. 12. Γι' αυτό περνάμε στην ερώτηση αριθ. 13. Αλλά βλέπω ότι φτάνει ο κύριος Wibe. Κύριε Wohlfart σας προτείνω να απαντήσετε πρώτα στην κυρία Jensen, η οποία ήδη ήταν εδώ, και μετά θα συνεχίσουμε, αφού έχουμε τη χαρά να είναι μαζί μας ο κύριος Wibe, με την ερώτηση του κυρίου Wibe, εάν δεν έχετε καμμία αντίρρηση.
<P>
Ερώτηση αριθ. 13 της κυρίας Kristen Jensen (Η-0635/97):
<P>
Θέμα: Η κατάσταση στη Βιρμανία
<P>
Ποιές πολιτικές συνέπειες εξετάζει το Συμβούλιο μετά την προσχώρηση της Βιρμανίας στην ΑSEAN;

<SPEAKER ID=156 NAME="Wohlfart">
Κύριε Πρόεδρε, κυρίες και κύριοι, η απάντηση στην ερώτηση που τέθηκε από το αξιότιμο μέλος του Κοινοβουλίου θα είναι πιο μακροσκελής από κείνη που μόλις έδωσα.
<P>
Σε ό, τι αφορά τις πολιτικές συνέπειες τις οποίες διακρίνει το Συμβούλιο με την ένταξη της Βιρμανίας στο πλαίσιο του ASEAN, μπορώ να ενημερώσω τα αξιότιμα μέλη του Κοινοβουλίου ότι το Συμβούλιο «Γενικές Υποθέσεις» στις 26 του περασμένου Ιουνίου - και νομίζω ότι όλοι το γνωρίζουν ήδη - συμπέρανε τα εξής.
<P>
Το Συμβούλιο εξέτασε τις επιπτώσεις που θα είχε στην Ευρωπαϊκή Ένωση, η ένταξη ορισμένων χωρών, κυρίως της Βιρμανίας, στο ASEAN. Υπογράμμισε ότι η επιδείνωση της κατάστασης σε ό, τι αφορά τα ανθρώπινα δικαιώματα στη Βιρμανία αποτελεί ένα μείζον θέμα απασχόλησης για την Ευρωπαϊκή Ένωση.
<P>
Κατ' επανάληψη η Ευρωπαϊκή Ένωση έχει εκφράσει την ανησυχία της μπροστά στα βιρμανικά γεγονότα και πολύ πρόσφατα, στις 30 Μαϊου, η Ευρωπαϊκή Ένωση υιοθέτησε κατά τον εορτασμό των εκλογών του 1990 μια διακήρυξη καλώντας κυρίως το State Law and Order Restoration Council που κοινώς αποκαλείται SLORC, να απελευθερώσει με αυτή την ευκαιρία κρατούμενους και να ξεκινήσει ένα πραγματικό διάλογο με τις ομάδες δημοκρατικών αντιλήψεων. Επιπλέον, το Συμβούλιο ζήτησε από το SLORC να αποδεχθεί σύντομα την επίσκεψη στη Βιρμανία του ειδικού απεσταλμένου των Ηνωμένων Εθνών.
<P>
Εξάλλου, το Συμβούλιο υπογράμμισε την σημασία που δίνει στην ενίσχυση και τη διεύρυνση των σχέσεων ΕΕASEAN σύμφωνα με τα αποτελέσματα της υπουργικής συνεδρίασης ανάμεσα στην Ευρωπαϊκή Ένωση και τις χώρες του ASEAN που πραγματοποιήθηκε στη Σιγκαπούρη το Φεβρουάριο του 1997.
<P>
Το Συμβούλιο επιβεβαίωσε τη σημασία που δίνει η ΕΈ στο διάλογο ΕΕ-ASEAN, κυρίως για τα ανθρώπινα δικαιώματα και τις δημοκρατικές αρχές. Ελπίζει ότι η ένταξη της Βιρμανίας στο ASEAN θα συμβάλει στην προώθηση αυτών των θεμελιωδών αξιών στη Βιρμανία.
<P>
Σύμφωνα με τις τωρινές συνθήκες, οι οποίες οδήγησαν την Ευρωπαϊκή Ένωση να αναβάλλει την κοινή της θέση για μια νέα περίοδο 6 μηνών, εμποδίζοντας την έναρξη των διαπραγματεύσεων για την πιθανή ένταξη στη συμφωνία συνεργασίας ΕΈ-ΣΚΝΑΑ, το Συμβούλιο εκτιμά ότι η παρουσία της Βιρμανίας στις υπουργικές συνεδριάσεις στα πλαίσια της υπουργικής συνδιάσκεψης του ASEAN και του περιφερειακού φόρουμ του ASEAN (ARFPMC), δεν θα επαρκούσε για να εξασφαλίσει τη συμμετοχή της ως παρατηρητή στην επόμενη μικτή επιτροπή συνεργασίας ΕΕ-ASEAN που θα πραγματοποιηθεί το Νοέμβρη του 1997 και σε άλλες συνεδριάσεις στο θεσμικό πλαίσιο ΕΕ-ASEAN.
<P>
Το Συμβούλιο έχει επιβεβαιώσει εκ νέου ότι η ένταξη της Βιρμανίας στο ASEAN δεν σημαίνει αυτομάτως την αποδοχή της ως μέλους της Συνόδου Ασίας-Ευρώπης, δηλαδή της ASEM.
<P>
Σε ό, τι αφορά την πιθανή υιοθέτηση νέων μέτρων κατά της Βιρμανίας, το Συμβούλιο συμφώνησε να επανέλθει σύντομα στο ζήτημα και να το εξετάσει σύμφωνα με τα αποτελέσματα των υπουργικών συνεδριάσεων του ASEAN (Regional Forum post ministerial meeting) και την εξέλιξη της κατάστασης. Αυτή η θέση ανακοινώθηκε από τον κ. Poos, πρόεδρο του Συμβουλίου της Ευρωπαϊκής Ένωσης, στο ASEAN με την ευκαιρία της υπουργικής συνδιάσκεψης του ASEAN που πραγματοποιήθηκε στην Κουάλα Λουμπούρ στις 28 του περασμένου Ιουλίου.

<SPEAKER ID=157 LANGUAGE="DA" NAME="Kirsten Jensen">
 Θα ήθελα να ευχαριστήσω τον Πρόεδρο του Συμβουλίου για τις πολλές θαυμάσιες απαντήσεις, αλλά υπάρχουν όμως ακόμη μερικά πράγματα, που θα ήθελά να τον ρωτήσω. Υπάρχουν θετικά σημεία σε αυτόν τον κριτικό διάλογο; Πως εξελίσσονται οι εμπορικές μας σχέσεις με το εξωτερικό; Στην πραγματικότητα, δεν βρισκόμαστε σε μια πολιτική κατάσταση, όπως τότε με τη Νότιο Αφρική, εκείνη τη φορά ήταν η πολιτική του απαρτχάιντ, όπου η Ευρώπη ευτυχώς - λίγο αργά βέβαια - κατάλαβε, ότι πρέπει να ασκηθεί μια απεριόριστα δυνατή πίεση για να γίνει μια αλλαγή στις συνθήκες σ' εκείνη τη χώρα. Τώρα είναι τα ανθρώπινα δικαιώματα αυτά που κινδυνεύουν. Είναι η δημοκρατία που κινδυνεύει. Και όπως γνωρίζετε, ανησυχεί το δικό μας Κοινοβούλιο πάρα πολύ για την Κυβέρνηση στη Βιρμανία, η οποία όμως έχει εκλεγεί από τον λαό. Θέλω να πω ότι χρησιμοποίησαν εκφράσεις όπως "κάναμε συστάσεις» και ότι "απαιτούμε απαντήσεις» και τα παρόμοια. Ίσως είναι πάρα πολύ διπλωματικά, αφού η κατάσταση είναι τόσο σοβαρή όπως φαίνεται να είναι.

<SPEAKER ID=158 NAME="Wohlfart">
) Σας παρακαλώ να με συγχωρέσετε κυρία μου αν υπήρξα υπερβολικά διπλωμάτης. Κανονικά, στο Λουξεμβούργο, δεν έχω τη φήμη του μεγάλου διπλωμάτη γιατί έχω συνήθως, ας πούμε, την τάση να λέω όσα σκέφτομαι. Λοιπόν, για να απαντήσω στις ερωτήσεις σας θα είμαι πολύ σύντομος.
<P>
Δυστυχώς, ο πρόοδος της κατάστασης των ανθρωπίνων δικαιωμάτων στην ίδια τη Βιρμανία, δεν νομίζω ότι είναι σημαντική.
<P>
Εξάλλου, θα ήμουν ευτυχής αν μπορούσατε να θέσετε το ερώτημά σας για τις εμπορικές συναλλαγές στην Επιτροπή. Δεν είμαι εις θέσιν να σας παρέχω τους αριθμούς που σας ενδιαφέρουν. Δεν είναι από κακή πρόθεση αλλά είναι η πραγματικότητα.
<P>
Για να έρθω και στην ερώτηση σας για τη Νότια Αφρική, που θέτει ζήτημα να αυξήσουμε την πίεση, μπορώ να πω, από καθαρά προσωπική άποψη, ότι η πολιτική του καρότου και του μαστίγιου, όπως την ονομάζαμε το 90-91, απέφερε τους καρπούς της. Ακόμα και αν στην αρχή είχε αμφισβητηθεί πολύ, αφού οι φίλοι μας τού ΑΚΕ - ενθυμούμαι μια υπουργική συνεδρίαση όπου αμφισβητήθηκε αυτή η πολιτική - πιστεύω ότι εν τέλει απέδωσε τους καρπούς της. Εύχομαι να γίνει το ίδιο για τη χώρα που σας ενδιαφέρει ιδιαίτερα.

<SPEAKER ID=159 NAME="Πρόεδρος">
Κύριε Προεδρεύοντα του Συμβουλίου, κύριοι, παρακαλώ επιτρέψτε μου να κάνω μία γενναία παρέμβαση στον Κανονισμό, και να προσκαλέσω τον Προεδρεύοντα του Συμβουλίου να απαντήσει στην ερώτηση αριθ. 10 γυρίζοντάς σας λίγο προς τα πίσω. Αναφερόμαστε στην ερώτηση του κυρίου Soren Wibe, που τώρα βρίσκεται εδώ. Σας ζητώ, εάν είναι δυνατόν, να απαντήσετε στην ερώτηση.
<P>
Ερώτηση αριθ. 10 του κυρίου Soren Wibe (Η-0618/97):
<P>
Θέμα: Η εξέλιξη της δημοκρατίας στην Ευρώπη
<P>
Στα χαρτιά, όλες οι χώρες στην Ευρώπη είναι σήμερα δημοκρατίες, πράγμα που, από ιστορική άποψη, είναι φαινόμενο μοναδικό. Υπάρχουν, ωστόσο, διαφορές όσον αφορά τη λειτουργία των δημοκρατιών, τις δημοκρατικές ελευθερίες και τα δημοκρατικά δικαιώματα, τον κανόνα δικαίου κ.λ.π. και, αν κανείς προβεί σε μια προσεκτική εξέταση, ορισμένες χώρες παρουσιάζουν σοβαρά ελλείμματα στον τομέα αυτόν. Τούτο ισχύει, σήμερα, κυρίως για την Κροατία και τη Λευκορωσσία. Παρόλο που οι πρόεδροί τους εξελέγησαν με δημοκρατικές διαδικασίες, ο έλεγχος της τηλεόρασης και του ραδιοφώνου ήταν τέτοιος που μόνον το μήνυμα του κυβερνώντος κόμματος έφτασε στους ψηφοφόρους. Οι ψηφοφόροι δεν έχουν καν διδαχθεί τι σημαίνει δημοκρατία.Εζησαν όλη τους τη ζωή υπό αυταρχικό καθεστώς και αγνοούν τα δικαιώματά τους ή ποια πρέπει να είναι η στάση τους απέναντι στα πολιτικά μηνύματα που τους απευθύνονται.
<P>
Ποιά μέτρα μπορούν να ληφθούν προκειμένου να ασκηθεί πίεση στα καθεστώτα εκείνα που, στην Ευρώπη χαρακτηρίζονται από έναν αυταρχικό τρόπο διακυβέρνησης και από άσκηση αυστηρού ελέγχου στα μέσα ενημέρωσης;
<P>
Εχει το Συμβούλιο αντιμετωπίσει το ενδεχόμενο να διαμαρτυρηθεί δια της διπλωματικής οδού και να απομονώσει οικονομικά τις χώρες που, όπως η Κροατία και η Λευκορωσσία, δεν σέβονται τις θεμελιώδεις δημοκρατικές ελευθερίες και δικαιώματα που πρέπει να χαρακτηρίζουν μια δημοκρατική Ευρώπη;

<SPEAKER ID=160 NAME="Wohlfart">
Μπορείτε να μείνετε απόλυτα ήσυχοι, κυρίες και κύριοι όσον αφορά την ευελιξία του Προεδεύοντος του Συμβουλίου σχετικά με την προτεινόμενη από τον Πρόεδρο, διαδικασία. Πράγματι, το ζήτημα είναι πολύ σημαντικό και κατανοώ ιδιαίτερα τα ανήσυχα μέλη του Κοινοβουλίου. Υπήρξα κι εγώ ο ίδιος μέλος του Κοινοβουλίου πριν μερικά χρόνια. Για το λόγο αυτό υποτάσσομαι ευχαρίστως σ' αυτή τη διαδικασία.
<P>
Για τα προβλήματα που έθεσε ο αξιότιμος κ. Soren Wibe, νομίζω ότι μια ερώτηση για την εξέλιξη της δημοκρατίας στην Ευρώπη απαιτεί μια κατάλληλη απάντηση του Συμβουλίου.
<P>
Κατ' αρχάς, θα ήθελα να καθησυχάσω τον κ. Wibe σε ό, τι αφορά τον σεβασμό της δημοκρατίας και των ανθρωπίνων δικαιωμάτων τα οποία βρίσκονται πάντα στην καρδιά των θεμελιωδών αρχών που υπερασπίζεται η Ευρωπαϊκή Ένωση και στα οποία το Συμβούλιο προσδίδει ιδιαίτερη σημασία. Στις δυο περιπτώσεις που αναφέρθηκαν, τη Λευκορωσία και την Κροατία, όπως και σε άλλες, όπου οι αξίες απειλούνται, το Συμβούλιο προσπαθεί, με προσοχή και αποφασιστικότητα, να ασκήσει την επιρροή του ώστε να πριμοδοτήσει, όσο είναι δυνατό, τις δημοκρατικές αξίες.
<P>
Θα ήθελα να ανατρέξω στην κατάσταση που σχετίζεται με τη Λευκορωσία. Το Συμβούλιο παρακολουθεί την εξέλιξη της κατάστασης στη Δημοκρατία της Λευκορωσίας με ζωηρό ενδιαφέρον και δραστηριοποιήθηκε δραστικά ώστε να ασκήσει την επιρροή του στις αρχές της χώρας προκειμένου να εδραιώσουν τον απόλυτο σεβασμό των δημοκρατικών μεθόδων και αρχών που αναγνωρίζονται διεθνώς, καθώς και την ελευθερία των μέσων μαζικής ενημέρωσης.
<P>
Η εξεταστική αποστολή της Ευρωπαϊκής Ένωσης της οποίας ηγείται ένας πρώην υπουργός δικαιοσύνης των Κάτω Χωρών μας παρέπεμψε στη Λευκορωσία τον Ιανουάριο αυτού του έτους ώστε να ερευνηθεί η νομιμότητα των συνταγματικών δημοψηφισμάτων του 1996, να αξιολογηθεί ο σεβασμός της αρχής του διαχωρισμού των εξουσιών και να την εδραιώσει, στην περίπτωση που η αντιπολίτευση ή τα μέσα μαζικής ενημέρωσης υπάρξουν αντικείμενο παρενόχλησης.
<P>
Διαπίστωσε, σ' αυτό το σημείο, σοβαρές νομοθετικές και πολιτικές δυσλειτουργίες στη Λευκορωσία. Σύμφωνα με τα πορίσματα της αποστολής, το Συμβούλιο καθόρισε φέτος τον Φεβρουάριο μια συνολική προσέγγιση στην οποία θα εγγράφονται οι μέλλουσες σχέσεις ανάμεσα στην Ευρωπαϊκή Ένωση και τη Λευκορωσία. Επιπλέον, τον Απρίλιο, το Συμβούλιο εξήγγειλε μια κριτική θέση και υπενθύμισε ότι η συνεργασία ανάμεσα στην Ευρωπαϊκή Ένωση και τη Λευκορωσία δεν μπορούσε να συνεχιστεί χωρίς μια πειστική προσπάθεια εκ μέρους της Λευκορωσίας προκειμένου να ενεργοποιήσει ένα πολιτικό σύστημα σύμφωνο με τους διεθνείς κανόνες.
<P>
Εξάλλου, το Συμβούλιο παρακάλεσε θερμά τις αρχές της Λευκορωσίας να σεβαστούν την υπόσχεση που έδωσαν να ξεκινήσουν συσκέψεις με το δέκατο τρίτο εκλεγμένο Ανώτατο Σοβιέτ ώστε να εδραιωθεί ένας πραγματικός διαχωρισμός των εξουσιών και να ξεκινήσει ένας διάλογος στα πλαίσια μιας τριμερής ομάδας εργασίας, αποτελούμενης από αντιπροσώπους της κυβέρνησης της Λευκορωσίας, του δέκατου τρίτου ανώτατου Σοβιέτ και πραγματογνώμονες της Ευρωπαϊκής Ένωσης, του Συμβουλίου της Ευρώπης και του ΟΑΣΕ σ' αυτή την κατεύθυνση.
<P>
Εντούτοις, το Συμβούλιο που πραγματοποιήθηκε στις 15 Σεπτεμβρίου, δηλαδή την περασμένη Δευτέρα διαπίστωσε ότι καμιά πρόοδος δεν έχει σημειωθεί κατά τους τελευταίους αυτούς μήνες πάνω στο σχέδιο πολιτικών και οικονομικών μεταρρυθμίσεων στη Λευκορωσία και ότι η πολιτική και θεσμική κατάσταση καθώς και η παραβίαση των ανθρωπίνων δικαιωμάτων και των θεμελιωδών ελευθεριών και, ειδικότερα, της ελευθερίας των μέσων μαζικής ενημέρωσης, παραμένουν ιδιαίτερα ανησυχητικά.
<P>
Κατά συνέπεια, το Συμβούλιο αποφάσισε να λάβει τα ακόλουθα μέτρα. Πρώτον, άρση της συμμετοχής της Ένωσης στις εργασίες της τριμερούς ομάδας. Δεύτερον, άρνηση της στήριξης της ένταξης της Λευκορωσίας στο Συμβούλιο της Ευρώπης. Τρίτον, άρνηση σύναψης προσωρινής συμφωνίας και συμφωνίας συνεταιρισμού και συνεργασίας. Τέταρτον, περιορισμός των διμερών υπουργικών επαφών. Πέμπτον, πάγωμα των προγραμμάτων τεχνικής βοήθειας της Κοινότητας και των κρατών μελών με εξαίρεση ωστόσο των ανθρωπιστικών και περιφερειακών έργων καθώς και όσων στηρίζουν την διαδικασία εκδημοκρατισμού.
<P>
Όσον αφορά τώρα την Κροατία. Το Συμβούλιο κατέληξε φέτος τον Απρίλιο σε πορίσματα σχετικά με την εφαρμογή όρων ενόψει της δημιουργίας μιας λογικής στρατηγικής της Ευρωπαϊκής Ένωσης, που να ισχύει στις σχέσεις με τις Νότιο-Ανατολικές χώρες οι οποίες δεν συνδέονται με την Ευρωπαϊκή Ένωση μέσω μιας συμφωνίας συνεταιρισμού, στην προκειμένη περίπτωση την Βοσνία-Ερζεγοβίνη, την Κροατία, την ομοσπονδιακή Δημοκρατία της Γιουγκοσλαβίας, την πρώην Γιουγκοσλάβικη Δημοκρατία της Μακεδονίας, και την Αλβανία.
<P>
Προκειμένου να εδραιωθεί η ειρήνη και η σταθερότητα στην περιοχή και να συμβάλει στην οικονομική της ανόρθωση, η Ευρωπαϊκή Ένωση σκοπεύει να αναπτύξει διμερείς σχέσεις με τις χώρες της περιοχής, σε ένα πλαίσιο ευνοϊκό για την δημοκρατία, το κράτος δικαίου, την καθιέρωση πιο αυστηρών κανόνων σε ότι αφορά τα ανθρώπινα δικαιώματα και τα δικαιώματα των μειονοτήτων, το πέρασμα σε μια οικονομία αγοράς και την ενίσχυση της συνεργασίας μεταξύ αυτών των χωρών.
<P>
Στο παράρτημα των πορισμάτων, το Συμβούλιο συμπεριέλαβε στοιχεία προκειμένου να εξεταστεί ο σεβασμός των όρων που σχετίζονται με τις δημοκρατικές αρχές, τα ανθρώπινα δικαιώματα, το κράτος δικαίου, τον σεβασμό και την προστασία των μειονοτήτων, και το πέρασμά τους σε μια οικονομία αγοράς. Το Συμβούλιο συμπεριέλαβε ρητά την ελευθερία έκφρασης, συμπεριλαμβανομένων των μέσων μαζικής ενημέρωσης, ανεξάρτητα από αυτή τη λίστα.
<P>
Μπορώ να σας διαβεβαιώσω, κύριε Πρόεδρε, κύριες και κύριοι ότι, η Ευρωπαϊκή Ένωση παρακολουθεί επισταμένως και αξιολογεί τακτικά τις προόδους που πραγματοποιούνται στις χώρες της περιοχής, συμπεριλαμβανόμενης της Κροατίας ώστε να ικανοποιηθούν οι απαιτήσεις των όρων. Όπως το υπενθύμισε το Συμβούλιο κατά την σύνοδο της 16ης και 17ης Ιουνίου στο Αμστερνταμ, ο αυστηρός σεβασμός των ανθρωπίνων δικαιωμάτων και των δικαιωμάτων των μειονοτήτων σε όλες αυτές τις χώρες, συμπεριλαμβανομένου του επαναπατρισμού ανθρώπων που έχουν μετακινηθεί ή ξενιτευτεί, παραμένουν ένας ουσιαστικός όρος για την επίτευξη της βελτίωσης των σχέσεων μεταξύ της Ευρωπαϊκής Ένωσης και της Κροατίας.
<P>
Η σταδιακή πραγματοποίηση των εξειδικευμένων όρων που αναφέρονται στα πορίσματα της 29ης Απριλίου θα επιτρέψουν να ενισχυθούν προοδευτικά οι σχέσεις, με την επιφύλαξη ότι θα γίνει μια πολιτική και οικονομική αξιολόγηση, συνολική και μόνιμη, κατά την οποία κάθε χώρα, ανάμεσά τους και η Κροατία, θα κριθεί σε μια ατομική βάση. Εξάλλου, η Ευρωπαϊκή Ένωση εξακολουθεί να απαιτεί από την Κροατία και από άλλες χώρες της περιοχής, τον σεβασμό των ελευθεριών και των θεμελιωδών δημοκρατικών δικαιωμάτων τα οποία οφείλουν, κατά τη δική μας άποψη, να υπερισχύσουν στις ευρωπαϊκές δημοκρατίες.

<SPEAKER ID=161 LANGUAGE="SV" NAME="Wibe">
Θέλω πρωτίστως να ευχαριστήσω για την γεναιοδωρία που μου επεδείχθη. Παρ' ότι ήρθα καθυστερημένα έλαβα και απάντηση και, εκτός αυτού, δυνατότητα ανταπάντησης. Θέλω επίσης να ευχαριστήσω τον Πρόεδρο του Συμβουλίου για την απάντηση που νομίζω ότι ήταν αρκετά λεπτομερής. Δεν γνώριζα όντως τις λεπτομέρειες όσον αφορά τα σχέδια για την Λευκορωσία.
<P>
Είναι προφανές ότι και εκεί επίσης δείξαμε τα "οικονομικά μπράτσα» μας για να ασκήσουμε πίεση στο καθεστώς. Πιστεύω πραγματικά ότι αυτή είναι η γλώσσα που καταλαβαίνουν οι κυρίαρχοι της Λευκορωσίας. Ένα πράγμα όμως δεν μπόρεσα να καταλάβω από την απάντησή σας και γι'αυτό έχω μια μικρή συνακόλουθη ερώτηση: Έχουμε κάποια οικονομικά μέσα άσκησης πιέσεων του καθεστώτος στη Κροατία;

<SPEAKER ID=162 LANGUAGE="FR" NAME="Wohlfart">
Σ' αυτό το συνολικό πλαίσιο, μου φαίνεται ότι έχω υπογραμμίσει ήδη δυο ή τρεις φορές την έννοια των όρων. Έχω τονίσει επίσης το γεγονός ότι οι χώρες της Νότιας Ευρώπης που δεν συνδέονται με την Ευρωπαϊκή Ένωση μέσω μιας συμφωνίας συνεταιρισμού, κυρίως η Βοσνία-Ερζεγοβίνη και η Κροατία, πρέπει να υποταχτούν σ' αυτόν τον όρο, που εμπλέκει επίσης φυσικά την πλευρά «οικονομικές ανταλλαγές».

<SPEAKER ID=163 LANGUAGE="DE" NAME="Posselt">
Κυρία Πρόεδρε, η Κροατία είναι μια νεαρή δημοκρατία, που επιπλέον υφίσταται τις συνέπειες ενός πολέμου. Σίγουρα υπάρχουν εκεί πολλά που πρέπει να βελτιωθούν. Το θεωρώ όμως απαράδεκτο να την ρίχνουμε στο ίδιο καζάνι με την Λευκορωσία, μια δικτατορία. Θέλω εδώ προπαντός να πω πως δίκαια ο κύριος Πρόεδρος παρέπεμψε στα ανθρώπινα δικαιώματα και στα δικαιώματα των μειονοτήτων - εγώ ο ίδιος είμαι ένας μεγάλος υπερασπιστής των δικαιωμάτων των μειονοτήτων - αλλά το έκανε την μέρα που ένα από τα μεγαλύτερα κράτη μέλη της Ευρωπαϊκής Ένωσης εδήλωσε, πως δεν θα επικυρώσει την Σύμβαση του Συμβουλίου της Ευρώπης για τις Μειονότητες. Θα πρέπει ήδη να προσέξουμε να μην περιπέσουμε σε μια ασαφή κατάσταση και να μην εφαρμόζουμε μια διπλή ηθική. Έχω την άποψη πως σε κάθε περίπτωση είναι σημαντικό - ήμουν εισηγητής για την συμφωνία σύνδεσης με την Σλοβενία - να συνδέσουμε γρήγορα την Κροατία. Μάλιστα οι Σλοβένοι, που βρίσκονταν σε ένταση με τους Κροάτες, είπαν πως μια προσέγγιση και πρόσδεση της Κροατίας στην ΕΕ θα ήταν προς το συμφέρον αυτής της χώρας.

<SPEAKER ID=164 LANGUAGE="FR" NAME="Wohlfart">
Εν ολίγοις, θέλω να πω ότι συμμερίζομαι απόλυτα την προσέγγιση του αξιότιμου μέλους του Κοινοβουλίου, με μια διαφοροποίηση ωστόσο, ξεχωρίζω, όπως και το Συμβούλιο, την Λευκορωσία από την Κροατία. Νομίζω ότι είμαστε σύμφωνοι επί αυτού.

<SPEAKER ID=165 NAME="Πρόεδρος">
Ευχαριστώ, κύριε Wohlfart.
<P>
Δεδομένου ότι ο συντάκτης της απουσιάζει, η ερώτηση αριθ. 11 καθίσταται άκυρη.
<P>
Κύριε Wohlfart, υπάρχει κίνδυνος να δημιουργήσουμε προηγούμενα, και τόσο εσείς όσο κι εγώ ήδη έχουμε δημιουργήσει ένα προηγούμενο. Και όπως φαίνεται τώρα έχουμε την τιμή να βρίσκεται μαζί μας ο κύριος Αλαβάνος, ο οποίος έχει συντάξει την ερώτηση αριθ. 12, η οποία, με χρονολογική σειρά και σύμφωνα με τον Κανονισμό, είχε διαγραφεί. Αλλά προτείνω, αφού έχουμε κάνει ήδη μία εξαίρεση, να κάνουμε και μία δεύτερη και να του ζητήσουμε εάν επιθυμεί να απαντήσει στην ερώτηση.
<P>
Ερώτηση αριθ. 12 του κυρίου Αλέξανδρου Αλαβάνου (Η-0632/97):
<P>
Θέμα: Κοινή διακήρυξη Τουρκίας - »ΤΔΒΚ»
<P>
Την 19/7/97 υπεγράφη κοινή διακήρυξη της Τουρκίας με τη λεγόμενη «Τουρκική Δημοκρατία της Β. Κύπρου» (ΤΔΒΚ) με τις εξής πρόνοιες:
<P>
Σε κάθε διεθνή σύνοδο που ενδιαφέρει την Κύπρο θα συμμετέχουν και εκπρόσωποι της «ΤΔΒΚ» στις αντιπροσωπείες της Τουρκίας. Προς το σκοπό αυτό θα γίνει συμφωνία πλαίσιο μεταξύ των δύο «κρατών» και πρωτόκολλο συνεργασίας των «Υπουργείων Εξωτερικών».
<P>
Προς παρεμπόδιση επιρροής της οικονομίας της «ΤΔΒΚ» από άδικα εμπάργκο θα εγκαθιδρυθεί οικονομική και δημοσιονομική ενότητα μεταξύ Τουρκίας και «ΤΔΒΚ».
<P>
Ερωτάται το Συμβούλιο: Θα δεχθεί, όποτε και αν ζητηθεί, αντιπροσωπεία της Τουρκίας στην οποία θα ανακοινωθεί ότι συμμετέχουν εκπρόσωποι της «ΤΔΒΚ», και τι προτίθεται να πράξει προκειμένου να συνεχισθεί η απαγόρευση εισαγωγών προϊόντων από το κατεχόμενο τμήμα της Κύπρου στην κοινοτική αγορά;

<SPEAKER ID=166 NAME="Wohlfart">
Αφού μοιραζόμαστε την ευθύνη της διαδικασίας, θα πράξω με τον ίδιο τρόπο όσον αφορά την ερώτηση του κ. Αλαβάνου.
<P>
Κατ' αρχάς, η Ένωση ακολουθεί, στο κυπριακό ζήτημα, δυο στόχους που είναι ταυτόχρονα σαφείς και διαφορετικοί. Αφ' ενός, δίνει μεγάλη σημασία στο κυπριακό πρόβλημα, σύμφωνα με τις αποφάσεις του Συμβουλίου ασφαλείας των Ηνωμένων Εθνών οι οποίες αποβλέπουν σε μια διζωνική ομοσπονδία με κοινοτικό σκοπό και αφ' ετέρου, εργάζεται υπέρ της ένταξης της Κύπρου στην Ευρωπαϊκή Ένωση.
<P>
Από τη δική της πλευρά, η προεδρία παραμένει αποφασισμένη να συμβάλει με αποτελεσματικό τρόπο στην ανεύρεση μιας λύσης για το κυπριακό πρόβλημα. Θέλω να αναφέρω, στο αξιότιμο μέλος του Κοινοβουλίου ότι η προεδρία πραγματοποίησε πρόσφατα, στα τέλη του Αυγούστου, μια επίσκεψη στην Αθήνα και στην Αγκυρα. Ο εκπρόσωπος της προεδρίας για την Κύπρο θα παρακολουθεί από κοντά την εξέλιξη της καθημερινής κατάστασης.
<P>
Σ' αυτό το πλαίσιο, επιτρέψτε μου, κύριε Πρόεδρε, να διαβεβαιώσω απόλυτα ότι η Ευρωπαϊκή Ένωση αναγνωρίζει μια μόνο κυβέρνηση, εκείνη της Κυπριακής Δημοκρατίας φυσικά.
<P>
Σε ό, τι αφορά τις ανταλλαγές με τη βόρεια πλευρά της Κύπρου, σας υπενθυμίζω την απόφαση του Ευρωπαϊκού Δικαστηρίου της 5ης Ιουλίου του 1994, επιβεβαιώνοντας ότι τα πιστοποιητικά που προέρχονται από την βόρεια Κύπρο δεν μπορούν να γίνουν δεκτά. Ενόψει της πραγματοποίησης της τελωνιακής ένωσης με την Τουρκία, το Συμβούλιο και η Επιτροπή ανέλαβαν να δείξουν προσοχή ώστε να αποφευχθεί κάθε είδος εμπορικής υπεξαίρεσης ή άλλη παραβίαση του κοινοτικού κεκτημένου, συμπεριλαμβανομένης της νομολογίας του Δικαστηρίου στο οποίο μόλις αναφέρθηκα, η οποία θα προέκυπτε από την κατάσταση που επικρατεί στη Βόρεια Κύπρο.
<P>
Η ενδεχόμενη ενεργοποίηση της συμφωνίας για το συμβούλιο σύνδεσης που υπογράφηκε ανάμεσα στον Υπουργό Εξωτερικών της Τουρκίας και τις αυτοανακηρυχθείσες αρχές της Βορείου Κύπρου στις 7 του περασμένου Αυγούστου, απαιτεί να επανεξετάσουμε σοβαρά την κατάσταση και έχει, εν πάση περιπτώσει, πιο γενικές πολιτικές επιπλοκές όπως σας εξήγησα μόλις τώρα.

<SPEAKER ID=167 NAME="Αλαβάνος">
Κύριε Πρόεδρε, ευχαριστώ τόσο για το γεγονός ότι δημιουργήσατε προηγούμενο και έτσι μπόρεσε να συζητηθεί η ερώτησή μου όσο και για τη σοφία με την οποία αντιμετωπίσατε το θέμα και εσείς και ο κύριος Υπουργός. Ευχαριστώ, επίσης, τον κύριο Υπουργό για την πλήρη και πολύ θετική απάντηση την οποία έδωσε στην ερώτησή μου. Με την ευκαιρία, θα ήθελα να θέσω ένα εντελώς σχετικό ζήτημα και συγκεκριμένα το γεγονός ότι η 'Αγκυρα αποφάσισε την περασμένη εβδομάδα να μην δέχεται στα λιμάνια της πλοία με κυπριακή σημαία, με τη σημαία της Κυπριακής Δημοκρατίας. Δηλαδή πλοία με σημαία της Κυπριακής Δημοκρατίας, ήτοι μιας χώρας συνδεδεμένης με την Ευρωπαϊκή 'Ενωση, μίας χώρας η οποία είναι υπό ένταξη στην Ευρωπαϊκή 'Ενωση, απαγορεύεται να προσεγγίζουν από την προηγουμένη εβδομάδα και πέρα τα τουρκικά λιμάνια. Μέχρι προχθές τα προσεγγίζανε. Πιστεύετε ότι αυτή η ενέργεια είναι στο πνεύμα της τελωνειακής ένωσης και του σεβασμού των βασικών αρχών που τη διέπουν;

<SPEAKER ID=168 LANGUAGE="FR" NAME="Wohlfart">
Με κάθε επιφύλαξη έως ότου γίνει μια συμπληρωματική ενημέρωση από τις αρμόδιες υπηρεσίες, αν τα όσα μας είπαν αποδεικνύοταν ακριβή, θα ήταν καθ' ολα απαράδεκτα.

<SPEAKER ID=169 NAME="Πρόεδρος">
Ερώτηση αριθ. 14 της κυρίας Christine Oddy (Η-0638/97):
<P>
Θέμα: Δολοφονία Βουλευτή από τη Σρι Λάνκα
<P>
Γνωρίζει το Συμβούλιο σχετικά με τη δολοφονία του κ. Α. Thanqathurai, Βουλευτή της Σρι Λάνκα και ηγετικού στελέχους του Ενωμένου Απελευθερωτικού Μετώπου Ταμίλ (TULF), μιας οργάνωσης που υποστηρίζει θερμά τη μη χρησιμοποίηση βίας στην πολιτική;
<P>
Ποιά μέτρα θα λάβει το Συμβούλιο ώστε να ασκήσει πιέσεις για ειρηνικό τερματισμό της κλιμακούμενης βίας στη Σρι Λάνκα;

<SPEAKER ID=170 NAME="Wohlfart">
Σημειώνω ως Προεδρεύων του Συμβουλίου το έντονο ενδιαφέρον του αξιότιμου μέλους του Κοινοβουλίου για την κατάσταση στη Σρι Λάνκα, ειδικότερα σε ότι αφορά το σεβασμό ή για την ακρίβεια την απουσία σεβασμού των ανθρωπίνων δικαιωμάτων. Το Συμβούλιο δεν έχει ωστόσο ακόμα λάβει γνώση των τραγικών και αξιοθρήνητων γεγονότων που αναφέρει η αξιότιμη βουλευτής στην ερώτησή της.
<P>
Σε ό, τι αφορά τη θέση της Ευρωπαϊκής Ένωσης για την κατάσταση εμφυλίου πολέμου στη Σρι Λάνκα, το αξιότιμο μέλος του Κοινοβουλίου μπορεί επωφελώς να ανατρέξει στις απαντήσεις που δόθηκαν στις ερωτήσεις που είχε θέσει η ίδια κατά τις συνεδριάσεις των περιόδων του περασμένου Μαϊου και Ιουλίου.

<SPEAKER ID=171 LANGUAGE="EN" NAME="Oddy">
Ευχαριστώ τον Προεδρεύοντα για τις ευγενικές παρατηρήσεις και για το ενδιαφέρον του. Ωστόσο, η κατάσταση δεν βελτιώνεται. Γίνονται συνεχώς βαρβαρότητες και από τις δύο πλευρές και οι πολίτες υποφέρουν. Θα μπορούσε ο Προεδρεύων να χρησιμοποιήσει τις δικές του υπηρεσίες, προκειμένου να προσπαθήσει να προάγει κάποια μορφή πολιτικής ειρηνευτικής διαδικασίας σε ανώτερο επίπεδο, χρησιμοποιώντας ενδεχομένως τις υπηρεσίες της Mary Robinson που είναι αντιπρόσωπος ανθρωπίνων δικαιωμάτων για τα Ηνωμένα Έθνη;

<SPEAKER ID=172 LANGUAGE="FR" NAME="Wohlfart">
Μόλις διαπίστωσα κατά την ανάγνωση της απάντησης στην ερώτηση της κ. Oddy ότι σε σχεδόν όλους τους φακέλλους που συζητήθηκαν σήμερα, είτε αφορούσαν δηλώσεις, είτε επρόκειτο για ερωτήσεις στις οποίες όφειλα να απαντήσω, θίγεται το ζήτημα της βίας, της τρομοκρατίας και της απουσίας σεβασμού των ανθρωπίνων δικαιωμάτων. Και αυτό με θλίβει ιδιαιτέρως.
<P>
Όσον αφορά την πρόταση της κ. Oddy, γιατί να μην εξετάσουμε το ενδεχόμενο να αναθέσουμε στην Mary Robinson μια ειδική αποστολή με στόχο την προώθηση της προσέγγισης των δυο πλευρών και της επιβολής ενός τέλους στη σύγκρουση που μαστίζει τη χώρα. Είμαι απόλυτα ανοιχτός σ' αυτή την πρόταση. Θα συναντήσω εξ άλλου την κ. Robinson στο περιθώριο της ετήσιας συνόδου των Ηνωμένων Εθνών στη Νέα Υόρκη, ως προεδρεύων του Συμβουλίου. Θα αποτελέσει ένα από τα θέματα συζήτησης. Σας ευχαριστώ για την πρότασή σας.

<SPEAKER ID=173 NAME="Πρόεδρος">
Ερώτηση αριθ. 15 του κυρίου Richard Howitt (Η-0646/97):
<P>
Θέμα: Περιφερειακή εκπροσώπηση σε συνεδριάσεις
<P>
Μπορεί το Συμβούλιο να διευκρινίσει πόσες φορές και επί ποίων θεμάτων τα περιφερειακά επίπεδα διακυβέρνησης εκπροσωπήθηκαν σε συνόδους του Συμβουλίου σε σχέση με τους εκπροσώπους των κεντρικών κυβερνώντων αφότου κυρώθηκε η Συνθήκη του Μάαστριχτ; Δεδομένων των σημερινών κινήσεων στο Η.Β. για μεταβίβαση εξουσιών στη Σκωτία και την Ουαλία, καθώς και την προτεινόμενη καθιέρωση περιφερειακών κοινοβουλίων στην Αγγλία, μπορεί το Συμβούλιο να επιβεβαιώσει ότι θεωρεί ευπρόσδεκτη τη συμμετοχή στις επίσημες συνεδριάσεις του των εκπροσώπων των περιφερειών σε σχέση με εκείνους της κεντρικής κυβέρνησης;

<SPEAKER ID=174 NAME="Wohlfart">
Η απάντησή μου είναι η ακόλουθη: με την επιφύλαξη του άρθρου 146, πρώτου εδαφίου της συνθήκης ΕΚ, το οποίο προβλέπει ότι το Συμβούλιο αποτελείται από έναν εκπρόσωπο κάθε κράτους μέλους σε υπουργικό επίπεδο, στην προκειμένη περίπτωση ενός υπουργού εξουσιοδοτημένου να δεσμεύσει την κυβέρνηση αυτού του κράτους και ο οποίος διαμορφώνει κανόνες ανάλογους με την απαρτία, η οποία, όπως το γνωρίζετε, απαιτεί την ελάχιστη παρουσία του Συμβουλίου ώστε να μπορεί να προβεί σε μια ψηφοφορία, είναι στη δικαιοδοσία του κάθε μέλους του Συμβουλίου να διαμορφώσει την αντιπροσωπεία σύμφωνα με τον τρόπο που του φαίνεται το πιο κατάλληλο.
<P>
Κατά συνέπεια, σε υπουργικό επίπεδο, το άρθρο 146, ορίζει ότι ένα κράτος μέλος μπορεί να αντιπροσωπευτεί από ένα τοπικό υπουργό εφ' όσον εκείνος, φυσικά, είναι εξουσιοδοτημένος για να δεσμεύσει την κυβέρνηση του εν λόγου κράτους μέλους.

<SPEAKER ID=175 LANGUAGE="EN" NAME="Howitt">
Δεν νομίζω ότι η απάντηση αυτή ήταν τόσο λεπτομερής όσο περίμενα όταν έθεσα την ερώτηση. Γνωρίζουμε ασφαλώς ότι τόσο το Βέλγιο όσο και η Γερμανία, ως μέλη της Ευρωπαϊκης Ένωσης, προώθησαν υπουργούς από την περιφερειακή διοίκηση, από το εσωτερικό της χώρας τους, σε συναντήσεις του Συμβουλίου. Θα έπρεπε ενδεχομένως να διεξαχθεί μια άσκηση προκειμένου να υπολογίσουμε τις φορές που λαμβάνει χώρα με αυτά τα κράτη μέλη ή με άλλα, έτσι ώστε να αποδείξουμε ότι η περιφερειακή διοίκηση μπορεί να παίξει σημαντικό ρόλο στην Ευρωπαϊκή Ένωση, να φέρει τις αποφάσεις μας πιο κοντά στους πολίτες και να βελτιώσει τον μηχανισμό λήψης αποφάσεων.
<P>
Στο πλαίσιο αυτό αλλά και στο πλαίσιο της ερώτησής μου, στην οποία παρατηρώ ότι ο Προεδρεύων δεν αναφέρθηκε, θα μπορούσε τώρα να μας πει αν εγκρίνει την απόφαση που ελήφθη στη Σκωτία μέσω δημοψηφίσματος, σχετικά με την υποστήριξη δημιουργίας Κοινοβουλίου της Σκωτίας; Αύριο πρόκειται να γίνει δημοψήφισμα στην Ουαλία, οπότε ο κόσμος θα έχει την ευκαιρία να αποφασίσει για το δικό του Κοινοβούλιο. Ο Προεδρεύων το εγκρίνει; Θα συμφωνήσει μαζί μου στο ότι αυτό αποδεικνύει πως οι χώρες και οι περιφέρειες του Ηνωμένου Βασιλείου λαμβάνουν επιτέλους τις θέσεις τους σε μια Ευρώπη των περιφερειών;

<SPEAKER ID=176 LANGUAGE="FR" NAME="Wohlfart">
Όχι μονάχα στον περιφεριακό χάρτη του Ηνωμένου Βασιλείου, κύριε Πρόεδρε. Είμαι ευτυχής που μπορώ να δώσω ένα συμπληρωματικό ενημερωτικό στοιχείο στον αξιότιμο βουλευτή, σχετικά με τη συμμετοχή των περιφερειακών υπουργών στις συνόδους του Συμβουλίου. Αφού υπάρχει, γιατί να μην επεκταθεί και σε άλλες περιφέρειες σύμφωνα με τις επιθυμίες των διαφόρων κυρίαρχων κρατών μελών;
<P>
Από την έναρξη της ισχύος της συνθήκης στην Ευρωπαϊκή Ένωση, η αντιπροσωπεία δυο μέλων του Συμβουλίου αποτελείτο επί τριάντα φορές, αποκλειστικά από έναν ή περισσότερους περιφερειακούς υπουργούς. Επι 37 φορές, ο ή οι ομοσπονδιακοί υπουργοί συνοδεύονταν από περιφερειακούς υπουργούς. Οι συνθέσεις του Συμβουλίου υπήρξαν επί 67 φορές οι ακόλουθοι: πολιτισμός, παιδεία, βιομηχανία, νέα γενιά, αστική προστασία, έρευνα, μεταφορές καθώς και εργασία και κοινωνικές υποθέσεις.

<SPEAKER ID=177 LANGUAGE="EN" NAME="McMahon">
Θα ήθελα να ευχαριστήσω τον Προεδρεύοντα για την ολοκληρωμένη απάντησή του. Ως ο μοναδικός Σκωτσέζος παρών και ως κάποιος που ψήφισε το διπλό "Ναι» στο δημοψήφισμα της περασμένης εβδομάδας, θα ήθελα να πω ότι ενδιαφερόμαστε ιδιαιτέρως για έναν κυρίως τομέα ο οποίος δεν αναφέρθηκε, την αλιεία. Τα τρία τέταρτα των αλιευμάτων του Ηνωμένου Βασιλείου προέρχονται από την Σκωτία. Ο τομέας της αλιείας είναι μια από τις εξουσίες οι οποίες θα μεταβιβαστούν στο σκωτσέζικο κοινοβούλιο. Έτσι, η κατάσταση που θα διαμορφωθεί όσον αφορά την γεωργία και την αλιεία, είναι ότι οι εξουσίες θα μεταβιβαστούν από το εθνικό κοινοβούλιο στο σκωτσέζικο κοινοβούλιο. Ποια είναι λοιπόν η γνώμη του Προεδρεύοντα σχετικά με το να συμπεριληφθεί ένας Σκωτσέζος υπουργός αλιείας - ο οποίος δεν θα είναι απαραίτητα από το ίδιο κόμμα της αγγλικής κυβέρνησης - στα Συμβούλια Αλιείας και Γεωργίας;

<SPEAKER ID=178 NAME="Πρόεδρος">
Ευχαριστώ πολύ κύριε McMahon
<P>
Τον λόγο έχει ο κύριος Wohlfart για να σχολιάσει την ερώτηση του κυρίου McMahon, αν το επιθυμεί φυσικά.

<SPEAKER ID=179 LANGUAGE="FR" NAME="Wohlfart">
Πολύ ενδιαφέρουσα ερώτηση! Οφείλω να σας ομολογήσω ότι δεν ψαρεύω, αλλά πιστεύω ότι η ερώτηση στοχεύει πέρα από το ψάρεμα ως άθλημα. Αν υπάρχει μια συμφωνία ανάμεσα στην κυβέρνηση της Σκωτίας και τη μέλλουσα περιφερειακή κυβέρνηση, γιατί όχι; Αν υπάρχει μια μεταβίβαση αρμοδιοτήτων προς όφελος του μέλλοντα Σκωτσέζου συναδέλφου ο οποίος θα είναι υπεύθυνος για την αλιεία, δε θα υπάρξει πρόβλημα, ακόμα και αν ανήκει σε ένα διαφορετικό κόμμα από κείνο του Πρωθυπουργού. Δεν ξέρω. Ούτως ή αλλως θα εξαρτιόταν από τους κανόνες της δημοκρατίας.

<SPEAKER ID=180 NAME="Πρόεδρος">
Ερώτηση αριθ. 16 του κυρίου Bernd Posselt (Η-0648/97):
<P>
Ένταξη της Τσεχικής Δημοκρατίας στην ΕΕ
<P>
Η Τσεχική Δημοκρατία, παρά την Ευρωπαϊκή Συμφωνία και τις προσπάθειες ένταξης στην ΕΕ, θα αποκλείει τους αλλοδαπούς, δηλαδή και τους πολίτες της ΕΕ από την απόκτηση ακινήτων και επιπλέον τους πολίτες της ΕΕ από την απόκτηση γεωργικής ιδιοκτησίας.
<P>
Πώς εκτιμά αυτό το γεγονός η Προεδρία του Συμβουλίου, ιδιαίτερα σε σχέση με τους διαφορετικούς όρους, που ήδη τίθενται στη Σλοβενία για τη συμφωνία σύνδεσης, και πώς συμβιβάζεται αυτή η στάση με την προενταξιακή στρατηγική;

<SPEAKER ID=181 NAME="Wohlfart">
Οι ερωτήσεις του αξιότιμου βουλευτή για την δυνατότητα να αποκτήσουν οι ξένοι ακίνητη περιουσία ή αγροτικές εκτάσεις στην Τσεχία είχαν εξεταστεί κατά τις διαπραγματεύσεις που απέβλεπαν στη σύναψη ευρωπαϊκής συμφωνίας σύνδεσης με τη χώρα αυτή. Κατόπιν του τσέχικου αιτήματος, η κοινοτική πλευρά είχε δεχτεί να συμπεριλάβει, στο κεφάλαιο σχετικά με την εγκατάσταση (άρθρο 45 και ακόλουθα), έναν ορισμένο αριθμό εξαιρέσεων επί της γενικής αρχής εθνικής μισθολογικής διαφοράς την οποία η Τσεχία οφείλει να παραχωρήσει στις εταιρίες και στους υπηκόους της Κοινότητας.
<P>
Συνεπώς, η ιδιοκτησία, η χρήση, η αγορά και η ενοικίαση ακίνητης περιουσίας συμπεριλαμβάνονται στις εξαιρέσεις του παραρτήματος επιμέτρου 16β που παραχωρήθηκαν στην Τσεχία έως το τέλος της μεταβατικής περιόδου και την έναρξη της ισχύος της συμφωνίας.
<P>
Όσον αφορά τις αγοραπωλησίες αγροτικών και δασικών εκτάσεων, αναφέρεται μεταξύ των εξαιρέσεων του παραρτήματος 16γ, οι οποίες διαθέτουν ένα μόνιμο χαρακτήρα. Πρέπει να σημειωθεί εξ άλλου, ότι ανάλογοι όροι αναφέρονται στις ευρωπαϊκές συμφωνίες που συνήφθηκαν με άλλες χώρες της κεντρικής και ανατολικής Ευρώπης.
<P>
Σε ό, τι αφορά τις προοπτικές ένταξης της Τσεχίας στην Ένωση, οι απαιτούμενες αποφάσεις που αφορούν το σύνολο της διαδικασίας διεύρυνσης θα ληφθούν σύμφωνα με τα πορίσματα της Διάσκεψης Κορυφής του Αμστερνταμ, από το Ευρωπαϊκό Συμβούλιο του Λουξεμβούργου, τον επόμενο Δεκέμβριο, βάσει μιας λεπτομερούς έκθεσης του Συμβουλίου Υπουργών Γενικών Υποθέσεων σχετικά με τις αποφάσεις για τα αιτήματα ένταξης, καθώς και βάσει της Ατζέντας 2000. Το Συμβούλιο σημειώνει τις παρατηρήσεις του αξιότιμου βουλευτή και δεν θα παραλείψει να τις λάβει υπόψη του κατά τη διαδικασία διαπραγματεύσεων εν όψει της ένταξης.

<SPEAKER ID=182 LANGUAGE="DE" NAME="Posselt">
Ευχαριστώ, κύριε Πρόεδρε, για την ακριβέστατη απάντηση. Θα ήθελα μόνο να πώ, πως στην Σλοβενία επετεύχθη μια ειδική ρύθμιση στην συμφωνία σύνδεσης, και πιστεύω, πως μια ρύθμιση που συζητείται στις διαπραγματεύσεις προσχώρησης μπορεί μάλλον άσχημα να υπολείπεται πίσω από την σύνδεση της Σλοβενίας. Δεν θα έπρεπε κανείς εδώ να ενεργεί με δύο ειδών κανόνες. Αυτό είναι ένα σημείο που θα ήθελα να θίξω.
<P>
Το άλλο είναι η συγκεκριμένη ερώτηση, αν ένα ή περισσότερα κράτη μέλη έχουν θίξει αυτό το πρόβλημα στο Συμβούλιο ή αν αυτό θα συμβεί πρώτα στο Λουξεμβούργο.

<SPEAKER ID=183 LANGUAGE="FR" NAME="Wohlfart">
Σχετικά με τη Σλοβενία, εφαρμόστηκε άλλη λύση. Στη συνέχεια, όσον αφορά τη Τσεχία και άλλες χώρες που δεν έχουν υπογράψει συμφωνίες σύνδεσης, τα προβλήματα είναι παρόμοια, σύμφωνα με την άποψη του Συμβουλίου, αλλά εμφανίζονται σε διαφορετικά πλαίσια.
<P>
Συνεπώς, χρειάζονται διαφορετικές λύσεις ανάλογα με το περιεχόμενο. Πιστεύω ότι εδώ εντοπίζεται το πρώτο μου στοιχείο εκτίμησης. Όσο για το ζήτημα του να ξέρουμε αν άλλες αντιπροσωπείες έχουν ήδη αναφέρει στο Συμβούλιο Υπουργών Γενικών Υποθέσεων το πρόβλημα το οποίο θέσατε στην συμπληρωματική σας ερώτηση, οφείλω να ομολογήσω ότι δεν συμμετέχω σε όλα τα Συμβούλια Υπουργών Γενικών Υποθέσεων. Εντούτοις, από όσο γνωρίζω, το πρόβλημα αυτό δεν έχει ακόμα συζητηθεί.

<SPEAKER ID=184 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 17 καθίσταται άκυρη.
<P>
Ερώτηση αριθ. 18 του κυρίου Bertel Haarder (Η-0658/97):
<P>
Θέμα: Παραβιάσεις κατά των οικονομικών συμφερόντων της ΕΕ
<P>
Τα κράτη μέλη είναι υποχρεωμένα να παράσχουν πληροφορίες σχετικά με τις παρατυπίες σε συνδυασμό με τη διαχείριση των οικονομικών συμφερόντων της ΕΕ, δεδομένου ότι εμπίπτει στον τομέα των αρμοδιοτήτων τους το να ζητούν πίσω κατά λάθος καταβληθέντα ποσά. Η εμπειρία έχει δείξει όμως ότι τα κράτη μέλη δεν τηρούν τη δέσμευσή τους αυτή.
<P>
Πώς εξηγεί το Συμβούλιο το ότι έως σήμερα έχει επιστραφεί στην ΕΕ μόνο το ένα τρίτο των ποσών που συνδέονται με περιπτώσεις απάτης πριν το 1993; Δεν αποτελεί το γεγονός αυτό παράβαση του άρθρου 209α της Συνθήκης;
<P>
Προτίθεται να εγγυηθεί το Συμβούλιο ότι η Επιτροπή θα μπορεί, χωρίς εμπόδια, να χρησιμοποιεί κάθε μέσο για τη συγκέντρωση των ποσών που της οφείλονται;

<SPEAKER ID=185 NAME="Wohlfart">
Κατά την εξέταση της ετήσιας έκθεσης του 1996 και του προγράμματος εργασίας της Επιτροπής για το έτος 1997-1998 σε ότι αφορά την προστασία των οικονομικών συμφερόντων και την καταπολέμηση της φοροδιαφυγής, το Συμβούλιο θεώρησε ότι η είπραξη ακάλυπτων ποσών είναι μια ουσιαστική συνιστώσα μιας αποτελεσματικής πολιτικής για την καταπολέμηση της φοροδιαφυγής και ότι συνεπώς, αποτελεί ένα πρωταρχικό στόχο εν όψει της μείωσης του καταβαλλόμενου φόρου από τους φορολογούμενους.
<P>
Για τον λόγο αυτό, το Συμβούλιο κάλεσε την Επιτροπή, με τη συνεργασία των κρατών μελών, να ανάλυσει τον πιθανό τρόπο για την επιτάχυνση αυτών των εισπράξεων. Επιπλέον, έχει υπογραμμίσει κατ' επανάληψη την αναγκαιότητα να ενισχυθεί η συνεργασία ανάμεσα στην Επιτροπή και τις αρμόδιες αρχές των κρατών μελών ώστε να επιτευχθεί αυτός ο στόχος και να βελτιωθεί η πολιτική ανίχνευσης της φοροδιαφυγής.

<SPEAKER ID=186 LANGUAGE="DA" NAME="Haarder">
Είναι λοιπόν μια εντελώς φανταστική κατάσταση που αντιμετωπίζουμε. Το Συμβούλιο ζήτησε, επανειλημμένως, να καταπολεμήσουμε την απάτη στην Ενωση, και τώρα φαίνεται ότι σχεδόν όλες οι χώρες αμελούν να καταπολεμήσουν την απάτη, και ούτε καν βοηθούν να επιστρέφονται τα αχρεωστήτως καταβληθέντα χρήματα. Εγώ το κάνω θέμα διότι γνωρίζω ότι η επίτροπος Anita Gradin αισθάνεται πολύ απομονωμένη στο θέμα αυτό. Δεν νοιώθει ότι έχει την υποστήριξη του Συμβουλίου, και γι'αυτό θα ήθελα να σας ρωτήσω, κύριε Wohlfart; Θέλετε να υποσχεθείτε ότι θα το συζητήσετε κάποια στιγμή κατά τη διάρκεια της Λουξεμβουργιανής προεδρίας, και να βάλετε τις φωνές στους υπουργούς και να τους παρακαλέσετε να επιστρέψουν στη χώρα τους και να αποδώσουν τα κονδύλια που οφείλουν στην Ενωση; Αυτό είναι το ελάχιστο, που μπορεί να απαιτήσει κανείς, αν θέλει καν να συζητήσει για την καταπολέμηση της απάτης.

<SPEAKER ID=187 LANGUAGE="FR" NAME="Wohlfart">
Ο κ. Haarder υπερεκτιμά μάλλον τις υπουργικές μου ικανότητες όσον αφορά τις φορολογικές εισπράξεις. Παρόλ' αυτά, θα προσπαθήσω να τον ικανοποιήσω σε ό, τι σχετίζεται με τις προθέσεις του Συμβουλίου, διότι πρόκειται για ένα ζήτημα που ενδιαφέρει όχι μόνο την Ευρωπαϊκή Ένωση και την Επιτροπή αλλά και τους φορολογούμενούς μας. Θα ήθελα κατ' αρχάς να αναφερθώ στις αποφάσεις που υιοθέτησε το Συμβούλιο Ecofin. Έχω το φάκελο μαζί μου, και μπορώ να διαβεβαιώσω τον κ. Haarder ότι περιέχει στοιχεία τα οποία θα τον ικανοποιήσουν, εν μέρει τουλάχιστον. Ωστόσο, καθώς ο χρόνος τρέχει, δε θα το διαβάσω τώρα. Εντούτοις, μπορώ να το παραδώσω στον κ. Haarder υπενθυμίζοντας ότι ο λουξεμβουργιανός μας Πρωθυπουργός, Κ. Jean - Claude Junker είναι και Υπουργός Οικονομικών. Έτσι όπως τον γνωρίζω, ξέρω πως δε θα διστάσει να κάνει την είσπραξη των φόρων το κύριο μέλημά του, καθώς μόλις τώρα ανέθεσε σε ένα λουξεμβουργιανό βουλευτή την ευθύνη να συντάξει μια πλήρη έκθεση για τη φοροδιαφυγή στη χώρα μας.

<SPEAKER ID=188 NAME="Πρόεδρος">
Ερώτηση αριθ. 19 της κυρίας Concepcion Ferrer (Η-0670/97):
<P>
Σεβασμός των κοινωνικών προτύπων
<P>
Ο Υπουργός Απασχόλησης και Κοινωνικών Υποθέσεων, Ad McIkert, πρότεινε να διεξαχθεί συνεδρίαση των Υπουργών Απασχόλησης και Κοινωνικών Υποθέσεων με τους ασιάτες ομόλογούς τους στην Γενεύη δύο ημέρες πριν από το Συμβούλιο του Ιουνίου ούτως ώστε να εξεταστεί το ζήτημα του σεβασμού των κοινωνικών προτύπων καθώς και η επέκταση των διαδικασιών ελέγχου του ΔΟΕ, σύμφωνα με τις συμφωνίες της Σιγκαπούρης.
<P>
Μπορεί το Συμβούλιο να αναφέρει εάν τελικά υλοποιήθηκε η πρωτοβουλία αυτή; Εάν τούτο αληθεύει, ποιά ήταν τα αποτελέσματα της συνάντησης αυτής;

<SPEAKER ID=189 NAME="Wohlfart">
Μπορώ να υποδείξω στον αξιότιμο βουλευτή ότι ως πρόεδρος του Συμβουλίου Υπουργών Εργασίας-Κοινωνικών Υποθέσεων, ο κ. Υπουργός Ad Melkert συνάντησε πράγματι, στη Γενεύη, στις 10 Ιουνίου του 1997, τους αντιπροσώπους ορισμένων ασιατικών χωρών που βρίσκονται στο περιθώριο του. Το κυρίως θέμα της ανταλλαγής απόψεων που προέκυψε απ' αυτό το γεγονός ήταν ο σεβασμός των διεθνών κανόνων σε ό, τι αφορά την εργασία. Ο κ. Melkert παρουσίασε μια έκθεση των συζητήσεων ενώπιον των συναδέλφων του στο Συμβούλιο της 27ης του περασμένου Ιουνίου και υπογράμμισε την χρησιμότητα τέτοιων επαφών. Συμφωνήθηκε ότι τέτοιες συναντήσεις θα πρέπει να συνεχιστούν και στο μέλλον.

<SPEAKER ID=190 LANGUAGE="ES" NAME="Ferrer">
Κύριε Προεδρεύοντα, ευχαριστώ για την απάντησή σας. Έχοντας υπόψη την μεγάλη σημασία που το Κοινοβούλιο έχει δώσει και δίνει ακόμα όσον αφορά στην εφαρμογή των ελάχιστων κοινωνικών κανόνων που συνιστά η ΔΟΕ, και στο μέτρο που αυτή οι κοινωνικοί κανόνες συνδέονται με τα θεμελιώδη δικαιώματα της ελευθερίας του συνετερίζεσθαι, της καταστολής της εξαναγκαστικής εργασίας και της εργασίας των ανήλικων παιδιών, θα ζητούσα να κάνουμε αυτόν τον διάλογο, και όχι απλά να καταδικάσουμε βάση πληροφοριών, βάση ανταλλαγής απόψεων, αλλά να εντείνουμε τις προσπάθειες μας, γιατί ακριβώς μ' αυτό τον τρόπο, μπορούμε να μείνουμε πιστοί σε μία από τις βασικές μας αρχές, που είναι να προωθούμε τα ανθρώπινα δικαιώματα, και να υπερασπιζόμαστε το ευρωπαϊκό κοινωνικό μοντέλο. Και δεν θα πρέπει να ξεχάσουμε να υπερασπίσουμε τις θέσεις όσον αφορά την εργασία των δικών μας εργατών, γιατί αυτή είναι και η αιτία - μία από τις αιτίες - της μεταφοράς της έδρας των εταιρειών μας.

<SPEAKER ID=191 LANGUAGE="FR" NAME="Wohlfart">
Καταλαβαίνω απόλυτα τα επιχειρήματα που πρόβαλε το αξιότιμο μέλος του Κοινοβουλίου. Αναφέρθηκε, μεταξύ άλλων, στην καταναγκαστική εργασία, καθώς και στην παιδική εργασία, η οποία πραγματοποιείται συχνά μέσα σε ελεεινές κοινωνικές συνθήκες. Τέλος, ανέφερε τον κίνδυνο εξάπλωσης που οφείλεται στον ανέντιμο ανταγωνισμό και που απορρέει κυρίως από την απουσία βασικών κοινωνικών κανόνων προς όφελος του διεθνούς εμπορίου, αυτό δηλαδή που ονομάζουμε «κοινωνικό ντάμπινγκ», και που είναι συνέπεια μιας υπερβολικά μεγάλης ανισότητας των διεθνών κανόνων εργασίας.
<P>
Επρόκειτο, στην περίπτωση αυτή, για μια πρώτη διερευνητική επαφή η οποία επέτρεπε στους μεν και στους δε να εξοικειωθούν με τα παρόντα κίνητρα. Πιστεύω ότι μας ωφελεί όλους η πρόοδος σ' αυτόν τον τομέα, ούτως ή άλλως πολύ ευαίσθητο. Θα πω δυο λόγια για την ατμόσφαιρα στην οποία πραγματοποιήθηκε αυτή η πρώτη υπουργική συνεδρίαση της ΠΟΕ στην Σιγκαπούρη. Αυτό το κοινωνικό ντοπάρισμα, η ασέβεια των βασικών κοινωνικών κανόνων σε ουσιαστικούς τομείς, βρισκόταν στην καρδιά των συζητήσεών μας και, παρά την επιμονή πολλών βιομηχανοποιημένων κρατών, στάθηκε αδύνατο να καλέσουμε το διευθυντή της ΔΟΕ να καταθέσει ενώπιον των υπουργών.
<P>
Πράγματι, όταν αναφερόμαστε στους βασικούς κοινωνικούς κανόνες και στο κοινωνικό ντοπάρισμα, πολλές χώρες σε διαδικασία ανάπτυξης μας πετάνε το μπαλάκι λέγοντάς μας: »Ορίστε, από αυτήν τη σκοπιά θέλετε να λύσετε τα προβλήματα αλλά στην ουσία κάνετε μόνο προστατευτισμό».
<P>
Ανέφερα αυτό το παράδειγμα κυρία μου, για να σας δώσω να καταλάβετε το μέγεθος του προβλήματος στο οποίο βρισκόμαστε αντιμέτωποι και την παγκόσμια διάσταση του κοινωνικού ζητήματος. Εντούτοις, το Συμβούλιο είναι αποφασισμένο να συνεχίσει τις προσπάθειες του στο πλαίσιο ενός διαρθρωμένου διαλόγου, όπως το επιθυμείτε.

<SPEAKER ID=192 NAME="Πρόεδρος">
Δεδομένου ότι οι συντάκτες τους απουσιάζουν, οι ερωτήσεις αριθ. 20 και 21 καθίστανται άκυρες.
<P>
Η Ώρα των Ερωτήσεων έληξε.
<P>
(Η συνεδρίαση διακοπείσα 18.59, επαναλαμβάνεται στις 21.00)

<CHAPTER ID=11>
Πράσινο Βιβλίο για το εμπόριο
<SPEAKER ID=193 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Garosci (A4-0254/97), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την Πράσινη Βίβλο της Επιτροπής για το Εμπόριο (COM(96)0530 - C4-0646/96).

<SPEAKER ID=194 NAME="Garosci">
Κύριε Πρόεδρε, κύριε Επίτροπε, δικαίως αφιερώθηκε εξ ολοκλήρου η αποψινή συζήτηση αυτής της ειδικής συνόδου στη δική μου έκθεση και, για την ακρίβεια, στο εμπόριο. Και πιστεύω πως το υπό συζήτηση θέμα αξίζει αυτή την ειδική σύνοδο, αφιερωμένη στο σύστημα διανομής και στην Πράσινη Βίβλο που εκπονήθηκε από την Επιτροπή.
<P>
Πράγματι, μετά από σχεδόν διετή προετοιμασία, ολοκληρώθηκε κατά τα τέλη του 1996 η Πράσινη Βίβλος για το εμπόριο. Η σημασία αυτού του εγγράφου έγκειται πρώτ'απ'όλα στο γεγονός ότι αποτελεί το πρώτο καθολικό κείμενο των ευρωπαϊκών οργάνων σχετικά με έναν ιστορικά υποτιμημένο τομέα, με πολλές άγνωστες ακόμη πτυχές, με πολλές δυνατότητες συνεισφοράς στο οικονομικό και κοινωνικό επίπεδο, που ωστόσο αντιμετωπίστηκαν και εξετάστηκαν εσπευσμένα και καθυστερημένα, με συνέπεια να χαθούν τεράστιες ευκαιρίες στα πλαίσια των επιχειρήσεων και της απασχόλησης.
<P>
Αρκούν ελάχιστα στατιστικά στοιχεία για να αποδειχτεί το κύρος του εμπορίου. Κατατάσσεται ως εργοδότης στη δεύτερη θέση της σειράς προτεραιότητας της Ευρωπαϊκής Ένωσης, καθώς αριθμεί 4, 5 εκατομμύρια εμπορικών επιχειρήσεων, που αντιπροσωπεύουν το ένα τρίτο όλων των ευρωπαϊκών επιχειρήσεων, το 95 τοις εκατό των οποίων απασχολεί λιγότερο από δέκα εργαζόμενους, 22 εκατομμύρια άμεσων θέσεων εργασίας, το 16 % του εργατικού δυναμικού της Ευρώπης, το 55 % εργαζομένων γυναικείου φύλου στον τομέα της λιανικής αγοράς, 3, 4 εκατομμύρια λιανικών επιχειρήσεων που απασχολούν 15 εκατομμύρια ατόμων, 1, 1 εκατομμύρια χοντρικών επιχειρήσεων με 7 εκατομμύρια θέσεων εργασίας και το 13 τοις εκατό της προστιθέμενης αξίας της ευρωπαϊκής οικονομίας.
<P>
Συνεπώς, η Πράσινη Βίβλος είναι το αποτέλεσμα πολιτικής και λειτουργικής μέριμνας απέναντι στο εμπόριο στο οποίο, από το 1994, εστίασαν την προσοχή τους και τα κοινοτικά όργανα, μέχρι τότε στραμένα στην κατεύθυνση άλλων οικονομικών τομέων και διαφορετικών μεγεθών επιχειρήσεων, με αποτέλεσμα να παραγκωνιστούν το εμπόριο και οι μικρομεσαίες επιχειρήσεις.
<P>
Πράγματι, στις μικρομεσαίες επιχειρήσεις το εμπόριο γνωρίζει τη μεγαλύτερη εξάπλωσή του και χάρη στην εντατικοποίηση των προσπαθειών εκ μέρους της ΓΔ ΧΧΙΙΙ υλοποιήθηκε, επί τέλους, το έγγραφο ανάλυσης και εκτίμησης των δυνατοτήτων και ευκαιριών του δεύτερου κατά σειρά σημασίας οικονομικού τομέα της Ευρωπαϊκής Ένωσης.
<P>
Καθώς οι συγκεκριμένες αρμοδιότητές της στον τομέα του εμπορίου και των μικρομεσαίων επιχειρήσεων επιβάλλουν την ενίσχυση της ΓΔ ΧΧΙΙΙ, πρέπει να ενισχυθούν παράλληλα και οι τομείς της, για να διατηρηθεί αδιάλειπτη επαφή με τα απαραίτητα συμβουλευτικά όργανα που αντιπροσωπεύουν το εμπόριο, όπως η Οικονομική και Κοινωνική Επιτροπή, η Επιτροπή Εμπορίου και Διανομής, με ταυτόχρονη αύξηση του αριθμού των υπευθύνων τους, ώστε να είναι εφικτή η εκπροσώπηση κάθε Κράτους και κάθε εμπορικού σχήματος στην Ευρώπη στα πλαίσια αυτού του ζωτικής σημασίας τομέα για το οικονομικό και κοινωνικό μέλλον.
<P>
Αναμφίβολα, το εμπόριο επηρεάζει πράγματι κατά τρόπο σχεδόν απαράμιλλο το κοινωνικό ζήτημα. Στα καφενεία, στο παραδοσιακό κατάστημα, στα μικρομάγαζα συσπειρώνονται ανέκαθεν οι κοινότητες, ενώ ακόμη και σήμερα στα ιστορικά και εμπορικά κέντρα βρίθει καταπληκτικής σύνθεσης ζωντάνια. Η Πράσινη Βίβλος ενστερνίζεται την ανάγκη παρακολούθησης, μέριμνας και επιδότησης όλων των διαφορετικών μορφών εμπορικής διανομής.
<P>
Στον καταναλωτή ανήκει τελικά το δικαίωμα επιλογής του σημείου πώλησης της αρεσκείας του ανάμεσα στις διάφορες ευκαιρίες που του προσφέρει η αγορά: μικρής, μεσαίας ή μεγάλης έκτασης, εξειδικευμένο ή με πολλαπλά είδη, με παραδοσιακό τρόπο εξυπηρέτησης ή με αυτοεξυπηρέτηση, στη γειτονιά ή στα περίχωρα της πόλης. Οι επιλογές διαφοροποιούνται ανάλογα με τους κοινωνικούς παράγοντες της ηλικίας, της οικογενειακής κατάστασης, κλπ. Το εμπόριο οφείλει να ικανοποιήσει ποικιλόμορφες απαιτήσεις, με προσπάθεια μάλιστα προκαταβολικής ερμηνείας των μεταβολών του τελικού καταναλωτή, για τον οποίον πρέπει να διατίθενται όλες οι μορφές διανομής.
<P>
Θα συνοψίσω τους τομείς που συγκαταλέγονται στην ακτίνα ενδιαφέροντος του εμπορίου και που χρήζουν συγκεκριμένης εκ μέρους του τοποθέτησης. Αναφέρομαι στην τάση συνεργασίας ανάμεσα στους εμπορικούς, κυρίως μικρομεσαίους επιχειρηματίες, στη βελτίωση της σχέσης μεταξύ λιανικού και χοντρικού εμπορίου, στο ρόλο της επώνυμης βιομηχανίας και γενικά της βιομηχανικής και αγροτικής παραγωγής, στις συνεργίες με τουρισμό και υπηρεσίες, στην τεχνολογική αύξηση, στην εξάπλωση του εμπορίου των ηλεκτρονικών ειδών, στο διεθνές πλαίσιο και στην εξέχουσα σημασία των εμπορικών επιχειρήσεων στην ανασυγκρότηση των ιστορικών κέντρων με πλέον εναρμονισμένο πολεοδομικό προγραμματισμό, στην προστασία του περιβάλλοντος - επίσης με περισσότερο αποτελεσματικές συσκευασίες και εύστοχα συστήματα εφοδιασμού - στις άμεσες πωλήσεις, στο δίκαιο και αλληλέγγυο εμπόριο, στην αύξηση των νέων και σύγχρονων εμπορικών τυπολογιών, από το franchising στις πωλήσεις δια αλληλογραφίας.
<P>
Με την Πράσινη Βίβλο επί του εμπορίου απευθύνθηκε προς όλους τους δημόσιους και ιδιωτικούς φορείς και τους άμεσους μικρούς και μεγάλους πρωταγωνιστές της αγοράς πρόκληση για διάλογο, με στόχο επίσης την υλοποίηση, εντός της επόμενης διετίας, της οριστικής Λευκής Βίβλου.
<P>
Με πάγια διαφύλαξη των αποκλίσεών τους εκ μέρους της αρχής της επικουρικότητας, οι κυβερνήσεις των Κρατών μελών οφείλουν να προβούν σε άμεση υιοθέτηση των υποδείξεων της Πράσινης Βίβλου για την επίτευξη πληρέστερης προσαρμογής και τελειότερου προγραμματισμού ολόκληρου του εμπορικού συστήματος της χώρας τους. Σε περίπτωση ανεπάρκειας των οικονομικών και κοινωνικών υπό εξέλιξη μεταρρυθμίσεων, επιβάλλεται η άμεση υιοθέτηση του ενιαίου ευρωπαϊκού νομίσματος, η επιτυχία του οποίου θα διασφαλιστεί αποκλειστικά με την τέλεια και έγκαιρη αποδοχή και αξιοποίηση εκ μέρους του εμπορικού κόσμου.
<P>
Πράγματι, ο ευρωπαίος πολίτης δεν θα ανακαλύψει ως καταναλωτής το ευρώ στις τράπεζες, αλλά κυρίως στα καταστήματα, στις υπεραγορές, στα πρακτορεία ταξιδιών, στα εστιατόρια, όπου ο ίδιος ο επιχειρηματίας, ένας υπεύθυνος υπάλληλος ή ο ταμίας οφείλουν να του προσφέρουν κάθε διευκρίνιση για τη λειτουργία του ενιαίου νομίσματος. Με τη σύντμηση του απαιτούμενου χρόνου κατανόησης του ιδίου του ενιαίου νομίσματος, μειώνονται οι δαπάνες εισαγωγής του, που δεν θα επιβαρύνουν για κανένα λόγο τον τελικό καταναλωτή. Πράγματι, οι καθημερινές προσπάθειες εκατομμυρίων επιχειρηματιών και των συνεργατών τους απευθύνονται στον καταναλωτή με προϊόντα και υπηρεσίες που προσεγγίζουν συνεχώς τις μεταβολές της αγοράς.

<SPEAKER ID=195 NAME="Πρόεδρος">
Κύριε Garosci, σεβάσθηκα τον μόχθο σας και σας άφησα να υπερβείτε αρκετά τον χρόνο σας, καθώς έχουμε και κάποια δυνατότητα σήμερα, αλλά δεν θα ήθελα να υπερβάλλουμε.

<SPEAKER ID=196 LANGUAGE="DE" NAME="Randzio-Plath">
Κύριε Πρόεδρε! Ο εισηγητής της εκθέσεως υποδεικνύει πολύ σωστά, ότι έχει παραμεληθεί ο τομέας του εμπορίου, ότι ενώ δεν θα έπρεπε να υποτιμήσει κανείς αυτόν τον τομέα σε ό, τι έχει σχέση με την οικονομική και πολιτική σημασία του και την σημασία του για την πολιτική στον τομέα της απασχόλησης. Τα αριθμητικά στοιχεία, που ανέφερε, είναι εντυπωσιακά: 4, 5 εκατομμύρια εμπορικές επιχειρήσεις με 22 εκατομμύρια θέσεις εργασίας, οι οποίες αποφέρουν κατά μέσον όρο 13 % της παραγόμενης αξίας στην Ευρωπαϊκή Ένωση, και μας δίνουν αφορμή για σκέψεις, αφού τελικά η έκθεση της Επιτροπής Ευρωπαϊκών Κοινοτήτων για την απασχόληση διαπιστώνει ότι η απασχόληση και σ' αυτόν τον τομέα φυτοζωεί.
<P>
Κατ' επέκταση, πρέπει να παρακολουθείται με προσοχή η εξέλιξη στις μικρές και μεσαίες εμπορικές επιχειρήσεις που παραμερίζονται όλο και περισσότερο εξαιτίας των μεγάλων εμπορικών επιχειρήσεων και των αλυσίδων καταστημάτων. Αλλωστε, γνωρίζουμε, ότι είναι οι μικρές και μεσαίες επιχειρήσεις αυτές που δίνουν απασχόληση και αυτό δεν ισχύει μόνο για τον τομέα της βιομηχανικής παραγωγής αλλά και για τον τομέα του εμπορίου.
<P>
Έτσι, πρέπει να παρακολουθούμε και περαιτέρω την κατάσταση στο εμπόριο και να σκεφτούμε, ποιές στρατηγικές πρέπει να αναπτυχθούν σ' αυτόν τον τομέα. Αλλωστε, ο τομέας του εμπορίου είναι πρωτεύουσας σημασίας τοσο για την κοινή αγορά όσο και για τις εξωτερικές σχέσεις της Ευρωπαϊκής Ένωσης. Είμαι της άποψης ότι η Πράσινη Βίβλος δεν παρεμβαίνει επαρκώς στις διαφορές στον τομέα του εμπορίου. Σχετικά μ' αυτό, επιτρέψτε μου μια παρατήρηση: μετά από ένα τόσο μεγάλο χρονικό διάστημα και τόσες πολλές εμπειρίες θα άρμοζε μάλιστα να μην εκδώσουμε αρχικά μια Πράσινη Βίβλο, αλλά κατ' ευθείαν μια Λευκή Βίβλο. Δεν πρόκειται για τις διαπιστώσεις που αναγράφονται πολύ καλά στην Πράσινη Βίβλο για το εμπόριο, αλλά τελικά για την αναγκαιότητα δράσης σε ευρωπαϊκό επίπεδο.
<P>
Παράλληλα με τον εκσυγχρονισμό του λιανικού εμπορίου, με το πρόβλημα του ηλεκτρονικού εμπορίου - και αυτό το θέμα διαφαίνεται ξεκάθαρα στην έκθεση του εισηγητή, σημασία έχει απλά ο μελλοντικός προσανατολισμός αυτού του τομέα. Γι' αυτό θα επιθυμούσα, να είχε υπάρξει περισσότερος προβληματισμός στην Πράσινη Βίβλο για τις δυνατότητες δράσης, παρά να περιορίζεται κυρίως στην ανάλυση. Στον τελευταίο τομέα δεν αναλύθηκαν ικανοποιητικά πολλές εκδοχές του. Ακριβώς στον αστερισμό της έλλειψης εμπιστοσύνης, που μπορούμε να διαπιστώσουμε προς το παρόν σε όλους τους οικονομικούς φορείς της κοινής αγοράς, αποδίδεται στο εμπόριο μια ιδιαίτερη σημασία, γιατί η εσωτερική ζήτηση φυσικά είναι ένα σημαντικό στοιχείο για την ανάπτυξη και την απασχόληση.
<P>
Ο μετασχηματισμός των δομών, οι αλλαγές μέσω της επανάστασης της πληροφορικής, γενικά οι νέες τεχνολογίες, αλλά και η μείωση του συναγωνισμού και η εκλειψη μιας εκτεταμένης προώθησης λόγω συγκεντρωτικών διαδικασιών, ιδιαίτερα στο λιανικό εμπόριο, έχουν αλλάξει το εμπόριο στην Ευρωπαϊκή Ένωση. Πρέπει να αντιδράσουμε σ' αυτές τις αλλαγές. Πρέπει να γνωρίζουμε τί θέλουμε να αλλάξουμε σ' αυτόν τον τομέα. Η δυναμική εξέλιξη των κέντρων εμπορίου πάνω στην Πράσινη Πεδιάδα, που σχεδιάζονται επί το πλείστον από μεγάλες εμπορικές αλυσίδες, δεν πρέπει μόνο να θεωρείται εξ ολοκλήρου θετική ως μια ρύθμιση για την προώθηση των προϊόντων, αλλά και να την δούμε κριτικά, γιατί θα έχει ως αποτέλεσμα - όπως είπαμε- να κλείσουν πολλές μικρές εμπορικές επιχειρήσεις. Σβήνουν. Όχι μόνον στις πόλεις αλλά ακριβώς και προπάντων στην επαρχία. Και δεν έχει άδικό η Επιτροπή των Περιφερειών να υποδεικνύει τα προβλήματα που υπάρχουν κυρίως σε υποβαθμισμένες περιοχές.
<P>
Ως εκ τούτου, πρέπει να βρεθούν νέες απαντήσεις στις προκλήσεις οι οποίες δημιουργήθηκαν σε σχέση με την μεταφορά και την παγκοσμιοποίηση της παραγωγής, την εξέλιξη των πόλεων και της επαρχίας, αλλά και λόγω των συγκοινωνίων και της προστασίας του περιβάλλοντος. Η αύξηση των μεριδίων της αγοράς των μεγάλων εμπορικών επιχειρήσεων εντείνει επιπλέον αυτήν την τάση. Σωστά ακολουθεί η ενιαία αγορά από την μια πλευρά τον στόχο της ενσωμάτωσης / αφομοίωσης των αγορών. Το νέο σχέδιο δράσης για την ενιαία αγορά το υπογραμμίζει. Αλλά πέραν τούτου, πρέπει να αποφευχθούν οι συρρικνώσεις αγοράς και να γίνει δυνατός ο ανταγωνισμός.
<P>
Το εμπόριο παίζει όλο και μεγαλύτερο ρόλο στη σχέση μεταξύ παραγωγής και διάθεσης προϊόντων. Η επιθυμητή αύξηση και διαφάνεια του ανταγωνισμού στην ενιαία αγορά μπορεί να μετατραπεί στο αντίθετό της μέσω της αύξησης των εμπορικών αλυσίδων και της συγχωνευτικής τους επίδρασης, κάτι που δεν μπορεί να ανταποκρίνεται στο νόημα και στην ανάπτυξη της ενιαίας αγοράς.
<P>
Δίκαια αποδίδουμε στο εμπόριο και άλλες υποχρεώσεις. Αυτό ισχύει περισσότερο για την οικολογική και κοινωνική του διάσταση και για την διάστασή του που αφορά την προστασία του καταναλωτή. Για λόγους ανταγωνισμού πρέπει να θεσμοθετηθεί σε ευρωπαϊκό επίπεδο η υποχρέωση του χαρακτηρισμού των προϊόντων. Εδώ δεν έχει θέση η επικουρικότητα. Η βελτίωση της οικολογικής διάστασης είναι αναπόφευκτη. Αυτό ισχύει και για την κοινωνική διάσταση, ιδιαίτερα στον τομέα των δύσκολων σχέσεων εργασίας, που πλήτουν ιδιαίτερα τις γυναίκες.
<P>
Σ' αυτό το σημείο επιτρέψτε μου άλλη μια παρατήρηση σε σχέση με το εμπόριο και τη σημασία του για το μέλλον της Ευρωπαϊκής Ένωσης. Γνωρίζουμε, ότι σύντομα θα καθιερωθεί το εύρω. Ως εκ τούτου, στην πράξη αποδίδεται στο εμπόριο μια τόσο μεγάλη σημασία - όπως ανέφερε ο εισηγητής - όσο και στον τομέα των οικονομικών παροχών. Οι υποχρεώσεις του σ' αυτόν τον τομέα είναι τεράστιες, γιατί έχει άμεση επαφή με τον πελάτη και πρέπει να λυθούν πρακτικά ζητήματα. Δεν πρέπει να αφήσουμε το εμπόριο να αναλάβει μόνο του το κόστος των προβλημάτων. Απ' την άλλη πλευρά θα είναι όμως σημαντικό, ακριβώς για λόγους προστασίας των καταναλωτών, να θέσουμε και για το εμπόριο συγκεκριμένες υποχρεώσεις για την ένδειξη τιμής, με την διπλή ένδειξη τιμής, οι οποίες όμως για λογιστικούς λόγους πρέπει να λυθούν κατά τέτοιο τρόπο, ώστε το εμπόριο να μπορεί και να εκπληρώσει τις απαιτήσεις που του τίθενται.
<P>
Θα παρακαλούσα όμως την Επιτροπή, να συμπεριλάβει τον τομέα του εμπορίου όσο το δυνατόν γρηγορότερα και στο σύνολό του, στο σχέδιο δράση για την ενιαία αγορά και στα προγράμματα και σχέδια για την προώθηση των μικρομεσαίων επιχειρήσεων και να τον υποστηρίξει μέσω συγκεκριμένων πρωτοβουλιών.

<SPEAKER ID=197 LANGUAGE="NL" NAME="Peijs">
Κύριε Πρόεδρε, έχει ήδη επισημανθεί το εύρος του τομέα, δεν θα υπεισέλθω λοιπόν σε επαναλήψεις. Λίγοι είναι οι τομείς με τόσο δυναμισμό όσο το εμπόριο - ενδεικτικά αναφέρω τις εξελίξεις στον τομέα του ηλεκτρονικού εμπορίου. Στις Ηνωμένες Πολιτείες τα πράγματα εξελίσσονται πιο γρήγορα απ' ό, τι στην Ευρώπη. Ωστόσο, κι εδώ παρατηρούνται οι πρώτες μετατοπίσεις, ιδίως στο εμπόριο δίσκων και βιβλίων. Το ηλεκτρονικό εμπόριο συνεπάγεται ένα νέα σύστημα πληρωμής, το οποίο πρέπει ν' αποκτήσει την εμπιστοσύνη καταναλωτών και επιχειρήσεων για να επιτύχει. Χωρίς αυτή την εμπιστοσύνη, οι επιχειρήσεις δεν θα προβούν σε επενδύσεις. Ίσως μπορεί η Επιτροπή να συμβάλει εδώ ώστε να δημιουργηθούν οι βάσεις για την εδραίωση της εμπιστοσύνης.
<P>
Στο εμπόριο και στη διανομή προϊόντων δαπιστώνουμε μεγάλη ποικιλομορφία. Αλυσίδες πολυκαταστημάτων, λιανικό εμπόριο, αλυσίδες franchising και μεμονωμένοι επιχειρηματίες που επιβιώνουν με την εξαιρετική ποιότητα ή την εξειδίκευσή τους και καμιά φορά ενώνονται σε προμηθευτικούς συνδέσμους. Αλλά ακόμα και οι ανεξάρτητοι επιχειρηματίες θ' αντιμετωπίσουν τεράστιες μεταβολές στα συστήματα πληρωμής, λόγω του ευρώ και των ηλεκτρονικών χρημάτων. Ο τομέας καλείται στο σύνολό του ν'ανταποκριθεί στην πιο πολύπλοκη νομοθεσία του Κόσμου σχετικά με την υγεινή των τροφίμων, το περιβάλλον και κυρίως τον ανταγωνισμό - τον τελευταίο σε συνεργασία με τους εθνικούς μας διώκτες των καρτέλ. Η συνεργασία μεταξύ των τελευταίων ανεξαρτήτων επιχειρηματιών, θέλουμε να την καταστήσουμε όσο πιο δύσκολη γίνεται.
<P>
Γραφειοκρατικές και φορολογικές υποχρεώσεις, π.χ. σχετικά με τον ΦΠΑ, έχουν γίνει σχεδόν δυσβάστακτες. Όλοι συμφωνούμε ότι ένα νέο σύστημα ΦΠΑ θα ωφέλησε πολύ τον κλάδο. Μπορεί να μας πληροφορήσει ο Επίτροπος εάν σημειώθηκε πρόοδος στο ξεπέρασμα των προβλημάτων με τα κράτη μέλη, που παρεμπόδιζαν μέχρι τώρα την εδραίωση του νέου συστήματος; Και είναι ουκ ολίγα.
<P>
Μέχρι τώρα δεν υπάρχει ευρωπαϊκό οπτικό πεδίο για τα διαδραματιζόμενα στην αγορά, για τις μεταβολές θέσεων στην αγορά όπου παραγωγοί και διανομείς αλληλοεπηρεάζονται, συνδέονται σε συνασπισμούς που συνεχώς μεταβάλλονται ώστε να διασφαλίσουν τις θέσεις τους κατά τις διαπραγματεύσεις για τιμές, ποιότητα, θέσεις για τη φίρμα τους στα ράφια των υπερκαταστημάτων. Ως προς τη δεσπόζουσα θέση στην αγορα, εφιστώ την προσοχή του Επιτρόπου ότι σε μια χώρα όπως η Ολλανδία, παρέμειναν λίγες μόνο αλυσίδες. Διαπιστώνουμε ότι ο ελεύθερος αντγωνισμός καταλήγει τελικά πάλι σε μονοπώλια, κι αυτό δεν ήταν στην πρόθεση κανενός.
<P>
Το ευρώ θα μας απασχολήσει όλους, αλλά το εμπόριο σε δυσανάλογο βαθμό. Στον τομέα της διανομής αποτολεί το φυσιολογικό σημείο όπου θα τεθεί σε κυκλοφορία το ευρώ και θα αποσυρθούν τα παλαιά νομίσματα. Οπότε θα χρειασθούν πολλές αναπροσαρμογές χωρίς να κερδίζουν τίποτε, όπως άλλωστε και στις εισαγωγές-εξαγωγές. Οπότε η επιβάρυνση για το εμπόριο είναι δυσανάλογη. Ζητώ λοιπόν απ' την Επιτροπή να καλέσει τα κράτη μέλη να προβλέψουν από το έτος 1999 φορολογικές διευκολύνσεις και διευρυμένες δυνατότητες φορολογικών απαλλαγών. Θεωρώ το μέτρο των επιδοτήσεων πολύ γραφειοκρατικό. Δεν θα καταλήξει φράγκο απ' αυτές στην τσέπη του ανεξαρτήτου επιχειρηματία. Δεν πιστεύω στις επιδοτήσεις.
<P>
Ο τομέας της διανομής καλείται επίσης να επιτελεί έργο κοινωνικό, όπως επισήμανε και η συνάδελφος Christa Randzio-Plath. Μεγάλα μέρη της υπαίθρου και ολόκληρες γειτονιές στις πόλεις υποβαθμίζονται και αδειάζουν εξ αιτίας της γήρανσης και της υποβάθμισης του περιβάλλοντος, εξ αιτίας της εξαθλίωσης και της ανασφάλειας. Οπότε, ο τομέας της διανομής στερείται της οικονομικής του βάσης. Επιπλέον, οι ραγδαίες μεταβολές στις προτιμήσεις των καταναλωτών αποτελούν την εκόνα. Καί οι ηλικιωμένοι, καί οι νέες οικογένειες θα υποστούν τις συνέπειες. Ισως οι νέες μορφές διανομής, όπως το ηλεκτρονικό εμπόριο, μπορούν να δώσουν κάποια λύση.
<P>
Έχοντας υπόψη ολ'αυτά, και κάνοντας μια εκτίμηση των πιέσεων που θα υποστούν οι ανεξάρτητοι επιχειρηματίες, είμαι της άποψης ότι η Επιτροπή δεν δίδει τη δέουσα προσοχή σ'αυτόν το σημαντικό και δυναμικό κλάδο. Πήρε χρόνια μέχρι να δεχθεί η Επιτροπή έστω να συζητήσει μ' αυτόν τον τομέα. Και ακόμη και σήμερα το κλάδος ενημερώνεται υπό τους όρους της Επιτροπής, σε ένα όργανο διαβούλευσης που καθιέρωσε η Επιτροπή, την ΕΕΔ. Και καλά τότε που σε Ευρωπαϊκό επίπεδο ο τομέας είχε μόλις ξεκινήσει. Αλλά τώρα ο τομέας ενηλικιώθηκε, οπότε η Επιτροπή οφείλει να του φέρεται ως ενήλικο. Η Επιτροπή θα πρέπει να προχωρήσει σε εσωτερικές αναδιοργανώσεις για τη σωστή εξυπηρέτηση και καθοδήγηση του σημαντικού αυτού τομέα, ο οποίος λειτουργεί όλο και πιο ευρωπαϊκά.Χρειάζεται λοιπόν μια αναδιοργάνωση της ΓΔ ΧΧΙΙΙ.

<SPEAKER ID=198 LANGUAGE="ES" NAME="Gasςliba i Bφhm">
Κύριε Πρόεδρε, θα ήθελα πρώτα απ' όλα να υπογραμμίσω εξ ονόματος της ομάδας μου, την σημασία της πρότασης του συναδέλφου μας Riccardo Garosci, την οποία και υποστηρίζουμε χωρίς αμφιβολία. Επίσης, θα επιθυμούσα να εκφράσω την ικανοποίησή μας για το ότι η Επιτροπή προοδευτικά έχει αρχίσει να δίνει μεγαλύτερη προσοχή στον τομέα του εμπορίου, όπως δείχνει και η εκπόνηση αυτού του Πράσινου Βιβλίου για το εμπόριο.
<P>
Σε αυτή την πρόταση που σήμερα επεξεργαζόμαστε δίνονται οι ποσοτικές και ποιοτικές διαστάσεις του εμπορικού τομέα στις οικονομίες της Ευρωπαϊκής Ενωσης. Στην διαδικασία μιας έντονης αλλαγής που έχουν υποστεί οι οικονομίες μας και στην ίδια την βελτίωση όλης της ανεπτυγμένης οικονομίας, δίνεται ιδιαίτερη σημασία στον τομέα των υπηρεσιών και, σ' αυτόν τον τομέα, το εμπόριο έχει έναν πολύ σημαντικό ρόλο. Εμείς το γνωρίζουμε πολύ καλά: στην χώρα μου, στην Καταλωνία, έχουμε ένα ρητό που λέει «το εμπόριο είναι η ζωή» γιατί είναι κινητήριος μοχλός της οικονομικής ζωής. Είναι, προφανώς, η πιο σημαντική διέξοδος που υπάρχει για τον βιομηχανικό τομέα, που επίσης είναι πολύ σημαντικός και είναι βασικό στοιχείο της οικονομίας μας, και επίσης, έχει πολύ σημαντικά κοινωνικά αποτελέσματα, όπως φαίνεται και στο Πράσινο Βιβλίο - όπου διακρίνεται μέσα στην έκθεση του κυρίου Garosci - στο πεδίο της απασχόλησης και της προώθησης της ιδιωτικής πρωτοβουλίας, που αρχίζει με τις αρχές βασισμένες σε μικρές και μεσαίες επιχειρήσεις. Είναι ένα πολύ αναζωογονητικό στοιχείο - όπως θα έλεγε και η κυρία Peijs - τόσο για τις αγροτικές περιοχές όσο και για την αστική ζώνη.
<P>
Πάντως, υπάρχουν δέκα σημεία - που δεν έχω χρόνο να τα αναφέρω εδώ, αλλά που είχα την πρόθεση να σχολιάσω - τα οποία θα μπορούσαμε να τα αναγάγουμε σε τρία βασικά: Πρώτον τα θετικά αποτελέσματα που έχει τόσο στη σημερινή κοινωνία όσο και στην ανάπτυξη των οικονομιών όπως οι δικές μας - τις ανεπτυγμένες ευρωπαϊκές - δεύτερον, την ανάγκη που υπάρχει - και εκεί βρίσκεται το όφελος της ενέργειας της Ευρωπαϊκής Κοινότητας - να βοηθηθεί η αφομίωση του εμπορικού τομέα ούτως ώστε να μεταβληθεί μ' ένα τρόπο πολύ έντονο και δυναμικό και, τρίτον, την αναγκαιότητα του να συνδεθούν τα προγράμματα της Ευρωπαϊκής Ενωσης - κυρίως όσον αφορά την εφαρμογή των δομικών Κονδυλίων - με τον εμπορικό τομέα.
<P>
Επειδή δεν θέλω να εξαντλήσω την υπομονή του κυρίου Προέδρου, τα δέκα σημεία που είχα προετοιμάσει τα έχω συνοψίσει σ' αυτά τα τρία βασικά.

<SPEAKER ID=199 LANGUAGE="PT" NAME="Ribeiro">
Κύριε Πρόεδρε, Κύριε Επίτροπε, αγαπητοί συνάδελφοι, υπάρχουν πτυχές αυτής της έκθεσης τις οποίες έχω την ευχαρίστηση να υπογραμμίσω, επειδή τις θεωρώ σημαντικές. Καταρχήν, πρόκειται για μια έκθεση που εφιστά την προσοχή στη σημασία του εμπορίου ως ένας ιστός κοινωνικών σχέσεων οι οποίες πρέπει να ενταχθούν σε μια γενικότερη προοπτική ανάπτυξης των οικονομικών σχέσεων, λαμβάνοντας υπόψη τις παραγωγικές, τις περιφερειακές, τις περιβαλλοντικές και τις κοινωνικές πλευρές.
<P>
Και στο πλαίσιο αυτής ακριβώς της προοπτικής θα ήθελα να τονίσω τη σημασία που προσδίδεται στο ρόλο του εμπορίου τοπικής κλίμακας όσον αφορά την επίτευξη της οικονομικής και κοινωνικής συνοχής, δηλώνοντας πως συμφωνώ με τα αιτήματα που προβάλλονται στο σημείο 18, ιδίως ό, τι αφορά την πληροφόρηση των ενδιαφερομένων που, με αμεσο ή έμμεσο τρόπο, εμπλέκονται στο λαβύρινθο που λέγεται πρόσβαση στα κοινοτικά κονδύλια τα οποία δικαιούνται, κονδύλια απαραίτητα ώστε οι πιο αδύναμοι κρίκοι μιας αναγκαίας αλυσίδας να μπορέσουν να αντεπεξέλθουν σε μια δυναμική ανταγωνισμού που θυμίζει οδοστρωτήρα.
<P>
Για τους ίδιους λόγους χαιρετίζω επίσης την αναφορά στην πολιτιστική λειτουργία του εμπορίου, έτσι όπως αυτή διατρανώνεται στο σημείο 45, μια λειτουργία που, κατά τη γνώμη μου, θα πρέπει να συνδεθεί ακόμη πιο πολύ με τον προαναφερθέντα ρόλο του τοπικού εμπορίου ως παράγοντας προώθησης της οικονομικής και κοινωνικής συνοχής, για τον πρόσθετο λόγο ότι τίποτα δεν συμβάλλει περισσότερο στην απώλεια πολιτιστικών αξιών από τους υπερσυγκεντρωτικούς παραγοντίσκους του εμπορίου που υφίστανται «πολιτιστικό εποικισμό», όλοι τους με την αξίωση να είναι οι μεγαλύτεροι σε κάποιο μέρος της πόλης, της περιφέρειας, της χώρας, της χερσονήσου, της Ευρώπης, του κόσμου... Και ακριβώς επειδή αξιώνουν να είναι οι μεγαλύτεροι, οι πιο τρανοί, οι πρωταρχικοί παράγοντες κάποιου μέρους, καταλήγουν να γίνονται, σε διαφορετικές κλίμακες, όλοι τους ίδιοι και ομοιόμορφοι, πατάσσοντας έτσι το τοπικό εμπόριο, πατάσοντας τους πολίτες με τον επιδεικτικό τους πλούτο και με τις απατηλές χρηματοδοτικές διευκολύνσεις που παρέχουν.
<P>
Γι' αυτό, διαπιστώνοντας πόσες θετικές αναφορές πρέπει να γίνουν στην παρούσα έκθεση, πολύ φοβούμαι ότι αυτή δεν είναι άλλο από μια όαση καλών προθέσεων μέσα στην «έρημο» που κερδίζει έδαφος, και που συνίσταται στο να υποτάσσουμε τα πάντα στους χρηματοοικονομικούς νόμους και μηχανισμούς, κάτι άλλωστε που συναντούμε στην ίδια την έκθεση, εκεί όπου προβάλλει την ιδέα - που κατ' εμέ τίθεται με ανάποδο τρόπο - πως ο τομέας του εμπορίου έχει τη δυνατότητα και οφείλει να χρησιμοποιηθεί σαν μέσο για τη διάδοση και την ενημέρωση σχετικά με το ευρώ, το ενιαίο νόμισμα.
<P>
Μια θέση που τίθεται με ανάποδο τρόπο, την οποία τόσο ο εισηγητής όσο και οι συνάδελφοι έχουν υπογραμμίσει στις παρεμβάσεις τους. Ποιο είναι το μέσο, για ποιο πράγμα και ποιανού; Αλλά ας το αφήσουμε... Σ' αυτή την αποψινή ήρεμη νύχτα, ας τονίσουμε τις θετικές αναφορές, που τόσο σπανίζουν τελευταία αλλά και που είναι τόσο αναγκαίες, έστω και για να μπορέσουμε, με τον τρόπο αυτό, να οξύνουμε τις αντιθέσεις.

<SPEAKER ID=200 LANGUAGE="FR" NAME="de Rose">
Κύριε Πρόεδρε, κύριε Επίτροπε, είμαστε ιδιαιτέρως ευτυχείς διότι η Ευρωπαϊκή Επιτροπή έθιξε επιτέλους το ευρύτατο θέμα του εμπορίου σε μία Πράσινη Βίβλο, αν και τα αριθμητικά στοιχεία που αναφέρονται δεν έχουν καμία απολύτως χρησιμότητα μιά και χρονολογούνται από τις αρχές της δεκαετίας του 1990. Αυτή η Πράσινη Βίβλος θα έπρεπε να είναι ιδιαιτέρως σημαντική λόγω του πρωταρχικού ρόλου που παίζει το εμπόριο στην αναζήτηση νέων πηγών θέσεων εργασίας, μιά και είναι τομέας που απασχολεί το δεύτερο μεγαλύτερο αριθμό εργαζομένων στην Κοινότητα.
<P>
Όμως, ενώ η Ευρωπαϊκή Επιτροπή πρόκειται να ζητήσει από τους εμπόρους να χρησιμοποιούν στις συναλλαγές τους το ευρώ δεν υπάρχει μάλλον κίνδυνος να διαταραχθεί η ισορροπία ανάμεσα στο κόστος και τα οφέλη για τους μικροέμπορους, οι οποίοι αποτελούν την πλειοψηφία σε αυτόν τον τομέα; Στην πραγματικότητα, η Ευρωπαϊκή Επιτροπή βάζει στην ίδια κατηγορία τις ατομικές επιχειρήσεις, τις μικρομεσαίες επιχειρήσεις και τις μεγάλες επιχειρήσεις, ενώ είναι ολοφάνερο ότι οι οικονομικές συνέπειες και οι δυσκολίες από καθιέρωση της χρησιμοποίησης του ευρώ στις συναλλαγές με τους πελάτες, όσον αφορά τη μετατροπή των μονάδων, το στρογγύλεμα των ποσών και την πληροφόρηση των πελατών ότι θα γίνουν αισθητές με τον ίδιο τρόπο από δομές τόσο διαφορετικές μεταξύ τους και ας ανήκουν όλες στον χώρο του εμπορίου.
<P>
Λυπούμαστε διότι η Ευρωπαϊκή Επιτροπή θίγει το ζήτημα της προστασίας των μικροεμπόρων μόνο στο πλαίσιο των σχέσεων και της συνεργασίας με τα πολυκαταστήματα, ενώ δίνει την εντύπωση ότι εξέτασε επιφανειακά το θεμελιώδες πρόβλημα όταν αναφέρει ότι πρέπει να βρεθεί η ισορροπία ανάμεσα στην καλύτερη τιμή για τους καταναλωτές και τη μη εξαφάνιση του ανεξάρτητου από μεγάλες συγκεντρωτικές επιχειρήσεις εμπορίου.
<P>
Σε αυτόν τον τομέα πιστεύουμε ότι κάθε χώρα της Ευρωπαϊκής Ένωσης, και ιδιαίτερα η Γαλλία πρέπει να παίξει ένα ρόλο όσον αφορά την προστασία των μικρεμπόρων, την προώθηση των τοπικών προϊόντων με ετικέτα προέλευσης, απέναντι στα πολυκαταστήματα και τα καταστήματα ενιαίας τιμής ακόμα και αν, για μία ακόμη φορά, η υπεράσπιση των τοπικών ιδιαιτεροτήτων μας έρχεται σε αντίθεση με τους υπερεθνικούς κοινοτικούς κανόνες.
<P>
Όσον αφορά την κατάργηση κάποιων νόμων, είναι πολύ ενδιαφέρον να σημειωθεί ότι η Ευρωπαϊκή Επιτροπή ξεκινά από τη διπλή διαπίστωση ότι, πρώτον είναι απαραίτητο να είναι το εμπόριο ευέλικτο, ανταγωνιστικό και, επομένως, να μην περιορίζεται από μία υπερβολικά αυστηρή νομοθεσία και ότι, δεύτερον, αυτή η θέσπιση νόμων που να διέπουν τις εμπορικές δραστηριότητες υπάγεται στις αρμοδιότητες των κρατών - μελών. Ωστόσο, σπεύδει να δικαιολογήσει τη συγκεντρωτική ευρωπαϊκή νομοθεσία επικαλούμενη την υποχρέωση σεβασμού προς τους κοινοτικούς κανόνες όσον αφορά τον ανταγωνισμό, το δικαίωμα εγκατάστασης και την ελεύθερη κυκλοφορία αγαθών και υπηρεσιών.
<P>
Όσον για την επιθυμητή ελάφρυνση από διοικητικά βάρη, κυρίως προς όφελος των μικρομεσαίων επιχειρήσεων, επιβάλλεται να παρατηρήσουμε ότι η Ευρωπαϊκή Επιτροπή διατηρεί θολή την εικόνα. Είναι αξιέπαινο βέβαια να μιλάμε για τον ρόλο που μπορεί να παίξει το εμπόριο στην κοινωνική συνοχή, κυρίως το λιανικό εμπόριο στο κέντρο των πόλεων που είναι υπερβολικά πυκνοκατοικημένο ή στην ύπαιθρο που είναι υπερβολικά αραιοκατοικημένη, αλλά η δυσκολία έγκειται στο να βρεθεί η ισορροπία ανάμεσα σε αυτόν τον κοινωνικό ρόλο και στην αναγκαία συγκέντρωση υπηρεσιών, η οποία αποτελεί όπλο, απέναντι στον παγκόσμιο ανταγωνισμό.
<P>
Φαίνεται λοιπόν, ότι η Ευρωπαϊκή Επιτροπή αρκείται στην Πράσινο Βίβλο της να διαπιστώνει τις δυσκολίες του εμπορικού τομέα χωρίς να προτείνει λύσεις. Είναι παράδοξο να ζητείται από τους εμπλεκόμενους στο εν λόγω εμπόριο να βρουν τις λύσεις μόνοι τους ενώ συγχρόνως τις αρνούνται διότι δεν είναι σύμφωνες προς το περί ανταγωνισμού κοινοτικό δίκαιο.

<SPEAKER ID=201 LANGUAGE="FI" NAME="Paasilinna">
Αξιότιμε κύριε Πρόεδρε, αγαπητοί συνάδελφοι, η Επιτροπή έχει τελικά υλοποιήσει αυτή το πολυπόθητο Πράσινο Βιβλίο για το εμπόριο. Οι εμπορικές επιχειρήσεις είναι από πολύν καιρό ο δεύτερος μεγαλύτερος παράγοντας που απασχολεί ανθρώπους. Ο τομέας έχει 4, 5 εκατομμύρια εμπορικές επιχειρήσεις οι οποίες απασχολούν είκοσι δύο εκατομμύρια εργαζόμενους. Αλλά, πώς είναι δυνατό ότι ενώ η ανεργία είναι κοινός εφιάλτης στο χώρο της Ένωσης, η ανεργία επιδεινώνεται ακόμη περισσότερο με τη μετάβαση από τα καταστήματα της γειτονιάς σε υπεραγορές που μολύνουν; Έχει δημιουργηθεί συνειδητά μια παράλογη δομή. Με εκατό αυτοκίνητα πάνε έξω από τις πόλεις να πάρουν το φορτίο ενός αυτοκινήτου. Με αποτέλεσμα να έχουμε ανεργία, ρύπους, κυκλοφορική συμφόρηση και φθίνουσες πόλεις. Αλλωστε, οι υπεραγορές δεν θυμίζουν λίγο θαλάμους πειραμάτων με αρουραίους με όλους αυτούς τους σηματοδότες κυκλοφορίας και τις αυτόματες πόρτες τους;
<P>
Στην περίφημη αρχή της επικουρικότητας πρέπει να συγκαταλέγεται και το τοπικό κατάστημα. Η πρότασή μου είναι να αρχίσουμε να εξανθρωπίζουμε και να αναζωογωνούμε τις πόλεις αντί να τις κάνουμε να φθίνουν. Οι υπηρεσίες των τοπικών καταστημάτων μπορούν να γίνουν πιο πολύπλευρες μέσω, παραδείγματος χάριν, ταχυδρομικών υπηρεσιών και υπηρεσίες επισιτισμού των ηλικιωμένων και των αναπήρων.
<P>
Στην κοινοτική διάσκεψη κορυφής για την απασχόληση η οποία θα γίνει τον Νοέμβριο, θα έπρεπε να αποφασιστεί παραδείγματος χάριν μια ενίσχυση επιτοκίου κατά τρία τοις εκατό για τον τομέα των μικρομεσαίων επιχειρήσεων ο οποίος δημιουργεί νέες θέσεις εργασίας. Το εμπόριο είναι κεντρικός φορέας που απασχολεί ανθρώπους και γι' αυτό έπρεπε να συμπεριληφθεί σε τέτοια ενίσχυση. Έτσι θα βελτιώνονταν και η απασχόληση και η ποιότητα της ζωής συγχρόνως.
<P>
Η έκθεση τονίζει την ενίσχυση των νέων καινοτόμων ενεργειών για την προβολή των μικρομεσαίων επιχειρήσεων, την περιφερειακή ανάπτυξη του εμπορίου και την ενίσχυση της τοπικής τεχνογνωσίας. Σ' όλα αυτά μπορεί κανείς να συμφωνήσει, γιατί είναι ιδιαίτερα σπουδαίο να δημιουργηθούν ευκαιρίες επιβίωσης στην περιφερειακή λιανική πώληση σε συνθήκες εντατικοποίησης του ανταγωνισμού. Πρέπει να δοθεί βάρος στην ενίσχυση του εμπορικού τομέα μέσω των διαρθρωτικών ταμείων ακριβώς τώρα, γιατί ο τομέας απασχολεί ήδη περισσότερες γυναίκες από τους άντρες, γεγονός βέβαια σημαντικό.
<P>
Η αξιόλογη έκθεση του κ. Garosci και το Πράσινο Βιβλίο της Επιτροπής, πιστεύουν στην εξουσία του ηλεκτρονικού εμπορίου ως αναζωογονητικής δύναμης των απομακρυσμένων περιοχών. Είναι καλό η υποδομή των απομακρυσμένων περιοχών να αναπτύσσεται ηλεκτρονικώς. Αλλά το ηλεκτρονικό εμπόριο ευνοεί αυτή τη στιγμή τις υπάρχουσες υπεραγορές, όχι τα μικρά καταστήματα των χωριών.
<P>
Η έκθεση του κ. Garosci παρεμβαίνει και στο πώς με την εισαγωγή του κοινού ευρωπαϊκού νομίσματος θα είναι ακριβώς ο εμπορικός τομέας αυτός που θα θιγεί με τον πιο συγκεκριμμένο τρόπο. Είναι ακριβώς το εμπόριο που χειρίζεται το χρήμα. Όταν γίνεται λόγος για το ενιαίο νόμισμα και το στάδιο της προετοιμασίας του, πρέπει να αναφέρουμε εκτός από τους εργαζόμενους του εμπορίου και τους τραπεζικούς υπαλλήλους, οι οποίοι κάνουν όλη την πρακτική εργασία που οδηγεί στη χρήση του ενιαίου νομίσματος και ακόμη και υπό απειλήν ανεργίας. Δεν μπορούμε επομένως να υποθέσουμε, ότι θα πάρουμε από την τσέπη μας με το ένα χέρι, δηλαδή να ενισχύσουμε την απασχόληση των γυναικών στο χώρο του εμπορίου και συγχρόνως να παρακολουθούμε αδρανείς τις τράπεζες να απολύουν πλήρως ικανές για εργασία σαραντάρες και πενηντάρες και να τις κάνουν άνεργες.
<P>
Η Πράσινο Βιβλίο της Επιτροπής είναι σπουδαίο έγγραφο και αφού παρεμβαίνει στο θέμα της κυριαρχίας των υπεραγορών. Το Βιβλίο επικαλείται τα προβλήματα της ρύπανσης και ούτω καθ' εξής. Για παράδειγμα, στη Φινλανδία στη συγκέντρωση των υπεραγορών έχουμε καταλήξει στην αυτοδυναμία των κεντρικών εμπορικών επιχειρήσεων με το αποτέλεσμα τα μικρά καταστήματα να μην μπορούν να χρησιμοποιούν περιφερειακούς προμηθευτές, αλλά αναγκάζονται να κάνουν τις παραγγελίες τους από τις κεντρικές εμπορικές επιχειρήσεις όπως όλοι οι άλλοι. Η Επιτροπή ενθαρρύνει όμως αυτούς που έχουν τις γνώσεις στην περιφέρεια να συνεργασθούν και καταδικάζει την κάθετη συγκέντρωση. Υποστηρίζω εδώ πλήρως την πρόταση της Επιτροπής, γιατί χωρίς το γκρέμισμα των υφισταμένων δομών του εμπορίου δεν δεν είναι δυνατή η ανταπόκριση στις ανάγκες της ζήτησης. Η επικρατούσα περιορισμένη σε είδος και με χαρακτήρα ομοιομορφίας προσφορά δεν επιτρέπει στον καταναλωτή να έχει την ελευθερία της επιλογής και έτσι το εμπόριο δεν μπορεί να αναπτυχθεί.

<SPEAKER ID=202 LANGUAGE="PT" NAME="Porto">
Κύριε Πρόεδρε, είναι καίριας σημασίας η πρωτοβουλία της Επιτροπής σχετικά με τον τομέα του εμπορίου, καθώς και η αντίστοιχη τοποθέτηση του Ευρωπαϊκού Κοινοβουλίου, που συγκεκριμενοποιείται με την έκθεση του συναδέλφου Garosci, τον οποίο επίσης θέλω να συγχαρώ.
<P>
Οι αριθμοί που καταδεικνύουν τη σημασία του τομέα είναι εντυπωσιακοί: το εμπόριο παράγει το 13 % του ΑΕγχΠ της Ενωσης, προσφέροντας απασχόληση σε 22 εκατομμύρια άτομα (με μία αύξηση κατά 2, 3 εκατομμύρια άτομα μεταξύ 1982 και 1992) σε 4, 5 εκατομμύρια επιχειρήσεις, εκ των οποίων το 95 % απασχολούν λιγότερα από 10 άτομα, διασκορπισμένες σε όλη την επικράτεια της Ενωσης, από τις μεγάλες πόλεις μέχρι τα πιο απομακρυσμένα χωριά.
<P>
Το εμπόριο, επομένως, διαδραματίζει έναν αναντικατάστατο ρόλο στον οικονομικό και τον κοινωνικό τομέα. Είναι πλέον ξεπερασμένη η αντίληψη ότι το εμπόριο δεν μπορεί να προσφέρει τίποτα το καινούριο, εφόσον πρόκειται για ένα άχρηστο ενδιάμεσο στάδιο που επιφέρει αύξηση των τιμών για τους καταναλωτές και μειώνει τα κέρδη όσων ασχολούνται με γεωργικές και βιομηχανικές δραστηριότητες. Είναι σήμερα σαφές πόση προστιθέμενη αξία δημιουργείται από το εμπόριο, αφενός με την ικανοποίηση των επιθυμιών των καταναλωτών, κάνοντάς τους να γνωρίσουν νέα προϊόντα και παρέχοντάς τους συμπληρωματική στήριξη, και, αφετέρου, με την επέκταση των ευκαιριών για πωλήσεις που παρέχονται στους συμμετέχοντες στην παραγωγή.
<P>
Η έκθεση της Επιτροπής τονίζει επίσης με έκδηλο τρόπο τον κοινωνικό ρόλο του εμπορίου, εφόσον, όπως αναφέρει κατά λέξη η Επιτροπή, »συνιστά ένα μέσο δια του οποίου οι άνθρωποι συναντούνται, επικοινωνούν μεταξύ τους, έρχονται σε επαφή και συγχρωτούνται», ενώ για πολλούς αποτελεί τη «μοναδική τακτική ευκαιρία να έλθουν σε επαφή και να κουβεντιάσουν με άλλους ανθρώπους και με τον έξω κόσμο». Αλλωστε, δεν είναι δυνατόν να εκφραστούν με λίγα λόγια η πληθώρα ευκαιριών και ο μεγάλος πλούτος που μονάχα το εμπόριο μπορεί να προσφέρει.
<P>
Κάποιες συγκεκριμένες εξελίξεις του σύγχρονου κόσμου, καλοδεχούμενες βεβαίως, δημιουργούν ωστόσο φόβους - που εκφράζονται και ρητά - όσον αφορά τον παραδοσιακό ρόλο του εμπορίου, και ιδίως κάποιες πλευρές της κοινωνικής του λειτουργίας. Αυτό συμβαίνει με τα σύγχρονα συστήματα πωλήσεων εξ αποστάσεως, με τις παραδόσεις δια ταχυδρομείου, ή ακόμη με τα μεγάλα σουπερμάρκετ και τις υπεραγορές, που βάζουν σε δεύτερη μοίρα τα μικρά συνοικιακά μαγαζιά των πόλεών μας.
<P>
Η προσπάθεια αποτροπής αυτών των εξελίξεων θα ήταν ένας αγώνας δίχως νόημα, από τη στιγμή που αυτές μπορούν να παρέχουν πρόσθετα πλεονεκτήματα στους καταναλωτές. Θεωρούμε, εξάλλου, σαφές ότι το εμπόριο μικρής κλίμακας θα διατηρήσει το ρόλο του, έχοντας με το μέρος του τη γειτνίαση και τη δυνατότητα στενής προσωπικής επαφής, παράγοντες που το καθιστούν αναντικατάστατο. Εφόσον αναγνωρίζουμε τη σημασία του, ακόμη και από πολιτικής σκοπιάς -με την καλή έννοια της λέξης -, θα πρέπει όλοι, και οι έμποροι και οι αρχές, να καταβάλουν κοινές προσπάθειες ώστε να άρουν τους περιορισμούς του και να δώσουν την ευκαιρία να εκφραστούν οι δυνατότητές του.
<P>
Από τους πρώτους, τους εμπόρους, αναμένουμε μια ακόμη πιο εξατομικευμένη προσαρμογή στα ενδιαφέροντα των πελατών τους ή, λόγου χάρη, μια μεγαλύτερη αξιοποίηση των συλλογικών μορφών οργάνωσης, δίδοντας στην πελατεία τους τη δυνατότητα να κάνουν τα ψώνια τους υπό καλύτερες συνθήκες. Από τη μεριά των αρχών, προσδοκούμε την ανακούφιση των γραφειοκρατικών βαρών - π.χ. στη χώρα μου -, την παροχή ευκολιών για την τήρηση των φορολογικών υποχρεώσεων, ενισχύσεις υπό μορφή πιστώσεων κ.ά. Ιδιαίτερη σημασία έχει η ανάγκη μιας καλύτερης πλαισίωσης του εμπορίου στις διαδικασίες της αστικής διαχείρισης, μέσω της κατάλληλης τοποθέτησης των εμπορικών μονάδων και της χορήγησης ενισχύσεων για αναδιάρθρωση (για παράδειγμα, από πόρους προγραμμάτων όπως είναι το Πρόγραμμα URBAN, του οποίου η εφαρμογή μπορεί να επεκταθεί στο σύνολο των πολεοδομικών συγκροτημάτων, και όχι μόνο στα μεγαλύτερα).
<P>
Στις τουριστικές περιοχές, το εμπόριο θα συνεχίσει να αποτελεί, προς όφελος όλων, ένας ιδιαίτερης σημασίας παράγοντας για την προσέλκυση ανθρώπων, αξιοποιώντας την παρουσία τους. Και στην περίπτωση αυτή οι έμποροι επωμίζονται μεγάλες ευθύνες, προωθώντας ποιοτικά προϊόντα που προέρχονται από χειροτεχνία ή συνδέονται με άλλες αξίες της συγκεκριμένης περιοχής, λειτουργώντας έτσι σαν προνομιακοί πρέσβεις του πολιτισμού της (ο οποίος θα διαδοθεί στις χώρες καταγωγής των τουριστών αφού αυτοί επιστρέψουν φέρνοντας μαζί τους τα αντικείμενα που αγόρασαν).
<P>
Επίσης, η έκθεση προσδίδει τη δέουσα βαρύτητα στη μοναδική ικανότητα του εμπορίου να προάγει μεθοριακές περιοχές. Πρόκειται για μια ικανότητα που αποκτά ιδιαίτερη σημασία για την Πορτογαλία, μιας και οι μεθοριακές περιφέρειες της χώρας - στην ενδοχώρα, στα σύνορα με την Ισπανία - είναι και οι πιο καθυστερημένες. Και ενδεικτικά, οι ευνοϊκότεροι δείκτες σημειώνονται μόνο στις πόλεις που βρίσκονται κατά μήκος των παραδοσιακών αξόνων επικοινωνίας με την Ισπανία.
<P>
Δεδομένων όσων προαναφέρθηκαν, αντί να συνεχίσουμε να ευνοούμε αποκλειστικά έναν πολύ περιορισμένο αριθμό μεθοριακών διελεύσεων, θα πρέπει να πολλαπλασιάσουμε και να αξιοποιήσουμε όσο το δυνατόν περισσότερο τους διαύλους διασύνδεσης ανάμεσα στις χώρες, μια ενέργεια της οποίας τα οφέλη θα υπερβούν κατά πολύ το κόστος των αναγκαίων επενδύσεων. Πρόκειται για ένα πλεονέκτημα το οποίο θα λάβει μεγαλύτερες διαστάσεις μετά την έναρξη κυκλοφορίας του ευρώ, εφόσον θα εκλείψουν το κόστος και οι υφιστάμενοι σήμερα περιορισμοί λόγω της ανάγκης αλλαγής συναλλάγματος.

<SPEAKER ID=203 LANGUAGE="EN" NAME="Watson">
Κύριε Πρόεδρε, όταν ιδρύθηκε η Ευρωπαϊκή Ενωση, μάλλον κανείς δεν μπορούσε να φανταστεί ότι θα κάναμε μια τέτοια συζήτηση. Μόνο σήμερα, καθώς βλέπουμε τις οικονομικές επιπτώσεις των εξελίξεων στην κοινωνία μας από την άποψη της διανομής και της κατανάλωσης, αναγνωρίζουμε πόσο σημαντικές είναι οι μικρές επιχειρήσεις, ιδιαίτερα στον εμπορικό τομέα. Οπωσδήποτε πρέπει να μελετήσουμε και άλλο το θέμα αυτό, καθώς και τις συνέπειες από την αυξανόμενη συγκέντρωση των μεγάλων επιχειρήσεων.
<P>
Όπως είπαν πολλοί ομιλητές στη συζήτηση, οι μικρές επιχειρήσεις στον εμπορικό τομέα παίζουν ένα ρόλο μεγαλύτερης σημασίας από τον αντίστοιχο οικονομικό τους ρόλο. Ο ρόλος που παίζουν είναι σημαντικός από κοινωνική και περιβαλλοντική άποψη. Αντιπροσωπεύουν μια ευκαιρία για πολλούς ανθρώπους να ξεκινήσουν μόνοι τους μια επιχειρηματική δραστηριότητα και να αναπτύξουν επιχειρηματικές ικανότητες που διαφορετικά δεν θα υπήρχε.
<P>
Θα ήθελα ως παράδειγμα να αναφέρω την πόλη όπου κατοικώ. Πρόκειται για το Langport, μια μικρή κωμόπολη στο νοτιοδυτικά τμήμα της Αγγλίας, που απέχει 17 μίλια από την πλησιέστερη μεγάλη πόλη και 12 από μια πόλη που ακόμη και αόριστα μπορεί να χαρακτηριστεί μεγάλη. Έχουμε αρκετά καταστήματα· είμαστε τυχεροί. Έχουμε τρία πρακτορεία εφημερίδων, πέντε κουρείς και δύο κρεοπώλες. Παρ'όλα αυτά, υπάρχουν προτάσεις για τη δημιουργία ενός σούπερ-μάρκετ στην πόλη μας. Ορισμένοι από τους εμπόρους το βλέπουν θετικά: ισχυρίζονται ότι οι επιχειρήσεις τους έτσι κι αλλιώς πεθαίνουν, ενώ άλλοι θεωρούν ότι η εισαγωγή ενός σούπερ - μάρκετ που δεν θα περιορίζεται - όπως είναι η τάση στη Βρετανία μέχρι τώρα - στην πώληση τροφίμων αλλά πολλών ειδών αγαθών, θα σημάνει το τέλος για κάθε άλλη μορφή εμπορίου στην πόλη. Πριν το σχέδιο αυτό προχωρήσει, θα κάνουμε μια εκτίμηση των οικονομικών επιπτώσεων και των επιπτώσεων πάνω στις μεταφορές. Όμως, αυτό αποτελεί ένα σημαντικό παράδειγμα, διότι γίνεται σε όλη τη Βρεατνάι και αργά ή γρήγορα θα γίνει σ ε όλη την Ενωση.
<P>
Εκφράζω την ικανοποίησή μου για την έκθεση Garosci που αποτελεί μια πολύ σημαντική συμβολή στην παρούσα συζήτηση. Ελπίζω ότι η Επιτροπή θα ακολουθήσει τις υποδείξεις που περιέχονται στο έγγραφο και θα φέρει προς συζήτηση μια Λευκή Βίβλο μέσα σε δύο χρόνια, αναγνωρίζοντας έτσι τη σημασία των μικρών επιχειρήσεων και ότι χρειάζεται τη βοήθειά μας.

<SPEAKER ID=204 LANGUAGE="NL" NAME="Blokland">
Κύριε Πρόεδρε, η Πράσινη Βίβλος της Ευρωπαϊκής Επιτροπής για το εμπόριο, δίνει μια καλή ανάλυση των συνθηκών που επικρατούν αυτή τη στιγμή στο Ευρωπαϊκό εμπόριο. Εχω όμως δύο κριτικές παρατηρήσεις.
<P>
Πρώτον, η Επιτροπή προϋποθέτει δίχως άλλο ότι οι εθνικές νομοθεσίες αποτελούν το κύριο εμπόδιο για το διασυνοριακό εμπόριο. Και αληθεύει ότι η εσωτερική αγορά δεν λειτουργεί τέλεια. Αλλά με ενιαίες ή εναρμονισμένες νομοθεσίες, δεν εξαλείφεται η αιτία. Θά' ταν πιο ρεαλιστικό να σεβασθούμε τις καμιά φορά βαθειά ριζωμένες στον εθνικό μας πολιτισμό συνήθειες και έθιμα. Μακρυά η σκέψη ότι πρέπει να αντικατασταθεί η πολυμορφία των αγορών και περιοχών μας από μια μονότονη και μονόπλευρη μονοκαλλιέργεια.
<P>
Δεύτερον, η Επιτροπή θέλει να ευδοκιμεί το εμπόριο. Κι εγώ το θέλω. Αλλά, περισσότερο εμπόριο σημαίνει άραγε καλύτερο εμπόριο; Ενδεικτικό είναι ότι η ευχάριστη βόλτα στα καταστήματα αναφέρεται ως μέσον αύξησης του τζίρου. Εδώ η ρήση του Descartes: "Je pense, donc je suis» - σκέπτομαι, άρα υπάρχω - μετατράπηκε σε: "Je depense, donc je suis» - ξοδεύω, άρα υπάρχω. Αν οι αγοροπωλησίες κατέχουν πρωταρχκή θέση στις πολιτικές μας προτεραιότητες, προωθεί κανείς των καταναλωτισμό και τον υλισμό. Τα συμφέροντα του περιβάλλοντος έρχονται τότε σε δεύτερη μόνο θέση. Φυσικά υποστηρίζω την Επιτροπή στην αναζήτηση πιο οικολογικών προϊόντων και συσκευασιών. Εντούτοις, το συμφέρον του περιβάλλοντος ζητά επίσης να παροτρύνουμε τον καταναλωτή στην επισκευή και στην πιο παρατεταμένη χρήση των προϊόντων.
<P>
Τέλος, είμαι της άποψης ότι για μια πιο λεπτομερή αξιολόγηση του εμπορίου, χρειάζονται συμπληρωματικά στατιστικά στοιχεία για την οικολογική επιβάρυνση που προκαλεί ο τομέας. Θά'θελα να με πληροφορήσει ο Επίτροπος αν θα συμπεριλάβει αυτές τις ιδέες στην επόμενη Λευκή Βίβλο.

<SPEAKER ID=205 LANGUAGE="DE" NAME="Lukas">
 Kύριε Πρόεδρε! Αυτή η έκθεση και αυτή η συζήτηση είναι πολύ σημαντικές, επειδή το εμπόριο δεν είναι σημαντικό μόνο στα μεγέθη για την οικονομική πολιτική και την πολιτική της απασχόλησης - κάτι που επιβεβαιώνουν τα εντυπωσιακά αριθμητικά στοιχεία. Το εμπόριο έχει σε τοπικό επίπεδο αναμφισβήτητα και μια πολιτιστική και κοινωνικοπολιτική διάσταση. Το μαγαζάκι της γειτονιάς ή του χωριού είναι ένα κομμάτι ευρωπαϊκής ποιότητας ζωής. Συχνά, είναι το κέντρο της τοπικής ζωής και έχει μεγάλη σημασία και για τον τουρισμό. Τα μαγαζιά της γειτονιάς, που χάνονται από τα κέντρα των πόλεων, όπως και τα καταστήματα στις επαρχίες, που πρέπει να κλείσουν, ανοίγουν πληγές, οι οποίες θα επιφέρουν κοινωνικοπολιτικές συνέπειες. Γι' αυτό τα κράτη μέλη και η Επιτροπή των Ευρωπαϊκών Κοινοτήτων πρέπει να θέσουν ως κύριο μέλημά τους την επαναφορά μιας καλύτερης ισορροπίας μεταξύ μικρών και μεγάλων καταστημάτων.
<P>
Το βίωμα των καθημερινών αγορών δεν επιτρέπεται να εξαφανιστεί από τα χωριά με το κλείσιμο των τελευταίων καταστημάτων. Γι' αυτό, θα έπρεπε να δοθεί βάρος στο να κινητοποιηθούν τα κράτη μέλη και να χρησιμοποιήσουν το διαθρωτικό ταμείο και τις κατάληλλες τοπικές και κοινωνικές πρωτοβουλίες προς όφελος της διατήρησης του λιανικού εμπορίου στην επαρχία και στις πόλεις.
<P>
Για να γίνει κατανοητή η σημασία του εμπορίου για την ευρωπαϊκή ανάπτυξη, πρέπει να το φανταστεί κανείς, κατά κάποιο τρόπ ως συνδετικό κρίκο μεταξύ γεωργίας, βιομηχανίας, ελεύθερων επαγγελματιών και τουρισμού.

<SPEAKER ID=206 LANGUAGE="IT" NAME="Secchi">
Κύριε Πρόεδρε, παράλληλα με τα θερμά μου συγχαρητήρια στην Επιτροπή και τις ιδιαίτερες ευχαριστίες μου στον Επίτροπο για την εργασία τους σχετικά με την Πράσινη Βίβλο, θα ήθελα να τονίσω ότι θεωρώ ευτυχή συγκυρία τη διεξαγωγή της συζήτησης γύρω από ένα τόσο σημαντικό τομέα από άποψης της συνεισφοράς του στην οικονομία και στην απασχόληση στην Ευρώπη ενώπιον ευρύτατου ακροατηρίου νέων ανθρώπων, που αναμφισβήτητα ανησυχούν για το μέλλον τους, με την αισιοδοξία ότι ίσως μπορέσουν να αντλήσουν από την διεξαγόμενη συζήτηση κάποιες υποδείξεις και ελπιδοφόρα μηνύματα για τη δέσμευση των ευρωπαϊκών οργάνων στους πλέον υποσχόμενους τομείς της οικονομίας μας.
<P>
Ευχαριστούμε τον συνάδελφο κ. Garosci για τον ζήλο που κατέβαλε στην εκπόνηση της έκθεσής του και εκφράζουμε την εμφανή πια, μετά από τα ως άνω, επιδοκιμασία της εκ μέρους της ομάδας του ΕΛΚ.
<P>
Θα ήθελα να επανέλθω σε γνώριμες έννοιες και να επεκταθώ στην εξέταση νέων αντιλήψεων. Επιθυμώ να τονίσω τον κεφαλαιώδους σημασίας ρόλο που διαδραματίζει το εμπόριο, αφενός μεν στους τομείς της οικονομίας και της απασχόλησης, αφετέρου δε σε κοινωνικό επίπεδο καθώς διασφαλίζει, όπως ειπώθηκε από πολλούς συναδέλφους, πολυσύνθετες λειτουργίες στα αστικά και αγροτικά κέντρα. Επιπλέον, αναδεικνύεται ιδιαίτερα πολύτιμη η δραστηριότητα και η δυναμικότητα των μικρομεσαίων επιχειρήσεων που, με την παρουσία τους, παρεμποδίζουν την εξάπλωση του φαινομένου της ερήμωσης των αστικών κέντρων και ικανοποιούν ποικίλες ανάγκες.
<P>
Ωστόσο, πρέπει να ληφθεί υπόψη ότι η ενιαία αγορά, με την αύξηση της κινητικότητας και ανταγωνισμού, θα συμβάλει στην ανάδειξη εξαιρετικής σημασίας προκλήσεων και προβλημάτων, κυρίως στο επίπεδο του λιανικούς εμπορίου. Λαμβανομένης υπόψη της λειτουργικής ποικιλομορφίας που δεν αφορά αποκλειστικά τη διανομή, οι κατευθυντήριες γραμμές οφείλουν να εφιστήσουν την προσοχή τους στην αποφυγή της καταστολής όλων των λοιπών δυναμικοτήτων.
<P>
Όπως ήδη επισημάνθηκε από τον εισηγητή και άλλους συναδέλφους, και το ενιαίο νόμισμα συνεπάγεται ιδιαίτερα σημαντικές προκλήσεις, καθώς ο τομέας της διανομής προπορεύεται μαζί με το τραπεζικό σύστημα στις διασυνδέσεις με τους καταναλωτές πολίτες. Συνεπώς, ο ρόλος του δεν θα περιοριστεί στην αντιμετώπιση των δαπανών προσαρμογής στη νέα πραγματικότητα, αλλά θα επεκταθεί στο έργο της αποσαφήνισης και ταχύτερης επίλυσης των προβλημάτων συνυφασμένων με την αξιοποίηση του ευρώ.
<P>
Με πλήρη σεβασμό της αρχής της επικουρικότητας, πιστεύω ότι τόσο η ευρωπαϊκή πολιτική όσο και οι εθνικές και τοπικές πολιτικές οφείλουν να επικεντρώσουν την προσοχή τους στα στις ανεπάρκειες και στη δυναμικότητα αυτού του τομέα, με την ταυτόχρονη επεξεργασία ανανεωτικών γραμμών παρέμβασης. Ας μου επιτραπεί να διατυπώσω μερικές υποδείξεις.
<P>
Πρώτ' απ' όλα, οι πολιτικές αυτές οφείλουν να επιδιώξουν αισθητή βελτίωση του λειτουργικού πλαισίου του τομέα από γραφειοκρατικής, κανονιστικής και φορολογικής άποψης. Επιπλέον, επιβάλλεται η στήριξη του τομέα απέναντι στα προβλήματα που αναδύονται από την επικείμενη πια υιοθέτηση του ευρώ ώστε ο τομέας να συμπορευτεί με τα όργανα για την επιτυχία του ευρώ και, γενικότερα, να αναδειχτεί στην εντατικοποίηση των προσπαθειών προστασίας των καταναλωτών, όπως ενστερνιστεί άλλωστε και η Συνθήκη του Αμστερνταμ. Πιστεύω, επίσης, ότι πρέπει να διαμορφωθεί σύστημα εξωτερικών οικονομιών, για την παρότρυνση της δημιουργίας και της επιβίωσης των εμπορικών κυρίως μικρού μεγέθους επιχειρήσεων με ιδιαίτερη μνεία, όπως ειπώθηκε ήδη, στα περίχωρα των μεγαλουπόλεων, στα μικρά κέντρα και στις αγροτικές πραγματικότητες. Τέλος, απαιτούνται πρωτοβουλίες στην κατεύθυνση της ώθησης συλλογικών μορφών επιχειρηματικότητας, για τη βελτίωση της οικονομικής αποτελεσματικότητας των επιχειρήσεων, για να επιλυθούν κοινά προβλήματα, για τη μείωση των δαπανών και την συνυφασμένη διασφάλιση στους καταναλωτές πολίτες ευρύτατης ποικιλίας υπηρεσιών υπό όσο το δυνατόν ευνοϊκότερους όρους.
<P>
Θα ήθελα, τέλος, να εφιστήσω την προσοχή σας στο ζήτημα της αποφασιστικής ένταξης και κεντρικής προβολής του θέματος της αποψινής συζήτησης στα πλαίσια της Διάσκεψης για την απασχόληση της 21ης22ας του προσεχούς μηνός Νοεμβρίου στη Συνάντηση Κορυφής επί του θέματος για το οποίο, παρ' όλο που η ολοκλήρωση της Λευκής Βίβλου αναμένεται με άγρυπνο ενδιαφέρον εντός της επόμενης διετίας, πιστεύω ότι ο Επίτροπος επινοήθηκε ήδη κάποιες πρωτοβουλίες στην κατεύθυνση αυτή.

<SPEAKER ID=207 NAME="Πρόεδρος">
Λυπάμαι, αλλά οι νέοι ευρωπαίοι και οι νέες ευρωπαίες που βρίσκονται στα θεωρεία δεν έχουν ακόμη πληροφορηθεί ότι δεν επιτρέπεται να προβαίνουν σε εκδηλώσεις. Μπορούν να επικροτήσουν ή να μην επικροτήσουν μία παρέμβαση, χωρίς όμως εξωτερικές εκδηλώσεις. Θα παρακαλούσα να μην επαναληφθεί.

<SPEAKER ID=208 LANGUAGE="NL" NAME="Thyssen">
Κύριε Πρόεδρε, το εμπόριο είναι ένας τομέας με πολλές μικρομεσαίες επιχειρήσεις που δεν τυγχάνει πάντα της δέουσας προσοχής, παρόλο που είναι σχεδόν ο μεγαλύτερος εργοδότης και συμβάλλει πολύ στην οικονομική και κοινωνική ευημερία πολλών Ευρωπαίων. Οπότε η Πράσινη Βιβλίος, κύριε Επίτροπε, δεν ήρθε ούτε στιγμή νωρίς. Ιδίως τώρα που στον τομέα σημειώνονται αρκετές μετακινήσεις. Ο εξ αιτίας της εσωτερικής αγοράς αυξανόμενος ανταγωνισμός, προκαλεί έντονες συγκεντρωτικές τάσεις. Σημειώνεται και η τοπική μετακίνηση του λιανικού εμπορίου, το οποίο εγκαταλείπει και το κέντρο των πόλεων και την ύπαιθρο για να μετεγκατασταθεί στα προάστεια των πόλεων. Επιπλέον, αντιμετωπίζουμε την προσεχή καθιέρωση του ευρώ και την άνοδο της κοινωνίας των πληροφοριών.
<P>
Δεν πρέπει να ξεχνάμε ότι παρά την ύπαρξη της εσωτερικής αγοράς, ένα μεγάλο μέρος των καταστημάτων λιανικής πώλησης, περιορίζει τη δραστηριότητά του στην τοπική αγορά, και καλείται να επιβιώσει εκεί με τη συνεργασία. Ως ευρωπαίος νομοθέτης να ρυθμίσουμε σε Ευρωπαϊκό επίπεδο τα όσα απαιτούν ευρωπαϊκές ρυθμίσεις. Να αφήσουμε όμως και θέση στις ντόπιες επιχειρήσεις που δρουν σε περιοχές που από απόψη υποδομής, πολιτισμού και δημογραφίας διαφέρουν και συνεπώς δεν αντέχουν μια συγκεντρωτική ρύθμιση για τα πάντα. Εμείς να φροντίσουμε για την ελεύθερη κυκλοφορία, την ελεύθερη εγκατάσταση, εναρμονισμένες τεχνικές και φορολογικές προδιαγραφές, και προ πάντων για κανόνες ανταγωνισμού που δεν αγνοούν την ποικιλομορφία των μικρομεσαίων επιχειρήσεων. Θέματα όπως η τοποθέτηση εμπορικού χώρου, ωράριο λειτουργίας καταστημάτων κ.λπ. να τ' αφήσουμε αυτά στα ίδια τα κράτη μέλη.
<P>
Δεύτερον θέμα αποτελεί η μετακίνηση που σημειώνεται στον κλάδο. Στην ύπαιθρο διαπιστώνεται μια εγκατάλειψη του μαγαζιού της γειτονιάς, και με την άνοδο των εμπορικών κέντρων στα προάστια και των ακαλαίσθητων αλυσίδων κατστημάτων κατά μήκος των μεγάλων αρτηριών κυκλοφορίας, επισπεύδεται η υποβάθμιση των αστικών κέντρων. Σωστά η Επιτροπή επισημαίνει ότι το εμπόριο μπορεί ν' αποτελέσει αποτελεσματικό μέσον κατά της περιθωριοποίησης ορισμένων κοινωνικών ομάδων. Κι ότι χρειάζεται μια ολοκληρωμένη πολιτική για τα αστικά κέντρα. Στη Φλάνδρα, οι αρχές προέβλεψαν πιστώσεις για τα αστικά εμπορικά κέντρα. Η Ευρωπαϊκή Επιτροπή θα πρέπει να ενθαρρύνει τέτοιες πρωτοβουλίες, διοργανώνοντας τουλάχιστον μια ανταλλαγή πρακτικών εμπειίων και ιδίως αποφεύγοντας την τυφλή ελευθεροποίηση σε θέματα χωρικής τάξεως και εμπορικές εγκατάστασης.
<P>
Κύριε Πρόεδρε, θεωρώ θετικό ότι στην Πράσινη Βίβλο της, η Επιτροπή έδωσε ευρεία θέση στο ρόλο των λιανικών καταστημάτων κατά την καθιέρωση του ευρώ. Ο εισηγητής κι άλλοι συνάδελφοι εξήγησαν γιατί. Επομένως, πρέπει να ληφθούν δεόντως υπόψη οι ανησυχίες του κλάδου σε θέματα όπως αναγραφής τιμών και ημερομηνίες αρχής και λήξης της μεταβατικού περιόδου. Και ας μην ξεχνά η Επιτροπή ότι με την καθιέρωση του ευρώ και την επακολουθούσα διαφάνεια στις τιμές, η πιέση για εναρμόνιση των συντελεστών ΦΠΑ ολοένα θα αυξάνει, όπως παρατήρησε πιο λεπτομερώς η κ. Peijs.
<P>
Επιπλέον, η εποχή της πληροφορικής θα ταρακουνήσει το εμπόριο, τόσο στις σχέσεις του με τον καταναλωτή, όσο και στις σχέσεις του με το τραπεζικό σύστημα. Το ηλεκτρονικό εμπόριο, νέες μεταφραστικές τεχνικές, ολ' αυτά θα αυξηθούν, όπως παρατήρησαν οι συνάδελφοι, εφόσον αυτές οι καινοτομίες αποκτήσουν την εμπιστοσύνη του χρήστη και παρέχονται σε πρόσιτα τιμολόγια. Και εδώ έχουμε δουλειά μπροστά μας.
<P>
Τέλος, λίγα λόγια ακόμη για την επιτροπή για το εμπόριο και τη διανομή. Φυσικά η επιτροπή αυτή πρέπει να παραμείνει παραστατική για τον ποικιλόμορφο τομέα που αντιπροσωπεύει. Και πρέπει να εξετάζεται η δυνατότητα να συμμετάσχουν στις εργασίες της όχι μόνον οι επιχειρηματίες, αλλά και τα όργανα αντιπροσώπευσής τους. Ιδίως στους κύκλους των ΜΜΕ, κύριε Επίτροπε, αισθάνονται την ανάγκη αυτή. Εδώ θα θέλαμε να μας γνωρίσετε τις συγκεκριμένες απόψεις σας.
<P>
ΚύριεΠρόεδρε, αναμένω με ενδιαφέρον τα σχόλια άλλων για την Πράσινη Βίβλο. Κι ελπίζω η Επιτροπή να λάβει σοβαρά υπόψη το ψήφισμα του Κοινοβουλίου. Συγχαίρω τον εισηγητή για την καλή προετοιμασία του και αναμένω συγκεκριμένες προτάσεις της Επιτροπής, προτάσεις που θα καταδείξουν μια συγκροτημένη πολιτική για τον τομέα του εμπορίου.

<SPEAKER ID=209 NAME="Cassidy">
Κύριε Πρόεδρε, χαίρομαι που θα μιλήσω σε γεμάτα θεωρεία. Λυπάμαι μόνο που τα έδρανα του Κοινοβουλίου δεν είναι το ίδιο γεμάτα όπως τα θεωρεία για το κοινό. Εάν στο τέλος της ομιλίας μου το κοινό θέλει να χειροκροτήσει ή ακόμη να με επευφημήσει όρθιο, θα νοιώσω εξαιρετική ικανοποίηση.

<SPEAKER ID=210 NAME="Πρόεδρος">
Αν και δεν το συνηθίζω, ας μου επιτραπεί να πω ότι θα χαιρόμουν ιδιαίτερα εάν χειροκροτηθείτε στο τέλος της συνεδρίασης. Όσο για την άλλη σας παρατήρηση ότι δεν υπάρχουν πολλοί συνάδελφοι στο Κοινοβούλιο, γνωρίζετε πολύ καλά ότι οι συνάδελφοι εργάζονται, όπως εσείς και εγώ, από τις 8 το πρωί της σημερινής ημέρας και, πράγματι, δεν μπορώ να τους υποχρεώσω να παραμείνουν στην Αίθουσα μέχρι τώρα.

<SPEAKER ID=211 LANGUAGE="EN" NAME="Cassidy">
Καταλαβαίνω, κ. Πρόεδρε. Πρόκειται να χάσουν μια εξαιρετική ομιλία, αλλά ας ξεκινήσουμε.
<P>
Το θέμα της θαυμάσιας σημερινής έκθεσης του συναδέλφου κ. Garosci είναι εξαιρετικά σημαντικό διότι το εμπόριο, η λιανική και η χονδρική διανομή, καθώς και οι λιανικές υπηρεσίες πώλησης στο κοινό εν γένει, είναι σημαντικοί παράγοντες δημιουργίας θέσεων εργασίας, όπως επισημάνθηκε από αρκετούς άλλους ομιλητές στη μέχρι τώρα συζήτηση.
<P>
Θα ήθελα να επικεντρώσω την προσοχή μου στις παραγράφους 10 και 11 της έκθεσης του κ. Garosci. Στην παράγραφο 10 αναφέρεται ότι οι επιχειρήσεις διανεμητικού εμπορίου και οι μικρομεσαίες επιχειρήσεις πάσχουν από την ύπαρξη δυσανάλογα μεγάλου αριθμού κανονισμών, τόσο λόγω των οδηγιών της Ευρωπαϊκής Κοινότητας όσο και λόγω των εθνικών κανονισμών. Θα ήθελα να ασχοληθώ κάπως περισσότερο με το σημείο αυτό.
<P>
Οι μεγάλες εταιρείες μπορούν να απασχολούν όλους τους ειδικούς που απαιτούνται από τη σύγχρονη νομοθεσία: υπεύθυνους ασφαλείας και υγείας, υπεύθυνους πυρκαϊάς, υπεύθυνους για την ποιότητα των συνθηκών εργασίας των εργαζομένων - όλες εκείνες τις θέσεις που δημιουργούν οι μεγάλες εταιρείες για δώσουν εργασία σε υψηλά αμειβόμενα στελέχη.
<P>
Από την άλλη πλευρά, οι μικρότερες εταιρείες, και κυρίως οι μικρές εταιρείες λιανικής πώλησης, δεν έχουν τη δυνατότητα να απασχολούν τους ειδικούς αυτούς. Η εργασία γίνεται από το αφεντικό και τον ή τη σύζυγό του. Δεν μπορούμε να προσθέτουμε βάρη της μορφής αυτής στις μικρές επιχειρήσεις που είναι οι σπουδαιότεροι δημιουργοί θέσεων εργασίας.
<P>
Στη χώρα μου η κατάσταση είναι ακόμη χειρότερη. Έχουμε οδηγίες της Ευρωπαϊκής Κοινότητας, σχετικά με τις οποίες μπορώ να δώσω ένα παράδειγμα, την περίφημη "δέσμη έξι μέτρων» των οδηγιών για την υγεία και την ασφάλεια που ψηφίσαμε το 1992. Από την εφαρμογή των έξι αυτών οδηγιών αποκλείστηκαν ειδικά οι αυτοαπασχολούμενοι. Πολλοί μικροί ιδιοκτήτες καταστημάτων λιανικής πώλησης είναι αυτοαπασχολούμενοι. Όμως, η εφαρμογή των έξι αυτών οδηγιών, όταν έγιναν νόμος του Ηνωμένου Βασιλείου, επεκτάθηκε και στους αυτοαπασχολούμενους, και μάλιστα προστέθηκαν διάφορες κυρώσεις, ποινές φυλακίσεως, πρόστιμα και άλλες καταδίκες που έκαναν δύσκολη τη ζωή στους ανθρώπους αυτούς. Υπεύθυνοι γι' αυτό θεωρήθηκαν οι Βρυξέλλες, οι "κακοί» άνθρωποι στην Επιτροπή ή στο Ευρωπαϊκό Κοινοβούλιο.
<P>
Επίσης, η χώρα μου - λυπάμαι που αναφέρομαι συγκεκριμένα στη βρετανική εμπειρία - δυστυχώς χρησιμοποιείται υπερβολικά συχνά από τις Βρυξέλλες, την Ευρωπαϊκή Επιτροπή, την Ευρωπαϊκή Κοινότητα, ως αποδιοπομπαίος τράγος, ή μάλιστα, ως μέσο υποκριτικής συγκάλυψης. Μπορώ να αναφέρω το παράδειγμα μιας ταβέρνας στην περιφέρειά μου που σερβίρει γεύματα. Ο τοπικός υπεύθυνος περιβαλλοντικής υγείας είπε στον ταβερνιάρη - τον υπεύθυνο του εστιατορίου - ότι δεν μπορούσε πλέον να σερβίρει άψητο μοσχάρι. Ως παρένθεση προσθέτω ότι το γεγονός αυτό συνέβη πολύ πριν από την κρίση της ΣΕΒ. Ο ταβερνιάρης δεν μπορούσε λοιπόν να σερβίρει άψητο μοσχάρι διότι οι Βρυξέλλες είχαν απαγορεύσει το σερβίρισμά του. Πρόσφατα μου είπαν ότι σε ένα άλλο εστιατόριο στο Λονδίνο, σαφώς μεγαλύτερης περιωπής, δεν μπορούσαν να σερβίρουν Crepes Suzettes, διότι οι Βρυξέλλες είχαν αποφασίσει ότι οι φλόγες ήταν επικίνδυνες και, συνεπώς, το πιάτο αυτό δεν ήταν πια στον κατάλογο.
<P>
Ο Επίτροπος και εσείς, κ. Πρόεδρε, γελάτε. Μπορώ να σας διαβεβαιώσω ότι αυτοί που θέλουν το πιάτο αυτό ή όσοι κέρδιζαν το ψωμί τους στο Ηνωμένο Βασίλειο φτιάχνοντάς τις Crepes Suzettes έχουν χάσει τώρα τη δουλειά τους και κατηγορούν τις Βρυξέλλες. Ένα από τα σημαντικά πράγματα που ελπίζω ότι η Επιτροπή θα κρατήσει από την αποψινή μας συζήτηση είναι ο τρόπος με τον οποίο οι εθνικές διοικήσεις - μίλησα για τη βρετανική εμπειρία, αλλά συγκρίνοντας τις σημειώσεις μου με αυτές άλλων συναδέλφων, αντιλαμβάνομαι ότι η κατάσταση είναι το ίδιο κακή στις άλλες χώρες - χρησιμοποιούν τις Βρυξέλλες και την Ευρωπαϊκή Επιτροπή ως δικαιολογία. Εάν ενθαρρύνουμε τον Επίτροπο να τονίσει το σημείο αυτό και να διαμαρτυρηθεί όταν δει τις εθνικές κυβερνήσεις να ενεργούν με τον τρόπο αυτό, θα έχει οπωσδήποτε την αμέριστη υποστήριξή μας και ιδιαίτερα τη δική μου.

<SPEAKER ID=212 NAME="Πρόεδρος">
Ο κ. Επίτροπος που άκουσε υπομονετικά όσα ειπώθηκαν, έχει τον λόγο.

<SPEAKER ID=213 NAME="Παπουτσής">
Κύριε Πρόεδρε, θέλω να σας ευχαριστήσω διότι δείξατε ιδιαίτερη ανοχή όσον αφορά τον χρόνο σήμερα το βράδυ και επιτρέψατε να διεξαχθεί ουσιαστική συζήτηση με ουσιαστικές συνεισφορές από όλους όσοι έλαβαν τον λόγο. Ο κόσμος του εμπορίου θα σας ευγνωμονεί.
<P>
Κυρίες και κύριοι βουλευτές, είναι πράγματι ιδιαίτερη χαρά για μένα να βρίσκομαι μαζί σας σήμερα προκειμένου να σας ενημερώσω για την συνέχεια στην προώθηση των θεμάτων τα οποία εξετάζει η Πράσινη Βίβλος που αφορά το εμπόριο. Οι θετικές αντιδράσεις από τον δημόσιο διάλογο πρέπει να σας πω ότι ξεπέρασαν τις προσδοκίες μας. Και δεν σας κρύβω ότι χάρηκα ιδιαίτερα διότι το Κοινοβούλιο αποφάσισε με δική του πρωτοβουλία να υποβάλει έκθεση με θέμα την Πράσινη Βίβλο. Τούτο δείχνει ότι το Κοινοβούλιο αποδίδει την ίδια με εμένα σημασία σε αυτόν τον κρίσιμο τομέα της οικονομίας. Και σ'αυτό το σημείο επιτρέψτε μου να συγχαρώ τον εισηγητή κ. Garosci για αυτήν την θαυμάσια έκθεση την οποία μας παρουσίασε και την εμπεριστατωμένη ανάλυση της Πράσινης Βίβλου στην οποία προβαίνει.
<P>
Βασικός σκοπός της Πράσινης Βίβλου είναι να προκαλέσει έναν ευρύτατο διάλογο για το μέλλον του τομέα στην Ευρώπη. Στον διάλογο αυτόν η συμβολή του Κοινοβουλίου είχε και έχει ιδιαίτερη σημασία για την αντιμετώπιση, για την κατανόηση των προβλημάτων, αλλά επίσης και για την διαμόρφωση των βασικών πολιτικών που αφορούν το εμπόριο σε ευρωπαϊκό επίπεδο. Η γνωμοδότησή σας είναι πράγματι ιδιαίτερα σημαντική για μας, όχι μόνον διότι υιοθετεί σε γενικές γραμμές την προσέγγιση της Ευρωπαϊκής Επιτροπής, αλλά κυρίως διότι αναπτύσσει νέες ιδέες, νέους προβληματισμούς για την ανάπτυξη του τομέα.
<P>
Κατά την διαδικασία διαβούλευσης λάβαμε πάνω από 1.000 γραπτές απαντήσεις από τις εθνικές διοικήσεις, από ευρωπαϊκές οργανώσεις, από εθνικές επαγγελματικές οργανώσεις, από συμβούλους ή από μεμονωμένες εταιρείες. Και θέλω να σας πω ότι ακριβώς αυτή η πολύ μεγάλη συνεισφορά με πάνω από 1.000 παρατηρήσεις και προτάσεις είναι εκείνο το οποίο επιδιώκαμε; επιθυμία μας ήταν να δημιουργήσουμε μία μεγάλη συζήτηση, μία ανοιχτή συζήτηση σε ευρωπαϊκό επίπεδο που να μπορέσει να αναδείξει πόσο σημαντικός είναι ο εν λόγω τομέας.
<P>
Συμφωνώ με την παρατήρηση που διατυπώνετε ότι η Πράσινη Βίβλος δεν προβαίνει σε εξαντλητική περιγραφή της κατάστασης και όλων των προοπτικών του εμπορίου. Δεν αμφισβητούμε, επίσης, την χρησιμότητα μιας λεπτομερειακής ανάλυσης σε ενδοτομεακό επίπεδο. Βασική μας επιδίωξη, όμως, ήταν να παρουσιάσουμε συνοπτικά τα προβλήματα που απασχολούν το σύνολο του εμπορίου και με αυτόν τον τρόπο να συμβάλουμε στην αντιμετώπιση των προκλήσεων που επηρεάζουν το μέλλον του. Είναι σημαντική επίσης η επισήμανση που γίνεται για την ανεπάρκεια των στατιστικών στοιχείων για το εμπόριο και διαφάνηκε έντονη η επιθυμία των επαγγελματικών οργανώσεων για την βελτίωσή τους. Πρέπει να τονίσουμε ότι έχει σημειωθεί μία πρόοδος από την έκδοση της Πράσινης Βίβλου μέχρι σήμερα. Τον Δεκέμβριο του 1996 το Συμβούλιο υιοθέτησε κανονισμό για την διάρθρωση των επιχειρήσεων, όπου περιλαμβάνεται και το εμπόριο. Επιπλέον, η EUROSTAT και οι υπηρεσίες μου στην Ευρωπαϊκή Επιτροπή, μαζί με την Οικονομική και Κοινωνική Επιτροπή, διοργανώνουν ένα σεμινάριο για τις στατιστικές στον τομέα πριν από το τέλος αυτού του έτους.
<P>
Δεδομένου ότι η εμπορική δραστηριότητα συνδέεται με μία σειρά από γενικότερα οικονομικά ζητήματα, τα θέματα που περιλαμβάνονται στις απαντήσεις έχουν συχνά οριζόντιο χαρακτήρα, όπως π.χ. η ανάγκη της φορολογικής εναρμόνισης, οι ρυθμίσεις για τον ΦΠΑ και, βεβαίως, η προσαρμογή στους γενικότερους κανόνες του ανταγωνισμού. Είναι θέματα στα οποία πρέπει να επιδείξουμε πολύ μεγάλο ενδιαφέρον και πολύ μεγάλη προσοχή κατά την διάρκεια των επόμενων μηνών.
<P>
Η τάση για συγκεντρώσεις στο εμπόριο προκαλεί επίσης ιδιαίτερη ανησυχία λόγω των συνεπειών που έχει στη στρέβλωση του ανταγωνισμού και πολύ σωστά περιγράφονται και στην δική σας γνωμοδότηση, αλλά αναφέρθηκαν και από πάρα πολλούς ομιλητές, οι σοβαροί κίνδυνοι που αντιμετωπίζουν σήμερα τα μικρά καταστήματα για την επιβίωσή τους. Ειδικότερα, τονίσθηκε η ανάγκη να μελετηθούν μέτρα ενθάρρυνσης και συσπείρωσης ανεξάρτητων εμπόρων, ιδίως μάλιστα μέσα από την δημιουργία συνεταιρισμών. Και πρέπει να πούμε ότι σε πολλές χώρες, σε πολλά κράτη μέλη της Ευρωπαϊκής 'Ενωσης, αυτή η ιδέα της συγκέντρωσης των επιχειρήσεων μέσω των συνεταιρισμών απεδείχθη ιδιαίτερα επιτυχής, πολύ περισσότερο μάλιστα όταν αυτή η ιδέα ενισχύθηκε από τις κρατικές αρχές, από την εθνική νομοθεσία ή από τις κυβερνήσεις των κρατών μελών.
<P>
Η δημιουργία περισσότερων θέσεων απασχόλησης αποτελεί πάντοτε μία από τις υψηλότερες, θα έλεγα την υψηλότερη, προτεραιότητα της Επιτροπής και του Ευρωπαϊκού Κοινοβουλίου. Η συμβολή του εμπορίου σε αυτήν την κατεύθυνση είναι ιδιαίτερα σημαντική, διότι παρουσιάζει μεγάλη ποικιλία στην δομή και την λειτουργία του και προσφέρει απασχόληση σε πολλούς εργαζόμενους από τους ανειδίκευτους έως τους εργαζόμενους υψηλής ειδίκευσης.
<P>
Πολύ σωστά επίσης υπογραμμίζετε στην γνωμοδότησή σας την σημασία της κατάρτισης. Είναι ένα κρίσιμο ζήτημα για το μέλλον του εμπορίου σε αυτό το ταχύτατα μεταβαλλόμενο τεχνολογικό, κοινωνικό και νομοθετικό περιβάλλον. Η Επιτροπή συμμερίζεται πλήρως την ανάγκη για διοικητική απλούστευση και βελτίωση του επιχειρηματικού περιβάλλοντος. Η πρόσφατη απόφασή μας για την δημιουργία μιας ειδικής ομάδας task force μετά το Συμβούλιο του 'Αμστερνταμ, απόφαση την οποία η Ευρωπαϊκή Επιτροπή υλοποίησε μόλις χθες παρουσιάζοντας τη σύνθεσή της, αποβλέπει ακριβώς σε αυτόν τον στόχο. Τα πορίσματά της θα ληφθούν υπ'όψη και στο πρόγραμμα δράσης για το εμπόριο. Υπολογίζουμε ότι αυτή η task force, η οποία θα αποσκοπεί στην διαμόρφωση ενός καλύτερου και πιο ευνοϊκού επιχειρηματικού περιβάλλοντος, θα είναι σε θέση να παρουσιάσει μία προκαταρκτική έκθεση στο έκτακτο Συμβούλιο Κορυφής του Λουξεμβούργου για την Απασχόληση; εν πάση περιπτώσει, θα περατώσει το έργο της και θα παρουσιάσει μία ολοκληρωμένη έκθεση στο Ευρωπαϊκό Συμβούλιο του Cardiff στο τέλος της Προεδρίας της Μεγάλης Βρετανίας.
<P>
Το ηλεκτρονικό εμπόριο επίσης ήταν μία από τις βασικές προκλήσεις της Πράσινης Βίβλου. Πιστεύω ότι η ανάπτυξή του θα βοηθήσει πράγματι πολλούς λιανοπωλητές να διεθνοποιήσουν την δραστηριότητά τους; μπορεί επίσης να αποτελέσει χρήσιμο εργαλείο για τα καταστήματα των απομακρυσμένων περιοχών.
<P>
Η εισαγωγή του κοινού νομίσματος, του Εύρω, φαίνεται ότι είναι η πρωταρχική ανησυχία των εμπορικών επιχειρήσεων, και θα έλεγα δικαιολογημένα. Στην πλειοψηφία τους είναι κατά της υποχρεωτικής νομοθετικής ρύθμισης όσον αφορά την διπλή αναγραφή τιμών; υπάρχει επίσης προτίμηση για συντομότερη περίοδο παράλληλης κυκλοφορίας του εθνικού και του ενιαίου νομίσματος. Χρειάζεται όμως σωστή ενημέρωση. Χρειάζεται κατάλληλη κατάρτιση σχετικά με την εισαγωγή του Εύρω. Χρειάζεται να βελτιώσουμε τον διάλογο μεταξύ των καταναλωτών και του εμπορίου. Επ' αυτού η Επιτροπή, σε συνεργασία με το Κοινοβούλιο, διοργάνωσε μία στρογγυλή τράπεζα για το Εύρω με την συμμετοχή όλων των ενδιαφερομένων. Και επί πλέον, προκειμένου να εξασφαλισθεί ότι οι αποφάσεις για το Εύρω που επηρεάζουν το εμπόριο λαμβάνονται με την μεγαλύτερη δυνατή συμφωνία μεταξύ χρηστών προς εξεύρεση κοινών λύσεων, ξεκίνησα με την σύμφωνη γνώμη των συναδέλφων μου, του κ. De Silguy και της κ. Bonino, κοινές συναντήσεις εμπορίου και καταναλωτών.
<P>
'Ενα άλλο σημαντικό ζήτημα αφορά την επιβίωση των μικρών καταστημάτων, ιδίως μάλιστα των μικρών καταστημάτων στις αραιοκατοικημένες νησιωτικές και ορεινές περιοχές, όπως επίσης και στα κέντρα των πόλεων, όπου τα μικρά καταστήματα διαδραματίζουν ζωτικό κοινωνικό, οικονομικό, αλλά και πολιτιστικό ρόλο, στοιχείο που πολλοί από σας σήμερα επεσήμαναν κατά την διάρκεια της συζήτησής μας. Λύση στο πρόβλημα αυτό δεν μπορεί να είναι η προστασία των μικρών καταστημάτων από κάθε μορφή ανταγωνισμού. Χρειάζεται όμως να ενισχύσουμε την ικανότητά τους να αντιμετωπίσουν αυτές ακριβώς τις νέες προκλήσεις. Και αυτό σημαίνει βελτιωμένη κατάρτιση, καλύτερη πληροφόρηση, εξεύρεση τρόπων για την σωστή τοποθέτηση των μικρών καταστημάτων στην αγορά. Το πιλοτικό πρόγραμμα που γνωρίζετε, το ΕΜΠΟΡΙΟ 2000, θα προσανατολισθεί ακριβώς προς αυτήν την κατεύθυνση. Επίσης, διοργανώνουμε μία διάσκεψη για το εμπόριο στις αγροτικές περιοχές στους πρώτους μήνες του 1998 και αυτή η διάσκεψη θα πραγματοποιηθεί σε συνεργασία με την Επιτροπή των Περιφερειών. Θα ήθελα επίσης να τονίσω ότι οι πολιτικές μας θα πρέπει να συμβάλλουν στην διαφύλαξη και την βελτίωση της ποιότητας ζωής στις αγροτικές και στις αστικές περιοχές και στα κέντρα των πόλεων, λαμβάνοντας υπ'όψη τις ιδιαιτερότητες των ασθενών ομάδων καταναλωτών, όπως ιδιαίτερα θα έλεγα τους ηλικιωμένους και τα άτομα με ειδικές ανάγκες.
<P>
Βρισκόμαστε στην φάση της διατύπωσης των συμπερασμάτων και η έκθεσή σας είναι πράγματι μία σημαντική συμβολή σε αυτήν την διαδικασία. Θα ήθελα λοιπόν για μία ακόμη φορά να ευχαριστήσω για την συμβολή των επιτροπών του Κοινοβουλίου που γνωμοδότησαν σε αυτήν την κατεύθυνση και, βεβαίως, για μία ακόμη φορά να ευχαριστήσω τον συντάκτη της έκθεσης, τον κ. Garosci.
<P>
Οι κατευθυντήριες γραμμές και οι στόχοι για τις μελλοντικές μας δράσεις θα διατυπωθούν σύντομα σε μία ανακοίνωση της Ευρωπαϊκής Επιτροπής και θα υποβληθούν στο Συμβούλιο, το Κοινοβούλιο και τα άλλα 'Οργανα. Ελπίζω ότι μέχρι το τέλος αυτού του χρόνου θα είμαστε σε θέση να παρουσιάσουμε ένα συγκεκριμένο πρόγραμμα δράσης με συγκεκριμένες δράσεις τις οποίες το εμπόριο έχει ανάγκη τώρα, άμεσα. Ταυτόχρονα όμως θα λάβουμε σοβαρά υπ' όψη μας την υπόδειξή σας για την διαμόρφωση μιας Λευκής Βίβλου. Και ελπίζω ότι μέχρι το τέλος της θητείας αυτής της Ευρωπαϊκής Επιτροπής, ήτοι στα επόμενα ένα έως ενάμισυ - δύο χρόνια, θα είμαστε σε θέση να παρουσιάσουμε μία Λευκή Βίβλο για το εμπόριο με βασικές νομοθετικές κατευθύνσεις που θα πρέπει να στρέφονται προς την ενίσχυση του εμπορίου, προς τη διαμόρφωση ενός καλύτερου περιβάλλοντος εντός του οποίου το εμπόριο θα μπορεί να παίξει τον πολύπλευρο ρόλο του.
<P>
Βεβαίως γνωρίζω ότι κάτι τέτοιο, όταν το ακούνε οι υπηρεσίες της Ευρωπαϊκής Επιτροπής, θα αισθάνονται ότι υπάρχει ένας μεγάλος φόρτος δουλειάς, ο οποίος πέφτει στις πλάτες τους. Και βλέπω τον αρμόδιο Διευθυντή μου κ. McKenzie να αισθάνεται ήδη το βάρος των ευθυνών για το έργο το οποίο πρόκειται να αναλάβει. Γνωρίζω όμως ότι όλοι όσοι έχουν την ευθύνη για αυτήν την μεγάλη υπόθεση που λέγεται «δημιουργία θέσεων απασχόλησης» και την δημιουργία καλύτερων όρων για την ανάπτυξη του εμπορίου και των οικονομικών δραστηριοτήτων στην Ευρωπαϊκή 'Ενωση, δηλαδή το Συμβούλιο, το Ευρωπαϊκό Κοινοβούλιο και η Ευρωπαϊκή Επιτροπή, θα συμφωνήσουν ότι για να αντεπεξέλθουμε σε αυτήν την μεγάλη πρόκληση, για να μπορέσουμε να αντιμετωπίσουμε και να διαμορφώσουμε μία Λευκή Βίβλο για το εμπόριο χρειαζόμαστε πράγματι την ενίσχυση της Γενικής Διεύθυνσης ΧΧΙΙΙ. Χρειαζόμαστε πράγματι περισσότερους ανθρώπινους πόρους και περισσότερη εμπειρογνωμοσύνη προς αυτήν την κατεύθυνση. Και γι' αυτό θέλω να ευχαριστήσω για μία ακόμη φορά, όπως συνηθίζω να το κάνω πάντοτε, το Κοινοβούλιο για την μεγάλη υποστήριξη που δίνει προς την Γενική Διεύθυνση ΧΧΙΙΙ σε αυτήν την κατεύθυνση. Ελπίζω όμως ότι δεν θα μείνουμε μόνον στα λόγια, αλλά θα συνεχίσουμε με τη λήψη συγκεκριμένων αποφάσεων που να αφορούν την ενδυνάμωση της διοικητικής λειτουργίας της Γενικής Διεύθυνσης ΧΧΙΙΙ και ότι αυτό θα μεταφράζεται σε ανθρώπινους πόρους και σε οικονομικούς πόρους.
<P>
Στη συνέχεια λοιπόν τα συμπεράσματά μας θα οδηγήσουν σε προτάσεις για ένα πολυετές πρόγραμμα δράσεων στα πλαίσια μιας συνολικής προσέγγισης για την πολιτική του εμπορίου. Και θέλω να σας διαβεβαιώσω ότι θα συνεχισθούν οι προσπάθειές μας για την εξασφάλιση του πλαισίου μέσα στο οποίο το εμπόριο θα μπορέσει να προοδεύσει και να συμβάλει στην προώθηση της ανάπτυξης και την δημιουργία απασχόλησης.
<P>
Τελειώνοντας, κύριε Πρόεδρε, θα ήθελα απλώς να μου επιτρέψετε να αναφερθώ στο τελευταίο σχόλιο του αγαπητού συναδέλφου κ. Cassidy. Είναι αλήθεια ότι πολλές φορές η Ευρωπαϊκή Επιτροπή και τα θεσμικά όργανα της 'Ενωσης ευρίσκονται στο στόχαστρο των κυβερνήσεων. Πράγματι, πολλές φορές χρησιμοποιούνται ως άλλοθι για τις πολιτικές οι οποίες ασκούνται σε εθνικό επίπεδο ή τις αδυναμίες της πολιτικής στα κράτη μέλη. Θέλω να πω όμως ότι έχουμε μάθει να ζούμε με αυτούς τους όρους και πιστεύω ότι θα συνεχίσουμε να ζούμε, αρκεί να γνωρίζουμε πάντοτε ότι η συνεισφορά του καθενός είναι θετική στο όποιο επίπεδο αναλαμβάνεται. Γνωρίζουμε ότι «για όλα φταίνε οι Βρυξέλλες» και πάντοτε για τα καλά είναι υπεύθυνες οι εθνικές κυβερνήσεις, για τα άσχημα είναι υπεύθυνες οι Βρυξέλλες και τα θεσμικά όργανα της 'Ενωσης, κυρίως όμως είναι υπεύθυνη η Ευρωπαϊκή Επιτροπή. Συνεχίζουμε όμως τις προσπάθειές μας στην κατεύθυνση της ενίσχυσης της ευρωπαϊκής ενοποίησης και θα συνεχίσουμε να συνεισφέρουμε για την καλύτερη και την αποδοτικότερη δουλειά, για την αποδοτικότερη προώθηση των πολιτικών μας τόσο σε ευρωπαϊκό όσο και σε εθνικό επίπεδο. Αυτός εξ άλλου είναι και ο ρόλος της Ευρωπαϊκής Επιτροπής: να υπηρετεί τα κράτη μέλη και να υπηρετεί το κοινό συμφέρον των πολιτών της Ευρώπης.

<SPEAKER ID=214 NAME="Πρόεδρος">
Κύριε Επίτροπε, διαπιστώνω ότι, όπως και ο κ. Cassidy, αντικρύζοντας τον σημαντικό αριθμό των ευρωπαίων πολιτών που υπάρχουν στα θεωρεία, εμπνευστήκατε και είσαστε και εσείς αρκετά διεξοδικός στην απάντησή σας στις παρατηρήσεις των συναδέλφων.

<SPEAKER ID=215 NAME="Garosci">
Κύριε Πρόεδρε, καθώς διαπιστώνω ότι ο χρόνος δεν μας πιέζει αφόρητα κατά την αποψινή συνεδρίαση και με παράβλεψη της συνήθους διαδικασίας, θα ήθελα να επωφεληθώ για μερικά δευτερόλεπτα μόνο για να ευχαριστήσω τους συναδέλφους που παρευρέθηκαν στην παρούσα σύνοδο, τους συναδέλφους της εσωτερικής ομάδας εμπορίου και διανομής και εκείνους, φυσικά, της Επιτροπής Οικονομικής, Νομισματικής και Βιομηχανικής Πολιτικής και, κυρίως, τον Επίτροπο κ. Παπουτσή για το ενδιαφέρον του, που δεν είναι μόνο σημερινό, δεν αφορά αποκλειστικά το εμπόριο αλλά ολόκληρο τον τομέα των μικρομεσαίων επιχειρήσεων και ολόκληρη τη ΓΔ ΧΧΙΙΙ, με ιδιαίτερη έμφαση στο κεφάλαιο εμπορίου και διανομής.
<P>
Χάρη και στη δική τους συμβολή, αναμένουμε με εμπιστοσύνη την ολοκλήρωση εξαίρετης Λευκής Βίβλου επί του εμπορίου μέχρι τα τέλη του 1998.

<SPEAKER ID=216 LANGUAGE="NL" NAME="Thyssen">
Ευχαριστώ, κύριε Πρόεδρε για την ευγενή σας χειρονομία να μου δώσετε και πάλι το λόγο. Φυσικά συμμερίζομαι τις ευχαριστίες του συναδέλφου κ. Garosci. Είμαι σίγουρη ότι τα λόγια του Επιτρόπου ενθάρρυναν τον εμπορικό τομέα. Θά'θελα όμως μια συγκεκριμένη απάντηση σε μια συγκεκριμένη ερώτησή μου σχετικά με τη σύνθεση της επιτροπής για το εμπόριο και τη διανομή. Αυτή την ώρα, συγκροτείται αποκλειστικά και μόνον από επιχειρηματίες. Στην ξεκάθαρη ομιλία του, ο κ. Cassidy περιέγραψε τη διαφορά ανάμεσα στον μικρό και τον μεγάλο επιχειρηματία. Οι μεγάλες επιχειρήσεις είναι οι ίδιες εξειδικευμένες, ή διαθέτουν ειδικούς σε όλους τους τομείς. Αν όχι, έχουν τα μέσα να προσλάβουν ειδικούς απ' έξω, και μάλιστα τους καλύτερους. Οι μικρές επιχειρήσεις δεν έχουν τέτοια ευχέρεια. Επομένως, αν στην επιτροπή για το εμπόριο και τη διανομή, οι ίδιοι οι επιχειρηματίες πρέπει να δώσουν το παρόν και να πάρουν το λόγο, το επακόλουθο θά'ναι ότι οι μικρομεσαίες επιχειρήσεις δυνάνται να υπερασπισθούν τα συμφέροντά τους κατά τρόπο πολύ λιγότερο εξειδικευμένο απ'ότι οι μεγάλες επιχειρήσεις. Οπότε, στις ΜΜΕ αναζητούν μια εκπροσώπηση μέσω επαγγελματιών. άρα εξειδικευμένων. Ζητώ λοιπόν να ληφθεί αυτό υπόψη και να ξαναεξετασθεί η σύνθεση της επιτροπής για το εμπόριο και τη διανομή. Θά'θελα να μάθω τις απόψεις του Επιτρόπου σχετικά. Αν αδυνατεί να μας τις δώσει τώρα, θα με ικανοποιούσε και μια γραπτή απάντηση. Αρκεί να μάθω ποιές σκέψεις υπάρχουν.

<SPEAKER ID=217 NAME="Παπουτσής">
Κύριε Πρόεδρε, μου δίνετε την ευκαιρία να επανέλθω και να δώσω μία σαφή απάντηση στην κ. Thyssen, την οποία με την ευκαιρία αυτή θέλω να ευχαριστήσω για την ιδιαίτερη συνεισφορά της στην διαδικασία προώθησης των θεμάτων που αφορούν το εμπόριο.
<P>
Απευθυνόμενος σε σας, κυρία Thyssen, θέλω να σας πω ότι η Ευρωπαϊκή Επιτροπή συμμερίζεται απολύτως τις απόψεις σας και πράγματι στρέφουμε με όλο και περισσότερο ενδιαφέρον την προσοχή μας προς τις μικρές επιχειρήσεις και το πως θα μπορέσουν να συμμετάσχουν σε όλες αυτές τις διαδικασίες λήψης των αποφάσεων.
<P>
Εάν αναφέρεσθε στην συγκρότηση της Επιτροπής Εμπορίου και Διανομής, θέλω να σας πω ότι σε αυτήν την περίπτωση δεν προβλέπεται η συμμετοχή επαγγελματικών οργανώσεων. Εκείνο το οποίο όμως φροντίζει να διαμορφώσει η Ευρωπαϊκή Επιτροπή είναι ένα πλαίσιο, μέσα στο οποίο οι εκπρόσωποι των μικρών επιχειρήσεων θα μπορούν να εκφράζουν τις απόψεις τους μέσα από πολλαπλές διαδικασίες τις οποίες αναπτύσσουμε, είτε στα κράτη μέλη, είτε σε ευρωπαϊκό επίπεδο. Σε κάθε περίπτωση όμως, έχετε απόλυτα δίκαιο ότι είναι πολύ δύσκολο, δεν έχουν τους εμπειρογνώμονες, δεν έχουν την δυνατότητα να προσφύγουν σε εμπειρογνώμονες οι πολύ μικρές επιχειρήσεις, ώστε να έχουν πρόσβαση σε αυτό που ονομάζουμε ευρωπαϊκό γίγνεσθαι στις εξελίξεις οι οποίες διαμορφώνονται σε ευρωπαϊκό επίπεδο, ακόμη και στα προγράμματα τα οποία εμείς αναπτύσσουμε.
<P>
Για αυτόν τον λόγο λοιπόν, προσπαθούμε μέσω όλων των δικτύων ενημέρωσης τα οποία έχουμε είτε σε ευρωπαϊκό επίπεδο, είτε στο επίπεδο των κρατών μελών, να περάσουμε την ενημέρωση η οποία απαιτείται και ταυτόχρονα να ζητήσουμε τις απόψεις και τις γνώμες τους σε μία αμφίδρομη σχέση, την οποία προσπαθούμε να αναπτύξουμε κατά την διάρκεια των τελευταίων τριών χρόνων. Πρέπει να σας πω ότι μέχρι στιγμής τα αποτελέσματα είναι ιδιαίτερα θετικά και όπου είχαμε την ευκαιρία να συνομιλήσουμε με εκπροσώπους των πολύ μικρών επιχειρήσεων είτε από τις εθνικές οργανώσεις, είτε τις ευρωπαϊκές οργανώσεις, υπερασπίσθηκαν τα αιτήματά τους και τις θέσεις τους με πάρα πολύ επιτυχή τρόπο και σε πολλές περιπτώσεις ευαισθητοποίησαν και τους εκπροσώπους των μεγαλύτερων επιχειρήσεων.
<P>
Όσον αφορά όμως ειδικά την Επιτροπή Εμπορίου και Διανομής, θα ήθελα να σας θυμίσω ότι αυτή αποτελείται από εκπροσώπους των εμπορικών επιμελητηρίων που προτείνονται στην Ευρωπαϊκή Επιτροπή από τα εθνικά εμπορικά επιμελητήρια ή τους εκροσώπους των εμπορικών συλλόγων των κρατών μελών. Και σε αυτήν την κατεύθυνση πρέπει να κρατήσουμε κάποιες αρχές, πρέπει να κρατήσουμε κάποια πλαίσια για να μπορούμε και εμείς να είμαστε αξιόπιστοι προς τα κράτη μέλη. Εάν η Ευρωπαϊκή Επιτροπή έπαιρνε εκείνη την πρωτοβουλία να επιλέγει εκπροσώπους επαγγελματικών οργανώσεων από το ένα ή το άλλο κράτος μέλος, τότε η Ευρωπαϊκή Επιτροπή και η απόφασή της, η όποια απόφασή της, θα ήταν ανοικτή σε πολύ σκληρή κριτική, έντονη κριτική, και από το Κοινοβούλιο αλλά και από τα κράτη μέλη.
<P>
Σε κάθε περίπτωση όμως, ολοκληρώνοντας, θα ήθελα να σας πω και να σας διαβεβαιώσω ότι είναι σταθερή η απόφασή μας, η επιλογή μας να ενισχύσουμε τις πολύ μικρές επιχειρήσεις με κάθε τρόπο, είτε μέσα από το πολυετές πρόγραμμα υπέρ των μικρομεσαίων επιχειρήσεων, είτε μέσα από τις ειδικές πρωτοβουλίες και τα ειδικά προγράμματα τα οποία αναπτύσσουμε σε συνεργασία με τα κράτη μέλη.

<SPEAKER ID=218 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.
<P>
(Η συνεδρίαση λήγει στις 22.30)

