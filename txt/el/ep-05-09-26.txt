<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="Πρόεδρος." AFFILIATION="">
<P>
   Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 8 Σεπτεμβρίου 2005. 
<SPEAKER ID="3" LANGUAGE="" NAME="Πρόεδρος." AFFILIATION="dobre doshli">
<SPEAKER ID="4" LANGUAGE="" NAME="Πρόεδρος." AFFILIATION="Δευτέρα, Τρίτη και Τετάρτη:">
<P>
   Η ημερήσια διάταξη προβλέπει τον καθορισμό της διάταξης των εργασιών της παρούσας περιόδου συνόδου και της περιόδου συνόδου του Οκτωβρίου Ι, που κατάρτισε η Διάσκεψη των Προέδρων κατά τη συνεδρίαση της Πέμπτης 22ας Σεπτεμβρίου, σύμφωνα με τα άρθρα 130 και 131 του Κανονισμού μας.
<P>
Ο κ. Watson το επιβεβαιώνει. 
<P>
Κύριε Schulz, θα μπορούσατε να το διευκρινίσετε αυτό παρακαλώ; 
<SPEAKER ID="5" LANGUAGE="DE" NAME="Martin Schulz (PSE ). –" AFFILIATION="Διακοπή">
<P>
   Κύριε Πρόεδρε, αυτό που μόλις περιγράψατε είναι το αποτέλεσμα της Διάσκεψης των Προέδρων και των συζητήσεων που ακολούθησαν μεταξύ των πολιτικών ομάδων. Πριν από λίγα μόλις λεπτά όμως, ο κ. Watson, ο κ. Poettering και εγώ είχαμε μια σύντομη συζήτηση στο Κοινοβούλιο και συμφωνούμε να προτείνουμε να εξεταστεί το θέμα του Ουζμπεκιστάν στην περίοδο συνόδου του Οκτωβρίου και τώρα να προχωρήσουμε στη συζήτηση για την κατάσταση στη Βοϊβοδίνα (), αναβάλλοντας τη συζήτηση για την Τυνησία.
<SPEAKER ID="6" LANGUAGE="" NAME="Πρόεδρος." AFFILIATION="(Γέλια)">
<P>
   Εκτός από τον κ. Cohn-Bendit, θα ήταν καλό αν μπορούσαν να ακούσουν αυτό που συζητάμε και όλοι οι υπόλοιποι.
<SPEAKER ID="7" LANGUAGE="" NAME="Hans-Gert Poettering (PPE-DE ) –" AFFILIATION="(DΕ)">
<P>
   Κύριε Πρόεδρε, πρώτιστο μέλημά μας ήταν να προβούμε σε αυτήν την αλλαγή αφαιρώντας την Τυνησία από την ημερήσια διάταξη και αντικαθιστώντας την με τη Βοϊβοδίνα, αλλά επειδή θεωρούμε σημαντικό το να καταλήγουμε σε κοινώς αποδεκτά αποτελέσματα σε ζητήματα ανθρωπίνων δικαιωμάτων όπως αυτό, προτείνουμε να παραμείνει η Τυνησία στην ημερήσια διάταξη, αλλά –όπως είπε και ο κ. Schulz– να συζητήσουμε για τη Βοϊβοδίνα αντί για το Ουζμπεκιστάν. Στην περίπτωση αυτή, το Ουζμπεκιστάν θα περιληφθεί στην ημερήσια διάταξη της επόμενης περιόδου συνόδου, και μπορούμε να είμαστε βέβαιοι ότι θα επιτευχθεί ευρεία πλειοψηφία για αυτό. Επιτρέψτε μου να αναφέρω, προς ενημέρωση των βουλευτών της πολιτικής μου ομάδας, ότι υποβάλλουμε αυτήν την πρόταση για να διασφαλίσουμε ότι το θέμα της Βοϊβοδίνας θα συζητηθεί την τρέχουσα εβδομάδα. 
<SPEAKER ID="8" LANGUAGE="" NAME="Πρόεδρος." AFFILIATION="Τετάρτη 12 και Πέμπτη 13 Οκτωβρίου 2005:">
<SPEAKER ID="9" LANGUAGE="" NAME="Πρόεδρος." AFFILIATION="ad hoc">
<P>
Επίσης, είναι καλό να θυμόμαστε ότι το Κοινοβούλιό μας έδωσε τη σύμφωνη γνώμη του για τη συνθήκη προσχώρησης αυτών των χωρών, η οποία επικυρώνεται από τα κράτη μέλη, και πιστεύω ότι τώρα ελπίζουμε όλοι ότι η ένταξή τους θα γίνει πράγματι στην προβλεπόμενη ημερομηνία, την 1η Ιανουαρίου 2007. Είμαι σίγουρος ότι θα καταβάλλουμε όλοι κάθε δυνατή προσπάθεια, ότι θα κάνουμε όλοι ό,τι μπορούμε, συμπεριλαμβανομένης της Ρουμανίας και της Βουλγαρίας, προκειμένου να διασφαλίσουμε ότι θα γίνει αυτό πραγματικότητα.
<P>
Επίσης, πριν από έναν χρόνο υποδεχτήκαμε νέα μέλη. Πριν από έναν χρόνο, υποδεχτήκαμε τους συναδέλφους των 10 νέων κρατών μελών και εκείνη τη στιγμή αναρωτηθήκαμε, μέσα στην ευφορία της επανένωσης, αν θα μπορούσαμε να εργαστούμε μαζί, να συνδυάσουμε τόσο διαφορετικές κοινοβουλευτικές κουλτούρες· αν θα μπορούσαμε να ανταποκριθούμε στην πρόκληση, μία πρόκληση μοναδική στον κόσμο, της εργασίας σε είκοσι διαφορετικές γλώσσες, ένας αριθμός ο οποίος εξακολουθεί να μην αντικατοπτρίζει επαρκώς τη γλωσσική πολυμορφία της Ένωσης. Πιστεύω ότι έναν χρόνο μετά, έναν έντονο χρόνο από κάθε άποψη, μπορούμε να πούμε ότι κερδίσαμε αυτήν την πρόκληση και ότι το διευρυμένο Κοινοβούλιο της Ένωσης λειτουργεί ικανοποιητικά. Θα ήθελα να σας ευχαριστήσω όλους για τη συνεισφορά σας σε αυτήν την επιτυχία.
<P>
Έχουμε ήδη ένα σχέδιο που μας διαβίβασε η Επιτροπή. Σας προτείνω να θέσουμε ως στόχο αυτός ο νέος δημοσιονομικός κανονισμός να τεθεί σε ισχύ μαζί με τον προϋπολογισμό του οικονομικού έτους 2007.
<P>
Μετά από αυτήν την ταραχώδη ανάληψη θητείας, διαπραγματευτήκαμε μία συμφωνία πλαίσιο μεταξύ του Κοινοβουλίου και της Επιτροπής. Αυτή η συμφωνία μας επιτρέπει να κάνουμε σημαντική πρόοδο στον τομέα της πληροφόρησης και του δημοκρατικού ελέγχου. Χαίρομαι και γι’ αυτό επίσης. Στο πλαίσιο της εφαρμογής της συμφωνίας, η Διάσκεψη των Προέδρων θα υποδεχτεί σε δύο μέρες τον κ. Barroso, προκειμένου να ακούσει τις προτάσεις που έχει ανακοινώσει η Επιτροπή για αυτό το έτος απευθείας από τον ίδιο.
<P>
Σήμερα, η τρομοκρατική απειλή είναι μεγαλύτερη και δεν πρόκειται να εκλείψει προς το παρόν. Θα δοκιμάσει την ικανότητα της ευρωπαϊκής κοινωνίας να την αντιμετωπίσει σεβόμενη ταυτόχρονα τις δημοκρατικές αξίες μας. Επομένως, η ισορροπία μεταξύ ελευθερίας και ασφάλειας θα είναι μόνιμο στοιχείο της συζήτησής μας. Ήταν ήδη στην προηγούμενη περίοδο συνόδου, όταν ακούσαμε τον υπουργό Clarke, και θα εξακολουθήσει να είναι στο μέλλον.
<P>
Στο μεταξύ, εμείς πρέπει να συνεχίσουμε να εργαζόμαστε πάνω στα νομοθετικά προγράμματα. Γνωρίζω ότι η εκπόνηση αυτών των προγραμμάτων, χωρίς να γνωρίζουμε ποιοι πόροι διατίθενται σε κάθε πρόγραμμα δαπανών περιπλέκει το έργο μας, αλλά δεν το καθιστά αδύνατο. Οφείλω να σας ενημερώσω ότι η Επιτροπή και το Συμβούλιο επέμειναν να συνεχίσουμε να εργαζόμαστε επί αυτών των νομοθετικών προγραμμάτων, διότι είναι απαραίτητα για την εκτέλεση του προϋπολογισμού του 2007. Τις επόμενες ημέρες, η Διάσκεψη των Προέδρων θα πρέπει να αποφασίσει πώς θα το κάνει και να ζητήσει από τις αρμόδιες επιτροπές να ενεργήσουν συντονισμένα σύμφωνα με τις κατευθυντήριες γραμμές της.
<P>
Κυρίες και κύριοι –αν μου επιτρέπετε να μιλήσω πιο επίσημα για μια στιγμή, όσο ο βρετανός πρωθυπουργός είναι εδώ, και αφού τον ευχαριστήσω για την αφοσίωσή του στο Κοινοβούλιο– η Ένωση χρειάζεται τις δημοσιονομικές προοπτικές για την περίοδο 2007-2013. Ωστόσο, κάτι που χρειάζεται ακόμη περισσότερο από αυτό, κάτι που είναι απαραίτητο για την Ένωση, είναι ένας προϋπολογισμός που θα μπορεί να εκτελεστεί από την 1η Ιανουαρίου 2007. Αν δεν τον έχουμε, θα ήταν ένα σοβαρό πρόβλημα.
<P>
Από εδώ και πέρα, επομένως, πρέπει να προβλέψουμε το ενδεχόμενο ότι μπορεί να χρειαστεί να αρχίσουμε να σχεδιάζουμε τον ετήσιο προϋπολογισμό του 2007 πριν να υπάρξει μία συμφωνία σχετικά με τις δημοσιονομικές προοπτικές. Αυτό το ενδεχόμενο υπάρχει. Και θα ήθελα ήδη από τώρα να σας διαβεβαιώσω ότι το Κοινοβούλιο θα κάνει το καθήκον του, όπως θεσπίζεται από τις συνθήκες, προκειμένου να διασφαλίσει ότι η Ένωση, με ή χωρίς δημοσιονομικές προοπτικές, θα έχει έναν προϋπολογισμό που θα μπορεί να εκτελεστεί το 2007.
<P>
Όλοι μπορούν να δουν τώρα ότι δεν υπήρξε, και ούτε υπάρχει, κανένα σχέδιο B ως εναλλακτική λύση αντί της Συνταγματικής Συνθήκης. Δεν υπάρχει σχέδιο B, αλλά όλοι μαζί έχουμε χαράξει το σχέδιο Δ: «Δ» για δημοκρατία και διάλογο. Και ακριβώς η δημοκρατία και ο διάλογος είναι αυτά που προσδιορίζουν την ουσία ενός Κοινοβουλίου.
<P>
Επομένως, αυτό το Κοινοβούλιο στο οποίο διεξήχθη ο τελευταίος μεγάλος δημοκρατικός διάλογος σχετικά με την Ένωση με τις ομιλίες του κ. Juncker και του κ. Μπλερ, αυτό το Κοινοβούλιο που έζησε αυτήν τη μεγάλη στιγμή της κοινοβουλευτικής δημοκρατίας, πρέπει να συνεχίσει σε αυτήν τη γραμμή και –γιατί όχι;– να παροτρύνει τους αρχηγούς κρατών και κυβερνήσεων των χωρών στις οποίες τα αποτελέσματα των δημοψηφισμάτων ήταν ιδιαίτερα σημαντικά, προκειμένου να συνεχίσουν αυτόν τον διάλογο που ξεκίνησε τόσο λαμπρά.
<P>
Μόλις έλαβα μία επιστολή από τον Πρόεδρο Barroso, στην οποία μας προτείνει να εργαστούμε από κοινού σε αυτό το θέμα, ενώ είχα και συναντήσεις εργασίας με την Αντιπρόεδρο, η οποία παρίσταται στην αίθουσα. Πρόκειται, φυσικά, να συνεργαστούμε τόσο με την Επιτροπή όσο και με το Συμβούλιο, διότι είμαστε όλοι πεπεισμένοι ότι η Ευρώπη που πρόκειται να οικοδομήσουμε δεν θα είναι ούτε τεχνοκρατική ούτε γραφειοκρατική και, επομένως, το Κοινοβούλιο πρέπει να αποδείξει πλήρως τον λόγο ύπαρξής του.
<P>
Παρακαλώ, επιτρέψτε μου να επιστρέψω τώρα στο νομοθετικό μας έργο. Πιστεύω ότι ο απολογισμός μας είναι θετικός. Ωστόσο, πρέπει να δώσουμε μεγαλύτερη έμφαση στην προστιθέμενη αξία που προσφέρει η Ευρώπη στους Ευρωπαίους και θα έχουμε την ευκαιρία να το πράξουμε όταν θα συζητήσουμε την οδηγία REACH –το είδος οδηγίας, παρεμπιπτόντως, που η Επιτροπή δηλώνει ότι δεν θα υποβάλει ποτέ ξανά– και τις οδηγίες σχετικά με τις υπηρεσίες, τον χρόνο εργασίας, την αεροπορική ασφάλεια και τους σιδηρόδρομους.
<P>
Όσον αφορά την παρούσα κατάσταση, ο Πρόεδρος της Επιτροπής δήλωσε πρόσφατα ότι σκοπεύει να αποσύρει αρκετές δεκάδες νομοθετικές προτάσεις. Από διαδικαστική άποψη, υπενθύμισα στην Επιτροπή την υποχρέωσή της, σύμφωνα με τη δική μας συμφωνία πλαίσιο, να ενημερώσει το Κοινοβούλιο, προτού αποσύρει τις εν λόγω προτάσεις, και να το πράξει χωρίς να αντιμετωπίσει αυτήν την υποχρέωση ενημέρωσης σαν μία ασήμαντη τυπικότητα. Δεν γνωρίζουμε ακόμη ποια κείμενα είναι –είμαι σίγουρος ότι ο Πρόεδρος Barroso θα μας το πει– αλλά πρέπει να επισημάνω από τώρα ότι, ανάλογα με το στάδιο στο οποίο βρίσκονται κατά τη διεκπεραίωσή τους στο Συμβούλιο και το Κοινοβούλιο, η απόσυρσή τους θα μπορούσε να εγείρει νομικά προβλήματα τα οποία το Κοινοβούλιο θα επιθυμούσε να επιλυθούν κατά τρόπο θετικό. Αυτά έχω να πω σχετικά με τη διαδικασία.
<P>
Σχετικά με το περιεχόμενο, είναι αλήθεια ότι μερικές φορές η Ευρωπαϊκή Ένωση χειρίζεται πολλά θέματα με μεγάλη λεπτομέρεια. Ωστόσο, πέρα από την προσπάθεια να μην νομοθετούμε με υπερβολική λεπτομέρεια, θα ήταν επίσης καλό να αναρωτηθούμε μήπως από το ευρωπαϊκό οικοδόμημα απουσιάζουν ορισμένα βασικά στηρίγματα που θα διασφάλιζαν τη σταθερότητα όλου του οικοδομήματος. Δεν υπάρχει αμφιβολία ότι χρειάζονται μέτρα για την απλούστευση της νομοθεσίας, την αξιολόγηση των επιπτώσεών της και την ανάλυση του τρόπου μεταφοράς των κειμένων. Με πληροφορούν, για παράδειγμα, ότι υπάρχουν σήμερα 56 οδηγίες που ρυθμίζουν τη σήμανση των προϊόντων. Αν όντως αληθεύει ότι υπάρχουν 56 οδηγίες που ρυθμίζουν τη σήμανση των προϊόντων στην Ευρώπη, τότε αυτό το σύνολο νομοθεσίας θα πρέπει να ενοποιηθεί.
<P>
Κυρίες και κύριοι, αναλύοντας τη δημοκρατία που αναδύθηκε στις Ηνωμένες Πολιτείες, μία δημοκρατία όπως αυτή που φιλοδοξούμε να οικοδομήσουμε, μία υπερεθνική δημοκρατία, ο Alexis de Tocqueville έλεγε ότι τα έθνη, όπως και οι άνθρωποι, φτάνουν σε ένα σπουδαιότερο πεπρωμένο μόνο μέσω του διαλόγου και της πολιτικής συζήτησης. Θα ήθελα να σας παροτρύνω να αναβιώσετε αυτό το πνεύμα στη συζήτηση σχετικά με το μέλλον της Ευρώπης, στα αντίστοιχα κράτη μας και στα ευρωπαϊκά θεσμικά όργανα.
<SPEAKER ID="10" LANGUAGE="" NAME="Hans-Gert Poettering," AFFILIATION="εξ ονόματος της Ομάδας PPE-DE.">
<P>
Βεβαίως μας προκαλεί ανησυχία το γεγονός ότι πολλοί πολίτες θεωρούν αυτήν την Ευρώπη ως κάτι πολύ απόμακρο. Αναμφίβολα, Αντιπρόεδρε Wallström, αυτό αποτελεί θέμα δημοσίων σχέσεων και, κατά συνέπεια, εμπίπτει βεβαίως στη δική σας αρμοδιότητα, αλλά έχει σημασία για το νομοθετικό έργο που επιτελούμε και, ως εκ τούτου, επιτρέψτε μου να πω εξ ονόματος της πολιτικής μας ομάδας ότι η προσέγγιση της Επιτροπής –να παράγουμε λιγότερα νομοθετήματα– είναι, καταρχήν, η ορθή. Ό,τι κάνουμε, όμως, πρέπει να είναι καλό· πρέπει να υπάρξει «καλύτερη νομοθεσία». Η Επιτροπή προσεγγίζει τα πράγματα από την ορθή οπτική γωνία, αλλά σας συνιστώ να μην παρακάμψετε τις διαδικασίες που συμφωνήθηκαν στη διοργανική συμφωνία, γιατί θα οδηγηθούμε σε αδιέξοδο. Ενώ μπορούμε να συμφωνήσουμε με τα βασικά σημεία των προτάσεών σας, σας συνιστώ να ακολουθήσετε πιστά τις διαδικασίες διαβούλευσης με το Ευρωπαϊκό Κοινοβούλιο πριν καταλήξετε σε επίσημες αποφάσεις. Αν θέλετε να καταλήξετε σε απόφαση ήδη την ερχόμενη Τρίτη, δεν αρκεί ο Επίτροπος κ. Verheugen να ενημερώσει άτυπα τις ομάδες σήμερα – και δεν καταλαβαίνω γιατί πρέπει να το κάνει αυτός· αυτό που αντιθέτως χρειάζεται είναι μια εποικοδομητική διοργανική ανταλλαγή απόψεων ανάμεσα στην Επιτροπή και το Ευρωπαϊκό Κοινοβούλιο.
<P>
Ένα από τα σημαντικότερα θέματα που πρέπει να εξεταστούν είναι αναμφισβήτητα η ανταγωνιστικότητα της Ευρώπης. Συμφωνούμε με τον κ. Barroso ότι η συζήτηση για το Σύνταγμα δεν επιτρέπεται να αποσπά την προσοχή μας από αυτό το ζήτημα, το οποίο είναι το βασικότερο μαζί με το ζήτημα της ανεύρεσης τρόπων οικοδόμησης μιας κοινωνικής Ευρώπης. Πρέπει επίσης να ενισχύσουμε τον στενό διάλογο με τα κοινοβούλια σε εθνικό επίπεδο, γιατί θα ήταν τραγικό να προκύψει αντίθεση ανάμεσα στο Ευρωπαϊκό Κοινοβούλιο και τα εθνικά κοινοβούλια. Αν θέλουμε να οδηγήσουμε την Ευρωπαϊκή Ένωση σε ένα λαμπρό μέλλον, πρέπει να αναζητήσουμε κοινές οδούς για αυτόν τον στόχο.
<P>
Θα ήθελα επίσης να αναφερθώ –και με αυτό θα κλείσω, κυρίως επειδή βλέπω ότι βρίσκεται εδώ ο Αντιπρόεδρος της κυβέρνησης με την ιδιότητα του Προεδρεύοντος του Συμβουλίου– στο πώς πρέπει να προχωρήσουμε σχετικά με το ζήτημα των δεδομένων και της καταπολέμησης της τρομοκρατίας. Έχουμε ακούσει ότι υπάρχουν ορισμένες κυβερνήσεις που θέλουν να το αντιμετωπίσουν προβαίνοντας μόνο σε θέσπιση αποφάσεων πλαισίων, πράγμα που σημαίνει ότι το Ευρωπαϊκό Κοινοβούλιο αποκλείεται. Ο βρετανός υπουργός Εσωτερικών, κ. Clarke, δήλωσε ότι η βρετανική Προεδρία του Συμβουλίου είναι πρόθυμη στο να συμμετάσχει το Κοινοβούλιο αν εμείς καταλήξουμε σε κάτι οριστικό μέσα σε εύλογη προθεσμία. Μιλώντας εξ ονόματος της ομάδας μας μπορώ να απαντήσω ότι αυτό ακριβώς θέλουμε, αφού η τρομοκρατία πρέπει να καταπολεμηθεί. Γι’ αυτό σας διαβεβαιώνω. Ταυτόχρονα, όμως, θέλουμε να αναμιχθεί το Ευρωπαϊκό Κοινοβούλιο, ώστε να υπάρξει ένα κατάλληλο νομοθετικό πλαίσιο, και αυτό να μην γίνει μόνο από τις εθνικές κυβερνήσεις. Έχοντας αυτό κατά νου ελπίζω να υπάρξει μια καλή συνεργασία ανάμεσα στο Συμβούλιο, την Επιτροπή και σε εμάς στο Κοινοβούλιο, γιατί αν αυτό δεν συμβεί, η Ευρωπαϊκή Ένωση θα έχει να αντιμετωπίσει ακόμη μεγαλύτερες δυσκολίες. Συνεργαζόμαστε όλοι για το μέλλον της Ευρωπαϊκής Ένωσης, και αυτό αποτελεί υποχρέωση όλων μας.
<SPEAKER ID="11" LANGUAGE="DE" NAME="Martin Schulz," AFFILIATION="εξ ονόματος της Ομάδας PSE">
<P>
Στο Κοινοβούλιο πραγματώνεται η ευρωπαϊκή δημοκρατία, γι’ αυτό επιτρέψτε μου να αναφερθώ σε όσα είπε ο καλός μου φίλος κ. Poettering. Πράγματι, συμμερίζομαι την άποψή του ότι είναι απαράδεκτο η Επιτροπή να κοινοποιεί πληροφορίες, με αποτέλεσμα, μέσω του Επιτρόπου κ. Verheugen, να δηλώνει στην εφημερίδα τι θέλει να αποσύρει και την επόμενη μέρα ο κ. Barroso να ενημερώνει τον διεθνή Τύπο τι θα αποσύρει ο ίδιος, και όλα αυτά ενώ το Κοινοβούλιο έως σήμερα δεν έχει ενημερωθεί επίσημα, παρά το γεγονός ότι, βάσει της διοργανικής συμφωνίας, η Επιτροπή ήταν υποχρεωμένη να το ενημερώσει.
<P>
Ωστόσο, το Κοινοβούλιο σίγουρα δικαιούται να μάθει τι συμβαίνει στους μυστικούς διαδρόμους αυτού του κτιρίου. Ο κ. Barroso είχε τη δυνατότητα να το πει την περασμένη Πέμπτη στη Διάσκεψη των Προέδρων. Είχε προσκληθεί φυσικά, αλλά είπε ότι δεν μπορούσε να παραστεί. Μετά έμαθα ότι δεν ήρθε επειδή δεν είχε έρθει ο κ. Poettering. Εντάξει, σκέφτηκα, είναι λογικό: αν δεν έρθει ο κ. Poettering, τότε δεν έχει νόημα! Διαβάζοντας τις εφημερίδες σήμερα μαθαίνω πού βρισκόταν ο κ. Barroso την περασμένη Πέμπτη, όταν η προσέλευσή του ήταν αδύνατη. Ο Πρόεδρος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών μπορεί κάλλιστα να εκνευριστεί επειδή δεν ενημερωθήκαμε, αλλά θα μπορούσαμε να έχουμε ενημερωθεί την περασμένη Πέμπτη, αν ο κ. Poettering μαζί με τον Πρόεδρο Barroso δεν παρευρίσκονταν στη Λισαβόνα σε μια κοινή εκδήλωση των ομάδων προβληματισμού του Ευρωπαϊκού Λαϊκού Κόμματος. Δεν μπορείς να εκφράζεις παράπονα στην Επιτροπή, αν εσύ ο ίδιος δεν μπορείς να παρίστασαι στις συναντήσεις που ορίζονται για την ενημέρωσή μας.
<P>
Δεν απευθύνω αυτές τις παρατηρήσεις προς τον κ. Poettering, καθώς δεν είναι δική του δουλειά. Τρέφω κάποια συμπάθεια προς αυτόν, αλλά δεν τρέφω καμιά συμπάθεια για τον Πρόεδρο της Επιτροπής. Επίτροπε Wallström, μπορείτε εκ μέρους μου να πείτε στον κ. Barroso ότι δεν δέχομαι ο Πρόεδρος της Επιτροπής να δηλώνει στον διεθνή Τύπο τις προθέσεις του, και όχι στο Ευρωπαϊκό Κοινοβούλιο. Αυτό είναι απαράδεκτο!
<P>
Μόνο έτσι θα καταλήξουμε σε κάποια συμφωνία, ιδίως σχετικά με τις δημοσιονομικές προοπτικές. Επιτρέψτε μου να σας θυμίσω ότι ανάμεσα στα αριθμητικά στοιχεία του Κοινοβουλίου –με άλλα λόγια τις δικές μας προτάσεις– και σε εκείνα που δεν κατόρθωσε να εγκρίνει η σύνοδος κορυφής, δηλαδή τον συμβιβασμό του 1,07% που εξετάστηκε εκεί, υπάρχει απόκλιση αρκετών δισεκατομμυρίων, αλλά ανάμεσα στις απαιτήσεις της Επιτροπής για τις δημοσιονομικές προοπτικές και την πραγματική βούληση του Συμβουλίου υπάρχει τεράστιο χάσμα, αφού απαιτείται διπλασιασμός του ποσού. Κάθε Πρόεδρος της Επιτροπής που θέλει να πραγματοποιήσει το δικό του φιλόδοξο πρόγραμμα θα έπρεπε να βάλει τις φωνές μετά την αποτυχία των δημοσιονομικών προοπτικών και θα έπρεπε να την καταγγείλει ως καταστροφή της Ευρωπαϊκής Ένωσης!
<SPEAKER ID="12" LANGUAGE="" NAME="Graham Watson," AFFILIATION="εξ ονόματος της Ομάδας ALDE">
<P>
   . – Κύριε Πρόεδρε, εξ ονόματος της ομάδας μου, θα ήθελα να καλωσορίσω τον Προεδρεύοντα κ. Prescott, που προφανώς προτίμησε να απολαύσει τη συντροφιά πρώην συναδέλφων παρά να συμμετάσχει στο εορταστικό γεύμα του κόμματός του στο Μπράιτον.
<P>
Επίτροπε Wallström, η συμμετοχή μας είναι η λογοδοσία σας. Η έγκρισή μας είναι η νομιμοποίησή σας.
<P>
Φοβάμαι πως δεν θα συμφωνήσετε για τον προϋπολογισμό υπό τη βρετανική Προεδρία. Χρησιμοποιήστε όμως τη δημόσια περιοδεία σας στην Ευρώπη, μαζί με τον κ. Barroso, για να εξασφαλίσετε τη συμφωνία στις εθνικές πρωτεύουσες για τη χρηματοδότηση των αναγκών της Ένωσης. Χρειαζόμαστε περισσότερους πρωτοπόρους σαν την Airbus. Δεν θα τους αποκτήσουμε με μέγιστο ποσοστό 1%. Πρέπει να επενδύσουμε στην αναβάθμιση των προσόντων· να παράσχουμε διά βίου εκπαίδευση· να αυξήσουμε την έρευνα και την ανάπτυξη – αυτό δεν γίνεται επ’ ουδενί με 1%. Επίτροπε Wallström, κάντε τώρα την περιοδεία που θα έπρεπε να είχατε κάνει τον Ιούνιο. Καθορίστε το πρόγραμμα, αλλιώς θα το καθορίσουν τα κράτη μέλη για εσάς.
<P>
Το Σύνταγμα της Ευρώπης φέρει σημαντικές υπογραφές προέδρων και πρωθυπουργών. Ωστόσο, ορισμένοι πολίτες μας αρνήθηκαν να το προσυπογράψουν. Ίσως δεν είναι σωστή η συνταγή. Πιθανόν οι άνθρωποι να υποψιάζονται ότι υπεγράφη κακή τη πίστει. Βέβαια, οι υπογράφοντές του δεν επιδεικνύουν τον παραμικρό σεβασμό στα θεσμικά όργανα που οι ίδιοι ίδρυσαν. Προς το παρόν, έχει αναβληθεί επ’ αόριστον. Οπότε ναι, κ. Barroso, αφήστε μας να φέρουμε την πολιτική κατάσταση σε ισορροπία και πιθανόν αυτό να σημαίνει να την φέρουμε στο κέντρο.
<P>
Όμως, όσον αφορά το Σύνταγμα, μην βιαστείτε να πραγματοποιήσετε το τελετουργικό ταφής. Για να παραφράσω τα λόγια του Μαρκ Τουέιν, οι φήμες για τον θάνατό του μπορεί να είναι υπερβολή. Επιτρέψτε μας να χρησιμοποιήσουμε αυτήν την περίοδο προβληματισμού για να καλέσουμε τους κκ. Σιράκ και Balkenende ενώπιον του Κοινοβουλίου για να μας πουν πώς προτίθενται να προχωρήσουν· να διοργανώσουμε ακροάσεις με εκείνους που δεν το έχουν ακόμη κυρώσει· να φέρουμε τα κράτη μέλη αντιμέτωπα με τις ευθύνες τους. Μαζί, αφήστε μας να σας δείξουμε ότι η Ένωσή μας ανταποκρίνεται στις ανάγκες των λαών της: αυξάνοντας την ασφάλεια χωρίς να απειλείται η ελευθερία· οικοδομώντας τα θεμέλια για την απασχόληση χωρίς να υπονομεύεται η αλληλεγγύη· αυξάνοντας την προστιθέμενη αξία της ΕΕ χωρίς να μειώνεται η ταυτότητά της. Εάν αυτό είναι το πρόγραμμά μας, σε λίγο καιρό από τώρα τα θεσμικά μας όργανα και σχέδια θα έχουν κανονικά και πάλι από τους πολίτες μας την υποστήριξη και την αφοσίωση που αξίζουν.
<SPEAKER ID="13" LANGUAGE="FR" NAME="Daniel Marc Cohn-Bendit," AFFILIATION="εξ ονόματος της Ομάδας Verts/ALE">
<P>
Κύριε Borrell, είπατε ότι όταν μίλησε ο κ. Μπλερ εδώ ήταν μια μεγάλη στιγμή για τη δημοκρατία. Τι συνέβη; Μίλησε, έφυγε και από τότε η Προεδρία σώπασε. «Αυτοί» δεν υπάρχουν καθόλου, δεν ξέρουμε καν τι κάνουν «αυτοί»: δεν πρόκειται για την ευτυχέστερη στιγμή της δημοκρατίας.
<P>
Θα ήθελα στο σημείο αυτό να διατυπώσω μια απλή παρατήρηση. Αν ο κ. Barroso κάνει διάφορες σκέψεις για το Σύνταγμα, ας έρθει να τις εκφράσει στο Κοινοβούλιο. Θα τις συζητήσουμε μαζί του, θα του τα ψάλουμε. Ας έρθει να μιλήσει για το Σύνταγμα στο Κοινοβούλιο. Αν ο κ. Barroso κρίνει ότι υπάρχουν νόμοι που πρέπει να αποσυρθούν, ας έρθει να το πει! Και, εν προκειμένω, κύριε Poettering, δεν μπορείτε να πείτε, επί του περιεχομένου, ότι συμφωνείτε με τον κ. Barroso: δεν γνωρίζουμε τι θέλει ο κ. Barroso. Μπορείτε να πείτε ότι, από τυπικής άποψης, είστε σύμφωνος, επί της ουσίας όμως, προσωπικά, δεν ξέρω τι θέλει να κάνει η Επιτροπή.
<P>
Όσον αφορά την παραγωγή καλύτερης νομοθεσίας, ας πάρουμε το παράδειγμα την κ. Reding, η οποία θέλει να φτιάξει μια ευρωπαϊκή τηλεόραση, μια τηλεόραση του τύπου του κ. Μπερλουσκόνι, με διαφημίσεις παντού. Αυτή είναι η «παραγωγή καλύτερης νομοθεσίας»; Όχι, πρόκειται για χειρότερη νομοθεσία και δεν την θέλουμε. Γνωρίζουμε το περιεχόμενο της. Ας έρθει η κ. Reding να μας προτείνει τη νέα οδηγία της σχετικά με την τηλεόραση και θα διαπιστώσετε ότι αυτό που θέλει η Επιτροπή δεν θα κερδίσει ποτέ την υποστήριξη της πλειοψηφίας του Κοινοβουλίου.
<SPEAKER ID="14" LANGUAGE="FR" NAME="Francis Wurtz," AFFILIATION="εξ ονόματος της Ομάδας GUE/NGL">
<P>
   . Κύριε Πρόεδρε, κύριε Prescott, κυρία Wallström, τόσο εγώ όσο και η ομάδα μου καλωσορίζουμε με τη σειρά μας τους παρατηρητές, άνδρες και γυναίκες, από τη Ρουμανία και τη Βουλγαρία. Αλλά αν δεν θέλουμε το καλωσόρισμά μας να παραμείνει ευσεβής πόθος, πρέπει να βρούμε το κουράγιο να αποδεχτούμε τις συνέπειες των επιλογών μας. Η προοπτική ένταξης αυτών των δύο χωρών στην Ευρωπαϊκή Ένωση, που πλέον πλησιάζει και την οποία εξάλλου υποστηρίζει πλήρως η ομάδα μου, καθιστά πράγματι πιο επείγουσα και πιο αποφασιστική την ανάγκη για μια πραγματική αλλαγή πορείας της ευρωπαϊκής πολιτικής στον οικονομικό, νομισματικό, δημοσιονομικό, φορολογικό και εμπορικό τομέα. Με τα 15 κράτη μέλη αυτό ήταν απαραίτητο· με τα 25 ή τα 27 κράτη μέλη είναι ζωτικής σημασίας.
<P>
Καταρχάς, θα κριθούμε για τις ψήφους μας σε μια ολόκληρη σειρά σχεδίων οδηγιών. Από την τρέχουσα ήδη εβδομάδα, για το σχέδιο σχετικά με την πλήρη ελευθέρωση των σιδηροδρομικών μεταφορών. Μέσα στις επόμενες εβδομάδες, για την ιδιαίτερα συμβολική οδηγία Bolkestein, την οποία ο κ. Barroso απέφυγε επιμελώς να παρουσιάσει μαζί με τις υπόλοιπες. Μετά, θα ακολουθήσουν τα κείμενα για τις περιφερειακές μεταφορές, τις λιμενικές υπηρεσίες, τον χρόνο εργασίας, χωρίς να λησμονούμε τις γνωμοδοτήσεις μας σχετικά με τις διαπραγματεύσεις στον ΠΟΕ και ιδιαίτερα σχετικά με τη γενική συμφωνία για τις συναλλαγές στον τομέα των υπηρεσιών. Θα κληθούμε να υιοθετήσουμε, σε καθεμία από αυτές τις περιπτώσεις, μια στάση σαφώς αντιφιλελεύθερη και πολύ απαιτητική για τις δημόσιες υπηρεσίες, αν θέλουμε να ανταποκριθούμε στις προσδοκίες.
<P>
Δεύτερον, θα πρέπει να αναλάβουμε ορισμένες σημαντικές πολιτικές πρωτοβουλίες πάνω σε μείζονα πολιτισμικά ζητήματα. Ένα μόνο παράδειγμα: ο πόλεμος και η ειρήνη. Για να εκφράσουμε την αντίθεσή μας στον πόλεμο και, πολύ περισσότερο, στην εμπλοκή των ευρωπαϊκών χωρών σε τέτοιες περιπέτειες, ας καλέσουμε στο Κοινοβούλιο την κ. Cindy Sheehan, τη μητέρα του αμερικανού στρατιώτη που σκοτώθηκε στο Ιράκ, της οποίας η κραυγή πόνου, αλήθειας και ανθρωπιάς συγκινεί την κοινή γνώμη και στις δύο πλευρές του Ατλαντικού.
<P>
Τρίτον, τέλος, και σε συνδυασμό με τα δύο πρώτα, ας συμβάλουμε στην ελευθερία λόγου των συμπολιτών μας. Ας οργανώσουμε με κάθε τρόπο συζητήσεις, αλλά συζητήσεις πραγματικές, χωρίς λογοκρισία, στα 27 κράτη μέλη της διευρυμένης Ένωσης για όσα θα πρέπει να αλλάξουν στην Ευρωπαϊκή Ένωση, ώστε να αναγεννηθεί το ευρωπαϊκό όνειρο. 
<SPEAKER ID="15" LANGUAGE="EN" NAME="Nigel Farage," AFFILIATION="εξ ονόματος της Ομάδας IND/DEM">
<P>
Βρίσκεστε εδώ ως παρατηρητές, οπότε ρίξτε απλώς μια ματιά γύρω σας. Τι κάνουμε εδώ σήμερα; Πόσο ανόητο είναι να ξοδεύουμε 200 εκατομμύρια ευρώ τον χρόνο από τα χρήματα των φορολογουμένων στη μηνιαία εκδρομή στο Στρασβούργο; Ρίξτε μια ματιά αύριο και την Τετάρτη και την Πέμπτη στο εντελώς γελοίο σύστημα ψηφοφορίας εδώ και συνειδητοποιήστε πως ό,τι και να είπε την προηγούμενη εβδομάδα ο κ. Barroso για την απορρύθμιση, τον περιορισμό των ρυθμίσεων και τις εξήντα νομοθετικές πράξεις που σκοπεύουν να αποσύρουν, περισσότερα από 2 000 νομοθετήματα εγκρίθηκαν κατά τη σύντομη περίοδο από την 1η Ιουλίου, όταν οι Βρετανοί ανέλαβαν την Προεδρία του Συμβουλίου.
<P>
Παρακαλώ, δείτε και επιστρέψτε και πείτε στον λαό σας την αλήθεια. Και στα δέκα κράτη μέλη που εντάχθηκαν πέρυσι διεξήχθησαν δημοψηφίσματα. Πληροφορούμαι πως δεν υπάρχει πρόθεση να διεξαχθούν δημοψηφίσματα στη Ρουμανία και στη Βουλγαρία. Δεν αξίζουν οι άνθρωποι αυτοί την ευκαιρία να ψηφίσουν τουλάχιστον σε ένα δημοψήφισμα και να συμμετάσχουν σε μια συζήτηση; Δεν θα ήταν τεράστιο, ιστορικό λάθος να οδηγήσουμε τους ανθρώπους αυτούς σε αυτήν την αποτυγχάνουσα Ευρωπαϊκή Ένωση χωρίς πρώτα να τους πούμε την αλήθεια; Πριν από 30 χρόνια, είπαν ψέματα στους Βρετανούς για αυτήν την ευρωπαϊκή λέσχη. Οι λαοί σας αξίζουν κάτι καλύτερο.
<SPEAKER ID="16" LANGUAGE="" NAME="Brian Crowley," AFFILIATION="εξ ονόματος της Ομάδας UEN">
<P>
   . – Κύριε Πρόεδρε, θα ήθελα να ευχαριστήσω τον Αντιπρόεδρο της κυβέρνησης κ. Prescott και την Επίτροπο κ. Wallström για την παρουσία τους εδώ σήμερα. Θα ήθελα επίσης να ευχαριστήσω τον κ. Cohn-Bendit που μου αφιέρωσε τόση προσοχή, όπως πάντα.
<P>
Αυτό που είδαμε εδώ σήμερα είναι η ικανότητα ενός οργάνου όπως το δικό μας να υψώνει τη φωνή μας με έντονη ανησυχία και, παρόλα αυτά, να μην ανευρίσκει λύση. Διότι αν τελικά θέλουμε πραγματικά να ανταποκριθούμε σε αυτά που συμβαίνουν στην Ευρωπαϊκή Ένωση του σήμερα, πρέπει πρώτα να αναγνωρίσουμε ότι οποιαδήποτε κρίση και αν αντιλαμβανόμαστε εμείς, οι άνθρωποι εκτός του χώρου μας δεν την αντιλαμβάνονται ως κρίση. Για το 90% των ανθρώπων, η Ευρωπαϊκή Ένωση δεν αποτελεί μια θετική εικόνα αναφοράς. Θεωρείται ότι παρεμβαίνει, ότι είναι υπερβολικά φορτική, πανταχού παρούσα και στην πραγματικότητα αδιάφορη για τα καθημερινά προβλήματα των ανθρώπων.
<P>
Είναι σημαντικό να είμαστε ρεαλιστές όταν αναλογιζόμαστε τον αριθμό των θεμάτων που μπορεί να διευθετήσει το όργανό μας στο πλαίσιο του κανονισμού του. Άκουσα σήμερα εδώ συζητήσεις για το πόσο λανθασμένη ήταν η κίνηση του Προέδρου Barroso να αναφέρει ότι η Επιτροπή πρόκειται να αποσύρει «x» αριθμό οδηγιών ή ότι πρόκειται να μειώσει το πλήθος των οδηγιών σε ισχύ. Ο Πρόεδρος του δικού μας Κοινοβουλίου είπε εδώ σήμερα ότι υπάρχουν 56 διαφορετικές οδηγίες σχετικά με την πώληση και την παραγωγή αγαθών για τις προμήθειες και τις υπηρεσίες. Υπάρχουν 16 ειδικές οδηγίες σχετικά με την αγορά, την κυκλοφορία και την παρουσίαση του προς πώληση λιπάσματος. Ασφαλώς μπορούν να ενωθούν όλες σε μία μόνο οδηγία. Ίσως να υπάρχει διαφορά στη γλώσσα και στην ερμηνεία και αυτό που εννοούσε πραγματικά ο Πρόεδρος της Επιτροπής ήταν η ενοποίηση ή η κωδικοποίηση, η οποία συμβαίνει σε κάθε κυβέρνηση.
<P>
Οι προκλήσεις που αντιμετωπίζουμε σήμερα δεν αφορούν ούτε το μακρινό μέλλον ούτε τις αποτυχημένες ιδεολογίες του παρελθόντος. Η πρόκληση για εμάς σήμερα είναι να διασφαλίσουμε ότι μπορούμε να δημιουργήσουμε μια κατάλληλη δομή για την Ευρώπη του 21ου αιώνα. Η χρηματοδότηση είναι ένα πολύ βασικό θέμα και πρέπει να υπάρξει συμφωνία ως προς τις δημοσιονομικές προοπτικές. Τα κράτη μέλη πρέπει να καταβάλουν ένα ποσό στον κεντρικό προϋπολογισμό, προκειμένου να διασφαλιστεί ότι μπορούμε να βοηθήσουμε εκείνες τις χώρες που έχουν τη μεγαλύτερη ανάγκη και ότι μπορούμε να συνεχίσουμε να προάγουμε την Ευρώπη ως δυναμικό, πρωτοπόρο και δημιουργικό κέντρο.
<SPEAKER ID="17" LANGUAGE="FR" NAME="Jean-Marie Le Pen (NI ). –" AFFILIATION="last but not least">
<P>
   Κύριε Πρόεδρε, κυρίες και κύριοι, θα ήθελα με τη σειρά μου, , να χαιρετίσω τους ρουμάνους και τους βουλγάρους νέους συναδέλφους μου. Ελπίζω ότι θα ξαναδώσουν στη γαλλική γλώσσα και κουλτούρα λίγη από τη λάμψη που έχασε εδώ με τις διαδοχικές διευρύνσεις ιδιαίτερα με την ένταξη χωρών της Βόρειας, Κεντρικής και Ανατολικής Ευρώπης. Δεν ξεχνώ βεβαίως αξιοσημείωτες εξαιρέσεις, όπως ο αείμνηστος συνάδελφος από την Πολωνία, Filip Adwent.
<P>
Καλωσορίζω ειδικότερα τους πέντε συναδέλφους και φίλους του κόμματος Romania Mare στη μεγάλη χώρα της Ρουμανίας και τον βούλγαρο συνάδελφό μας του κόμματος Attack. Ήρθαν ως παρατηρητές στο Ευρωπαϊκό Κοινοβούλιο, τη στιγμή που η Τουρκία, στις 3 Οκτωβρίου 2005, θα ξεκινήσει τις ενταξιακές διαπραγματεύσεις της, παρότι η προσχώρησή της αποτέλεσε έναν από τους λόγους απόρριψης του Συντάγματος, και χωρίς αυτή να έχει αναγνωρίσει την Κυπριακή Δημοκρατία και μάλιστα χωρίς να θέλει να την αναγνωρίσει. Θεωρώ ότι η Βουλγαρία, με 10% του πληθυσμού της να είναι τουρκικής καταγωγής, είναι ιδιαίτερα ευαισθητοποιημένη σχετικά με αυτό το σημαντικό γεγονός.
<P>
Ας γνωρίζουν οι συνάδελφοι ότι μπορούν να υπολογίζουν στην υποστήριξή μας στο Ευρωπαϊκό Κοινοβούλιο για την προάσπιση της Ευρώπης των πατρίδων μας απέναντι στην καταστροφική παγκοσμιοποίηση και την πλημμυρίδα των μεταναστών. Σημειώνω με ενδιαφέρον τη χαριστική βολή που ο κ. Barroso, Πρόεδρος της Ευρωπαϊκής Επιτροπής, κατέφερε στο αποθανόν Ευρωπαϊκό Σύνταγμα. Ως συνεπής δημοκράτης, συνήγαγε τα συμπεράσματά του ύστερα από το γαλλικό και ολλανδικό δημοψήφισμα για να θάψει αυτό το ελευθεροκτόνο κείμενο. Για πρώτη φορά, το δίκαιο συμβαδίζει με την ηθική. Η γνώμη των λαών υπερισχύει αυτής των τεχνοκρατών, παρά τις κάθε είδους πιέσεις που ασκήθηκαν από τις μεγάλες επαγγελματικές συνειδήσεις.
<P>
Όσον αφορά τις δημοσιονομικές προοπτικές για την περίοδο 2007-2013, η γαλλοβρετανική μάχη σχετικά με τις επιστροφές και τον προϋπολογισμό της ΚΓΠ υπάρχει κίνδυνος να συνεχιστεί, εκτός αν αυξηθεί ο κοινοτικός προϋπολογισμός πέραν του 1% του ΑΕγχΠ, ώστε να ικανοποιηθούν οι ανάγκες των ΧΑΚΕ. Στην υπόθεση αυτή, θα καταγγείλουμε κάθε αναδίπλωση ή οπισθοχώρηση του κ. Σιράκ και της γαλλικής κυβέρνησης σχετικά με την ΚΓΠ. Οι Βρετανοί, ως πιστοί σύμμαχοι των Αμερικανών, έχουν μόνο δύο στόχους κατά την εξάμηνη Προεδρία τους: να δρομολογήσουν την ένταξη της Τουρκίας και να μεριμνήσουν για την έγκριση της περιβόητης οδηγίας Bolkestein σχετικά με τις υπηρεσίες. Θα αντιταχθούμε και στους δύο.
<P>
Ο κ. Σιράκ απευθύνθηκε στην Ευρωπαϊκή Επιτροπή, καταπίνοντας την ντροπή του, για να της ζητήσει να παρέμβει στην υπόθεση της Hewlett Packard, με τις 1 240 απολύσεις. Ταπεινώθηκε δημοσίως και μαζί του ταπεινώθηκε και η Γαλλία. Η Επιτροπή πράγματι δεν έχει κανένα δικαίωμα να επέμβει στην εσωτερική διαχείριση των επιχειρήσεων. Είναι φυσικό η προάσπιση των γαλλικών οικονομικών και κοινωνικών συμφερόντων να αποφασίζεται στο Παρίσι και όχι στις Βρυξέλλες και στη Γενεύη.
<P>
Μόνο οι γαλλικές προεδρικές εκλογές του 2007, που θα διεξαχθούν ύστερα από τα εκπληκτικά γεγονότα της 29ης Μαΐου 2005, θα σηματοδοτήσουν την πραγματική ρήξη με τον ευρωδιεθνισμό και το πνεύμα της άρνησης. Μια ρήξη που προσδοκούν όλοι οι ειλικρινείς Ευρωπαίοι. Θα σημάνει την επιστροφή στις εθνικές ιδέες και τον οικονομικό πατριωτισμό στην υπηρεσία του λαού. Έχοντας το φοβερό πλεονέκτημα των πρωτείων, πιστεύω ότι μπορώ να είμαι ο πειστικότερος εκπρόσωπός της στη Γαλλία και στην Ευρώπη. 
<SPEAKER ID="18" LANGUAGE="" NAME="Margot Wallström," AFFILIATION="Αντιπρόεδρος της Επιτροπής">
<P>
   . – Κύριε Πρόεδρε, θα ήθελα να αρχίσω καλωσορίζοντας και εγώ, όπως ο Πρόεδρος κ. Borrell και άλλοι, τους φίλους μας από τη Βουλγαρία και τη Ρουμανία ως παρατηρητές. Αυτό θα είναι ένα πολύ σημαντικό βήμα προς την ενίσχυση των τελικών προετοιμασιών για την ένταξη. Η Επιτροπή θα συνεχίσει να στηρίζει ενεργά τις προσπάθειές σας και ανυπομονούμε να συνεργαστούμε μαζί σας. Θα ήθελα επίσης να προσθέσω ότι παρακολούθησα τις εκθέσεις για τις πλημμύρες και τις επιπτώσεις τους στις χώρες σας κατά τη διάρκεια του καλοκαιριού. Ελπίζω να γνωρίζετε την αλληλεγγύη που αισθανόμαστε και να ξέρετε ότι θα ανταποκριθούμε στα οποιαδήποτε πιθανά σας αιτήματα για αρωγή.
<P>
Μετά τα αρνητικά δημοψηφίσματα στη Γαλλία και τις Κάτω Χώρες, όλοι γνωρίζουμε πως είναι απίθανο να επικυρωθεί το Σύνταγμα από όλα τα κράτη μέλη στο εγγύς μέλλον. Αυτό δεν σημαίνει ότι δεν θα συνεχίσουμε να εργαζόμαστε ενεργά για το πολιτικό πρόγραμμα, προκειμένου να επιτύχουμε απτά αποτελέσματα για τους πολίτες της Ευρώπης. Η Επιτροπή θα συνεχίσει να διασφαλίζει ότι εργαζόμαστε με βάση τις πολιτικές μας προτεραιότητες και την επίτευξή τους. Θα πρέπει επίσης να χρησιμοποιήσουμε αυτήν την περίοδο περισυλλογής για να ξεκινήσουμε έναν διάλογο με τους πολίτες. Αυτός είναι ο μόνος τρόπος να εξασφαλίσουμε ότι μπορούμε να κερδίσουμε την πλήρη υποστήριξή τους για ένα νέο Σύνταγμα. Θέλουμε να βρούμε μια κοινή συμφωνία με τα κράτη μέλη όσον αφορά τη μελλοντική πορεία, με τη βοήθεια του Ευρωπαϊκού Κοινοβουλίου. Αυτός είναι ο λόγος που, πριν από το καλοκαίρι ακόμη, ξεκινήσαμε να σχεδιάζουμε αυτό που αποκαλούμε «Σχέδιο Δ» για τη δημόσια συζήτηση, τον διάλογο και τη δημοκρατία. Στο σεμινάριό μας την προηγούμενη εβδομάδα, συζητήσαμε μερικές πολύ συγκεκριμένες ιδέες για τον τρόπο με τον οποίο θα μπορούσαμε να διεξαγάγουμε έναν διάλογο τέτοιου είδους με τα κράτη μέλη. Θα πρέπει να είναι ένα πολύ ευρύ πρόγραμμα με στόχο να συνεχιστεί ο διάλογος και μετά τη θητεία της παρούσας Επιτροπής ή του Κοινοβουλίου. Δεν είναι μόνο μια επιχείρηση διάσωσης του Συντάγματος, αλλά πρέπει επίσης να είναι ένας νέος τρόπος επαφής με τους πολίτες. Ο Πρόεδρος Barroso και εγώ θα παρουσιάσουμε τις προκαταρκτικές μας ιδέες σχετικά με αυτό το Σχέδιο Δ στη Διάσκεψη των Προέδρων την Τετάρτη. Μία ανακοίνωση προς το Συμβούλιο και το Κοινοβούλιο βρίσκεται επίσης σε στάδιο προετοιμασίας και ελπίζω ότι μια επίσημη μορφή της θα είναι έτοιμη εντός αυτής της εβδομάδας, ώστε να έχετε την ευκαιρία να αντιδράσετε.
<P>
Την προηγούμενη εβδομάδα, ο Πρόεδρος Barroso έστειλε μία επιστολή στον Πρόεδρο Borrell, όπου πρότεινε να προσδιορίσουμε πρωτοβουλίες στις οποίες η Επιτροπή και το Κοινοβούλιο θα μπορούσαν να συνεργαστούν και επίσης να συναντηθούν όσο το δυνατόν συντομότερα οι υπηρεσίες μας για τη συζήτηση των πρωτοβουλιών αυτών.
<P>
Η βελτίωση της νομοθεσίας υπάρχει στο πρόγραμμα εργασίας των θεσμικών οργάνων μας εδώ και πολύ καιρό. Από το 2003, συνεργαζόμαστε για τη βελτίωση των νόμων. Μια διοργανική συμφωνία υπεγράφη το έτος εκείνο με σκοπό την απλοποίηση και τη βελτίωση της κοινοτικής νομοθεσίας.
<P>
Αυτή η Επιτροπή προέβη σε μια ανανεωμένη και ισχυρή δέσμευση για τη βελτίωση της νομοθεσίας στην αρχή της θητείας της και η βελτίωση της νομοθεσίας σε όλα τα επίπεδα έγινε επίσης κεντρικό στοιχείο της αναθεωρημένης στρατηγικής της Λισαβόνας. Ο συνάδελφός μου, κ. Verheugen, ενημέρωνε τακτικά το Σώμα για την προσέγγιση της Επιτροπής και, κοιτώντας το ημερολόγιο, βλέπω ότι υπήρξαν τουλάχιστον δέκα περιστάσεις, συμπεριλαμβανομένων των προκαταρκτικών ακροάσεων, κατά τις οποίες το Κοινοβούλιο ενημερώθηκε για το πρόγραμμα εργασίας σχετικά με τη βελτίωση της νομοθεσίας, πέραν των γενικών πληροφοριών που παρασχέθηκαν σε συνεντεύξεις και σε άλλες περιστάσεις.
<P>
Αύριο η Επιτροπή θα συζητήσει και θα εγκρίνει τα αποτελέσματα της διαδικασίας εξέτασης και θα καταθέσει τον κατάλογο των νομοθετικών προτάσεων που θεωρεί ότι πρέπει να αποσυρθούν. Είναι η πρώτη φορά που ολόκληρο το Σώμα των Επιτρόπων είχε την ευκαιρία να αποφανθεί για αυτό το ζήτημα. Ήταν μια λεπτομερής και εκτενής διαδικασία και προτείνουμε να αποσυρθεί περίπου το ένα τρίτο των 183 προτάσεων που εκκρεμούν. Αυτό θα γίνει με πλήρη σεβασμό των σχετικών διατάξεων της αναθεωρημένης συμφωνίας πλαισίου. Σύμφωνα με το άρθρο 12 της συμφωνίας πλαισίου, ο Επίτροπος Verheugen θα υποβάλει την πρότασή μας στο Κοινοβούλιο πριν δημοσιοποιηθεί – θα παρουσιαστεί εδώ αύριο στο σύνολό της, αμέσως μετά τη συζήτησή της στην Επιτροπή.
<P>
Όσον αφορά το άρθρο 32 της συμφωνίας πλαισίου, η πρότασή μας, η οποία στην παρούσα φάση είναι μια πολιτική απόφαση, υποβάλλεται ως προηγούμενη κοινοποίηση στα άλλα θεσμικά όργανα και, σύμφωνα με την πάγια πρακτική, η νομική πράξη της απόσυρσης θα θεσπιστεί σε τρεις μήνες. Η διαδικασία αυτή έχει ανακοινωθεί εδώ και πολύ καιρό και η Επιτροπή υπήρξε ανοιχτή όσον αφορά τόσο τις μεθόδους όσο και τους στόχους. Δεν πιστεύουμε ότι καμία από τις δηλώσεις των μεμονωμένων Επιτρόπων ή του Προέδρου στον Τύπο μπορεί να θεωρηθεί ότι υπονομεύει το προνόμιο της Επιτροπής να δρα ως Σώμα ή τις δεσμεύσεις που έχουν αναληφθεί έναντι των άλλων θεσμικών οργάνων. Εάν επιθυμείτε, μπορώ να παράσχω τον πλήρη κατάλογο, απαριθμώντας όλες τις περιστάσεις κατά τις οποίες οι προτάσεις αυτές παρουσιάστηκαν στο Ευρωπαϊκό Κοινοβούλιο σε διάφορα πλαίσια – είτε στις επιτροπές είτε με τη μορφή αποφάσεων.
<SPEAKER ID="19" LANGUAGE="" NAME="Πρόεδρος." AFFILIATION="">
<P>
   Σας ευχαριστούμε πολύ, κυρία Wallström.
<P>
Η κ. Berès έχει ζητήσει τον λόγο. Παρακαλώ, πείτε μου ποιο άρθρο του Κανονισμού επικαλείστε. 
<SPEAKER ID="20" LANGUAGE="FR" NAME="Pervenche Berès (PSE ). –" AFFILIATION="">
<P>
   Κύριε Πρόεδρε, θα ήθελα να αναφερθώ στην οργάνωση της ημερήσιας διάταξης, απλώς για να επισύρω την προσοχή σας στη μέθοδο εργασιών μας. Λυπούμαι που ένα νομοθετικό κείμενο ύψιστης σημασίας για τη χρηματοδότηση της οικονομίας μας το οποίο, επαναλαμβάνω, είναι νομοθετικό κείμενο, ενεγράφη στη σημερινή ημερήσια διάταξη και συγκεκριμένα μετά τις 19.30. Πιστεύω ότι θα έπρεπε να είχε προγραμματιστεί για μια άλλη ημέρα και ώρα. Καταλαβαίνω τη σημασία αυτών των στιγμών ανάπαυλας και διεξαγωγής πολιτικών συζητήσεων, αλλά πιστεύω ότι το Κοινοβούλιο θα πρέπει επίσης να αντιμετωπίζει με λογική το νομοθετικό έργο του. 
<SPEAKER ID="21" LANGUAGE="" NAME="Πρόεδρος." AFFILIATION="">
<SPEAKER ID="22" LANGUAGE="" NAME="" AFFILIATION="Αντιπροέδρου">
<SPEAKER ID="23" LANGUAGE="" NAME="Πρόεδρος." AFFILIATION="">
<SPEAKER ID="24" LANGUAGE="NL" NAME="Marianne Thyssen (PPE-DE ). –" AFFILIATION="(ο Πρόεδρος διακόπτει την ομιλήτρια)">
<P>
   Κύριε Πρόεδρε, σήμερα είναι η Ευρωπαϊκή Ημέρα Γλωσσών. Γιορτάζουμε τη γλωσσική πολυμορφία που αποτελεί μέρος της πολιτιστικής μας κληρονομιάς και συμβάλλει σε μια πιο πλούσια κοινωνία. Από μικρή ακόμα, γνώριζα την εξής παροιμία: «Όσες γλώσσες μιλάς, τόσες φορές είσαι άνθρωπος». Αυτή η παροιμία αναφέρεται και στον δικτυακό τόπο της Επιτροπής, όπου ο Επίτροπος Figel' απευθύνει δήλωση. Η αντιμετώπιση αυτή πρέπει να ενθαρρύνει το Κοινοβούλιο να προσφέρει τη μέγιστη υποστήριξή του σε υγιή προγράμματα που προωθούν τη διδασκαλία των γλωσσών σε όσο το δυνατόν περισσότερους πολίτες.
<SPEAKER ID="25" LANGUAGE="" NAME="Catherine Stihler (PSE ). –" AFFILIATION="(ΕΝ)">
<P>
   Κύριε Πρόεδρε, οι δημόσιες συγκοινωνίες είναι σημαντικές για όλες τις τοπικές μας κοινότητες. Στη Σκωτία, τα πορθμεία παρέχουν ουσιώδη υπηρεσία σε ορισμένες από τις πιο περιφερειακές και ευάλωτες κοινότητες της Ευρωπαϊκής Ένωσης. Την εβδομάδα αυτή θα υποδεχθώ στο Ευρωπαϊκό Κοινοβούλιο μια αντιπροσωπεία της συνδικαλιστικής ένωσης CalMac, η οποία θα συναντηθεί με τον αρμόδιο για τις μεταφορές Επίτροπο την Τετάρτη.
<SPEAKER ID="26" LANGUAGE="" NAME="Sophia in 't Veld (ALDE ). –" AFFILIATION="(ΕΝ)">
<P>
   Κύριε Πρόεδρε, θα ήθελα να μοιραστώ μαζί σας την ανησυχία μου για ένα ακόμη παράδειγμα σοκαριστικής ομοφοβικής ομιλίας στο εθνικό κοινοβούλιο ενός από τα κράτη μέλη της ΕΕ. Στην προκειμένη περίπτωση μιλάμε για το Κοινοβούλιο της Λεττονίας, το οποίο συζητά αυτόν τον καιρό την εφαρμογή του άρθρου 13 –σχετικά με την ευρωπαϊκή νομοθεσία κατά των διακρίσεων– καθώς και μία προτεινόμενη συνταγματική απαγόρευση των γάμων μεταξύ ατόμων του ίδιου φύλου. Επισημαίνω ότι ούτε ο Τζωρτζ Μπους δεν έχει τολμήσει να πάει τόσο μακριά.
<SPEAKER ID="27" LANGUAGE="EN" NAME="Mary Lou McDonald (GUE/NGL ). –" AFFILIATION="(Ο Πρόεδρος διακόπτει την ομιλήτρια)">
<P>
Η τεράστια σημασία της πράξης του ΙRA δεν θα πρέπει ούτε να υποτιμηθεί ούτε να υποβιβαστεί. Δράττομαι της ευκαιρίας για να επαινέσω τον IRA, ο οποίος διακινδύνευσε όταν άλλοι απέφευγαν τις ευθύνες τους.
<P>
Μία τεράστια ευθύνη έχει τώρα εναποτεθεί τόσο στη βρετανική όσο και στην ιρλανδική κυβέρνηση να εφαρμόσουν επιτέλους όλες τις πτυχές της συμφωνίας της Μεγάλης Παρασκευής, σε θέματα όπως η ισότητα, τα ανθρώπινα δικαιώματα, η αστυνόμευση και, τέλος, η εκπροσώπηση της βόρειας πλευράς στο ιρλανδικό κοινοβούλιο, το Oireachtas. Το Δημοκρατικό Ενωτικό Κόμμα, του οποίου ένα μέλος έχει εκλεγεί και στο Κοινοβούλιο αυτό, πρέπει να δεσμευτεί εκ νέου στην ειρηνευτική διαδικασία. Δεν υπάρχει πλέον δικαιολογία για να μην καθίσουν…
<SPEAKER ID="28" LANGUAGE="" NAME="Dariusz Maciej Grabowski (IND/DEM ). –" AFFILIATION="(PL) ">
<SPEAKER ID="29" LANGUAGE="" NAME="Ryszard Czarnecki (NI ). –" AFFILIATION="(PL) ">
<P>
   Κύριε Πρόεδρε, μόνο 15 μήνες έμειναν μέχρι την έναρξη της πρώτης νέας επταετούς δημοσιονομικής περιόδου της Ένωσης. Εντούτοις, παρά τους συμφωνημένους κανόνες και τις συμβάσεις της Ένωσης, ακόμα δεν έχουμε σχέδιο προϋπολογισμού. Μπορεί να πει κανείς ότι η Ένωση παρασύρεται ακυβέρνητη σε έναν δημοσιονομικό ωκεανό. Κάθε μήνας καθυστέρησης οδηγεί σε περιττή ένταση και ανησυχία και προκαλεί δυσπιστία ανάμεσα στα παλαιά και τα νέα κράτη μέλη.
<SPEAKER ID="30" LANGUAGE="PL" NAME="Zdzisław Zbigniew Podkański (PPE-DE ). –" AFFILIATION="">
<P>
Οι πολωνοί καλλιεργητές μαλακών φρούτων παρέχουν το 50% της παραγωγής στην Ευρώπη, αλλά βρίσκονται στο όριο της χρεοκοπίας. Το ίδιο ισχύει και για τους πολωνούς πατατοκαλλιεργητές, οι οποίοι είναι οι βασικοί παραγωγοί πατάτας στην Ένωση, και για τους παραγωγούς σιτηρών και κλωστικών φυτών. Δεν αργεί η μέρα που οι παραγωγοί χοιρινού κρέατος, γάλακτος και ζαχαροτεύτλων θα βρεθούν στην ίδια θέση και σας υπενθυμίζω ότι η Πολωνία είναι η τρίτη πιο σημαντική παραγωγός χώρα ζαχαροτεύτλων στην Ευρώπη. Οι βουλευτές του Κοινοβουλίου κατανοούν την κατάσταση, αλλά δεν ισχύει το ίδιο για την Ευρωπαϊκή Επιτροπή, η οποία τείνει να αγνοεί το Κοινοβούλιο και να παραβλέπει τις αποφάσεις που αυτό λαμβάνει. Αυτό συνέβη στην περίπτωση της έκθεσης σχετικά με την παραγωγή αμύλου, για παράδειγμα.
<P>
Η σχεδιασμένη μεταρρύθμιση της αγοράς ζάχαρης θα οδηγήσει σε μείωση της τιμής των ζαχαροτεύτλων κατά 42%, η οποία θα καταστήσει ασύμφορη την παραγωγή τους. Φαίνεται ότι η Ευρωπαϊκή Επιτροπή ανησυχεί περισσότερο για τους κινέζους και τους μαροκινούς καλλιεργητές μαλακών φρούτων και για τους βραζιλιάνους παραγωγούς ζάχαρης παρά για τους αγρότες και τους παραγωγούς στα νέα κράτη μέλη. Προκύπτει το ερώτημα γιατί η Ευρωπαϊκή Επιτροπή και ο ίδιος ο Επίτροπος εφαρμόζουν μια πολιτική που είναι επιζήμια για τους αγρότες στα κράτη μέλη και γιατί αγνοούνται οι αποφάσεις που λαμβάνονται από το Ευρωπαϊκό Κοινοβούλιο; 
<SPEAKER ID="31" LANGUAGE="ES" NAME="Antonio Masip Hidalgo (PSE ). –" AFFILIATION="">
<P>
   Κύριε Πρόεδρε, λαμβάνω τον λόγο εξ ονόματος του κ. Pittella, από την Ιταλία, και της κ. Madeira, από την Πορτογαλία, για να ζητήσω από την Προεδρία του Συμβουλίου να επανεντάξει στις προτάσεις σχετικά με τις δημοσιονομικές προοπτικές που πρόκειται να παρουσιάσει τα κριτήρια τα οποία προτείνει η Επιτροπή σχετικά με τις περιοχές που πλήττονται από τον στατιστικό αντίκτυπο, αναφορικά με την ανάγκη να τις υποστηρίξει χωρίς επαίσχυντες διακρίσεις μεταξύ τους, καθώς, όπως είπα σε αυτή ακριβώς την Ολομέλεια στις 9 Μαρτίου, αυτό είναι ένα θέμα αξιοπρέπειας, προκειμένου να γίνει η ευρωπαϊκή πολιτική κατανοητή, να είναι ισότιμη, ισορροπημένη και δημοκρατική, πιστή στις ρίζες της και στις φιλοδοξίες της. 
<SPEAKER ID="32" LANGUAGE="EN" NAME="Marian Harkin (ALDE ). –" AFFILIATION="">
<P>
   Κύριε Πρόεδρε, σας ευχαριστώ για την ευκαιρία να πω δύο λόγια για αυτήν την πραγματικά ιστορική ημέρα για την Ιρλανδία. Φέτος τον Ιούλιο, ο IRA κάλεσε τις μονάδες του να εγκαταλείψουν τα όπλα και σήμερα έχουμε την επιβεβαίωση ότι τα λόγια αυτά μεταφράστηκαν σε πράξη. Ναι, έχουμε ακόμη πολύ δρόμο να διανύσουμε, αλλά σήμερα, κατά τη γνώμη μου, διαβήκαμε τον Ρουβικώνα.
<SPEAKER ID="33" LANGUAGE="PL" NAME="Mirosław Mariusz Piotrowski (IND/DEM ). –" AFFILIATION="">
<P>
   Κύριε Πρόεδρε, πρόσφατα πληροφορηθήκαμε την υπογραφή μιας συμφωνίας ανάμεσα στη Γερμανία και στη Ρωσία σχετικά με τη δημιουργία ενός αγωγού φυσικού αερίου στη Βόρεια Ευρώπη, ο οποίος θα περνά από τη Βαλτική. Είναι σαφές ότι αυτή η συμφωνία είναι κάτι παραπάνω από μια σημαντική οικονομική σύμβαση. Έχει μια εξίσου σημαντική πολιτική διάσταση. Η Πολωνία και τα κράτη της Βαλτικής παρακάμφθηκαν, εις βάρος των εθνικών συμφερόντων χωρών που αποτελούν τμήμα της ίδιας δομής, δηλαδή της Ευρωπαϊκής Ένωσης. Για άλλη μία φορά, οι κοινές οικονομικές και εξωτερικές πολιτικές της Ένωσης αποδείχθηκαν αερολογίες και πολλοί σχολιαστές και πολιτικοί ήδη παρομοιάζουν τη συμφωνία που συνήφθη πρόσφατα με το Σύμφωνο Ρίμπεντροπ-Μολότοφ του 1939.
<SPEAKER ID="34" LANGUAGE="PL" NAME="Zbigniew Zaleski (PPE-DE ). –" AFFILIATION="">
<SPEAKER ID="35" LANGUAGE="" NAME="Παναγιώτης Μπεγλίτης (PSE ). –" AFFILIATION="Ο Πρόεδρος διακόπτει τον ομιλητή)">
<P>
Δεν είναι μόνο η περίπτωση του συγγραφέα Orhan Pamuk, αναφέρομαι στην περίπτωση του δημοσιογράφου Emin Karaca, που καταδικάστηκε σε 5 μήνες φυλάκισης λόγω παραβίασης του άρθρου 301, παράγραφος 2, του πρόσφατα αναθεωρημένου ποινικού κώδικα. Αναφέρομαι και σε άλλες περιπτώσεις δημοσιογράφων εναντίον των οποίων έχουν ασκηθεί επίσης ποινικές διώξεις σύμφωνα με το ίδιο άρθρο.
<P>
Σε συνέχεια αυτής της κατάστασης, παρακαλώ το Ευρωπαϊκό Κοινοβούλιο και ιδιαίτερα τον Πρόεδρό του να αναλάβουν άμεσα πρωτοβουλία προς την πλευρά του πρωθυπουργού της Τουρκίας, κ. Ερντογάν, και του προέδρου της τουρκικής Εθνοσυνέλευσης, κ. Arinc, για την παύση των διώξεων και τον σεβασμό της ελευθερίας της έκφρασης, καθώς και προς την πλευρά της βρετανικής Προεδρίας και της Ευρωπαϊκής Επιτροπής ....
<SPEAKER ID="36" LANGUAGE="EN" NAME="Μάριος Ματσάκης (ALDE ). –" AFFILIATION="">
<SPEAKER ID="37" LANGUAGE="EN" NAME="Kathy Sinnott (IND/DEM ). –" AFFILIATION="">
<P>
   Κύριε Πρόεδρε, το ένα τέταρτο του ιρλανδικού ΑΕγχΠ έχει επενδυθεί στον οικοδομικό τομέα. Θα μπορούσαμε να πούμε ότι η Ιρλανδία είναι μια χώρα υπό οικοδόμηση. Ωστόσο, σε πολλά από τα χωριά γύρω από τις πόλεις της εκλογικής μου περιφέρειας κατασκευάζονται βιαστικά σπίτια χωρίς καμία πρόβλεψη για κοινωφελείς υπηρεσίες, για επαρκή ύδρευση ή αποχέτευση ή για τα σημαντικά στοιχεία της κοινωνικής υποδομής. Τα παιδιά περνούν ολόκληρη την εκπαίδευσή τους σε λυόμενα. Συχνά δεν υπάρχουν χώροι για αθλητικές δραστηριότητες ή παιδικοί σταθμοί, ενώ υπάρχουν ελάχιστα καταστήματα. Τα χωριά της υπαίθρου σύντομα γίνονται πόλεις-κοιτώνες χωρίς καμία αίσθηση κοινότητας. Είναι αποδεκτή αυτή η κατάσταση για την Ευρώπη; Συνάδει με την ανάπτυξη της υπαίθρου; Χρειάζομαι απαντήσεις για τους ανθρώπους του Watergrass Hill, του Glenville και άλλων πόλεων: τους ανθρώπους που μάχονται με τη ζωή σε νέα απαστράπτοντα συγκροτήματα κατοικιών δίχως ψυχή. 
<SPEAKER ID="38" LANGUAGE="" NAME="Μαρία Παναγιωτοπούλου-Κασσιώτου (PPE-DE ). –" AFFILIATION="(Ο Πρόεδρος διακόπτει την ομιλήτρια)">
<P>
Παρακαλώ την Επιτροπή, στο πλαίσιο της νέας στρατηγικής για την πολυγλωσσία, να ελέγξει την αποτελεσματική εφαρμογή της οδηγίας 77/486/ΕΟΚ της 25ης Ιουλίου 1977 περί της σχολικής φοιτήσεως των τέκνων διακινουμένων εργαζομένων ...
<SPEAKER ID="39" LANGUAGE="IT" NAME="Alfredo Antoniozzi (PPE-DE ). –" AFFILIATION="">
<P>
   Κύριε Πρόεδρε, κυρίες και κύριοι, σήμερα στην Ευρώπη εορτάζεται μια σημαντική ημέρα: η Ευρωπαϊκή Ημέρα Γλωσσών. Πρόκειται για μια επέτειο που θεσπίσθηκε το 2001 με πρωτοβουλία της Ευρωπαϊκής Ένωσης και προπαντός του Συμβουλίου της Ευρώπης, το οποίο οργανώνει εκδηλώσεις σε όλη την Ευρώπη.
<P>
Σήμερα, υποδεχόμαστε εδώ τους νέους συναδέλφους από τη Ρουμανία και τη Βουλγαρία και από την 1η Ιανουαρίου 2007, μαζί με τους συναδέλφους, τα βουλγαρικά και τα ρουμανικά θα αποτελέσουν μέλη της κοινοτικής γλωσσικής μας οικογένειας, αυξάνοντας τις επίσημες γλώσσες από 20 σε 22.
<SPEAKER ID="40" LANGUAGE="HU" NAME="Magda Kósáné Kovács (PSE )." AFFILIATION="(Ο Πρόεδρος διακόπτει την ομιλήτρια)">
<P>
   – Κύριε Πρόεδρε, πέθανε ένας άνθρωπος. Ήταν γνωστός σε πολλούς ως σκληρός εκδικητής, αν και αυτό που ζητούσε ήταν η δικαιοσύνη και όχι η εκδίκηση. Το κίνητρό του ήταν η πεποίθηση ότι αν τα άτομα που διέπραξαν εγκλήματα μπορούν να αφήσουν πίσω το παρελθόν χωρίς συνέπειες, αυτό το παρελθόν επιστρέφει, δηλητηριάζοντας και το παρόν και το μέλλον. Ο Simon Wiesenthal πέθανε.
<P>
Ήταν άνθρωπος και έκανε λάθη ορισμένες φορές. Αλλά δεν μπορούσε να συμβιβαστεί με το γεγονός ότι η Ευρώπη, ο νέος κόσμος που οικοδομεί ένα συλλογικό μέλλον βασισμένο στις κοινές του αξίες, είχε ήδη ενωθεί μία φορά στο παρελθόν. Είχε ενωθεί με την αξίωση της φυλετικής ανωτερότητας, με την απόρριψη, τον εξοστρακισμό και το μίσος. Ένας 96χρονος άνδρας έφυγε από τη ζωή. Η κληρονομιά που μας αφήνει είναι η γνώση ότι η περιφρόνηση για τους άλλους ανθρώπους και η στέρηση ανθρωπίνων ζωών δεν πρέπει ποτέ ξανά να είναι αυτά που θα ενώσουν την Ευρώπη. Ας τον σκεφτόμαστε όταν εργαζόμαστε για να διασφαλίσουμε ότι η νέα Ευρώπη βασίζεται στην ίση μεταχείριση και στις ίσες ευκαιρίες. Εις ανάμνησή του ζητούμε από την Επιτροπή στην παράγραφο 13 … 
<SPEAKER ID="41" LANGUAGE="" NAME="Νικόλαος Σηφουνάκης (PSE ). –" AFFILIATION="">
<P>
Αυτήν τη στιγμή που μιλούμε, οι τουρκικές αρχές βρίσκονται στην τελευταία φάση κατασκευής ενός υδρευτικού φράγματος. Το φράγμα αυτό, το οποίο προβλέπεται να ολοκληρωθεί στις 15 Νοεμβρίου –δηλαδή σε λιγότερο από 50 ημέρες από σήμερα– θα έχει ως συνέπεια να βυθιστεί και να εξαφανισθεί οριστικά ένας από τους σημαντικότερους αρχαιολογικούς χώρους σήμερα στη Μικρά Ασία.
<P>
Πρόκειται για τους Αλλιανούς, ένα θεραπευτικό κέντρο των ρωμαϊκών χρόνων το οποίο βρίσκεται σε απόσταση 18 χιλιομέτρων από την πόλη της Περγάμου.
<SPEAKER ID="42" LANGUAGE="EN" NAME="Avril Doyle (PPE-DE ). –" AFFILIATION="">
<P>
   Κύριε Πρόεδρε, παρουσία του Επιτρόπου McCreevy και των συναδέλφων του, θα ήθελα να θέσω επί τάπητος την πρόταση της Επιτροπής για την αναθεώρηση του καθεστώτος της ζάχαρης. Αντίθετα με τη γενική αντίληψη, η παγκόσμια κατανάλωση ζάχαρης ήδη υπερβαίνει τη ζήτηση.
<P>
Η Οργάνωση των Ηνωμένων Εθνών για τη Διατροφή και τη Γεωργία προέβλεψε την παγκόσμια κατανάλωση ζάχαρης σε 145 εκατομμύρια τόνους για το 2004 και το 2005, ενώ η παραγωγή ανέρχεται σε 143 εκατομμύρια τόνους. Του χρόνου, η παγκόσμια κατανάλωση ζάχαρης λέγεται ότι θα ανέλθει σε 149 εκατομμύρια τόνους· η κατά κεφαλήν κατανάλωση μόνο στην Κίνα αναμένεται να αυξηθεί μεσοπρόθεσμα από τα σημερινά 10 κιλά στο επίπεδο της ΕΕ, δηλαδή σε 35 κιλά. Η κατά κεφαλήν κατανάλωση στη Βραζιλία είναι ήδη 50 κιλά. Επιπροσθέτως, η διαθεσιμότητα αρδευτικού ύδατος στις αναπτυσσόμενες χώρες και αλλού μειώνεται, γεγονός που θα προκαλέσει περιορισμό της καλλιέργειας ζαχαροκάλαμου, μια καλλιέργεια η οποία έχει ανάγκη εντατικής ύδρευσης. Υπολογίστε και τον αναπόφευκτο αντίκτυπο στις μορφές κατανάλωσης του ζαχαροκάλαμου των προβλεπόμενων αυξήσεων της βενζόλης, καθώς αυξάνεται η τιμή του πετρελαίου και γενικεύεται η χρήση εναλλακτικών τεχνολογιών βιοκαυσίμων. Η ζάχαρη μπορεί να γίνει όλο και πιο στρατηγικό προϊόν. Η ανθρωπότητα αντιμετωπίζει μακροπρόθεσμα κατακόρυφη αύξηση της ζήτησης. 
<SPEAKER ID="43" LANGUAGE="IT" NAME="Marta Vincenzi (PSE ). –" AFFILIATION="">
<SPEAKER ID="44" LANGUAGE="EN" NAME="Christopher Beazley (PPE-DE ). –" AFFILIATION="">
<SPEAKER ID="45" LANGUAGE="EN" NAME="Peter Skinner (PSE ). –" AFFILIATION="">
<P>
   Κύριε Πρόεδρε, οι ευρωβουλευτές ανεξαρτήτως εθνικότητας και πολιτικής παράταξης υποστηρίζουν τον κ. John Packwood, ο οποίος αντιμετωπίζει έκδοση από την Ισπανία στο Μαρόκο, κάτι που δεν θα ήταν δυνατόν να συμβεί σε ισπανό πολίτη. Αυτό είναι, φυσικά, παραβίαση της ίσης μεταχείρισης των πολιτών της ΕΕ, όπως καθιερώνεται από τη Συνθήκη. Είναι διάκριση, στην οποία ζητώ εντόνως από την Επιτροπή και τον Πρόεδρο να αντιτεθούν, προβαίνοντας σε διαβήματα στην ισπανική κυβέρνηση πριν λήξει η προθεσμία για την έκδοση.
<SPEAKER ID="46" LANGUAGE="EN" NAME="Tunne Kelam (PPE-DE ). –" AFFILIATION="">
<P>
   Κύριε Πρόεδρε, στις 15 Σεπτεμβρίου, ένα ρωσικό μαχητικό αεροσκάφος που μετέφερε τέσσερεις πυραύλους εισήλθε στον λεττονικό εναέριο χώρο και συνετρίβη κοντά στην πόλη Kaunas. Ανήκε σε μια ομάδα έξι μαχητικών που συνόδευαν ένα ρωσικό κατασκοπευτικό αεροσκάφος από την Αγία Πετρούπολη στο Καλίνινγκραντ. Ήταν ένα πολύ σοβαρό περιστατικό σε μία μακρά σειρά παραβιάσεων του φινλανδικού και του βαλτικού εναέριου χώρου από ρωσικά αεροσκάφη. Την παραμονή της συνόδου κορυφής ΕΕ-Ρωσίας θα ήθελα να ρωτήσω την Επιτροπή πώς η συστηματική παραβίαση των συνόρων των κρατών μελών της ΕΕ από ρωσικά αεροσκάφη συνάδει με τις κοινές αξίες στις οποίες βασίζεται επίσημα η συνεργασία ΕΕ-Ρωσίας. Η ακεραιότητα των ανατολικών συνόρων της ΕΕ δεν αποτελεί μέρος της κοινής εξωτερικής πολιτικής και πολιτικής ασφαλείας μας;
<SPEAKER ID="47" LANGUAGE="SL" NAME="Ljudmila Novak (PPE-DE )" AFFILIATION="">
<P>
   Το 1940, με τον φόβο του πολέμου να κυριαρχεί, η Ιταλία απομάκρυνε από τις σλοβενικές περιοχές Ίστρια, Κόπερ, Ίζολα και Πιράν έργα τέχνης που δημιουργήθηκαν σε αυτές τις περιοχές κατά παραγγελία της εκκλησίας και ιδιωτών. Τα έργα αυτά δημιουργήθηκαν από ιταλούς δεξιοτέχνες.
<P>
Ως εκ τούτου, στις 22 Σεπτεμβρίου του τρέχοντος έτους το Υπουργείο Εξωτερικών απέστειλε ξανά ρηματική διακοίνωση εκφράζοντας το νέο αίτημά του για διπλωματική επίλυση αυτού του ζητήματος. Η Ιταλία δεσμεύεται από διεθνή συνθήκη να επιστρέψει όλα όσα απομάκρυνε από κατεχόμενη περιοχή και, για τον λόγο αυτό, περιμένουμε δικαίως την επιστροφή αυτών των έργων τέχνης στη Σλοβενία. 
<SPEAKER ID="48" LANGUAGE="" NAME="Πρόεδρος." AFFILIATION="">
<SPEAKER ID="49" LANGUAGE="" NAME="Πρόεδρος." AFFILIATION="">
<SPEAKER ID="50" LANGUAGE="EN" NAME="Charlie McCreevy," AFFILIATION="μέλος της Επιτροπής.">
<P>
   – Κύριε Πρόεδρε, τα ιστορικά γεγονότα του Αυγούστου του 1980 αποτέλεσαν την αρχή της διαδικασίας που οδήγησε στο τέλος του ψυχρού πολέμου και στην επανένωση της Ευρώπης. Η δράση που αναπτύχθηκε εκείνη την εποχή από τη είναι σύμβολο της αξίας που αποδίδουν όλοι οι Ευρωπαίοι στις κοινές αξίες της ελευθερίας και της αλληλεγγύης.
<P>
Όπως αναφέρθηκε από τον Πρόεδρο της Επιτροπής στο Γκντανσκ στις 31 Αυγούστου, το όνομα «Αλληλεγγύη» ήταν μια εμπνευσμένη επιλογή για την ένωση που γεννήθηκε από την απεργία στο Γκντανσκ. Μετέδιδε δύναμη, αποφασιστικότητα και στόχους. Η αλληλεγγύη αποτελεί σήμερα ένα από τα έξι κεφάλαια του ευρωπαϊκού Χάρτη θεμελιωδών δικαιωμάτων. Η ανάμνηση των γεγονότων του Αυγούστου του 1980 εμπλουτίζει αυτήν τη λέξη με νόημα και συναίσθημα.
<P>
Η Επιτροπή είχε τη χαρά να συμβάλει στις εορταστικές εκδηλώσεις που έγιναν στο Γκντανσκ πριν από τρεις εβδομάδες για τον εορτασμό της 25ης επετείου αυτών των ιστορικών γεγονότων, έπειτα από πρόσκληση της κυβέρνησης της Πολωνίας και των αξιότιμων ευρωβουλευτών. Η Επιτροπή θα ακούσει τις απόψεις του Ευρωπαϊκού Κοινοβουλίου και να είστε βέβαιοι ότι θα αντιμετωπίσει ευνοϊκά τις πρωτοβουλίες για την καθιέρωση της 31ης Αυγούστου ως ημέρας μνήμης. 
<SPEAKER ID="51" LANGUAGE="PL" NAME="Jacek Emil Saryusz-Wolski," AFFILIATION="εξ ονόματος της Ομάδας PPE-DE">
<P>
Το μήνυμα και η σημασία αυτών των γεγονότων υπερβαίνουν την εμπειρία ενός μόνο έθνους. Έχουν πολύ πιο γενική σημασία και πανευρωπαϊκή φύση. Το μήνυμά τους είναι αυτό της ευρωπαϊκής ενότητας. Αν το σχέδιο Schuman αναγνωρίζεται ως το βασικό σκεπτικό που στηρίζει την ευρωπαϊκή ολοκλήρωση, τότε τα αιτήματα των ναυπηγείων Γκντανσκ πρέπει να θεωρηθούν ως προάγγελοι ενός άλλου σημαντικού σταδίου της διαδικασίας. Στο μήνυμά τους του Σεπτεμβρίου του 1981 προς τους εργάτες της Κεντρικής και της Ανατολικής Ευρώπης, οι ακτιβιστές της Αλληλεγγύης έγραψαν για το νόημα μιας κοινής μοίρας που ενώνει όλους τους Ευρωπαίους στο ανατολικό τμήμα της ηπείρου μας. Εικοσιπέντε χρόνια αργότερα η ίδια έκφραση εμφανίστηκε στο προοίμιο της Συνταγματικής Συνθήκης, αναφερόμενη στην προκειμένη περίπτωση στη διευρυμένη Ευρωπαϊκή Ένωση.
<SPEAKER ID="52" LANGUAGE="" NAME="Józef Pinior," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, τον Ιούλιο και τον Αύγουστο του 1980, πολωνοί εργάτες στο Lublin, στις ακτές της Βαλτικής και σε πολλές άλλες πόλεις προχώρησαν σε απεργιακές κινητοποιήσεις. Περί τα τέλη Αυγούστου αυτή η κινητοποίηση μετατράπηκε σε γενική απεργία επηρεάζοντας όλη τη χώρα. Η δράση αυτή ξεκίνησε και οργανώθηκε από μια ενδοεπιχειρησιακή απεργιακή επιτροπή και από τον Λεχ Βαλέσα στα ναυπηγεία του Γκντανσκ. Οι εργάτες και η ελίτ των διανοουμένων εξεγέρθηκαν υπέρ της ελευθερίας, της κοινωνικής δικαιοσύνης και της αξιοπρέπειας. Τα συνθήματα της ελευθερίας, της ισότητας και της αδελφοσύνης ακούστηκαν ξανά από ευρωπαϊκά λάβαρα, όπως και 200 χρόνια πριν στο Παρίσι.
<P>
Στις 31 Αυγούστου υπεγράφη συμφωνία στα ναυπηγεία του Γκντανσκ. Σε αυτή, οι κρατικές αρχές συμφωνούσαν στα 21 αιτήματα των απεργών. Αυτό οδήγησε στην εμφάνιση του Ανεξάρτητου και Αυτοδιοικούμενου Συνδικάτου «Αλληλεγγύη». Η γενική απεργία και οι δραστηριότητες της Αλληλεγγύης έγιναν πηγή ελπίδας για τους εργάτες όλου του κόσμου στον αγώνα για τα δικαιώματα των εργαζομένων, για μια δίκαιη κοινωνία και για έναν καλύτερο κόσμο. Η Αλληλεγγύη προκάλεσε αλυσιδωτή αντίδραση σε όλη την Ανατολική Ευρώπη, η οποία οδήγησε τελικά σε μια ειρηνική δημοκρατική επανάσταση και σε νίκη της δημοκρατίας και των ανθρωπίνων δικαιωμάτων. Σήμανε επίσης την αρχή του τέλους για το ολοκληρωτικό σύστημα και για τη διαίρεση της Ευρώπης, η οποία συμβολίστηκε με την πτώση του τείχους του Βερολίνου.
<P>
Στο πρόγραμμά της, δηλαδή στα 21 αιτήματα του Γκντανσκ, καθώς και στο πρόγραμμα Αυτοδιοικούμενη Δημοκρατία, η Αλληλεγγύη παρουσίασε ένα όραμα για μια κοινωνία και μια χώρα ενωμένες με ελευθερία, όπου υπάρχει σεβασμός για τα ανθρώπινα δικαιώματα και επικρατεί κοινωνική δικαιοσύνη. Αυτό το όραμα παραμένει συναφές και σήμερα. Το πρόγραμμα της Αλληλεγγύης μπορεί ακόμα και σήμερα να αποτελέσει πηγή έμπνευσης τόσο σε παγκόσμιο όσο και σε ευρωπαϊκό επίπεδο, καθώς η Ευρώπη αντιμετωπίζει την πρόκληση της δημιουργίας μιας αποδοτικής οικονομίας και μιας δίκαιης κοινωνίας.
<P>
Στον σημερινό κόσμο, η Αλληλεγγύη συμβολίζει την άρνηση ανοχής της φτώχειας και της καταπίεσης σε οποιοδήποτε σημείο του πλανήτη. Απαιτεί από την Ευρωπαϊκή Ένωση να εξαλείψει τη φτώχεια από προσώπου γης. Στον 21ο αιώνα, το μήνυμα της Αλληλεγγύης απαιτεί μια εξωτερική πολιτική της Ευρωπαϊκής Ένωσης που θα προάγει ενεργά τη δημοκρατία και τα ανθρώπινα δικαιώματα και τη στήριξη εκείνων που διώκονται επειδή ανήκουν σε μειονότητες. 
<SPEAKER ID="53" LANGUAGE="PL" NAME="Bronisław Geremek," AFFILIATION="εξ ονόματος της Ομάδας ALDE.">
<P>
    Κύριε Πρόεδρε, εξ ονόματος της Ομάδας της Συμμαχίας Φιλελεύθερων και Δημοκρατών για την Ευρώπη, πρώτον, θα ήθελα να αποτίσω φόρο τιμή στους πολωνούς εργάτες που έθεσαν σε λειτουργία τη διαδικασία της απελευθέρωσης και της ενοποίησης της Ευρώπης. Με συγκίνηση και ευγνωμοσύνη παρατηρώ ότι τόσο το Ευρωπαϊκό Κοινοβούλιο όσο και η Ευρωπαϊκή Επιτροπή εκτιμούν τη σημασία των γεγονότων που έλαβαν χώρα σε πολωνικό έδαφος πριν από 25 χρόνια.
<P>
Επίσης, όταν οι εργάτες των ναυπηγείων του Γκντανσκ ανέλαβαν δράση για να βελτιώσουν τη ζωή τους και των οικογενειών τους, γνώριζαν ότι η κατάστασή τους ήταν αποτέλεσμα ενός ξένου καθεστώτος που τους είχε επιβληθεί. Ήταν ένα καθεστώς για το οποίο το πολωνικό έθνος δεν είχε συναινέσει ποτέ. Το καταπληκτικό κατόρθωμα αυτού του μαζικού κινήματος των 10 εκατομμυρίων εργαζομένων, αγροτών και διανοουμένων ήταν μια ειρηνική επανάσταση. Ήταν ένα κίνημα που περιέλαβε όλη την πολωνική κοινωνία και αντιστοιχούσε σε μια εξέγερση κατά του ολοκληρωτισμού. «Χωρίς τη χρήση βίας», πρόκειται για μια αρχή που αξίζει να τηρούμε και στον σημερινό κόσμο. Ήταν ένα κίνημα επηρεασμένο από αξίες. Είμαστε υπερήφανοι που η λέξη «αλληλεγγύη» έγινε τμήμα της γλώσσας της πολιτικής. Είναι μια πολύ σημαντική λέξη για εμάς, μια πραγματικά πολωνική λέξη, και συμβολίζει τη συνδρομή της Πολωνίας στην ιδέα της Ευρώπης.
<SPEAKER ID="54" LANGUAGE="DE" NAME="Milan Horáček," AFFILIATION="εξ ονόματος της Ομάδας Verts/ALE">
<P>
   . Κύριε Πρόεδρε, κυρίες και κύριοι από την Πολωνία, είναι περισσότερο από απλώς συμβολικό το γεγονός ότι σήμερα όχι μόνο καλωσορίζουμε τους παρατηρητές από τη Βουλγαρία και τη Ρουμανία, αλλά θυμόμαστε και τον τεράστιο θρίαμβο της Αλληλεγγύης πριν από 25 χρόνια. Χαίρομαι που σήμερα η Επιτροπή αναφέρθηκε στο κίνημα «Αλληλεγγύη». Θα μπορούσε κάποιος να σκεφτεί ότι υπάρχουν πιο επίκαιρα θέματα και ότι οι εορταστικές εκδηλώσεις τις τελευταίες εβδομάδες έχουν τιμήσει επαρκώς την ιστορία, αλλά η σημερινή μας συζήτηση αποδεικνύει ότι ισχύει το αντίθετο. Όταν έλαβα μέρος στους εορτασμούς πριν από τρεις εβδομάδες στη Βαρσοβία και στο Γκντανσκ, κατάλαβα πραγματικά πόσο επίκαιρο είναι και πάλι αυτό το εξαιρετικά σημαντικό ιστορικό γεγονός.
<P>
Η θρυλική απεργία της Αλληλεγγύης που εορτάζουμε, αποτελεί τμήμα της ζωντανής μας κληρονομιάς, η οποία δεν έχει χάσει τη σπουδαιότητα της σε αυτά τα 25 χρόνια. Οι πολιτικά και κοινωνικά καταπιεσμένοι και αδικημένοι ήταν αυτοί που με το θάρρος τους κατάφεραν να δώσουν ένα τέλος στα απολυταρχικά κομμουνιστικά καθεστώτα στην Πολωνία και, κατ’ επέκταση, σε άλλες χώρες της Κεντρικής και της Ανατολικής Ευρώπης· αναγνωρίζουμε την απεριόριστη επιθυμία τους για μεταρρυθμίσεις. Ωστόσο, πάνω από όλα τιμούμε τη μνήμη των θυμάτων αυτών των απολυταρχικών καθεστώτων, ενθυμούμενοι αυτούς που καταπιέστηκαν, που συνελήφθησαν, που πυροβολήθηκαν και σκοτώθηκαν κατά τη διάρκεια των διαδηλώσεων, που καταδικάστηκαν και εκτελέστηκαν ύστερα από δίκες που διεξάγονταν για τη δημιουργία εντυπώσεων. Χαρακτηριστικά θα αναφέρω ένα όνομα, αυτό του ιερέα Jerzy Popiełuszko.
<P>
Τα έτη 1953, 1956 και 1968 είναι σημαντικά για την ιστορία της Ανατολικής Γερμανίας, της Πολωνίας, της Ουγγαρίας και της Τσεχοσλοβακίας, αλλά η Αλληλεγγύη έδωσε πνοή και ενίσχυσε τα κινήματα προστασίας των δικαιωμάτων του πολίτη στην Κεντρική και Ανατολική Ευρώπη, όπως για παράδειγμα τον Χάρτη 77, που πρέσβευε τα παραδοσιακά πολιτικά ανθρώπινα δικαιώματα, το ειρηνικό κίνημα «Σπαθιά στα υνιά» στην πρώην Ανατολική Γερμανία, και το οικολογικό κίνημα «Dunakör» στην Ουγγαρία. Όλα αυτά σημαίνουν ότι, χωρίς την Αλληλεγγύη, το τείχος του Βερολίνου δεν θα είχε πέσει.
<P>
Μιλώντας εκ μέρους αυτού του Σώματος αναφέρω ότι η συζήτηση είναι σημαντική για όσους υποστήριξαν το κίνημα «Αλληλεγγύη» στην Πολωνία – συζήτηση στην οποία συμμετείχαν οι φίλοι μας Adam Michnik και Jacek Kuroń, καθώς και οι κκ. Bronisław Geremek και Janusz Onyskiewicz, οι οποίοι είναι τώρα βουλευτές αυτού του Κοινοβουλίου, και ως εκ τούτου τους είμαστε ευγνώμονες για τον τρόπο που έθεσαν πριν από 25 χρόνια τον θεμέλιο λίθο για μία Ευρώπη που είναι ενωμένη σε συνθήκες ειρήνης, ελευθερίας και δημοκρατίας, μια Ευρώπη που εμφορείται από κοινωνικές και οικολογικές αρχές.
<SPEAKER ID="55" LANGUAGE="SV" NAME="Jonas Sjöstedt," AFFILIATION="εξ ονόματος της Ομάδας GUE/NGL.">
<P>
   – Κύριε Πρόεδρε, το φθινόπωρο του 1980 σε ηλικία 15 ετών, ταξίδεψα στην Πολωνία για πρώτη φορά στη ζωή μου. Ήμουν μέλος μιας ομάδας νεαρών Σουηδών η οποία συνεργαζόταν με το ανεξάρτητο κίνημα σπουδαστών και μαθητών της Πολωνίας. Ήταν ένα κίνημα νεολαίας το οποίο, στην πράξη, αποτελούσε μέρος της Αλληλεγγύης και της τεράστιας και θετικής κινητοποίησης που συμβόλιζε η Αλληλεγγύη στην πολωνική κοινωνία της εποχής. Για μένα, η επίσκεψη ήταν μια πραγματική αποκάλυψη. Οι ελευθερίες και τα δικαιώματα που θεωρούσα δεδομένα ως σουηδός έφηβος ήταν πράγματα για τα οποία οι πολωνοί σύγχρονοί μου έπρεπε να παλέψουν σκληρά. Η Πολωνία ήταν μια κοινωνία με έλλειψη αγαθών και φανερή πολιτική καταπίεση και, για τους περισσότερους Πολωνούς, η ζωή ήταν σκληρή. Με τα αιτήματά της για ελευθερία, δημοκρατία και το δικαίωμα στην εθνική αυτοδιάθεση, η Αλληλεγγύη συμβόλιζε τότε την ελπίδα για ένα καλύτερο μέλλον. Ήταν ένα προοδευτικό κίνημα, και όχι μόνο διότι ζητούσε τον εκδημοκρατισμό της πολωνικής κοινωνίας. Ως συνδικάτο, διεκδικούσε υψηλότερους μισθούς, καλύτερους συνταξιοδοτικούς όρους, επιρροή των υπαλλήλων στον χώρο εργασίας και καλύτερη υγειονομική περίθαλψη και παιδική μέριμνα. Ήταν ένα πραγματικά προοδευτικό κίνημα που κατεστάλη όταν, με την υποστήριξη της Σοβιετικής Ένωσης, ανέλαβε την εξουσία ο στρατός. Παρά τη στρατιωτική διοίκηση, τα αιτήματα και οι ελπίδες που συμβόλιζε η Αλληλεγγύη δεν έσβησαν.
<P>
Η αλήθεια είναι ότι, σε πολλές περιπτώσεις, η αυθόρμητη οργάνωση των εργαζομένων, σε συνδυασμό με τα αιτήματα για ανεξάρτητα συνδικάτα, έπαιξαν αποφασιστικό ρόλο στην αντίσταση στις δικτατορίες των χωρών εκείνων που κυριαρχούνταν από τη Σοβιετική Ένωση μετά τον πόλεμο. Η Αλληλεγγύη και η πολωνική αντίσταση αποτέλεσαν μία –και ίσως τη σημαντικότερη– από τις διαδοχικές επαναστάσεις κατά της καταπίεσης. Το Ανατολικό Βερολίνο το 1953, η Βουδαπέστη το 1956, η Πόζνα το ίδιο έτος και η Πράγα το 1968 υπήρξαν περιπτώσεις στις οποίες η δημοκρατική αντίσταση κατεστάλη με τη χρήση βίας. Πολύ συχνά, οι εργάτες –καθώς ήταν οργανωμένοι και προέβαλλαν τα αιτήματά τους για δικαιοσύνη και δημοκρατία– ήταν εκείνοι που βρίσκονταν στην πρώτη γραμμή των διαμαρτυρομένων.
<SPEAKER ID="56" LANGUAGE="" NAME="Wojciech Roszkowski," AFFILIATION="εξ ονόματος της Ομάδας UEN">
<P>
   . Κύριε Πρόεδρε, η 25η επέτειος εμφάνισης της Αλληλεγγύης της Πολωνίας δεν είναι απλά μια περίσταση κατά την οποία γιορτάζουμε αυτό το γεγονός, το οποίο σήμανε την αρχή της ενοποίησης της Ευρώπης. Αποτελεί επίσης μια ευκαιρία να θυμηθούμε μια θεμελιώδη αλήθεια για τις δράσεις των ανθρώπων και των εθνών και τα ηθικά και πολιτικά θεμέλια της Ευρωπαϊκής Ένωσης.
<P>
Το σύνθημα που ενέπνευσε εκατομμύρια μέλη αυτού του συνδικάτου το 1980 και το 1981 και επίσης κατά τη διάρκεια του στρατιωτικού νόμου ήταν «Δεν μπορεί να υπάρξει ελευθερία χωρίς Αλληλεγγύη». Ξέραμε πολύ καλά ότι η Αλληλεγγύη, με Α κεφαλαίο, στηριζόταν στην αλληλεγγύη ανάμεσα στους ανθρώπους. Αυτό ήταν που διασφάλισε την επιτυχία της και την επιβίωσή της. Είναι επίσης αλήθεια ότι οι πολιτικοί και οι κοινωνίες της Δύσης ενστερνίστηκαν αυτό το σύνθημα, υποστηρίζοντας τον λαό της Πολωνίας στον αγώνα του για εθνική κυριαρχία και δημοκρατία. Ως εκ τούτου, αυτό το σύνθημα θυμίζει τις δράσεις «Αφήστε την Πολωνία να είναι Πολωνία» και «Αλληλεγγύη με Αλληλεγγύη» και, επίσης, την υλική βοήθεια που το συνδικάτο, οι ακτιβιστές του και πολλά εκατομμύρια απλών Πολωνών έλαβαν από πολίτες των χωρών της Δύσης.
<SPEAKER ID="57" LANGUAGE="" NAME="" AFFILIATION="Αντιπροέδρου">
<SPEAKER ID="58" LANGUAGE="PL" NAME="Ryszard Czarnecki (NI ). –" AFFILIATION="">
<P>
    Κύριε Πρόεδρε, το πολωνικό κίνημα «Αλληλεγγύη» δημιουργήθηκε πριν από 25 χρόνια. Αυτό το ειρηνικό μη βίαιο κίνημα αποδείχθηκε εξίσου αποτελεσματικό με το κίνημα που ηγήθηκε ο μεγάλος Μαχάτμα Γκάντι λίγες δεκαετίες νωρίτερα. Το κίνημα του Γκάντι οδήγησε τελικά στην ανεξαρτησία της Ινδίας, ενώ η Αλληλεγγύη συνέβαλε σημαντικά στην ανάκτηση της κυριαρχίας της Πολωνίας και της ελευθερίας των Πολωνών. Η Αλληλεγγύη έπαιξε καθοριστικό ρόλο και σε πολλά περισσότερα εκτός από αυτό. Οδήγησε στην ειρηνική επανάσταση της Κεντρικής και της Ανατολικής Ευρώπης. Εννέα χρόνια μετά την αποκαλούμενη εξέγερση της Αλληλεγγύης, η Τσεχοσλοβακία βίωσε τη Βελούδινη Επανάσταση και ακολούθησε η πτώση του τείχους του Βερολίνου. Η αρχή αυτών των γεγονότων, ωστόσο, μπορεί να αναζητηθεί στο 1980 και στο Γκντανσκ της Πολωνίας.
<P>
Η Αλληλεγγύη δεν ήταν απλώς ένα συνδικάτο με 10 εκατομμύρια μέλη, που αντιπροσώπευαν το 40% του ενήλικου πληθυσμού της χώρας μου. Ήταν επίσης ένα κίνημα που εργαζόταν για δημοκρατικές ελευθερίες, ελεύθερες εκλογές, ελεύθερα μέσα ενημέρωσης και θρησκευτική ελευθερία. Δεν μπορώ να είμαι αμερόληπτος, δεδομένου ότι είμαι Πολωνός, αλλά παρά ταύτα, πιστεύω ακράδαντα ότι η Αλληλεγγύη ήταν μια κρίσιμη καμπή στη δική μας κοινή ευρωπαϊκή ιστορία του 20ού αιώνα.
<P>
Σήμερα, 25 χρόνια μετά, θα ήθελα να αποτίσω φόρο τιμής στην Αλληλεγγύη ως Πολωνός και ως Ευρωπαίος. Κυρίως χάρη σε αυτό το κίνημα κέρδισε την ελευθερία της η χώρα μου και άλλες γειτονικές χώρες. Η ελευθερία μας δεν είναι ιδανική. Έχουμε ακόμα πολλά οικονομικά και κοινωνικά προβλήματα να αντιμετωπίσουμε, αλλά το πιο σημαντικό είναι ότι τώρα χαιρόμαστε πραγματική ελευθερία και είμαστε σε θέση να βάλουμε τα πράγματα σε τάξη. Θέλω να ευχαριστήσω τις πολλές χιλιάδες απλών εργαζόμενων πολιτών από την πατρίδα μου, των οποίων οι προσπάθειες μάς έδωσαν τη δυνατότητα να βρισκόμαστε σε αυτήν την τυχερή θέση. Η Πολωνία και ολόκληρη η Ευρώπη σάς οφείλει ευγνωμοσύνη. Είμαστε όλοι υπόχρεοι στην Αλληλεγγύη. 
<SPEAKER ID="59" LANGUAGE="SL" NAME="Alojz Peterle (PPE-DE )" AFFILIATION="">
<SPEAKER ID="60" LANGUAGE="NL" NAME="Jan Marinus Wiersma (PSE ). –" AFFILIATION="Solidarność">
<P>
Θα έλεγα ότι, ακόμα και ύστερα από 25 χρόνια, η Αλληλεγγύη αποτελεί μια οικεία λέξη και στη χώρα μου, τις Κάτω Χώρες. Το ιδιαίτερο σε αυτήν την περίπτωση ήταν ότι οι εργάτες των ναυπηγείων του Γκντανσκ οργάνωσαν μια διαμαρτυρία, προχώρησαν σε απεργία, αλλά είχαν και την υποστήριξη μιας ομάδας σημαντικών διανοουμένων που ήταν προετοιμασμένοι να εκτεθούν και να αντιταχθούν στο καθεστώς της Πολωνίας. Εκτιμώ ότι, στην πραγματικότητα, ήταν ένα υπόδειγμα του καλύτερου εργατικού κινήματος που έχουμε δει στην Ευρώπη, το δημοκρατικό εργατικό κίνημα που, από πλευράς ελευθερίας, πολιτικής ευαισθητοποίησης και χειραφέτησης, είχε τεράστια σημασία και στις χώρες μας.
<SPEAKER ID="61" LANGUAGE="NL" NAME="Erik Meijer (GUE/NGL ). –" AFFILIATION="">
<P>
   Κύριε Πρόεδρε, οι σοσιαλιστές του 19ου αιώνα και των αρχών του 20ού αιώνα θεωρούσαν ότι ήταν ιδανικό η ανθρώπινη κοινωνία να βασίζεται στην ισότητα όλων των λαών και στην αμοιβαία αλληλεγγύη τους· ότι οι άνθρωποι δεν πρέπει να είναι υποτελείς στο κράτος ή στον εργοδότη τους και ότι πρέπει να είμαστε ελεύθεροι να παίρνουμε τις δικές μας αποφάσεις και να οργανώνουμε την κοινωνία από κάτω προς τα πάνω.
<P>
Γνώριζαν ότι, σε μια κοινωνία όπου η μία ομάδα καταπιέζει την άλλη, κανείς –ούτε καν οι καταπιεστές– δεν μπορεί να είναι πραγματικά ελεύθερος. Αυτή η πεποίθηση θα οδηγούσε με βεβαιότητα εκείνους τους παλιούς σοσιαλιστές, καθώς και τον μεγάλο στοχαστή τους, τον Καρλ Μαρξ, να χειροκροτήσουν τη διαμαρτυρία των πολωνών εργαζομένων τις δεκαετίες του 1970 και του 1980. Κάθε απολυταρχικό καθεστώς που δίνει πενιχρούς μισθούς και επιδόματα ενώ ευνοεί μια μικρή ομάδα πολιτών αξίζει να πέσει με μια μαζική διαμαρτυρία.
<P>
Ο λαός βίωσε την πραγματικότητα αυτής της στιγμής ως κάτι εντελώς αντίθετο από αυτό που οι σοσιαλιστές ισχυρίζονταν ότι επεδίωκαν. Αυτός είναι ένας από τους λόγους που στα μέσα της δεκαετίας του 1980 υπήρξα ομιλητής σε ένα συνέδριο στις Κάτω Χώρες για την αλληλεγγύη με το καταπιεσμένο ανεξάρτητο συνδικάτο στην Πολωνία. Ποτέ δεν συμμερίστηκα την άποψη ότι οι εργαζόμενοι πρέπει να είναι ικανοποιημένοι με τους ηγέτες τους όταν εκείνοι αυτοχαρακτηρίζονται σοσιαλιστές ή κομμουνιστές.
<P>
Στο μεταξύ, άτομα με πολύ διαφορετικές απόψεις μιλούν για την κληρονομιά της Αλληλεγγύης, τόσο εντός όσο και εκτός της Πολωνίας. Για μια ομάδα, συμβόλιζε την επιστροφή στη συντηρητική Πολωνία της μεσοπολεμικής περιόδου του Pilsudski, ενώ για άλλους ήταν ένα αναγκαίο βήμα για την αντικατάσταση της καρικατούρας του σοσιαλισμού που ξεκίνησε μετά το 1945 από μια πραγματική σοσιαλιστική δημοκρατία.
<SPEAKER ID="62" LANGUAGE="PL" NAME="Jan Tadeusz Masiel (NI ). –" AFFILIATION="">
<SPEAKER ID="63" LANGUAGE="EN" NAME="Timothy Kirkhope (PPE-DE )." AFFILIATION="">
<P>
   – Κύριε Πρόεδρε, το γεγονός ότι η Αριστερά μόλις καταψηφίστηκε στην Πολωνία καθιστά ακόμα πιο επίκαιρη αυτήν τη συζήτηση. Συγχαίρω τον κ. Saryusz-Wolski και την Πλατφόρμα των Πολιτών, καθώς και το Κόμμα του Νόμου και της Δικαιοσύνης, για τη νίκη τους στις χθεσινές γενικές εκλογές, και είμαι σίγουρος ότι η Πολωνία έχει λαμπρό μέλλον υπό τη νέα ηγεσία.
<P>
Η Βρετανία αισθανόταν πάντα στενή συγγένεια με την Πολωνία και αυτό φάνηκε στις αρχές της δεκαετίας του 1980, όταν η Πολωνία περνούσε πολύ δύσκολες στιγμές. Ήταν ακριβώς ένας βρετανός συντηρητικός υπουργός Εξωτερικών, ο Malcolm Rifkind, εκείνος που πήγε τότε στη Βαρσοβία και έγινε ο πρώτος δυτικός πολιτικός που συναντήθηκε με εκπροσώπους της Αλληλεγγύης, μια κίνηση που εξόργισε το κομμουνιστικό καθεστώς. Αυτή η συνάντηση συμβόλιζε τον βαθύ δεσμό που υπήρχε ανάμεσα στη Βρετανία και στην Πολωνία. Κατά τη διάρκεια όλων αυτών των ζοφερών χρόνων, εμείς στη Βρετανία δεν ξεχάσαμε ποτέ την Πολωνία, ούτε χάσαμε ποτέ την πίστη μας ότι η δημοκρατία και η ελευθερία θα επικρατούσαν τελικά και η Πολωνία θα επανακτούσε την τιμητική θέση της στην ευρωπαϊκή οικογένεια.
<SPEAKER ID="64" LANGUAGE="" NAME="Αθανάσιος Παφίλης (GUE/NGL ). –" AFFILIATION="">
<P>
   Κύριε Πρόεδρε, στα ναυπηγεία του Γκντανσκ, κυρίες και κύριοι προλαλήσαντες, που γιορτάστηκαν τα 25χρονα από την έναρξη των απεργιών της Αλληλεγγύης το 1980, εργάζονταν 6 000 εργάτες. Σήμερα, που τα ναυπηγεία έχουν ιδιωτικοποιηθεί, τα 2/3 του προσωπικού απολύθηκαν τη δεκαετία του ’90.
<P>
Ο κ. Βαλέσα και η Αλληλεγγύη, φυσικά, δεν έκαναν καμία απεργία, γιατί ήταν αυτοί που τους απέλυσαν. Στην πόλη του Γκντανσκ, που την έχετε σαν σύμβολο, βασιλεύει η φτώχεια. Η ανεργία ξεπερνά το 15%. Στην «ελεύθερη» Πολωνία οι εργαζόμενοι αγρότες, τα λαϊκά στρώματα, ζουν σε δραματικές συνθήκες. Η πτώση του βιοτικού επιπέδου είναι κάθετη. Δεκατέσσερα χρόνια μετά την ανατροπή του σοσιαλισμού, οι Πολωνοί καταναλώνουν λιγότερη ποσότητα, ακόμη και στα βασικά είδη διατροφής, από το 1980. Έχουν συντριβεί όλες οι κοινωνικές κατακτήσεις. Το ξένο κεφάλαιο καταληστεύει τη χώρα. Οι αγρότες καταστρέφονται και δημιουργούνται νέα λατιφούντια.
<P>
Όσο για τη δημοκρατία της Πολωνίας, σας λέω μόνο ένα στοιχείο: 20% ψήφισαν στις περασμένες ευρωεκλογές. Αυτή είναι η εκτίμησή τους για την Ευρωπαϊκή Ένωση. 
<SPEAKER ID="65" LANGUAGE="PL" NAME="Zbigniew Zaleski (PPE-DE ). –" AFFILIATION="">
<P>
Στην εκδοχή της του 1980, η αλληλεγγύη ξεκίνησε στο Świdnik και στο Lublin και μας έδωσε τη δυνατότητα να μπορούμε να συζητάμε σήμερα για τις θεμελιώδεις αξίες στο Κοινοβούλιο.
<SPEAKER ID="66" LANGUAGE="SV" NAME="Anna Ibrisagic (PPE-DE ). –" AFFILIATION="">
<P>
   Κύριε Πρόεδρε, σήμερα τιμούμε την 25η επέτειο της πολωνικής Αλληλεγγύης και συζητάμε το μήνυμά της για την Ευρώπη. Θυμόμαστε τις ημέρες και τους μήνες που ο πολωνικός λαός έφτασε στο όριο της ανοχής τους και οι πολωνοί εργάτες προχώρησαν σε απεργία στο Γκντανσκ. Θυμόμαστε την πάλη που ενεργοποίησε πολύ περισσότερα απ’ ό,τι απλώς τον αγώνα για την ελευθερία της Πολωνίας. Αυτό που ενεργοποίησε ήταν ο αγώνας για την ελευθερία ολόκληρης της Ανατολικής Ευρώπης. Η πρώτη πέτρα που έπεσε από το τείχος του Βερολίνου δεν έπεσε στο Βερολίνο αλλά στο Γκντανσκ. Εντούτοις, συχνά ξεχνάμε ότι η απεργία και η αλληλεγγύη στο Γκντανσκ ακολούθησαν ύστερα από χρόνια πολωνικής επανάστασης κατά του κομμουνισμού. Πολλοί αγωνίστηκαν για την ελευθερία ανεξάρτητα και με διάφορους τρόπους, αλλά δεν υπήρχε μια συνδυασμένη δύναμη που θα ένωνε όλους τους Πολωνούς γύρω από την ίδια ιδέα. Μόνο όταν τοποθετήθηκε πολωνός Πάπας στο Βατικανό συνειδητοποίησαν οι Πολωνοί ότι ήταν ενωμένοι μέσω της πνευματικής τους κληρονομιάς και ότι υπήρχαν δυνάμεις που θα μπορούσαν να τους βοηθήσουν να φτάσουν στην ανεξαρτησία και στην αυτονομία. Και έτσι έγινε.
<P>
Εγώ εκείνη την εποχή ζούσα στην κομμουνιστική Γιουγκοσλαβία και θυμάμαι καθαρά τις εικόνες από το Γκντανσκ. Δεν μπορούσα να καταλάβω πώς θα μπορούσε κανείς να πιστέψει ότι ήταν δυνατόν να ανατραπεί ο κομμουνισμός. Όταν, περίπου δύο δεκαετίες μετά το Γκντανσκ, ο λαός της Σερβίας διαμαρτυρόταν κατά του καθεστώτος του Μιλόσεβιτς, είχε πάρει ένα μάθημα από την Αλληλεγγύη. Είχε μάθει ότι τα ολοκληρωτικά καθεστώτα δεν διαρκούν για πάντα αλλά μπορούν στην πραγματικότητα να ανατραπούν. Έμαθε επίσης ότι η δημοκρατία πρέπει να έρχεται από μέσα και ότι η νίκη ευνοεί απαραίτητα έναν ενωμένο λαό που αγωνίζεται για την ελευθερία του. Το πιο σημαντικό μήνυμα για την Ευρώπη είχε ήδη σταλεί από την Αλληλεγγύη. Ο συνάδελφος βουλευτής, κ. Sjöstedt από τη Σουηδία, που ανήκει σε ένα κόμμα του οποίου ο ηγέτης εξακολουθεί να αυτοχαρακτηρίζεται κομμουνιστής, απηύθυνε μια ομιλία στην οποία απέτισε φόρο τιμής στην Αλληλεγγύη, ένα κίνημα που αγωνίστηκε συγκεκριμένα κατά του κομμουνισμού. Και αυτό είναι άλλο ένα μήνυμα που στέλνει η Αλληλεγγύη στην Ευρώπη: ότι η Ευρώπη δεν ανέχεται ούτε την κομμουνιστική ούτε οποιαδήποτε άλλη δικτατορία ή σύστημα ολοκληρωτισμού ή υποδούλωσης. Το μέλλον της Ευρώπης βρίσκεται στην ελευθερία και αυτό είναι κάτι που όλοι υπερασπιζόμαστε, και σήμερα ειδικά εκφράζοντας τον σεβασμό μας και την ευγνωμοσύνη μας προς τον λαό της Πολωνίας και της Ανατολικής Ευρώπης που αγωνίστηκε για μια ελεύθερη Ευρώπη τη δεκαετία του 1980 και του 1990. 
<SPEAKER ID="67" LANGUAGE="PL" NAME="Bogusław Sonik (PPE-DE ). –" AFFILIATION="(Χειροκροτήματα)">
<P>
Τον Αύγουστο του 1980 οι πολωνοί εργάτες ζήτησαν ελευθερία του Τύπου, ελευθερία θρησκευτικών πεποιθήσεων και, πάνω από όλα, ελευθερία να συγκροτούν ελεύθερα συνδικάτα, καθώς και να τεθεί ένα τέλος στις διώξεις για λόγους πολιτικών πεποιθήσεων. Εκατομμύρια Πολωνών είπαν «όχι» στον κομμουνισμό και αυτό σηματοδότησε την απαρχή του τέλους της κομμουνιστικής δικτατορίας. Ζητήσαμε από τα έθνη της Ανατολικής Ευρώπης να συμμετάσχουν στον αγώνα για τις πολιτικές ελευθερίες, ο οποίος συνεπαγόταν την οικοδόμηση μιας κοινωνίας των πολιτών. Το κάναμε αυτό με αποφασιστικότητα και με την έντονη πεποίθηση ότι η ελευθερία μπορεί να κερδηθεί παρά όλους τους φανερούς πολιτικούς περιορισμούς. Εκατομμύρια ατόμων αφοσιώθηκαν με αλληλεγγύη στον βίο της ίδιας τους της χώρας, μιας χώρα που ήταν ελεύθερη για 16 μήνες μέχρι τις 13 Δεκεμβρίου, όταν η κομμουνιστική δικτατορία του στρατηγού Jaruzelski χτύπησε αυτό το κίνημα με πραξικόπημα. Ωστόσο, το πνεύμα μας ήταν αδύνατον να καμφθεί ή να σπάσει και συνεχίσαμε να ζούμε ως ελεύθερα άτομα. Ο κομμουνισμός υπέστη ανεπανόρθωτο πλήγμα στα ναυπηγεία του Γκντανσκ τον Αύγουστο του 1980 και δέχθηκε τη χαριστική βολή του εννέα χρόνια αργότερα, το 1989.
<P>
Σε ποιον βαθμό μπορούν τα ιδεώδη της αλληλεγγύης να συγκινήσουν καρδιές και συνειδήσεις σήμερα; Στις μέρες μας, ο προβληματισμός για την Αλληλεγγύη σημαίνει προβληματισμό για τη φύση της Ευρώπης. Η Ευρώπη είναι κάτι περισσότερο από μια οικονομία και μια αγορά. Συμβολίζει επίσης τις αξίες που κάνουν την Ευρωπαϊκή Κοινότητα σπουδαία. Η Ευρώπη είναι μια οικογένεια εθνών βασισμένη σε μια χριστιανική κληρονομιά. Η Αλληλεγγύη θεμελιώθηκε σε χριστιανικές αρχές και προσπάθησε να ξυπνήσει τις καλύτερες ανθρώπινες αξίες στον λαό. Εννοώ την ανάληψη ευθύνης του ενός για τον άλλο και τη διάθεση για προσφορά βοήθειας σε όσους την χρειάζονται. Το ήθος της Αλληλεγγύης θα μπορούσε να συμβάλει στη δημιουργία ενός σύγχρονου οράματος της Ευρώπης που θα αφύπνιζε το ενδιαφέρον του κόσμου. Ο προβληματισμός για την Αλληλεγγύη σήμερα σημαίνει επίσης προβληματισμό για τον τρόπο αντιμετώπισης του εθνικού εγωισμού των 25 κρατών μελών της Ένωσης. Είμαι βέβαιος ότι αυτό μπορεί να επιτευχθεί.
<SPEAKER ID="68" LANGUAGE="EN" NAME="Tunne Kelam (PPE-DE )." AFFILIATION="Solidarność">
<P>
   – Κύριε Πρόεδρε, πριν από 25 χρόνια, οι πολωνοί εργάτες και διανοούμενοι κατάφεραν να δημιουργήσουν μια αστική δημοκρατία στη θέση των άκαμπτων κομμουνιστικών δομών. Η ξεκίνησε τη διαδικασία της πραγματικής απελευθέρωσης των εθνών της Ανατολικής Ευρώπης από τη σκλαβιά του ολοκληρωτισμού. Ο άλλος πνεύμονας της ίδιας ευρωπαϊκής πατρίδας, για να χρησιμοποιήσω τα λόγια του Πάπα Ιωάννη Παύλου Β’, άρχισε να αναπνέει και να δίνει οξυγόνο και αυτοσεβασμό σε δεκάδες εκατομμύρια κατοίκους της Ανατολικής Ευρώπης.
<P>
Ακούγοντας αυτό το μήνυμα, θα μπορούσαμε ίσως να ξεπεράσουμε την κρίση της ευρωπαϊκής ταυτότητας, για την οποία έγινε λόγος σήμερα, γιατί η έχει γίνει μέρος της ευρωπαϊκής μας ταυτότητας. Έχουμε μια ευκαιρία να αποφασίσουμε τον εορτασμό της 31ης Αυγούστου ως ημέρας της ελευθερίας και της αλληλεγγύης, αλλά πρέπει να θυμόμαστε και μία άλλη σημαντική ημερομηνία για την Ευρώπη. Στις 23 Αυγούστου, την ημερομηνία που υπεγράφη το γερμανοσοβιετικό Σύμφωνο το 1939, θα πρέπει να θυμόμαστε τόσο τα θύματα του κομμουνισμού όσο και του ναζισμού. Μόνο τότε η διάσημη φράση «Ποτέ ξανά» θα ισχύει εξίσου και για τα θύματα του κομμουνισμού.
<SPEAKER ID="69" LANGUAGE="" NAME="Πρόεδρος." AFFILIATION="Γραπτή δήλωση (άρθρο 142)">
<P>
   Έχω λάβει τέσσερεις προτάσεις ψηφίσματος(1), που κατατέθηκαν σύμφωνα με το άρθρο 103, παράγραφος 2, του Κανονισμού.
<P>
Η ψηφοφορία θα διεξαχθεί την Τετάρτη στις 12.00.
<SPEAKER ID="70" LANGUAGE="PL" NAME="Filip Andrzej Kaczmarek (PPE-DE ). –" AFFILIATION="">
<P>
   Η Αλληλεγγύη δεν είναι αποκλειστική κληρονομιά της Πολωνίας. Η Αλληλεγγύη, μαζί με τις αξίες και τα ήθη της, πρέπει να αποτελέσει μέρος της κληρονομιάς όλης της Ευρώπης αλλά και όλου του κόσμου. Για αυτόν ακριβώς τον λόγο, είναι σημαντικό να καταστεί η Αλληλεγγύη μόνιμο στοιχείο της ευρωπαϊκής μας συνείδησης. Όπως αναφέρεται στα ψηφίσματά μας, πριν από 25 χρόνια οι εργάτες στο Γκντανσκ άνοιξαν ένα νέο κεφάλαιο στον ευρωπαϊκό αγώνα για ψωμί και ελευθερία. Μάλιστα, οι εργάτες του Poznań, από όπου κατάγομαι, ήταν εκείνοι που ξεκίνησαν τον αγώνα πριν από 49 χρόνια. Στις 28 Ιουνίου 1956, πολλές δεκάδες εργατών πέθαναν στα χέρια των κομμουνιστών. Πέθαναν, διότι ζήτησαν ψωμί και ελευθερία. Ευτυχώς, ούτε ο δικός τους θάνατος ούτε ο θάνατος των εργαζομένων που χάθηκαν τον Δεκέμβριο του 1970 ήταν μάταιος.
<P>
Η Αλληλεγγύη έχει παγκόσμια σημασία, διότι ήταν ένα ειρηνικό κίνημα αλλά ταυτόχρονα και νικηφόρο. Η ιστορία της Αλληλεγγύης εμπνέει αισιοδοξία και αυτοπεποίθηση, καθώς απέδειξε ότι ακόμα και ένα κομμουνιστικό ολοκληρωτικό καθεστώς μπορεί να ανατραπεί χωρίς τη χρήση βίας. Θα ήταν υπέροχο αν οι μέθοδοι και οι αξίες της Αλληλεγγύης αποτελούσαν έναν αποτελεσματικό τρόπο με τον οποίο όλοι οι άνθρωποι που ζουν υπό την κυριαρχία τυραννικών καθεστώτων θα μπορούσαν να αγωνιστούν για την ελευθερία, την αξιοπρέπεια και τα ανθρώπινα δικαιώματα. Η Αλληλεγγύη απέδειξε ότι η ελπίδα για καλύτερη ζωή είναι εύλογη και ότι η επιμονή και η πίστη στις αρχές μας θα επιφέρουν καρπούς. Είμαι πεπεισμένος ότι η Ευρωπαϊκή Ένωση των 25 κρατών μελών δεν θα υπήρχε σήμερα αν ο Λεχ Βαλέσα και οι σύντροφοί του δεν είχαν ενεργήσει όπως ενήργησαν πριν από 25 χρόνια. 
<SPEAKER ID="71" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0257/2005) του κ. Radwan, εξ ονόματος της Επιτροπής Οικονομικών και Νομισματικών Θεμάτων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την αναδιατύπωση της οδηγίας 2000/12/ΕΚ του Ευρωπαϊκού Κοινοβουλίου και του Συμβουλίου της 20ής Μαρτίου 2000 σχετικά με την ανάληψη και την άσκηση δραστηριότητας πιστωτικών ιδρυμάτων (COM(2004)0486 C6-0141/2004 2004/0155(COD)) και σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την αναδιατύπωση της οδηγίας 93/6/ΕΟΚ του Συμβουλίου της 15ης Μαρτίου 1993 για την επάρκεια των ίδιων κεφαλαίων των επιχειρήσεων επενδύσεων και των πιστωτικών ιδρυμάτων (COM(2004)0486 C6-0144/2004 2004/0159(COD)). 
<SPEAKER ID="72" LANGUAGE="EN" NAME="Charlie McCreevy," AFFILIATION="μέλος της Επιτροπής.">
<P>
   – Κύριε Πρόεδρε, θα ήθελα καταρχάς να ευχαριστήσω τον Alexander Radwan και την Επιτροπή Οικονομικών και Νομισματικών Θεμάτων για το εξαίρετο έργο που επιτέλεσαν σε σχέση με αυτόν τον φάκελο. Επιτρέψτε μου να τονίσω ότι οι εργασίες σχετικά με την οδηγία για τις κεφαλαιακές απαιτήσεις ήταν ένα πολύ καλό παράδειγμα αποτελεσματικής συνεργασίας του Κοινοβουλίου, του Συμβουλίου και της Επιτροπής. Δεδομένης της πολυπλοκότητας των εμπλεκομένων θεμάτων, πιστεύω ότι ήταν ένας πραγματικός άθλος.
<P>
Καθώς η επιτροπολογία είναι ένα γενικό θέμα, πρέπει να την εξετάσουμε σε σχέση με το γενικό της πλαίσιο. Η Επιτροπή υπέβαλε το 2002 μια πρόταση τροποποίησης της απόφασης για την επιτροπολογία του 1999, την οποία ακολούθησε μια τροποποιημένη πρόταση το 2004. Αυτή η πρόταση λάμβανε ήδη υπόψη τα σημαντικά στοιχεία που είχε ζητήσει το Ευρωπαϊκό Κοινοβούλιο, ιδίως ότι το Ευρωπαϊκό Κοινοβούλιο και το Συμβούλιο θα έπρεπε να έχουν ίσες εξουσίες στη διαδικασία της επιτροπολογίας.
<P>
Επιτρέψτε μου μόνο να κάνω μερικές πιο ειδικές παρατηρήσεις. Καταλαβαίνω το ενδιαφέρον του Ευρωπαϊκού Κοινοβουλίου να δημιουργήσει πολύ μεγαλύτερη αίσθηση επείγοντος όσον αφορά το ζήτημα των εξουσιών του να εποπτεύει την άσκηση των εκτελεστικών αρμοδιοτήτων της Επιτροπής. Αλλά η εισαγωγή μιας ρήτρας λήξης ισχύος, που θα τεθεί σε εφαρμογή την 1η Ιανουαρίου 2007, δεν παρέχει αρκετό χρόνο. Ελλοχεύει ο σοβαρός κίνδυνος ότι μια τόσο δραστική μείωση της διάρκειας της ρήτρας λήξης ισχύος θα μπορούσε να στείλει το λανθασμένο και επικίνδυνο μήνυμα στην αγορά ότι η υιοθέτηση των αναγκαίων εκτελεστικών μέτρων ενδέχεται να καταστεί εξαιρετικά αβέβαιη.
<P>
Το Συμβούλιο έχει δηλώσει ότι μια περίοδος τουλάχιστον δύο ετών είναι αποδεκτή. Μετά τις συζητήσεις που έγιναν, η Επιτροπή θεωρεί ότι αυτή είναι μια εφαρμόσιμη περίοδος. Η καθιέρωση μιας τόσο περιορισμένης περιόδου για τις εκτελεστικές αρμοδιότητες –πολύ μικρότερης από τη συνηθισμένη περίοδο των τεσσάρων ετών– υπογραμμίζει σαφώς την επείγουσα ανάγκη να εξευρεθεί μια σταθερή, μακροχρόνια και ισορροπημένη λύση για την εποπτεία των εκτελεστικών αρμοδιοτήτων της Επιτροπής και από τα δύο σκέλη της νομοθετικής αρχής. Όλα τα θεσμικά όργανα πρέπει να συνεργαστούν, ώστε να βρουν αυτήν τη λύση όσο το δυνατόν συντομότερα. Ως προς αυτό το θέμα, η Επιτροπή επισημαίνει ότι, κατά το πρώτο εξάμηνο του 2007, οι πρώτες ρήτρες λήξης ισχύος υπό την επονομαζόμενη διαδικασία Lamfalussy θα αρχίσουν να καταργούν τις εκτελεστικές αρμοδιότητες της Επιτροπής για δύο οδηγίες: την οδηγία για τους χρηματοπιστωτικούς ομίλους ετερογενών δραστηριοτήτων στις 11 Φεβρουαρίου 2007 και την οδηγία για τις καταχρηστικές πρακτικές στην αγορά στις 12 Απριλίου 2007.
<P>
Ενώ η Επιτροπή εξακολουθεί να τηρεί τις δεσμεύσεις του τότε Προέδρου Romano Prodi και του προκατόχου μου Frits Bolkestein, όταν το Ευρωπαϊκό Κοινοβούλιο ενέκρινε τη διαδικασία Lamfalussy, η Επιτροπή αντιλαμβάνεται ότι μια ανανέωση των εκτελεστικών της αρμοδιοτήτων για αυτές τις οδηγίες θα ήταν προβληματική, όσο δεν δίνεται συνολική λύση στο θέμα της επιτροπολογίας. Αυτό και μόνο το γεγονός θα πρέπει να υποκινήσει όλα τα θεσμικά όργανα να κινηθούν προς αυτήν την κατεύθυνση. Η μη εξεύρεση συμφωνίας δεν θα έβλαπτε απλώς το πνεύμα της συνεργασίας ανάμεσα στα θεσμικά όργανα, αλλά θα ήταν και καταστροφική για την περαιτέρω ανάπτυξη μιας ενιαίας αγοράς των χρηματοπιστωτικών υπηρεσιών, η οποία συνδέεται άμεσα με τη διαθεσιμότητα των εκτελεστικών αρμοδιοτήτων εντός του νομοθετικού πλαισίου που έχει καθιερωθεί με συναπόφαση. Θα ήθελα επίσης να προσθέσω ότι και άλλοι τομείς πολιτικής θα πλήττονταν από την έλλειψη συμφωνίας για την επιτροπολογία.
<SPEAKER ID="73" LANGUAGE="DE" NAME="Alexander Radwan (PPE-DE )," AFFILIATION="εισηγητής">
<P>
Απόψε θα ήθελα καταρχάς να αναφερθώ σε κάτι δυσάρεστο. Συμφωνώ με τον πρόεδρο της επιτροπής μας ότι δεσμευόμαστε για μια νομοθεσία που θα έχει σημαντικές συνέπειες για τον χρηματοπιστωτικό τομέα στην Ευρώπη και για τις μικρομεσαίες επιχειρήσεις και, μιλώντας εξ ονόματος του προέδρου μας, θα ήθελα να υπενθυμίσω σε εσάς, κύριε Πρόεδρε, καθώς και στο Προεδρείο, ότι εδώ το Κοινοβούλιο έχει πλήρεις νομοθετικές αρμοδιότητες σε αυτόν τον τομέα. Ίσως θα έπρεπε να εντρυφήσετε στις ημερήσιες διατάξεις αυτής της εβδομάδας και να βρείτε ένα άλλο θέμα, μια άλλη θέση, όπου εγκρίνουμε νομοθετήματα με τη διαδικασία συναπόφασης, εκτός αν πραγματικά πιστεύετε ότι όλα όσα συζητούνται αυτήν την εβδομάδα έχουν άμεση προτεραιότητα. Εδώ αναφέρομαι και στην έκθεση Doorn, η οποία επίσης αφορά τις πλήρεις νομοθετικές αρμοδιότητες του Κοινοβουλίου.
<P>
Υπάρχουν ορισμένα νέα στοιχεία σε αυτήν την οδηγία, τα οποία θα αλλάξουν τη δημοσιονομική εποπτεία στην Ευρώπη, για παράδειγμα το κύριο σύστημα εποπτείας, ένα σύστημα σύμφωνα με το οποίο μια εποπτική αρχή μπορεί να ανατρέψει μια άλλη αρχή, όταν εγκρίνει εσωτερικές διαβαθμίσεις, και το οποίο ανοίγει τον δρόμο για μια ευρωπαϊκή αγορά. Ένα άλλο παράδειγμα, για το οποίο υπήρξε ομοφωνία στο Κοινοβούλιο, ήταν η δημοσιοποίηση των διαβαθμίσεων, που έχει ιδιαίτερη σημασία για τις μικρομεσαίες επιχειρήσεις, και είμαι ευγνώμων στο Συμβούλιο για το ότι αποδέχθηκε τελικά τον συμβιβασμό που πρότεινε το Κοινοβούλιο για αυτό το θέμα. Συζητήθηκαν διεξοδικά οι κίνδυνοι για τους διατραπεζικούς ομίλους. Από την αρχή υποστήριζα ότι ο εσωτερικός δανεισμός των τραπεζών πρέπει να αντιμετωπίζεται με τον ίδιο τρόπο με γνώμονα τους κινδύνους, γιατί το εν λόγω έγγραφο αναφέρεται περισσότερο στον κίνδυνο παρά στον ανταγωνισμό. Δεν πρέπει να επιβάλουμε δομές, γιατί στην Ευρώπη υπάρχουν ήδη διαφορετικές δομές και, επομένως, δεν μπορούμε να ισχυριστούμε ότι η μία είναι καλύτερη από την άλλη. Ωστόσο, πρέπει να σταθμίσουμε την αξία τους. Και εδώ καταλήξαμε σε συμβιβασμό, και έτσι είχαμε καλό αποτέλεσμα ως προς την ουσία. Η επιτροπολογία είναι και παραμένει ένα αδύνατο σημείο. Θέλω να τονίσω ότι η Επιτροπή Οικονομικών και Νομισματικών Θεμάτων ανέκαθεν υποστήριζε την επιτροπολογία της διαδικασίας Lamfalussy, πιστεύοντας ότι αυτή είναι ορθή και σημαντική για τη γρήγορη νομοθέτηση, που θα ανταποκρίνεται στις ανάγκες της αγοράς, αλλά ανέκαθεν εξετάζαμε την προηγούμενη συμφωνία Lamfalussy υπό το πρίσμα ενός μελλοντικού Συντάγματος, προβλέποντας έναν μηχανισμό ανάκλησης. Σήμερα δεν χρειάζεται να συζητούμε εκ νέου περί Συντάγματος, αλλά αν στο μέλλον θεσπίσουμε και άλλες οδηγίες καταφεύγοντας στην επιτροπολογία Lamfalussy, θα πρέπει να καταλήξουμε σε μια νέα συμφωνία για τη διασφάλιση των δικαιωμάτων του Κοινοβουλίου, υπό την προϋπόθεση ότι, όταν τα εκχωρούμε, θα μπορούμε και να τα «ανακαλούμε», και με αυτό εννοώ αυστηρότερο έλεγχο, περισσότερες δυνατότητες ορισμών αλλά και μια γενική ανάκληση των αρμοδιοτήτων που είχαν μεταβιβαστεί, αν κάτι φαίνεται ότι πηγαίνει στραβά.
<P>
Αφού δεν θα μπορέσω να λάβω τον λόγο κατά τη συζήτηση της έκθεσης Doorn, επιτρέψτε μου να πω εν συντομία ότι ένας συγκεκριμένος τομέας αποκλείεται από το ψήφισμα που περιλαμβάνεται στην έκθεση. Στο μέλλον, όμως, η Επιτροπή Οικονομικών και Νομισματικών Θεμάτων θα είναι αρμόδια επί της ουσίας για τα διεθνή λογιστικά πρότυπα (ΙΑS). Κατά την άποψή μου, ωστόσο, ακόμη και αν δεν το αποφασίσουμε αύριο, αυτή η συμφωνία πρέπει να περιλαμβάνει και τη διεθνή σύμβαση για τα λογιστικά πρότυπα. Δεν επιτρέπεται μελλοντικά οι διεθνείς φορείς να θεσπίζουν πρότυπα και αυτά να εφαρμόζονται χωρίς έλεγχο από το Κοινοβούλιο. Επιτρέψτε μου να σας θυμίσω ότι πριν από λίγο καιρό εδώ, στο Κοινοβούλιο, μας είχαν επισκεφτεί άνθρωποι από το συμβούλιο των IAS, οι οποίοι μας ενημέρωσαν ότι εργάζονται πάνω στα πρότυπα των μικρομεσαίων επιχειρήσεων. Δεν πρόκειται –και αυτό το αναφέρω ιδίως προς ενημέρωση της Επιτροπής– να αποδεχθούμε αυτά τα πρότυπα χωρίς τον απαραίτητο έλεγχο. Ελπίζω ότι βρισκόμαστε εδώ στον σωστό δρόμο, και ελπίζω ότι η Προεδρία θα προχωρήσει στους συμβιβασμούς που υιοθετήσαμε σήμερα. Είμαι αισιόδοξος, όχι μόνο όσον αφορά την ημερομηνία της ρήτρας λήξης ισχύος αλλά και ως προς τις αιτιολογικές σκέψεις, ότι αυτήν την εβδομάδα θα καταλήξουμε σε έναν καλό συμβιβασμό και ότι θα επιτύχουμε την έγκριση σε πρώτη ανάγνωση. Από πολλά κράτη μέλη ακούω ότι αυτό το κάνουν ήδη, και πιστεύω ότι είμαστε σε καλό δρόμο και θα τα καταφέρουμε. Από το Συμβούλιο εξαρτάται. 
<SPEAKER ID="74" LANGUAGE="DE" NAME="Harald Ettl (PSE )," AFFILIATION="συντάκτης της γνωμοδότησης της Επιτροπής Νομικών Θεμάτων">
<P>
Επιπλέον, η συντάκτρια της γνωμοδότησης πιστεύει ότι η παράγραφος 2 του άρθρου 47 της Συνθήκης ΕΚ επελέγη ορθά ως βάση για αυτήν την πρόταση. Αφού η οδηγία αποτελεί το πιο πρόσφορο μέσο για την επίτευξη των επιδιωκόμενων στόχων, η αρχή της επικουρικότητας τηρείται, όπως και η αρχή της αναλογικότητας, καθώς η οδηγία περιορίζεται στα απολύτως απαραίτητα.
<P>
Στη συνέχεια, θα ήθελα να προσθέσω ορισμένες επισημάνσεις για την επιτροπολογία υπό το πρίσμα όχι μόνο της Επιτροπής Νομικών Θεμάτων αλλά και της Επιτροπής Οικονομικών και Νομισματικών Θεμάτων, και θα αναφερθώ σε αυτό αργότερα. Επειδή οι χρηματοπιστωτικές αγορές και οι τράπεζες υπόκεινται σε ραγδαίες μεταβολές, αφού αναπτύσσονται συνεχώς νέα προϊόντα και συνδυασμοί προϊόντων, πρέπει και η τραπεζική νομοθεσία καθώς και εκείνη της τραπεζικής εποπτείας να μπορεί να μετεξελιχθεί. Η συμφωνία της Βασιλείας II δεν πρέπει να εκφυλιστεί σε κώδικα αυτοεξυπηρέτησης των χρηματοπιστωτικών μέσων, αλλά ταυτόχρονα δεν πρέπει ποτέ να παραβλέπει την προστασία των πιστωτών, των επενδυτών και των καταναλωτών. Ο διάλογος που αναφέρεται στη διαδικασία Lamfalussy μεταξύ των νομοθετών, των εποπτικών αρχών και των τραπεζών, τόσο σε εθνικό όσο και σε ευρωπαϊκό επίπεδο, μπορεί επίσης να συμβάλει σε μια αποτελεσματική εποπτεία. Αργότερα θα αναφερθώ διεξοδικότερα σε αυτό το θέμα. 
<SPEAKER ID="75" LANGUAGE="ES" NAME="José Manuel García-Margallo y Marfil," AFFILIATION="εξ ονόματος της Ομάδας PPE-DE">
<P>
   . Κύριε Πρόεδρε, κύριε Επίτροπε, καλωσορίσατε στο Κοινοβούλιό μας. Ο ρόλος μου σε αυτήν τη συζήτηση συνίσταται αποκλειστικά στο να εξηγήσω όσα συνέβησαν σε αυτό το Κοινοβούλιο κατά τη διάρκεια της επιτροπολογίας και να εκφράσω την απόλυτη υποστήριξή μου για τη θέση του εισηγητή, του συναδέλφου μου κ. Radwan.
<P>
Το επόμενο βήμα ήταν αυτό που γνωρίζουμε ως η έκθεση Lamfalussy, που πήρε το όνομά της από τον άνθρωπο που ήταν υπεύθυνος για την εκπόνησή της, ο οποίος, προκειμένου να δώσει λύση, προκειμένου να προσαρμοστεί η ταχύτητα της διαδικασίας στην ταχύτητα των αγορών, πρότεινε να διαχωριστεί η νομοθεσία σε δύο επίπεδα. Πρώτο επίπεδο: γενικές αρχές, βασικές κατευθυντήριες γραμμές. Δεύτερο επίπεδο: συγκεκριμένοι νομικοί κανόνες. Επίπεδο ένα, συναπόφαση. Επίπεδο δύο, ολοκληρωτικός αποκλεισμός του Κοινοβουλίου. Μας ζητούσαν να παραιτηθούμε των δικαιωμάτων που θα έπρεπε να αποτελούν τα προνόμια, τους βασικούς κανόνες, οποιουδήποτε ευρωπαϊκού Κοινοβουλίου.
<P>
Δεν ήταν δυνατό εκείνη τη στιγμή, διότι δεν το επέτρεπαν οι Συνθήκες, και περιμέναμε το Σύνταγμα. Φτάσαμε σε μία μεταβατική κατάσταση –και υπογραμμίζω το μεταβατική– και επομένως επικαλούμαι εδώ την τελική ρήτρα στην οποία αναφέρθηκε ο κ. Radwan. Μέχρι τότε θα είναι απαραίτητο να φτάσουμε σε μία συμφωνία στην οποία εναρμονίζονται οι δύο στόχοι: ταχύτητα στη νομοθετική διαδικασία και σεβασμός των εξουσιών του Κοινοβουλίου, εξουσιών οι οποίες, όπως στην περίπτωση οποιουδήποτε Κοινοβουλίου, έχουν κατακτηθεί με δυσκολία με το πέρασμα του χρόνου. Θα ήθελα τέλος να εξηγήσω την καχυποψία μας, υπενθυμίζοντας έναν ισπανό πολιτικό γνωστό για την ικανότητα και την επιδεξιότητά του να παραποιεί τους νόμους, ο οποίος είπε «φτιάξτε εσείς τον νόμο, αλλά αφήστε εμένα να φτιάξω τον κανονισμό». Αυτός είναι ο κίνδυνος που μας ανησυχεί. 
<SPEAKER ID="76" LANGUAGE="" NAME="" AFFILIATION="Αντιπροέδρου">
<SPEAKER ID="77" LANGUAGE="DE" NAME="Harald Ettl," AFFILIATION="εξ ονόματος της Ομάδας PSE">
<P>
Η εικόνα ολοκληρώνεται με την έγκριση των τροπολογιών μου για ευκολότερες λιανικές πωλήσεις επί πιστώσει για τις ΜΜΕ και την ευθύνη των οργανισμών τοπικής αυτοδιοίκησης στον υπολογισμό του μεγέθους του κινδύνου. Ως εκ τούτου, η συμφωνία της Βασιλείας II δεν πρέπει να οδηγήσει σε δυσκολότερη ή ακριβότερη χρηματοδότηση. Και οι τράπεζες υπέχουν οικονομική ευθύνη, και η συμφωνία της Βασιλείας ΙΙ δεν επιτρέπεται να χρησιμοποιείται καταχρηστικά ως πρόφαση προς ζημία ή εις βάρος των δανειοληπτών.
<P>
Τελευταίο αλλά εξίσου σημαντικό, θα ήθελα να επανέλθω στο θέμα της επιτροπολογίας. Οι κανόνες για την ενημέρωση και τη διαφάνεια που απαιτεί το Ευρωπαϊκό Κοινοβούλιο για τη συμφωνία της Βασιλείας II είναι ουσιαστικά αυτονόητοι στη σύγχρονη νομοθεσία, και αυτό θα έπρεπε να αντανακλάται και στο δικαίωμα ανάκλησης. Αυτό που ζητούμε από το Συμβούλιο είναι να εγγυηθεί ότι το αργότερο μέσα σε δύο χρόνια θα υπάρξει πλήρης συμφωνία που θα παρέχει στο Κοινοβούλιο τη δυνατότητα να μπορεί να ασκεί τα δημοκρατικά του δικαιώματα και να ανταποκρίνεται στις υποχρεώσεις του. 
<SPEAKER ID="78" LANGUAGE="DE" NAME="Wolf Klinz," AFFILIATION="εξ ονόματος της Ομάδας ALDE">
<P>
   . Κύριε Πρόεδρε, κυρίες και κύριοι, θέμα αυτής της πρότασης οδηγίας είναι η εφαρμογή της συμφωνίας της Βασιλείας II στην Ευρωπαϊκή Ένωση, δημιουργώντας έτσι τη βάση, ώστε να είναι πιο σταθερές οι χρηματοπιστωτικές αγορές. Η τραπεζική εποπτεία μπορεί να γίνει αποτελεσματικότερη και να δοθεί μεγαλύτερο βάρος στο στοιχείο του κινδύνου. Η οδηγία θα επιβάλει επίσης ελάχιστα πρότυπα για τις επιχειρήσεις υψηλού κινδύνου.
<P>
Στην Επιτροπή Οικονομικών και Νομισματικών Θεμάτων συζητήσαμε διεξοδικά τη συμφωνία της Βασιλείας II και εξετάσαμε περίπου 900 τροπολογίες, μαζί με μια σειρά συμβιβαστικών τροπολογιών, τις οποίες συνέταξε ο εισηγητής, κ. Radwan, μαζί με τον κ. Ettl και εμένα. Σε αυτό το σημείο θα ήθελα να τους ευχαριστήσω για την εμπιστοσύνη τους και την εποικοδομητική συνεργασία που είχαμε. Στις τριμερείς συζητήσεις που ακολούθησαν, το Συμβούλιο έκανε δεκτές πολλές τροπολογίες του Κοινοβουλίου, και καταφέραμε να του αποσπάσουμε αρκετές παραχωρήσεις και συμβιβασμούς, με αποτέλεσμα το τεχνικής φύσης τμήμα της συμφωνίας της Βασιλείας II να είναι ισορροπημένο. Ως μέλος των Φιλελευθέρων, χαίρομαι ιδιαίτερα που καταφέραμε να καταλήξουμε σε κανόνες ικανούς να διασφαλίσουν δίκαιους όρους ανταγωνισμού ανάμεσα στους διαφόρους ομίλους του τραπεζικού τομέα.
<P>
Πρόκειται για μια δέσμη που μπορούν να υποστηρίξουν απόλυτα οι Φιλελεύθεροι και οι Δημοκράτες. Ωστόσο, περιλαμβάνει δύο τροπολογίες για τα ισλαμικά δάνεια και υποθήκες και μία για τις εταιρείες ενέργειας, τις οποίες δεν μπορούμε να υποστηρίξουμε, καθώς η συμφωνία της Βασιλείας II δεν πρέπει να χρησιμοποιηθεί ως μέσο για τη δημιουργία ειδικών δικλείδων ασφαλείας για συγκεκριμένους κλάδους της βιομηχανίας ή για τη δημιουργία ειδικών όρων για αυτές. Ωστόσο, θα ψηφίσουμε υπέρ ολόκληρης της δέσμης.
<P>
Η ομάδα μας ήταν εκείνη που κατέθεσε τις τροπολογίες για το χαρτοφυλάκιο συναλλαγώνΕίναι πολύ θετικό το γεγονός ότι με την καλή και γρήγορη εργασία της Επιτροπής κατέστη εφικτό να εγκριθούν στο πλαίσιο της ψηφοφορίας για τη συμφωνία της Βασιλείας II, και επομένως διασφαλίζεται μια συνεπής εφαρμογή σε αυτόν τον τομέα.
<P>
Στη συζήτηση για τη συμφωνία της Βασιλείας II εθίγη βεβαίως και το ζήτημα της επιτροπολογίας, για το οποίο όλοι οι ομιλητές είχαν κάτι να πουν. Κανείς από εμάς δεν αμφιβάλλει για τη σημασία και τη χρησιμότητα της διαδικασίας της επιτροπολογίας· πρόκειται για ένα μέτρο με το οποίο μπορούν να θεσπιστούν γρήγορα βασικά νομοθετήματα, αλλά είναι μια διαδικασία που δεν επιτρέπεται να υπονομεύει τα προνόμια του Κοινοβουλίου, την ενίσχυση των οποίων προβλέπει η Συνταγματική Συνθήκη. Μπορεί το μέλλον της εν λόγω συνθήκης να είναι αβέβαιο, αλλά οι ανησυχίες του Κοινοβουλίου έχουν μεγάλη βαρύτητα και εξακολουθούν να είναι επίκαιρες. Όπως αναμενόταν, οι τριμερείς διαπραγματεύσεις για την επιτροπολογία αποδείχτηκαν ιδιαίτερα προβληματικές. Ύστερα από εβδομάδες πιέσεων από την πλευρά μας, το Συμβούλιο αναγκάστηκε να συστήσει μια ομάδα εργασίας, με την επωνυμία «Φίλοι της Προεδρίας, την οποία ανέφερε ο Επίτροπος McCreevy, αναγνωρίζοντας για πρώτη φορά την ανάγκη για νέα διοργανική συμφωνία και για ανάληψη δράσης. Δεν πρέπει, όμως, να αρκούμαστε σε απλές υποσχέσεις. Θέλουμε μια συγκεκριμένη ημερομηνία, και έως τότε πρέπει να υπάρξει μια νέα διοργανική συμφωνία, η οποία θα ενισχύσει τα δικαιώματά μας.
<P>
Προτείνουμε στο Συμβούλιο την 1η Ιανουαρίου 2008 ως ημερομηνία για τη ρήτρα λήξης ισχύος και περιμένουμε τώρα την απάντησή του, η οποία ελπίζουμε να είναι θετική. 
<SPEAKER ID="79" LANGUAGE="EN" NAME="John Whittaker," AFFILIATION="εξ ονόματος της Ομάδας IND/DEM">
<P>
   . Κύριε Πρόεδρε, οι κεφαλαιακές απαιτήσεις θεωρούνται χρήσιμες για την αποφυγή της πτώχευσης μιας τράπεζας, επειδή κάνουν τους μετόχους να επωμίζονται μεγαλύτερο μέρος του κόστους της πτώχευσης. Οι διεθνείς προτάσεις της Βασιλείας II, οι οποίες τίθενται σε εφαρμογή με αυτήν την οδηγία, έχουν στόχο να επιτύχουν μια καλύτερη αντιστοιχία μεταξύ κεφαλαίου και κινδύνου από τον απλό συντελεστή φερεγγυότητας του 8% της Βασιλείας Ι. Ωστόσο, κανένα ποσό τραπεζικού κεφαλαίου, εκτός από το 100% των περιουσιακών στοιχείων που ενέχουν κίνδυνο, δεν μπορεί να αποτελέσει διασφάλιση κατά της πτώχευσης. Τα ελάχιστα ποσά κεφαλαίου που καθορίζονται σε οποιοδήποτε κανονιστικό σχέδιο είναι αυθαίρετα.
<P>
Όπως τόνισε ο κ. Radwan, άλλα προβλήματα είναι ο βαθμός στον οποίο η εξάπλωση του κινδύνου μεταξύ των επιμέρους τραπεζών ενός τραπεζικού ομίλου θα πρέπει να επιβάλει τη μείωση του κανονιστικού κεφαλαίου και η δυσκολία προσδιορισμού της κατανομής της ευθύνης μεταξύ των εθνικών εποπτικών αρχών. Δεν υπάρχουν αντικειμενικές απαντήσεις σε αυτά τα επίμαχα θέματα. Για τον λόγο αυτό, αμφισβητώ την αρμοδιότητα του Κοινοβουλίου στον συγκεκριμένο τομέα. Είναι γελοίο να εμπλακούμε στις λεπτομέρειες αυτής της οδηγίας, δεδομένου του πόσο περίπλοκη και, ωστόσο, πόσο σημαντική είναι. Όμως, έτσι λειτουργεί το Κοινοβούλιο και αναμένεται από όλους εμάς τους βουλευτές, όσο πεπειραμένοι ή άπειροι και αν είμαστε στους δαιδάλους των τραπεζικών ρυθμίσεων, να λάβουμε εκατοντάδες αιτιολογημένες αποφάσεις για θέματα που πολλές φορές δεν μπορούν να απαντηθούν με αντικειμενικό τρόπο.
<SPEAKER ID="80" LANGUAGE="EN" NAME="Eoin Ryan," AFFILIATION="εξ ονόματος της Ομάδας UEN">
<P>
   . Κύριε Πρόεδρε, θα ήθελα να ευχαριστήσω τον εισηγητή, κ. Radwan, για την έγκαιρη έκθεσή του.
<P>
Σύμφωνα με μελέτη την οποία εκπόνησε η τράπεζα JP Morgan, η Βασιλεία II θα μπορούσε να αυξήσει τον αριθμό των ομολόγων υψηλής απόδοσης –και ειδικότερα των καλυμμένων ομολόγων– που εκδίδονται. Αυτό θα ήταν επωφελές από την ιρλανδική σκοπιά, γιατί τα ιρλανδικά καλυμμένα ομόλογα έχουν τον υψηλότερο βαθμό πιστωτικής αξιολόγησης. Συνεπώς, είναι σημαντικό να διατηρήσει η Βασιλεία II την τρέχουσα πρακτική της αγοράς στον τομέα των καλυμμένων ομολόγων.
<P>
Οι τράπεζες έχουν μακρά ιστορία στον δανεισμό χρημάτων και μερικές φορές θεωρούμε δεδομένο ότι είναι πλήρως προετοιμασμένες για τους παραδοσιακούς κινδύνους, όπως είναι οι πιστωτικοί κίνδυνοι και οι κίνδυνοι της αγοράς. Ωστόσο, στις μέρες μας οι τράπεζες αντιμετωπίζουν όλο και περισσότερους απρόβλεπτους επιχειρησιακούς κινδύνους, τους οποίους είναι δύσκολο να διαχειριστούν. Με τη Βασιλεία II θα είναι ουσιώδες να ανατίθενται εγκαίρως οι αναλύσεις των κινδύνων στις λειτουργίες των χρηματοπιστωτικών υπηρεσιών. Θα ήταν ενδιαφέρον να μάθουμε ποιες θα ήταν οι δαπάνες των χρηματοπιστωτικών ιδρυμάτων για αναλύσεις στην ΕΕ μετά την καθιέρωση της Βασιλείας II. Συνεπώς, επικροτώ την πρόταση για αναθεώρηση του κανονισμού έπειτα από τέσσερα χρόνια.
<P>
Ταυτόχρονα, ωστόσο, δεν θα ήταν συνετό να υποτιμήσουμε τη σημασία της διαχείρισης των κινδύνων στους παραδοσιακούς τομείς των πιστωτικών κινδύνων και των κινδύνων της αγοράς. Στο σημερινό οικονομικό κλίμα είναι ολοένα και μεγαλύτερη η ανάγκη λεπτομερούς ανάλυσης των συνεπειών της ύφεσης και άλλων οικονομικών κλυδωνισμών στις εθνικές οικονομίες και στην ΕΕ. Σύμφωνα με τα πρότυπα που τίθενται με τη Βασιλεία II, ο τραπεζικός τομέας θα πρέπει να επενδύσει στην ανάπτυξη συστημάτων πληροφορικής με δυνατότητες εις βάθος προσομοίωσης αναλύσεων των πιστωτικών κινδύνων. Ο τρόπος διεξαγωγής των χρηματοπιστωτικών υπηρεσιών έχει αλλάξει και θα συνεχίσει να αλλάζει. Ωστόσο, η επιτυχημένη διαχείριση κινδύνων δεν μπορεί να βασίζεται αποκλειστικά στην υποχρεωτική ανταπόκριση στους κανονισμούς. Πρέπει να κατανοεί σωστά τι είναι ωφέλιμο για τις επιχειρήσεις και ποιο είναι το πρότυπο της βέλτιστης πρακτικής. 
<SPEAKER ID="81" LANGUAGE="DE" NAME="Hans-Peter Martin (NI ). –" AFFILIATION="">
<P>
   Κύριε Πρόεδρε, για πολλές μικρομεσαίες επιχειρήσεις η συμφωνία της Βασιλείας II είναι ζήτημα ζωής και θανάτου. Η ανησυχία εντείνεται· έχουν γίνει πολλές συζητήσεις σχετικά με αυτήν. Πρέπει να έχουν απόλυτη εμπιστοσύνη στον εισηγητή. Παρά το γεγονός ότι η έκθεσή του έχει επιτύχει πολλά, θέλω να αναφέρω στον ελάχιστο χρόνο που διαθέτω μία παράμετρο, ότι δηλαδή το αν υπάρξει θεμιτός ανταγωνισμός ανάμεσα στα πιστωτικά ιδρύματα και ίσως ανάμεσα στους δανειολήπτες, θα εξαρτηθεί από το τι θα συμφωνηθεί στο Κοινοβούλιο. Ευτυχώς, βρισκόμαστε μόλις στο στάδιο της πρώτης ανάγνωσης. Πιστεύω, όμως, ότι η τροπολογία 140, η οποία αποτελεί μια προσπάθεια να υπάρξει μεγαλύτερη διαφάνεια, με την οποία ζητείται από τα πιστωτικά ιδρύματα να διευκρινίζουν γραπτώς στις ΜΜΕ και στις άλλες επιχειρήσεις πώς κατέληξαν στις αποφάσεις περί διαβαθμίσεων, θα είναι πολύ σημαντική, ώστε να μην υπάρξει περαιτέρω στρέβλωση της αγοράς. Στη συνέχεια, θα πρέπει να περιμένουμε να δούμε τι θα προκύψει από την άλλη πλευρά, αν θα έχουμε την προσήκουσα διαφάνεια ή αν η ρύθμιση αποδειχθεί υπερβολική. Θα ήταν καλό αν μπορούσαμε να ορίσουμε ένα χρονικό πλαίσιο για αυτό, τουλάχιστον σε δεύτερη ανάγνωση. Θα υποστηρίξω σίγουρα τη ρήτρα λήξης ισχύος, για την οποία έχουν συζητηθεί όλες οι λεπτομέρειες, και ελπίζω ο κ. Radwan να πετύχει την έγκριση της έκθεσης έτσι, ώστε να καταστεί δυνατή η διατήρηση αυτής της ισορροπίας που επιδιώκει. 
<SPEAKER ID="82" LANGUAGE="EN" NAME="John Purvis (PPE-DE ). –" AFFILIATION="">
<P>
   Κύριε Πρόεδρε, θα ήθελα και εγώ να συγχαρώ τον κ. Radwan για τον εξαιρετικά ικανό τρόπο με τον οποίο οδήγησε αυτήν την πολύπλοκη οδηγία σε αυτό το προχωρημένο στάδιο.
<P>
Τώρα θα ήθελα να στραφώ σε διεθνείς συλλογισμούς. Σχεδόν όλες οι τραπεζικές και ασφαλιστικές επιχειρήσεις στην Ευρώπη, καθώς και οι επιχειρήσεις διαχείρισης περιουσιακών στοιχείων θα επηρεαστούν από αυτό το νέο καθεστώς και θα πρέπει να επωμιστούν το κόστος της προσαρμογής των συστημάτων τους. Αντίθετα, στην Αμερική μόνο οι μεγαλύτερες διεθνείς τράπεζες θα πρέπει να συμμορφωθούν. Τα ανταγωνιστικά πλεονεκτήματα πιθανότατα θα παρακινήσουν τουλάχιστον μερικούς από τους μεσαίους ανταγωνιστές τους να υιοθετήσουν και αυτοί τη Βασιλεία II. Ωστόσο, στην Ευρώπη ακόμα και τα μικρότερα χρηματοπιστωτικά ιδρύματα θα πρέπει να συμμορφωθούν και, συνεπώς, να επιβαρυνθούν με αρκετά σημαντικά χρηματικά έξοδα, ενώ οι αμερικανοί ανταγωνιστές τους, όπως για παράδειγμα οι επιχειρήσεις διαχείρισης περιουσιακών στοιχείων, δεν θα έχουν αυτήν την υποχρέωση. Πώς θα εξασφαλίσει η Επιτροπή ισότιμους όρους ανταγωνισμού για τα χρηματοπιστωτικά μας ιδρύματα όλων των μορφών και των μεγεθών στην παγκόσμια αγορά; 
<SPEAKER ID="83" LANGUAGE="FR" NAME="Pervenche Berès (PSE ). –" AFFILIATION="">
<P>
   Κύριε Πρόεδρε, κύριε Επίτροπε, αγαπητοί συνάδελφοι, έχουμε ενώπιόν μας μια συμφωνία σε πρώτη ανάγνωση σχετικά με ένα κείμενο που δεν θα μπορούσε να είναι πολυπλοκότερο, στα πλαίσια του οποίου οι 304 τροπολογίες θα εγκριθούν εύκολα. Αυτό βέβαια αν το Κοινοβούλιο μπορεί να εργαστεί έξυπνα όταν πρέπει.
<P>
Το δεύτερο σημείο, στο οποίο μόλις αναφέρθηκε και ο συνάδελφός μου κ. Purvis, αφορά τις διεθνείς σχέσεις. Γνωρίζω, κύριε Επίτροπε, ότι αποδίδετε σε αυτές μεγάλη σημασία και, ειλικρινά, από τότε που παρακολουθούμε αυτό το ζήτημα, έμεινα άναυδη από την ανισότητα με την οποία προσεγγίζεται η ενσωμάτωση και η οικειοποίηση των συμφωνιών της Βασιλείας II. Γνωρίζουμε τον ρόλο που διαδραμάτισαν οι Αμερικανοί στον καθορισμό και στις διαπραγματεύσεις σχετικά με τις συμφωνίες της Βασιλείας II, και σήμερα βλέπουμε ένα μεγάλο ερωτηματικό στο χρονοδιάγραμμα σχετικά με την εφαρμογή αυτής της συμφωνίας στην άλλη όχθη του Ατλαντικού. Πίσω από όλα αυτά, υπάρχει κάποια πρόκληση για τις οικονομίες μας σε θέματα ανταγωνισμού, την οποία δεν μπορούμε να αγνοήσουμε, και βασιζόμαστε στην επαγρύπνησή σας, ώστε το ζήτημα αυτό να μην οδηγήσει σε μια κατάσταση που θα έχει ως αποτέλεσμα την πρόκληση διακρίσεων εις βάρος της Ευρωπαϊκής Ένωσης.
<SPEAKER ID="84" LANGUAGE="SV" NAME="Nils Lundgren (IND/DEM ). –" AFFILIATION="">
<SPEAKER ID="85" LANGUAGE="NL" NAME="Ieke van den Burg (PSE ). –" AFFILIATION="">
<P>
   Κύριε Πρόεδρε, γνωρίζω ότι μπορώ να χρησιμοποιήσω και τον χρόνο ομιλίας του κ. Goebbels. Καθώς πολλοί βουλευτές αναφέρθηκαν με τον ένα ή τον άλλο τρόπο στο περιεχόμενο αυτού του φακέλου, δεν προτίθεμαι να πω πολλά για το θέμα αυτό. Θα ήθελα, ωστόσο, να πω κάτι σχετικά με τη διαδικασία, αλλά αφού πρώτα ομολογήσω κάτι.
<P>
Για έναν απλό παρατηρητή, πρόκειται για έναν αδιαπέραστο τεχνικό φάκελο με περίπου 800 τροπολογίες, ένα έγγραφο πάχους τουλάχιστον 10 εκατοστών. Δεν θα ήταν περίεργο να αναρωτιέστε τι σχεδιάζουν οι Βρυξέλλες. Πού είναι η αγανάκτηση, πού είναι τα επικριτικά άρθρα στον Τύπο; Από την άλλη πάλι, δεν αφορά την προστασία των εργαζομένων από τον καρκίνο του δέρματος μέσω της έκθεσης σε υπερβολική ηλιακή ακτινοβολία – θέμα για το οποίο όλοι έχουν γνώμη και το οποίο, στην προηγούμενη σύνοδο, καταδικάστηκε από κάθε πλευρά.
<P>
Ο τρόπος με τον οποίο χειριζόμαστε το θέμα, ωστόσο, με αυτήν την πληθώρα τροπολογιών και τεχνικών παραρτημάτων, δεν είναι μια προσέγγιση που μου αρέσει, ούτε πιστεύω ότι μέσω αυτής θα επιτύχουμε καλύτερη ρύθμιση. Για τους κανονισμούς των χρηματοπιστωτικών αγορών, μόλις αναπτύξαμε έναν πιο έξυπνο τρόπο εργασίας που ονομάζεται διαδικασία Lamfalussy. Σύμφωνα με αυτήν τη διαδικασία, η νομοθεσία πλαίσιο εγκρίνεται από τα θεσμικά όργανα της ΕΕ, ενώ οι τεχνικές λεπτομέρειες ανατίθενται σε διαφορετικές επιτροπές στην επιτροπολογία και στις ευρωπαϊκές ομάδες εποπτών, οι οποίοι, με τη σειρά τους, αναπτύσσουν στενό διάλογο και διαβούλευση με τους φορείς της αγοράς και άλλους ενδιαφερομένους.
<P>
Παραδόξως, δεν έχουμε εφαρμόσει ακόμα τη μέθοδο Lamfalussy σε αυτήν την οδηγία για την επάρκεια των ιδίων κεφαλαίων, αλλά τώρα τα σχεδιάζουμε όλα, συμπεριλαμβανομένων των παραρτημάτων και των μαθηματικών τύπων, στο επίπεδο των νομοθετών ως ομάδα. Αντ’ αυτού, θα προτιμούσαμε, μετά την εφαρμογή της οδηγίας, να συνδέσουμε την πιθανότητα διοχέτευσης αυτού του δυναμισμού και της ευελιξίας στην οδηγία με προϋποθέσεις και με μια προθεσμία.
<P>
Θέλω να καταστήσω σαφές ότι αυτό δεν οφείλεται, επαναλαμβάνω δεν οφείλεται, στο γεγονός ότι διαφωνούμε με τη μέθοδο αλλά στο γεγονός ότι λείπει ακόμα από τη διαδικασία Lamfalussy ένας ουσιαστικός όρος, ο οποίος είναι το δικαίωμα ανάκλησης του Κοινοβουλίου. Πιστεύω ότι αυτό πρέπει να καταστεί σαφές για άλλη μία φορά, και αυτό σκοπεύουμε να κάνουμε σε αυτήν την οδηγία, προκειμένου να εντείνουμε την πίεση, ώστε να εξασφαλιστεί αυτό το επίσημο δικαίωμα ανάκλησης. Δεν μας ενδιαφέρει πώς θα γίνει αυτό. Το πρόβλημα υπήρχε και το 1999, πριν εισαχθούν οι συμβάσεις για την εκπόνηση αλλαγών στη συνθήκη, και τώρα πρέπει να βρεθεί μια διαρθρωτική λύση στο πρόβλημα. Εξαρτάται πλέον από το Συμβούλιο, και ελπίζουμε ότι οι υπουργοί του ECOFIN θα καταστήσουν σαφές στους ομολόγους τους των γενικών και εξωτερικών υποθέσεων ότι πρέπει να εξευρεθεί λύση οπωσδήποτε. Πιστεύω ότι αυτό πρέπει να είναι το βασικό μήνυμα που θα στείλει αυτή η συζήτηση. 
<SPEAKER ID="86" LANGUAGE="FR" NAME="Astrid Lulling (PPE-DE ). –" AFFILIATION="">
<P>
   Κύριε Πρόεδρε, ευχαριστώ και εγώ τον εισηγητή που μπόρεσε τελικά να επιδείξει τέτοια ικανότητα ως ακροατής, ώστε να καταλήξουμε σε συμφωνία η οποία, αν και δεν ικανοποιεί τους πάντες, ικανοποιεί ωστόσο πολλούς από εμάς. Η υπέρμετρα τεχνική φύση αυτής της οδηγίας δεν μπόρεσε να συγκαλύψει τον θεμελιώδη χαρακτήρα της· η εφαρμογή των συμφωνιών της Βασιλείας II σε κοινοτικό επίπεδο είναι απολύτως θεμελιώδους σημασίας για τον τραπεζικό κλάδο στην Ευρώπη.
<P>
Μαζί με άλλους συναδέλφους, προσπάθησα πολύ για να αντιτάξω μια λογική μέγιστης εναρμόνισης στον τομέα των ενυπόθηκων δανείων, και χαίρομαι που απέφερε καρπούς. Η αγορά ενυπόθηκων δανείων, που συνιστά γερμανική έμπνευση, γνωρίζει μεγάλη άνθηση, ιδιαίτερα μετά την καθιέρωση του ευρώ· με ένα ποσό της τάξης των 1 600 δισεκατομμυρίων ευρώ περίπου, αποτελεί τον ευρύτερο τομέα του ιδιωτικού δανεισμού. Έτσι, η διατήρηση των αρχικών διατάξεων θα σηματοδοτούσε την αιφνίδια παύση αυτής της δραστηριότητας που αφορά τα κυριότερα χρηματοοικονομικά κέντρα της Ένωσης: το Λονδίνο, το Δουβλίνο, το Παρίσι και το Λουξεμβούργο.
<SPEAKER ID="87" LANGUAGE="SV" NAME="Gunnar Hökmark (PPE-DE ). –" AFFILIATION="">
<P>
   Κύριε Πρόεδρε, θα ήθελα αρχικά να ευχαριστήσω τον κ. Radwan και επίσης να τον συγχαρώ για το μεγάλο, σύνθετο και σημαντικό έργο που εκπόνησε.
<SPEAKER ID="88" LANGUAGE="DE" NAME="Andreas Schwab (PPE-DE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι, η συμφωνία της Βασιλείας II έχει γίνει σημείο αναφοράς για τις μικρομεσαίες επιχειρήσεις στην Ευρώπη, επειδή όσο δυσκολεύει η κατάσταση, τόσο δυσκολότερη γίνεται και η λήψη πιστώσεων. Αν η συμφωνία της Βασιλείας ΙΙ είχε γίνει δεκτή στην αρχική της μορφή, αυτό θα ήταν εξαιρετικά δυσοίωνο για τη σημερινή οικονομική κατάσταση στην Ευρώπη και, για αυτόν τον λόγο, θα ήθελα να ευχαριστήσω θερμά τον εισηγητή της ομάδας μας, κ. Radwan, για το εξαιρετικά δύσκολο έργο που έφερε εις πέρας σε αυτόν τον τομέα. Πιστεύω ότι με αυτήν την οδηγία, υπό τη μορφή που παρουσιάζεται από την Επιτροπή Οικονομικών και Νομισματικών Θεμάτων, διαθέτουμε πλέον εξαιρετικά μέσα για να διαλύσουμε τους φόβους των μικρομεσαίων επιχειρήσεων.
<P>
Το δεύτερο θέμα στο οποίο θέλω να αναφερθώ είναι αυτό για το οποίο μίλησε η κ. Berès. Τις περισσότερες φορές, δεν συμφωνώ με τις απόψεις της, αλλά στην προκειμένη περίπτωση θα συμφωνήσω μαζί της. Προκαλεί έκπληξη το γεγονός ότι ο αμερικανικός τραπεζικός τομέας, από τον οποίο προέρχεται αυτή η οδηγία, καθυστερεί την εφαρμογή της στις μικρές τράπεζες της Αμερικής. Αν και είμαι υπέρμαχος της διατλαντικής σχέσης, πιστεύω ότι πρέπει να μεριμνήσουμε, ώστε η οικονομική εναρμόνιση στην Ευρώπη να μην πάρει διαφορετική κατεύθυνση από αυτή που πήρε στην άλλη πλευρά του Ατλαντικού. Θα καταστούμε η ισχυρότερη οικονομική ζώνη στον κόσμο μόνο αν προβούμε σε τομές σύμφωνα με την κατεύθυνση που αυτοί ακολουθούν.
<P>
Τέλος, συμφωνώ με όσα είπε ο κ. Radwan για την επιτροπολογία. Το σωστό μήνυμα που πρέπει να στείλουμε σε όσους ευρωπαίους πολίτες εκφράζουν παράπονα ότι δεν είναι σαφές ποιος αποφασίζει και για ποια θέματα στην Ευρώπη, είναι ότι εδώ ακριβώς, στο Ευρωπαϊκό Κοινοβούλιο, λαμβάνονται πολιτικές αποφάσεις, και για αυτόν τον λόγο υποστηρίζω τη ρήτρα λήξης ισχύος, η οποία θα ισχύει για δύο έτη. Το 2007, θα υπάρξουν άλλες τρεις οδηγίες, οι οποίες έχουν εξεταστεί σύμφωνα με τη διαδικασία Lamfalussy: η οδηγία για τις ευθύνες σχετικά με τα ενημερωτικά δελτία, η οδηγία για την κατάχρηση αγοράς καθώς και αυτή που αφορά τους χρηματοπιστωτικούς ομίλους ετερογενών δραστηριοτήτων. Και οι τρεις θα τεθούν σε εφαρμογή, και οι τρεις, τουλάχιστον έτσι πιστεύω, θα προαγάγουν τη σαφήνεια και τη σταθερότητα στις χρηματοπιστωτικές αγορές. Εδώ μπορεί το Ευρωπαϊκό Κοινοβούλιο να διαδραματίσει τον δικό του ρόλο, και για αυτόν τον λόγο εκφράζω την ικανοποίησή μου για την οδηγία υπό τη μορφή που την παρουσίασε ο κ. Radwan. 
<SPEAKER ID="89" LANGUAGE="FR" NAME="Jean-Paul Gauzès (PPE-DE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι, θα ήθελα καταρχάς να συγχαρώ τον κ. Radwan για την ποιότητα της έκθεσής του σε έναν τομέα ιδιαίτερα τεχνικό αλλά ζωτικής σημασίας για τον τραπεζικό τομέα. Το σχέδιο οδηγίας εφαρμόζει ή ενημερώνει τις αρχές της γενικής ασφάλειας του τραπεζικού συστήματος, ιδιαίτερα σχετικά με τη φερεγγυότητα των πιστωτικών ιδρυμάτων.
<SPEAKER ID="90" LANGUAGE="DE" NAME="Paul Rübig (PPE-DE ). –" AFFILIATION="">
<P>
   Κύριε Πρόεδρε, κυρίες και κύριοι, θα ήθελα να ξεκινήσω αναφέροντας στην Επιτροπή ότι τώρα αρχίζει η δουλειά. Ο κ. Radwan παρουσίασε μεν έναν εξαιρετικό φάκελο, αλλά τώρα προέχει να επικεντρωθεί ο Επίτροπος κ. Verheugen στο πώς θα εισαχθεί με τον καλύτερο δυνατό τρόπο αυτή η οδηγία στην Ευρώπη, πώς θα αποτραπούν οι αφερεγγυότητες και με ποιον τρόπο θα ενθαρρυνθούν οι σχηματισμοί εταιρειών. Ο Επίτροπος Kovács πρέπει, κατά τη γνώμη μου, να αναλάβει να εξετάσει με ποιον τρόπο οι επιχειρήσεις θα αυξήσουν τη διαγραφή μικρών αξιών στο μέλλον –στην Αμερική, για παράδειγμα, υπάρχουν σημαντικά υψηλότεροι συντελεστές– και πώς θα χειριστούν τις διακυμάνσεις των απωλειών. Εδώ η Επιτροπή θα πρέπει να παρέμβει με δημιουργικό τρόπο λαμβάνοντας υπόψη τον ανταγωνισμό, καθώς σε τελική ανάλυση αυτό το πρόγραμμα της συμφωνίας της Βασιλείας II πρέπει να φέρει εξορθολογισμό και μεταρρυθμίσεις· σκοπός του είναι να μειώσει τα έξοδα και όχι να δημιουργήσει νέες δαπάνες, και για αυτόν τον λόγο και σε αυτόν τον τομέα συνιστώ συγκριτική αξιολόγηση και άριστη εφαρμογή. 
<SPEAKER ID="91" LANGUAGE="EN" NAME="Charlie McCreevy," AFFILIATION="μέλος της Επιτροπής.">
<P>
   Κύριε Πρόεδρε, ευχαριστώ τους βουλευτές για τα πολύ εποικοδομητικά τους σχόλια όσον αφορά αυτό το πολύ σημαντικό νομοθέτημα και, όπως είπα στην αρχή, συγχαίρω τον κ. Radwan και τους σκιώδεις εισηγητές για το έργο τους, καθώς και την κοινοβουλευτική επιτροπή για τη βαθιά, εντατική και πολύ τεχνική εργασία της σε αυτό το περίπλοκο θέμα.
<P>
Μία πρόσφατη μελέτη υπολόγισε ότι οι τράπεζες θα μειώσουν τις κεφαλαιακές απαιτήσεις κατά περίπου 80 έως 120 δισεκατομμύρια ευρώ ως αποτέλεσμα της προτεινόμενης οδηγίας. Έλεγε επίσης ότι αυτή η οδηγία θα μειώσει τις κεφαλαιακές απαιτήσεις για τα δάνεια στις ΜΜΕ κατά περισσότερο από 50%. Το Κοινοβούλιο κατέθεσε τροπολογίες στις προτάσεις μας, οι οποίες βελτιώνουν ακόμη περισσότερο τους κανόνες για τη λιανική τραπεζική και τα δάνεια στις ΜΜΕ. Ορισμένοι ομιλητές αναφέρθηκαν στο θέμα των ισλαμικών υποθηκών. Χρειαζόμαστε κανόνες που θα διασφαλίζουν ότι αυτά τα δάνεια δεν θα περάσουν απαρατήρητα και δεν θα διαφύγουν εντελώς της ρύθμισης.
<P>
Ο κ. Ryan και η κ. Lulling έθεσαν ερωτήσεις για τις ενυπόθηκες ομολογίες ή τα καλυμμένα ομόλογα. Σημειώνω ότι η περαιτέρω ευελιξία που εισάγεται με τις τροπολογίες του Κοινοβουλίου θα μειώσει ακόμα περισσότερο τους κανονιστικούς περιορισμούς για τα λεγόμενα «καλυμμένα ομόλογα» και αυτό είναι ένα καλό αποτέλεσμα για τις αγορές.
<P>
Ορισμένοι άλλοι βουλευτές –ειδικότερα η κ. Berès και ο κ. Purvis– έθιξαν το ζήτημα των ισότιμων όρων ανταγωνισμού για την Ευρώπη και τις Ηνωμένες Πολιτείες. Πρώτον, θα ήθελα να επισημάνω ότι οι μικρομεσαίες αμερικανικές τράπεζες έχουν ζητήσει να επεκταθούν και σε αυτές τα οφέλη της Βασιλείας II και πληροφορούμαι ότι οι ΗΠΑ ετοιμάζονται να υποβάλουν αυτές τις προτάσεις μέσα στον επόμενο μήνα.
<P>
Σημειώνω, ωστόσο, τα όσα δήλωσαν ο κ. Purvis και η κ. Berès, όχι μόνο σχετικά με το συγκεκριμένο θέμα αλλά και σχετικά με άλλους τομείς που αφορούν τις ΗΠΑ. Γνωρίζω ότι η κ. Berès έχει δείξει ιδιαίτερο ενδιαφέρον για το συγκεκριμένο ζήτημα και το διατηρώ κατά νου.
<P>
Σχεδόν όλοι οι ομιλητές αναφέρθηκαν στο γενικό θέμα της επιτροπολογίας. Ο κ. Radwan μπορεί να νιώθει ιδιαίτερη χαρά και υπερηφάνεια που έφερε αυτό το ζήτημα στο προσκήνιο της συζήτησης και που το επέκτεινε και σε άλλους τομείς.
<SPEAKER ID="92" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τετάρτη στις 12.00. 
<SPEAKER ID="93" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0224/2005) του κ. Doorn, εξ ονόματος της Επιτροπής Νομικών Θεμάτων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τον υποχρεωτικό έλεγχο των ετήσιων και των ενοποιημένων λογαριασμών και για την τροποποίηση των οδηγιών 78/660/ΕΟΚ και 83/349/ΕΟΚ του Συμβουλίου [COM(2004)0177 C6-0005/2004 2004/0065(COD)]. 
<SPEAKER ID="94" LANGUAGE="EN" NAME="Charlie McCreevy," AFFILIATION="μέλος της Επιτροπής.">
<P>
   Κύριε Πρόεδρε, θα ήθελα να ευχαριστήσω τον Bert Doorn και την Επιτροπή Νομικών Θεμάτων για το εξαίρετο έργο που επιτέλεσαν σε σχέση με αυτόν τον φάκελο. Η αποτελεσματική συνεργασία μεταξύ των θεσμικών οργάνων θα καταστήσει λογικά δυνατή την υιοθέτηση αυτής της πρότασης σε μία μόνο ανάγνωση.
<P>
Όπως συνέβη και με την προηγούμενη έκθεση που συζητήσαμε, η επιτροπολογία είναι για άλλη μία φορά το μόνο θέμα που εκκρεμεί. Η κατάσταση μοιάζει πολύ με αυτό που ειπώθηκε πριν από λίγο σχετικά με την έκθεσή του κ. Radwan για την οδηγία περί κεφαλαιακών απαιτήσεων. Αναφέρομαι στις δηλώσεις που έκανα σε αυτό το πλαίσιο, οπότε δεν χρειάζεται να επαναλάβω τα λόγια μου.
<P>
Η Επιτροπή συμμερίζεται τις ανησυχίες που εξέφρασε το Συμβούλιο. Αναγνωρίζει, όμως, και την άποψη του Κοινοβουλίου ότι ο ρόλος του στην εποπτεία της άσκησης των εκχωρημένων εξουσιών πρέπει να συμφωνεί με τη θέση του στη διαδικασία συναπόφασης. Καθώς εκκρεμεί μια γενική λύση για την επιτροπολογία, η Επιτροπή κατανοεί ότι το Κοινοβούλιο θα ήθελε να περιορίσει έγκαιρα τις εκχωρημένες εξουσίες. Για την Επιτροπή είναι εξαιρετικά σημαντικό να διαρκέσει αυτή η περίοδος αρκετά, ώστε να διασφαλιστεί η σωστή εφαρμογή της οδηγίας. Καταλαβαίνω ότι ο εισηγητής σας θα πρότεινε μια ρήτρα λήξης ισχύος δύο έτη μετά την έναρξη ισχύος της οδηγίας, αλλά το αργότερο μέχρι την 1 Απριλίου 2008. Η ρήτρα αυτή, ωστόσο, δεν θα ισχύει για το άρθρο 26, που αφορά τα διεθνή ελεγκτικά πρότυπα. Η Επιτροπή μπορεί να συμφωνήσει με αυτό. Η λύση αυτή θα ήταν αντίστοιχη με τη λύση που βρέθηκε στην έκθεση του κ. Radwan για την πρόταση οδηγίας περί κεφαλαιακών απαιτήσεων. Η Επιτροπή ζητεί επίσης από το Συμβούλιο να δείξει ευελιξία αλλά, προπαντός, να θεωρήσει προτεραιότητα την αναθεώρηση της απόφασης του 1999 για την επιτροπολογία. 
<SPEAKER ID="95" LANGUAGE="NL" NAME="Bert Doorn (PPE-DE )," AFFILIATION="εισηγητής">
<P>
   . Κύριε Πρόεδρε, κύριε Επίτροπε, κυρίες και κύριοι, ως εισηγητής για την 8η οδηγία, μπορώ να σας πληροφορήσω ότι συνθέσαμε μια ενδιαφέρουσα δέσμη προτάσεων στις διαπραγματεύσεις με το Συμβούλιο και την Επιτροπή. Για παράδειγμα, κατορθώσαμε να δημιουργήσουμε περισσότερο χώρο για εθνικές λύσεις στις ελεγκτικές επιτροπές, οι οποίες αποτελούν εποπτικές επιτροπές μέσα στις εταιρείες. Καταστήσαμε σαφές για ακόμα μία φορά ότι η εταιρική διακυβέρνηση πρέπει να αποτελέσει αντικείμενο διαπραγμάτευσης σε επίπεδο κρατών μελών και ότι είναι απαράδεκτο να επιβάλλονται εκτεταμένες λύσεις σε αυτόν τον τομέα από το ευρωπαϊκό επίπεδο.
<P>
Κατορθώσαμε να καταστήσουμε κανόνα την εναλλαγή των ελεγκτών και εξαίρεση την εναλλαγή των ελεγκτικών γραφείων. Κατορθώσαμε επίσης να περιορίσουμε το διοικητικό βάρος στις μικρομεσαίες επιχειρήσεις σε ορισμένους τομείς, και η Επιτροπή ανέλαβε να υποβάλει μια έκθεση σχετικά με την ευθύνη πριν από το τέλος του 2006. Ο Επίτροπος McCreevy είπε πριν από λίγο ότι «σκοπεύει να ξεκινήσει μια μελέτη στο προσεχές μέλλον», αλλά συμφωνήσαμε ότι η έκθεση θα υποβληθεί πριν από το τέλος του 2006, και ελπίζω επίσης ότι θα έχω τη δέσμευσή του ότι αυτό θα γίνει. Σχετικά με αυτό το θέμα, θα θέλαμε να ανταλλάξουμε απόψεις και με το Κοινοβούλιο.
<P>
Υπάρχει άλλο ένα εμπόδιο προς διαπραγμάτευση: η επιτροπολογία, όπως ήδη επισημάνατε, κύριε Επίτροπε. Ως προς αυτό, αποφασίσαμε να είμαστε συνεπείς με την έκθεση Radwan, καθώς εκτιμώ ότι διακυβεύονται τα ίδια συμφέροντα.
<P>
Ως εκ τούτου, πιστεύω ότι αν συζητήσουμε αυτήν την επιτροπολογία –και χαίρομαι που το Συμβούλιο ανακοίνωσε ότι προτίθεται να αναπτύξει πρωτοβουλίες– αυτό θα είναι αρκετό, προκειμένου να βελτιωθεί η κατάσταση σε αυτόν τον τομέα. Σε αυτό το πλαίσιο, υποστηρίζω τη ρήτρα που ορίζει την 1η Απριλίου 2008 ως την ημερομηνία λήξης ισχύος, όπως ορίζεται και στην έκθεση Radwan. Θα ήθελα να προσθέσω, ωστόσο, ότι σχετικά με το άρθρο 26, που αφορά την υιοθέτηση των διεθνών ελεγκτικών προτύπων, πρέπει να κάνουμε μια εξαίρεση, διότι αυτά αφορούν, ως προς αυτήν τη ρήτρα λήξης ισχύος, διεθνείς συμφωνίες. Είναι περιττό να αναφερθεί ότι, αν και εφόσον εισαχθεί νέος κανονισμός για την επιτροπολογία, το δικαίωμα ανάκλησης θα πρέπει να ισχύει και για τα ελεγκτικά πρότυπα αυτού του είδους.
<SPEAKER ID="96" LANGUAGE="DE" NAME="Andreas Schwab," AFFILIATION="εξ ονόματος της Ομάδας PPE-DE">
<P>
   . Κύριε Πρόεδρε, κύριε Επίτροπε, επιτρέψτε μου καταρχάς να ευχαριστήσω τον κ. Doorn για την εξαιρετική εργασία που κατέβαλε με τη συνδρομή πολλών επιτροπών. Πιστεύω ότι αυτή η έκθεση αποτελεί έναν καλό συμβιβασμό σε αυτό το δύσκολο ζήτημα. Είναι προφανές, ιδιαίτερα από τον αριθμό των βουλευτών που παρίστανται στο Κοινοβούλιο, ότι πρόκειται για νομοθέτημα ιδιαίτερα τεχνικής φύσης, αλλά πιστεύω ότι θα συμβάλει σε μεγάλο βαθμό στην ανταγωνιστικότητα της Ευρώπης, τόσο στην εσωτερική όσο και στην εξωτερική. Πρόκειται για έναν ευαίσθητο τομέα που χρειάζεται μια σταθερή νομοθεσία.
<P>
Πρέπει, βεβαίως, να γίνουν συμβιβασμοί· ο κ. Doorn αναφέρθηκε σε έναν που αφορά την εναλλαγή. Σε τελική ανάλυση είναι σωστό να εφαρμοστεί η εξωτερική εναλλαγή· τα κράτη μέλη έχουν εναλλακτική λύση. Ορισμένα από αυτά διατηρούν την εξωτερική εναλλαγή που είχαν προηγουμένως. Ανέκαθεν υποστήριζα το να μην επιτρέπεται στα κράτη μέλη να ζητούν εξωτερική εναλλαγή, επειδή δεν θεωρώ ότι αυτό προάγει τον ανταγωνισμό.
<P>
Επειδή ο χρόνος που διαθέτω για την ομιλία μου είναι περιορισμένος, θα ήθελα να επικεντρωθώ στην πρόταση του Επιτρόπου McCreevy για τη διεξαγωγή μελέτης σχετικά με τις πιθανές επιπτώσεις της περιορισμένης ευθύνης στην εσωτερική αγορά των ελεγκτικών γραφείων. Η εισαγωγή της περιορισμένης ευθύνης αποτελεί σημαντικό πλεονέκτημα για την Ευρώπη ως περιοχή εγκατάστασης μιας επιχείρησης και, ως εκ τούτου, χαίρομαι που ο Επίτροπος McCreevy συμφώνησε με την εν λόγω μελέτη, η οποία πρέπει να ολοκληρωθεί σύντομα, δηλαδή έως τα τέλη του 2006.
<P>
Ως εκ τούτου, αφού ο κ. Doorn είπε όλα όσα έπρεπε για την επιτροπολογία και συμφωνώ μαζί του, σας ευχαριστώ για την προσοχή σας και ελπίζω να εγκριθεί η οδηγία. 
<SPEAKER ID="97" LANGUAGE="ES" NAME="Antonio Masip Hidalgo," AFFILIATION="εξ ονόματος της Ομάδας PSE">
<P>
Ο εισηγητής εργάστηκε σκληρά για να μας συμπεριλάβει στην εκπόνηση του κειμένου και στις συναντήσεις του με το Συμβούλιο και με την Επιτροπή ούτως, ώστε αυτή η πρόταση να συμβάλει στην ομογενοποίηση της ευρωπαϊκής νομοθεσίας σε ένα τόσο σημαντικό πεδίο όπως αυτό των ελέγχων, που έχει προκαλέσει τόση ανησυχία στην κοινή γνώμη μετά τα σκάνδαλα Enron και Parmalat. Εν πάση περιπτώσει, θα είναι ένα ελάχιστο πλαίσιο, διατηρώντας προς το παρόν την αρμοδιότητα των κρατών σε τομείς όπου διαθέτουν μεγαλύτερη ικανότητα, εμπειρία και εγγύτητα, προκειμένου να πραγματοποιούν τους ελέγχους.
<P>
Η υπόθεση Enron εξαφάνισε την Arthur Andersen και απέμειναν μόνο τέσσερεις από τους λεγόμενους πέντε μεγάλους. Ένα νέο σκάνδαλο που θα οδηγούσε στην απώλεια της εμπιστοσύνης σε άλλη μία μεγάλη ελεγκτική εταιρεία θα μπορούσε να είναι μοιραίο όχι μόνο για τη συγκεκριμένη εταιρεία αλλά και για τη σταθερότητα του συστήματος. Από την αρχή, επομένως, υποστήριξα ότι δεν πρέπει να αφήνουμε τα πάντα στον αυτοέλεγχο των ίδιων των ελεγκτικών εταιρειών και ότι πρέπει να υποστηρίξουμε τον έλεγχο από τις δημόσιες αρχές, δεδομένου ότι δεν διακυβεύεται απλώς η βιωσιμότητα μιας εταιρείας αλλά και η υγεία του χρηματοοικονομικού συστήματος.
<P>
Θα ήθελα να συγχαρώ για άλλη μία φορά τον κ. Doorn. 
<SPEAKER ID="98" LANGUAGE="DE" NAME="Wolf Klinz," AFFILIATION="εξ ονόματος της Ομάδας ALDE">
<P>
   . Κύριε Πρόεδρε, κυρίες και κύριοι, ελπίζω η οδηγία για τους ελεγκτές να συμβάλει στην αποκατάσταση της εμπιστοσύνης για τα αποτελέσματα των εταιρικών χρήσεων και τη λειτουργία των αγορών, που κλονίστηκε τα τελευταία χρόνια από διάφορα σκάνδαλα. Μπορεί να προσφέρει μεγαλύτερη ασφάλεια στους επενδυτές –την ασφάλεια που είχαν άλλοτε– και να ενισχύσει την ανταγωνιστικότητα των ευρωπαϊκών επιχειρήσεων. Αν συγκρίνουμε τα βασικά σημεία της γνωμοδότησης που συνέταξα για την Επιτροπή Οικονομικών και Νομισματικών Θεμάτων και την τελική μορφή που μας παρουσίασε ο κ. Doorn μετά τις τριμερείς διαπραγματεύσεις, θα διαπιστώσουμε πολλά κοινά σημεία, για παράδειγμα όσον αφορά την εναλλαγή, τα έξοδα που βαρύνουν τις μικρομεσαίες επιχειρήσεις και την ευθύνη. Χαιρετίζω την πρόταση σύμφωνα με την οποία η Επιτροπή θα διεξαγάγει έρευνα σχετικά με το ζήτημα της ευθύνης έως τα τέλη του 2006, και συμφωνώ με όσα είπε ο κ. Schwab για αυτό το θέμα.
<P>
Θα προτιμούσα ένα πιο θετικό μήνυμα σε σχέση με τα δύο άλλα σημαντικά θέματα, δηλαδή όσον αφορά τη σύσταση μιας ελεγκτικής επιτροπής και την παροχή πρόσθετων μη ελεγκτικών υπηρεσιών. Η Επιτροπή Οικονομικών και Νομισματικών Θεμάτων επιδοκίμασε με ενθουσιασμό το αίτημα για σύσταση μιας ελεγκτικής επιτροπής και στήριξε τις απόψεις της Ευρωπαϊκής Επιτροπής. Συνολικά, η έκθεση του κ. Doorn αποτελεί βήμα προς τη σωστή κατεύθυνση, και τον ευχαριστώ για το έργο που επιτέλεσε ως εισηγητής. Η επικείμενη ψηφοφορία είναι καθοριστική για την επιτυχή ολοκλήρωση της ταχείας διαδικασίας και, ως εκ τούτου, οι αγορές θα λάβουν σύντομα το μήνυμα που περιμένουν με ανυπομονησία.
<P>
Επίσης, χαίρομαι που, στην έκθεσή του, ο κ. Doorn αναφέρεται στο ζήτημα της επιτροπολογίας, αν και εγώ θα περίμενα να ορισθεί ως ημερομηνία για τη ρήτρα λήξης ισχύος η 1η Ιανουαρίου και όχι η 1η Απριλίου 2008.
<P>
Ωστόσο, θεωρώ ότι δύσκολα θα γίνει δεκτή η προτεινόμενη προσέγγιση για την εφαρμογή των διεθνών λογιστικών προτύπων, γνωστών ως IAS ή ως ISA. Και σε αυτό το σημείο, το Ευρωπαϊκό Κοινοβούλιο πρέπει να διασφαλίσει το δικαίωμα ανάκλησης. Παρά το γεγονός ότι η κ. Wallis, σκιώδης εισηγήτρια της ομάδας μου στην αρμόδια επιτροπή, συνιστά την έγκριση αυτής της έκθεσης, εγώ θα απόσχω από την ψηφοφορία λόγω των επιφυλάξεων που προανέφερα. 
<SPEAKER ID="99" LANGUAGE="IT" NAME="Giuseppe Gargani (PPE-DE ). –" AFFILIATION="">
<P>
   Κύριε Πρόεδρε, κυρίες και κύριοι, πέρα από τη ρητορική και τις καθιερωμένες ευχαριστίες, με την παρέμβασή μου θα ήθελα προπαντός να επισημάνω το σημαντικό έργο που επιτέλεσε ο κ. Doorn. Επίσης, όπως είπα και στη συνεδρίαση της κοινοβουλευτικής επιτροπής και θα ήθελα να επαναλάβω και εδώ, κατά την άποψή μου το έργο που επιτελέσθηκε ήταν ευφυές, ισορροπημένο και διορατικό.
<P>
Θα ήθελα επίσης να ευχαριστήσω τον εισηγητή για την ευφυή λύση που πρότεινε με την εναλλαγή των ελεγκτικών εταιρειών, λύση για την οποία μπορώ να πω εκ πείρας ότι η χώρα μου είναι ιδιαίτερα ικανοποιημένη, αλλά πιστεύω ότι και οι άλλες χώρες έχουν την ίδια άποψη. Για την ισορροπία αυτή θα πρέπει να συγχαρούμε και πάλι τον κ. Doorn και τους άλλους συναδέλφους. Η συμφωνία σχετικά με τα μέτρα εφαρμογής αποτελεί το μέτρο της σημασίας που μπορεί και πρέπει να έχει το Κοινοβούλιο σε σχέση με τη δυσκολία εφαρμογής αυτής της οδηγίας.
<SPEAKER ID="100" LANGUAGE="" NAME="Arlene McCarthy (PSE )." AFFILIATION="(ΕΝ)">
<P>
   – Κύριε Πρόεδρε, όταν συζητήσαμε για πρώτη φορά το θέμα της εταιρικής διακυβέρνησης έπειτα από την έκθεση της ομάδας υψηλού επιπέδου, ήταν στο πλαίσιο των σκανδάλων της Enron και της WorldCom. Εμπειρογνώμονες από τον κλάδο της λογιστικής της ΕΕ είπαν ότι κάτι τέτοιο «δεν θα μπορούσε να συμβεί ποτέ στην Ευρώπη», όμως έπειτα είχαμε την Parmalat, η οποία διέθετε μια ελεγκτική επιτροπή –όπως και η Enron– από διαπρεπείς ανεξάρτητους καθηγητές. Το πρόβλημα ήταν ότι δεν επέδειξαν καμία ανεξαρτησία του πνεύματος στην αντιμετώπιση των αμφιβόλου αξιοπιστίας επιχειρηματικών εταίρων και του διοικητικού συμβουλίου.
<P>
Οι κανονιστικές ελεγκτικές επιτροπές δεν αποτέλεσαν ποτέ ικανοποιητική απάντηση στο πλαίσιο αυτής της πρότασης, η οποία αφορά περισσότερο την αλλαγή της νοοτροπίας και των πρακτικών των ελέγχων. Χάρη στον πραγματισμό του εισηγητή μας, κ. Bert Doorn, και στην καλή συνεργασία με την Επιτροπή και την Προεδρία, διαθέτουμε πλέον ένα ευέλικτο μέσο της ΕΕ, το οποίο θα βελτιώσει την ποιότητα και τη συνεκτικότητα των ελέγχων σε ολόκληρη την Ευρώπη, ενώ ταυτόχρονα θα σέβεται τις καλές εγχώριες διατάξεις εταιρικού δικαίου που βρίσκονται ήδη σε ισχύ.
<P>
Μια προσέγγιση προειδοποιήσεων και εγγυήσεων βασισμένη σε αρχές θα οδηγήσει σε ένα πολύ πιο αποτελεσματικό και σταθερό καθεστώς στην ΕΕ. Το καθεστώς αυτό θα αποδειχθεί πολύ καλύτερο από το σύστημα κανόνων Sarbanes-Oxley, το οποίο μπορεί να καθιστά ευκολότερη την επιβολή κυρώσεων αλλά δεν βελτιώνει τη δεοντολογία, την ανεξαρτησία και τη δημόσια εποπτεία των ελεγκτικών δομών.
<P>
Επίσης, έχει να διαδραματίσει έναν ρόλο στη μεταφορά και την εφαρμογή της νομοθεσίας. Επικροτώ την πρωτοβουλία της Προεδρίας και τις προτάσεις για συνέχιση της μεταρρύθμισης των διαδικασιών επιτροπολογίας του 1999, ώστε να διασφαλιστεί ότι θα μπορέσουμε να διαδραματίσουμε ρόλο στη διαδικασία βελτίωσης των νόμων και των ρυθμίσεων, και ανυπομονώ να γίνουν δεκτές οι σχετικές τροπολογίες που θα καταθέσει το Κοινοβούλιο, ώστε να μπορέσουμε πραγματικά να διαδραματίσουμε τον ρόλο μας στη διαδικασία συνεργασίας. 
<SPEAKER ID="101" LANGUAGE="DE" NAME="Paul Rübig (PPE-DE ). –" AFFILIATION="">
<SPEAKER ID="102" LANGUAGE="PL" NAME="Andrzej Jan Szejna (PSE ). –" AFFILIATION="">
<P>
    Κύριε Πρόεδρε, μια σειρά πρόσφατων σκανδάλων έκαμψε την εμπιστοσύνη των καταναλωτών και των επενδυτών. Θα μπορούσα να αναφέρω τα παραδείγματα της Enron ή της Parmalat. Τα σκάνδαλα αυτά έλαβαν τρομερές διαστάσεις και περιελάμβαναν διάφορα είδη απάτης. Η πρωτοβουλία της Ευρωπαϊκής Επιτροπής αποτελεί ευπρόσδεκτη απάντηση σε αυτήν την κατάσταση.
<P>
Η πρόταση της Επιτροπής σχετικά με τον νομικό έλεγχο των λογαριασμών αποτελεί αποτέλεσμα προετοιμασίας πολλών ετών και λαμβάνει υπόψη τις συστάσεις του 2000 και 2002. Η οδηγία θα αντικαταστήσει την 8η οδηγία περί ορκωτών ελεγκτών του 1984, η οποία περιέχει τους κανόνες για τη διαπίστευση των ορκωτών ελεγκτών αλλά δεν λέει τίποτα για τη διαδικασία ελέγχου, την εποπτεία ή τον εξωτερικό έλεγχο ποιότητας. Το νέο σχέδιο οδηγίας αποσαφηνίζει τα καθήκοντα των ορκωτών ελεγκτών και ορίζει ορισμένα ηθικά κριτήρια. Στόχος είναι η διασφάλιση του επαγγέλματος και της ανεξαρτησίας των ορκωτών ελεγκτών, δηλαδή ακεραιότητα, επαγγελματική επάρκεια, εχεμύθεια και επαγγελματικό απόρρητο και σφαιρική ευθύνη.
<SPEAKER ID="103" LANGUAGE="" NAME="Charlie McCreevy," AFFILIATION="μέλος της Επιτροπής">
<P>
Ο κ. Doorn και άλλοι έθιξαν το θέμα της αξιοπιστίας των ελέγχων και, προσωπικά, έχω μεγάλο ενδιαφέρον για το συγκεκριμένο αυτό θέμα. Ζήτησα από τις υπηρεσίες μου να αντιμετωπίσουν αυτό το ζήτημα ως εξαιρετικά επείγον. Η μελέτη θα ανατεθεί σύντομα ούτως, ώστε να είμαστε κανονικά έτοιμοι να παρουσιάσουμε τα πορίσματά μας πριν από το τέλος του 2006. Αυτή είναι η πρόθεσή μας και ελπίζω ότι θα είναι εφικτό να τηρήσουμε αυτό το χρονοδιάγραμμα με σχετική ευκολία.
<P>
Ενδεχομένως, όπως είπε η κ. McCarthy, να διαθέτουμε το καλύτερο σύστημα κανόνων στον κόσμο ή, τουλάχιστον, να νομίζουμε ότι διαθέτουμε το καλύτερο σύστημα κανόνων στον κόσμο, αλλά ποτέ δεν θα αποτρέψει ένα σκάνδαλο ή μια απάτη, εάν περισσότεροι από δύο άνθρωποι συνωμοτήσουν προσπαθώντας να στήσουν κάποια παράνομη δραστηριότητα· αυτό μπορεί να συμβεί είτε διαθέτουμε ένα σύστημα κανόνων είτε όχι – και, θυμηθείτε, στις ΗΠΑ διέθεταν ένα τέτοιο σύστημα κανόνων για αρκετό καιρό χωρίς να καταφέρουν να αποτρέψουν τα σκάνδαλα στη δική τους πλευρά του Ατλαντικού, και το ίδιο ισχύει φυσικά και για ένα σύστημα απόλυτα βασισμένο σε αρχές. Καμιά ελεγκτική διαδικασία στον κόσμο και κανένας μηχανισμός εσωτερικού ελέγχου σε λειτουργία δεν θα μπορέσει να εγγυηθεί κατά 100% ότι δεν θα συμβεί ποτέ απάτη ή οικονομική ατασθαλία. Ωστόσο, θα πρέπει να μας επιτρέπει να μαθαίνουμε το συντομότερο δυνατόν τι ακριβώς συμβαίνει. Είναι πολύ σημαντικό για τις επιχειρήσεις και για όλους μας να υπάρχει εμπιστοσύνη στο επάγγελμα του ελεγκτή, εμπιστοσύνη στην ανεξαρτησία των ελεγκτών, στο είδος των προτύπων που εφαρμόζουν και στη δεοντολογία του επαγγέλματος.
<P>
Όπως είπα και προηγουμένως, τέθηκε και εδώ, όπως και στην προηγούμενη συζήτηση, το ζήτημα της επιτροπολογίας και επαναλαμβάνω ότι η πρόταση να ανασταλεί έπειτα από δύο έτη, με εξαίρεση το άρθρο 26, είναι αποδεκτή από την Επιτροπή για αυτήν τη συγκεκριμένη οδηγία.
<SPEAKER ID="104" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τετάρτη στις 12.00. 
<SPEAKER ID="105" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0260/2005) της κ. Fraga Estévez, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου που αφορά τη σύναψη του πρωτοκόλλου που καθορίζει, την περίοδο από 1ης Ιανουαρίου 2005 έως 31ης Δεκεμβρίου 2010, τις δυνατότητες αλιείας τόνου και τη χρηματική αντιπαροχή που προβλέπονται στη συμφωνία μεταξύ της Ευρωπαϊκής Οικονομικής Κοινότητας και της Ισλαμικής Ομοσπονδιακής Δημοκρατίας των Νήσων Κομόρων για την αλιεία στα ανοικτά των Νήσων Κομόρων [COM(2005)0187 C6-0154/2005 2005/0092(CNS)]. 
<SPEAKER ID="106" LANGUAGE="" NAME="Joe Borg," AFFILIATION="μέλος της Επιτροπής">
<P>
   . Κύριε Πρόεδρε, πριν αρχίσω τη συνοπτική περιγραφή της θέσης της Επιτροπής σχετικά με τον φάκελο αυτό, θα ήθελα να ευχαριστήσω την Επιτροπή Αλιείας και ιδιαίτερα την εισηγήτρια, κ. Fraga Estévez, για το εξαίρετο έργο που επιτέλεσε εντός των τόσο σύντομων προθεσμιών.
<P>
Όπως γνωρίζουν οι αξιότιμοι βουλευτές, η Κοινότητα διατηρεί μακροχρόνιες σχέσεις με τις Νήσους Κομόρες στον τομέα της αλιείας. Η πρώτη συμφωνία για την αλιεία με τη χώρα αυτή συνήφθη το 1988. Αν και είναι η μικρότερη συμφωνία για τον τόνο, είναι σημαντική λόγω της στρατηγικής θέσης αυτού του τύπου αλιείας στον Ινδικό Ωκεανό καθώς και των αλιευτικών δυνατοτήτων που παρέχει.
<P>
Το νέο πρωτόκολλο, το οποίο μονογραφήθηκε στις 24 Νοεμβρίου 2004, καλύπτει περίοδο έξι ετών από την 1η Ιανουαρίου 2005 έως την 31η Δεκεμβρίου 2010. Το πρωτόκολλο παρέχει δυνατότητες αλιείας σε 40 θυνναλιευτικά με γρι-γρι και 17 αλιευτικά με παραγάδια επιφανείας και προβλέπει χρηματική αντιπαροχή ύψους 390 000 ευρώ ετησίως. Η συμφωνία προσφέρει αμοιβαία οφέλη και στα δύο μέρη και περιέχει έναν αριθμό νέων στοιχείων, μεταξύ των οποίων είναι τα ακόλουθα. Πρώτον, μια ρήτρα αποκλειστικότητας, η οποία απαγορεύει την ύπαρξη ιδιωτικών αδειών ή άλλων ιδιωτικών συμφωνιών εκτός του πεδίου εφαρμογής της συμφωνίας. Δεύτερον, μια απαίτηση παρακολούθησης σκαφών για την ενίσχυση των ελέγχων στα σκάφη που αναπτύσσουν δραστηριότητα στα ύδατα των Νήσων Κομόρων. Τρίτον, η κοινωνική ρήτρα για τους ντόπιους ναυτικούς που ναυτολογούνται από τα σκάφη της Κοινότητας. Τέταρτον, κανόνες σχετικά με την επιβίβαση παρατηρητών και, πέμπτον, προσαρμογή της κατανομής του κόστους της συμφωνίας μεταξύ της Κοινότητας και των πλοιοκτητών από 75/25 ευρώ ανά τόνο σε 65/35 ευρώ ανά τόνο, αναλογία η οποία εφαρμόζεται ήδη σε άλλες συμφωνίες για τον τόνο στον Ειρηνικό. Αυτή η αύξηση του ποσοστού συμμετοχής των πλοιοκτητών στις δαπάνες θα εφαρμοστεί σταδιακά σε όλες τις συμφωνίες για τον τόνο στην Κοινότητα, όπως ζητήθηκε κατά τη μεταρρύθμιση της κοινής αλιευτικής πολιτικής.
<P>
Η εργασία αυτή περιλαμβάνει την καθιέρωση ετήσιων και πολυετών στόχων, την κατανομή του τμήματος της οικονομικής αντιστάθμισης (60%), τους στόχους που πρέπει να επιτευχθούν και τα κριτήρια και τις διαδικασίες που θα μας επιτρέψουν να αξιολογούμε τα ετήσια αποτελέσματα σύμφωνα με το άρθρο 7 του πρωτοκόλλου.
<P>
Ας έρθω τώρα στις τροπολογίες. Όσον αφορά την τροπολογία 1, η Επιτροπή είναι της γνώμης ότι δεν είναι απαραίτητη, δεδομένου ότι θα ξεκινήσει σύντομα η διαδικασία για την υιοθέτηση της νέας συμφωνίας πλαισίου – της αλιευτικής συμφωνίας εταιρικής σχέσης.
<P>
Όσον αφορά τις τροπολογίες 2, 3 και 5, η Επιτροπή συμφωνεί απόλυτα με το πνεύμα τους. Ωστόσο, η Επιτροπή τηρεί ήδη τη διαβίβαση αυτού του είδους των πληροφοριών σύμφωνα τόσο με τις τρέχουσες διοργανικές ρυθμίσεις όσο και –ιδιαίτερα– με τη συμφωνία πλαίσιο μεταξύ της Επιτροπής και του Ευρωπαϊκού Κοινοβουλίου. Κατά συνέπεια, η Επιτροπή θεωρεί ότι αυτές οι τροπολογίες δεν είναι απαραίτητες.
<P>
Όσον αφορά την τροπολογία 4, θα ήθελα να υπενθυμίσω τις βασικές κοινοτικές διατάξεις σχετικά με την εντολή της Επιτροπής να διαπραγματεύεται εξ ονόματος της Κοινότητας. Το Συμβούλιο έχει εξουσιοδοτήσει την Επιτροπή να διαπραγματεύεται συμφωνίες και ρυθμίσεις για την αλιεία μεταξύ της Κοινότητας και των Νήσων Κομόρων. Κατόπιν τούτου, δεν χρειάζεται νέα εντολή κάθε φορά για τις περιοδικές ανανεώσεις.
<P>
Η τροπολογία 6 δεν μπορεί να γίνει δεκτή από την Επιτροπή. Η Επιτροπή έχει καθιερώσει συνεχή διάλογο με τη βιομηχανία στο πλαίσιο μιας ειδικής κλαδικής ομάδας. Η ομάδα αυτή συνεδριάζει σε τακτική βάση και συζητά τις μελλοντικές διαπραγματεύσεις και άλλα τεχνικά ζητήματα. Επιπροσθέτως, εμπειρογνώμονες από τα κράτη μέλη προσκαλούνται να παραστούν στις διαπραγματεύσεις των αλιευτικών συμφωνιών ή πρωτοκόλλων. 
<SPEAKER ID="107" LANGUAGE="ES" NAME="Carmen Fraga Estévez (PPE-DE )," AFFILIATION="εισηγήτρια">
<P>
   . Κύριε Πρόεδρε, είμαι σίγουρη ότι αυτό το Κοινοβούλιο, ακριβώς όπως και η Επιτροπή Αλιείας, θα υποστηρίξει την υπογραφή αυτής της αλιευτικής συμφωνίας μεταξύ της Ευρωπαϊκής Ένωσης και των Νήσων Κομόρων, η οποία δίνει συνέχεια στα προηγούμενα πρωτόκολλα και η οποία θα επιτρέψει την αλιεία σε 57 κοινοτικά σκάφη μέχρι το έτος 2010.
<P>
Καταρχάς, είναι το πρώτο που φτάνει στο Κοινοβούλιο στο οποίο, μονομερώς και χωρίς να μεσολαβήσει κανένα αίτημα της τρίτης χώρας, η Επιτροπή αποφάσισε να αυξήσει το ποσό που πληρώνουν οι πλοιοκτήτες για κάθε τόνο αλιευμάτων, από 25 σε 35 ευρώ, δηλαδή κατά 40%, και χωρίς να έχουν προηγηθεί διαβουλεύσεις. Η Επιτροπή υπερασπίζεται την απόφασή της, ισχυριζόμενη ότι η αύξηση προβλεπόταν στα συμπεράσματα του Συμβουλίου Υπουργών του 2004, αλλά αυτό που συμπεραίνουμε όλοι από εκείνα τα συμπεράσματα ήταν ότι θα γινόταν μία σταδιακή αύξηση των εισφορών, όταν στην πραγματικότητα έγινε μία αυθαίρετη και μάλλον απότομη αύξηση.
<SPEAKER ID="108" LANGUAGE="DE" NAME="Helga Trüpel (Verts/ALE )," AFFILIATION="συντάκτρια της γνωμοδότησης της Επιτροπής Προϋπολογισμών">
<P>
   . Κύριε Πρόεδρε, Επίτροπε Borg, θα ήθελα απλώς να αρχίσω την παρέμβασή μου επαναλαμβάνοντας ότι η αλιευτική πολιτική, η οποία βεβαίως έχει μεγάλη σημασία για την Ευρωπαϊκή Ένωση, αποτελεί κλασικό παράδειγμα της ανάγκης συμφιλίωσης των οικονομικών συμφερόντων με τις οικολογικές ανάγκες. Η Ευρωπαϊκή Ένωση έχει θέσει ως στόχο την προστασία των αλιευτικών αποθεμάτων και την αποκατάστασή τους, αποφεύγοντας παράλληλα την υπεραλίευση και την προώθηση των οικονομικών συμφερόντων του τομέα της αλιείας. Για να επιτευχθεί όμως αυτό, η διαφάνεια είναι απαραίτητη, και σε αυτό το πνεύμα η Επιτροπή Προϋπολογισμών υπέβαλε τις δύο τροπολογίες στις οποίες επιθυμώ να αφιερώσω αυτήν την παρέμβασή μου.
<P>
Αυτή η συμφωνία λήγει το 2010, και το κρίσιμο ζήτημα σε σχέση με αυτό είναι, εφόσον πρόκειται για νέα συμφωνία, αν θα υπάρξει πραγματικά μία εκ των υστέρων αξιολόγηση αυτού του νέου προγράμματος, και αν αυτή η αξιολόγηση θα διαβιβαστεί στο Κοινοβούλιο εγκαίρως, πριν αρχίσουν οι διαπραγματεύσεις για μια νέα συμφωνία. Το Κοινοβούλιο επιμένει ότι πρέπει να ειδοποιηθεί δεόντως και εγκαίρως, αμέσως μόλις τα στοιχεία αυτής της εκ των υστέρων αξιολόγησης καταστούν διαθέσιμα και, επομένως, αυτό που ζητώ από εσάς, Επίτροπε Borg, είναι σαφές: να ενημερώνεται δεόντως το Κοινοβούλιο και να λαμβάνει εμπρόθεσμα τα στοιχεία της εκάστοτε εκ των υστέρων αξιολόγησης.
<SPEAKER ID="109" LANGUAGE="NL" NAME="Dorette Corbey," AFFILIATION="εξ ονόματος της Ομάδας PSE.">
<P>
   Κύριε Πρόεδρε, θα ήθελα να ευχαριστήσω και τους δύο εισηγητές, την έκθεση των οποίων διάβασα με μεγάλο ενδιαφέρον. Ο τόνος είναι ένα πολύ αγαπητό, υγιεινό ψάρι γεμάτο ιχθυέλαιο, το οποίο περιέχει ωμέγα 3 που είναι τόσο σημαντικό. Το σημαντικό είναι τα είδη τόνου να επιβιώσουν από την αλιεία, ώστε οι μελλοντικοί αλιείς να μπορούν να πιάνουν τόνο και οι μελλοντικοί καταναλωτές να μπορούν να τον απολαμβάνουν.
<P>
Το πρώτο αφορά τις δίκαιες αλιευτικές και πραγματικές εταιρικές σχέσεις. Η συμφωνία ακολουθεί ένα καθεστώς που ήταν πολύ κερδοφόρο για την Ευρωπαϊκή Ένωση. Για κάθε ευρώ που επενδυόταν, η Ευρωπαϊκή Ένωση κέρδιζε 5,7 ευρώ. Δυστυχώς, δεν ίσχυε το ίδιο και για τις Κομόρες, μια χώρα που μαστίζεται από τη φτώχεια. Ως εκ τούτου, μου προκαλεί κάποια έκπληξη η αποδοκιμασία της κ. Fraga για την αύξηση της συμμετοχής των αλιέων και της ΕΕ. Επρόκειτο εξάλλου για ένα πολύ επικερδές καθεστώς. Μόνο με την επίτευξη πραγματικών εταιρικών σχέσεων, και όχι με το μονομερές οικονομικό όφελος, μπορεί να γίνει πιο συνεκτική η αναπτυξιακή συνεργασία, η αλιεία και η επιστημονική έρευνα.
<P>
Δεύτερον, όσον αφορά τη βιώσιμη αλιεία, πρέπει να δοθεί η ευκαιρία στους καταναλωτές να αγοράσουν βιώσιμα ψάρια, βιώσιμο τόνο, με πιστοποίηση από τον MSE ή άλλο αρμόδιο όργανο. Τα βιώσιμα ψάρια, είναι, πάνω από όλα, ψάρια που δεν υπεραλιεύονται. Για τον σκοπό αυτό, απαιτούνται συγκεκριμένα στοιχεία και η καθιέρωση στενής εποπτείας και ελέγχου. Το άρθρο 7 του πρωτοκόλλου ορίζει ότι η ΕΕ πρέπει να συμβάλει στην εξασφάλιση της μελλοντικής βιωσιμότητας των αλιευμάτων τόνου.
<SPEAKER ID="110" LANGUAGE="SV" NAME="Carl Schlyter," AFFILIATION="εξ ονόματος της Ομάδας Verts/ALE.">
<SPEAKER ID="111" LANGUAGE="SV" NAME="Hélène Goudin" AFFILIATION="εξ ονόματος της Ομάδας IND/DEM.">
<P>
   , Κύριε Πρόεδρε, οι αλιευτικές συμφωνίες της ΕΕ με τρίτες χώρες έχουν εκτεθεί σε εκτεταμένες επικρίσεις από πολλές οργανώσεις που εργάζονται για θέματα ανάπτυξης, συμπεριλαμβανομένης της Επιτροπής για τη Διεθνή Αναπτυξιακή Συνεργασία (Sida) της Σουηδίας. Οι συμφωνίες έχουν όντως μεταρρυθμιστεί, αλλά οι επικρίσεις για τις ισχύουσες συμβάσεις εταιρικής σχέσεις είναι απολύτως δικαιολογημένες.
<SPEAKER ID="112" LANGUAGE="ES" NAME="Manuel Medina Ortega (PSE ). –" AFFILIATION="">
<SPEAKER ID="113" LANGUAGE="" NAME="Joe Borg," AFFILIATION="μέλος της Επιτροπής">
<P>
   . Κύριε Πρόεδρε, θα ήθελα καταρχάς να ευχαριστήσω όλους τους ομιλητές για τις παρατηρήσεις τους. Θα ήθελα να σχολιάσω αρκετά σημεία, αρχίζοντας από εκείνο που έθεσε η κ. Fraga σχετικά με τα τέλη για τη χορήγηση αδείας. Η ανακατανομή του κόστους δεν είναι κάτι καινούριο. Αν ρίξουμε μια ματιά στην πορεία της από τα μέσα της δεκαετίας του 1980, θα διαπιστώσουμε ότι έως τα μέσα της δεκαετίας του 1990 η αναλογία ήταν 80:20. Έπειτα, από τα μέσα της δεκαετίας του 1990 έως σήμερα, η αναλογία μεταβλήθηκε σε 75:25.
<P>
Καθιερώνουμε έναν νέο τρόπο κατανομής του κόστους με αναλογία 65:35. Μπορώ να πω ότι η απόφαση της Επιτροπής να αυξήσει τις εισφορές που καταβάλλουν οι πλοιοκτήτες για τον τόνο δικαιολογείται από πολλές απόψεις, συμπεριλαμβανομένης της ανάγκης αύξησης της οικονομικής ευθύνης των πλοιοκτητών της ΕΚ και της εξασφάλισης μιας δίκαιης αντιστάθμισης για το παράκτιο κράτος. Όπως αναφέρεται στα συμπεράσματα του Συμβουλίου του Ιουλίου του 2004, αυτή η εισφορά πρέπει να είναι δίκαιη, ισορροπημένη και να μην εισάγει διακρίσεις.
<P>
Η αναλογία 35:65 εφαρμόζεται ήδη σε όλες τις συμφωνίας για τον τόνο που έχουν συναφθεί στον Ειρηνικό, συμπεριλαμβανομένου του Κιριμπάτι, των Νήσων του Σολομώντος και των Ομόσπονδων Κρατών της Μικρονησίας, και τα ενδιαφερόμενα κράτη μέλη δεν έχουν προβάλει αντίρρηση.
<P>
Μέχρι την ανανέωση του πρωτοκόλλου ΕΚ-Σεϋχελλών πέρυσι τον περασμένο Σεπτέμβριο, η Επιτροπή είχε ήδη ανακοινώσει στην εξωτερική ομάδα του Συμβουλίου ότι σκόπευε να υιοθετήσει την αναλογία 35:65. Κατά τη διάρκεια των διαπραγματεύσεων, οι Σεϋχέλλες ζήτησαν από την Επιτροπή να καθυστερήσει αυτήν την αλλαγή, ώστε να αποφευχθεί η στρέβλωση του ανταγωνισμού εξαιτίας της συμφωνίας της Τανζανίας, η οποία πρόκειται να τεθεί σύντομα σε ισχύ και κατά την αρχική φάση της οποίας η εφαρμοστέα αναλογία θα είναι 25:75. Κατά συνέπεια, η συμφωνία ΕΚ-Σεϋχελλών διατήρησε την αναλογία 25:75, όμως υιοθετήθηκε μια μέθοδος με βάση την οποία θα υπάρξει μετάβαση στην αναλογία 35:65 στο εγγύς μέλλον.
<P>
Η εναρμόνιση της αναλογίας 35:65 και σε άλλες αλιευτικές συμφωνίες θα πραγματοποιηθεί το 2006. Η ίδια αναλογία 35:65 θα καθιερωθεί και στις άλλες αλιευτικές συμφωνίες στην περιοχή, συγκεκριμένα με τον Άγιο Μαυρίκιο και τη Μαδαγασκάρη, για τις οποίες οι διαπραγματεύσεις θα γίνουν το 2006.
<P>
Επιπροσθέτως, η Επιτροπή σκοπεύει να διοργανώσει μια συνάντηση με τον κλάδο της αλιείας τόνου πριν από το τέλος του 2005, προκειμένου να συζητηθούν όλα τα σχετικά ζητήματα.
<P>
Όσον αφορά το ζήτημα που έθεσε η κ. Corbey, θα ήθελα να επισημάνω ότι όλες οι συμφωνίες συνάπτονται κατόπιν αξιολόγησης της υγείας των ιχθυαποθεμάτων. Ας αναφέρω την πρόσφατη συμφωνία με το Μαρόκο, όπου η Επιτροπή έδειξε πόσο σοβαρά λαμβάνει τις υποχρεώσεις της, διενεργώντας προηγουμένως επιστημονική αξιολόγηση σύμφωνα με τη νέα πολιτική για τις συμφωνίες εταιρικής σχέσης στον τομέα της αλιείας. Η συμφωνία επικεντρώθηκε έπειτα σε αυτό που θα μπορούσαμε να ονομάσουμε «πλεονάζον απόθεμα» – με άλλα λόγια, τα ψάρια που μπορούν να αλιευθούν με βιώσιμο τρόπο, πέρα από εκείνα που μπορούν να πιάσουν οι ίδιοι οι τοπικοί αλιείς. Έτσι, η συμφωνία καλύπτει μόνο αυτό το πλεονάζον απόθεμα ιχθύων εντός των ορίων της βιωσιμότητας. Αυτή η πολιτική υιοθετείται και εφαρμόζεται σε όλες τις αλιευτικές συμφωνίες εταιρικής σχέσης.
<P>
Ευχαριστώ τον κ. Schlyter για την υποστήριξή του όσον αφορά την ανακατανομή του κόστους. Επίσης, ευχαριστώ τον κ. Medina Ortega για την υποστήριξή του όσον αφορά τη νέα συμφωνία εταιρικής σχέσης για την αλιεία και θα φροντίσω να γίνει ό,τι είναι δυνατόν για να περιοριστεί η περιττή γραφειοκρατία. Θα ήθελα επίσης να τον ευχαριστήσω για τις εμβριθείς παρατηρήσεις που απορρέουν από την άμεση πείρα του από την αλιεία στις Νήσους Κομόρες και στον Ινδικό Ωκεανό.
<P>
Απαντώντας στην κ. Goudin, αυτή η συμφωνία οραματίζεται έναν τομέα ανάπτυξης, στο πλαίσιο του οποίου η Ένωση όχι μόνο επωφελείται από τα δικαιώματα αλιείας αλλά υποχρεούται να ενισχύσει τον κλάδο αλιείας των Νήσων Κομόρων. Πρόκειται για ένα νέο στοιχείο των συμφωνιών εταιρικής σχέσης, το οποίο εισάγεται τώρα σε όλες τις συμφωνίες με τρίτες χώρες. 
<SPEAKER ID="114" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 12.00. 
<SPEAKER ID="115" LANGUAGE="" NAME="" AFFILIATION="(Η συνεδρίαση λήγει στις 21.50)">
