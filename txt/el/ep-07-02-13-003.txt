<CHAPTER ID="003">
Εναρκτήρια ομιλία του Προέδρου του Ευρωπαϊκού Κοινοβουλίου
<SPEAKER ID="007" NAME="Πρόεδρος">
Αξιότιμοι πρώην Πρόεδροι του Ευρωπαϊκού Κοινοβουλίου, καγκελάριε Angela Merkel, κυρία Πρόεδρε του Ευρωπαϊκού Συμβουλίου, κύριε Barroso, κύριε Πρόεδρε της Επιτροπής, κύριε van der Linden, κύριε Πρόεδρε της Συνέλευσης του Συμβουλίου της Ευρώπης, κύριοι Πρόεδροι και εκπρόσωποι των ευρωπαϊκών θεσμικών οργάνων, αξιότιμοι επισκέπτες και, κυρίως, αξιότιμα μέλη του Ευρωπαϊκού Κοινοβουλίου, η εκλογή ενός νέου Προέδρου κάθε δυόμισι χρόνια -που είναι μια σύντομη περίοδος αν την δούμε σε ιστορικά πλαίσια- αποτελεί παράδοση του Ευρωπαϊκού Κοινοβουλίου από την πρώτη άμεση εκλογή του τον Ιούνιο του 1979. Ωστόσο, ας μην ξεχνάμε ότι ένας Πρόεδρος του Ευρωπαϊκού Κοινοβουλίου παρακολουθεί πέντε Προεδρίες του Ευρωπαϊκού Συμβουλίου -στην προκειμένη περίπτωση της Γερμανίας, μετά της Πορτογαλίας, της Σλοβενίας, της Γαλλίας και της Δημοκρατίας της Τσεχίας- και έτσι είναι προφανής η ευθύνη του Κοινοβουλίου μας, ειδικά αυτήν την περίοδο όπου το έργο της ενοποίησης της Ευρώπης έχει προχωρήσει πολύ, αλλά δεν έχει ακόμα ολοκληρωθεί και πραγματικά εξακολουθεί να κινδυνεύει εξαιτίας της αποτυχίας της συνταγματικής διαδικασίας στη Γαλλία και τις Κάτω Χώρες. Έχοντας συναίσθηση της ευθύνης αυτής, το Ευρωπαϊκό Κοινοβούλιο δεν μπορεί να επιτρέψει σε κανέναν να το ξεπεράσει στην ολοκλήρωση της αποστολής της ενοποίησης της ηπείρου μας.
<P>
(Χειροκροτήματα)
<P>
Ζούμε όλοι μέσα σε μια συνέχεια που περιλαμβάνει αυτούς που προηγήθηκαν από εμάς και αυτούς που θα ακολουθήσουν και έτσι, θα ήθελα να ευχαριστήσω θερμά και ειλικρινά τον προκάτοχό μου κ. Josep Borrell Fontelles εξ ονόματος ολόκληρου του Ευρωπαϊκού Κοινοβουλίου, αλλά και να τον ευχαριστήσω ιδιαίτερα προσωπικά για τον μεγάλο ζήλο του και για την ακούραστη εργασία που επιτέλεσε ως Πρόεδρός μας τα προηγούμενα δυόμισι χρόνια!
<P>
(Χειροκροτήματα)
<P>
Επίσης, ευχαριστώ θερμά τους προηγούμενους Προέδρους που βρίσκονται σήμερα μαζί μας:
<P>
Τον κ. Emilio Colombo, Πρόεδρο του Κοινοβουλίου πριν καθιερωθούν οι άμεσες εκλογές, και όσους τον διαδέχθηκαν μετά από το 1979, την κ. Simone Veil, τον λόρδο Plumb, γνωστό και ως Henry Plumb, τον κ. Enrique Barón Crespo που είναι ακόμα μαζί μας εδώ, τον κ. Egon Klepsch, τον κ. Klaus Hänsch που είναι ακόμα μέλος του Σώματος, τον κ. José-María Gil-Robles, την κ. Nicole Fontaine και τον κ. Pat Cox.
<P>
(Ζωηρά χειροκροτήματα)
<P>
Σας καλωσορίζω όλους θερμά. Είναι για εμάς μεγάλη χαρά που δεχτήκατε όλοι την πρόσκλησή μας να έρθετε εδώ. Ο κ. Pierre Pflimlin και ο κ. Piet Dankert δεν βρίσκονται πια ανάμεσά μας. Τους θυμόμαστε με ευγνωμοσύνη.
<P>
Με τον κ. Klaus Hänsch, τον κ. Ingo Friedrich, τον κ. Karl von Wogau, τον κ. Francis Wurtz και τον κ. Jens-Peter Bonde μοιράζομαι το προνόμιο ότι ήμουν μέλος του Ευρωπαϊκού Κοινοβουλίου από τις πρώτες εκλογές το 1979. Έκτοτε, βιώσαμε καλές και κακές στιγμές στην ευρωπαϊκή πολιτική.
<P>
" μεγαλύτερη επιτυχία ήταν η υπέρβαση της διαίρεσης της Ευρώπης. Επικράτησαν οι κοινές μας αξίες. " ένταξη της Τσεχικής Δημοκρατίας, της Εσθονίας, της Ουγγαρίας, της Λεττονίας, της Λιθουανίας, της Πολωνίας, της Σλοβακίας και της Σλοβενίας -καθώς και της Κύπρου και της Μάλτας- στην Ευρωπαϊκή Ένωση την 1η Μαΐου 2004 και της Βουλγαρίας και της Ρουμανίας την 1η Ιανουαρίου του τρέχοντος έτους, καθώς και η επανένωση της Γερμανίας στις 3 Οκτωβρίου 1990, παραμένουν για μένα το θαύμα αυτής της γενιάς. Όλοι έχουμε λόγο να είμαστε ιδιαίτερα ευτυχισμένοι γι' αυτά, και τώρα και πάντα.
<P>
(Χειροκροτήματα)
<P>
Ωστόσο, όλοι πρέπει ακόμα να διδαχθούμε ο ένας από τον άλλο και να ενισχύσουμε τον σεβασμό και την κατανόηση μεταξύ μας. Πρέπει να σταματήσουμε να μιλάμε για τα "παλιά" και τα "νέα" κράτη μέλη. Όλοι μαζί αποτελούμε το Ευρωπαϊκό Κοινοβούλιο και τα έθνη που εκπροσωπούμε είναι η κοινότητα της Ευρωπαϊκής Ένωσης.
<P>
(Χειροκροτήματα)
<P>
Κατά τη δεκαετία του 1980 γινόταν λόγος για "ευρωσκλήρυνση". Μετά όμως ήρθε η εσωτερική αγορά και το κοινό ευρωπαϊκό νόμισμα. Εμείς εδώ στο Σώμα αγωνιστήκαμε και θα συνεχίσουμε να αγωνιζόμαστε για να εξασφαλίσουμε τα δικαιώματά μας. Το Κοινοβούλιό μας έχει σήμερα επιρροή και αυτοπεποίθηση. " πείρα λοιπόν μας διδάσκει ότι μπορούμε να σημειώσουμε επιτυχίες για την Ευρώπη όταν το θέλουμε οι ίδιοι, όταν η βούλησή μας να επιτύχουμε την ένωση της ηπείρου μας διατηρώντας την πολυμορφία της παραμένει δυνατή και αποφασιστική. Σήμερα θα ήθελα να ζητήσω από όλους σας να διατηρήσουμε αυτήν την αποφασιστικότητα.
<P>
Αυτό όμως θα το επιτύχουμε μόνον εάν οι πολίτες της Ευρωπαϊκής Ένωσης, παράλληλα με την αφοσίωσή τους στην πατρίδα και τη χώρα τους, καταλάβουν και συνειδητοποιήσουν τι είναι αυτό που τους συνδέει ως Ευρωπαίους. " αίσθηση ότι αποτελούμε μία κοινότητα και ότι είμαστε "εμείς" είναι απαραίτητες προϋποθέσεις για το κοινό μας μέλλον. " ευρωπαϊκή ενοποίηση δεν είναι απλά μία επιθυμία που υπαγορεύει το μυαλό μας, αλλά είναι και μία υπόθεση της καρδιάς. " μεγαλύτερη πρόκληση που πρέπει να αντιμετωπίσουμε όλοι μαζί είναι να το καταστήσουμε αυτό σαφές στους ανθρώπους.
<P>
Πρέπει να υπηρετήσουμε τους πολίτες της Ευρωπαϊκής Ένωσης. Οι Ευρωπαίοι πρέπει να είναι υπερήφανοι για όσα πέτυχαν με τις προσπάθειές τους ανά τους αιώνες αναφορικά με τις αξίες, την ελευθερία, το δίκαιο και τη δημοκρατία. Ο δρόμος ήταν μακρύς. Γνωρίζουμε ότι οι ευρωπαϊκές μας ρίζες βρίσκονται στην ελληνική φιλοσοφία, στο ρωμαϊκό δίκαιο, στην ιουδαιοχριστιανική κληρονομιά, στον Διαφωτισμό - με άλλα λόγια, στον κοινό μας ευρωπαϊκό πολιτισμό. Ωστόσο, μαζί με αυτά υπήρξαν και τραγικοί ευρωπαϊκοί εμφύλιο πόλεμοι και τον 20ό αιώνα οι ολοκληρωτικές ιδεολογίες που περιφρόνησαν την ανθρωπότητα και ύστερα, το 1945, το θάρρος των ιδρυτών της Ευρωπαϊκής Ένωσης να ακολουθήσουν τον δρόμο της συγγνώμης και της συμφιλίωσης και να δημιουργήσουν μία νέα, καλύτερη, πιο ειρηνική, κοινή Ευρώπη. Αυτό πρέπει να το θυμόμαστε σήμερα και να ανακαλύψουμε ξανά τα πράγματα που είναι κοινά σε εμάς. Ο μεγάλος γάλλος ευρωπαίος Ζακ Ντελόρ μίλησε μετά από τον Ρόμπερτ Σούμαν για την "ευρωπαϊκή ψυχή". Ο μεγάλος πολωνός ευρωπαίος Wladyslaw Bartoszewski είπε κάποτε: "Ευρώπη σημαίνει πρώτα απ' όλα ελευθερία του ατόμου και ανθρώπινα δικαιώματα, τόσο πολιτικά όσο και οικονομικά". Και οι δύο είχαν δίκιο.
<P>
Θα ήθελα να μιλήσω για τις ευρωπαϊκές αξίες που, ουσιαστικά, είναι θεμελιωμένες στην ιδέα της ανθρώπινης αξιοπρέπειας. Αυτή η αξιοπρέπεια του ατόμου σημαίνει ότι έχουμε σεβασμό για τον άλλον, ότι αναλαμβάνουμε υποχρεώσεις και δομούμε έτσι ένα σύστημα βασισμένο στην υπευθυνότητα και την αλληλεγγύη. Στην πρακτική πολιτική μας δράση, πρέπει να υπηρετούμε πάντα την ανθρώπινη αξιοπρέπεια και θα ήθελα να ενθαρρύνω όλους μας να υπερασπιστούμε την ανθρώπινη αξιοπρέπεια και τα ανθρώπινα δικαιώματα σε ολόκληρο τον κόσμο.
<P>
Αυτό δεν είναι ένα αφηρημένο αίτημα. Δεν είμαστε οι διδάσκαλοι του κόσμου, όμως η εικόνα μας για τον άνθρωπο και οι αξίες μας γίνονται πιο πειστικές για τους άλλους αν ζούμε με αξιοπιστία. Αυτό έχει πολύ συγκεκριμένες συνέπειες για την πολιτική μας:
<P>
θέλουμε μία εταιρική σχέση με μία Ρωσία που θα είναι δημοκρατική και ικανή για δράση και έτσι περιμένουμε να κάνουν οι αρχές της Ρωσίας απτές προσπάθειες για να εξασφαλίσουν πως οι δολοφόνοι της Ana Politkovskaya, που έκανε τόσα πολλά για την ελευθερία του Τύπου στη χώρα της, θα τιμωρηθούν όπως τους αξίζει.
<P>
(Χειροκροτήματα)
<P>
Δεν θα ξεχάσουμε ποτέ ότι χωρίς τις "νωμένες Πολιτείες της Αμερικής δεν θα είχε υπερνικηθεί ούτε ο εθνικοσοσιαλισμός ούτε ο σοβιετικός κομμουνισμός, πρέπει όμως να πούμε επίσης στους αμερικανούς φίλους μας ότι το Γκουντανάμο είναι ασύμβατο με κάθε έννομη τάξη βασισμένη στις ευρωπαϊκές μας αρχές.
<P>
(Χειροκροτήματα)
<P>
Εμείς προστατεύουμε την ανθρώπινη ζωή. Αν κάποιος -όπως έκανε για παράδειγμα ο πρόεδρος ενός έθνους με μακρόχρονο πολιτισμό- αρνείται το Ολοκαύτωμα, εμείς θα απορρίψουμε αποφασιστικά τέτοιους ισχυρισμούς, προκειμένου να εξασφαλίσουμε ότι δεν θα βιώσουμε τη φρίκη ενός νέου Ολοκαυτώματος.
<P>
(Χειροκροτήματα)
<P>
Είμαστε πεπεισμένοι ότι οι λαοί του Ισραήλ και της Παλαιστίνης είναι συνδεδεμένοι με την κοινή τους ανθρώπινη αξιοπρέπεια. Ως εκ τούτου, υποστηρίζουμε τόσο το δικαίωμα ύπαρξης του Ισραήλ όσο και το δικαίωμα του παλαιστινιακού λαού να ζει σε ένα δικό του κράτος.
<P>
(Χειροκροτήματα)
<P>
Είμαστε στο πλευρό εκείνων που αγωνίζονται ειρηνικά για την ελευθερία και τη δημοκρατία, και αυτό εξηγεί την αλληλεγγύη μας προς τον βραβευθέντα με το βραβείο Ζαχάρωφ Alexander Milinkevich και τους συναγωνιστές του για μία δημοκρατική Λευκορωσία, απαλλαγμένη από τον φόβο και την καταπίεση. Την ίδια αλληλεγγύη έχουμε και προς τις επίσης βραβευθείσες με το βραβείο Ζαχάρωφ "Las Damas de Blanco" (Κυρίες στα Λευκά) στην Κούβα και την Aung San Suu Kyi στη Βιρμανία/Μιανμάρ.
<P>
Υπερασπιζόμαστε την ανθρώπινη αξιοπρέπεια και τα ανθρώπινα δικαιώματα. Εμείς, το Ευρωπαϊκό Κοινοβούλιο, είμαστε βαθύτατα πεπεισμένοι ότι η θανατική ποινή δεν συμβιβάζεται με αυτά. Απευθύνω έκκληση σε όλους μας, στα θεσμικά όργανα της Ευρωπαϊκής Ένωσης και τα κράτη μέλη, να ταχθούμε στα "νωμένα Έθνη υπέρ της κατάργησης της θανατικής ποινής.
<P>
Αν θέλουμε να επιτύχουμε τους στόχους μας, πρέπει να συνεχίσουμε να εργαζόμαστε για τη δημιουργία μίας Ευρωπαϊκής Ένωσης ικανής για δράση. Πρέπει να αποκτήσουμε ένα σύνταγμα που θα μας εξασφαλίζει ότι μπορούμε να εκπροσωπήσουμε τις αξίες μας και τα συμφέροντά μας στην Ευρώπη και στον κόσμο ως ένας εταίρος που εμπνέει τον σεβασμό.
<P>
Ακούω ακόμα τον μεγάλο λόγο που εκφώνησε η Louise Weiss εδώ στο Στρασβούργο στις 17 Ιουλίου 1979 υπό την ιδιότητά της ως αρχαιότερου μέλους του πρώτου άμεσα εκλεγμένου Ευρωπαϊκού Κοινοβουλίου. Είπε: "Οπωσδήποτε, δεν πρέπει ποτέ να ξεχάσουμε ότι κληρονομούμε και υλοποιούμε ταυτόχρονα: κληρονομούμε έναν πνευματικό κόσμο και τον υλοποιούμε για το καλό των επερχομένων γενεών".
<P>
Εγώ δεν θα μπορούσα να το πω πιο καλά. Τα σημερινά μας συναισθήματα δεν διαφέρουν σχεδόν καθόλου από εκείνα του 1979 και όμως, ταυτόχρονα ζούμε σε έναν κόσμο με νέες, δικές μας προκλήσεις.
<P>
" ιδέα της ευρωπαϊκής ενοποίησης υλοποιήθηκε γενικά με επιτυχία από την υπογραφή των Συνθηκών της Ρώμης πριν από 50 χρόνια. Έγινε η εξωτερική έκφραση μίας από τις πιο ευτυχισμένες περιόδους της μακράς ευρωπαϊκής μας ιστορίας. Αρχικά, μετά τον Δεύτερο Παγκόσμιο Πόλεμο, η ιδέα της Ευρώπης έπαιρνε τη δύναμή της από την επιθυμία για ειρήνη και ελευθερία. Μετά, καθήκοντα και κίνητρα της ευρωπαϊκής ενοποίησης έγιναν η αύξηση της ευημερίας και η επίτευξη κοινωνικής ισότητας. " Ευρώπη έμεινε πιστή στον εαυτό της και ως προς τις δύο αυτές ιδέες, καθώς η ένωση της ηπείρου μας προσέφερε μία μοναδική ευκαιρία στα δύο μέρη της, που είχαν χωριστεί για πάρα πολύ καιρό, να ενωθούν μέσα στην ελευθερία.
<P>
Σήμερα, η Ευρώπη έχει ως κίνητρο την επιθυμία των πολιτών της για ασφάλεια, οι οποίοι την εκτιμούν για τον λόγο αυτό. Αυτό είναι το πολύ σοβαρό μας μέλημα, που μας επιβλήθηκε χωρίς να ερωτηθούμε, αλλά και χωρίς να μπορούμε να το αποφύγουμε, από την ανάγκη της καταπολέμησης της τρομοκρατίας. Γι' αυτό χρειαζόμαστε απαντήσεις στα ερωτήματα που απασχολούν πολύ σοβαρά τους πολίτες μας.
<P>
" ανάγκη για ασφάλεια εμπερικλείει και το καθήκον προσφοράς απασχόλησης και κοινωνικής προστασίας μέσα σε έναν κόσμο που αλλάζει πολύ γρήγορα. Δεν μπορούμε να εξασφαλιστούμε από την παγκοσμιοποίηση. Πρέπει να δημιουργήσουμε προστασία ενισχύοντας την ανταγωνιστικότητά μας, ενώ παράλληλα θα διατηρήσουμε το ευρωπαϊκό κοινωνικό πρότυπο.
<P>
Για να γίνει αυτό, δεν αρκεί να μιλάμε μόνον για τη δραματική αλλαγή του κλίματος, αλλά πρέπει και να λάβουμε τα απαραίτητα μέτρα -μαζί με τους εταίρους μας σε ολόκληρο τον κόσμο- και να τα επιβάλουμε με αποφασιστικότητα προτού είναι πολύ αργά.
<P>
" ασφάλεια συμπεριλαμβάνει και πράγματα όπως τον κοινό ενεργειακό εφοδιασμό και μία κοινή πολιτική για τη μετανάστευση που θα λαμβάνει όσο περισσότερο γίνεται υπόψη τα ανθρώπινα δικαιώματα και την ανάγκη για ενσωμάτωση στην κοινωνία μας. Δεν πρέπει να επιτρέψουμε να πεθαίνουν άνθρωποι στα νερά της Μεσογείου.
<P>
Δεν μπορούμε να βρούμε την ασφάλεια που αναζητάμε μέσα σε έναν φλεγόμενο κόσμο, όπου οι άνθρωποι ζουν μέσα στη φτώχεια και υφίστανται κοινωνική πίεση, μέσα σε έναν κόσμο όπου επικρατεί η αταξία και εξακολουθεί να καταστρέφεται το φυσικό περιβάλλον.
<P>
Αν θέλουμε να ζήσουμε με ασφάλεια στην Ευρώπη, πρέπει να αφοσιωθούμε ως εταίροι σε κάθε πτυχή της ασφάλειας στον κόσμο και να έχουμε επίγνωση του γεγονότος ότι πολλές από τις προκλήσεις που αντιμετωπίζει η ήπειρός μας και ολόκληρος ο κόσμος δεν μπορούν πλέον να αντιμετωπιστούν χωρίς ευρωπαϊκές λύσεις. Όσο παράδοξο και αν φαίνεται με την πρώτη ματιά, η ενότητα της Ευρώπης πάντα μεγάλωνε μέσα από τις κρίσεις. Δεν λέω πως χρειαζόμαστε κρίσεις επειδή δεν μπορούμε να επιτύχουμε καλά αποτελέσματα από τις καλές περιστάσεις. " Ευρωπαϊκή Ένωση χρειάζεται ένα νέο ξεκίνημα, μία ανανέωση. Ο δρόμος είναι δύσκολος, πράγματι· είμαι όμως βαθύτατα πεπεισμένος ότι η ήπειρός μας είναι σήμερα καλύτερα εξοπλισμένη για το μέλλον της στον κόσμο του 21ου αιώνα από ό,τι ήταν πριν από 15 ή 20 χρόνια.
<P>
Θα κριθούμε με βάση το κατά πόσον καταφέραμε να βάλουμε την ευρωπαϊκή ενότητα που πρόσφατα επιτύχαμε σε μία μόνιμα καλή και ασφαλή τροχιά. Από πολιτικούς σαν εμάς αναμένεται να δείξουμε ηγετική δύναμη. Πρέπει να αιτιολογήσουμε καλύτερα από ό,τι μέχρι σήμερα γιατί η Ευρώπη είναι καλή για όλους μας, ποια είναι η προστιθέμενη αξία που φέρνει η ευρωπαϊκή ενοποίηση και ποιοι είναι οι στόχοι των προσπαθειών μας. Πρέπει να ξεπεραστεί η εντύπωση ότι οι ευρωπαϊκές πολιτικές έχουν μόνο τεχνική λειτουργία, χωρίς μακροπρόθεσμους στόχους ή μόνιμο νόημα. Πρέπει όσα κάνουμε να είναι πειστικά και να επικεντρώνονται στα ουσιώδη.
<P>
Κοινό μας καθήκον είναι να προετοιμάσουμε το μέλλον με τόσο βιώσιμο τρόπο, ώστε να είναι όσο ασφαλέστερο μπορούν να το κάνουν οι άνθρωποι για τα παιδιά και τα εγγόνια μας. Γι' αυτό πρέπει να κάνουμε μια νέα αρχή για μια καλύτερη Ευρώπη, για μια πιο ισχυρή Ευρώπη, για μια Ευρώπη που προσβλέπει στο μέλλον. Πρώτα απ' όλα όμως χρειαζόμαστε μία Ευρώπη με πίστη στον εαυτό της, που αντλεί τη δύναμή της από τις αξίες της και που θέλει και μπορεί να είναι ένας καλός εταίρος στον κόσμο.
<P>
Χωρίς τα μέσα ενημέρωσης, δεν μπορούμε να μεταφέρουμε την Ευρώπη στους ανθρώπους. Θα ήθελα να ευχαριστήσω ιδιαίτερα τους ανταποκριτές και τους δημοσιογράφους εδώ στο Στρασβούργο για τη δίκαιη και αντικειμενική ανταπόκριση, όμως απευθύνω επίσης έκκληση στα εθνικά μέσα ενημέρωσης και ιδίως στους δημόσιους και ιδιωτικούς τηλεοπτικούς φορείς να συνεισφέρουν στις σχέσεις μας με την ευρωπαϊκή κοινή γνώμη. Σε αυτήν την εποχή δεν ταιριάζει πια η παρουσίαση της ευρωπαϊκής ενοποίησης μόνον από την εκάστοτε εθνική σκοπιά. Ζητώ από τα εθνικά τηλεοπτικά ιδρύματα να ανοίξουν τα στούντιο στα ευρωπαϊκά θέματα και να προσκαλέσουν μέλη του Ευρωπαϊκού Κοινοβουλίου για να μιλήσουν γι' αυτά.
<P>
(Χειροκροτήματα)
<P>
Χρειαζόμαστε ένα νέο σύμφωνο μεταξύ των ευρωπαίων πολιτών και των πολιτικών θεσμικών τους οργάνων στην Ευρωπαϊκή Ένωση. " "Ευρώπη των πολιτών" και η αξιοπιστία των ευρωπαϊκών θεσμικών οργάνων είναι αλληλεξαρτημένες. Το πρόγραμμα για τη βελτίωση της νομοθεσίας μπορεί να συμβάλει σε αυτό εάν επιτύχει περισσότερο δημοκρατικό έλεγχο, διαφάνεια στο Συμβούλιο, αξιόπιστη μεταφορά σε εθνικό δίκαιο, αξιολογήσεις κοινωνικού, περιβαλλοντικού, οικονομικού και διοικητικού κινδύνου και την απλούστευση των νομικών κειμένων. Όταν σχεδιάζεται μια ευρωπαϊκή νομοθεσία, πρέπει πάντα να αναρωτιόμαστε: εξυπηρετεί τους πολίτες και το περιβάλλον; Είναι αναγκαία από τη σκοπιά της αρχής της επικουρικότητας; Θα μας κάνει πιο ανταγωνιστικούς; Θα μειώσει τη γραφειοκρατία και τις δαπάνες; Μόνο αν οι ερωτήσεις αυτές μπορούν να απαντηθούν καταφατικά πρέπει εμείς, οι νομοθέτες της Ευρωπαϊκής Ένωσης, να προχωρούμε στη δράση.
<P>
Ως Ευρωπαϊκό Κοινοβούλιο δεν πρέπει μόνον να προσπαθούμε να εκπροσωπήσουμε τα συμφέροντα των πολιτών αλλά και να δείξουμε τον σεβασμό μας για την αφοσίωση των ευρωπαίων πολιτών που αυξάνουν το γόητρο της Ευρώπης με την εργασία τους, τόσο στην ίδια την Ευρώπη όσο και παγκοσμίως. Πρέπει να θεσπίσουμε μια διάκριση του Ευρωπαϊκού Κοινοβουλίου γι' αυτό. Επίσης, γιατί να μην τιμούμε για τον ίδιο λόγο την αφοσίωση των νέων στην ευρωπαϊκή ιδέα; Οι υψηλές ευρωπαϊκές διακρίσεις είχαν πολύ καλό αποτέλεσμα στη δημόσια συνείδηση - γιατί λοιπόν να μην καθιερώσουμε διακρίσεις για τη νέα γενιά, για τους νέους ευρωπαίους που δείχνουν υποδειγματική αφοσίωση στο ευρωπαϊκό ιδεώδες;
<P>
" ευρωπαϊκή ιστορία παρουσιάζεται σχεδόν πάντα στα εθνικά μουσεία από εθνική σκοπιά. Θα ήθελα να προτείνω έναν χώρο για την ιστορία και για το μέλλον, όπου η ευρωπαϊκή ιδέα θα μπορεί να συνεχίσει την ανάπτυξή της. Θα ήθελα να προτείνω την ίδρυση ενός "Οίκου της Ευρωπαϊκής Ιστορίας", που δεν πρέπει να είναι ένα ξερό και βαρετό μουσείο, αλλά ένα μέρος όπου θα καλλιεργούνται μαζί η μνήμη της ευρωπαϊκής μας ιστορίας και το έργο της ευρωπαϊκής ενοποίησης, ενώ ταυτόχρονα θα είναι ένα μέρος όπου θα μπορεί να συνεχιστεί η διαμόρφωση της ευρωπαϊκής ταυτότητας από τους σημερινούς και μελλοντικούς πολίτες της Ευρωπαϊκής Ένωσης. Ένας τέτοιος "Οίκος της Ευρώπης" θα πρέπει να ιδρυθεί στην έδρα των ευρωπαϊκών θεσμικών οργάνων και να δικτυωθεί με παρόμοια ιδρύματα στα κράτη μέλη. " "δήλωση για το μέλλον της Ευρώπης" που θα διατυπωθεί από κοινού από το Ευρωπαϊκό Συμβούλιο, το Ευρωπαϊκό Κοινοβούλιο και την Ευρωπαϊκή Επιτροπή στις 25 Μαρτίου 2007 στο Βερολίνο -υπό την προεδρία σας, κυρία Merkel, θα μπορούσε να δημιουργήσει τις προϋποθέσεις γι' αυτό.
<P>
" Ευρωπαϊκή Ένωση είναι η μεγαλύτερη ένωση εθνών στον κόσμο, αποτελούμενη από 27 έθνη με σχεδόν 500 εκατομμύρια πολίτες. " Ευρώπη είναι μία πολύπλοκη ήπειρος και αυτό μας θέτει προ τεραστίων προκλήσεων. " Ευρωπαϊκή Ένωση δεν μπορεί πλέον να κυβερνάται με τα μέσα που προσφέρει ο σημερινός συμβατικός νόμος, τα οποία είναι πλέον ανεπαρκή. Για να έχει διάρκεια η κοινότητα αξιών μας, χρειάζονται θεμελιώδεις μεταρρυθμίσεις. " Συνταγματική Συνθήκη ενισχύει τόσο το Ευρωπαϊκό Κοινοβούλιο όσο και τα εθνικά κοινοβούλια, ενδυναμώνοντας τόσο τον κοινοβουλευτικό βίο όσο και τη δημοκρατία. Αναγνωρίζεται για πρώτη φορά η τοπική αυτοδιοίκηση ως βάση της ευρωπαϊκής δημοκρατικής τάξης. " κατανομή εξουσιών ορίζει τις ευρωπαϊκές αρμοδιότητες. Θέλω να πω ειλικρινά ότι δεν καταλαβαίνω τους ανθρώπους που από τη μία επικρίνουν τις "Βρυξέλλες" -και αυτό είναι μερικές φορές εξίσου δικαιολογημένο με την επίκριση των εθνικών πολιτικών- ενώ ταυτόχρονα απορρίπτουν τη Συνταγματική Συνθήκη, που αποτελεί αυτό ακριβώς το μέσο που χρειαζόμαστε για την εξάλειψη και τη διόρθωση των αδυναμιών που διαπιστώνονται.
<P>
(Χειροκροτήματα)
<P>
Δεν θα πρέπει να αφήσουμε να υπάρχουν αμφιβολίες για το ότι το Σώμα υπερασπίζεται τη Συνταγματική Συνθήκη. Θέλουμε να συνεισφέρουμε, ώστε οι αρχές και το περιεχόμενο της Συνταγματικής Συνθήκης, καθώς και οι αξίες της, να καταστούν νομική και συνεπώς και πολιτική πραγματικότητα. " συναίνεση που επιτεύχθηκε εδώ στο Ευρωπαϊκό Κοινοβούλιο για την οδηγία για τις υπηρεσίες και για τα όρια της δυνατότητας διεύρυνσης της Ευρωπαϊκής Ένωσης είναι μία εποικοδομητική απάντηση στις ανησυχίες των πολιτών. " "δήλωση για το μέλλον της Ευρώπης" που έχει προγραμματιστεί για τις 25 Μαρτίου 2007 στο Βερολίνο θα μπορούσε να αποτελέσει άλλο ένα σημαντικό ορόσημο αυτής της πορείας. Στο επίκεντρό της πρέπει να βρίσκεται η πίστη στις αξίες μας και στις απαραίτητες μεταρρυθμίσεις, η υπόσχεση να αντιμετωπίσουμε μαζί τις προκλήσεις του μέλλοντος, στις οποίες αναφέρθηκα προηγουμένως, η δέσμευση για αλληλεγγύη μεταξύ των ευρωπαϊκών εθνών και η υπεροχή του δικαίου ως βάσης των ενεργειών μας. Δεν πρέπει να αφήσουμε καμία χώρα και κανένα έθνος της Ευρωπαϊκής Ένωσης να αντιμετωπίσει μόνο του τα βασικά του προβλήματα. Αυτό όμως αποκλείει τον εθνικό εγωισμό. Όποιος υπηρετεί μόνον τα συμφέροντα της δικής του χώρας, στο τέλος θα τα διασπαθίσει γιατί θα καταστρέψει την αλληλεγγύη που είναι απαραίτητη για την υπεράσπισή τους.
<P>
(Χειροκροτήματα)
<P>
Θέλουμε να βοηθήσουμε να εξασφαλιστεί ότι υπό τη γερμανική Προεδρία του Συμβουλίου θα εγκριθούν στη σύνοδο κορυφής των Βρυξελλών στις 21 και 22 Ιουνίου ένας οδικός χάρτης και μία εντολή, με αποτέλεσμα να γίνει η πλήρης υλοποίηση της ουσίας του Ευρωπαϊκού Συντάγματος μέχρι τις επόμενες ευρωεκλογές του Ιουνίου 2009. Θα ήθελα να σας υπενθυμίσω ότι η Συνταγματική Συνθήκη υπεγράφη και από τις 27 κυβερνήσεις και έχει ήδη εγκριθεί από 18 χώρες. Φυσικά, πρέπει να σεβαστούμε τα αποτελέσματα των δημοψηφισμάτων.
<P>
Ανεξάρτητα όμως από αυτό, αν με την αλλαγή κυβέρνησης σε μία χώρα αμφισβητηθεί αυτό που ήδη συμφώνησε η Ευρωπαϊκή Ένωση, δεν διχάζεται μόνον η κοινωνία της χώρας αυτής, αλλά χάνει προοδευτικά την ικανότητά της για δράση και η ήπειρός μας, που είναι ήδη αρκετά πολύπλοκη. Πρέπει να μείνουμε πιστοί στις ευρωπαϊκές μας αρχές δικαίου: pacta sunt servanda - οι συμφωνίες πρέπει να τηρούνται.
<P>
Πρέπει η βούλησή μας για την υλοποίηση των αναγκαίων αυτών μεταρρυθμίσεων να είναι ισχυρή και αποφασιστική και πρέπει να προωθήσουμε τις μεταρρυθμίσεις αυτές κατά τρόπον, ώστε τα έθνη της Ευρωπαϊκής Ένωσης να συγκλίνουν και όχι να απομακρύνονται το ένα από το άλλο. Επιμένουμε ότι το Ευρωπαϊκό Κοινοβούλιο πρέπει να συμμετάσχει ανάλογα στο έργο αυτό.
<P>
Εμείς εδώ στο Σώμα πρέπει επίσης να είμαστε πρόθυμοι για δικές μας μεταρρυθμίσεις. Αυτό αρχικά απαιτεί πολλά από τον καθένα από εμάς, για παράδειγμα ως προς την παρουσία του στις ψηφοφορίες και σε σημαντικές συζητήσεις. Όπως όλοι γνωρίζουμε, εδώ πρέπει να γίνουν ακόμα πολλά. Θα ήθελα να ήταν το Σώμα πάντα τόσο γεμάτο όσο σήμερα το πρωί, μολονότι υπάρχουν ακόμα κάποιες κενές θέσεις. Γι' αυτό θα υποβάλω μεθαύριο, Πέμπτη, πρόταση στους προέδρους των ομάδων για μία ευρεία μεταρρύθμιση του τρόπου εργασίας του Σώματος. " Διάσκεψη των Προέδρων, δηλαδή των προέδρων των ομάδων -που είναι σημαντικοί άνθρωποι- συνέστησε ήδη ομάδα εργασίας για τη βελτίωση του τρόπου που εργαζόμαστε. Βλέπω τους προέδρους των ομάδων να χαμογελούν γιατί χαίρονται για την επιβεβαίωση αυτή. Συνάδελφοι, σας παρακαλώ να αρχίσετε την εργασία σας και να μας παρουσιάσετε τα αποτελέσματα όσο πιο γρήγορα μπορείτε.
<P>
Το Σώμα διοικείται αποτελεσματικά και θα ήθελα να ευχαριστήσω θερμά και ειλικρινά τον γενικό γραμματέα Julian Priestley, που θα εγκαταλείψει τη θέση του την 1η Μαρτίου μετά από δέκα χρόνια, για τη μεγάλη αφοσίωσή του στο έργο του!
<P>
(Χειροκροτήματα)
<P>
Κυρίες και κύριοι, δεν υπάρχει αμφιβολία ότι περιστασιακά, ίσως και συχνότερα, υπάρχουν αφορμές για κριτική στη διοίκηση, την οποία εμείς υποδεχόμαστε θετικά. Όσοι όμως συνεργάστηκαν στενά με τον κ. Priestley και τους συνεργάτες του, αναγνωρίζουν πόσο μεγάλη συναίσθηση της ευθύνης και πόσο μεγάλο ζήλο έχουν, και εγώ δεν διαπίστωσα ποτέ μέχρι σήμερα να ενεργούν αντίθετα προς τις προθέσεις του Προέδρου. Φυσικά, ελπίζω ότι η κατάσταση θα παραμείνει ίδια και κατά τη δική μου Προεδρία, προκειμένου να ακολουθούμε όλοι την ίδια κατεύθυνση. Ευχαριστώ λοιπόν θερμά τον κ. Julian Priestley. Επιτρέψτε μου να πω ότι το μόνο κριτήριο με το οποίο μπορεί να κριθεί η διοίκηση είναι το κατά πόσον υπηρετεί τις ευρωπαϊκές μας πεποιθήσεις - χωρίς κομματικές προκαταλήψεις, δίκαια και αντικειμενικά.
<P>
Θα ήθελα να σας πω ότι το μέλλον της Ευρώπης εξαρτάται σε μεγάλο βαθμό από την επιτυχία της συνύπαρξης των πολιτισμών και των θρησκειών εντός της Ευρωπαϊκής Ένωσης, καθώς και μεταξύ της Ευρωπαϊκής Ένωσης και των γειτόνων μας, πρωτίστως δε του αραβικού και του ισλαμικού κόσμου.
<P>
Πρέπει επομένως να συμβάλουμε, ώστε να εξασφαλιστεί ότι αυτός ο διαπολιτισμικός και διαθρησκευτικός διάλογος θα αποτελέσει το ιδιαίτερο χαρακτηριστικό της Ευρώπης. Ζούμε στην ήπειρο των τριών μεγάλων θρησκειών και πολιτισμών -του χριστιανικού, του ιουδαϊκού και του ισλαμικού- και έχουμε συμπολίτες που προέρχονται από τους άλλους μεγάλους πολιτισμούς του κόσμου και ανήκουν σε κάποια από τις άλλες παγκόσμιες θρησκείες. Εμείς εδώ στο Σώμα πρέπει να ενθαρρύνουμε και να υποστηρίξουμε τα παραδείγματα της ευρωπαϊκής κοινωνίας των πολιτών που πιστεύουν στον διάλογο μεταξύ των πολιτισμών. Στη Σεβίλλη γνώρισα το έργο της οργάνωσης "Tres Culturas" και σας λέω -όχι μόνον για να τιμήσω τον ισπανό προκάτοχό μου κ. Josep Borrell- ότι πρέπει να υποστηρίξουμε ενεργά κάθε παράδειγμα συνύπαρξης χριστιανών, μουσουλμάνων και ιουδαίων στην Ευρώπη, καθώς και, φυσικά, όλων όσων δεν ανήκουν σε μία από αυτές τις θρησκείες. Αυτό είναι μία καθοριστική επένδυση στην πνευματική μας ανάπτυξη και ταυτόχρονα είναι η καλύτερη συμβολή μας στην ενθάρρυνση του διαλόγου μεταξύ των πολιτισμών στη Μεσόγειο και πέρα από αυτή, στη Μέση Ανατολή και στη Βόρεια Αφρική. Δεν θέλουμε "σύγκρουση των πολιτισμών" αλλά ειρήνη με ελευθερία και δικαιοσύνη μεταξύ όλων των εθνών και των δογμάτων. Αυτό σημαίνει πως πρέπει να οικοδομήσουμε μία πνευματική και πολιτισμική γέφυρα πάνω από τη Μεσόγειο.
<P>
Ο διάλογος αυτός πρέπει να βασίζεται στην ανοχή και την αλήθεια. Ανοχή δεν σημαίνει να αποδέχεται κανείς τα πάντα, παρά σημαίνει την ειρηνική συνύπαρξη με σεβασμό των πεποιθήσεων των άλλων, ενώ διατηρεί κανείς τις δικές του. Σε μία από τις πολλές επισκέψεις μου σε αραβικές χώρες, ένας υψηλόβαθμος αξιωματούχος του Ισλάμ με ρώτησε πώς ζουν οι μουσουλμάνοι στην Ευρώπη. Του απάντησα πως συχνά δεν αφομοιώνονται αρκετά, μπορούν όμως να ζήσουν σύμφωνα με την πίστη τους και έχουν δικά τους τζαμιά και χώρους προσευχής. Μετά τον ρώτησα αν είναι αλήθεια ότι στη χώρα του, ένας μουσουλμάνος ή μία μουσουλμάνα μπορεί να τιμωρηθεί με θάνατο αν ασπαστεί τον χριστιανισμό. Το γεγονός ότι δεν έλαβα καμία απάντηση αποτελεί από μόνο του μία απάντηση.
<P>
Κυρίες και κύριοι, είμαι βαθύτατα πεπεισμένος ότι ο διάλογος των πολιτισμών μπορεί να επιτύχει μόνον εφόσον βασίζεται στην αλήθεια και την αμοιβαία ανοχή.
<P>
(Χειροκροτήματα)
<P>
Πρόθεσή μου είναι να επισκεφτώ τα αραβικά κράτη που είναι γείτονες της Ευρωπαϊκής Ένωσης και στις επισκέψεις μου σε χώρες της Ευρωπαϊκής Ένωσης να προσπαθήσω να συζητήσω με εθνοτικές μειονότητες και ιδίως με τα νεότερα μέλη τους. Ένα σημαντικό κοινοβουλευτικό όργανο διαλόγου με τη Μέση Ανατολή, συμπεριλαμβανομένου του Ισραήλ και του αραβικού κόσμου, είναι η Ευρωμεσογειακή Συνέλευση. Πρέπει να αξιοποιήσουμε αποτελεσματικά το όργανο αυτό με σκοπό την ειρήνη, την εταιρική σχέση και, ει δυνατόν, τη φιλία. Το περασμένο σαββατοκύριακο, οι τέσσερεις πρόεδροι της Ευρωμεσογειακής Συνέλευσης, δηλαδή οι πρόεδροι των κοινοβουλίων της Αιγύπτου, της Τυνησίας -που έχει τώρα την προεδρία- της Ελλάδας και εγώ, συναντηθήκαμε στην Τύνιδα και συμφωνήσαμε ότι ο διάλογος μεταξύ των πολιτισμών και το πρόβλημα της ανεργίας στις χώρες της Μεσογείου θα αποτελέσουν τα θέματα του επόμενου διαλόγου τον Μάρτιο και ότι θέλουμε να δώσουμε τον Ιούνιο ιδιαίτερη προσοχή στη Μέση Ανατολή και στην εκεί ειρηνευτική διαδικασία, που ελπίζουμε ότι τότε θα βρίσκεται σε εξέλιξη.
<P>
Μόλις το επιτρέψουν οι συνθήκες, θα επισκεφτώ το Ισραήλ, την Παλαιστίνη και τον Λίβανο. Χαίρομαι για την πρόσκληση που έλαβα να μιλήσω στο ισραηλινό κοινοβούλιο, την Knesset. Όταν προσκαλούμε ομιλητές στο Ευρωπαϊκό Κοινοβούλιο, θα πρέπει να δίνουμε έμφαση στον διάλογο των πολιτισμών.
<P>
Κυρίες και κύριοι, καθήκον όλων μας είναι να ενισχύσουμε τη δημοκρατία και το ευρωπαϊκό κοινοβουλευτικό σύστημα. Γι' αυτό, σκοπεύουμε να συνεργαστούμε εποικοδομητικά ως εταίροι με τα εθνικά κοινοβούλια για το καλό των λαών μας και ολόκληρης της Ευρωπαϊκής Ένωσης.
<P>
Ο επίτιμος πολίτης της Ευρωπαϊκής Ένωσης, Helmut Kohl, είχε πει κάποτε: "Δεν έχουμε πολύ καιρό. Ο κόσμος που ζούμε δεν είναι διατεθειμένος να περιμένει μέχρι να λύσουμε τα εσωτερικά μας προβλήματα". Είχε δίκιο, θα ήθελα δε να προσθέσω ότι αν δεν δράσουμε, αν δείξουμε αδιαφορία, αυτό θα είναι το μεγαλύτερο λάθος που μπορούμε να κάνουμε.
<P>
Κατά τη λήξη της θητείας μου θα εκλεγεί ένα νέο Ευρωπαϊκό Κοινοβούλιο. Αν η εργασία μας είναι πειστική και αν ακούγονται θετικά πράγματα για την Ευρώπη και στις εθνικές πρωτεύουσες, η συμμετοχή στις ευρωεκλογές θα αυξηθεί και πάλι. Αυτόν τον στόχο θα πρέπει να τον επιτύχουμε.
<P>
Πολλές φορές, η εργασία μας είναι πεζή, κουραστική και καθόλου θεαματική, όμως οι στόχοι μας είναι μεγάλοι και ο κόσμος περιμένει πολλά από εμάς. Θέλουμε να ανταποκριθούμε σε αυτές τις προσδοκίες. Θα ήθελα να σας εκπροσωπήσω όλους με τέτοιον τρόπο, ώστε να ενισχυθεί η αξιοπρέπεια του Ευρωπαϊκού Κοινοβουλίου, η ενότητα της ευρωπαϊκής μας ηπείρου και η αποτελεσματικότητα της Ευρωπαϊκής Ένωσης. Ζητώ τη συμπαράστασή σας, σας ευχαριστώ για την εμπιστοσύνη σας και ελπίζω ότι μαζί θα επιτύχουμε τους στόχους μας.
<P>
(Παρατεταμένα χειροκροτήματα)
<SPEAKER ID="008" NAME="Angela Merkel">
Προεδρεύουσα του Συμβουλίου. (DE) Κύριε Πρόεδρε, κύριε Poettering, αξιότιμοι πρώην Πρόεδροι και νυν βουλευτές του Ευρωπαϊκού Κοινοβουλίου, κύριε Barroso, κύριε Πρόεδρε της Επιτροπής, εσείς, κύριε Πρόεδρε, είστε ένα από τα μέλη του Ευρωπαϊκού Κοινοβουλίου που ζήσατε τις πρώτες του στιγμές και πιστεύω πως θα μπορούσαμε να πούμε ότι βοηθήσατε στη διαμόρφωση αυτού του Σώματος με τη σημαντική ανάπτυξη, που άρχισε από την πρώτη παιδική του ηλικία και έχει γίνει τώρα ένα πολύ ανεξάρτητο κοινοβούλιο με μέλη με αυτοπεποίθηση, σαφείς κομματικές δομές και κοινοβουλευτικές ομάδες και, ως εκ τούτου, είναι ένας απαιτητικός εταίρος στον ευρωπαϊκό διάλογο, που δεν μπορούμε να φανταστούμε πως μπορούμε να κάνουμε χωρίς αυτόν.
<P>
" εξέλιξη αυτού του Κοινοβουλίου είναι μία από τις επιτυχίες της Ευρωπαϊκής Ένωσης και τώρα γνωρίζουμε πως χωρίς το έργο του Ευρωπαϊκού Κοινοβουλίου, πολλά από όσα έχουμε επιτύχει για τους ευρωπαίους πολίτες θα είχαν πάρει διαφορετική μορφή. Θα ήθελα να υπενθυμίσω από το πρόσφατο παρελθόν την εργασία για τη νομοθεσία REACH για τα χημικά προϊόντα, την εκπόνηση της οδηγίας για τις υπηρεσίες και τις συζητήσεις για τη δημοσιονομική προοπτική, όπου προσπαθούσαμε διαρκώς να θέσουμε μελλοντοστραφείς προτεραιότητες και επιτύχαμε να τις επιβάλουμε, ορισμένες φορές μετά από σκληρές διαπραγματεύσεις με το Συμβούλιο και την Επιτροπή.
<P>
Στη σημερινή σας ομιλία μάς επιστήσατε την προσοχή στις επόμενες ευρωεκλογές το 2009. Θα σταθούμε μαζί μπροστά στους πολίτες της Ευρώπης, εμείς ως εκπρόσωποι των εθνικών κρατών και εσείς ως εκπρόσωποι του Ευρωπαϊκού Κοινοβουλίου, και θα πρέπει να μιλήσουμε σε σχεδόν 500 εκατομμύρια ανθρώπους για αυτά που μας απασχολούν, για το πώς τους ωφελεί η Ευρώπη μας και για ποιον λόγο είναι σημαντική. Αυτά έχουν να κάνουν με τη διατήρηση της ειρήνης, την αλληλεγγύη μέσα στην Ευρωπαϊκή Ένωση και με την ευημερία και την κοινωνική ασφάλεια σε έναν παγκοσμιοποιημένο πλανήτη όπου ο ανταγωνισμός έχει γίνει πολύ σκληρότερος για όλους μας. Γι' αυτό, δεν πρέπει, εκτελώντας το συγκεκριμένο μας κοινοβουλευτικό έργο, να χάνουμε από τα μάτια μας τη συνολική εικόνα. Με το πρόγραμμα εργασίας σας δώσατε έμφαση στον ρόλο που θέλετε να παίξει το Ευρωπαϊκό Κοινοβούλιο, αλλά και η Ευρωπαϊκή Ένωση στον κόσμο.
<P>
Συμφωνούμε ότι το θέμα της Συνταγματικής Συνθήκης θα είναι καίριο ζήτημα για τις εκλογές του 2009 -τόσο για την εικόνα που έχουμε για τον εαυτό μας και τη σχέση μας με τους πολίτες, όσο και για την ικανότητα δράσης μιας Ευρωπαϊκής Ένωσης με 27 κράτη μέλη. Για τον λόγο αυτό, η γερμανική Προεδρία του Συμβουλίου μαζί με την Επιτροπή, το Κοινοβούλιο και τα κράτη μέλη θα κάνει ό,τι μπορεί για να ορίσει ένα χρονοδιάγραμμα ολοκλήρωσης αυτού του σχεδίου, προκειμένου οι πολίτες να ξέρουν το 2009 για ποια Ευρώπη ψηφίζουν και πώς θα μπορεί να ενεργεί μελλοντικά η Ευρώπη αυτή.
<P>
(Χειροκροτήματα)
<P>
Θεωρώ ότι πρέπει να συνεχίσουμε τη συζήτηση για το πώς μπορούμε να ξεκαθαρίσουμε περισσότερο τη δομή των σχέσεων μεταξύ Επιτροπής, Κοινοβουλίου και Συμβουλίου, μολονότι δημιουργεί ακόμα αμφισβητήσεις σε κάποιους τομείς. Όπως ανέφερα στην εναρκτήρια ομιλία μου, αυτός είναι και ο λόγος που συμπεριέλαβα στην ημερήσια διάταξη το θέμα της έλλειψης συνέχειας, γιατί πιστεύω ότι μακροπρόθεσμα θα αποδειχθεί σημαντικό. Πώς βλέπει τον εαυτό του ένα νεοεκλεγέν Κοινοβούλιο ή, εν προκειμένω, μία νεοεκλεγείσα Επιτροπή; Τι πρέπει να γίνει και πώς; Ακόμα και η Συνταγματική Συνθήκη δεν απαντά πλήρως σε αυτά τα ερωτήματα, και γι' αυτό πιστεύω πως η συζήτηση πρέπει να συνεχιστεί.
<P>

<P>
(Συγκρατημένα χειροκροτήματα)
<P>
Επανέρχομαι στα προβλήματα περιεχομένου: είναι σαφές ότι το θέμα της ενέργειας θα παίξει κεντρικό ρόλο στην εαρινή σύνοδο κορυφής στις 8 και 9 Μαρτίου. Σήμερα θα ήθελα να σας μιλήσω για τις προσπάθειές μας να οργανώσουμε αυτήν τη συνεδρίαση του Συμβουλίου, πρώτα όμως θέλω να εκφράσω τις ειλικρινείς ευχαριστίες μου προς την Επιτροπή που μας έδωσε φιλόδοξες δέσμες οδηγιών και διαπιστώσεις για την ενέργεια και την προστασία του περιβάλλοντος που θα συμπεριλάβουμε στην ημερήσια διάταξή μας. Στα επόμενα Συμβούλια για την προετοιμασία του εαρινού Συμβουλίου -το Συμβούλιο Ανταγωνισμού και το Συμβούλιο Περιβάλλοντος- πρέπει τώρα να δημιουργήσουμε τις καθοριστικές προϋποθέσεις για μία αποδοτική συζήτηση στο Συμβούλιο. Υποστηρίζω τον στόχο της Επιτροπής για μείωση των εκπομπών CO2 κατά 30% μέχρι το 2020, εφόσον βρούμε διεθνείς εταίρους. Πιστεύω ότι όλοι πρέπει να επισημάνουμε στα διεθνή ταξίδια μας ότι η Ευρώπη παράγει το 15% των εκπομπών CO2, ενώ το 85% παράγεται εκτός της Ευρωπαϊκής Ένωσης. " Ευρώπη πρέπει να είναι πρωτοπόρος -και θεωρώ ότι όλοι πρέπει να αφοσιωθούμε σε αυτόν τον στόχο- όμως η Ευρώπη πρέπει επίσης να διασαφηνίσει πως κανένα πρόβλημα δεν δείχνει πιο καθαρά από αυτό την αλληλεπίδραση που υπάρχει στον κόσμο και το ότι οι ενέργειες μίας ηπείρου δεν αρκούν για να σταματήσει η απειλή αυτή που αφορά ολόκληρη την ανθρωπότητα.
<P>
(Χειροκροτήματα)
<P>
Θα έχουμε πολύ δύσκολες συζητήσεις για την ανάπτυξη μίας ανταγωνιστικής εσωτερικής αγοράς, αυτό μπορούμε ήδη να το καταλάβουμε, αλλά δεν εκπλήσσει κανέναν από όσους έχουν μελετήσει το ζήτημα. Δεν θα αποφύγουμε αυτές τις συζητήσεις, γιατί μια λειτουργική εσωτερική αγορά εντός της ενεργειακής αγοράς έχει μεγάλη σημασία. Σκοπεύουμε να θέσουμε στην ημερήσια διάταξη το θέμα της ενεργειακής επάρκειας και θα συζητήσουμε για τις ανανεώσιμες πηγές ενέργειας. " γερμανική Προεδρία θα ζητήσει να υιοθετηθούν συγκεκριμένοι αριθμοί και προσεγγίσεις για τη μείωση που θα έχουν δεσμευτικό χαρακτήρα. Θα ήθελα να καταστήσω σαφές ότι κανένα κράτος μέλος δεν μπορεί να αποφύγει αυτήν την ευθύνη. Γι' αυτό -επιτρέψτε μου να το πω αυτό ως καγκελάριος- η Ομοσπονδιακή Δημοκρατία της Γερμανίας αναγκάστηκε να κάνει ήδη εδώ συμβιβασμούς με την Επιτροπή που δεν ήταν εύκολοι για εμάς. Το κάναμε συνειδητά, επειδή πιστεύω ότι κάθε κράτος μέλος πρέπει να συμβάλει σε αυτό. Θα ήταν ανόητο να πιστεύει κανείς ότι μπορεί να υπάρξει προστασία του κλίματος χωρίς νοιάζεται κανείς γι' αυτήν, και για τον λόγο αυτό πρέπει να εγκαταλείψουμε αυτήν την εσφαλμένη πεποίθηση.
<P>
(Χειροκροτήματα)
<P>
Πρέπει να δώσουμε προσοχή στο θέμα της εξωτερικής ενεργειακής πολιτικής και ιδίως στις διαπραγματεύσεις για μία συμφωνία συνεργασίας με τη Ρωσία. Και γι' αυτό πρέπει να πω ότι ελπίζουμε και εργαζόμαστε για να εξασφαλίσουμε ότι θα καταστεί δυνατή η έναρξη αυτών των διαπραγματεύσεων. Δυστυχώς, δεν έχουμε φθάσει ακόμα σε αυτό το σημείο, όμως αισιοδοξώ ότι τον Μάιο, στη σύνοδο κορυφής ΕΕ-Ρωσίας, θα έχουμε κάνει ένα σημαντικό βήμα προόδου και θα συμπεριλάβουμε στην ημερήσια διάταξη του Ευρωπαϊκού Συμβουλίου το θέμα της βελτίωσης της νομοθεσίας. Και σε αυτό ζητώ την υποστήριξη του Σώματος για να εξασφαλιστεί ότι δεν θα παραμείνουμε σε αόριστες διαβεβαιώσεις αλλά θα δεσμευτούμε για στόχους ποσοτικής μείωσης.
<P>
Γνωρίζω τις ανησυχίες και τους φόβους μήπως η μείωση των κανονιστικών διατάξεων σημαίνει και μείωση της προστασίας. Αυτό δεν το θέλουμε, όμως υπάρχει περιθώριο βελτίωσης του σημερινού τρόπου οργάνωσης της γραφειοκρατίας και θα ήθελα να προσθέσω ότι από τη σκοπιά των ευρωπαίων πολιτών χρειάζεται βελτίωση στον τομέα αυτό. Αυτό δεν σημαίνει ότι μία διάταξη δεν είναι έγκυρη αν δεν χρησιμοποιούμε το πιο πολύπλοκο έντυπο για την επαλήθευσή της.
<P>
(Χειροκροτήματα)
<P>
Κύριε Πρόεδρε, οι διαβουλεύσεις μας για τη δήλωση για την Ευρώπη του μέλλοντος στις 24 και 25 Μαρτίου οδεύουν καλώς. Θέλουμε να συνεχιστεί αυτό. Στα σχόλιά σας δώσατε σαφή έμφαση στις προσδοκίες των πολιτών από την Ευρωπαϊκή Ένωση όσον αφορά τις εξωτερικές σχέσεις και την πολιτική ασφάλειας και άμυνας. Συμμερίζομαι την αφοσίωσή σας στα ανθρώπινα δικαιώματα, που αποτελεί μια μεγάλη παράδοση στο Σώμα, και σημειώνω με χαρά την επιθυμία σας να συμπεριλάβετε στις προτεραιότητές σας τον διάλογο μεταξύ των πολιτισμών. Στο τελευταίο μου ταξίδι στη Μέση Ανατολή διαπίστωσα τις μεγάλες προσδοκίες που έχουν οι άνθρωποι από την Ευρωπαϊκή Ένωση και όλα τα θεσμικά της όργανα. Στη Μέση Ανατολή μπορεί κανείς να αισθανθεί σχεδόν σε φυσικό επίπεδο την επιθυμία για ειρήνη και την ανησυχία για το πυρηνικό πρόγραμμα του Ιράν. Στον τομέα αυτό, έχουμε μεγάλη ευθύνη να κάνουμε ό,τι μπορούμε -φυσικά μαζί με παράγοντες της περιοχής και με τις "ΠΑ και τη Ρωσία- για να κινήσουμε την ειρηνευτική διαδικασία που περιμένουν τόσο διακαώς οι άνθρωποι.
<P>
Είπα προηγουμένως και το επαναλαμβάνω ότι το τέλος του Ψυχρού Πολέμου έφερε κάτι απρόσμενο στη ζωή των Ευρωπαίων όπως εμείς. Είδαμε ότι σήμερα, με 27 κράτη μέλη, μπορούμε και πάλι να εργαστούμε και να αγωνιστούμε με μία δημοκρατική διαδικασία για την ειρήνη και την ελευθερία μαζί με σχεδόν όλες τις χώρες της Ευρώπης, μολονότι αυτό δεν είναι πάντα εύκολο. Αυτό το θαύμα της εποχής μας θα πρέπει να μας δώσει θάρρος για να επιδιώξουμε θαύματα και ευκαιρίες σε άλλες περιοχές του κόσμου.
<P>
Αυτό που δεν βίωσαν για δεκαετίες οι Παλαιστίνιοι και οι Ισραηλινοί -μια ειρηνική ζωή σε δύο γειτονικές χώρες που δεν πολεμούν η μία την άλλη, μία ζωή με την προοπτική της ευημερίας- πρέπει να είναι και δικός μας στόχος, γιατί απλά έχουμε δει οι ίδιοι ότι η ειρήνη και η φιλία μπορεί να δημιουργηθεί μέσα από φαινομενικά αξεπέραστες διαφορές. Αυτή η εμπειρία συνοδεύεται από την υποχρέωση για εμάς τους Ευρωπαίους να εμπλακούμε σε αυτήν τη διαδικασία. Γι' αυτό, σας ευχαριστώ θερμά γιατί μαζί με όλους τους συναδέλφους σας στο Ευρωπαϊκό Κοινοβούλιο το συμπεριλάβατε αυτό στις προτεραιότητές σας.
<P>
Κύριε Πρόεδρε, επαναλάβατε τα λόγια του Helmut Kohl ότι πρέπει να βιαστούμε, ότι δεν πρέπει να ασχολούμαστε διαρκώς με τον εαυτό μας και ότι οι άνθρωποι στην Ευρωπαϊκή Ένωση περιμένουν να συνεχίσουμε στην εποχή της παγκοσμιοποίησης την επιτυχή διαμόρφωση αυτής της επιτυχημένης ηπείρου προς το συμφέρον των πολιτών της. Εκατομμύρια, δισεκατομμύρια ανθρώπων στον κόσμο αναμένουν τη συμβολή της Ευρωπαϊκής Ένωσης, με την πείρα και την ευημερία που διαθέτει, προκειμένου να υπάρξει περισσότερη ειρήνη και ελευθερία στον κόσμο. Ας εργαστούμε μαζί για τον σκοπό αυτό. Σας ευχαριστώ για την ομιλία σας και ευελπιστώ σε μία καλή συνεργασία με το Ευρωπαϊκό Κοινοβούλιο.
<P>
(Χειροκροτήματα)
<SPEAKER ID="009" NAME="Πρόεδρος">
Σας ευχαριστώ και εγώ θερμά, καγκελάριε Merkel, γι' αυτήν την ενθαρρυντική ομιλία. Θα κάνουμε ό,τι μπορούμε για να εξασφαλίσουμε ότι το Συμβούλιο, η Επιτροπή και το Κοινοβούλιο θα συνεργαστούν με επιτυχία για την ήπειρό μας και για την Ευρωπαϊκή Ένωση.
<SPEAKER ID="010" NAME="José Manuel Barroso">
Πρόεδρος της Επιτροπής. - (EN) Κύριε Πρόεδρε, καγκελάριε Merkel, αξιότιμοι πρώην Πρόεδροι του Ευρωπαϊκού Κοινοβουλίου, Πρόεδροι των ευρωπαϊκών θεσμικών οργάνων, κυρίες και κύριοι βουλευτές, εφέτος εορτάζουμε τα επιτεύγματα της Ευρωπαϊκής Ένωσης τα τελευταία 50 χρόνια: μια ιστορική διαδρομή μέσω της οποίας το Ευρωπαϊκό Κοινοβούλιο όλο και περισσότερο ενσαρκώνει την ευρωπαϊκή δημοκρατία.
<P>
Χαιρετίζω την παρουσία εδώ σήμερα των πρώην Προέδρων του Ευρωπαϊκού Κοινοβουλίου. Σας ευχαριστώ όλες και όλους, προσωπικά και εξ ονόματος της Επιτροπής, για τις προσωπικές σας συμβολές στην Ευρώπη.
<P>
Θέλω να σας συγχαρώ, κύριε Πρόεδρε, γι' αυτήν την πρωτοβουλία, την οποία θεωρώ πραγματικά σημαντική. Ορισμένοι πολιτικοί πιστεύουν ότι ο κόσμος δεν υπήρχε προτού γεννηθούν οι ίδιοι. Φρονώ ότι είναι σημαντικό, όσοι υπηρετούμε τους συμπολίτες μας από τα θεσμικά όργανα, να διατηρούμε αυτήν τη θεσμική μνήμη. Μια δίκαιη και πολιτισμένη κοινωνία τιμά την ιστορία της και σέβεται τους θεσμούς. Θέλω να σας ευχαριστήσω για την ομιλία σας, την οποία χαρακτήριζε τόσο το όραμα όσο και η ουσία. Συμμερίζομαι τις απόψεις σας και επαινώ την προσήλωσή σας στα καθήκοντά σας.
<P>
Κυρίες και κύριοι βουλευτές, έχετε εκλέξει έναν Πρόεδρο, του οποίου η πείρα και η προσήλωση στο κοινό μας ευρωπαϊκό εγχείρημα είναι ανυπέρβλητες.
<P>
Οι ευρωπαϊκές μας αξίες αποτελούν τη βάση της Ευρώπης την οποία επιθυμούμε και την οποία θεωρούμε ανεκτίμητη: μία Ευρώπη ειρήνης, ελευθερίας, δημοκρατίας, ευημερίας και δικαιοσύνης. " διεύρυνση και η ολοκλήρωση της Ευρώπης, η οποία περιλαμβάνει πλέον 27 χώρες, απαλλαγμένες από τον πόλεμο και τον ολοκληρωτισμό, υπογραμμίζει την ισχύ αυτών των αξιών και των διδαγμάτων που έχουμε αντλήσει από την ιστορία: μόνον μέσω της κοινής προσπάθειας μπορούμε να προσφέρουμε στους πολίτες μας λύσεις στο παγκοσμιοποιημένο περιβάλλον του 21ου αιώνα.
<P>
" πολιτισμική και θρησκευτική πολυφωνία αποτελεί σταθερή ευρωπαϊκή αξία. Κατ' αυτήν την έννοια, χαιρετίζω ιδιαίτερα την έμφαση που έδωσε ο Πρόεδρος Poettering στον διαπολιτισμικό και διαθρησκευτικό διάλογο. " Ευρωπαϊκή Ένωση βρίσκεται σε ιδανική θέση για να προωθήσει αυτόν τον διάλογο. Παρουσιάζουμε τεράστια πολυμορφία: πολυμορφία παραδόσεων, πολιτισμών, γλωσσών, εθνών. Είναι ένα από τα πιο πολύτιμα χαρίσματά μας ως Ευρωπαίων. Αποτελούμε, σε κάποιο βαθμό, μια επιτυχία της παγκοσμιοποίησης. Είμαστε πιο ικανοί από οποιονδήποτε άλλο να διαμορφώσουμε αυτόν τον παγκοσμιοποιημένο κόσμο.
<P>
Ο διάλογος διασφαλίζει ότι η πολυμορφία, αντί να προκαλεί διαιρέσεις, εμπλουτίζει την ενότητά μας. Έχω τη σταθερή πεποίθηση ότι η πολιτισμική πολυμορφία είναι πηγή ισχύος για την Ευρώπη και καθορίζει την ικανότητά της να προάγει τις αξίες και τα συμφέροντά της στον κόσμο. Αυτός ο διάλογος πρέπει να καλλιεργηθεί συστηματικά. Σκοπεύουμε να εκμεταλλευτούμε το προσεχές έτος, το οποίο έχει κηρυχθεί έτος διαπολιτισμικού διαλόγου, ως βάση για τη διεξαγωγή αυτού του διαλόγου. " Επιτροπή επιδιώκει επί μακρόν τον διάλογο μεταξύ θρησκειών, εκκλησιών και λατρευτικών κοινοτήτων, περιλαμβανομένων όσων δεν διαθέτουν θρήσκευμα. Επιθυμώ να προωθήσω αυτόν τον στόχο σε συνεργασία με το Ευρωπαϊκό Κοινοβούλιο, ως απτή απόδειξη του τρόπου με τον οποίο τα ευρωπαϊκά θεσμικά όργανα μπορούν, μέσω της συνεργασίας, να προωθήσουν περαιτέρω την ευρωπαϊκή ολοκλήρωση.
<P>
Για να υπογραμμίσω τη σημασία αυτής της πτυχής, πέρυσι κάλεσα τον Πρόεδρο του Ευρωπαϊκού Συμβουλίου να συμμετάσχει σε συνάντηση με θρησκευτικούς και εκκλησιαστικούς ηγέτες. Χαιρετίζω τη συμφωνία σχετικά με τη διεξαγωγή συνόδου κορυφής τον Μάιο του τρέχοντος έτους, με τη συμμετοχή των τριών Προέδρων των ευρωπαϊκών πολιτικών οργάνων και των ηγετών των κυριότερων θρησκειών και εκκλησιών, στην οποία θα έχω την τιμή να είμαι ο οικοδεσπότης.
<P>
Στις 25 Μαρτίου, θα έχουμε την ευκαιρία να εορτάσουμε τόσο τα επιτεύγματά μας όσο και τις αξίες μας. Χαίρομαι, διότι το Ευρωπαϊκό Κοινοβούλιο και η Ευρωπαϊκή Επιτροπή συμμετέχουν πλήρως στην προετοιμασία της δήλωσης για το μέλλον της Ευρώπης, κατόπιν πρότασής μου τον περασμένο Μάιο. " εν λόγω δήλωση, η οποία πρόκειται να υπογραφεί στο Βερολίνο, αποτελεί πραγματικό κοινό σημείο αναφοράς - ως επιβεβαίωση του ουσιαστικού περιεχομένου της Ευρωπαϊκής Ένωσης και δήλωση προθέσεων όσον αφορά τις επιδιώξεις μας τον 21ο αιώνα.
<P>
Τον περασμένο μήνα, σε τούτο το Σώμα, διατύπωσα προτάσεις οι οποίες αναμένω ότι θα συμπεριληφθούν στη δήλωση του Βερολίνου. Δεν το έπραξα μόνο και μόνο για να διατυπώσω θεωρητικά ορισμένες προτάσεις. Αντιστοιχούν στα αποτελέσματα που προσδοκούν από εμάς οι ευρωπαίοι πολίτες. Φρονώ δε ότι, εστιάζοντας στους στόχους του κοινού μας εγχειρήματος, θα μπορέσουμε να καταλήξουμε σε μια ισχυρή και ευρεία συναινετική θέση, περιλαμβανομένης συμφωνίας σχετικά με το συνταγματικό ζήτημα.
<P>
Είμαι πεπεισμένος ότι, εάν οι Ευρωπαίοι αντιληφθούν ότι η Ευρωπαϊκή Ένωση αντιμετωπίζει την παγκοσμιοποίηση, προάγει την οικονομική ανάπτυξη και τη δημιουργία θέσεων απασχόλησης, επιδεικνύει κοινωνική αλληλεγγύη, καταπολεμά την αλλαγή του κλίματος, ενισχύει τη δημοκρατική νομιμοποίηση, προσφέρει ασφάλεια στους πολίτες της, υπερασπίζεται τις αξίες και τα συμφέροντά μας διεθνώς, τότε θα εμπιστευθούν την ικανότητά της να μεταρρυθμιστεί, ώστε να ανταποκριθεί στις αυριανές προκλήσεις και να προσφέρει πρακτικά αποτελέσματα.
<P>
Ο ρόλος όλων μας είναι να υπηρετούμε τους ευρωπαίους πολίτες. Εάν επιθυμούμε τη συναίνεση των πολιτών, πρέπει να εστιάσουμε τις παρεμβάσεις μας στις προτεραιότητες που απασχολούν τους πολίτες και να εργαστούμε κατά τρόπο που θα δικαιώνει την εμπιστοσύνη τους, ιδίως σεβόμενοι τις αρχές της επικουρικότητας και της διαφάνειας. Αυτήν ακριβώς την προσέγγιση περιγράψαμε στην ανακοίνωσή μας με τίτλο "Ένα πρόγραμμα δράσης με βάση τα αιτήματα των πολιτών" τον περασμένο Μάιο.
<P>
Προκειμένου να επιτύχουμε αποτελέσματα, πρέπει να διατηρήσουμε και να αναπτύξουμε την εταιρική σχέση μεταξύ των οργάνων· μια εταιρική σχέση η οποία θα στηρίζεται στη διάκριση των αρμοδιοτήτων αλλά και στην έννοια της αλληλεξάρτησης των θεσμικών οργάνων. Πρέπει να τονίσουμε την ενότητα των ευρωπαϊκών μας αρχών, σεβόμενοι συγχρόνως την αυτονομία των επιμέρους οργάνων. Παρά τις αναμενόμενες πολιτικές και ιδεολογικές διαφορές, όσοι παραμένουν προσηλωμένοι σε αυτές τις αρχές πρέπει να οικοδομήσουν μια πραγματικά ευρωπαϊκή εταιρική σχέση.
<P>
Φρονώ ότι η συνεργασία μεταξύ του Κοινοβουλίου, του Συμβουλίου και της Επιτροπής λειτουργεί θαυμάσια. Έχει αποδείξει την αξία της ξεπερνώντας με επιτυχία ορισμένες δύσκολες δοκιμασίες. Το περασμένο έτος, καταφέραμε να επιλύσουμε δύσκολα θέματα, όπως οι υπηρεσίες, τα χημικά, η οδηγία REACH και οι δημοσιονομικές προοπτικές, για να αναφέρω ορισμένα μόνον παραδείγματα. Αυτό ήταν αποτέλεσμα της συνεργασίας των τριών θεσμικών οργάνων στο πνεύμα αυτής της εταιρικής σχέσης. Δεσμεύομαι να συνεργαστώ στενά μαζί σας, κύριε Πρόεδρε, καθώς και με την καγκελάριο Merkel και τους διαδόχους της στην Προεδρία του Συμβουλίου. Είμαι πεπεισμένος ότι αυτός είναι ο καλύτερος τρόπος για να επιτύχουμε τα αποτελέσματα που απαιτούν οι πολίτες μας.
<P>
" ευτυχής έκβαση της συζήτησης σχετικά με το μέλλον της Ευρώπης δεν είναι δευτερεύοντος σημασίας: μια πιο αποτελεσματική και δημοκρατική Ευρωπαϊκή Ένωση είναι καθοριστική της ίδιας της ικανότητάς μας να υλοποιήσουμε τις πολιτικές μας και να επιτύχουμε αποτελέσματα. Όλοι γνωρίζουμε ότι αυτό θα είχε επιτύχει η Συνταγματική Συνθήκη, καθώς υπάρχουν όρια στο τι μπορούμε να επιτύχουμε χωρίς αυτήν. Όπως συνηθίζω να λέω, δεν μπορούμε να οικοδομήσουμε την Ευρώπη του μέλλοντος με τα εργαλεία του παρελθόντος. " Συνθήκη της Νίκαιας δεν είναι αρκετή.
<P>
(Χειροκροτήματα)
<P>
Γνωρίζω ότι το Ευρωπαϊκό Κοινοβούλιο συμμερίζεται τη δέσμευση της Ευρωπαϊκής Επιτροπής να προσφέρει την πλήρη στήριξή της στην προσπάθεια της γερμανικής Προεδρίας να αναζητήσει τις ενδεδειγμένες λύσεις για την επίτευξη προόδου. Ο δυναμισμός και η συνέπεια της καγκελαρίου Merkel μάς δημιουργεί την ουσιαστική ελπίδα ότι θα μπορέσουμε να επιτύχουμε τη συναίνεση και να πείσουμε τους ευρωπαίους πολίτες για την αξία της μεταρρύθμισης και της προόδου. Ωστόσο, η Προεδρία του Συμβουλίου μπορεί να επιτύχει αποτελέσματα μόνον εφόσον έχει τη στήριξη όλων των κρατών μελών. Σήμερα, καθώς είναι συγκεντρωμένα εδώ όλα τα ευρωπαϊκά θεσμικά όργανα, θέλω να επαναλάβω την έκκλησή μου προς τα κράτη μέλη να αναζητήσουν λύσεις όσον αφορά τη Συνταγματική Συνθήκη. Γνωρίζω ότι, μετά τις αρνητικές ψήφους δύο κρατών μελών, είναι δύσκολο, αν όχι ακατόρθωτο, να επικυρωθεί το ίδιο ακριβώς κείμενο. Δεν πρέπει, ωστόσο, να λησμονούμε ότι όλες οι κυβερνήσεις υπέγραψαν τη συνθήκη. Αυτό έχει τουλάχιστον διττό αποτέλεσμα. Πρώτον, τα κράτη μέλη αναγνώρισαν ότι η Ένωση καλείται να επιλύσει κοινά προβλήματα και να διαχειριστεί κοινές προκλήσεις. Οι δε λύσεις δεν έχουν δοθεί μέχρι στιγμής. Δεύτερον, η πράξη της υπογραφής μιας συνθήκης συνεπάγεται επίσης την ανάληψη μιας υποχρέωσης έναντι των υπολοίπων κρατών μελών, των ευρωπαϊκών θεσμικών οργάνων και των ευρωπαίων πολιτών. Είναι καθήκον όλων των ευρωπαϊκών κυβερνήσεων να επιδιώξουν μια κοινή λύση κατά τρόπο εποικοδομητικό και δραστήριο. Θέλω μάλιστα να τονίσω τη λέξη "κοινή". Σε μια τέτοια ιστορική στιγμή, κατά την οποία εορτάζουμε την ειρηνική ενοποίηση της Ευρώπης, δεν έχουμε το δικαίωμα να την διαιρέσουμε εκ νέου.
<P>
Όσον αφορά τις θέσεις τους σχετικά με την Ευρώπη, ορισμένοι πολιτικοί μού θυμίζουν ενίοτε τον James Mill, τον πατέρα του John Stuart Mill. Ο John Stuart Mill είχε πει κάποτε ότι ο πατέρας του αγαπούσε την ανθρωπότητα εν γένει, αλλά μισούσε όλους τους ανθρώπους ως άτομα.
<P>
(Γέλια)
<P>
Βλέπουμε επίσης πολλούς πολιτικούς στην Ευρώπη οι οποίοι εκφράζουν την αγάπη τους για την Ευρώπη εν γένει, όμως στη συνέχεια αντιστέκονται σε ευρωπαϊκές λύσεις στα θέματα της ενέργειας, της αλλαγής του κλίματος, της μετανάστευσης και, βεβαίως, στο θέμα του Συντάγματος. Ας είμαστε ειλικρινείς: δεν χρειαζόμαστε δηλώσεις προθέσεων· χρειαζόμαστε πρακτική δέσμευση.
<P>
(Χειροκροτήματα)
<P>
Βρισκόμαστε άλλωστε αντιμέτωποι με αποφασιστικές δοκιμασίες στο εγγύς μέλλον, ξεκινώντας από τη δέσμη μέτρων για την ενέργεια και την αλλαγή του κλίματος που θα συζητηθεί στο Ευρωπαϊκό Συμβούλιο τον Μάρτιο. Χαιρετίζω θερμά τη δήλωση στην οποία προέβη προ ολίγου η καγκελάριος Merkel. Δεν πρέπει να τρέφουμε αυταπάτες. " συνέπεια είναι προϋπόθεση της αξιοπιστίας. Δεν είμαστε αξιόπιστοι όταν δηλώνουμε ότι επιθυμούμε να μιλάμε με μία φωνή προς τον εξωτερικό κόσμο σε θέματα ενέργειας, ενώ συνεχίζουμε να μιλάμε μεταξύ μας με 27 φωνές και διαθέτουμε 27 αγορές. Δεν είμαστε αξιόπιστοι όταν ορίζουμε την καταπολέμηση της αλλαγής του κλίματος ως μία από τις σημαντικότερες προτεραιότητες της Ευρώπης και στη συνέχεια δεν είμαστε σε θέση να συμφωνήσουμε ως προς τη θέσπιση κοινών στόχων για την υλοποίηση των πολιτικών μας. Οφείλουμε, συνεπώς, να είμαστε συνεπείς και αξιόπιστοι.
<P>
Κύριε Πρόεδρε, κυρία καγκελάριε, κυρίες και κύριοι βουλευτές, έχω μεγάλες ελπίδες για την περίοδο που θα μεσολαβήσει μέχρι και τη λήξη της τρέχουσας κοινοβουλευτικής περιόδου. Φρονώ ότι έχουμε θέσει τις ενδεδειγμένες προτεραιότητες και την ενδεδειγμένη βάση εταιρικής σχέσης για την υλοποίησή τους. Προσβλέπω στη στενή συνεργασία με τον Πρόεδρο Poettering και με το Ευρωπαϊκό Κοινοβούλιο, καθώς και με τους συναδέλφους του Ευρωπαϊκού Συμβουλίου, για την υλοποίηση γνήσιων μεταρρυθμίσεων στην Ευρώπη και ουσιαστικών αλλαγών προς όφελος των πολιτών της Ευρώπης έως το τέλος αυτής της δεκαετίας.
<P>
Θεωρώ ότι μπορούμε να οικοδομήσουμε μία Ευρώπη η οποία θα μπορεί να διαμορφώσει το μέλλον του κόσμου μας στηριζόμενη στις αρχές της ελευθερίας και της δικαιοσύνης, οι οποίες είναι τόσο σημαντικές για εμάς.
<P>
(Χειροκροτήματα)
<SPEAKER ID="011" NAME="Πρόεδρος">
Πρόεδρε Barroso, σας ευχαριστούμε για τη δήλωσή σας και ειδικότερα για την προσήλωσή σας στην καλλιέργεια εταιρικής σχέσης με το Ευρωπαϊκό Κοινοβούλιο, η οποία είναι ιδιαίτερα ευπρόσδεκτη. Θέλω επίσης να σας ευχαριστήσω και προσωπικά. Προσβλέπουμε στη συνέχιση της καλής μας συνεργασίας.
<SPEAKER ID="351" NAME="Joseph Daul">
εξ ονόματος της Ομάδας PPE-DE. - (FR) Κύριε Πρόεδρε, κυρία Προεδρεύουσα του Συμβουλίου, κύριε Barroso, κυρίες και κύριοι συνάδελφοι, θέλω να εκφράσω τα θερμότατα συγχαρητήριά μου σε εσάς, αγαπητέ Hans-Gert, για τον έξοχο λόγο σας αναφορικά με την ανάγκη να ανασυνταχθεί η Ευρώπη και να συνενώσει τις δυνάμεις της για μία ακόμη φορά.
<P>
Απευθυνόμενος, αφενός μεν, στους προκατόχους σας σε αυτά τα υψηλά αξιώματα, οι οποίοι μίλησαν πριν από εσάς και τους οποίους δράττομαι της ευκαιρίας να χαιρετίσω, αφετέρου δε στους εκπρόσωπους όλων των θεσμικών οργάνων της Ευρώπης, εκφράσατε το όραμά σας για το μέλλον της ΕΕ. Είναι το όραμα μιας ενωμένης, ολοκληρωμένης Ευρώπης, αλλά και μιας Ευρώπης ανοικτής στον κόσμο και με επίγνωση των διεθνών ευθυνών της, μιας Ευρώπης με την οποία οι πολίτες θα συνταυτίζονται ευκολότερα και προς την οποία θα αισθάνονται εγγύτερα.
<P>
Είναι ένα όραμα το οποίο ασπάζεται πλήρως η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών. Εκτιμώ τον προορατικό, θετικό και εποικοδομητικό τόνο των προτάσεών σας. Ήλθε η στιγμή να πάψουμε να μιλάμε αρνητικά για την Ευρώπη και να πάψουμε να ρωτάμε τι θα απογίνουμε. Αντ' αυτού, πρέπει να διοχετεύσουμε τις προσπάθειές μας στο να πράξουμε αυτά που οφείλουμε να πράξουμε.
<P>
Το ευρωπαϊκό εγχείρημα πέτυχε. Δεν οδήγησε απλώς στην ανάπτυξη και την ευημερία των χωρών μας, αλλά κατοχύρωσε και την ειρήνη στην ήπειρό μας.
<P>
Αλλάξαμε την πορεία της ιστορίας χάρη σε αυτό το εγχείρημα και όσοι θεωρούν ότι αυτό δεν αρκεί πρέπει να κοιτάξουν γύρω τους, στην καθημερινότητά τους, και θα διαπιστώσουν ότι τα οφέλη της Ευρώπης είναι ευδιάκριτα παντού. Θα ήταν αγενές να μην το αναγνωρίσουμε αυτό, είναι όμως αναμφίβολα γεγονός ότι πρέπει να εκφράσουμε σθεναρότερα την πίστη μας στα επιτεύγματά μας και πρέπει να μάθουμε να αναγνωρίζουμε την πραγματική αξία τους. Αυτό ισχύει για το ευρώ, το οποίο είναι επιτυχημένο, αλλά και ευρύτερα, για το νομοθετικό μας έργο.
<P>
Κύριε Πρόεδρε, κυρίες και κύριοι συνάδελφοι, έχουμε κάθε λόγο να έχουμε εμπιστοσύνη στο μέλλον μας εντός της ΕΕ. Θα αντιμετωπίσουμε τις προκλήσεις ως ενωμένη και αποφασιστική Ευρώπη και βεβαίως όχι ως μια δύσθυμη, εσωστρεφή Ευρώπη, γεμάτη εμμονές για το παρελθόν της.
<P>
Κύριε Πρόεδρε, η ομάδα μας συμμερίζεται τις προτεραιότητές σας, με τις οποίες πιστεύουμε ότι αντιμετωπίζονται τόσο οι μείζονες προκλήσεις που θέτει ο σύγχρονος κόσμος όσο και οι καθημερινές ανησυχίες των πολιτών μας. Αυτά τα δύο είναι αλληλένδετα. Τι θέλουν οι Ευρωπαίοι; Θέλουν περισσότερη ελευθερία -αυτό ισχύει ιδίως για τους νέους- και περισσότερη ασφάλεια και προστασία έναντι των απειλών τις οποίες αντιμετωπίζουμε. Θέλουν να μπορούν να εργαστούν και να δρέψουν τους καρπούς της εργασίας τους. Θέλουν, επίσης, η Ευρώπη να προασπίζεται και να προάγει τις αξίες του πολιτισμού μας και της κουλτούρας μας.
<P>
Τάσσονται υπέρ της προστασίας του περιβάλλοντος και της καταπολέμησης της υποβάθμισης του κλίματος σε ευρωπαϊκό επίπεδο. Τάσσονται υπέρ μιας κοινής ενεργειακής πολιτικής, με την οποία θα κατοχυρώνεται ο ασφαλής, προσιτός εφοδιασμός και δεν απορρίπτουν οποιονδήποτε ενεργειακό πόρο ο οποίος θα εγγυάται την ανεξαρτησία μας. Θέλουν δίκαιη γεωργία και πολιτική τροφίμων, η οποία θα προσφέρει προοπτικές στην ύπαιθρο και θα κατοχυρώνει την ασφάλεια των τροφίμων, παραμένοντας παράλληλα στην πρωτοπορία των τεχνολογικών εξελίξεων. Θέλουν, επίσης, μια πολιτική έρευνας και ανάπτυξης η οποία θα θέτει την Ευρώπη στην αιχμή του δόρατος της καινοτομίας στην παγκόσμια κονίστρα, όπως προτείναμε στους στόχους της Λισαβόνας.
<P>
Προσωπικά, θέλω να τονίσω σήμερα με κατηγορηματικό τρόπο τη σημασία του να είμαστε κοντά στους πολίτες και την ανάγκη σύζευξης αυτού του στόχου με τον στόχο του διαλόγου μεταξύ πολιτισμών και θρησκειών, κάτι που αποτελεί τη θετική πτυχή της καταπολέμησης του ρατσισμού και της μισαλλοδοξίας, καθώς και της καταπολέμησης του αποκλεισμού και της ξενοφοβίας. Δεν αρκεί να μιλάμε εναντίον αυτών των κακώς κειμένων ή να καταπολεμάμε αυτές τις μάστιγες. Εκείνο που χρειάζεται είναι να καταδείξουμε με θετικό τρόπο τα πλεονεκτήματα από την ανταλλαγή γνώσης, τα οφέλη από την κοινωνική όσμωση, το μεγαλείο της φιλοξενίας, τη μεγαλοσύνη της ανοχής και τον αμοιβαίο εμπλουτισμό της συνεύρεσης των πολιτισμών.
<P>
Ταυτόχρονα, η ΕΕ πρέπει να είναι ξεκάθαρη σε ό,τι αφορά τα γεωγραφικά όριά της, τα σύνορά της και μια κοινή πολιτική για τους μετανάστες. " ΕΕ πρέπει επίσης να καθορίσει τη στρατηγική της αναφορικά με την παγκοσμιοποίηση. Αυτή η στρατηγική δεν πρέπει να βασίζεται στην επιβίωση του ισχυρότερου αλλά σε ένα μείγμα ανταγωνιστικότητας, υψηλών επιπέδων απασχόλησης και κοινωνικής προστασίας. Αυτό που χρειαζόμαστε είναι η ελεγχόμενη παγκοσμιοποίηση.
<P>
Θέλω και πάλι να συγχαρώ τη γερμανική Προεδρία, ειδικότερα δε την κ. Merkel, η οποία προώθησε όλα αυτά τα θέματα με μεγάλη αποφασιστικότητα. Αυτές οι προκλήσεις δεν αφορούν μόνον τους επόμενους έξι μήνες αλλά τα επόμενα 10 ή 20 χρόνια.
<P>
" δήλωση της 25ης Μαρτίου, με την ευκαιρία της 50ής επετείου της Ένωσης, μπορεί να αποτελέσει την ευκαιρία για να προτείνουμε την αναγέννηση της πολιτικής φιλοδοξίας της Ευρώπης. Σύμφωνα με το μακρόπνοο εγχείρημα των ιδρυτών της ΕΕ, αυτή η φιλοδοξία περιλαμβάνει την επανεκκίνηση των θεσμικών οργάνων.
<P>
Γνωρίζω καλά, κύριε Πρόεδρε, κυρία Προεδρεύουσα του Συμβουλίου, κύριε Barroso, πόσο μεγάλη σημασία αποδίδετε σε αυτόν τον στόχο. Ευελπιστούμε ότι η Επιτροπή και ο Πρόεδρός της, κ. Barroso, θα αρθούν στο ύψος της αποστολής να αντιμετωπίσουν το ζήτημα των θεσμικών οργάνων. " Επιτροπή είναι και θεματοφύλακας των Συνθηκών και θεματοφύλακας του γενικού συμφέροντος της Κοινότητας. Θα είμαστε πάντα στο πλευρό της Επιτροπής, καθώς επιτελεί υπεύθυνα αυτόν τον διττό ρόλο. Συνενώνοντας τις δυνάμεις μας και εμφορούμενοι από κοινές πεποιθήσεις θα καταφέρουμε να βγάλουμε την ΕΕ από την πεπατημένη.
<P>
Για να συνοψίσω, θα μπορούσα να επικαλεστώ τον κ. Pierre Pflimlin, πρώην Πρόεδρο του Ευρωπαϊκού Κοινοβουλίου, ο οποίος εφέτος θα γιόρταζε τα εκατοστά του γενέθλια και ο οποίος επιθυμούσε διακαώς να δει μια Ευρώπη αξιών του πνεύματος. Αντ' αυτού, θα στραφώ στον κατεξοχήν φιλοευρωπαίο μεταξύ των συγγραφέων μας του 20ού αιώνα, τον Στέφαν Τσβάιχ, ο οποίος, στην υπέροχη βιογραφία που συνέγραψε για τον Έρασμο, έδωσε ένα κλειδί στους οικοδόμους της Ευρώπης του παρελθόντος και του μέλλοντος: "Πάντα θα είναι αναγκαίοι εκείνοι οι οποίοι δείχνουν στους ανθρώπους τα πράγματα που τους ενώνουν έναντι των πραγμάτων που τους χωρίζουν και οι οποίοι ανανεώνουν στις καρδιές των ανθρώπων την πίστη σε μια υψηλότερη μορφή ανθρωπότητας".
<P>
(Χειροκροτήματα)
<SPEAKER ID="013" NAME="Martin Schulz">
εξ ονόματος της Ομάδας PSE. - (DE) Κύριε Πρόεδρε, πρώην Πρόεδροι του Ευρωπαϊκού Κοινοβουλίου, κυρίες και κύριοι, εγώ, ένας σοσιαλδημοκράτης, πήρα τον λόγο, προκειμένου να αποφευχθεί η εντύπωση ότι βρισκόμαστε σε ένα συνέδριο του Ευρωπαϊκού Λαϊκού Κόμματος, και αυτό που κάνω τώρα είναι μία δύσκολη άσκηση. Γνωρίζετε την άποψή μου ότι η ομιλία του Προέδρου του Σώματος πρέπει να είναι ικανοποιητική για όλους -ή σχεδόν για όλους- και ότι δεν πρέπει να γίνεται αντικείμενο πολιτικής συζήτησης, γιατί τέτοιου είδους ομιλίες δεν κάνουν εκείνοι που συνενώνουν τους πάντες, αλλά εκείνοι που παρουσιάζουν μία προσωπική άποψη με σκοπό την αντιπαράθεση.
<P>
Κύριε Πρόεδρε, θα ήθελα να αναγνωρίσω ότι εκφωνήσατε μία ομιλία που μπορεί να ενώσει ολόκληρο το Σώμα, στην οποία περιγράψατε τα βασικά καθήκοντα που μας περιμένουν, και ότι η θητεία σας συμπίπτει με μία καθοριστική περίοδο για την ευρωπαϊκή πολιτική. Δεν μπορεί παρά να πει κανείς ότι οι μεταρρυθμίσεις είτε θα επιτύχουν είτε θα αποτύχουν, και αν συμβεί το δεύτερο, αν δεν υπάρξει το Σύνταγμα, αν αναγκαστούμε να επιστρέψουμε στη Συνθήκη της Νίκαιας που δεν είναι πλήρης, τότε -όπως πολύ σωστά είπατε στην ομιλία σας- δεν θα έχει αποτύχει μόνον μία συνθήκη αλλά και ένα ιδεώδες.
<P>
Στην ομιλία σας, περιγράψατε το ευρωπαϊκό ιδεώδες και εξηγήσατε ότι μπορούμε να βρούμε λύσεις με τη συνεργασία μεταξύ των πολιτισμών, ότι η έλλειψη θρησκευτικής ανοχής ξεπερνιέται με τον διάλογο μεταξύ θρησκειών, ότι η ειρήνη και η ειρηνική συνύπαρξη βασίζονται στην οικονομική και κοινωνική ενσωμάτωση και ότι η παραίτηση από εδαφικές απαιτήσεις μπορεί να επιτευχθεί με την εδαφική ολοκλήρωση. Αν αντιπαραθέσουμε αυτό το ιδεώδες στις προκλήσεις που αντιμετωπίζουμε, καθίσταται σαφής η φύση των προκλήσεων αυτών. Είναι το μίσος μεταξύ φυλών και λαών που το βρίσκουμε παντού σε ολόκληρο τον κόσμο, η έλλειψη θρησκευτικής ανοχής που την βρίσκουμε παντού στα σύνορά μας και, δυστυχώς, η επανεμφάνιση αξιώσεων για εδαφική εξουσία. Όποιος θέλει την ειρήνη στον κόσμο, όποιος θέλει να θεσπίσει ειρήνη στην Ευρώπη και ανάμεσα σε αυτήν και τους γείτονές της, χρειάζεται περισσότερο παρά ποτέ το ευρωπαϊκό ιδεώδες για να αντισταθμίσει στοιχεία όπως το μίσος, την έλλειψη ανοχής, τον αποκλεισμό και την καταπίεση. Σε αυτά απαντούμε με την κοινωνική και πολιτιστική ενσωμάτωση, με λύσεις που επιτυγχάνονται μεταξύ θρησκειών και πέρα από εθνοτικές διαφορές, που τις περιγράψατε καλά. " ομάδα μου δεν μπορεί παρά να σας προσφέρει την πλήρη υποστήριξή της.
<P>
Ταυτόχρονα όμως αντιμετωπίζουμε -όπως πολύ σωστά είπατε- την πρόκληση της επίλυσης των καθημερινών κρίσεων. Οι άνθρωποι δεν θέλουν μόνον επίσημες συνεδριάσεις, μολονότι σας συγχαίρω γι' αυτήν τη συνεδρίαση που την προετοιμάζαμε όλοι για πολύ καιρό και, όσο επιφυλακτικός και αν είμαι, παραδέχομαι ότι πήγε καλά. Ωστόσο, δεν συμμετέχουμε κάθε μέρα σε επίσημες συνεδριάσεις. Οι πολίτες θέλουν να δίνουμε λύσεις στα καθημερινά προβλήματα. Όταν χαθεί ο απόηχος όσων λέγονται στις επίσημες συνεδριάσεις, η καθημερινή ζωή μάς προλαβαίνει αμέσως. Οι άνθρωποι θέλουν τρία πράγματα από εμάς: πρώτον, θέλουν να λέμε τι συμβαίνει, δεύτερον, θέλουν να προτείνουμε λύσεις και τρίτον, θέλουν να αποφασίζουμε και να ενεργούμε - ει δυνατόν, από κοινού, όταν όμως αυτό δεν είναι δυνατόν, με πλειοψηφικές αποφάσεις όπως είθισται σε μία δημοκρατία. Πρέπει να είναι και αυτό δυνατόν -παρεμπιπτόντως- και στο Συμβούλιο.
<P>
Κυρία καγκελάριε, πριν μας πείτε περισσότερα για την έλλειψη συνέχειας, θα ήθελα να πω ότι δεν έχω αντίρρηση να το συζητήσουμε, ωστόσο ο μεγαλύτερος υπαίτιος για την έλλειψη συνέχειας είναι το Συμβούλιο του οποίου προΐστασθε. Αυτό είναι το πρόβλημα!
<P>
(Χειροκροτήματα)
<P>
Οπωσδήποτε, όλοι αντιμετωπίζουμε προβλήματα που πρέπει να λύσουμε -εμείς εδώ στο Σώμα, εσείς στο Συμβούλιο, και η Επιτροπή τα δικά της. Κυρία καγκελάριε, την 1η Ιανουαρίου 2007 το περιοδικό "Cicero" δημοσίευσε μία θαυμάσια συνέντευξή σας που την διάβασα με μεγάλη προσοχή. Ένα καταπληκτικό πράγμα που είπατε ήταν το εξής: "Ένας άλλος από τους στόχους μου για το 2007 είναι να σημειωθεί μεγαλύτερη πρόοδος στην αντιμετώπιση της αλλαγής του κλίματος. [...] Σε αυτό το πλαίσιο, θα δώσω ιδιαίτερη προσοχή στα περιβαλλοντικά ζητήματα σε διεθνές επίπεδο". Πολύ σωστά! Το ίδιο είπατε και σήμερα. Θα παραθέσω τώρα κάτι που είπατε κάπου αλλού -αν θυμάμαι καλά, το είπατε στο γερμανικό Κοινοβούλιο- ότι δηλαδή θα αποτρέψετε δυναμικά την επιβολή ενιαίας οριακής τιμής εκπομπής CO2 για τα νέα αυτοκίνητα από το 2012. Voilà - μας πρόλαβε πάλι η σκληρή πραγματικότητα της καθημερινότητας.
<P>
(Παρέμβαση του κ. Cohn-Bendit: "Ασυνέχεια!")
<P>
Σωστά, και αυτό είναι ασυνέχεια. Πρέπει ...
<P>
(Παρέμβαση του κ. Ferber)
<P>
Κύριε Πρόεδρε, βλέπετε πως συμβαίνει αυτό που φοβόμουν. Αυτή η επίσημη συνεδρίαση θα μπορούσε να γίνει μία ζωηρή αντιπαράθεση, ωστόσο το CSU του κ. Ferber έχει τόσα πολλά δικά του ζητήματα να αντιμετωπίσει που θα του επιτρέψουμε μια παρέμβαση.
<P>
Κυρία Merkel, κύριε Poettering, πρέπει να προσπαθήσουμε να ικανοποιήσουμε και τα δύο αιτήματα. Δεν πρέπει να διοργανώνουμε μόνον επίσημες συνεδριάσεις με υψηλή ρητορική αλλά και να επιτυγχάνουμε αποτελέσματα σε καθημερινή βάση. Αυτό είναι που ζητάμε. Σήμερα, σε όλες τις ομιλίες, άκουσα αναφορές στην κοινωνική Ευρώπη που είναι το επίκεντρο και η βάση της συνοχής της κοινωνίας μας. Όταν πριν από δυόμισι χρόνια το είχα πει αυτό στην πρώτη μου ομιλία ως προέδρου της ομάδας μου, μερικές πτέρυγες του Σώματος αντέδρασαν με κοροϊδευτικά γέλια. Το ότι σημειώσαμε τέτοια πρόοδο σε δυόμισι χρόνια και τώρα όλοι συμφωνούμε γι' αυτό, μου δίνει την ελπίδα ότι στο τέλος της διετούς θητείας σας -γιατί τόσο είπατε ότι θέλετε να μείνετε εδώ- θα έχουμε προχωρήσει ακόμα περισσότερο.
<P>
Τελειώνοντας, θα ήθελα να κάνω δύο σύντομες παρατηρήσεις. Κύριε Πρόεδρε, δεν συμμερίζομαι την άποψή σας ότι οι "νωμένες Πολιτείες της Αμερικής νίκησαν τον κομμουνισμό ή βοήθησαν να ξεπεραστεί στην Ανατολική Ευρώπη. Αυτό δεν το έκαναν οι "νωμένες Πολιτείες αλλά οι γενναίοι άντρες και γυναίκες στην Πολωνία. Αυτοί, καθώς και οι Ούγγροι και οι λαοί των χωρών της Βαλτικής ήταν εκείνοι που νίκησαν τον κομμουνισμό και όχι οι Αμερικανοί, και αυτό πρέπει σήμερα περισσότερο παρά ποτέ να το πούμε εδώ στο Σώμα εκφράζοντας τις ευχαριστίες μας προς τους συναδέλφους από τις χώρες αυτές που εκπροσωπούν τις νέες δημοκρατίες.
<P>
(Χειροκροτήματα)
<P>
" τελευταία μου παρατήρηση απευθύνεται προς εσάς, κύριε Πρόεδρε. Επικεντρωθήκατε στα θέματα που αφορούν το μέλλον και, κατά τη γνώμη μου, η ομιλία σας ήταν μία από τις καλύτερες που έχουν ακουστεί εδώ και πολλά χρόνια εδώ στο Σώμα, γι' αυτό και σας λέω ότι πιστεύω ότι θα τα εφαρμόσετε όλα αυτά στην πράξη. Ως Πρόεδρος αυτού του θεσμικού οργάνου, αναλάβατε ένα δύσκολο καθήκον, ιδίως όσον αφορά τη Συνταγματική Συνθήκη, και αν μπορέσετε να συμβάλετε ώστε να βρεθούν κοινά σημεία ανάμεσα στις εξαιρετικά αποκλίνουσες απόψεις των αρχηγών κρατών και κυβερνήσεων, όπως καταφέρατε ως πρόεδρος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών να διατηρήσετε την ενότητα μεταξύ των αλληλοσυγκρουόμενων συμφερόντων αυτής της ομάδας, τότε αισιοδοξώ ότι η Προεδρία σας θα είναι καλή.
<P>
(Χειροκροτήματα)
<SPEAKER ID="014" NAME="Πρόεδρος">
Κύριε Schulz, δεν είναι δικό μου θέμα να κρίνω την ομιλία σας, θα ήθελα όμως να πω πως, δεδομένου ότι βασικά δεν θέλατε να μιλήσετε, η ομιλία σας ήταν πολύ πειστική και σας ευχαριστώ πολύ γι' αυτό.
<SPEAKER ID="015" NAME="Graham Watson">
εξ ονόματος της Ομάδας ALDE. - (EN) Κύριε Πρόεδρε, η πείρα από τη συμμετοχή σας στο παρόν Σώμα μετά τις άμεσες εκλογές του 1979 αποτελεί τεράστιο προσόν σας, ενώ σας βοηθά να έχετε μοναδική συνείδηση των ευθυνών του αξιώματος που αναλαμβάνετε. Σας συγχαίρω για τη σημερινή σας ομιλία.
<P>
Παρακολουθήσατε την πορεία των διευρύνσεων της Ευρωπαϊκής Ένωσης, η οποία ξεκίνησε από 9 χώρες τη δεκαετία του 1970, περιελάμβανε 12 χώρες τη δεκαετία του 1980, 15 τη δεκαετία του 1990, 25 και στη συνέχεια 27 τη δεκαετία που διανύουμε, ενώ υπάρχει ένας ακόμη αριθμός χωρών οι οποίες προσβλέπουν στην ένταξή τους. Παρακολουθήσατε τη συμπλήρωση της Συνθήκης της Ρώμης από την Ενιαία Ευρωπαϊκή Πράξη, τις Συνθήκες του Μάαστριχτ, του Άμστερνταμ και της Νίκαιας, και τώρα το Σχέδιο Συνταγματικής Συνθήκης, καθώς η κοινή αγορά έχει ενισχυθεί με τη δημιουργία της ενιαίας αγοράς, με το ενιαίο νόμισμα και τις πολιτικές στους τομείς της δικαιοσύνης και των εσωτερικών υποθέσεων, τις συμφωνίες σχετικά με εξωτερικά θέματα και θέματα ασφάλειας και τώρα σχετικά με την ενέργεια.
<P>
Παρακολουθήσατε επίσης -όπως και ορισμένοι από εμάς τους νεότερους συναδέλφους- τη βαθιά μεταβολή του χαρακτήρα της Ευρωπαϊκής Ένωσης. Δεν είναι πια μία Ένωση η οποία αποσκοπεί στη διασφάλιση της ειρήνης και της ασφαλούς προμήθειας τροφίμων, αλλά μία Ένωση η οποία οφείλει να είναι σε θέση να χειριστεί τις τρεις μεγαλύτερες προκλήσεις τις οποίες αντιμετωπίζουμε: την ταχεία αύξηση του παγκοσμίου πληθυσμού και τη μετανάστευση, τα ενεργειακά αποθέματα και την αλλαγή του κλίματος, καθώς και το διεθνές οργανωμένο έγκλημα το οποίο συνδέεται με την τρομοκρατία.
<P>
Μέχρι στιγμής, η ώθηση για την οικοδόμηση αυτής της Ένωσης προερχόταν από το εσωτερικό της. Τώρα, προέρχεται ολοένα και περισσότερο από περιοχές εκτός των συνόρων μας και η ανταπόκριση των θεσμικών μας οργάνων είναι διστακτική. " Ένωσή μας υποφέρει από αίσθημα δυσφορίας το οποίο έχει οδηγήσει σε αντιπαραθέσεις μεταξύ των κρατών μελών, τα οποία, στο όνομα της διατήρησης της εθνικής κυριαρχίας, πολύ συχνά αφήνουν ανεξέλεγκτη την παγκόσμια αναρχία, καθώς και σε αντιπαραθέσεις μεταξύ των θεσμικών μας οργάνων, οι οποίες απωθούν τους πολίτες μας, όπως τα διάφορα εκκλησιαστικά δόγματα, τα οποία διαφωνούν για την ενσάρκωση, αντί να διερωτώνται γιατί δεν πηγαίνει πια κανείς στην εκκλησία.
<P>
Κύριε Poettering, έχετε την ευκαιρία να ηγηθείτε αυτού του Σώματος σε μία περίοδο κατά την οποία μετατρέπεται όλο και περισσότερο σε ατμομηχανή της ευρωπαϊκής ολοκλήρωσης. Οι Ευρωπαίοι πρέπει να στρέψουν το βλέμμα τους όλο και περισσότερο προς το Ευρωπαϊκό Κοινοβούλιο: προς ένα Σώμα επαναστατικό και ειλικρινές, το οποίο ζητά εξηγήσεις από το Συμβούλιο και τα κράτη μέλη όταν οι ενέργειές τους στον αγώνα κατά της τρομοκρατίας καταστρατηγούν τα δικαιώματα τα οποία θεωρούμε ανεκτίμητα, το οποίο επιτυγχάνει τη συναίνεση -όταν αποτυγχάνει η Επιτροπή- στα θέματα της ενιαίας αγοράς των υπηρεσιών ή των μέτρων προστασίας του καταναλωτή και το οποίο συνεργάζεται με τα εθνικά κοινοβούλια για την άσκηση ελέγχου επί των εκτελεστικών αρχών, διασφαλίζοντας έτσι την τήρηση της νομιμότητας.
<P>
Εν ολίγοις, το Σώμα αυτό ενηλικιώνεται. " ιδεολογία έχει υπερβεί τις εθνικότητες ως κύριο χαρακτηριστικό της εκλογικής συμπεριφοράς. Είναι αλήθεια ότι το παρόν Σώμα δεν διαθέτει ακόμη το δικαίωμα πρωτοβουλίας ή το δικαίωμα να προτείνει τον Πρόεδρο της Επιτροπής, όμως τίποτε από αυτά τα δύο δεν θεωρείται πλέον αδιανόητο, καθώς όλο και περισσότεροι άνθρωποι πιστεύουν ότι και τα δύο μπορούν να ενισχύσουν τη δημοκρατική κουλτούρα της Ένωσής μας.
<P>
Συνεπώς, κύριε Poettering, ευελπιστώ ότι θα εκμεταλλευτείτε το διάστημα των δυόμισι ετών που έχετε στη διάθεσή σας προκειμένου να ανταποκριθείτε στις ανάγκες μεταρρύθμισης του Κοινοβουλίου· για να αποκτήσουμε ένα Κοινοβούλιο το οποίο θα διαθέτει περισσότερα μέσα για την άσκηση ενός τέτοιου ηγετικού ρόλου· ένα Κοινοβούλιο η Ολομέλεια του οποίου θα συνεδριάζει κάθε εβδομάδα· ένα Κοινοβούλιο το οποίο θα εστιάζει σε μείζονες πολιτικές επιλογές, αντί να ψηφίζει εκατοντάδες τροπολογίες για την προσθήκη ή αφαίρεση άνω τελειών· ένα Κοινοβούλιο το οποίο θα εκμεταλλεύεται πλήρως τις νέες ελεγκτικές του αρμοδιότητες για την ανάκληση και επανεξέταση των νόμων μας.
<P>
Κατά την πρώτη εκλογή σας, αυτό το Κοινοβούλιο ήταν μια συμβουλευτική συνέλευση, σκοπός της οποίας ήταν να επικυρώνει αποφάσεις οι οποίες λαμβάνονταν από γραφειοκράτες και διπλωμάτες. Τώρα είναι ο ακρογωνιαίος λίθος του ευρωπαϊκού μας οικοδομήματος. Σε 13 χρόνια συναπόφασης, αυτή η λειτουργία έχει αναπτύξει τα όργανα του σώματός μας, ενώ η διαφάνεια οξυγονώνει το κυκλοφορικό μας σύστημα.
<P>
Θέλω να δηλώσω στην καγκελάριο Merkel ότι η συναπόφαση απαιτείται πλέον σε όλους τους τομείς λήψης πολιτικών αποφάσεων, προκειμένου να εφαρμοστούν οι ελεγκτικοί και εξισορροπητικοί μηχανισμοί της δημοκρατίας σε ευρωπαϊκό επίπεδο. Γεγονός είναι ότι η Ένωση λαμβάνει αποφάσεις δεσμευτικές για τα κράτη μέλη χωρίς τον ενδεδειγμένο δημοκρατικό ή δικαστικό έλεγχο, καθιστώντας μας ευάλωτους σε μομφές του Δικαστηρίου Ανθρωπίνων Δικαιωμάτων ή των συνταγματικών δικαστηρίων. Βρεθήκαμε σε πολύ δύσκολη θέση όταν το Συνταγματικό Δικαστήριο της Γερμανίας εξέτασε την απόφαση πλαίσιο σχετικά με το ευρωπαϊκό ένταλμα σύλληψης και λίγο έλειψε να προσβάλει τη νομιμότητά του. Αν η γερμανική κυβέρνηση, η οποία εμπόδισε τη χρήση της ρήτρας γέφυρας στο άρθρο 42 πριν από λίγους μόλις μήνες, επιθυμεί πραγματικά να προωθήσει τη δημοκρατία στην Ευρώπη, θα αναγνωρίσετε την αναγκαιότητα της εφαρμογής συστήματος ειδικής πλειοψηφίας στο Συμβούλιο και συναπόφασης με το Ευρωπαϊκό Κοινοβούλιο ως βάση κάθε νομοθετικής δραστηριότητας· διαφορετικά, κατά τη διάρκεια της Προεδρίας σας, κινδυνεύετε να ομοιάσετε στον μίμο Marcel Marceau, όταν έκανε ότι σκαρφάλωνε σε τοίχους χωρίς ουσιαστικά να μετακινείται από τη θέση του.
<P>
Κύριε Πρόεδρε, η περίοδος από το 1914 έως το 1989 στην ήπειρό μας ήταν μια 75ετής μανία αυτοακρωτηριασμού. Εφέτος, με την ένταξη της Βουλγαρίας και της Ρουμανίας στην Ένωσή μας, μπορούμε να ξορκίσουμε τα φαντάσματα εκείνης της περιόδου. Ωστόσο, η ρίζα της ελευθερίας είναι το θάρρος. Νομίζω ότι υπάρχει μια γερμανική λέξη, η "Zivilcourage": εσείς, καγκελάριε Merkel και Πρόεδρε Barroso, πρέπει να συγκεντρώσετε το συλλογικό θάρρος που θα επιτρέψει στην Ένωσή μας να προχωρήσει προς τα εμπρός, ως γνήσια δημοκρατία, έτσι ώστε να δημιουργήσει τον "ευρύτερο πατριωτισμό" για τον οποίο είχε κάνει λόγο ο Ουίνστον Τσόρτσιλ το 1945 και μια κοινή ιθαγένεια για τον απογοητευμένο λαό αυτής της πολυτάραχης και ισχυρής ηπείρου.
<P>
(Χειροκροτήματα)
<SPEAKER ID="016" NAME="Πρόεδρος">
Σας ευχαριστούμε, κύριε Watson. Όταν μιλήσατε για τον τεράστιο αριθμό τροπολογιών είδα χαμόγελα στα χείλη πολλών πρώην Προέδρων! Νομίζω ότι πρόκειται για ένα πρόβλημα το οποίο αντιμετώπισαν και οι πρώην Πρόεδροι. " κατάσταση ήταν, ωστόσο, χειρότερη στην αρχή, το 1979 -όπως θα θυμάται η Πρόεδρος Simone Veil- όταν σε ορισμένες περιπτώσεις κατατίθεντο περισσότερες από χίλιες τροπολογίες, ενώ δεν είχαμε στη διάθεσή μας τον αντίστοιχο ηλεκτρονικό εξοπλισμό.
<SPEAKER ID="017" NAME="Brian Crowley">
εξ ονόματος της Ομάδας UEN. - A Uachtaráin, tá tú i do bhall den teach seo le fada anois agus tá tú ar dhuine de na baill is mó a bhfuil taithí aige ar obair an tí seo. Thug tú riamh, agus tabharfaidh, tacaíocht láidir d'Institiúid na Parlaiminte ag leibhéal na hEorpa agus ar an stáitse idirnáisiúnta. Chuir tú polasaí polaitiúil uaillmhianach don dá bhliain go leith atá romhainn amach os ár gcomhair anseo inniu. Tá tacaíocht iomlán tugtha ag mo ghrúpa polaitíochta don iarracht pholaitiúil riamh agus is mar sin a bheidh amach anseo.
<P>
(EN) Κύριε Πρόεδρε, τη σημερινή ημέρα πρέπει να αναλογιστούμε το παρελθόν, αλλά και να προσφέρουμε ένα όραμα για το μέλλον. Φρονώ ότι στη σημερινή σας ομιλία ενώπιόν μας παρουσιάσατε όχι μόνον έναν απολογισμό του παρελθόντος αλλά και μια σαφή πορεία προς το μέλλον.
<P>
Στην ομιλία σας θίξατε μία σειρά ζητημάτων τα οποία κανείς από τους συναδέλφους μου δεν έχει θίξει μέχρι στιγμής. Το πρώτο, το οποίο είναι από μία άποψη και το πιο εντυπωσιακό, είναι το γεγονός ότι η Πρόεδρος του Συμβουλίου, η καγκελάριος Merkel, και ο Πρόεδρος της Επιτροπής, κ. Barroso, έδειξαν και σε εσάς και στο Σώμα τον σεβασμό τους μέσω της παρουσίας και της συμμετοχής τους στη σημερινή εκδήλωση. Είναι πολύ καλό για εσάς προσωπικά να παρίσταται στο Σώμα η αρχηγός σας, η καγκελάριος της Γερμανίας, αλλά είναι ακόμη πιο σημαντικό για το κύρος του Κοινοβουλίου το γεγονός ότι η Angela Merkel θεώρησε σκόπιμο να παρίσταται στη σημερινή μας συνεδρίαση, παρά το έργο και την προσπάθεια που καλείται σύντομα να αναλάβει ως Πρόεδρος του Συμβουλίου.
<P>
Θεωρώ ότι οφείλουμε να ανταποκριθούμε σε αυτό, όχι μόνοn λόγω της παρουσίας των αξιωματούχων αλλά πρωτίστως λόγω των ευθυνών τις οποίες μας έχουν αναθέσει οι ψηφοφόροι της Ευρωπαϊκής Ένωσης ως υποστηρικτές των συμφερόντων τους και ως εκφραστές τους. Ορισμένες φορές αυτό μας φέρνει σε σύγκρουση με τα ιδεώδη των τεχνικών της δημιουργίας μιας νέας Ευρωπαϊκής Ένωσης. Ορισμένες φορές μας φέρνει σε σύγκρουση με τις απαιτήσεις των κυβερνήσεων των κρατών μελών. Ωστόσο, το βασικό και ιερό μας καθήκον ως Κοινοβούλιο είναι να είμαστε οι εκφραστές της φωνής του λαού, της φωνής της λογικής, της ειρήνης, των οραμάτων, αλλά πάνω από όλα να είμαστε η φωνή που εκφράζει όλες τις άλλες φωνές. Πρέπει να θυμόμαστε όσους έχουν χαθεί ή λησμονηθεί από τις κοινωνίες μας και να διασφαλίσουμε ότι θα μπορέσουν να κινηθούν προς αυτό το νέο μέλλον και να τους δοθεί αυτή η νέα ευκαιρία.
<P>
Στη σημερινή σας ομιλία, κύριε Πρόεδρε, ένα στοιχείο το οποίο θεώρησα φανταστικό -και είναι η πρώτη φορά που το άκουσα από οποιονδήποτε σε αυτό το Σώμα με τέτοια ειλικρίνεια- ήταν τα όσα αναφέρατε για τον ρόλο των νέων στην Ευρώπη: η ιδέα σας σχετικά με τη δημιουργία ενός νέου προγράμματος για τους νέους, ενός βραβείου για τους νέους, να επιτρέψουμε στη νέα γενιά να εκτιμήσει και να κατανοήσει αυτά που εμείς μπορούμε ήδη να κατανοήσουμε από την ιστορία μας.
<P>
Όπως ορθώς ανέφεραν προηγούμενοι συνάδελφοί μου, μιλάμε για την ήττα του κομμουνισμού και του ναζισμού από την Αμερική. Οι Αμερικανοί διαδραμάτισαν ρόλο. Δεν πρέπει να αρνούμαστε ότι η Ευρώπη θα είχε πεθάνει χωρίς την αμερικανική βοήθεια τη δεκαετία του 1940. Δεν πρέπει να λησμονούμε ότι η Ευρώπη θα είχε πεθάνει χωρίς την αμερικανική βοήθεια το 1918. Δεν πρέπει να λησμονούμε ότι, χωρίς τη βοήθεια των "ΠΑ τις δεκαετίες του 1960 και του 1970, θα κινδυνεύαμε υπό τη διαρκή και άμεση απειλή νέων πολέμων και βίας. Ωστόσο, δεν πρέπει επίσης να λησμονούμε ότι αυτοί οι οραματιστές, άνδρες και γυναίκες -είτε πρόκειται για ανθρώπους που έδρασαν στους κόλπους της πολωνικής Αλληλεγγύης, στην εξέγερση στην Ουγγαρία, στην Άνοιξη της Πράγας ή στη Βελούδινη Επανάσταση είτε πρόκειται για τον πάπα Ιωάννη Παύλο II- ήταν όλοι φορείς πίστης στην αξιοπρέπεια του ανθρώπου, στον σεβασμό της διαφορετικότητας και στο δικαίωμα των ανθρώπων να εκφράζονται ελεύθερα και να δρουν ελεύθερα σε όλα τα κοινωνικά στρώματα. Αυτό δεν κατανικά απλώς τον ολοκληρωτισμό, κατανικά επίσης όλα τα προβλήματα που αντιμετωπίζει σήμερα η ανθρωπότητα, και γι' αυτό η πρότασή σας για έναν διάλογο μεταξύ των πολιτισμών, για την αλληλοκατανόηση μεταξύ διαφορετικών θρησκευτικών αντιλήψεων και παραδόσεων είναι τόσο σημαντική για τη μελλοντική ανάπτυξη της Ευρώπης. Αν διαβάσετε για εμάς, η Ευρώπη δεν αποτελεί απειλή για κανέναν, για καμία πίστη ή οποιοδήποτε άτομο ή ομάδα. Μάλιστα, από πολλές απόψεις τείνουμε να είμαστε τόσο φιλελεύθεροι, ώστε να λησμονούμε και την ίδια την πολυφωνία. Λησμονούμε την ανάγκη να κατανοούμε άλλους ανθρώπους οι οποίοι υποστηρίζουν βαθύτατα εδραιωμένες πεποιθήσεις τους οι οποίες δεν έχουν βίαιο χαρακτήρα και τείνουμε να τους εκδιώκουμε από αξιώματα και θέσεις ευθύνης, ενώ συγχρόνως δείχνουμε ανοχή σε ανθρώπους οι οποίοι υποστηρίζουν αρκετά ριζοσπαστικές απόψεις και τους επιτρέπουμε να εκφράζονται ελεύθερα και ανενόχλητα.
<P>
Οι δύο τελευταίες επισημάνσεις μου αφορούν τα σχόλια που έγιναν από ορισμένους συναδέλφους και από τους Προέδρους τόσο της Επιτροπής όσο και του Συμβουλίου σχετικά με τη μελλοντική εξέλιξη της ευρωπαϊκής πολιτικής. Ίσως να έχω παρερμηνεύσει τα όσα ελέχθησαν, όμως οι ευρωπαίοι πολίτες έχουν βαρεθεί τις αντιπαραθέσεις σχετικά με θεσμικές αλλαγές και μεταρρυθμίσεις. Οι ευρωπαίοι πολίτες επιθυμούν την ανάληψη δράσης· αναμένουν τη θετική μας αντίδραση στα προβλήματα που αντιμετωπίζουμε.
<P>
Σημειώσαμε σε κάποιον βαθμό πρόοδο ως προς τη διαχείριση της αλλαγής του κλίματος, της κοινωνικής πολιτικής και άλλων θεμάτων τα οποία έχουν σημασία για την ενιαία αγορά, όμως οι πολίτες απαιτούν την ανάληψη δράσης σε πρακτικό επίπεδο, η οποία θα επηρεάζει αισθητά την καθημερινότητά τους, και όχι την απλή αντίδραση σε προβλήματα όταν αυτά εμφανίζονται. Πολύ συχνά σε αυτό το Σώμα ανατρέχουμε στο παρελθόν και λέμε "έγινε αυτό το λάθος το 1979", ή "έγινε εκείνο το λάθος το 1992", ή έγινε κάποιο άλλο λάθος το 1997 ή "χάσαμε μια ευκαιρία". Δεν πρέπει να λησμονούμε ότι η πολιτική είναι τέχνη, ενώ η οικονομική επιστήμη είναι επιστήμη στο πλαίσιο της οποίας επιτυγχάνουμε το ίδιο αποτέλεσμα κάθε φορά που χρησιμοποιούμε τον κατάλληλο τύπο. " πολιτική είναι τέχνη, επειδή οφείλει να ανταποκρίνεται στις ανάγκες της κοινωνίας, στους πόθους και τις επιθυμίες των πολιτών και, το σημαντικότερο, στις ασταθείς συνθήκες που επικρατούν γενικά στην κοινωνία.
<P>
Τέλος, η πιο επείγουσα υποχρέωσή μας είναι να δημιουργήσουμε έναν πιο δίκαιο χώρο ειρήνης και κατανόησης στη Μέση Ανατολή. Επικροτώ την επιθυμία σας να επισκεφθείτε τον Λίβανο, την Παλαιστίνη και το Ισραήλ, προκειμένου να ξεκινήσετε αυτήν τη διαδικασία. " Ευρώπη πρέπει να εμπλακεί εκ νέου σε κεντρικό επίπεδο στην προσπάθεια επίτευξης ειρηνευτικής λύσης στη Μέση Ανατολή.
<P>
Θέλω απλώς να σας πω, κύριε Πρόεδρε, ότι τα επόμενα δυόμισι χρόνια, παρά τα προβλήματα που σας έχουμε δημιουργήσει και παρά τις έντονες αντιστάσεις που θα συναντήσετε, πρέπει πάντα να θυμάστε ότι έχετε τη στήριξη του Σώματος.
<P>
(Χειροκροτήματα)
<SPEAKER ID="019" NAME="Πρόεδρος">
Σας ευχαριστούμε, κύριε Crowley. Υπερβήκατε τον χρόνο ομιλίας σας. Δεν θα πω ότι σας δόθηκε περισσότερος χρόνος, επειδή διατυπώσατε ορισμένα κολακευτικά σχόλια, αλλά οι επόμενοι ομιλητές οφείλουν να περιοριστούν στον χρόνο ομιλίας τους, ακόμη και όταν δεν συμμερίζονται τις δικές σας θέσεις.
<SPEAKER ID="020" NAME="Monica Frassoni">
εξ ονόματος της Ομάδας Verts/ALE. - (IT) Κύριε Πρόεδρε, κυρίες και κύριοι, οπωσδήποτε αναγνωρίζουμε και σεβόμαστε τη σοβαρότητα και την ένταση της προσήλωσής σας στο ευρωπαϊκό εγχείρημα, και η σημερινή σας ομιλία καθορίζει ορισμένες προτεραιότητες, με τις οποίες -αν και παραμένουν λιγάκι ασαφείς- η Ομάδα των Πρασίνων/Ευρωπαϊκή Ελεύθερη Συμμαχία είναι ουσιαστικά σύμφωνη.
<P>
Ορθώς υπενθυμίσατε την ιστορία αυτού του Κοινοβουλίου και σας είμαι ιδιαίτερα ευγνώμων για το ότι φέρατε σήμερα στην αίθουσα τους πρώην Προέδρους του Κοινοβουλίου μας. Είχα την ευκαιρία να γνωρίσω ορισμένους από αυτούς όταν ήλθα στο Κοινοβούλιο, ως νεαρή και ενθουσιώδης φεντεραλίστρια, και να συνεργαστώ με πολλούς από αυτούς κατά την επιτέλεση του έργου τους: για τον λόγο αυτό, είμαι πραγματικά ευτυχής που τους βλέπω εδώ σήμερα.
<P>
Παρόλα αυτά, κύριε Πρόεδρε, αναμένουμε απτές αποδείξεις και οι αποδείξεις αυτές μας θέτουν ενώπιον πολύ συγκεκριμένων επιλογών, οι οποίες δεν μπορούν να παραμένουν ασαφείς. Το Κοινοβούλιό μας πρέπει να αποφασίσει αν θα παραμείνει σιωπηλό και πειθαρχικό ή αν θα καταστεί ένα φόρουμ δράσης για την προάσπιση των ευρωπαϊκών συμφερόντων και αξιών, οι οποίες σήμερα έχουν σχεδόν χαθεί πίσω από διπλωματικούς ελιγμούς και εθνικά συμφέροντα. Καθήκον του θεσμικού μας οργάνου είναι να καταστεί ένα βήμα ευρωπαϊκού διαλόγου και προτάσεων για μια δημοκρατική Ευρώπη. Κατά την έννοια αυτή, κύριε Πρόεδρε, η συμβολή του θεσμικού μας οργάνου στην επίλυση του συνταγματικού αδιεξόδου δεν πρέπει να περιοριστεί απλώς -όπως είπατε, επαναλαμβάνοντας κατά λέξη και, οπωσδήποτε όχι τυχαία, όσα μας είπε η κ. Merkel- στο "να διασώσει την ουσία του Συντάγματος". Δεν μπορούμε να αρκεστούμε στο "να διασώσουμε την ουσία του Συντάγματος"με ρητορικό απλώς τρόπο.
<P>
Επιβάλλεται επειγόντως να κάνουμε δύο πράγματα τα οποία στο παρελθόν, υπό την προεδρία της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών και υπό την προεδρία του κ. Schulz, το Κοινοβούλιο αυτό δεν μπόρεσε να επιτύχει -όχι, αναφέρομαι στους δύο προέδρους των πλειοψηφουσών πολιτικών ομάδων- με άλλα λόγια, πρώτον, να υπάρξει συναίνεση σχετικά με το τι πρέπει να κάνουμε ακριβώς, ως Κοινοβούλιο, με πλήρη αυτονομία, όσον αφορά το Σύνταγμα και, δεύτερον -και πιο σημαντικό- να αγωνιστούμε ώστε να διατηρήσει το Ευρωπαϊκό Κοινοβούλιο τον συνταγματικό ρόλο που κατέκτησε μέσω της Συνέλευσης. Αν πρόκειται να διεξαχθεί διάλογος για κάποιο χρονοδιάγραμμα ή για κάποια πρόταση, εμείς επιθυμούμε να ενεργήσουμε, κυρία Merkel, κύριε Poettering, ως συναποφασίζοντες και όχι ως παρατηρητές. Κύριε Poettering, θέλω να σας δω να αγωνίζεστε γι' αυτό το δικαίωμα του Κοινοβουλίου.
<P>
(Χειροκροτήματα)
<P>
Κύριε Πρόεδρε, μιλήσατε για αξίες και αναφερθήκατε σε συγκεκριμένες περιπτώσεις που σχετίζονται με την προάσπιση των ανθρωπίνων δικαιωμάτων, η οποία αποτελεί θέμα υψίστης σημασίας για το θεσμικό μας όργανο. Μιλήσατε επίσης για ανεκτικότητα, μια λέξη που σας αρέσει πολύ. Προσωπικά, πρέπει να σας πω ότι αυτή η λέξη ορισμένες φορές με ανησυχεί, διότι στο όνομα της "ανεκτικότητας" διαπράττονται εγκλήματα και παραβιάζονται τα δικαιώματα του ατόμου -εγκλήματα και παραβιάσεις που γίνονται, ακριβώς, "ανεκτά" και αυτό είναι κάτι που δεν πρέπει σε καμία περίπτωση να ξεχνούμε. Γι' αυτόν ακριβώς τον λόγο, προτιμούμε να μιλάμε για "δικαιώματα κοινά για όλους τους άνδρες και όλες τις γυναίκες", τα οποία είναι και πρέπει να παραμείνουν ίσα για όλους.
<P>
Το να μιλάμε για τις σχέσεις με τη Ρωσία σημαίνει ότι πρέπει να αναφερθούμε στο θέμα της Τσετσενίας και να ξεκινήσουμε, υπεύθυνα, μια συζήτηση για τη μείωση της ενεργειακής εξάρτησης, πράγμα που συνεπάγεται ότι πρέπει να επικρίνουμε σκληρά εκείνες τις χώρες -και είναι πολλές- οι οποίες τρέχουν ατάκτως πίσω από την αυλή του "τσάρου" Πούτιν. Κατά τον διάλογό μας με τις "νωμένες Πολιτείες, δεν πρέπει να ξεχνάμε τη θανατική ποινή που ισχύει στη χώρα αυτή, τις πτήσεις της CIA, το ζήτημα των δεδομένων των επιβατών και τον προληπτικό πόλεμο. Τέλος, όσον αφορά την προάσπιση των ανθρωπίνων δικαιωμάτων, πρέπει να θυμόμαστε, μέσω σύντομων επειγόντων ψηφισμάτων, να υπερασπιζόμαστε τους ανθρώπους εκείνους οι οποίοι υπερασπίζονται μόνοι τους τα εν λόγω δικαιώματα, ξεχασμένοι σε κάποια φυλακή ή σε κάποιο δάσος. Το να μιλούμε απλώς για την ασφάλεια, κύριε Πρόεδρε -και εσείς μιλήσατε επί μακρόν γι' αυτήν, εξ ονόματος του Κοινοβουλίου μας- δεν αφήνει τα ψηφίσματα που έχουμε υιοθετήσει για τον αφοπλισμό και τον κώδικα συμπεριφοράς για τους εξοπλισμούς να προχωρήσουν στο επόμενο στάδιο.
<P>
Κύριε Πρόεδρε, θα εργαστούμε σκληρά για την εσωτερική μεταρρύθμιση. Υπάρχουν δύο θέματα στα οποία δεν αναφερθήκατε και τα οποία μου φαίνονται ουσιώδη: το πρώτο είναι η συζήτηση σχετικά με την έδρα του Κοινοβουλίου. Ελπίζω ότι εσείς προσωπικά, καθώς και οι κοινοβουλευτικές ομάδες θα έχετε το θάρρος να πραγματοποιήσετε σε αυτήν την αίθουσα μια συζήτηση σχετικά με την έδρα του Ευρωπαϊκού Κοινοβουλίου. Ίσως θα είναι καλύτερα ο οίκος της ευρωπαϊκής ιστορίας να βρίσκεται εδώ, σε αυτό το πανέμορφο κτίριο. Ποιος ξέρει; Νομίζω όμως ότι είναι σημαντικό να αναλάβετε πραγματικά την πρωτοβουλία να αντιμετωπίσετε το πρόβλημα σχετικά με το πού πρέπει να συνέρχεται το Κοινοβούλιο.
<P>
Το δεύτερο θέμα -και γνωρίζω πολύ καλά ότι πρέπει να προσπαθήσω πολύ για να σας πείσω- είναι να κάνουμε αυτό το θεσμικό όργανο περισσότερο πράσινο, όχι από πολιτική άποψη αλλά από την άποψη της οικολογικής του βιωσιμότητας. Θα κατορθώσω να σας πείσω, είμαι απόλυτα σίγουρη γι' αυτό, καθώς κάθε μέρα οι πόροι που σπαταλούνται ακόμη και από αυτήν τη Συνέλευση, είτε πρόκειται για νερό, φως ή επίσημα αυτοκίνητα, είναι κάτι που, αν θέλουμε να είμαστε πιστοί στις δεσμεύσεις μας για την αλλαγή του κλίματος, δεν μπορούμε να ανεχθούμε.
<P>
Εν κατακλείδι, θέλω να απευθυνθώ εν συντομία στην κ. Merkel. Οι προτάσεις σας για τη γραφειοκρατία, την ασυνέχεια και τη βελτίωση της νομοθεσίας μάς αφήνουν λίγο ψυχρούς και ανήσυχους. Το πρόβλημα της γραφειοκρατίας είναι περισσότερο εθνικό παρά ευρωπαϊκό: πόσα άτομα αποτελούν την αντιπροσωπεία που σας συνοδεύει σήμερα; Σίγουρα είναι μεγαλύτερη από αυτήν που συνοδεύει τον Πρόεδρο Barroso και αυτοί που παραπονούνται για τους υπερβολικούς κανονισμούς είναι οι πολυεθνικές εταιρείες, όχι οι πολίτες, οι οποίοι λένε -σύμφωνα με διαδοχικές έρευνες του Ευρωβαρομέτρου- ότι επιθυμούν περισσότερους νόμους που θα τους προστατεύουν και όχι λιγότερους! Τέλος, η πρόταση για την ασυνέχεια παρέχει, στην πραγματικότητα, στο θεσμικό σας όργανο τη δυνατότητα να εμποδίσει και να καθυστερήσει όλους τους νόμους που δεν σας αρέσουν.
<P>
Κύριε Πρόεδρε, σας εύχομαι καλή επιτυχία στο έργο σας και πιστεύω ότι θα περάσουμε ωραία τα επόμενα δύο χρόνια.
<P>
(Χειροκροτήματα)
<SPEAKER ID="021" NAME="Πρόεδρος">
Σας ευχαριστώ πολύ, κυρία Frassoni. Όσον αφορά τα ανθρώπινα δικαιώματα, ήμαστε πάντοτε σύμφωνοι.
<P>
Αναφορικά με το πού θα πρέπει να βρίσκεται η έδρα του Κοινοβουλίου, ασφαλώς εξέτασα αν πρέπει να μιλήσω γι' αυτό, κατέληξα όμως στο συμπέρασμα ότι δεν πρέπει να το κάνω.
<SPEAKER ID="023" NAME="Francis Wurtz">
εξ ονόματος της Ομάδας GUE/NGL. - (FR) Κύριε Πρόεδρε, κυρίες και κύριοι συνάδελφοι, πρώην Πρόεδροι, που μου θυμίζετε τις πάμπολλες φορές που περάσαμε μαζί, κυρία Προεδρεύουσα του Συμβουλίου, κύριε Πρόεδρε της Επιτροπής, δεν συμβαίνει συχνά να αποστασιοποιούμαστε από τα πράγματα και να έχουμε την ευκαιρία που μας δίνεται σήμερα, όσο σύντομη και αν είναι αυτή, να ανταλλάξουμε απόψεις για ολόκληρη την περίοδο από τώρα μέχρι τις επόμενες ευρωπαϊκές εκλογές.
<P>
Είναι ευρέως γνωστό ότι η ομάδα μου δεν ασπάζεται τις πολιτικές επιλογές της πλειοψηφίας του Ευρωπαϊκού Κοινοβουλίου. Ωστόσο, θα χρησιμοποιήσω εκουσίως ορισμένα από τα βασικά σημεία της ομιλίας σας για να υποβάλω αρκετές συγκεκριμένες προτάσεις. Πρόκειται για μέτρα περιορισμένου χαρακτήρα, τα οποία δεν έχουν τίποτα το επαναστατικό και ειλικρινά πιστεύω ότι δεν είναι απαραίτητο να διάκειται κανείς ευμενώς προς την Ευρωπαϊκή Ενωτική Αριστερά/Αριστερά των Πρασίνων των Βορείων Χωρών για να τα ασπαστεί. Αν ο Πρόεδρος του Ευρωπαϊκού Κοινοβουλίου απλώς τα λάβει υπόψη, αυτό θα στείλει ένα θετικό μήνυμα σε σημαντικά τμήματα της κοινής γνώμης μας· θα σημαίνει ότι εισακούστηκαν.
<P>
Επομένως, αναφορικά με τις προσδοκίες των πολιτών της Ευρώπης, κύριε Πρόεδρε, υπογραμμίσατε και παραθέτω: "πρέπει να διαφυλάξουμε το ευρωπαϊκό κοινωνικό μοντέλο" και, ακόμα πιο σημαντικό, συνεχίσατε λέγοντας "οι πράξεις μας πρέπει να είναι πειστικές". Αυτό είναι όντως βασικό, αν πράγματι θέλουμε να διαλύσουμε μια βαθιά δυσφορία, η οποία τροφοδοτείται από την ιδέα ότι, αντί να προστατεύει τους πολίτες από τις συνέπειες της σημερινής παγκοσμιοποίησης, η Ευρωπαϊκή Ένωση πολύ συχνά συμβάλλει στο να καθιστά ολοένα και επισφαλέστερη την ύπαρξη του καθενός.
<P>
Μια αξιοσημείωτη πράξη για να αρχίσουμε να διαλύουμε αυτό το αίσθημα του αναπόφευκτου θα ήταν καλοδεχούμενη. Προτείνω, κύριε Πρόεδρε, να καλέσετε το Συμβούλιο, την Επιτροπή και το Κοινοβούλιο να αποσύρουν μια πρόταση οδηγίας η οποία αφορά ολόκληρο τον πληθυσμό της Ευρωπαϊκής Ένωσης και η οποία φαίνεται τόσο δογματική, τόσο αδικαιολόγητη και τόσο καταστροφική για το μέλλον των δημοσίων υπηρεσιών, ώστε είναι πιθανόν να προκαλέσει φαινόμενα ανάλογα με εκείνα της οδηγίας Bolkestein, αν δεν αλλάξει τίποτε εντός των προσεχών μηνών· αναφέρομαι στην πρόταση για την ελευθέρωση των ταχυδρομικών υπηρεσιών από 1ης Ιανουαρίου 2009, έξι μήνες πριν από τις επόμενες εκλογές.
<P>
Γενικότερα, υπογραμμίσατε μία άλλη ιδέα την οποία θεωρώ πολύ ορθή και πολύ σημαντική. Λέτε ότι χρειαζόμαστε "ένα νέο συμβόλαιο μεταξύ των πολιτών και των θεσμικών οργάνων της Ευρωπαϊκής Ένωσης", και έπειτα, σε σχέση με τη μελλοντική ευρωπαϊκή συνθήκη, λέτε: "χρειαζόμαστε μια ριζική μεταρρύθμιση της Ευρωπαϊκής Ένωσης". Όλοι συμφωνούν ότι αυτό είναι αναγκαίο, αλλά οι απόψεις για το περιεχόμενο της μελλοντικής Ευρωπαϊκής Συνταγματικής Συνθήκης διίστανται.
<P>
Ο κ. Barroso μόλις απευθύνθηκε στις Κάτω Χώρες, λέγοντάς τους: σας παρακαλώ, βοηθήστε μας, όλοι πρέπει να κινηθούν. Σας προτείνω μία μέθοδο η οποία θα επιτρέψει σε όλους να κινηθούν, να συμβάλουν στην επανεκκίνηση της Ευρώπης. Πράξτε έτσι, ώστε η διαδικασία που ξεκινά να αποτελέσει ευκαιρία για μία πραγματική δημόσια συζήτηση σε ολόκληρη την Ένωση, μια ειλικρινή συζήτηση, όσο το δυνατόν εγγύτερα προς τους πολίτες, σχετικά με το νόημα της Ευρώπης 50 χρόνια μετά τη Συνθήκη της Ρώμης, σχετικά με τον σκοπό των κοινών πολιτικών μας, σχετικά με τις δεσμεύσεις που είμαστε έτοιμοι να αναλάβουμε από κοινού για το μέλλον. Αν ο Πρόεδρος του Κοινοβουλίου ορίσει ως καθήκον του να ευοδωθεί αυτή η πρωτοβουλία, θα έχει εκπληρώσει αυτοστιγμεί την εντολή του.
<P>
Τέλος, κύριε Πρόεδρε, προβήκατε σε εύστοχες παρατηρήσεις σχετικά με τον διαπολιτισμικό διάλογο και ειδικότερα τη Μέση Ανατολή, όπου είπατε πως ελπίζετε να μεταβείτε το συντομότερο δυνατόν. Αυτό δεν με εκπλήσσει και σας ευχαριστώ γι' αυτή σας την απόφαση. Τούτου λεχθέντος, από όλες τις πρωτοβουλίες που θέλω να αναλάβει ο Πρόεδρος του Κοινοβουλίου, η πλέον συμβολική κατά τη γνώμη μου πρωτοβουλία, μετά τη σχεδόν ανέλπιστη συμφωνία της Μέκκας, στην οποία ολόκληρη η Χαμάς υπόσχεται να συμμορφωθεί με τα διεθνή ψηφίσματα και τις συμφωνίες οι οποίες υπεγράφησαν μεταξύ ΟΑΠ και Ισραήλ, θα ήταν να καλέσουμε πανηγυρικά την Ευρωπαϊκή Ένωση να άρει τον αποκλεισμό της παλαιστινιακής κυβέρνησης και να δώσει μια νέα ευκαιρία στην ελπίδα για μια δίκαιη ειρήνη σε μια περιοχή καθημαγμένη από την κατοχή και τον πόλεμο για αρκετές γενιές.
<P>
Γνωρίζω, κύριε Πρόεδρε, ότι δεν είναι εύκολο να αναληφθεί κάποια από αυτές τις πρωτοβουλίες, αν όμως το πράξετε, είναι τέτοιες που η ιστορία θα τις θυμάται.
<SPEAKER ID="024" NAME="Πρόεδρος">
Ευχαριστώ, κύριε Wurtz. Είμαι ευγνώμων για τον σεβασμό που ανέκαθεν επιδεικνύαμε ο ένας στον άλλον.
<SPEAKER ID="025" NAME="Jens-Peter Bonde">
εξ ονόματος της Ομάδας IND/DEM. - (DA) Κύριε Πρόεδρε, καγκελάριε Merkel, κύριε Barroso, αξιότιμοι πρώην Πρόεδροι του Ευρωπαϊκού Κοινοβουλίου, από τους οποίους έχω ευχάριστες αναμνήσεις από τη Διάσκεψη των Προέδρων, Πρόεδρός μας τώρα είναι ο κ. Poettering, ο οποίος προσβλέπει σε μεγαλύτερες δόσεις ΕΕ, παρότι παραπέμπει επίσης με τρόπο ευφυή στην επικουρικότητα. Θα έπρεπε να επιτρέψει τη διενέργεια ενός δημοψηφίσματος στο οποίο θα είχε τη δυνατότητα να προσπαθήσει να πείσει τους γερμανούς συμπολίτες του ότι πρέπει και αυτοί να ψηφίσουν υπέρ ενός Συντάγματος βάσει του οποίου ακόμη περισσότεροι νόμοι και κανονισμοί θα θεσπίζονται στις Βρυξέλλες. Τρεις χιλιάδες κανονισμοί δεν αρκούν. Δεν αρκεί το γεγονός ότι το 86% των νόμων που επικυρώνονται στη γερμανική Ομοσπονδιακή Βουλή θεσπίζονται πλέον στις Βρυξέλλες. Ακούστε τις προειδοποιήσεις του Roman Herzog, πρώην προέδρου της Γερμανίας, ο οποίος τέθηκε επικεφαλής της Συνέλευσης για την εκπόνηση του Χάρτη. Λάβετε υπόψη τα αποτελέσματα των δημοψηφισμάτων στη Γαλλία και τις Κάτω Χώρες. Οι Γάλλοι και οι Ολλανδοί είχαν την ευκαιρία να υπερψηφίσουν το Σύνταγμα, όμως το απέρριψαν. Το δίδαγμα που έχει τώρα εξαχθεί από αυτό είναι ότι δεν πρέπει ποτέ ξανά να διενεργήσουμε δημοψήφισμα. Ο Jürgen Meier, πρώην πρόεδρος της Επιτροπής Ευρωπαϊκών Υποθέσεων της Ομοσπονδιακής Βουλής της Γερμανίας, δήλωσε επίσης στη Συνταγματική Συνέλευση ότι στην Ομοσπονδιακή Βουλή θα μπορούσε να αποφασιστεί ένα προαιρετικό δημοψήφισμα με απλή πλειοψηφία. Γιατί να μην επιτρέψουμε στους Γερμανούς να εκφράσουν τη γνώμη τους για το Σύνταγμα το οποίο ο Πρόεδρος και η γερμανική Προεδρία του Συμβουλίου επιθυμούν τόσο διακαώς να εγκριθεί;
<P>
Οι αξιωματούχοι των Βρυξελλών και οι δικαστές του Λουξεμβούργου είναι παθολογικά προσηλωμένοι στην υπερμεγέθυνση και φοβούνται τη δημοκρατία. Δεν έχουν κατανοήσει τη σύγχρονη τάση υπέρ των ευέλικτων οργανώσεων, της αποκεντρωμένης λογοδοσίας και της εξωτερικής ανάθεσης. Πρακτικές οι οποίες λειτουργούν ικανοποιητικά για τις επιχειρήσεις δεν θεωρούνται ικανοποιητικές για την ΕΕ. Τίποτε δεν πρόκειται να ανατεθεί από τις Βρυξέλλες στα κράτη μέλη ή στους πολίτες. Οι νόμοι είναι πολύ καλύτεροι όταν καταρτίζονται από 3 000 μυστικές ομάδες εργασίας στην Επιτροπή και εγκρίνονται από 300 μυστικές ομάδες εργασίας στο Συμβούλιο των Υπουργών, καθώς και από 15 000 επαγγελματίες εκπροσώπους ομάδων πίεσης. Ζήτω η τεχνοκρατία σε μια κορπορατιστική ΕΕ! " κ. Mussolini έχει έτσι τη δυνατότητα να αναπολήσει την προσήλωση του παππού της στον κορπορατισμό. Οι ψηφοφόροι έχουν τη δυνατότητα να προσέρχονται στις κάλπες κάθε πέντε χρόνια και να ψηφίζουν υπέρ κάποιου ο οποίος δεν μπορεί ούτε να προτείνει ούτε να εγκρίνει νόμους. Οι εκλεγμένοι αντιπρόσωποι μπορούν μόνον να απευθύνουν συστάσεις στην Επιτροπή καταθέτοντας τροπολογίες. Αυτή είναι εν τέλει η ουσία επί του παρόντος, ενώ παρόμοια νοοτροπία χαρακτηρίζει τον βασικό πυρήνα της Επιτροπής - σε πολύ περισσότερους, όμως, τομείς.
<P>
Αν κάποιο μέτρο δεν μπορεί να εγκριθεί από τους υπουργούς και τους αξιωματούχους του Συμβουλίου, υπάρχει πάντα η δυνατότητα προσφυγής στο Δικαστήριο του Λουξεμβούργου με προτάσεις τις οποίες δεν πρόκειται να πληροφορηθούν ούτε το εκλογικό σώμα, ούτε τα εθνικά κοινοβούλια, ούτε οι κυβερνήσεις. Ποινές οι οποίες έχουν αποφασιστεί ομοφώνως για περιβαλλοντικά θέματα θεωρούνται παράνομες, διότι οι δικαστές επιθυμούν οι ποινές αυτές να εγκρίνονται με πλειοψηφικό τρόπο και υπό τον άμεσο έλεγχό τους. Καθόσον έχει κατοχυρωθεί εξίσου σε συνθήκες και σχέδια συντάγματος, το δίκαιο περί ιδιοκτησίας είναι σαφώς θέμα αρμοδιότητας των κρατών μελών. Εντούτοις, η υποχρέωση των γεωργών να διαμένουν στις γεωργικές τους εκμεταλλεύσεις κρίνεται παράνομη, παρά την αντίθετη ομόφωνη απόφαση του Κοινοβουλίου της Δανίας. Οι ψηφοφόροι και τα κοινοβούλιά τους θεωρούνται ανίκανοι, ενώ οι οικογενειακές εκμεταλλεύσεις θεωρούνται παρωχημένες. Αντ' αυτών, μπορούμε να χρησιμοποιήσουμε μια σειρά από θρασείς Γιούνκερς πρωσικής εμπνεύσεως, οι οποίοι θα διαχειρίζονται τη γεωργία στο σύνολο της ΕΕ. Οι ίδιοι οι γεωργοί δεν μας ικανοποιούν, ούτε οι συλλογικές συμβάσεις μεταξύ εργοδοτών και εργαζομένων, η ποινική νομοθεσία, οι εθνικοί δικαστές ή οι ψηφοφόροι. Οι μεγιστάνες της ΕΕ είναι πολύ πιο ικανοί.
<P>
Έχουμε κερδίσει πολλές μικρές νίκες υπέρ του ανοικτού χαρακτήρα, και η Ομοσπονδιακή Βουλή στο Βερολίνο έχει θεσπίσει τους καλύτερους μέχρι στιγμής κανόνες ελέγχου της ΕΕ. Είναι πλέον καιρός η τριπλή διάκριση των εξουσιών, με το ανοικτό πνεύμα, την εγγύτητα στον πολίτη και τη δημοκρατία, να ισχύσει στο σύνολο της ΕΕ. Πρέπει να σταματήσει η θέσπιση νόμων οι οποίοι δεν μπορούν να τροποποιηθούν από εκλεγμένους αντιπροσώπους. Πρέπει να σταματήσει η θέσπιση νόμων οι οποίοι δεν μπορούν να τροποποιηθούν από τους ψηφοφόρους στις επόμενες εκλογές. Δεν πρέπει να εφαρμοστούν νέες συνθήκες και συντάγματα τα οποία δεν έχουν εγκριθεί από τους ψηφοφόρους σε δημοψηφίσματα τα οποία θα έχουν πραγματοποιηθεί στο σύνολο της ΕΕ, κατά προτίμηση την ίδια ημερομηνία.
<P>
Ο Πρόεδρος αναφέρθηκε στο σύστημα ηλεκτρονικής ψηφοφορίας του Κοινοβουλίου. Θυμάμαι με νοσταλγία την εγκατάσταση για πρώτη φορά του νέου συστήματος της Olivetti. Θα ήθελα πολύ να χρησιμοποιούσαμε ξανά αυτό το σύστημα, καθόσον έτσι οι προτάσεις μου θα μπορούσαν ενδεχομένως να εγκριθούν.
<SPEAKER ID="026" NAME="Πρόεδρος">
Κυρίες και κύριοι, όσοι δεν είναι τόσο εξοικειωμένοι με τις λεπτομέρειες -και ιδίως οι επισκέπτες μας στα θεωρεία- ίσως να μην γνωρίζουν ότι στη Δανία οι εκλογές γίνονται Πέμπτη και όχι Κυριακή, και γι' αυτό ο κ. Bonde πάντα θεωρεί ότι υπήρξε βουλευτής του Σώματος για μεγαλύτερο διάστημα, μολονότι αυτό είναι λάθος από νομικής άποψης, αφού τόσο εκείνος όσο και εγώ γίναμε μέλη του Σώματος στις 17 Ιουλίου 1979.
<P>
Ωστόσο, η διαρκής εμμονή του σε αυτό με κάνει να ελπίζω ότι δεν μπορεί να του λείπει η αγάπη για την Ευρωπαϊκή Ένωση και για αυτό το Σώμα, αφού υποστηρίζει -όπως το εννοεί ο ίδιος- ότι είναι μέλος του Σώματος για περισσότερο διάστημα από οποιονδήποτε άλλον.
<SPEAKER ID="027" NAME="Bruno Gollnisch">
εξ ονόματος της Ομάδας ITS. - (FR) Κύριε Πρόεδρε, αξιότιμοι πρώην Πρόεδροι, κυρία Merkel, κύριε Barroso, ο Πρόεδρος του Ευρωπαϊκού Κοινοβουλίου μόλις κατάφερε με επιδέξιο τρόπο να περιγράψει το είδος της πολιτικής συμφωνίας το οποίο ενδεχομένως αναμένει κανείς να ακούσει από έναν Πρόεδρο του Ευρωπαϊκού Συμβουλίου ή ακόμα της Επιτροπής, αλλά όχι από έναν Πρόεδρο Κοινοβουλίου, στον ρόλο του ως επιδιαιτητή.
<P>
Ενόψει της δυναμικής των ομάδων, η οποία κυριαρχεί συχνά στα θεσμικά όργανα, η ομιλία σας, κύριε Πρόεδρε, όσον αφορά τη βούληση των λαών, αναμφίβολα αντανακλά τη γνώμη της πλειοψηφίας του Σώματος. Επιτρέψτε μου, ωστόσο, να εκφράσω αυτό που οι δικηγόροι στον αγγλοσαξονικό κόσμο ονομάζουν "διισταμένη γνώμη".
<P>
Μιλήσατε για "προσωρινό" κώλυμα -η λέξη "προσωρινό" ήταν δική σας- όσον αφορά το σχέδιο Ευρωπαϊκού Συντάγματος, όπως αυτό ερμηνεύτηκε στη Γαλλία και τις Κάτω Χώρες. " αίσθηση που δώσατε ήταν ότι επρόκειτο απλώς για έναν λόξυγκα, περιορισμένο σε δύο κράτη μέλη. Ωστόσο, όπως όλοι γνωρίζουν, ή όπως οφείλουν να γνωρίζουν, αν αυτό το σχέδιο είχε υποβληθεί απευθείας στην κρίση των λαών των κρατών μελών και όχι απλώς στα μέλη των εθνικών κοινοβουλίων, το εν λόγω έγγραφο, κατά πάσα πιθανότητα, θα είχε απορριφθεί σε πολύ μεγαλύτερη κλίμακα.
<P>
Πρέπει, επομένως, να μάθουμε μια και καλή τον λόγο που, όταν τα έθνη εκφράζουν ελεύθερα την αντίθεσή τους στον κυρίαρχο τρόπο σκέψης, εν συνεχεία τους παρουσιάζεται το ίδιο μενού, το οποίο απέρριψαν. Όταν, όμως, έρχονται σε συμφωνία με την κυρίαρχη άποψη, τονίζεται με έμφαση ότι η δέσμευσή τους είναι προφανώς οριστική, αμετάκλητη και αέναη και ότι δεν θα έχουν το δικαίωμα να υπαναχωρήσουν.
<P>
Στην ομιλία σας, αναφερθήκατε σε αρκετά σημαίνοντα στοιχεία της ευρωπαϊκής παράδοσής μας, ιδίως δε σε τέσσερα: στην ελληνική φιλοσοφία, το ρωμαϊκό δίκαιο, την ιουδαιοχριστιανική πνευματικότητα και τον Διαφωτισμό. Αυτό, όμως, είναι κρίσιμο στοιχείο του προβλήματος: πόσο πιστή είναι η Ευρωπαϊκή Ένωση σε αυτές τις συνιστώσες της διανοητικής, ηθικής και πνευματικής κληρονομιάς της;
<P>
Εμφορείται τώρα η Ευρωπαϊκή Ένωση από χριστιανικές αξίες ή από έναν γενικευμένο ηδονισμό, ο οποίος καταλήγει να καταστρέφει αυτές ακριβώς τις αξίες εν ονόματι μιας ιδεολογίας περί ανθρωπίνων δικαιωμάτων, η οποία δεν ανέχεται καμία αντίσταση, αλλά της οποίας η μεταβλητή γεωμετρία αποτελεί σταθερό χαρακτηριστικό;
<P>
" διάρθρωση και η λειτουργία της ΕΕ διέπονται από το αίτημα της ελληνικής φιλοσοφίας για σαφήνεια και απλούστευση και από την ελληνική πολιτική παράδοση της άμεσης συμμετοχής των πολιτών στις υποθέσεις της πόλης-κράτους, ή μήπως αντίθετα διαπιστώνουμε την εφαρμογή μιας βαριάς, συγκεντρωτικής και οσονούπω ξεπερασμένης δομής, η οποία φαινομενικά έχει σχεδιαστεί για τη διακυβέρνηση σχεδόν 500 εκατομμυρίων Ευρωπαίων, αλλά η οποία στην πράξη παραβλέπει τις διαφορές τους;
<P>
Αποτελεί άραγε για την ευρωπαϊκή νομοθεσία πηγή έμπνευσης η ακρίβεια και το απέριττο ύφος του ρωμαϊκού δικαίου ή μήπως είναι συνονθύλευμα χιλιάδων σκοτεινών και φλύαρων κειμένων, τα οποία περιλαμβάνουν λεπτομερείς περιορισμούς; Σεβόμαστε πραγματικά την παράδοση της δημόσιας συζήτησης, την οποία μας κληροδότησαν οι Έλληνες και οι Ρωμαίοι; Όσον αφορά τον Διαφωτισμό, δεν σας κρύβω την ανησυχία που νιώσαμε τον περασμένο μήνα όταν ακούσαμε την καγκελάριο Merkel να παραθέτει επί μακρόν Βολταίρο εδώ στο Σώμα και έπειτα να μας λέει -ομολογουμένως, όχι κατά λέξη, αλλά επί της ουσίας- ότι δεν πρέπει να υπάρξει ανεκτικότητα έναντι των εχθρών της ανεκτικότητας - μια δήλωση που θυμίζει τα λόγια του γάλλου επαναστάτη Saint-Just, τα οποία είπε ενώπιον του επαναστατικού δικαστηρίου και τα οποία υποδαύλισαν την Τρομοκρατία: "καμία ελευθερία στους εχθρούς της ελευθερίας".
<P>
Εν κατακλείδι, η Ευρώπη είναι ο μοναδικός πραγματικός χώρος στην ιστορία της ανθρωπότητας που εφηύρε την ελευθερία και την ισότητα των εθνών. Είναι η περιοχή όπου οι λαοί ανέκαθεν εξεγείρονταν εναντίον καθεστώτων τα οποία θεωρούσαν δικτατορικά - ένα γεγονός που εξηγεί την τρέχουσα δυσπιστία τους έναντι της ξεροκέφαλης κατεύθυνσης που ακολουθεί η ΕΕ. Δεν χρειαζόμαστε ένα ευρωκρατικό υπερκράτος για την κατοχύρωση της αμοιβαίας ασφάλειας των εθνών και των συνόρων μας, για την έναρξη λεπτομερών βιομηχανικών, πολιτιστικών και ερευνητικών προγραμμάτων συνεργασίας και για την ενδεδειγμένη προστασία μας από τα μεταναστευτικά ρεύματα ή από τις εισαγωγές προϊόντων, τα οποία έχουν παραχθεί με ελάχιστο κόστος και καταστρέφουν τις βιομηχανίες μας. Τα μέσα του διεθνούς δικαίου αρκούν και με το παραπάνω για την επιτέλεση αυτής της αποστολής. Πρέπει να ανακαλύψουμε εκ νέου την αληθινή ιδιοφυΐα της Ευρώπης και το δίκαιο που ενδείκνυται για τους Ευρωπαίους.
<SPEAKER ID="028" NAME="Irena Belohorská" AFFILIATION="NI">
(SK) Κύριε Πρόεδρε, επιτρέψτε μου καταρχάς να σας εκφράσω τα ειλικρινή μου συγχαρητήρια για την εκλογή σας στη θέση του Προέδρου του Ευρωπαϊκού Κοινοβουλίου, το οποίο είναι το πιο δημοκρατικό και, συγχρόνως, ένα από τα πιο σημαντικά ευρωπαϊκά θεσμικά όργανα. Είστε ο πρώτος Πρόεδρος του Ευρωπαϊκού Κοινοβουλίου μετά την έγκριση και εφαρμογή της Συνθήκης της Νίκαιας. Σήμερα, η Ευρωπαϊκή Ένωση αποτελείται από 27 κράτη μέλη. Αυτό δεν το αναφέρω τυχαία, καθόσον η πολιτική πείρα μάς διδάσκει ότι η εφαρμογή μιας Συνθήκης ακολουθείται από την προετοιμασία μιας νέας Συνθήκης. Αυτή η διετία αμφιταλαντεύσεων και βηματισμού σημειωτόν όσον αφορά τη Συνταγματική Συνθήκη έχει βλάψει την ιδέα μιας ενωμένης Ευρώπης. Αναλαμβάνετε καθήκοντα σε μια περίοδο κατά την οποία η Γερμανία, ένα από τα ιδρυτικά κράτη μέλη, προεδρεύει της Ευρωπαϊκής Ένωσης και, ως εκ τούτου, αναμένω να αποφασίσετε τι πρέπει να γίνει στη συνέχεια ως προς το θέμα της Συνταγματικής Συνθήκης. Τα περισσότερα κράτη μέλη έχουν επιλέξει να στηρίξουν τη Συνταγματική Συνθήκη και είναι πρόθυμα να συνεχίσουν την υλοποίηση του οράματος μιας ενωμένης Ευρώπης, και οι επιθυμίες τους δεν μπορούν να αγνοηθούν λόγω της αρνητικής στάσης την οποία τηρούν δύο από τα κράτη μέλη.
<P>
Θα το εκτιμούσα εάν, μετά την εκλογή του Προέδρου του, το Ευρωπαϊκό Κοινοβούλιο εξέταζε τώρα το ενδεχόμενο θέσπισης νέων διατάξεων ή αναθεώρησης του ισχύοντος Κανονισμού. Σεβάστηκα τη "συμφωνία κυρίων" στην οποία κατέληξαν στο παρελθόν οι δύο μεγάλες πολιτικές ομάδες όσον αφορά την εκλογή του Προέδρου του Ευρωπαϊκού Κοινοβουλίου. Ωστόσο, σε ένα δημοκρατικό σύστημα πρέπει να έχουν δυνατότητα εκλογής και υποψήφιοι από μικρότερες πολιτικές ομάδες. Είμαι πεπεισμένη ότι υπάρχουν και στις μικρότερες πολιτικές ομάδες του Σώματος πολλοί αξιόλογοι και ικανοί άνθρωποι.
<P>
Κύριε Πρόεδρε, ευελπιστώ ειλικρινά ότι κατά τη διάρκεια της θητείας σας θα υποστηρίξετε τη μεγαλύτερη συμμετοχή των δώδεκα νέων κρατών μελών στη διαμόρφωση των ευρωπαϊκών πολιτικών. Εξετάζοντας τον τρόπο με τον οποίο εκπροσωπούνται επί του παρόντος τα νέα κράτη μέλη στις επιτροπές του Ευρωπαϊκού Κοινοβουλίου, δεν μπορώ παρά να αισθάνομαι απογοήτευση. Παρόμοιες διακρίσεις εις βάρος των νέων κρατών μελών μπορούν να διαπιστωθούν όταν εξετάζουμε τον αριθμό των υπηκόων τους οι οποίοι απασχολούνται στο Ευρωπαϊκό Κοινοβούλιο. Σημασία εν προκειμένω δεν έχει μόνον ο αριθμός αυτών των υπαλλήλων αλλά και οι θέσεις τις οποίες καταλαμβάνουν. Υπάρχουν υπήκοοι των χωρών μας οι οποίοι διαθέτουν συχνά δύο πανεπιστημιακά πτυχία, πείρα εργασίας στο εξωτερικό και πολύ καλή γνώση τριών εκ των 15 γλωσσών της ΕΕ· ωστόσο, απασχολούνται σε καθήκοντα γραμματείας και, ως εκ τούτου, λειτουργούν ως βοηθοί προϊσταμένων των οποίων τα ακαδημαϊκά προσόντα και οι γλωσσικές γνώσεις ενδέχεται να είναι πολύ κατώτερες. Επιτρέψτε μου να αναφέρω, ως παράδειγμα, τη διαδικασία η οποία είναι γνωστή ως εσωτερική προκήρυξη για την κάλυψη θέσεων γραμματειακής υποστήριξης, η οποία εφαρμόστηκε πέρυσι και αποτέλεσε τη βάση ανάληψης γραμματειακών καθηκόντων από 50 περίπου υπαλλήλους προερχόμενους από τα νέα κράτη μέλη. Όλα αυτά τα άτομα είναι απόφοιτοι πανεπιστημίου, οι οποίοι επί του παρόντος έχουν επιδόσεις βαθμίδας Β και Α, ενώ οι αποδοχές τους είναι επιπέδου γραμματειακής υποστήριξης. " Ευρωπαϊκή Ένωση εξοικονομεί χρήματα, καθώς εξειδικευμένη εργασία εκτελείται από χαμηλόμισθο προσωπικό, όμως αναρωτιέμαι για το κατά πόσον αυτή η πρακτική είναι δίκαιη και δεν συνιστά διάκριση. " καταπολέμηση των διακρίσεων περιλαμβάνει επίσης την ισότητα των φύλων, ένα θέμα το οποίο συζητούμε εδώ πολύ συχνά. Διαθέτουμε μάλιστα ειδικευμένη επιτροπή για την αντιμετώπισή του· εντούτοις, υστερούμε στον τομέα της υλοποίησης.
<P>
Εν κατακλείδι, κύριε Πρόεδρε, θέλω να σας ευχηθώ κάθε επιτυχία στον ρόλο σας ως Προέδρου του Ευρωπαϊκού Κοινοβουλίου. Σας εκτιμώ βαθύτατα σε προσωπικό επίπεδο, αλλά και για τα επιτεύγματα και την πλούσια πείρα σας από την ευρωπαϊκή πολιτική ζωή, ενώ θεωρώ ότι θα ενεργήσετε ως χρηστός και δίκαιος διαχειριστής των δημοσίων υποθέσεων.
<SPEAKER ID="029" NAME="Πρόεδρος">
Ευχαριστώ πάρα πολύ την κ. Belohorská για τα πολύ ευγενικά της σχόλια προς το πρόσωπό μου.
<P>
Τώρα ολοκληρώθηκε το μέρος της συνεδρίασης που περιλαμβάνει τον εναρκτήριο λόγο του Προέδρου.
<P>
Γραπτές δηλώσεις (άρθρο 142)
<SPEAKER ID="031" NAME="Katalin Lévai " AFFILIATION="PSE">
γραπτώς. - (HU) Χαιρετίζω θερμά τα σχόλια τόσο του Προέδρου Poettering όσο και της καγκελαρίου Merkel.
<P>
Παραπέμποντας στον Ρόμπερτ Σούμαν, μπορούμε να πούμε: "η ιστορία της ευρωπαϊκής ολοκλήρωσης είναι κατά βάση μια ιστορία επιτυχιών". Τυχόν αποτυχία της συνταγματικής διαδικασίας θα έθετε σε κίνδυνο τη συνέχιση αυτών των επιτυχιών. Εάν δεν επιτύχουμε τη δημιουργία μιας πιο αποδοτικής και πιο δημοκρατικής Ένωσης, η οποία θα βρίσκεται πιο κοντά στους πολίτες, θα πληγεί σοβαρά η επιτυχία της στρατηγικής της Λισαβόνας, για τη δημιουργία μιας πιο ανταγωνιστικής Ευρώπης η οποία διατηρεί, παρόλα αυτά, τις κοινωνικές της αξίες. Φρονώ ότι μια σημαντική παράμετρος σε αυτόν τον τομέα είναι η θέσπιση διαφανέστερης, πιο ενοποιημένης νομοθεσίας, η οποία θα μπορεί να προωθήσει την ανάπτυξη των μικρομεσαίων επιχειρήσεων σε ευρωπαϊκό επίπεδο, συμβάλλοντας έτσι, μεταξύ άλλων, στη δημιουργία θέσεων απασχόλησης.
<P>
" αύξηση της ανταγωνιστικότητας είναι επίσης αναγκαία, προκειμένου να μην υποχρεούται η Ευρώπη να διαδραματίζει τον ρόλο του "οικονομικού γίγαντα - πολιτικού νάνου" στο παγκόσμιο πολιτικό προσκήνιο. Σήμερα είναι ίσως σημαντικότερο από κάθε άλλη φορά να εκπροσωπούνται διεθνώς οι ευρωπαϊκές αξίες, τα ανθρώπινα δικαιώματα, η δημοκρατία, το κράτος δικαίου και οι ίσες ευκαιρίες. Αυτό ισχύει ιδιαίτερα στο πλαίσιο του έτους ίσων ευκαιριών, στη διάρκεια του οποίου οφείλουμε να καταβάλουμε προσπάθειες σε ευρωπαϊκό και εθνικό επίπεδο, προκειμένου να βοηθήσουμε τα άτομα που βρίσκονται σε μειονεκτική θέση.
<P>
Ενώ χαιρετίζουμε τη σημασία που αποδίδεται στην ενσωμάτων των μεταναστών, θέλω να προσθέσω το εξής όσον αφορά την κατάστασή τους: δεν πρέπει να λησμονούμε τη μεγαλύτερη και πιο μειονεκτούσα ενδεχομένως μειονότητα στην Ευρώπη, τους Ρομ. Και ως προς αυτό το θέμα, πρέπει να γκρεμίσουμε το νοητό οικονομικό και κοινωνικό Τείχος του Βερολίνου. Επισημαίνω ειδικότερα την προστασία των γυναικών και των παιδιών, τα οποία είναι πιο ευάλωτα και υφίστανται διπλή διάκριση.
<P>
Όσον αφορά το κράτος δικαίου, υπενθυμίζω ότι η Ένωση στηρίζεται ουσιαστικά σε ορισμένες αρχές δικαίου, ενώ η λειτουργία της προϋποθέτει ότι όλοι οι πολίτες σέβονται τους νόμους της. Οι βουλευτές του Ευρωπαϊκού Κοινοβουλίου πρέπει να αποτελούν πρότυπα σεβασμού της νομοθεσίας μας - διαφορετικά, δίνουμε κακό παράδειγμα σε όλους τους ευρωπαίους πολίτες.
<P>
(" συνεδρίαση διακόπτεται από τις 12.05 και συνεχίζεται για την ώρα των ψηφοφοριών στις 12.10)
