<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="" AFFILIATION="(Η συνεδρίαση αρχίζει στις 9.05)">
<SPEAKER ID="3" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση σχετικά με τις δηλώσεις του κ. Barroso και του κ. McCreevy αναφορικά με τις πρόσφατες δηλώσεις του κ. McCreevy σχετικά με την υπόθεση Vaxholm. 
<SPEAKER ID="4" LANGUAGE="" NAME="José Manuel Barroso," AFFILIATION="Πρόεδρος της Επιτροπής">
<P>
   . Κύριε Πρόεδρε, χαιρετίζω αυτήν την ευκαιρία για ανταλλαγή απόψεων με το Κοινοβούλιο σε θέματα που βρίσκονται στο επίκεντρο των ανησυχιών μας. Στις 12 Οκτωβρίου, όταν το Κοινοβούλιο εξέφρασε την επιθυμία του να πραγματοποιήσει την εν λόγω συζήτηση, τέθηκα στη διάθεσή του την ίδια ημέρα και ήμουν έτοιμος να μεταβώ στο Κοινοβούλιο το ίδιο απόγευμα. Δυστυχώς, δεν κατέστη δυνατόν να τροποποιηθεί η ημερήσια διάταξη. Χαίρομαι που σήμερα μπορούμε να κάνουμε αυτήν τη συζήτηση.
<P>
Η εν λόγω συζήτηση προκλήθηκε από μια υπόθεση που εκκρεμεί στα σουηδικά και ευρωπαϊκά δικαστήρια. Αφορά τη λεγόμενη υπόθεση Laval. Συνειδητοποιώ ότι υπάρχουν σοβαρές πολιτικές ευαισθησίες σε όλες τις πλευρές και δύσκολα θέματα που πρέπει να αντιμετωπιστούν. Εγώ ο ίδιος έχω συζητήσει αυτήν την υπόθεση με τους πρωθυπουργούς της Σουηδίας και της Λετονίας και έχω πλήρη επίγνωση της σημασίας που αποδίδεται σε αυτήν.
<P>
Όπως ανέφερα στην αρχή, αυτή η συζήτηση προκλήθηκε από μια δικαστική υπόθεση. Πριν από οτιδήποτε άλλο, πρέπει να περιμένουμε να εκδοθεί η απόφαση του δικαστηρίου. Επιτρέψτε μου να το ξεκαθαρίσω: αυτό το Κοινοβούλιο δεν είναι δικαστήριο, είναι ένα πολιτικό σώμα και απαιτείται πολιτική συζήτηση. Πρόκειται για ένα θέμα ουσιαστικό και όχι απλώς για θέμα νομικής ερμηνείας. Οι βασικές ερωτήσεις είναι σαφείς. Είμαστε υπέρ ή κατά της αλληλεγγύης σε μια διευρυμένη Ένωση; Είμαστε υπέρ ή κατά της οικονομικής και κοινωνικής συνοχής για τη μείωση των ανισορροπιών σε μια Ένωση 25 μελών; Είμαστε υπέρ ή κατά της ελεύθερης διακίνησης των εργαζομένων, με απόλυτο σεβασμό στην εθνική νομοθεσία και τα κοινωνικά πλαίσια των κρατών μελών; Είμαστε υπέρ ή κατά ενός ευρωπαϊκού προϋπολογισμού που μπορεί να προωθήσει αποτελεσματικά την οικονομική και κοινωνική συνοχή; Αυτά είναι τα ερωτήματα που βρίσκονται πίσω από αυτήν τη συζήτηση και για τα οποία πρέπει να εκφράσουμε τις απόψεις μας.
<P>
Πρέπει να είμαστε προετοιμασμένοι για υποθέσεις σαν αυτήν στο μέλλον. Σε μια διευρυμένη Ένωση, υπάρχει μεγάλη πιθανότητα να εμφανιστούν τέτοια προβλήματα. Έχει ενδιαφέρον να θυμηθούμε ότι το 1986, όταν η Ισπανία και η Πορτογαλία έγιναν μέλη της Ευρωπαϊκής Κοινότητας, οι Ισπανοί και Πορτογάλοι εργαζόμενοι θεωρούνταν απειλή από πολλά από τα παλαιότερα κράτη μέλη της Ευρωπαϊκής Κοινότητας. Η λύση δεν ήταν η προστασία μέσα σε κάθε αγορά, αλλά η προώθηση της οικονομικής και κοινωνικής συνοχής. Το γενικό θέμα, ως εκ τούτου, είναι πώς θα μειώσουμε τις ανισορροπίες και θα προωθήσουμε δραστικά την ευημερία, προκειμένου η Ένωσή μας να είναι πραγματικά ενωμένη και να μην παρουσιάζει τεχνητούς διχασμούς.
<P>
Επιτρέψτε μου τώρα να δώσω τον λόγο στον Επίτροπο McCreevy. Όπως θα γνωρίζετε, ως Επίτροπος για την Εσωτερική Αγορά, έχει ειδική ευθύνη για την υπεράσπιση των αρχών της εσωτερικής αγοράς που είναι παγιωμένες στις Συνθήκες μας.
<SPEAKER ID="5" LANGUAGE="" NAME="Charlie McCreevy," AFFILIATION="μέλος της Επιτροπής">
<P>
Κατά τη διάρκεια πρόσφατης επίσκεψής μου σε μια σειρά κρατών μελών, συμπεριλαμβανομένης της Λετονίας και της Σουηδίας, ρωτήθηκα από τον Τύπο για τις έρευνες που διεξάγονται σχετικά με την αποκαλούμενη υπόθεση Laval. Πρόκειται για μια υπόθεση που αφορά μια κατασκευαστική εταιρεία της Λετονίας, τη Laval, η οποία κέρδισε έναν διαγωνισμό για την ανέγερση σχολείου στο Vaxholm της Σουηδίας. Κατόπιν μιας διαμάχης σχετικά με το αν η Laval έπρεπε να υπογράψει την σουηδική συλλογική σύμβαση και αν έπρεπε να καταβάλει τον μέσο μισθό της Σουηδίας στον κατασκευαστικό κλάδο, το σουηδικό συνδικάτο του κατασκευαστικού κλάδου απέκλεισε το εργοτάξιο. Η δράση που ανέλαβε το σουηδικό συνδικάτο του κατασκευαστικού κλάδου οδήγησε τελικά τη Laval στη λύση της σύμβασης και η εταιρεία οδηγήθηκε εν τέλει στη χρεοκοπία. Το θέμα παραπέμφθηκε ενώπιον του Σουηδικού Εργατοδικείου, το οποίο με τη σειρά του παρέπεμψε το θέμα στο Ευρωπαϊκό Δικαστήριο για προδικαστική απόφαση.
<P>
Η Επιτροπή θα κληθεί να παρουσιάσει την ανάλυσή της για την κατάσταση και όλα τα νομικά στοιχεία, συμπεριλαμβανομένου του άρθρου 49 της Συνθήκης σχετικά με την ελευθερία παροχής υπηρεσιών και την εφαρμογή της οδηγίας σχετικά με την απόσπαση εργαζομένων. Αυτή η ανάλυση είναι περίπλοκη και θα χρειαστεί κάποιο χρόνο. Η Επιτροπή δεν έχει ακόμα σχηματίσει άποψη για αυτό το θέμα. Αυτά είναι τα στοιχεία της υπόθεσης.
<P>
Θεωρώ καταπληκτικό το γεγονός ότι πρέπει να δώσω εξηγήσεις για παρατηρήσεις που έκανα σχετικά με ένα περιστατικό το οποίο εγείρει ερωτήματα όσον αφορά τη συμβατότητά του με το άρθρο 49 της Συνθήκης. Δεν ήμουν ο πρώτος που έθεσα αυτό το θέμα. Το Σουηδικό Εργατοδικείο ήταν εκείνο που έθεσε το ερώτημα αν υπάρχει ασυμβίβαστο με την κοινοτική νομοθεσία, συγκεκριμένα την οδηγία σχετικά με την απόσπαση εργαζομένων, το άρθρο 49 για την ελεύθερη διακίνηση υπηρεσιών και το άρθρο 12 για την απαγόρευση των διακρίσεων.
<P>
Υπάρχουν 25 κράτη μέλη στην Ένωση. Δεν κάνω καμία διάκριση μεταξύ τους. Απλά και μόνο επειδή η Λετονία είναι ένα νέο κράτος μέλος και ένα από τα μικρότερα, αυτό δεν σημαίνει ότι τα παράπονά της είναι λιγότερο σημαντικά. Οι συνδικαλιστές της Λετονίας έχουν τα ίδια δικαιώματα προάσπισης των συμφερόντων τους με τους σουηδούς συνδικαλιστές.
<P>
Το θέμα που συζητείται σήμερα δεν είναι αν το κοινωνικό σύστημα μιας χώρας απειλείται ή αν αυτό το σύστημα αποτελεί παράδειγμα για τις άλλες. Το πραγματικό ζήτημα για εμένα είναι τι εννοούμε με την εσωτερική αγορά. Τι σημαίνει το άρθρο 49 της Συνθήκης και η ελευθερία παροχής υπηρεσιών; Τι σημαίνει το άρθρο 12 και η αρχή της απαγόρευσης διακρίσεων;
<P>
Κανείς δεν έχει αμφισβητήσει τα τεράστια οφέλη που επιφέρει η εσωτερική αγορά, η επιπλέον ανάπτυξη και οι επιπλέον θέσεις εργασίας που έχει δημιουργήσει. Δεν πρέπει να φοβόμαστε την εσωτερική αγορά. Πρέπει να επωφεληθούμε από αυτήν. Έχουμε μια Ένωση 25 κρατών μελών. Ο κόσμος δεν θα μας περιμένει να εκμεταλλευθούμε την εσωτερική αγορά στην οποία ζούμε. Θα το κάνουν άλλοι αντί για εμάς, αν δεν αφυπνιστούμε. Θα υπερασπιστώ τα δικαιώματα που συμπεριλαμβάνονται στη Συνθήκη. Θα συνεχίσω να εφαρμόζω τις διατάξεις της με δίκαιο τρόπο. Αλλά αν οι βουλευτές αυτού του Σώματος περιμένουν ότι θα κινηθώ ήρεμα και δεν θα ταράξω ορισμένα κράτη μέλη και ορισμένους βουλευτές του Ευρωπαϊκού Κοινοβουλίου, τότε φοβάμαι ότι θα απογοητευτούν.
<SPEAKER ID="6" LANGUAGE="DE" NAME="Hans-Gert Poettering," AFFILIATION="εξ ονόματος της Ομάδας PPE-DE">
<P>
Οι δηλώσεις που έκανε ο Επίτροπος McCreevy στη Στοκχόλμη δεν είχαν ως στόχο την αμφισβήτηση του σουηδικού κοινωνικού προτύπου ούτε επρόκειτο για επίθεση κατά του δικαιώματος των σουηδών κοινωνικών εταίρων να καθορίζουν τους μισθούς και τα ημερομίσθια. Δεν επρόκειτο για την ευρωπαϊκή οδηγία για τις υπηρεσίες ούτε για μια απόφαση που πρέπει να λάβει το Κοινοβούλιο, το Συμβούλιο ή η Επιτροπή, αλλά αναφερόταν σε μια υπόθεση στο Ευρωπαϊκό Δικαστήριο.
<P>
Όταν ο Επίτροπος McCreevy δήλωσε στις αρχές Οκτωβρίου στη Στοκχόλμη ότι η Επιτροπή υποστηρίζει μία λετονική κατασκευαστική εταιρεία στη δικαστική διαμάχη της με μια σουηδική συνδικαλιστική οργάνωση οικοδόμων, έκανε αυτό που είναι υποχρεωμένη από τις Συνθήκες να κάνει η Επιτροπή, δηλαδή να ενεργήσει ως θεματοφύλακας του δικαίου και των δικαιωμάτων και, εν προκειμένω, του δικαιώματος στην ελεύθερη παροχή υπηρεσιών. Δεν αμφισβήτησε με αυτόν τον τρόπο το παραδοσιακό σύστημα συλλογικών συμβάσεων της Σουηδίας, αλλά προσπάθησε να διασαφηνίσει ότι αυτό το σύστημα πρέπει, όπως και όλα τα άλλα, να ανταποκριθεί στην καθιέρωση της εσωτερικής αγοράς.
<P>
Θα ήθελα να αδράξω την ευκαιρία και να επισημάνω στο σημείο αυτό ότι άλλες χώρες –π.χ. η πατρίδα του κ. Schulz– έχουν ήδη αντιδράσει κάνοντας χρήση των δυνατοτήτων της οδηγίας για την απόσπαση εργαζομένων στον τομέα των κατασκευών ή της δυνατότητας που συμφωνήθηκε στις ενταξιακές διαπραγματεύσεις για τη θέσπιση μεταβατικών διατάξεων για τους εργαζομένους που προέρχονται από τις χώρες που προσχώρησαν στον τελευταίο γύρο της διεύρυνσης. Προφανώς, η σουηδική κυβέρνηση θέλει να αποσπάσει την προσοχή από τις δικές της παραλείψεις.
<SPEAKER ID="7" LANGUAGE="DE" NAME="Martin Schulz," AFFILIATION="εξ ονόματος της Ομάδας PSE">
<P>
   . Κύριε Πρόεδρε, κυρίες και κύριοι, η συζήτηση αυτή είναι επιβοηθητική γιατί δείχνει –αυτό φαίνεται ήδη από τα χειροκροτήματα– τη θέση της Επιτροπής. Δεν βρίσκεται στο κέντρο, δεν βρίσκεται σαφώς στον μεσαίο χώρο της ευρωπαϊκής πολιτικής. Όπως φάνηκε σήμερα το πρωί –όχι όλα τα μέλη της Επιτροπής, αλλά ο κ. McCreevy και ο κ. Barroso– έχουν ξεκάθαρη στάση και ακολουθούν μια δεξιά, νεοφιλελεύθερη πορεία, εναντίον της οποίας αγωνίζεται η Ομάδα μου, σήμερα, αύριο και όλες τις άλλες ημέρες.
<P>
Ο Πρόεδρος της Ομάδας ΕΣΚ, Poul Nyrup Rasmussen, συνόψισε κατά την προετοιμασία μας για τη σημερινή συζήτηση το θέμα που βρίσκεται τώρα στην ημερήσια διάταξη σε τρεις απλές ερωτήσεις, τις οποίες θα σας θέσω και σας παρακαλώ να δώσετε σαφείς απαντήσεις.
<P>
Δεύτερον, συμφωνεί η Επιτροπή ότι το σκανδιναβικό κοινωνικό πρότυπο είναι συμβατό με τους κανόνες της εσωτερικής αγοράς; Σας ερωτώ, κύριε Barroso, γιατί ακούγοντας τον κ. McCreevy συμπεραίνω ότι προφανώς δεν είναι. Το μήνυμα του κ. McCreevy είναι ότι, αν επικρατήσει η άποψή του για την ερμηνεία του άρθρου 49, τότε το σουηδικό πρότυπο δεν έχει πια θέση στην Ευρώπη. Η δική μας απάντηση είναι ότι η ερμηνεία που δίνετε στο άρθρο 49, κύριε McCreevy, δεν θα επικρατήσει στην Ευρώπη, τουλάχιστον όχι όσο οι σοσιαλδημοκράτες του Σώματος έχουν λόγο για αυτό το ζήτημα.
<P>
Η τρίτη ερώτηση που θέλουμε να σας θέσουμε, κύριε Barroso, είναι: χρειαζόμαστε μια σαφή δήλωση για τη θέση της Επιτροπής απέναντι στο Ευρωπαϊκό Δικαστήριο για την υπόθεση Vaxholm. Ποια είναι η συγκεκριμένη θέση σας;
<P>
Ωστόσο, κύριε McCreevy, αυτό που ακούω από εσάς είναι πως η ελεύθερη αγορά στην Ευρώπη σημαίνει ότι οι χαμηλότερες προδιαγραφές για το εισόδημα, την κοινωνική ασφάλεια και τα δικαιώματα των εργαζομένων είναι ο καλύτερος τρόπος προαγωγής του ανταγωνισμού και της ανάπτυξης και πρέπει να επικρατήσουν. Όχι – αυτός είναι εδώ ο λάθος δρόμος.
<P>
Το ευρωπαϊκό κοινωνικό μοντέλο, που συμπεριλαμβάνει την εταιρική σχέση μεταξύ κεφαλαίου και εργασίας, είναι μια συνταγή επιτυχίας. Επαναλαμβάνω ότι θέλουμε να ενισχύσουμε τη θέση των συναδέλφων μας από τη Λετονία και την Τσεχία. Σε λίγο θα μιλήσει για αυτό ο συνάδελφός μου κ. Falbr, που είναι τσέχος συνδικαλιστής. Η ευρωπαϊκή κοινωνική πολιτική δεν μπορεί να έχει ως στόχο τη μείωση των αποδοχών. Αντίθετα, ένα από τα αποτελέσματα της διαρθρωτικής πολιτικής της ΕΕ είναι η πρόοδος και η οικονομική ανάπτυξη στα νέα κράτη μέλη, στις χώρες της Βαλτικής, στη Σλοβακία ή τη Σλοβενία, και αυτή η τεχνική πρόοδος, αυτή η διαδικασία οικονομικής ανάπτυξης πρέπει να συνοδεύεται από τη συμμετοχή των εργαζομένων στην ανάπτυξη αυτήν. Αυτό σημαίνει μεγαλύτερες αμοιβές και περισσότερα συνδικαλιστικά δικαιώματα για τους εργαζομένους σε αυτές τις χώρες, και όχι λιγότερα δικαιώματα στη Σουηδία και όλο και πιο χαμηλές προδιαγραφές. Ένα τέτοιο σύστημα θα άρεσε στον κ. McCreevy, αλλά δεν θα επικρατήσει.
<P>
Κύριε Πρόεδρε της Επιτροπής, περιμένουμε να πείτε τώρα οριστικά ποια είναι η θέση σας. Την περασμένη εβδομάδα βγάλατε λόγο περί κοινωνικής πολιτικής και είχατε προτείνει, ή μάλλον ζητήσει, να συσταθεί ένα ταμείο παρεμβάσεων. Συμφωνούμε με αυτό, αλλά υπό τον όρο ότι αυτό το ταμείο παρεμβάσεων δεν θα χρησιμοποιηθεί για τα θύματα της πολιτικής McCreevy. Είμαστε αντίθετοι σε αυτό.
<P>
Σας ζητώ να πείτε οριστικά ποια είναι η θέση της Επιτροπής· αν θέλετε να δείξετε την αναμφισβήτητη αφοσίωσή σας στο ευρωπαϊκό κοινωνικό μοντέλο, τότε πρέπει να συγκρατήσετε επιτέλους τον κ. Charlie McCreevy, την κ. Neelie Kroes και άλλα μέλη της Επιτροπής σας. Έχετε τη δυνατότητα, και αν το κάνετε, μπορείτε να υπολογίζετε στην υποστήριξή μας. Αν το σύστημά σας είναι να συνεχίσετε να υποβαθμίζετε την κινητικότητα στην Ευρώπη και τις κοινωνικές προδιαγραφές, τότε η Ομάδα ΕΣΚ θα είναι αντίθετη με την Επιτροπή σας.
<SPEAKER ID="8" LANGUAGE="" NAME="Graham Watson," AFFILIATION="εξ ονόματος της Oμάδας ALDE">
<P>
   . Κύριε Πρόεδρε, την Πέμπτη οι ηγέτες των κρατών μας συνεδριάζουν στο Λονδίνο για να συζητήσουν τι είδους Ευρώπη θέλουμε να oικοδομήσουμε. Μια Ευρώπη που είναι ανοικτή στον κόσμο, δυναμική και ανταγωνιστική ή μια Ευρώπη που επιζητά να προστατεύσει τη βιομηχανία της και το εργατικό της δυναμικό από την παγκοσμιοποίηση; Μια Ευρώπη που μπορεί να προσφέρει ασφάλεια, ευημερία και ευκαιρίες στους κατοίκους της ή μια Ευρώπη δέσμια των κανόνων του παρελθόντος, η οποία ολισθαίνει περισσότερο προς την ύφεση;
<P>
Αυτή η συζήτηση είναι θεμελιώδης για τους Ευρωπαίους, πρέπει να διεξαχθεί τίμια, λογικά και άμεσα. Είναι, συνεπώς, απογοητευτικό το ότι εκείνοι που έχουν φέρει τον Επίτροπο McCreevy και τον Πρόεδρο Barroso εδώ σήμερα φαίνεται να ενδιαφέρονται περισσότερο να καθυστερήσουν τη συζήτηση και όχι να την διευρύνουν, ίσως για να κερδίσουν μερικές ακόμα ψήφους στις προσεχείς σουηδικές εκλογές. Κατηγορούν την Επιτροπή ότι έχει απομακρυνθεί από το κέντρο. Δεν έχουν προσέξει ότι το κέντρο γνώμης έχει μετατοπιστεί; Οι πολιτικοί τους ελιγμοί δεν έχουν ως στόχο απλώς να θέσουν την οδηγία για τις υπηρεσίες εκτός τροχιάς, στοχεύουν έναν από τους θεμελιώδεις πυλώνες της Συνθήκης: την ελεύθερη κυκλοφορία των ατόμων και την ελευθερία εγκατάστασης.
<P>
Ο κ. McCreevy δεν θα πρέπει να γίνει ο αποδιοπομπαίος τράγος για τον σκεπτικισμό τους. Ως Επίτροπος για την Εσωτερική Αγορά, έχει καθήκον να την υπερασπιστεί από τους δυσφημιστές της. Ούτε θα πρέπει τα σχόλιά του να εκληφθούν ως επίθεση στο σουηδικό κοινωνικό μοντέλο, το οποίο οι Φιλελεύθεροι έχουν υπερασπιστεί για την ικανότητά του να εξισορροπεί τη βιαιότητα της αγοράς με ένα ευμέγεθες κοινωνικό δίχτυ ασφαλείας. Θα πρέπει να εκληφθούν ως επίθεση στην υποκρισία, την ξενοφοβία και τον προστατευτισμό της Σουηδικής Ομοσπονδίας Οικοδόμων.
<P>
Η Laval υπέβαλε προσφορά σε ένα δίκαιο και ανοικτό διαγωνισμό για την εν λόγω σύμβαση, ικανοποιώντας τα κριτήρια των δημοσίων συμβάσεων. Η εταιρεία έχει συνάψει συλλογική σύμβαση με το προσωπικό της, όπως ακριβώς οι σουηδοί εργοδότες με το δικό τους. Επιπλέον, όταν αμφισβητήθηκε από τα συνδικάτα σχετικά με το ύψος των αποδοχών, η Laval προσφέρθηκε να αυξήσει τους μισθούς της στα επίπεδα που έχουν συμφωνηθεί βάσει της σουηδικής συλλογικής σύμβασης. Ωστόσο, αυτό δεν ήταν αρκετό για το συνδικάτο. Απαίτησε οι αποδοχές να είναι ο μέσος όρος της Στοκχόλμης και όχι ο σουηδικός εθνικός μέσος όρος. Τέλος, σε μια συγκλονιστική έλλειψη εργατικής αλληλεγγύης, το εν λόγω συνδικάτο απέτρεψε τη συνέχιση των εργασιών, αναγκάζοντας έτσι την εταιρεία να καταγγείλει τη σύμβαση και να υποβάλει αίτηση χρεοκοπίας. Τώρα, λετονοί εργαζόμενοι έχουν χάσει την εργασία τους χάρη στα σουηδικά εργατικά συνδικάτα.
<P>
Οφείλεται αυτή η κατάσταση σε λάθος της Laval ή ευθύνεται ένα συνδικάτο που θέτει την προστασία των σουηδικών θέσεων εργασίας πάνω από τις αρχές της κοινής αγοράς που έχουμε υπογράψει;
<P>
Δεν θα ξεπεράσουμε τους χαμηλούς ρυθμούς οικονομικής ανάπτυξης και δεν θα ανταγωνιστούμε την Κίνα και την Ινδία με την εσωστρέφεια και τον ενστερνισμό του προστατευτισμού. Ο βρετανός ιστορικός James Anthony Froude έγραψε κάποτε ότι ο πρακτικός αντίκτυπος μιας πεποίθησης είναι η δοκιμασία της ορθότητάς της. Ποια είναι καλύτερη επίπληξη στους υποστηρικτές του προστατευτισμού από αυτήν τη λυπηρή υπόθεση; Δεν θα πρέπει, ίσως, να μας εκπλήσσει το γεγονός ότι ενισχύεται η φιλελεύθερη οικονομική και κοινωνική ιδεολογία. Ένας λόγος είναι ότι όλο και περισσότεροι άνθρωποι συνειδητοποιούν με τόσο οδυνηρό τρόπο ποιες είναι οι εναλλακτικές λύσεις.
<SPEAKER ID="9" LANGUAGE="SV" NAME="Carl Schlyter," AFFILIATION="εξ ονόματος της Ομάδας Verts/ALE.">
<P>
   – Κύριε Πρόεδρε, Επίτροπε McCreevy, προβήκατε σε μετωπική επίθεση ενάντια στο σουηδικό δικαίωμα στην απεργία, το οποίο προστατεύεται από το σουηδικό σύνταγμα. Συνεχίζετε να λέτε ότι αποδέχεστε τις συλλογικές συμβάσεις του σκανδιναβικού μοντέλου, την ίδια στιγμή, όμως, επιδιώκετε να τις υπονομεύσετε με τη νομοθεσία σας. Πρέπει να αντιληφθείτε ότι ο νομοθετικός μας στόχος είναι η προστασία κάθε εργαζομένου από άδικες εργασιακές συνθήκες, όχι η προστασία των σουηδών εργαζομένων έναντι των λετονών εργαζομένων.
<P>
Η ΕΕ είναι σαν μια ποδοσφαιρική ομάδα. Ως προπονητής, βλέπεις ότι έχεις έναν καλό παίκτη στο πρόσωπο του Zlatan Ibrahimovic, έτσι καταλήγεις στο συμπέρασμα ότι όλοι οι παίκτες πρέπει να φορούν ίδιο μέγεθος παπούτσια και ότι πρέπει να έχεις 11 επιθετικούς στην ομάδα σου. Με τακτικές σαν και αυτήν, η ποδοσφαιρική μας ομάδα θα έχανε τόσο από την Ινδία όσο και από την Κίνα. Αντιθέτως, χρειάζεται να δεις τις δυνατότητες βελτίωσης κάθε παίκτη και τι μπορεί να δώσει ο καθένας τους στην ομάδα και να το κάνεις αυτό χωρίς να συντρίψεις την ατομική δημιουργικότητα των παικτών για όσο διάστημα τηρούν τους βασικούς κανόνες του παιχνιδιού. Μόνο σε μια τέτοια περίπτωση υπάρχει πιθανότητα να πάρουμε το Παγκόσμιο Πρωτάθλημα.
<SPEAKER ID="10" LANGUAGE="FR" NAME="Francis Wurtz," AFFILIATION="εξ ονόματος της Ομάδας GUE/NGL">
<P>
   . Κύριε Πρόεδρε, η Ομάδα μου είναι φυσικά αλληλέγγυα με τη Σοσιαλιστική Ομάδα στη διαμάχη που την φέρνει σε αντιπαράθεση με τον κ. McCreevy και την Επιτροπή εν γένει. Πώς μπορούμε, στην Αριστερά, να δεχθούμε μια αντίληψη για την Ευρώπη που βασίζεται στη δημιουργία ανταγωνισμού μεταξύ των εργαζομένων και στην οργάνωση του κοινωνικού ντάμπινγκ; Αυτό ακριβώς το είδος πολιτικής έχουμε κατά νου, όταν λέμε «όχι» στη φιλελεύθερη Ευρώπη. Εκεί που μας ενοχλεί είναι ότι ο ωμός και προκλητικός κ. McCreevy, και όλοι όσοι σκέφτονται σαν και αυτόν μπορούν, δυστυχώς, να στηριχθούν σε ισχύοντες κανόνες στην Ευρωπαϊκή Ένωση για να παράσχουν την υποστήριξή τους σε μια λετονική επιχείρηση που επιδιώκει να αγνοήσει τις σουηδικές συλλογικές συμβάσεις και να εφαρμόσει πιο περιοριστικά κοινωνικά πρότυπα.
<P>
Η διάταξη στην οποία αναφέρονται εν προκειμένω ο λετονός πάροχος υπηρεσιών και οι θιασώτες του στις Βρυξέλλες αποκαλείται αμοιβαία αναγνώριση και θεσπίστηκε στο κοινοτικό δίκαιο μέσω της νομολογίας του Ευρωπαϊκού Δικαστηρίου το 1979 για την ελεύθερη κυκλοφορία των αγαθών, κατόπιν δε, επεκτάθηκε στις υπηρεσίες εδώ και μια δεκαπενταετία περίπου. Πρόκειται για στρατηγική επιλογή. Αντί να νομοθετούμε για την κοινωνική εναρμόνιση προς τα πάνω, αφήνουμε την αγορά και τον ανταγωνισμό να ωθήσουν προς τα κάτω το κοινοτικό κεκτημένο: πρόκειται για αυτό που στην κοινοτική διάλεκτο αποκαλούμε βελτίωση του ρυθμιστικού περιβάλλοντος.
<P>
Κατά τα λοιπά, η Επιτροπή εξέδωσε το 1999 μια εξαιρετικά σαφή ανακοίνωση προς το Ευρωπαϊκό Κοινοβούλιο και το Συμβούλιο επί του θέματος. Σύμφωνα με την ανακοίνωση η αρχή της αμοιβαίας αναγνώρισης συνάδει πλήρως με τη φιλοσοφία της εσωτερικής αγοράς, σύμφωνα με την οποία κυριαρχούν οι κανόνες του κράτους μέλους καταγωγής και το κράτος υποδοχής μπορεί να εξαιρεθεί από αυτόν τον κανόνα για το κοινό συμφέρον όπως η προστασία της υγείας των καταναλωτών ή του περιβάλλοντος που υπόκειται σε αυστηρούς όρους. Με την τελευταία διεύρυνση, αυτός ο κανόνας έγινε εκρηκτικός: όσο περισσότερο αυξάνονται οι κοινωνικές διαφορές μεταξύ των κρατών μελών, τόσο περισσότερο αποκαλύπτονται οι διαβολικές του συνέπειες σε αυτόν τον κανόνα. Όλα πλέον θα εξαρτηθούν από εκείνο που το Δικαστήριο θα εκτιμήσει ότι εμπίπτει στο κοινό συμφέρον. Συνεπώς, δεν πρέπει να τα βάλουμε μόνο με τον ζήλο του κ. McCreevy, πρέπει επίσης να εναντιωθούμε και στις επιζήμιες διατάξεις του ίδιου του κοινοτικού κεκτημένου. Ας το σκεφτούμε από τώρα υπό το πρίσμα των επερχόμενων ψηφοφοριών για την οδηγία Bolkestein, ό,τι και να λέει ο κ. Poettering, και ας χρησιμοποιήσουμε γενικότερα αυτήν την εμπειρία προς όφελος του συλλογικού μας στοχασμού για το μέλλον της Ευρώπης.
<SPEAKER ID="11" LANGUAGE="SV" NAME="Nils Lundgren," AFFILIATION="εξ ονόματος της Ομάδας IND/DEM.">
<P>
   – Κύριε Πρόεδρε, η υπόθεση Vaxholm είναι άλλο ένα παράδειγμα των μεγάλων κινδύνων που διατρέχουμε όταν κατ’ αυτόν τον τρόπο επιτρέπουμε τη συρρίκνωση του πλουραλιστικού χαρακτήρα της Ευρώπης μας στις προσπάθειές μας για τυποποίηση. Στη Σουηδία, έχουμε ειδική παράδοση, η οποία υπήρξε λίαν επιτυχής και η οποία βασίζεται στις συλλογικές συμβάσεις. Αυτό τώρα απειλείται σοβαρά.
<SPEAKER ID="12" LANGUAGE="" NAME="Brian Crowley," AFFILIATION="εξ ονόματος της Ομάδας UEN">
<P>
   . Κύριε Πρόεδρε, καλωσορίζω σήμερα τον Πρόεδρο Barroso και τον Επίτροπο McCreevy στην Αίθουσα. Δεν είχαμε, δυστυχώς, τη δυνατότητα να χρησιμοποιήσουμε τον χρόνο που θα βρίσκονται εδώ για να συζητήσουμε το έγγραφο που παρουσίασαν στη Διάσκεψη των Προέδρων την περασμένη εβδομάδα αναφορικά με το μελλοντικό ευρωπαϊκό κοινωνικό μοντέλο. Ο λόγος που δεν συζητούμε προσεχή γεγονότα, στα οποία μπορούμε να έχουμε επιρροή σχετικά με τις αποφάσεις που θα ληφθούν από τα 25 κράτη μέλη, είναι επειδή ορισμένοι βουλευτές του Κοινοβουλίου θέλουν να επαναλάβουν προηγούμενες μάχες, προηγούμενες εκλογές και να προσπαθήσουν να επιμείνουν σε μελλοντικές εκλογές. Αυτά τα επιχειρήματα και η παρούσα συζήτηση δεν στηρίζονται σε πραγματική διάσταση απόψεων σχετικά με μια καλύτερη μορφή κοινωνικού μοντέλου, αλλά απλώς στη διατήρηση ενός αρχαϊκού, προστατευτικού συστήματος. Όταν αποτυγχάνεις στην επιχειρηματολογία, τότε επιτίθεσαι στον άνθρωπο: διεξάγεις προσωπική επίθεση εξαιτίας της προφοράς του, εξαιτίας του τρόπου με τον οποίο εκφράζεται. Αυτή είναι η πιο απεχθής μορφή πολιτικού διαλόγου ή δραστηριότητας που συνάντησα ποτέ.
<P>
Ας κοιτάξουμε τα ξεκάθαρα γεγονότα που έχουμε ενώπιον μας. Έχουμε μια δήλωση από την Επιτροπή ότι το κοινωνικό μοντέλο κάθε κράτους μέλους είναι δική του υπόθεση. Τα θέματα που αφορούν τη συλλογική διαπραγμάτευση είναι ζητήματα των ίδιων των κρατών μελών και κανενός άλλου. Η Επιτροπή έχει επαναλάβει αυτό που γνωρίζουμε από το 1969: ο ρόλος της Επιτροπής είναι να υπερασπίζεται τις Ευρωπαϊκές Συνθήκες, ανεξαρτήτως εάν πρόκειται για το άρθρο 49, το άρθρο 21, το άρθρο 95 ή το άρθρο 99. Έχουμε, επίσης, ένα νέο έγγραφο από την Επιτροπή, στο οποίο συμφώνησε το Σώμα και το οποίο διατυπώνει τα καλύτερα σημεία των κοινωνικών μοντέλων που είναι διαθέσιμα σε εμάς εντός της Ευρωπαϊκής Ένωσης και δηλώνει ότι αυτό θα πρέπει να είναι το ελάχιστο κριτήριο για εμάς, το σημείο εκκίνησης. Αλλά, τι βλέπουμε να γίνεται; Βλέπουμε κυβερνήσεις κρατών μελών –συγκεκριμένα τη σουηδική κυβέρνηση– να χρησιμοποιεί την ευκαιρία που της δίνεται από τη Σοσιαλιστική Ομάδα σε αυτό το Κοινοβούλιο να εκφράσει την αντίθεσή της στην οδηγία για τις υπηρεσίες, όταν επί τρία χρόνια ήταν υπέρ της εν λόγω οδηγίας. Έχουμε, τώρα, μια κατάσταση όπου βουλευτές παίρνουν τον λόγο σε αυτό το Κοινοβούλιο για να δηλώσουν ότι υπερασπίζονται τα δικαιώματα των εργατών στη Λετονία και τη Σουηδία, παρά το γεγονός ότι η μόνη ακριβής πληροφορία που έχουμε είναι ότι κάποιοι λετονοί εργαζόμενοι έχουν χάσει τις δουλειές τους εξαιτίας των πράξεων κάποιων κυβερνήσεων και εργατικών συνδικάτων της Σουηδίας.
<SPEAKER ID="13" LANGUAGE="EN" NAME="James Hugh Allister (NI ). –" AFFILIATION="">
<P>
   Κύριε Πρόεδρε, σπάνια αναφέρω ότι είναι καθήκον μου να υπερασπίζομαι την Επιτροπή, αλλά οι Επίτροποι έχουν το δικαίωμα στην ελευθερία έκφρασης και, μόνο περιστασιακά, μπορούν ακόμη να πουν κατεξοχήν εύλογα πράγματα, όπως ο πρόεδρος Barroso, όταν παραδέχτηκε ότι το Σύνταγμα δεν είναι εκτελεστό και ότι χρειάζεται να προχωρήσουμε. Ο Επίτροπος McCreevy είχε άρα το δικαίωμα να εκφράσει την άποψή του. Αν αυτή η άποψη είναι ότι απαιτείται μια, κατά κάποιο τρόπο, ενιαία προσέγγιση του κοινωνικού μοντέλου, τότε αυτή η άποψη είναι λανθασμένη.
<SPEAKER ID="14" LANGUAGE="NL" NAME="Ria Oomen-Ruijten (PPE-DE ). –" AFFILIATION="">
<P>
   Κύριε Πρόεδρε, όταν μίλησε ο Επίτροπος, η σουηδική υπόθεση Laval εκκρεμούσε στο δικαστήριο και ακόμη εκκρεμεί. Αν εκκρεμεί μια υπόθεση, πολιτικοί σαν και εμάς και, βεβαίως, η Επιτροπή πρέπει να αποφεύγουν να αποφαίνονται προκαταβολικά. Αυτή είναι η πρώτη μου παρατήρηση.
<SPEAKER ID="15" LANGUAGE="SV" NAME="Jan Andersson (PSE ). –" AFFILIATION="(Χειροκροτήματα)">
<P>
   Κύριε Πρόεδρε, τι ακριβώς είπε ο κ. McCreevy στη Στοκχόλμη; Είπε ότι η σουηδική κυβέρνηση παραβιάζει την εσωτερική αγορά και ότι προτίθετο να προσφύγει κατά της σουηδικής κυβέρνησης όταν το θέμα εξεταστεί από το Ευρωπαϊκό Δικαστήριο. Το ίδιο πράγμα μας λέει και σήμερα. Αν αυτό δεν σημαίνει αμφισβήτηση του σουηδικού μοντέλου συλλογικής σύμβασης, τότε πραγματικά δεν ξέρω τι σημαίνει. Ο κ. Watson, που δεν είναι παρών στην Αίθουσα, λέει ότι η λετονική εταιρεία πλήρωνε τους εργαζομένους της με βάση το μοντέλο της σουηδικής σύμβασης, αυτό όμως δεν αληθεύει. Πλήρωνε μόλις λίγο περισσότερο από το μισό του ποσού το οποίου πρέπει να καταβάλλεται βάσει των σουηδικών συλλογικών συμβάσεων στην περιοχή της Σουηδίας, δηλαδή 78 σουηδικές κορώνες αντί των 140 την ώρα. Ο κ. McCreevy συστήνει να υπάρξουν 25 διαφορετικές συλλογικές συμβάσεις: μία για κάθε χώρα. Αυτό είναι ανταγωνισμός προς τα κάτω, όχι προς τα πάνω.
<P>
Είναι άραγε το σουηδικό μοντέλο λιγότερο επιτυχημένο σε σύγκριση με άλλα μοντέλα; Όχι. Αν κοιτάξουμε τη διαδικασία της Λισαβόνας, βλέπουμε ότι ενδεχομένως είναι το πλέον επιτυχημένο. Είναι μήπως πιο προστατευτικό; Όχι, κύριε Poettering, η Σουηδία δεν έχει μεταβατικούς κανόνες όπως η Γερμανία. Τουναντίον, είναι ανοιχτή στο εργατικό δυναμικό που έρχεται από ολόκληρη την ΕΕ. Μήπως επιβάλλει διακρίσεις; Η απάντηση είναι πως όχι. Όλες οι εταιρείες αντιμετωπίζονται ισότιμα, ασχέτως εάν είναι σουηδικές ή λετονικές. Οι συλλογικές συμβάσεις καταρτίζονται με βάση τις υφιστάμενες συλλογικές συμβάσεις.
<P>
Μιλήσατε για την Ισπανία και την Πορτογαλία, κύριε Barroso. Η Ισπανία και η Πορτογαλία έφθασαν στα ίδια επίπεδα με άλλα κράτη μέλη. Τι υποστηρίζετε με θέρμη τώρα; Όντως ανταγωνισμό προς τα κάτω. Πρέπει να σκεφθείτε προσεχτικά. Ξεκινήσατε αυτήν τη συζήτηση για το κοινωνικό μοντέλο, προτείνοντας να έχουμε έναν ανταγωνισμό προς τα κάτω μέσω διαφορετικών συλλογικών συμβάσεων σε διαφορετικές χώρες, δηλαδή 25 διαφορετικές συλλογικές συμβάσεις. Αυτό δεν θα δημιουργήσει ένα ευρωπαϊκό κοινωνικό μοντέλο. Συνεπώς, σας συμβουλεύω να εκκινήσετε τη συζήτηση σε διαφορετική βάση. Ειδάλλως, θα υπάρξει πόλεμος σε σχέση με τη συζήτηση για το κοινωνικό μοντέλο.
<SPEAKER ID="16" LANGUAGE="SV" NAME="Cecilia Malmström (ALDE ). –" AFFILIATION="(Χειροκροτήματα)">
<P>
Κανείς δεν θέλει το κοινωνικό ντάμπινγκ, αλλά η οδηγία για τις υπηρεσίες δεν οδηγεί στο κοινωνικό ντάμπινγκ. Ούτε απειλεί το σουηδικό μοντέλο ή τις σουηδικές συλλογικές συμβάσεις. Αυτός ο σχεδόν υστερικός τόνος που υιοθέτησαν τα σοσιαλδημοκρατικά συνδικάτα και οι πολιτικοί στη Σουηδία είναι ανεύθυνος. Ο υπουργός Εμπορίου και Βιομηχανίας, κ. Östros, έχει χάσει τελείως το νόημα όταν κατηγορεί την Επιτροπή ότι παρεμβαίνει κατά κράτους μέλους για λογαριασμό μιας «ξένης εταιρείας». Δεν μπορεί να διέφυγε από τον κ. Östros ότι η ξένη εταιρεία είναι λετονική, ότι η Λετονία είναι μέλος της Ευρωπαϊκής Ένωσης και ότι η ελεύθερη κυκλοφορία είναι ένας από τους ακρογωνιαίους λίθους της συνεργασίας στην ΕΕ. Πώς είναι δυνατόν να μην υπάρχουν προβλήματα όταν σουηδοί οικοδόμοι ταξιδεύουν στη Γερμανία και εργάζονται με υψηλότερα ημερομίσθια σε σύγκριση με τη Σουηδία, αλλά με χαμηλότερα ημερομίσθια σε σύγκριση με εκείνα που κερδίζουν οι γερμανοί οικοδόμοι; Τούτου λεχθέντος, διεξάγεται προεκλογική εκστρατεία στη Σουηδία, και έτσι έχουν τα πράγματα.
<SPEAKER ID="17" LANGUAGE="DE" NAME="Elisabeth Schroedter (Verts/ALE ). –" AFFILIATION="">
<P>
   Κύριε Πρόεδρε, με όλον τον σεβασμό στον κ. McCreevy, πρέπει να πω ότι, με τους ισχυρισμούς του ότι η σουηδική πρακτική συλλογικών συμβάσεων δεν συμφωνεί με τη Συνθήκη ΕΚ και την ελεύθερη παροχή υπηρεσιών, ακολουθεί λάθος δρόμο. Δεν προεξόφλησε μόνο μια δικαστική απόφαση αλλά, το κυριότερο, αμφισβήτησε την προστασία των εργαζομένων ως στοιχείο της ευρωπαϊκής εσωτερικής αγοράς.
<P>
Κατά το παρελθόν, η ελεύθερη παροχή υπηρεσιών θεωρείτο πάντα συμβατή με την προστασία των εργαζομένων – κυρίως στην οδηγία για την απόσπαση εργαζομένων. Η ελεύθερη παροχή υπηρεσιών πρέπει μελλοντικά να συνεχίσει να λαμβάνει υπόψη και την προστασία των εργαζομένων, αν θέλουμε να οικοδομήσουμε μια κοινωνική Ευρώπη και όχι να μείνουν αυτά μόνο λόγια. Ο λόγος για τον οποίο η Επιτροπή Απασχόλησης και Κοινωνικών Υποθέσεων δήλωσε πως η οδηγία για τις υπηρεσίες, την οποία υπερασπίζεται ο κ. McCreevy, δεν είναι συμβατή με τη Συνθήκη και με τον Χάρτη Θεμελιωδών Δικαιωμάτων είναι ότι θέτει υπό αμφισβήτηση την προστασία των εργαζομένων. Για αυτόν τον λόγο, η Επιτροπή Κοινωνικών Υποθέσεων διέγραψε ακριβώς εκείνα τα σημεία της οδηγίας για τις υπηρεσίες τα οποία υπονομεύουν την προστασία των εργαζομένων. Μια ανταγωνιστική Ευρώπη χρειάζεται μια κοινωνική διάσταση. Ο ανταγωνισμός χρειάζεται δίκαιους όρους εργασίας και ίσα δικαιώματα για τους εργαζομένους. Ως Επίτροπος Εσωτερικής Αγοράς, ο κ. McCreevy έχει υποχρέωση να ασκεί πολιτική προστασίας του εργαζομένου και όχι μόνο πολιτική μονόπλευρης υπεράσπισης συμφερόντων. 
<SPEAKER ID="18" LANGUAGE="SV" NAME="Eva-Britt Svensson (GUE/NGL ). –" AFFILIATION="">
<P>
   Κύριε Πρόεδρε, η διένεξη της Vaxholm είναι θέμα του Ευρωπαϊκού Δικαστηρίου. Το Ευρωπαϊκό Κοινοβούλιο δεν είναι Δικαστήριο, ούτε όμως είναι Δικαστήριο η Επιτροπή ή ο κάθε Επίτροπος. Στις 5 Οκτωβρίου, πετύχατε, Επίτροπε McCreevy, να χρησιμοποιήσετε δυο φράσεις για να αμφισβητήσετε το σύνολο του σουηδικού εργατικού κινήματος, το σκανδιναβικό μοντέλο εργατικού δικαίου, το ευρωπαϊκό εργατικό κίνημα, τα κράτη μέλη και τους πολίτες. Αντανακλά, άραγε, η δήλωσή σας σκέψεις και ιδέες που όντως συζητούνται στην Επιτροπή κεκλεισμένων των θυρών; Σε αυτήν την περίπτωση, είναι καλό που εμείς οι πολίτες, η Αριστερά και το εργατικό κίνημα έχουμε πλέον αποδείξεις ότι όλα τα ωραία λόγια περί κοινωνικού διαλόγου και κοινωνικής διάστασης είναι απλώς λόγια και μόνο λόγια. Η Επιτροπή έδειξε με ποια πλευρά τάσσεται όταν προκύπτει θέμα εργασιακών συνθηκών κλπ. Πρέπει να γνωρίζετε, όμως, ότι μόλις προκαλέσατε ολόκληρη την Αριστερά και το εργατικό κίνημα.
<SPEAKER ID="19" LANGUAGE="EN" NAME="Kathy Sinnott (IND/DEM ). –" AFFILIATION="">
<P>
   Kύριε McCreevy, δεν χρειαζόταν να πείτε κάτι στη Σουηδία. Πράγματι εξεπλάγην που οι δηλώσεις σας για τα κοινωνικά μοντέλα προκάλεσαν τέτοια αναταραχή. Ως Ιρλανδή, γνωρίζω από καιρό –αλλά οι υπόλοιποι ίσως να μην γνωρίζουν– την αντίθεσή σας στο επονομαζόμενο ευρωπαϊκό κοινωνικό μοντέλο. Γίνατε υπουργός Οικονομικών όταν η κέλτικη τίγρης της Ιρλανδίας μεταμόρφωνε μία από τις πιο φτωχές χώρες της ΕΕ και την οδηγούσε στο οικονομικό της απόγειο.
<P>
Ως εκ τούτου, η αντίθεση που εκφράσατε στο κοινωνικό μοντέλο της Σουηδίας δεν αποτελεί είδηση για εμένα. Ωστόσο, η ερώτησή μου είναι η εξής: κύριε McCreevy, ποιος είναι ο σκοπός μιας κοινωνίας που δεν εξυπηρετεί τα μέλη της; Για ποιο λόγο βγάζουμε χρήματα; 
<SPEAKER ID="20" LANGUAGE="LV" NAME="Roberts Zīle (UEN ). –" AFFILIATION="">
<P>
   Κυρίες και κύριοι, εκπλήσσομαι που το Ευρωπαϊκό Κοινοβούλιο σπαταλά την ώρα του και τον χρόνο του Προέδρου της Επιτροπής και του Επιτρόπου McCreevy για πολιτική δημαγωγία. Προέρχομαι από τη Λετονία, μια χώρα που πολύ πριν από την ένταξή της στην Ευρωπαϊκή Ένωση θεωρούσε σημαντικές και τις τέσσερις βασικές ελευθερίες της Ευρωπαϊκής Ένωσης και τις τήρησε. Πολλοί από εκείνους που σήμερα εξέφρασαν την αγανάκτησή τους είναι πολιτικοί εκπρόσωποι ανθρώπων που έβγαλαν κέρδος από τη χώρα μου και από άλλα νέα κράτη μέλη, δεδομένου ότι ήταν δυνατόν να αγοράσουν φθηνή ιδιοκτησία, φθηνές μετοχές επιχειρήσεων, επειδή μπορούσαν να πληρώνουν τους εργαζομένους μας δέκα φορές λιγότερο ή ακόμη και πολύ πιο λίγο σε σύγκριση με τους δικούς τους εργαζομένους για την ίδια εργασία. Οι θιασώτες του κοινωνικού μοντέλου – πού ήσασταν τότε; Είμαι πεπεισμένος ότι μόνο ο ανταγωνισμός που βασίζεται στις τέσσερις θεμελιώδεις αξίες της Ευρωπαϊκής Ένωσης θα επιτρέψει στις εταιρείες και στους εργαζομένους των νέων κρατών μελών να ξεφύγουν από τον κύκλο της φτώχειας και ο ανταγωνισμός θα είναι η μόνη ευκαιρία να διαφυλάξουμε ως έναν βαθμό τις υψηλές κοινωνικές προδιαγραφές των λεγόμενων «πλουσίων» κρατών μελών της Ευρωπαϊκής Ένωσης. 
<SPEAKER ID="21" LANGUAGE="SV" NAME="Gunnar Hökmark (PPE-DE ). –" AFFILIATION="(Χειροκροτήματα από την Ομάδα ΕΛΚ-ΕΔ)">
<P>
   Κύριε Πρόεδρε, ο συνάδελφός μου κ. Andersson από τη Σοσιαλιστική Ομάδα του Ευρωπαϊκού Κοινοβουλίου τόνισε μόλις πριν από λίγα λεπτά ότι η Σουηδία δεν θέσπισε καθόλου μεταβατικές διατάξεις όταν τα νέα κράτη μέλη εντάχθηκαν στην Ευρωπαϊκή Ένωση. Ήταν καλό που το είπε, καθώς αυτό για το οποίο καυχιόταν στην πράξη αποτέλεσε ήττα για αυτόν. Αυτός και το κόμμα του ήταν στην πρωτοπορία του αγώνα κατά της ελεύθερης κυκλοφορίας και ήθελαν να θεσπίσουν μεταβατικούς κανόνες. Έχασαν, όμως.
<P>
Ως αποτέλεσμα, η Σουηδία είναι η χώρα που έχει τώρα ελεύθερη κυκλοφορία. Αυτός και το κόμμα του διενήργησαν μια εκστρατεία φόβου περί κοινωνικού τουρισμού. Γνωρίζουμε την έκβαση: την περασμένη χρονιά, ο κοινωνικός τουρισμός για τον οποίο ο κ. Andersson και άλλοι Σοσιαλδημοκράτες φόβιζαν τον κόσμο κόστισε στη Σουηδία 18 000 ευρώ. Αυτό είναι σχεδόν τίποτα, αλλά αποκτήσαμε αρκετό κόσμο που κατάφερε να διαθέσει φορολογητέο εισόδημα και εργασία στη χώρα μας. Πρέπει να είμαστε ευχαριστημένοι που χάσατε, γιατί νίκησε η Ευρώπη.
<SPEAKER ID="22" LANGUAGE="CS" NAME="Richard Falbr (PSE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι, οι προηγούμενοι ομιλητές επικεντρώθηκαν κυρίως στις πολιτικές πτυχές αυτού του συνολικού ζητήματος. Αν μου επιτρέπετε, θέλω λοιπόν να προβώ σε ορισμένα σχόλια από τη σκοπιά του συνδικαλιστικού μέλους ενός νέου κράτους μέλους. Θέλω να αρχίσω χρησιμοποιώντας μια φράση που αποδίδεται στον κ. Σιράκ, τον γάλλο Πρόεδρο· ο Επίτροπος McCreevy έχασε μια καλή ευκαιρία να σωπάσει, για αυτό και απλώς θερίζει ό,τι έσπειρε.
<P>
Δικαιούνται άραγε τα εργατικά συνδικάτα να αναλάβουν δράση, αν πιστεύουν ότι διακυβεύονται τα συμφέροντα των μελών τους; Βεβαίως και δικαιούνται. Μεγάλη αβεβαιότητα περιβάλλει την υπόθεση συνολικά. Ενώ, αφενός, έγινε λόγος για μισθούς πείνας των 35-45 σουηδικών κορωνών την ώρα, αφετέρου αναφέρθηκε ότι καταβαλλόταν το ελάχιστο σουηδικό ημερομίσθιο, που είναι 109 κορώνες ανά ώρα. Διατυπώθηκαν ισχυρισμοί ότι παραβιάστηκαν ορισμένα άρθρα της Συνθήκης περί ιδρύσεως της Ευρωπαϊκής Κοινότητας, ενώ ασκήθηκε κριτική και στο σουηδικό εργατικό μοντέλο. Πρέπει επίσης να υπάρξουν ερωτήσεις σχετικά με το εάν η σουηδική επιθεώρηση εργασίας προχώρησε στη λήψη μέτρων.
<SPEAKER ID="23" LANGUAGE="DA" NAME="Jens-Peter Bonde (IND/DEM ). –" AFFILIATION="">
<P>
Συνεπώς, η Επιτροπή πρέπει να πει: «Αυτό που έχουμε εδώ είναι συνταγή για κοινωνική προστασία, παρέχοντάς μας την αναγκαία ευελιξία. Αυτό είναι εκείνο το οποίο χρειαζόμαστε όλοι μας. Ας μελετήσουμε αυτό το αξιοπρόσεχτο μοντέλο». Αντ’ αυτού, η Επιτροπή λέει: «Ας θεωρήσουμε έκνομο το σκανδιναβικό κοινωνικό μοντέλο ευημερίας και το μοντέλο που βασίζεται σε συμφωνία». Κύριε McCreevy, δεν λέω ότι πρέπει να υιοθετήσετε το μοντέλο μας, η Επιτροπή όμως πρέπει να κατανοήσει και να σεβαστεί το γεγονός ότι επιλέξαμε αυτό τον μοντέλο και ότι ουδέποτε πρόκειται να το εγκαταλείψουμε. Επιπλέον, θέλω να ζητήσω από τον κ. Barosso να αποσύρει τη στήριξή του από τη λετονική εταιρεία στην υπόθεση Vaxholm. Σας ευχαριστώ, κύριε Πρόεδρε, έστω και αν δεν έχω κάτι για το οποίο να σας ευχαριστήσω. 
<SPEAKER ID="24" LANGUAGE="EN" NAME="Proinsias De Rossa (PSE ). –" AFFILIATION="">
<P>
   Κύριε Πρόεδρε, αυτά που ακούσαμε εδώ σήμερα το πρωί είναι, δυστυχώς, χαρακτηριστικά των απόψεων του κ. McCreevy. Κύριε Επίτροπε, πρέπει να αναγνωρίσετε ότι ο σπάνιος McCreevy δεν εργάζεται σε ευρωπαϊκό επίπεδο. Εδώ, πρέπει να πετύχει κανείς ομοφωνία, αλλιώς αποτυγχάνει.
<P>
Κύριε Επίτροπε, το κάνατε ξανά: αφού κάνατε προς την Επιτροπή τη χειρονομία με τα «δύο δάκτυλα» όταν ήσασταν υπουργός στην Ιρλανδία, τώρα εξοργίζετε τον σουηδικό πληθυσμό με μια παρόμοια χειρονομία ενάντια στο μοντέλο της κοινωνικής εταιρικής τους σχέσης, καθώς και στο Ευρωπαϊκό Κοινοβούλιο σήμερα. Δεν θα επιτύχετε μεταρρυθμίσεις στην αγορά με αυτές τις ισοπεδωτικές τακτικές. Η κέλτικη τίγρης, η οποία επιμένετε ότι πρέπει να εγγραφεί στο ενεργητικό σας, μας έχει δώσει 150 000 παιδιά που ζουν σε συνθήκες φτώχειας στην Ιρλανδία. Ένας άνθρωπος πέθανε την περασμένη εβδομάδα, γιατί δεν μπορούσε να κάνει μια απλή χειρουργική επέμβαση στο νοσοκομειακό μας σύστημα.
<P>
Η Σουηδία δαπανά 200 ευρώ κατ’ άτομο ως ποσοστό επί του ΑΕγχΠ, σε σύγκριση με τα 100 ευρώ της Ιρλανδίας· ωστόσο, η Σουηδία είναι η τρίτη πιο ανταγωνιστική οικονομία παγκοσμίως, σε σύγκριση με την Ιρλανδία που βρίσκεται στην 26η θέση. Χρειαζόμαστε ένα ευρωπαϊκό κοινωνικό μοντέλο υψηλού επιπέδου, το οποίο θα χρησιμοποιεί την κοινωνική δομή ως παράγοντα οικοδόμησης μιας ευημερούσας και δίκαιης κοινωνίας. Το να θέσετε τους λετονούς εργάτες αντιμέτωπους με τους σουηδούς εργάτες θα καταστρέψει την Ένωση, κύριε Επίτροπε. Αυτή είναι η ουσία της συζήτησης σχετικά με την εξαιρετικά ελλιπή οδηγία για τις υπηρεσίες. Λάβετέ το υπόψη, αλλιώς θα αποτύχετε. 
<SPEAKER ID="25" LANGUAGE="FR" NAME="José Manuel Barroso," AFFILIATION="Πρόεδρος της Επιτροπής">
<P>
   . Κύριε Πρόεδρε, πιστεύω ότι ήδη εκθέσαμε με πλήρη σαφήνεια τη θέση μας. Θέλω, ωστόσο, να απαντήσω πιο συγκεκριμένα στις ερωτήσεις που τέθηκαν, ιδίως σε εκείνη του κ. Schulz, που αναφέρθηκε σε ερωτήσεις που διατύπωσε ο κ. Rasmussen.
<P>
Πιστεύω ότι το πρόβλημα ουσίας, κύριε Πρόεδρε, κύριε McCreevy, είναι να αποφύγουμε τη διχοτόμηση μεταξύ εσωτερικής αγοράς και κοινωνικών δικαιωμάτων. Στη συζήτηση, αυτό φαίνεται ενίοτε ως αντίφαση: αφενός, αυτοί που είναι υπέρ της εσωτερικής αγοράς και, αφετέρου, αυτοί που είναι υπέρ της κοινωνικής Ευρώπης. Σας το λέω ειλικρινά, ο ρόλος της Επιτροπής είναι να προσπαθήσει να συνθέσει αυτές τις δύο αρχές. Η οικονομική μεγέθυνση την οποία έχουμε ανάγκη για να ενισχύσουμε τις κοινωνικές μας επιδιώξεις εξαρτάται από μια πραγματικά ενεργό και λειτουργική εσωτερική αγορά. Συνεπώς, υποβάλαμε μια ανακοίνωση υπόψη της άτυπης διάσκεψης κορυφής αυτής της εβδομάδας, και χαίρομαι διότι έτυχε ευμενούς υποδοχής από το σύνολο των πολιτικών δυνάμεων.
<SPEAKER ID="26" LANGUAGE="" NAME="Πρόεδρος." AFFILIATION="">
<SPEAKER ID="27" LANGUAGE="" NAME="" AFFILIATION="Αντιπροέδρου">
<SPEAKER ID="28" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την προφορική ερώτηση του κ. Karl-Heinz Florenz προς την Επιτροπή, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με τη στρατηγική εναντίον πανδημίας γρίπης (Ο-0089/2005 – B6-0334/2005). 
<SPEAKER ID="29" LANGUAGE="" NAME="Αντώνιος Τρακατέλλης (PPE-DE )," AFFILIATION="Αναπληρωτής συντάκτης">
<P>
Η πιθανή πηγή της πανδημίας –θα είμαι σύντομος σε αυτά γιατί είναι γνωστά σε όλους– είναι ο λίαν παθογόνος ιός της γρίπης των πτηνών H5N1, ο οποίος, με τυχόν συνδυασμό του με τον ιό της εποχιακής γρίπης του ανθρώπου, είναι πιθανόν να λάβει μία εξαιρετικά επιθετική μορφή η οποία μάλιστα δεν καλύπτεται από τα υπάρχοντα εμβόλια και γι’ αυτό ακριβώς υπάρχει ο κίνδυνος της πανδημίας. Και εδώ θα ήθελα να πω ότι ήδη ο κύριος Επίτροπος, μας έχει πει ότι έχει ξεκινήσει κάποιες συζητήσεις και σχέδια, ώστε το νέο εμβόλιο το οποίο θα χρειασθεί να παράγουμε, να το παράγουμε όσο το δυνατόν συντομότερα, όχι σε έξι έως οκτώ μήνες που απαιτείται κανονικά, αλλά πολύ νωρίτερα.
<P>
Για παράδειγμα, ο Παγκόσμιος Οργανισμός Υγείας λέει ότι πρέπει να έχουμε αποθηκευμένα περίπου 25% της ποσότητας από αυτά τα φάρμακα. Έχουμε 25%; Πολύ φοβούμαι ότι είμαστε κάτω από αυτό το ποσοστό και ξαφνικά θα βρεθούμε στην ανάγκη να παράγουμε τεράστιες ποσότητες. Ελπίζω, και ήδη μας έχει πει ο Επίτροπος σε μια άλλη συνάντηση, ότι έχει κάνει κάποιες συζητήσεις ώστε να μπορέσουμε να καλύψουμε κάπως αυτό το κενό. Και επιπλέον, ίσως χρειασθεί –και νομίζω ότι και το Συμβούλιο το έχει πει– κάποιο Ταμείο Αλληλεγγύης, για να μπορέσουμε να καλύψουμε έκτακτες ανάγκες.
<SPEAKER ID="30" LANGUAGE="" NAME="Μάρκος Κυπριανού," AFFILIATION="Μέλος της Επιτροπής">
<P>
Λόγω του περιορισμού του χρόνου, θα ήθελα να καλύψω σήμερα τα πιο βασικά θέματα που αναφέρονται στο ψήφισμα και στην ερώτηση και να προσθέσω ότι θα στείλω στον κύριο Florenz, πρόεδρο της Επιτροπής Περιβάλλοντος και Υγείας, μια λεπτομερέστερη πληροφόρηση πάνω στα διάφορα θέματα που εγείρονται σήμερα, ούτως ώστε το Σώμα να έχει στη διάθεσή του και κάποιες πιο τεχνικές λεπτομέρειες.
<P>
Σήμερα μπορώ να σας ενημερώσω με ικανοποίηση ότι έχουμε στα χέρια μας και τα 25 εθνικά σχέδια προετοιμασίας από όλα τα κράτη μέλη, κάτι που δεν ίσχυε όταν είχαμε τη συζήτηση στην επιτροπή. Βέβαια, οφείλω να παραδεχθώ ότι μερικά από αυτά είναι ακόμη υπό μορφήν προσχεδίου, δεν πειράζει όμως υπάρχουν, και εξετάζονται σήμερα, στην Κοπεγχάγη, μαζί με το Ευρωπαϊκό Κέντρο Πρόληψης Ασθενειών και τον Παγκόσμιο Οργανισμό Υγείας.
<P>
Ταυτόχρονα, είμαστε στο στάδιο αναθεώρησης του δικού μας κοινοτικού σχεδίου προετοιμασίας που υιοθετήθηκε το Μάρτιο του 2004 και θα λαμβάνει υπόψη και τα εθνικά σχέδια και την άσκηση ετοιμότητας την οποία θα πραγματοποιήσουμε σε μερικές εβδομάδες, όπου θα δοκιμάσουμε αυτά τα σχέδια για να δούμε πόσο αποδοτικά και αποτελεσματικά είναι, αλλά και θα εξετάσουμε πώς συνεργάζονται μεταξύ τους και με το σχετικό κοινοτικό σχέδιο.
<P>
Όσον αφορά το θέμα των φαρμάκων: στο θέμα των αντι-ιικών, που δεν είναι πανάκεια και δεν είναι η λύση όλων των προβλημάτων, αλλά αποτελούν το πρώτο όπλο άμυνας το οποίο διαθέτουμε, έχουμε σήμερα, 20 τουλάχιστον κράτη μέλη που έχουν παραγγείλει ή έχουν αρχίσει να αποθηκεύουν το σχετικό φάρμακο, έχω δε την πληροφορία ότι τα υπόλοιπα κράτη μέλη κινούνται επίσης προς αυτή την κατεύθυνση.
<SPEAKER ID="31" LANGUAGE="" NAME="John Bowis," AFFILIATION="εξ ονόματος της Oμάδας PPE-DE">
<P>
Αυτό που πραγματικά χρειαζόμαστε για το κοινό, το οποίο αρχίζει να πανικοβάλλεται, είναι σαφήνεια. Πρέπει να ενημερώνονται και να καθησυχάζονται. Πρέπει να κατανοήσουν τη διαφορά μεταξύ της χειμερινής γρίπης –η οποία δεν αποτελεί το θέμα αυτής της συζήτησης– και της γρίπης των πτηνών – η οποία δεν αποτελεί το θέμα αυτής της συζήτησης, παρόλο που 67 άνθρωποι, που όλοι εργάζονταν ή ζούσαν με πτηνά, και πουλερικά έχουν πεθάνει από αυτήν στην Ασία.
<P>
Χρειαζόμαστε δυνατότητα παραγωγής και ταχύτητα. Την προηγούμενη εβδομάδα, ακούσαμε από την ΠΟY ότι η παγκόσμια δυνατότητα παραγωγής εμβολίων είναι μόλις 300 εκατομμύρια δόσεις τον χρόνο. Η χώρα μου –το Ηνωμένο Βασίλειο– σκοπεύει να κάνει μια παραγγελία 120 εκατομμυρίων δόσεων. Αν αυτό ισχύει, τότε πού είναι τα εμβόλια για όλους τους υπόλοιπους; Δεν θα μπορέσουν να παραχθούν χωρίς σημαντική επέκταση των δυνατοτήτων παραγωγής.
<P>
Όσον αφορά την ταχύτητα, έξι με οκτώ μήνες για την καλλιέργεια εμβολίων σε αυγά ορνίθων δεν είναι αρκετά καλός χρόνος. Πρέπει να κοιτάξουμε τα εμβόλια ενός μηνός που βασίζονται σε κυτταροκαλλιέργειες ή ακόμη και την πιθανότητα εμβολίων DNA, τα οποία θα μπορούσαν να είναι τόσο μικρής διάρκειας όσο ενός μηνός, τα οποία όμως χρειάζονται ακόμη σημαντική εξέλιξη.
<SPEAKER ID="32" LANGUAGE="EN" NAME="Phillip Whitehead," AFFILIATION="εξ ονόματος της Oμάδας PSE">
<P>
Οι λαοί μας πρέπει να γνωρίζουν ότι η γρίπη αποτελούσε πάντα μια παγκόσμια ασθένεια ,και σήμερα βέβαια υπάρχουν επιπρόσθετα μέσα με τα οποία μπορεί να εξαπλωθεί. Πρέπει να γνωρίζουν ότι ο ιός HN51 υπήρχε σε ορισμένα κράτη επί αρκετά χρόνια. Πρέπει να γνωρίζουμε ότι ο ρυθμός εξάπλωσης δεν έχει πράγματι επιταχυνθεί στον βαθμό που η χειρότερη εικασία για τις πανδημίες θα μας οδηγούσε να πιστέψουμε.
<P>
Στη δήλωσή του στις 12 Οκτωβρίου 2005, ο Επίτροπος δεν αναφέρθηκε στην εισαγωγή και διακίνηση άγριων πτηνών. Είδαμε στο πρόσφατο κρούσμα στο Ηνωμένο Βασίλειο ότι ο υπέρογκος αριθμός πτηνών που εισάγονται τώρα στην Ευρωπαϊκή Ένωση –κάποια νόμιμα, κάποια παράνομα– αποτελεί πιθανή πηγή περαιτέρω μόλυνσης. Το έχουμε δει αυτό. Τι μπορούμε να κάνουμε σε κάθε κράτος μέλος, ώστε αυτές οι εισαγωγές να ελέγχονται αποτελεσματικά και, εν τέλει, να απαγορευθούν; 
<SPEAKER ID="33" LANGUAGE="EN" NAME="Georgs Andrejevs," AFFILIATION="εξ ονόματος της Oμάδας ALDE">
<SPEAKER ID="34" LANGUAGE="FI" NAME="Satu Hassi," AFFILIATION="εξ ονόματος της Ομάδας Verts/ALE">
<SPEAKER ID="35" LANGUAGE="" NAME="Αδάμος Αδάμου," AFFILIATION="εξ ονόματος της Ομάδας GUE/NGL">
<SPEAKER ID="36" LANGUAGE="" NAME="Γεώργιος Καρατζαφέρης," AFFILIATION="εξ ονόματος της Ομάδας IND/DEM">
<P>
   . Κύριε Πρόεδρε, κύριε Επίτροπε, πρέπει κατ’ αρχήν να διερωτηθούμε, υπάρχει πανδημία; Δεν υπάρχει πανδημία. Υπάρχει επιδημία; Ίσως όχι και επιδημία. Έχουμε καταγεγραμμένους 60 θανάτους, όσους δηλαδή έχουμε από αυτοκινητιστικά δυστυχήματα σε όλο τον κόσμο σε δέκα λεπτά.
<P>
Πολλοί βιομήχανοι κέρδισαν πάρα πολλά χρήματα από κάθε φάρμακο, έχασαν όμως οι κτηνοτρόφοι. Τι κάνουμε λοιπόν γι’ αυτούς τους κτηνοτρόφους οι οποίοι έχασαν πολλά λεπτά; Η χώρα μου θανατώνει 25 εκατομμύρια κοτόπουλα. Θα δώσουμε λοιπόν κάποια επιδότηση σε όλους αυτούς; Αύριο συζητούμε τον προϋπολογισμό. Υπάρχει κονδύλι για πανδημία αυτού του είδους; Ας δούμε λοιπόν τα πράγματα και από την άλλη πλευρά κύριε Επίτροπε. 
<SPEAKER ID="37" LANGUAGE="IT" NAME="Alessandro Foglietta," AFFILIATION="εξ ονόματος της Ομάδας UEN">
<P>
Η Ευρωπαϊκή Ένωση πρέπει να αναλάβει ενεργό ρόλο στη διαχείριση του πιθανού κινδύνου εξάπλωσης του ιού H5N1 στα ζώα και θα ήταν σκόπιμο να δράσει έγκαιρα και προληπτικά.
<SPEAKER ID="38" LANGUAGE="SK" NAME="Irena Belohorská (NI ). –" AFFILIATION="">
<P>
Ακούσαμε ότι τα 25 κράτη μέλη έχουν τα εθνικά σχέδια δράσης τους και τα προγράμματά τους. Ωστόσο, η Ευρωπαϊκή Ένωση χρειάζεται ένα κοινό σχέδιο, και πιστεύω ότι πλανηθήκαμε που δεν προπαρασκευάσαμε ένα ανάλογο σχέδιο. Θέλω μια σαφή απάντηση ως προς το ποιος θα είναι επιφορτισμένος με τον συντονισμό. Θα είναι η ΠΟΥ, το Ευρωπαϊκό Κέντρο Πρόληψης και Ελέγχου των Ασθενειών ή η Ευρωπαϊκή Επιτροπή;
<P>
Κάθε μέρα, τα μέσα ενημέρωσης δίνουν πληροφορίες για νέα κρούσματα και για τις χώρες όπου ανακαλύπτονται νέες περιπτώσεις θανάτου ή μολυσμένων πτηνών. Πιστεύω, ωστόσο, ότι είναι πολύ πιο σημαντικό να προστατεύσουμε τον πληθυσμό συνολικά ενάντια στη γρίπη και να ετοιμάσουμε ένα κοινό σχέδιο δράσης που να μπορεί να εφαρμόσει η Ευρωπαϊκή Ένωση σε περίπτωση πανδημίας. Ορισμένες χώρες θέσπισαν αυστηρά κτηνιατρικά μέτρα, περιόρισαν την πτηνοτροφία στην ύπαιθρο και απαγόρευσαν τις εμπορικές εκθέσεις. Το πρόβλημα είναι ότι τέτοια μέτρα δεν θεσπίστηκαν και από τα 25 κράτη μέλη. Οι μολυσματικές ασθένειες δεν σέβονται τα σύνορα, ιδίως όπου υπάρχουν υψηλά ποσοστά μετανάστευσης.
<SPEAKER ID="39" LANGUAGE="FR" NAME="Françoise Grossetête (PPE-DE ). –" AFFILIATION="">
<P>
Έπειτα, στο πλαίσιο της έρευνας για νέο εμβόλιο, η Ευρωπαϊκή Ένωση πρέπει να συνδράμει χρηματοδοτικά προκειμένου, εκ παραλλήλου, να βοηθήσει στην ανάπτυξη των εμβολίων και στη μέριμνα για έναν καλό συντονισμό στο πλαίσιο της διεξαγωγής σχετικών μελετών και να ενθαρρύνει τη μαζική παραγωγή. Από ό,τι καταλαβαίνω, αυτή η έρευνα περιλαμβάνει και ένα παιδιατρικό σκέλος. Επίσης, η χρησιμοποίηση του Ταμείου Αλληλεγγύης, που προτείνουμε στο ψήφισμά μας, φαίνεται ουσιαστική, κυρίως για να εξασφαλιστεί ότι τα κράτη μέλη εκπληρώνουν απολύτως αυτά τα καθήκοντα. Κύριε Επίτροπε, γνωρίζω ότι αυτό εμπίπτει πλέον στην αρμοδιότητα του κ. Verheugen, όμως, κατά την αναθεώρηση της φαρμακευτικής νομοθεσίας, εγκρίναμε ένα μέτρο υπό προϋποθέσεις χορήγησης αδείας για διάθεση στην αγορά ενός προϊόντος που επιτρέπει να κερδίσουμε χρόνο. Τι συμβαίνει με αυτήν τη σημαντική διαδικασία σε περίπτωση πανδημίας; Έχω την εντύπωση ότι λησμονήθηκε σε κάποιο συρτάρι. Δεν πρέπει να περιμένουμε να ξεσπάσει η επιδημία για να ασχοληθούμε μαζί της. Βασίζομαι σε εσάς για να κινητοποιήσετε τον κ. Verheugen και να δημιουργήσουμε ένα αποτελεσματικό σύστημα ταχείας χορήγησης αδείας για διάθεση στην αγορά. 
<SPEAKER ID="40" LANGUAGE="FR" NAME="Marie-Noëlle Lienemann (PSE ). –" AFFILIATION="">
<SPEAKER ID="41" LANGUAGE="NL" NAME="Jules Maaten (ALDE ). –" AFFILIATION="">
<P>
   Κύριε Πρόεδρε, κύριε Επίτροπε, συζητήσαμε αυτό το πρόβλημα ήδη από τις 12 Απριλίου, όταν ήταν σαφές σε αυτό το Σώμα ότι οι υπουργοί χρονοτριβούσαν να λάβουν προστατευτικά μέτρα για το ενδεχόμενο πανδημίας γρίπης των πτηνών. Οφείλω να παραδεχτώ ότι έκτοτε σημειώθηκε κάποια πρόοδος, και αυτό ενδέχεται κάλλιστα να οφείλεται σε εσάς που χτυπήσατε το χέρι στο τραπέζι. Σε κάθε περίπτωση, ορισμένα κράτη μέλη ανέλαβαν το ορθό είδος δράσης. Μας είπατε προ ολίγου ότι όλα τα κράτη μέλη έχουν πλέον υποβάλει σχέδια. Είναι, βεβαίως, διαφορετικό θέμα το εάν αυτά τα κράτη μέλη παρουσίασαν αυτά τα σχέδια, αλλά δεν αποκάλυψαν τι ενέργειες έχουν κάνει, ή αν υπέβαλαν επεξεργασμένα σχέδια, και θέλω να ακούσω περισσότερα για αυτό.
<P>
Καταρχάς, χρειαζόμαστε έκτακτα μέτρα. Επί του παρόντος, δεν υφίσταται κίνδυνος για τη δημόσια υγεία, αν όμως υφίστατο, θα απαιτείτο να μπορείτε να αναλάβετε άμεσα δράση, υπό τη μορφή μέτρων σχετικά με την απολύμανση και την καραντίνα σε αεροδρόμια για πτήσεις από τις πληγείσες περιοχές ή ταξιδιωτικούς περιορισμούς. Δεν είμαι εκ των προτέρων βέβαιος ότι και τα 25 κράτη μέλη θα λάβουν αυτά τα μέτρα.
<P>
Τέλος, φρονώ ότι υπάρχει ανάγκη όχι μόνο για εθνική δράση αλλά και για κοινή δράση, και ελπίζω ότι οι υπουργοί θα εγκρίνουν τις προτάσεις σας για ένα κοινό ταμείο. Ο κ. Mulder, που είναι εισηγητής για αυτό στην Επιτροπή Προϋπολογισμών, πρότεινε να προβλέψουμε πόρους από το Ταμείο Αλληλεγγύης για τον σκοπό αυτόν, και πιστεύω ότι είναι μια λογική πρόταση. Κύριε Επίτροπε, αν χτυπήσετε το χέρι στο τραπέζι ακόμα δυνατότερα, σε κάθε περίπτωση θα μας έχετε στο πλευρό σας. 
<SPEAKER ID="42" LANGUAGE="EN" NAME="Caroline Lucas (Verts/ALE ). –" AFFILIATION="">
<P>
   Kύριε Πρόεδρε, είναι απολύτως σημαντικό να είναι η ΕΕ πλήρως προετοιμασμένη για μια πανδημία γρίπης, καθώς και να διδαχθούμε από τα διδάγματα του παρελθόντος, για παράδειγμα, από την κρίση του αφθώδους πυρετού στην Ευρώπη, ώστε να γίνουν γνωστά τα σχέδια εκτάκτου ανάγκης, να αποσαφηνιστούν οι γραμμές επικοινωνίας και να σχεδιαστεί ορθώς ο συντονισμός.
<SPEAKER ID="43" LANGUAGE="PL" NAME="Urszula Krupa (IND/DEM ). –" AFFILIATION="">
<P>
Πρέπει να αναρωτηθούμε αν οι προβλέψεις που λένε ότι η ασθένεια θα προκαλέσει μαζικές απώλειες ζωών και θα προκαλέσει 50 με 150 εκατομμύρια θύματα βασίζονται στην επιστημονική γνώση, ή αν αντίθετα είναι αποτέλεσμα μιας οικονομίας που υπερθερμάνθηκε από τη βιομηχανία και συγκεκριμένα από τις ακόρεστες φαρμακευτικές εταιρείες, που έχουν απώλειες αν δεν χρησιμοποιηθούν τα φάρμακά τους.
<SPEAKER ID="44" LANGUAGE="IT" NAME="Luca Romagnoli (NI ). –" AFFILIATION="">
<P>
   Κύριε Πρόεδρε, κυρίες και κύριοι, αντιμετωπίζουμε μια χαρακτηριστική επιδημία κοκορόμυαλων, ανόητων και αφελών. Από τον κίνδυνο της πανδημίας μιας εποχικής γρίπης που προσβάλλει τα πρωτεύοντα θηλαστικά και την ανθρωπότητα, από το συνάχι του homo erectus στο Cro-Magnon έως τα ενοχλητικά ηχηρά φταρνίσματα, εκδηλώνεται με βιαιότητα ο ιός όσων σπείρουν τον πανικό προς όφελος των καιροσκόπων και των απατεώνων. Ένα τεράστιο ψέμα, μια παχιά αγελάδα για άρμεγμα, προκειμένου να αποσπάσουν δισεκατομμύρια ευρώ από τις τσέπες των αφελών και των τρομοκρατημένων καταναλωτών και να ενισχύσουν τα ταμεία των πολυεθνικών φαρμακοβιομηχανιών.
<SPEAKER ID="45" LANGUAGE="EN" NAME="Neil Parish (PPE-DE ). –" AFFILIATION="">
<P>
   Kύριε Πρόεδρε, πολλοί ομιλητές έκαναν την επισήμανση σήμερα το πρωί ότι δεν είναι η κατάλληλη στιγμή για να πανικοβληθούμε, αλλά για να οργανωθούμε. Παρόλο που αυτή η απόφαση σχετίζεται ιδιαίτερα με την ανθρώπινη υγεία, πρέπει να θυμόμαστε ότι χρειάζεται να πραγματοποιήσουμε παγκοσμίως ελέγχους για τη γρίπη των πτηνών. Δεν πρόκειται απλώς για μια υπόθεση στην οποία η Ευρώπη θα κλείσει τις πόρτες της και τίποτα δεν θα συμβεί. Όλα τα κράτη μέλη πρέπει να βγουν έξω και να βοηθήσουν αυτές τις χώρες που πλήττονται από τη γρίπη των πτηνών τώρα και γνωρίζω ότι η Επιτροπή το κάνει αυτό. Το βασικό είναι να την καταπολεμήσουμε παγκοσμίως, αν αυτό είναι δυνατόν. Για αυτό τον λόγο, απευθύνω έκκληση για περισσότερη βοήθεια σε χώρες εκτός της Ευρωπαϊκής Ένωσης, ώστε να εμποδίσουν την ασθένεια να εισέλθει.
<P>
Το σχέδιο εκτάκτου ανάγκης είναι επίσης πολύ σημαντικό, καθώς όπως είπε η κ. Lucas, την περίοδο που εκδηλώθηκε η νόσος του αφθώδους πυρετού, υπήρχε παντελής έλλειψη σχεδίου εκτάκτου ανάγκης. Πρέπει να διασφαλίσουμε ότι είμαστε έτοιμοι και ότι έχουμε εμβόλια στη διάθεσή μας.
<P>
Πρέπει να είμαστε έτοιμοι. Πρέπει να ελέγξουμε τα εμβόλια που είναι διαθέσιμα, γιατί δεν πρέπει να λησμονούμε ότι η ασθένεια μπορεί να μεταλλαχθεί σε αρκετούς διαφορετικούς ιούς. Αυτήν τη στιγμή, μιλάμε πάρα πολύ για το εμβόλιο Η5, αλλά πρέπει να είμαστε έτοιμοι και για άλλες μορφές εμβολίου αν η ασθένεια μεταλλαχθεί σε άλλο στέλεχος. Έτσι λοιπόν, ας προετοιμαστούμε, ας προσπαθήσουμε να εξαλείψουμε τη νόσο από τη βιομηχανία των πουλερικών και να την εμποδίσουμε να μεταλλαχθεί και να μεταδοθεί στον άνθρωπο, ώστε οι πολίτες της Ευρώπης να είναι προστατευμένοι.
<SPEAKER ID="46" LANGUAGE="NL" NAME="Dorette Corbey (PSE ). –" AFFILIATION="">
<P>
   Κύριε Επίτροπε, σας ευχαριστώ για την εισαγωγή σας. Εξακολουθώ να έχω τρία ερωτήματα για τη γρίπη των πτηνών. Την περασμένη εβδομάδα, ανακοινώσατε ότι θα συμβουλεύσετε τα κράτη μέλη να εμβολιάσουν τα άτομα που εργάζονται στον πτηνοτροφικό τομέα με το εμβόλιο κατά της γρίπης. Έστω και αν αυτό καθαυτό το μέτρο είναι χρήσιμο, διότι έτσι είναι δυνατή η μείωση του κινδύνου μεταλλαγής του ιού H5N1 σε μια μορφή που μεταδίδεται από έναν άνθρωπο σε έναν άλλο άνθρωπο, εκείνο που μου προκαλεί αγωνία είναι ο άκρως μη υποχρεωτικός χαρακτήρας μιας υπόδειξης προς κράτη μέλη ότι δύνανται να προβούν σε σύσταση προς τους πτηνοτρόφους.
<P>
Φρονώ ότι η Ευρωπαϊκή Ένωση πρέπει να διδαχθεί από τις προηγούμενες υγειονομικές κρίσεις, το σοβαρό οξύ αναπνευστικό σύνδρομο (SARS) και τη σπογγώδη εγκεφαλοπάθεια των βοοειδών (ΣΕΒ). Και στις δύο περιπτώσεις, τα κράτη μέλη θέσπισαν τις δικές τους πολιτικές, ενίοτε με αντικρουόμενες συνέπειες. Η πρώτη μου ερώτηση είναι αν η Επιτροπή μπορεί να φωτίσει αυτό το ζήτημα το συντομότερο δυνατόν. Θέλω επίσης να ακούσω από την Επιτροπή τι προτεραιότητα δίνει στη στήριξη των εκστρατειών εμβολιασμού στον πτηνοτροφικό τομέα σε Τουρκία και Ρουμανία και τι στήριξη υπάρχει για παρόμοιες εκστρατείες εμβολιασμού στην Ασία.
<P>
Η δεύτερη ερώτησή μου αφορά τη διαθεσιμότητα φαρμάκων. Σύμφωνα με τους ειδικούς, 150 εκατομμύρια ευρώ αρκούν για την προκαταρκτική ανάπτυξη νέων φαρμάκων για την αναχαίτιση της πανδημίας. Ποια ακριβώς προϊόντα θα διαθέσετε;
<SPEAKER ID="47" LANGUAGE="DE" NAME="Friedrich-Wilhelm Graefe zu Baringdorf (Verts/ALE ). –" AFFILIATION="">
<SPEAKER ID="48" LANGUAGE="PL" NAME="Ryszard Czarnecki (NI )." AFFILIATION="">
<P>
   Κύριε Πρόεδρε, ήδη από τον Πρώτο Παγκόσμιο Πόλεμο, η Ευρώπη βίωσε άλλη μια καταστροφή το 1918, συγκεκριμένα την ισπανική γρίπη. Αυτή προκάλεσε 20 εκατομμύρια θύματα και έμοιαζε από μερικές πλευρές με τη γρίπη των πτηνών.
<SPEAKER ID="49" LANGUAGE="PL" NAME="Bogusław Sonik (PPE-DE ). –" AFFILIATION="">
<SPEAKER ID="50" LANGUAGE="ES" NAME="María Sornosa Martínez (PSE ). –" AFFILIATION="">
<SPEAKER ID="51" LANGUAGE="ES" NAME="María del Pilar Ayuso González (PPE-DE ). –" AFFILIATION="">
<P>
   Κύριε Πρόεδρε, κύριε Επίτροπε, οι πανδημίες της γρίπης στην Ευρώπη έχουν τεκμηριωθεί εδώ και πάνω από έναν αιώνα, και γνωρίζουμε ότι οι τρεις υποκατηγορίες του ιού Α που είχαμε προέρχονταν από τα πτηνά: ο H1 το 1918, ο H2 το 1957 και ο H3 το 1968. Όλοι τους προήλθαν από τα πτηνά και όλοι τους μεταλλάχθηκαν.
<P>
Γνωρίζουμε από το 1997 ότι ο ιός H5 είναι άκρως μεταδοτικός, ότι είναι ικανός να μεταδοθεί στον άνθρωπο και να δημιουργήσει μια μορφή γρίπης με υψηλό ποσοστό θνησιμότητας, αλλά μέχρι στιγμής η μετάδοση είναι δυνατή μόνο μέσω της επαφής με τα άρρωστα πτηνά και τα περιττώματά τους. Ο ιός H5 έχει διαδοθεί μεταξύ άγριων και οικόσιτων πτηνών, και τα αποδημητικά πουλιά τον μεταδίδουν παντού. Επιπλέον, έχει μεταδοθεί σε θηλαστικά όπως οι χοίροι και οι γάτες.
<P>
Για όλους αυτούς τους λόγους, υπάρχει ευρεία συναίνεση μεταξύ των ειδικών και των υγειονομικών οργανισμών για την πιθανότητα ο ιός A H5 να μπορέσει να προσαρμοστεί στην ανθρώπινη μετάδοση και να δημιουργήσει μια νέα πανδημία. Πιστεύω ότι η εκτελεστική Επιτροπή έχει ενεργήσει μέχρι στιγμής με υπευθυνότητα και διαφάνεια στο πλαίσιο των αρμοδιοτήτων της. Ίσως οι εξουσίες της πρέπει να αυξηθούν αν αρχίσει μία περίοδος έκτακτης ανάγκης και πανδημίας.
<SPEAKER ID="52" LANGUAGE="" NAME="Κατερίνα Μπατζελή (PSE ). –" AFFILIATION="">
<P>
Η Επιτροπή σε συνεργασία με τους όλους τους αρμόδιους Επιτρόπους, μεταξύ των οποίων και η κ. Fischer Boel, θα πρέπει να ενεργοποιήσει: πρώτον, την πολιτική ασφάλιση των αγροτικών εισοδημάτων από κρίσεις της αγοράς. Το Συμβούλιο Υπουργών Γεωργίας θα πρέπει, επί τέλους, να αποφασίσει σε αυτό το θέμα. Δεύτερον, την ουσιαστική κοινοτική χρηματοδότηση για τα προβλήματα των πτηνοτροφικών μονάδων και τρίτον, την απαραίτητη επισήμανση των πουλερικών προς κατανάλωση, ότι αυτά προέρχονται από ελεγχόμενες μονάδες, επισήμανση που θα βοηθήσει την εντατικοποίηση των ελέγχων στις πτηνοτροφικές μονάδες, αλλά και την επαναφορά της καταναλωτικής εμπιστοσύνης στον τομέα αυτό. 
<SPEAKER ID="53" LANGUAGE="EN" NAME="Avril Doyle (PPE-DE ). –" AFFILIATION="">
<P>
   Κύριε Πρόεδρε, τα τελευταία 300 χρόνια, 10 πανδημίες γρίπης έχουν πλήξει τους ανθρώπους. Η πιο πρόσφατη ήταν το 1968-69 και η πιο θανατηφόρα το 1918-19: η αποκαλούμενη πανδημία ισπανικής γρίπης. Οι επιστήμονες έχουν προβλέψει μια φονική κυκλική επανεμφάνιση της γρίπης εδώ και καιρό, μια πανδημία που θα είναι περισσότερο θανατηφόρα εξαιτίας των χαμηλών επιπέδων αντίστασής μας. Τώρα, με τη γρίπη των πτηνών, αναγνωρίζουν τα χαρακτηριστικά ενός τέτοιου ιού. Οι ιατρικές περιπτώσεις εκείνων που έχουν πεθάνει από τη γρίπη H5N1 έως τώρα μοιάζουν ανησυχητικά με τις περιγραφές εκείνων που επλήγησαν από την πανδημία του 1918-19.
<P>
Από τότε που οι επιστήμονες άρχισαν να αποθηκεύουν δείγματα ιών γρίπης στις αρχές του 20ου αιώνα, η γρίπη H5N1 δεν εξαπλώθηκε ποτέ στο ανθρώπινο είδος, άρα η ευπάθεια του πληθυσμού σε μια πανδημία ιού τύπου H5N1 θα ήταν παγκόσμια.
<P>
Ο ιός της γρίπης είναι ένας ιός RNA που περιλαμβάνει οκτώ γονίδια. Όπως οι περισσότεροι ιοί RNA, αναπαράγεται άναρχα, τα γονίδιά του διαχωρίζονται γρήγορα και μπορεί να απορροφήσει διαφορετικό γενετικό υλικό που ανασυνδυάζεται σε μια διαδικασία η οποία ονομάζεται αναδιάταξη. Όταν η γρίπη προσβάλλει επιτυχώς ένα νέο είδος, μπορεί να αναδιαταχθεί και να μεταλλαχθεί από γρίπη των πτηνών σε γρίπη των θηλαστικών. Όταν συμβεί αυτό, μπορεί να έχουμε ως αποτέλεσμα μια ανθρώπινη επιδημία.
<P>
Από τότε που εντοπίστηκε για πρώτη φορά το 1997, το στέλεχος H5N1 της γρίπης των πτηνών έχει υποστεί πολλαπλές αναδιατάξεις –περισσότερες από 17 μεταλλάξεις– και αναπτύχθηκε με υψηλό ρυθμό που έφτασε στο σημείο, τον Ιανουάριο του 2003, να εμφανιστεί ο ιός «z». Στα τέλη του 2004, υπήρξε ένα επιβεβαιωμένο κρούσμα μετάδοσης από άνθρωπο σε άνθρωπο του στελέχους «z» του H5N1. Έως τον Απρίλιο του 2005, ο ιός H5N1 μεταδόθηκε επίσης στους χοίρους.
<P>
Αυτή ακριβώς η γρήγορη εξέλιξη του ιού είναι που τον καθιστά τόσο πιθανή απειλή. Δεν μπορούμε να προετοιμάσουμε ένα εμβόλιο εκ των προτέρων ή να το αποθηκεύσουμε. Ο συνολικός αριθμός των εταιρειών που είναι πρόθυμες και έχουν την ικανότητα να παράγουν εμβόλια κατά της γρίπης έχει μειωθεί τα τελευταία χρόνια από περισσότερες από δύο δωδεκάδες που ήταν το 1980 σε ένα πολύ μικρό αριθμό μόλις το 2004. Υπάρχουν σοβαρά ερωτήματα στην επιστημονική κοινότητα για το ενδεχόμενο επιτάχυνσης της παραγωγής εμβολίων εξαιτίας των κινδύνων μόλυνσης.
<SPEAKER ID="54" LANGUAGE="EN" NAME="Linda McAvan (PSE ). –" AFFILIATION="">
<SPEAKER ID="55" LANGUAGE="SK" NAME="Miroslav Mikolášik (PPE-DE )." AFFILIATION="">
<P>
   – H Ευρώπη έχει βρεθεί, πραγματικά, στο κατώφλι μιας παγκόσμιας κρίσης. Πρέπει να προετοιμαστούμε για μια πανδημία και δεν πρέπει να αιφνιδιαστούμε.
<P>
Έχει αποδειχθεί ότι, κατά τη διάρκεια της πανδημίας της «ισπανικής γρίπης» το 1918, η νόσος στοίχισε τουλάχιστον 20 εκατομμύρια ζωές. Σύμφωνα με την Παγκόσμια Οργάνωση Υγείας (ΠΟΥ), πρέπει να υπολογίζουμε τώρα ότι μια πανδημία θα προκαλέσει από 2 έως 7 εκατομμύρια ανθρώπινες απώλειες. Δεν πρόκειται για πρόβλεψη πανικού. Η ΠΟΥ παραδέχεται ότι ο αριθμός ενδέχεται να αυξηθεί ακόμη και στα 150 εκατομμύρια. Στην περίπτωση πανδημίας, η παραγωγή ενός εμβολίου μετά τη μετάλλαξη θα είναι περίπλοκη και θα κάνουμε αγώνα ενάντια στον χρόνο για να σώσουμε ζωές.
<P>
Ο Ύπατος Αρμοστής του Οργανισμού Ηνωμένων Εθνών του Συστήματος για τη Γρίπη των Πτηνών και των Ανθρώπων, Δρ. David Nabarro, υπογράμμισε τεράστιες διαφορές στην ποσότητα κονδυλίων που κατανέμονται για πρόληψη και θεραπεία. Συνεπώς, ενώ ο ΟΗΕ έχει διανείμει μόνο 7 εκατομμύρια δολάρια για αυτόν τον σκοπό, οι Ηνωμένες Πολιτείες μόνο έχουν ήδη διαθέσει εκατό εκατομμύρια δολάρια. Σύμφωνα με τον Δρ. Nabarro, ο ΟΗΕ θα χρειαστεί τουλάχιστον 175 εκατομμύρια δολάρια Αμερικής για ένα αποτελεσματικό πρόγραμμα. Σε περίπτωση που ξεσπάσει μια επιδημία γρίπης, ρωτώ αν χώρες όπως η Ιαπωνία, οι Ηνωμένες Πολιτείες της Αμερικής ή η Ευρωπαϊκή Ένωση θα είναι έτοιμες να θέσουν τους πόρους και τα εμβόλιά τους στη διάθεση των αναπτυσσόμενων χωρών στην προσπάθεια να περιοριστεί η πανδημία ή η επιδημία οπουδήποτε και αν συμβεί. 
<SPEAKER ID="56" LANGUAGE="" NAME="Ευαγγελία Τζαμπάζη (PSE ). –" AFFILIATION="">
<SPEAKER ID="57" LANGUAGE="DE" NAME="Karsten Friedrich Hoppenstedt (PPE-DE ). –" AFFILIATION="">
<P>
Εργάστηκα για 15 χρόνια ως κτηνίατρος ειδικευμένος στη βιομηχανία πουλερικών, σε συνεργασία με τον Οργανισμό για την Υγεία των Ζώων, και θα μπορούσα να μιλήσω για πολλά πράγματα, και αναφορικά με τον εμβολιασμό των πτηνών, δεν θα το κάνω όμως, γιατί δεν είναι αρκετός ο χρόνος.
<P>
Τη Δευτέρα, μερικοί συνάδελφοι επισκέφτηκαν το Γραφείο Τροφίμων και Κτηνιατρικών Θεμάτων στο Δουβλίνο. Πρέπει να πω ότι το έργο των 160 ειδικών, που εργάζονται σε ολόκληρο τον κόσμο με σκοπό να συμβουλεύουν και εσάς και τα κράτη μέλη είναι εξαιρετικό. Βέβαια, η διεθνής συνεργασία δεν είναι ακόμα ικανοποιητική, αλλά τα πρώτα βήματα είναι σωστά. Σήμερα θα γίνει διάσκεψη στον Καναδά, ενώ στη Νοτιοανατολική Ασία συνεδρίασε η ΠΟΥ. Εδώ πρέπει να γίνουν πολύ περισσότερα για να αντιμετωπιστεί το πρόβλημα στη ρίζα του.
<P>
Δεύτερον, ο κ. Bowis και άλλοι υπογράμμισαν ήδη ότι, σε περίπτωση απειλής πανδημίας, ο εμβολιασμός δεν θα είναι επαρκής. Επίσης αναφέρθηκε η ισπανική γρίπη του 1918 που είχε ως αποτέλεσμα 50 εκατομμύρια νεκρούς. Επομένως, είναι επειγόντως απαραίτητη η αλλαγή προσέγγισης ως προς την παραγωγή εμβολίων και είναι επίσης αυτονόητο ότι μπορούμε να εργαστούμε πολύ πιο γρήγορα ως προς την καλλιέργεια ιστών όπως ο MPS.
<SPEAKER ID="58" LANGUAGE="" NAME="Mάρκος Κυπριανού," AFFILIATION="μέλος της Επιτροπής">
<P>
Η διεθνής πτυχή είναι πολύ σημαντική. Το ανέφερα και την προηγούμενη φορά. Θα ταξιδέψω στη Νοτιοανατολική Ασία –την περιοχή που έχει πληγεί περισσότερο– για να μιλήσω στις αρχές της περιοχής. Ωστόσο, υπάρχουν κάποιες εξελίξεις. Τον Νοέμβριο, θα έχουμε τη σύνοδο της Γενεύης με την υποστήριξη της ΠΟΥ, του FAO, του Διεθνούς Οργανισμού για την Υγεία των Ζώων και της Παγκόσμιας Τράπεζας. Δεν υπάρχει λόγος για αλληλεπικάλυψη, αλλά πρέπει να στηρίξουμε τις διεθνείς πρωτοβουλίες που έχουν ξεκινήσει από αυτούς τους οργανισμούς. Η σύνοδος της Γενεύης θα αξιολογήσει τις ανάγκες –οικονομικές και άλλες τεχνικές ανάγκες– για να αντιμετωπίσει αυτήν την πρόκληση και θα ακολουθήσει δεσμευτική σύνοδος στις αρχές του επόμενου έτους. Αυτή είναι η σημαντική σύνοδος, όπου πρέπει να δεσμευτούν κεφάλαια για να στηρίξουν σε αυτήν την προσπάθεια τις χώρες που έχουν πληγεί περισσότερο.
<SPEAKER ID="59" LANGUAGE="" NAME="Πρόεδρος." AFFILIATION="Γραπτή δήλωση (άρθρο 142)">
<P>
   Σύμφωνα με το άρθρο 108, παράγραφος 5, του Κανονισμού, έχω λάβει μια πρόταση ψηφίσματος(1).
<P>
Η ψηφοφορία θα διεξαχθεί την Τετάρτη, στις 12.00.
<SPEAKER ID="60" LANGUAGE="FR" NAME="Véronique Mathieu (PPE-DE ). –" AFFILIATION="">
<P>
   Παρά τις πρόσφατες ανησυχητικές δηλώσεις, εξακολουθεί σήμερα να είναι δύσκολη η κατανόηση των υγειονομικών κινδύνων και ο προσδιορισμός του ποσοστού πιθανοτήτων μεταλλαγής του ιού H5N1 σε μορφή που να μεταδίδεται στον άνθρωπο και από άνθρωπο σε άνθρωπο.
<P>
Η απειλή πανδημίας είναι πραγματική. Επί του παρόντος, αυτός ο ιός προκάλεσε 112 κρούσματα ανθρώπινης γρίπης, εκ των οποίων τα 57 ήταν θανατηφόρα, όλα τους στη Νοτιανατολική Ασία. Συνεπώς, όλα τα μέτρα για την πρόληψη της πανδημίας πρέπει να εφαρμόζονται από όλους τους ενδιαφερόμενους επιτόπιους παράγοντες, από τους γεωργούς μέχρι τους κτηνιάτρους και κυρίως από τους κυνηγούς αποδημητικών πτηνών.
<SPEAKER ID="61" LANGUAGE="" NAME="" AFFILIATION="Αντιπροέδρου">
<SPEAKER ID="62" LANGUAGE="" NAME="" AFFILIATION="."/>
<SPEAKER ID="63" LANGUAGE="" NAME="Πρόεδρος." AFFILIATION="(Για τα λεπτομερή αποτελέσματα των ψηφοφοριών: βλ. συνοπτικά πρακτικά)">
<SPEAKER ID="64" LANGUAGE="" NAME="" AFFILIATION="– Πριν από την ψηφοφορία επί της τροπολογίας αριθ. 79">
<SPEAKER ID="65" LANGUAGE="IT" NAME="Antonio Tajani (PPE-DE ). –" AFFILIATION="">
<SPEAKER ID="66" LANGUAGE="" NAME="" AFFILIATION="Προέδρου">
<SPEAKER ID="67" LANGUAGE="" NAME="Πρόεδρος." AFFILIATION="(Χειροκροτήματα)">
<P>
   Κύριε Πρόεδρε της Δημοκρατίας της Χιλής, κύριοι Πρόεδροι του Κογκρέσου και της Γερουσίας της Χιλής, κυρίες και κύριοι, έχουμε σήμερα την τιμή να υποδεχόμαστε τον Πρόεδρο της Δημοκρατίας της Χιλής, τον δον Ricardo Lagos Escobar, ο οποίος συνοδεύεται επίσης από τους προέδρους των δύο κοινοβουλευτικών σωμάτων της Χιλής.
<P>
Ο δον Ricardo Lagos είναι μια εξαιρετικά σημαντική προσωπικότητα στην πολιτική σκηνή της Λατινικής Αμερικής.
<P>
Όταν ο Ricardo Lagos ήταν 45 ετών, άφησε μια ήσυχη και άνετη ζωή στα Ηνωμένα Έθνη για να νοικιάσει ένα μικρό γραφείο στο Σαντιάγκο της Χιλής και να αρχίσει να εργάζεται για τη δημοκρατία σε αυτήν τη χώρα, η οποία ήταν τότε αιχμάλωτη μιας στρατιωτικής δικτατορίας. Εργάστηκε, πάλεψε και ταξίδεψε σε όλη τη Χιλή· συνελήφθη, αλλά επέστρεψε στον αγώνα για να θέσει τέλος στο καθεστώς του Στρατηγού Πινοσέτ.
<P>
Στη συλλογική μνήμη των Χιλιανών και όλων των δημοκρατών του κόσμου, θυμόμαστε με συγκίνηση την εικόνα του Ricardo Lagos σε ένα τηλεοπτικό πρόγραμμα που άφησε ιστορία, να κοιτάζει την τηλεοπτική κάμερα σημαδεύοντας με το δάχτυλό του, αντιμετωπίζοντας τον Πινοσέτ και ανοίγοντας τον δρόμο που θα οδηγούσε εκατομμύρια Χιλιανούς να ψηφίσουν «όχι» στο δημοψήφισμα του 1988, μέσω του οποίου ο Πινοσέτ έλπιζε να παραμείνει στην εξουσία. Πιστεύω ότι αυτή είναι η πιο συμβολική εικόνα της μετάβασης της Χιλής στο δημοκρατικό άνοιγμα.
<P>
Λόγω της πίστης του στη Χιλή και στη δημοκρατία, υποστήριξε έναν Χριστιανοδημοκράτη, τον Patricio Aylwin, ως Πρόεδρο της Χιλής, και σε εκείνη την κυβέρνηση ήταν υπουργός Παιδείας και έφερε εις πέρας μια σε βάθος μεταρρύθμιση της παιδείας στη χώρα του.
<P>
Στη συνέχεια, με έναν άλλο Χριστιανοδημοκράτη, τον Πρόεδρο Frei, ο οποίος ήταν προηγουμένως αντίπαλός του στις προεδρικές εκλογές, ήταν υπουργός Δημοσίων Έργων· αυτό είναι ένα καλό παράδειγμα συνεργασίας μεταξύ Χριστιανοδημοκρατών και Σοσιαλιστών, σε μια χρονική στιγμή που η χώρα την χρειαζόταν, προκειμένου να επιτύχει τη μετάβαση προς τη δημοκρατία. Είχα την ευκαιρία να τον γνωρίσω εκείνη την περίοδο: εκείνος ήταν υπουργός Δημοσίων Έργων στη χώρα του, και εγώ στη δική μου. Με την καθοδήγησή σας, αγαπητέ φίλε, άρχισα να γνωρίζω την υπέροχη χώρα σας, από τις ηφαιστειογενείς ερήμους του Βορρά ως τα αλπικά τοπία του Νότου, και ως το νοτιότερο άκρο της.
<P>
Τέλος, τον Μάρτιο του 2000, εκλέχτηκε Πρόεδρος της Δημοκρατίας της Χιλής, μια χώρα η οποία, το 1812, στη χαραυγή της ανεξαρτησίας της, συνέταξε τον Προσωρινό Συνταγματικό Κανονισμό της, ο οποίος έλεγε ότι: «όλοι οι ελεύθεροι πολίτες της Χιλής θα έχουν ίσα δικαιώματα (...). Ο ξένος θα πάψει να είναι ξένος αν είναι χρήσιμος· και όλοι οι δυστυχισμένοι που αναζητούν άσυλο στο έδαφός μας θα έχουν τη φιλοξενία μας και τη συνδρομή μας. Κανείς δεν θα εμποδιστεί να έρθει στη χώρα, ή να φύγει από αυτήν με τα υπάρχοντά του αν το επιθυμεί».
<P>
Ας εφαρμόσουμε αυτά τα λόγια στη Ceuta, στη Melilla ή στη Λαμπεντούσα, και θα μπορέσουμε να δούμε την τρομερή κατάσταση που αντιμετωπίζουμε στην Ευρώπη αυτήν τη στιγμή.
<P>
Έκτοτε, οι χιλιανές εξαγωγές προς στην Ένωση έχουν αυξηθεί κατά 35% και οι συνολικές συναλλαγές μας έχουν πρακτικά τριπλασιαστεί. Αυτό δείχνει το αμοιβαίο όφελος που αποκομίζουμε από την εταιρική μας σχέση.
<P>
Καλωσορίζοντάς σας, κύριε Πρόεδρε, θα ήθελα να αναγνωρίσω πως είναι τιμή για αυτό το Κοινοβούλιο ότι εκφράσατε την επιθυμία να έλθετε εδώ, όταν βρισκόσαστε στο τέλος της προεδρικής σας θητείας· μια θητεία, παρεμπιπτόντως, την οποία τελειώνετε με την αποδοχή της κοινής γνώμης να υπερβαίνει το 65%, γεγονός που είναι αξιοσημείωτα θετικό, όχι μόνο στη Λατινική Αμερική αλλά επίσης στην Ευρώπη.
<SPEAKER ID="68" LANGUAGE="ES" NAME="Ricardo Lagos Escobar," AFFILIATION="Πρόεδρος της Δημοκρατίας της Χιλής">
<P>
Η αλήθεια για τις παραβιάσεις των ανθρωπίνων δικαιωμάτων είναι τώρα δημόσια και αναγνωρισμένη. Το φωτεινό ταξίδι για την ανακάλυψη της αλήθειας άρχισε με την έκθεση Rettig για τους αγνοούμενους και συνεχίζεται μέχρι σήμερα με την έκθεση Valech σχετικά με τις φυλακές και τα βασανιστήρια εκείνα τα σκοτεινά χρόνια.
<P>
Δεν γνωρίζω καμία άλλη χώρα στον κόσμο που τόλμησε να συστήσει επιτροπή για να ακούσει τις μαρτυρίες 35 000 ατόμων που φυλακίστηκαν και βασανίστηκαν, εκ των οποίων η επιτροπή αναγνώρισε ότι οι 29 000 ήταν θύματα.
<P>
Όπως είπε ο Πρόεδρος Borrell, η Χιλή είναι τώρα μια δυνατή και υγιής δημοκρατία. Το αυταρχικό Σύνταγμα έχει τροποποιηθεί.
<P>
Είναι αλήθεια ότι μειώσαμε τη φτώχεια από το 40% στο 18% και την απόλυτη ένδεια από το 12,9% στο 4%.
<P>
Επομένως, είναι δύσκολο να πραγματοποιηθεί μεταρρύθμιση στην υγεία, διότι οι μοναδικοί άνθρωποι που δεν είναι οργανωμένοι είναι οι ασθενείς στα νοσοκομεία και οι μοναδικοί άνθρωποι εξ ονόματος των οποίων πρέπει να μιλήσουμε είναι εκείνοι. Η μεταρρύθμιση, επομένως, συνεπάγεται τεράστια αλλαγή υπέρ της βασικής υγειονομικής περίθαλψης. Σήμερα στη Χιλή, αναφορικά με 25 παθολογίες –θα υπάρχουν σύντομα 56 παθολογίες, που αποτελούν το 80% των ιατρικών παρεμβάσεων σε νοσοκομεία– μπορούμε να εγγυηθούμε τρία πράγματα: ένα ίδρυμα υψηλής ποιότητας, μια χρονική προθεσμία για εξέταση και, αν το άτομο δεν έχει πόρους, οι πόροι παρέχονται από τα δεκαπέντε εκατομμύρια Χιλιανούς. Ήταν μια μακρά μεταρρυθμιστική διαδικασία, αλλά αποτελεί μέρος της κοινωνικής συνοχής, γεγονός που είναι σημαντικό.
<P>
Αυτές οι κοινές αξίες και οι κοινοί στόχοι αποτελούν τη βάση της Συμφωνίας Σύνδεσης που υπέγραψε η Χιλή με την Ευρωπαϊκή Ένωση στις 18 Νοεμβρίου 2002.
<P>
Αυτή είναι η πιο ευρεία και πιο περιεκτική συμφωνία που έχει υπογράψει η Χιλή μέχρι σήμερα και ενδέχεται να είναι επίσης και η πιο φιλόδοξη συμφωνία της Ευρωπαϊκής Ένωσης. Οικοδομούμε την εταιρική μας σχέση. Ενισχύουμε τους δεσμούς σε όλους τους τομείς και τα πεδία που περιέχονται στη Συμφωνία Σύνδεσης. Οι συναλλαγές μας είναι αυξανόμενα δυναμικές, όπως επεσήμανε ο Πρόεδρος Borrell. Η Ευρωπαϊκή Ένωση έχει αυξήσει τη σημασία της ως ο μεγαλύτερος εξωτερικός επενδυτής στην οικονομία μας, εκπροσωπώντας τώρα το 42% των συνολικών ξένων επενδύσεων στη Χιλή.
<P>
Το εμπόριό μας είναι πολύ ισορροπημένο γεωγραφικά: 30% Ευρώπη, 25% Ασία, 18% Ηνωμένες Πολιτείες, το υπόλοιπο, Λατινική Αμερική. Έχουμε υπογράψει μια Οριζόντια Συμφωνία σχετικά με τις Αεροπορικές Μεταφορές, η οποία ελπίζουμε ότι θα μετατραπεί σύντομα σε Συμφωνία Ενιαίου Ουρανού μεταξύ Χιλής και Ευρώπης.
<P>
Στο πλαίσιο της Συμφωνίας διεξάγουμε έναν ειλικρινή και έντονο διάλογο με την Ευρώπη, έναν διάλογο αληθινών συμμάχων, αν και ορισμένες φορές μπορεί να διαφέρουμε σχετικά με ορισμένες πολιτικές –δεν επιθυμώ να μιλήσω για γεωργικές επιδοτήσεις εδώ– αλλά έχουμε κοινές προσεγγίσεις. Στο πλαίσιο αυτό, συμμετέχουμε στην επιχείρηση ALTHEA της Ευρωπαϊκής Ένωσης στη Βοσνία-Ερζεγοβίνη: Χιλιανά στρατεύματα συμβάλλουν στην ειρήνη σε μια ευρωπαϊκή χώρα.
<P>
Κυρίες και κύριοι, εμείς οι Λατινοαμερικάνοι δεν είμαστε εξοικειωμένοι με την ποικιλομορφία που βλέπουμε στην Ευρώπη σήμερα. Μερικοί από τους αδερφούς μας και τις αδερφές μας κάνουν το αντίθετο ταξίδι από εκείνο που αιώνες πριν έφερε τη μαζική ευρωπαϊκή μετανάστευση προς την ήπειρό μας. Όχι μόνο των Ισπανών. Στα μέσα του 19ου αιώνα, πολλές από τις χώρες εδώ που αντιμετώπιζαν δυσκολίες ανάπτυξης εξήγαγαν τεράστιο αριθμό εργατικού δυναμικού στην Αμερική. Ορισμένοι άνθρωποι κάνουν σήμερα το ταξίδι της επιστροφής προς τα εδώ.
<P>
Έχουμε δεσμευτεί ρητά για την εδραίωση μιας στρατηγικής εταιρικής σχέσης μεταξύ της Ευρώπης και της Λατινικής Αμερικής και της Καραϊβικής. Θέλουμε να έχει η Ευρώπη μεγαλύτερη παρουσία εκεί. Βλέπουμε τη Συμφωνία Σύνδεσής μας ως ένα σημαντικό βήμα. Παρακολουθούμε τις διαπραγματεύσεις της Ευρωπαϊκής Ένωσης με τους αδερφούς μας και τις αδερφές μας στο Mercosur με ενδιαφέρον και ελπίδα. Ελπίζουμε να διεξαγάγουμε περισσότερες διαπραγματεύσεις βαθύτερης εταιρικής σχέσης σύντομα, και ελπίζω ότι η επόμενη Διάσκεψη Κορυφής Ευρώπης-Λατινικής Αμερικής, η οποία θα διεξαχθεί στη Βιέννη τον επόμενο χρόνο, θα οδηγήσει στη δημιουργία μιας διαπεριφερειακής στρατηγικής εταιρικής σχέσης με συγκεκριμένα καθήκοντα και μέτρα.
<P>
Κυρίες και κύριοι, 3 500 χρόνια πριν, ένας Ευρωπαίος είπε στην , «Τον άντρα, ω μούσα, τον πολύτροπο να μου ανιστορήσεις, που βρέθηκε ως τα πέρατα του κόσμου να γυρνά. Γνώρισε πολιτείες πολλές, έμαθε πολλών ανθρώπων τις βουλές …»
<P>
Έχω έρθει σε αυτό το Κοινοβούλιο σήμερα για να σας ζητήσω να μας πείτε αυτήν την ιστορία, διότι αυτό το ταξίδι των 3 500 ετών είναι επίσης και δικό μας ταξίδι. Μερικές φορές πήραμε διαφορετικές κατευθύνσεις. Πολλές φορές. Υπάρχει πάντα η πιθανότητα να το κάνουμε ξανά στο μέλλον.
<SPEAKER ID="69" LANGUAGE="" NAME="Πρόεδρος." AFFILIATION="">
<SPEAKER ID="70" LANGUAGE="" NAME="" AFFILIATION="Αντιπροέδρου">
<SPEAKER ID="71" LANGUAGE="" NAME="" AFFILIATION="- Πριν από την ψηφοφορία:">
<SPEAKER ID="72" LANGUAGE="" NAME="Phillip Whitehead (PSE ). –" AFFILIATION="(ΕΝ)">
<P>
   Κύριε Πρόεδρε, επί διαδικαστικού ζητήματος, θα ήθελα απλώς να πω ότι, προκειμένου να αποφευχθεί οποιαδήποτε πιθανή σύγκρουση οικονομικών συμφερόντων, θα παραστώ αλλά δεν θα λάβω μέρος στη ψηφοφορία για την έκθεση της κ. Hieronymi. 
<SPEAKER ID="73" LANGUAGE="" NAME="Πρόεδρος." AFFILIATION="">
<SPEAKER ID="74" LANGUAGE="" NAME="" AFFILIATION="">
<SPEAKER ID="75" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς.">
<SPEAKER ID="76" LANGUAGE="PT" NAME="Pedro Guerreiro (GUE/NGL )" AFFILIATION="γραπτώς">
<SPEAKER ID="77" LANGUAGE="" NAME="" AFFILIATION="">
<SPEAKER ID="78" LANGUAGE="PT" NAME="Edite Estrela (PSE )," AFFILIATION="γραπτώς">
<P>
   .  Ψήφισα υπέρ της σύστασης του κ. Blokland για τη δεύτερη ανάγνωση σχετικά με τις «μεταφορές αποβλήτων». O εν λόγω κανονισμός απαιτείται, προκειμένου οι μεταφορές αποβλήτων να διεξάγονται με πλήρη ασφάλεια ή, με άλλα λόγια, κατά τρόπο με τον οποίο δεν θα τίθεται κίνδυνος για το περιβάλλον. 
<SPEAKER ID="79" LANGUAGE="PT" NAME="Ilda Figueiredo (GUE/NGL )," AFFILIATION="γραπτώς">
<P>
   .  Μόνο μερικές από τις τροπολογίες που δεν έγιναν δεκτές από το Συμβούλιο συζητήθηκαν σε αυτήν τη δεύτερη ανάγνωση. Θα ήθελα να τονίσω ότι από τις 103 τροπολογίες που εγκρίθηκαν από το Κοινοβούλιο σε πρώτη ανάγνωση, η κοινή θέση ενέκρινε μόνο 41, και κάποιες από αυτές μόνο εν μέρει.
<SPEAKER ID="80" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς.">
<SPEAKER ID="81" LANGUAGE="EN" NAME="Ian Hudghton (Verts/ALE )," AFFILIATION="γραπτώς">
<SPEAKER ID="82" LANGUAGE="EN" NAME="David Martin (PSE )," AFFILIATION="γραπτώς">
<SPEAKER ID="83" LANGUAGE="" NAME="" AFFILIATION="">
<SPEAKER ID="84" LANGUAGE="IT" NAME="Michl Ebner (PPE-DE ). –" AFFILIATION="">
<P>
   Κύριε Πρόεδρε, κυρίες και κύριοι, ψήφισα υπέρ της έκθεσης Pack, μολονότι απορρίφθηκε, δυστυχώς, η τροπολογία του κ. Tajani, η έγκριση της οποίας θα ήταν ιδιαίτερα σημαντική. Δυστυχώς, δεν έγινε δεκτή από το Σώμα.
<P>
Εύχομαι να γίνει αυτό το ταχύτερο δυνατόν, προκειμένου να δοθεί συνέχεια στην εν λόγω έκθεση, η οποία αποτελεί ουσιαστικά και τη βάση της έκθεσης Pack, καθώς, για να καταστεί δυνατή η δια βίου μάθηση, είναι αναγκαίο οι ευρωπαίοι πολίτες να γνωρίζουν τις γλώσσες, με ειδικότερα κίνητρα για την εκμάθηση των γλωσσών των μειονοτικών πληθυσμών και των περιφερειών. 
<SPEAKER ID="85" LANGUAGE="PT" NAME="Ilda Figueiredo (GUE/NGL )," AFFILIATION="γραπτώς">
<P>
   .  Χαιρετίζουμε το γεγονός ότι η εισηγήτρια αναγνωρίζει τη συνεχιζόμενη σημαντική άνιση αποδοτικότητα των εκπαιδευτικών συστημάτων στα διάφορα κράτη μέλη, όπως αναφέρεται στην έκθεση του 2003 σχετικά με το Πρόγραμμα Διεθνούς Αξιολόγησης Μαθητών (PISA) παρόλες τις κοινοτικές πρωτοβουλίες που είχαν ως στόχο να επιτευχθεί μεγαλύτερη ισότητα.
<P>
Η πρόταση έχει να κάνει με την κατάρτιση ενός ολοκληρωμένου προγράμματος για το 2007/2013, το οποίο χωρίζεται σε έξι υπο-προγράμματα (Comenius, Erasmus, Leonardo da Vinci, Grundtvig, Transversal και Jean Monnet), με τον συνολικό προϋπολογισμό να μην είναι επαρκής για τα απαιτούμενα, υπό το πρίσμα του σκοπού και του πεδίου των καταστάσεων που θα καλύπτει. Με αυτήν τη μορφή, ακόμη και με τις συγκρατημένες αυξήσεις στις επιχορηγήσεις, νέοι και άλλοι άνθρωποι με χαμηλά εισοδήματα εξακολουθούν να μην μπορούν να συμμετάσχουν. 
<SPEAKER ID="86" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς.">
<P>
   Καθώς οι δημοσιονομικές προοπτικές για την περίοδο 2007-2013 απορρίφθηκαν από το Ευρωπαϊκό Συμβούλιο, δεν μπορούμε τώρα να συζητήσουμε για το πρόγραμμα δράσης και τα έξι υπο-προγράμματά του για την προαναφερθείσα περίοδο.
<P>
Υποστηρίζουμε, βεβαίως, για παράδειγμα, το πρόγραμμα Erasmus, αλλά υπάρχουν άλλα σημεία των προταθέντων υπο-προγραμμάτων που πρέπει να εξεταστούν προσεκτικά, προκειμένου να μπορέσουμε να δούμε αν δικαιολογούνται στη βάση του κάθε κράτους μέλους που ενέχει την ευθύνη σύμφωνα με τη Συνθήκη για την οργάνωση των συστημάτων εκπαίδευσης και επαγγελματικής κατάρτισης και για το περιεχόμενο αυτών.
<P>
Έχουμε, ως εκ τούτου, ψηφίσαμε σήμερα κατά της έκθεσης, καθώς πιστεύουμε ότι οι δημοσιονομικές προοπτικές για το 2007-2013 πρέπει, πρωτίστως, να είναι σαφείς. 
<SPEAKER ID="87" LANGUAGE="EN" NAME="Ian Hudghton (Verts/ALE )," AFFILIATION="γραπτώς">
<SPEAKER ID="88" LANGUAGE="PT" NAME="Sérgio Marques (PPE-DE )," AFFILIATION="γραπτώς">
<P>
   .  Τα τέσσερα προγράμματα εκπαίδευσης και επαγγελματικής κατάρτισης της Κοινότητας –Socrates, Leonardo da Vinci, το «Σχέδιο Δράσης για την προαγωγή οργανισμών που δραστηριοποιούνται σε ευρωπαϊκό επίπεδο και την υποστήριξη ειδικών δραστηριοτήτων στον τομέα της εκπαίδευσης και της κατάρτισης» και το πρόγραμμα e-learning– πρόκειται να λήξουν στα τέλη του 2006.
<P>
Δεδομένης της σημασίας της εκπαίδευσης και της κατάρτισης στη δημιουργία μιας ανταγωνιστικής και δυναμικής, βασισμένης στη γνώση, οικονομίας στην Ευρώπη, και την αποτελεσματικότητα και προστιθέμενη αξία των ευρωπαϊκών προγραμμάτων συνεργασίας σε αυτόν τον τομέα, η Επιτροπή προτείνει τη σύσταση ενός ολοκληρωμένου προγράμματος δράσης στον τομέα της διά βίου μάθησης, χωρισμένου σε έξι διαφορετικά υπo-προγράμματα, μέσω της προετοιμασίας για τη νέα γενιά προγραμμάτων για το 2007-2013. Πρόκειται, κυρίως, για επεκτάσεις υφιστάμενων δράσεων και προγραμμάτων.
<SPEAKER ID="89" LANGUAGE="EN" NAME="David Martin (PSE )," AFFILIATION="γραπτώς">
<P>
Ένα ολοκληρωμένο πρόγραμμα δράσης για τη διά βίου μάθηση, το οποίο θα θέσει μετά το 2006 υπό ένα μοναδικό πλαίσιο τα προγράμματα Socrates, Leonardo, Erasmus, Comenius, «Grundtvig» και Jean Monnet είναι ευπρόσδεκτο και θα συμβάλει στο να απαλειφθούν ορισμένα από τα υφιστάμενα μειονεκτήματα. 
<SPEAKER ID="90" LANGUAGE="" NAME="Αθανάσιος Παφίλης (GUE/NGL )," AFFILIATION="γραπτώς">
<P>
Στόχος της «δια βίου μάθησης» είναι η ικανοποίηση της απαίτησης του κεφαλαίου για ελαστικούς εργαζόμενους, προσαρμοσμένους στην ακόμη μεγαλύτερη εκμετάλλευσή τους. Αποτελεί μέγιστη συμβολή στο «ευρωπαϊκό ιδεώδες», δηλαδή την ανταγωνιστικότητα των ευρωπαϊκών μονοπωλίων. Άλλωστε, οι πρώτοι που ενδιαφέρθηκαν για τη «δια βίου μάθηση» ήταν οι μεγαλοβιομήχανοι, που από το 1995 απαιτούσαν από τα κράτη μέλη «να αντιμετωπίσουν την εκπαίδευση σαν μια διαδικασία που θα εκτείνεται από τα σπάργανα μέχρι τα σάβανα».
<SPEAKER ID="91" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
Η έκθεση της κ. Pack βασίζεται πρωταρχικά σε απαραίτητα μέτρα απλούστευσης στο πλαίσιο των προγραμμάτων εκπαίδευσης και επαγγελματικής κατάρτισης της Κοινότητας.
<SPEAKER ID="92" LANGUAGE="EN" NAME="Alyn Smith (Verts/ALE )," AFFILIATION="γραπτώς">
<P>
   . Χαίρομαι ιδιαίτερα που διαπιστώνω ότι το Κοινοβούλιο εξακολουθεί να υποστηρίζει το πρόγραμμα ανταλλαγής σπουδαστών ERASMUS, το οποίο πιστεύω ότι είναι ένας από τους πλέον σημαντικούς τρόπους με τους οποίους η ΕΕ μπορεί να αποδείξει την άμεση σχέση της με τον λαό της Ευρώπης. Πιστεύω ότι αυτός ο προϋπολογισμός είναι σχεδόν ο μοναδικός που θα πρέπει να αυξηθεί εις βάρος των υπολοίπων, αν παραστεί ανάγκη, και να ψηφιστεί αναλόγως. Επωφελήθηκα και εγώ από το πρόγραμμα ERASMUS ως φοιτήτρια και πιστεύω ακράδαντα ότι είναι το πλέον χρήσιμο μακροπρόθεσμα πρόγραμμα της ΕΕ. 
<SPEAKER ID="93" LANGUAGE="" NAME="" AFFILIATION="">
<SPEAKER ID="94" LANGUAGE="PT" NAME="Ilda Figueiredo (GUE/NGL )," AFFILIATION="γραπτώς">
<P>
   .  Η εν λόγω έκθεση βελτιώνει σημαντικά το Πρόγραμμα «Νεολαία σε δράση» για την περίοδο 2007-2013 και αναζητά να συμπεριλάβει κάποιες κριτικές που είχαν γίνει στο προηγούμενο πρόγραμμα νεολαίας, οι οποίες είχαν εκφραστεί στην ενδιάμεση έκθεση και στη διαδικασία διαβουλεύσεων, με ιδιαίτερη μνεία στον τρόπο με τον οποίο η διαδικασία για την υποβολή αίτησης για χρηματοδότηση έχει γίνει πιο ευέλικτη και παρακωλύεται λιγότερο από τη γραφειοκρατία.
<P>
Tο χρηματοδοτικό πλαίσιο που προτείνεται από την Επιτροπή είναι, ωστόσο, εξαιρετικά περιορισμένο. Στηρίζουμε, ως εκ τούτου, την έκκληση της έκθεσης για σημαντική αύξηση των διαθέσιμων πόρων, και χαιρετίζουμε την επεξήγηση για τις θεμελιώδεις αξίες που επιθυμούμε να προάγουμε μεταξύ της νεολαίας, όπως ο σεβασμός για την ανθρώπινη αξιοπρέπεια, η ισότητα, ο σεβασμός των δικαιωμάτων του ανθρώπου, η ανεκτικότητα και η καταπολέμηση των διακρίσεων.
<P>
Επιπροσθέτως, χαιρετίζουμε τις τροπολογίες που έχουν ως στόχο να προσδώσουν μεγαλύτερη έμφαση στις ακόλουθες πτυχές: της ισότητας μεταξύ γυναικών και ανδρών και της καταπολέμησης των διακρίσεων, της καταπολέμησης όλων των μορφών του αποκλεισμού και των διακρίσεων συμπεριλαμβανομένων εκείνων λόγω φύλου, φυλής ή εθνοτικής προέλευσης, θρησκείας ή πεποιθήσεων, αναπηρίας, ηλικίας ή γενετήσιου προσανατολισμού, σύμφωνα με το άρθρο 13 της Συνθήκης.
<SPEAKER ID="95" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς.">
<P>
   Καθώς οι δημοσιονομικές προοπτικές για την περίοδο 2007-2013 απορρίφθηκαν από το Ευρωπαϊκό Συμβούλιο, θεωρούμε πολύ πρώιμο τώρα να συζητηθεί η θέσπιση του προγράμματος «Νεολαία σε Δράση». Το να στηρίξουμε, υπό την παρούσα κατάσταση, ένα σύνολο πίστωσης 915 εκατομμυρίων ευρώ (ή 1 128 εκατομμυρίων ευρώ, αναλόγως με το ποια πρόταση θα επικρατήσει στην ψηφοφορία) για το εν λόγω πρόγραμμα θα ήταν παράλογο.
<P>
Έχουμε, ως εκ τούτου, ψηφίσαμε σήμερα κατά της έκθεσης, καθώς πιστεύουμε ότι οι δημοσιονομικές προοπτικές για την περίοδο 2007-2013 πρέπει, πρωτίστως, να είναι σαφείς. 
<SPEAKER ID="96" LANGUAGE="EN" NAME="Ian Hudghton (Verts/ALE )," AFFILIATION="γραπτώς">
<SPEAKER ID="97" LANGUAGE="FR" NAME="Marine Le Pen (NI )," AFFILIATION="γραπτώς">
<SPEAKER ID="98" LANGUAGE="PT" NAME="Sérgio Marques (PPE-DE )," AFFILIATION="γραπτώς">
<P>
Το πρόγραμμα «Νεολαία σε δράση» καλύπτει πέντε μέτρα και θα κοστίσει 915 εκατομμύρια ευρώ. Θα τεθεί σε εφαρμογή τον Ιανουάριο του 2007 και θα η διαχείρισή του θα γίνεται από μια αποκεντρωμένη βάση, με κάποια κεντρικά μέτρα που θα διαχειρίζεται ένας διοικητικός οργανισμός. 
<SPEAKER ID="99" LANGUAGE="EN" NAME="David Martin (PSE )," AFFILIATION="γραπτώς">
<P>
   . Χαιρέτισα την παρούσα έκθεση. Το ισχύον πρόγραμμα, «Νεολαία» θα ολοκληρωθεί το 2006 και η πρόταση αυτή αφορά το διάδοχο πρόγραμμα, το «Νεολαία σε δράση», το οποίο θα καλύψει την περίοδο 2007-2013. Αν οι συστάσεις που έγιναν ληφθούν υπόψη, το νέο πρόγραμμα θα είναι απλούστερο και λιγότερο γραφειοκρατικό και η πρόσβαση σε αυτό θα είναι ευκολότερη.
<SPEAKER ID="100" LANGUAGE="SV" NAME="Carl Schlyter (Verts/ALE )," AFFILIATION="γραπτώς.">
<P>
   Στηρίζω προγράμματα για εθελοντική εργασία και προγράμματα νεολαίας στον/για τον κόσμο, ιδίως όταν περιλαμβάνουν συνεργασία με χώρες εκτός της ΕΕ. Αυτά δημιουργούν αυθεντική αλληλεγγύη με τον κόσμο γύρω μας και κατανόησή του. Δεν μπορώ, ωστόσο, να ψηφίσω υπέρ της αύξησης κατά 200 εκατομμύρια ευρώ που προτείνεται, βασικά γιατί το μερίδιο για το πρόγραμμα «Νεολαία για την Ευρώπη» αυξάνεται. Το πρόγραμμα «Νεολαία για την Ευρώπη» έχει ως στόχο τη δημιουργία μιας νέας μορφής ευρωεθνικισμού, κάτι που η ιστορία θα έπρεπε να μας έχει διδάξει να αποφεύγουμε. Απέχω, συνεπώς, από την ψηφοφορία, καθώς η πρόταση έχει αρνητικές όπως και θετικές πτυχές. 
<SPEAKER ID="101" LANGUAGE="" NAME="" AFFILIATION="">
<SPEAKER ID="102" LANGUAGE="PT" NAME="Ilda Figueiredo (GUE/NGL )," AFFILIATION="γραπτώς">
<P>
   .  Ο σκοπός της εν λόγω έκθεσης είναι να βελτιώσει κάποιες πτυχές του νέου προγράμματος σχετικά με τον πολιτισμό που έχει προταθεί από την Επιτροπή για το 2007/2013.
<SPEAKER ID="103" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς.">
<SPEAKER ID="104" LANGUAGE="FR" NAME="Marine Le Pen (NI )," AFFILIATION="γραπτώς">
<P>
   .Το πρόγραμμα Culture 2007 επιδιώκει την απλοποίηση των διατυπώσεων χορήγησης επιχορηγήσεων σε σχέση με το Culture 2000. Πράγματι, μία από τις επικρίσεις που επιρρίπτονται σε αυτό το πρόγραμμα είναι η προβληματική διαχείριση του μηχανισμού: ο «παράγοντας έλξης» που ασκεί το πρόγραμμα προς τους πολιτιστικούς φορείς εκμετάλλευσης προκαλεί συρροή σχεδίων, η επιλογή μεταξύ των οποίων είναι εν πολλοίς αυθαίρετη: το 80 % των φακέλων που υποβάλλονται απορρίπτεται για τυπικούς λόγους! Είμαστε, όμως, άραγε βέβαιοι ότι το πρόγραμμα Culture 2007 θα βελτιώσει τα πράγματα σε αυτόν τον τομέα; Μήπως τελικά είναι η ίδια η ευρωπαϊκή γραφειοκρατία εκείνη που αμφισβητείται;
<P>
Στη διάσημη φράση του Jean Monnet που εκτιμούσε ότι «αν ήταν να το ξανακάνω, θα άρχιζα από τον πολιτισμό» μπορούμε να δώσουμε δύο απαντήσεις:
<SPEAKER ID="105" LANGUAGE="SV" NAME="Cecilia Malmström (ALDE ) και Anders Wijkman (PPE-DE )," AFFILIATION="">
<P>
    Επέλεξα να απόσχω από την τελική ψηφοφορία για το πρόγραμμα Πολιτισμός 2007-2013. Είναι, βέβαια, σημαντικό να ενθαρρύνουμε τον διαπολιτιστικό διάλογο, τα διεθνικά πολιτιστικά προγράμματα και τις πολιτιστικές ανταλλαγές που αυξάνουν την κατανόηση των διαφορετικών πολιτισμών στην Ευρώπη και βοηθούν να δοθεί στην ευρωπαϊκή ιδιότητα του πολίτη ένα πιο πρακτικό περιεχόμενο. Το πιο πρακτικό χαρακτηριστικό της έκθεσης του Ευρωπαϊκού Κοινοβουλίου είναι, ωστόσο, μια πολύ μεγάλη αύξηση στις πιστώσεις προϋπολογισμού εν συγκρίσει με τα προταθέντα από την Επιτροπή. Καθώς δεν μπορώ να στηρίξω αυτήν την αύξηση του προϋπολογισμού, έχω επιλέξει να απόσχω από την ψηφοφορία για την εν λόγω έκθεση. Θεωρώ ότι η πρόταση της Επιτροπής αναφορικά με το πόσα χρήματα θα πρέπει να προϋπολογιστούν για το πρόγραμμα Πολιτισμός είναι απόλυτα κατάλληλη. 
<SPEAKER ID="106" LANGUAGE="" NAME="David Martin (PSE )," AFFILIATION="γραπτώς">
<P>
   . Χαιρέτισα την παρούσα έκθεση, με την οποία θεσπίζεται ένα νέο πρόγραμμα πολιτιστικής συνεργασίας σε ολόκληρη την Ευρώπη για την περίοδο 2007-2013. Αποσκοπεί στην ενθάρρυνση της δημιουργίας ενός κοινού πολιτιστικού χώρου μέσω της ανάπτυξης της πολιτιστικής συνεργασίας στην Ευρώπη.
<SPEAKER ID="107" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
Στο νέο πρόγραμμα για την περίοδο 2007-2013, προτείνονται μέτρα με προοπτική την ενθάρρυνση του διαλόγου και της αμοιβαίας γνώσης του ευρωπαϊκού πολιτισμού.
<P>
Ψήφισα υπέρ της έκθεσης Graça Moura. 
<SPEAKER ID="108" LANGUAGE="SV" NAME="Carl Schlyter (Verts/ALE )," AFFILIATION="γραπτώς.">
<P>
   Μιλώ πάντα υπέρ του πολιτισμού, αλλά το εν λόγω πρόγραμμα αφαιρεί πόρους από εθνικούς προϋπολογισμούς για τον πολιτισμό. Ακόμα και η πρόταση των 408 εκατομμυρίων ευρώ είναι μια αύξηση της τάξεως του 72%. Όταν το Ευρωπαϊκό Κοινοβούλιο, λοιπόν, αυξάνει το ποσό στα 600 εκατομμύρια ευρώ, είναι πάρα πολλά. Η τροπολογία 29 σχετικά με την ενίσχυση της έννοιας της ευρωπαϊκής ιδιότητας του πολίτη είναι ένα παράδειγμα αρνητικού ευρωεθνικισμού που επικρατεί συνεχώς στην Επιτροπή για τον Πολιτισμό και την Εκπαίδευση. Επιπροσθέτως, το πρόγραμμα είναι πολύ επαχθές για να το διαχειριστούμε, ένας παράγοντας στον οποίο οι πολιτιστικοί παράγοντες όλων των χωρών συμφωνούν ότι αποτελεί εμπόδιο στη δημιουργική ανάπτυξη. Ψηφίζω, ως εκ τούτου, κατά της εν λόγω πρότασης. 
<SPEAKER ID="109" LANGUAGE="" NAME="" AFFILIATION="">
<SPEAKER ID="110" LANGUAGE="EN" NAME="David Martin (PSE )," AFFILIATION="γραπτώς">
<P>
   . Υποστηρίζω την παρούσα έκθεση και την ανάγκη ένα πρόγραμμα MEDIA 2007 να διαδεχθεί τα προγράμματα MEDIA (1996-2000) και MEDIA Plus (2001-2006).
<P>
Η ΕΕ έχει σήμερα έλλειμμα εμπορικού ισοζυγίου με τις ΗΠΑ, το οποίο υπερβαίνει τα 8 δισεκατομμύρια αμερικανικά δολάρια ετησίως στον οπτικοακουστικό τομέα. Οφείλουμε να εντείνουμε τις προσπάθειές μας, ώστε να καταστήσουμε την ευρωπαϊκή βιομηχανία ανταγωνιστικότερη και ικανότερη να ανταγωνιστεί τον οπτικοακουστικό τομέα της βιομηχανίας των ΗΠΑ. 
<SPEAKER ID="111" LANGUAGE="IT" NAME="Cristiana Muscardini (UEN )," AFFILIATION="γραπτώς">
<P>
Τα προηγούμενα προγράμματα MEDIA είχαν ικανοποιητικά αποτελέσματα. Τώρα, το πρόγραμμα αυτό θέτει πιο φιλόδοξους στόχους, όπως την πλήρη πολιτιστική ολοκλήρωση της διευρυμένης Ευρώπης. Για τον σκοπό αυτόν, πιστεύω πως θα ήταν σκόπιμο να υποστηρίξουμε το αρχείο της ευρωπαϊκής κινηματογραφικής και οπτικοακουστικής κληρονομιάς, το οποίο μπορεί να περιέχει και έργα που δεν αξίζουν να περάσουν στην Ιστορία. Είναι, ωστόσο, αναμφίβολο ότι κάθε προϊόν της ανθρώπινης δημιουργικότητας παραμένει μάρτυρας μιας εποχής και, συνεπώς, βοηθά να γίνουν γνωστές στους μεταγενέστερους οι αξίες και τα ήθη μιας γενιάς. Η γνώση του παρελθόντος θα πρέπει να χρησιμεύσει και για τον καλύτερο σχεδιασμό του μέλλοντος.
<P>
Θα ήθελα, τέλος, να δώσω έμφαση σε ένα στοιχείο που δεν εμφανίζεται στο κείμενο της κ. Hieronymi και το οποίο θεωρώ καίριο για τον οπτικοακουστικό τομέα που θα πρέπει να βασίζεται στη σωστή ενημέρωση όσον αφορά το περιεχόμενό του.
<SPEAKER ID="112" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
   .  Το πρόγραμμα MEDIA 2007 στοχεύει πρωταρχικά στην ενίσχυση της ευρωπαϊκής οπτικοακουστικής αγοράς ενόψει του σκληρού ανταγωνισμού από την αγορά των Ηνωμένων Πολιτειών.
<P>
Ψήφισα υπέρ της έκθεσης Hieronymi. 
<SPEAKER ID="113" LANGUAGE="" NAME="" AFFILIATION="(Η συνεδρίαση διακόπτεται στις 12.40 και συνεχίζεται στις 15.00)">
<SPEAKER ID="114" LANGUAGE="" NAME="" AFFILIATION="Αντιπροέδρου">
<SPEAKER ID="115" LANGUAGE="DE" NAME="Erika Mann (PSE ). –" AFFILIATION="">
<SPEAKER ID="116" LANGUAGE="" NAME="Πρόεδρος." AFFILIATION="">
<P>
   Θα το διαβιβάσω στον Πρόεδρο του Κοινοβουλίου. Είμαι βέβαιη ότι ο κ. Borrell θα σας είναι ευγνώμων για αυτήν την πρόταση και θα γράψει την εν λόγω επιστολή. Επίσης, πιστεύω ότι θα τον βοηθήσετε με τις γνώσεις σας και ότι μπορείτε να του προτείνετε κάποιες σχετικές διατυπώσεις.
<P>
Τώρα θα ήθελα βασικά να περάσουμε στο επόμενο σημείο, τη δήλωση της Επιτροπής για την πρόοδο της Βουλγαρίας και της Ρουμανίας προς την ένταξη. Θα το κάνω βέβαια, αλλά θα περιμένω ακόμα λίγο ελπίζοντας ότι ο Επίτροπος θα καταφέρει να φύγει από τη συνεδρίαση της Επιτροπής και να έρθει εδώ, γιατί ασφαλώς θα ήταν σκόπιμο να ακούσουμε τον κ. Rehn σχετικά με τη δήλωση της Επιτροπής για την πρόοδο που επιτεύχθηκε από τη Βουλγαρία και τη Ρουμανία προς την ένταξη, πριν συζητήσουμε για το θέμα αυτό. Υποθέτω ότι οι αξιότιμοι βουλευτές θα προτιμούσαν να ακούσουν πρώτα τον Επίτροπο και ύστερα να μιλήσουν οι ίδιοι.
<P>
Ευχαριστώ πολύ τις διάφορες Ομάδες για τις προτάσεις τους, ωστόσο θα περιμένω λίγο ακόμα. Κοιτάζω τα έδρανα της Επιτροπής που δεν είναι εντελώς κενά και θα προσπαθήσω να δω αν μπορεί κανείς να μου πει πότε μπορούμε να περιμένουμε ότι θα έρθει ο κ. Rehn. 
<SPEAKER ID="117" LANGUAGE="" NAME="Πρόεδρος." AFFILIATION="">
<SPEAKER ID="118" LANGUAGE="EN" NAME="Olli Rehn," AFFILIATION="μέλος της Επιτροπής">
<P>
Επιτρέψτε μου επίσης να ευχαριστήσω το Κοινοβούλιο, και ειδικότερα την Επιτροπή Εξωτερικών Υποθέσεων και τους εισηγητές κκ. Van Orden και Moscovici για τη συμβολή τους σε αυτήν την προσπάθεια.
<P>
Όταν ξεκινήσαμε τις ενταξιακές διαπραγματεύσεις με έξι επιπλέον υποψήφιες χώρες στις αρχές του 2000, ήταν αδύνατον να γνωρίζουμε πόσο χρόνο θα απαιτούσαν τελικά οι διαπραγματεύσεις με καθεμία από τις χώρες αυτές. Σαφώς, και οι έξι χώρες αποτελούσαν μέρος του πέμπτου γύρου διεύρυνσης. Αυτός ο πέμπτος γύρος της διεύρυνσης θα ολοκληρωθεί, επομένως, με την ένταξη της Βουλγαρίας και της Ρουμανίας, περιλαμβάνοντας συνολικά 12 χώρες.
<P>
Γενικά, από τις εκθέσεις σχετικά με τις δύο χώρες προκύπτει ότι αμφότερες εξακολούθησαν να σημειώνουν πρόοδο όσον αφορά την πλήρωση των κριτηρίων ένταξης Η Βουλγαρία έχοντας μάλλον μειώσει την ορμή της μετά την ολοκλήρωση των διαπραγματεύσεων το καλοκαίρι του 2004, στη συνέχεια εργάστηκε έντονα για να αναπληρώσει τον χαμένο χρόνο μετά τις βουλευτικές εκλογές του Ιουνίου του 2005. Η Ρουμανία αναπλήρωσε με εντυπωσιακό τρόπο τα κενά που είχε στους τομείς των μεταρρυθμίσεων στη δικαιοσύνη, την πολιτική του ανταγωνισμού και το καθεστώς των κρατικών ενισχύσεων, καθώς και στο συνολικό επίπεδο ευθυγράμμισης με τη νομοθεσία της ΕΕ.
<P>
Όσον αφορά τα οικονομικά κριτήρια, αμφότερες οι χώρες θα πρέπει να μπορούν να τα έχουν εκπληρώσει έως την ένταξη, με την προϋπόθεση ότι θα συνεχίσουν και θα εντείνουν τις προσπάθειές τους. Αμφότερες κατέγραψαν πολύ μεγάλη οικονομική αύξηση τον περασμένο χρόνο: 5,6% στη Βουλγαρία και 8,3% στη Ρουμανία. Αμφότερες έχουν επίσης συνεχίσει τις διαρθρωτικές μεταρρυθμίσεις των οικονομιών τους. Στην περίπτωση της Βουλγαρίας, θα πρέπει να δοθεί ιδιαίτερη προσοχή στο διευρυνόμενο έλλειμμα του τρέχοντος ισοζυγίου. Οι μεταρρυθμίσεις της αγοράς εργασίας χρειάζεται επίσης να ενισχυθούν. Στη Ρουμανία, το εξωτερικό ισοζύγιο, η μισθολογική πολιτική και η ενίσχυση της εισοδηματικής βάσης της κυβέρνησης απαιτούν αδιάκοπη προσοχή.
<P>
Όσον αφορά την εναρμόνιση με την έννομη τάξη της ΕΕ –το ευρωπαϊκό κεκτημένο– έχουμε εξετάσει ενδελεχώς και λεπτομερώς τις νομοθετικές και διοικητικές προετοιμασίες που αφορούν 140 χωριστούς τομείς όπως προκύπτουν και από τα 29 κεφάλαια του κεκτημένου. Πάνω από το 50% όλων των τομέων που ελέγχθηκαν δεν παρουσιάζουν πρόβλημα. Αυτό δεν σημαίνει ότι τα πάντα είναι τέλεια σε αυτούς τους τομείς, σημαίνει όμως ότι δεν αναμένονται σοβαρά προβλήματα, με την προϋπόθεση ότι θα διατηρηθεί ο σημερινός ρυθμός προετοιμασίας.
<P>
Έχουμε επίσης διαπιστώσει την ύπαρξη ενός περιορισμένου αριθμού ζητημάτων που προκαλούν ανησυχία, τα οποία αφορούν το 10% περίπου των τομέων που καλύπτει το κοινοτικό κεκτημένο. Αυτοί είναι τομείς στους οποίους αν οι χώρες δεν λάβουν άμεσα και αποφασιστικά διορθωτικά μέτρα, δεν θα είναι έτοιμες έως την προβλεπόμενη ημερομηνία ένταξης.
<P>
Η Επιτροπή θα συνεχίσει να στηρίζει τις προσπάθειες της Βουλγαρίας και της Ρουμανίας να προετοιμαστούν για την ένταξη στην Ευρωπαϊκή Ένωση. Η οικονομική μας συνδρομή θα εστιαστεί σε μέτρα αντιμετώπισης των αδυναμιών που έχουν διαπιστωθεί. Ο συνολικός όγκος της διαθέσιμης προενταξιακής βοήθειας είναι σημαντικός. Ο προϋπολογισμός της ΕΕ για τη Βουλγαρία το 2006 ανέρχεται σε 545 εκατομμύρια ευρώ περίπου και για τη Ρουμανία σε 1 155 εκατομμύρια ευρώ, με άλλα λόγια πέραν του 1,1 δισεκατομμυρίου ευρώ για τη Ρουμανία.
<P>
Η Επιτροπή θα συνεχίσει επίσης την εντατική παρακολούθηση των προετοιμασιών της Βουλγαρίας και της Ρουμανίας. Την ερχόμενη άνοιξη, θα επαναξιολογήσουμε την κατάσταση και μπορεί, αν παραστεί ανάγκη, να συστήσουμε την αναβολή της ένταξης για έναν χρόνο. Ελπίζουμε ότι τα μέτρα που θα έχουν εφαρμόσει αμφότερες οι χώρες θα μας οδηγήσουν στο συμπέρασμα ότι δεν είναι αναγκαία μια τέτοια σύσταση. Όπως επιβεβαιώθηκε επισήμως από τον Πρόεδρο Barroso στον κ. Borrell πριν από τις θερινές διακοπές, θα λάβω επίσης σοβαρά υπόψη τις απόψεις σας σχετικά με το ζήτημα πριν προβώ στην υποβολή σύστασης για την αναβολή ή μη της ένταξης κάποιας από τις χώρες ή και των δύο.
<P>
Τώρα δεν είναι η κατάλληλη στιγμή για να κάνουμε προβλέψεις για τη σύσταση της Επιτροπής, αλλά είναι ώρα για τις υπό ένταξη χώρες να συγκεντρώσουν όλη την ενεργητικότητά τους στις αδυναμίες που εκκρεμούν και που αναφέρονται στις εκθέσεις μας. Η πιθανότητα να είναι έτοιμες το 2007 δεν έχει ακόμη εξανεμιστεί, αλλά απαιτείται πολλή δουλειά εκ μέρους αμφότερων των χωρών. Η παρούσα έκθεση δεν αποτελεί την τελική αξιολόγηση, η οποία θα πραγματοποιηθεί την ερχόμενη άνοιξη, τον Απρίλιο ή τον Μάιο.
<SPEAKER ID="119" LANGUAGE="EN" NAME="Roger Knapman (IND/DEM ). –" AFFILIATION="">
<P>
   Κυρία Πρόεδρε, επί διαδικαστικού ζητήματος, νομίζω ότι η άποψή μου έχει ήδη διατυπωθεί. Υποτίθεται ότι πρέπει να αρχίζουμε στις 15.00, αλλά φαίνεται ότι δεν μπορείτε να είστε εδώ εγκαίρως για να αρχίζουμε στις 15.00, και ούτε ο Επίτροπος μπορεί. 
<SPEAKER ID="120" LANGUAGE="" NAME="Πρόεδρος." AFFILIATION="">
<SPEAKER ID="121" LANGUAGE="DE" NAME="Elmar Brok," AFFILIATION="εξ ονόματος της Ομάδας PPE-DE">
<P>
Πρέπει να εξετάσουμε την πρόοδο που έχουν σημειώσει αυτές οι χώρες· ανήκουν στην ομάδα των δώδεκα, από τις οποίες έχουν ενταχθεί οι δέκα. Ως εκ τούτου, είναι αναμφισβήτητο πως θα γίνουν μέλη της Ευρωπαϊκής Ένωσης. Το ερώτημα είναι αν αυτό θα γίνει την 1η Ιανουαρίου 2007, όπως προβλέπουν οι συμφωνίες, ή ένα έτος αργότερα, ενώ είναι επίσης δυνατόν να ακυρωθούν ολόκληρα κεφάλαια μέχρι και τρία χρόνια μετά την ένταξη, εάν δεν μεταφερθούν όπως πρέπει.
<P>
Είμαι βέβαιος ότι οι εισηγητές μας, αλλά και η Επιτροπή Εξωτερικών Υποθέσεων, θα εξετάσουν για λογαριασμό της Ολομέλειας μαζί με την Επιτροπή με πολύ κριτικό πνεύμα το εάν είναι δεδομένες οι προϋποθέσεις για την 1η Ιανουαρίου 2007. Θα μπορούσα να χαρακτηρίσω τη σημερινή δήλωση της Επιτροπής ως «κίτρινη κάρτα». Οι χώρες έχουν την ευκαιρία να αναπληρώσουν τον χρόνο που χάθηκε εξαιτίας εσωπολιτικών καταστάσεων. Όμως, ασφαλώς αναφέρθηκαν εξαιρετικά σοβαρά ζητήματα που δημιουργούν σοβαρές ανησυχίες, όπως π.χ. η ικανότητα απορρόφησης αυτών των χωρών, η ικανότητα λειτουργίας της εσωτερικής αγοράς και παρόμοια ζητήματα, καθώς και ζητήματα που σχετίζονται με τη δικαιοσύνη, όπως η καταπολέμηση της απάτης, αλλά και η ανάπτυξη της διοίκησης προκειμένου να μπορεί να λειτουργήσει η εσωτερική αγορά, πράγμα που είναι προς το συμφέρον τόσο των χωρών αυτών όσο και της Ευρωπαϊκής Ένωσης.
<SPEAKER ID="122" LANGUAGE="FR" NAME="Pierre Moscovici," AFFILIATION="εξ ονόματος της Ομάδας PSE">
<P>
   Κυρία Πρόεδρε, κύριε Επίτροπε, θέλω καταρχάς να ευχαριστήσω τον κ. Wiersma, που μου παραχωρεί τη σειρά του, δεδομένου ότι δεν θα μπορέσω να παραστώ σε ολόκληρη τη συζήτηση. Θέλω επίσης να επικροτήσω το έργο που διεξήγαγε η Επιτροπή, το οποίο πιστεύω ότι είναι καθ’ όλα σύμφωνο τόσο με τα συμπεράσματα του Ευρωπαϊκού Συμβουλίου όσο και με τα ψηφίσματα που εγκρίθηκαν από το Ευρωπαϊκό Κοινοβούλιο. Τον Δεκέμβριο του 2004, αποφασίσαμε την ολοκλήρωση των διαπραγματεύσεων. Επισημάνθηκαν οι βασικοί τομείς μεταρρυθμίσεων, στους οποίους πρέπει να σημειωθεί πρόοδος στα θέματα του κοινοτικού κεκτημένου –αναφέρομαι στη δικαιοσύνη και τις εσωτερικές υποθέσεις, αναφέρομαι στον ανταγωνισμό, αναφέρομαι στο περιβάλλον– αποφασίστηκε δε επίσης σε εκείνη τη χρονική στιγμή μια συστηματική παρακολούθηση, την οποία επιτελεί η Επιτροπή, με το ενδεχόμενο, την υπόθεση, μιας ρήτρας διασφάλισης, που μπορεί να καθυστερήσει την ένταξη κατά ένα έτος. Το έργο που μας παρουσιάζεται σήμερα είναι συστηματικό, είναι αντικειμενικό. Πιστεύω ότι επισημαίνει καλά τις προόδους, ότι υπογραμμίζει τους περιορισμούς, ότι επισημαίνει τις προσπάθειες που πρέπει ακόμα να γίνουν και, όπως μόλις είπε ο κ. Brock, η προσέγγιση αυτή χαίρει, πιστεύω, της πλήρους στήριξής μας.
<P>
Τελειώνω επαναβεβαιώνοντας μια βούληση, που γνωρίζω ότι την ασπάζονται όλες ή σχεδόν όλες οι πτέρυγες του Σώματος: θέλουμε την ένταξη της Ρουμανίας και της Βουλγαρίας, και τη θέλουμε την 1η Ιανουαρίου 2007. Αυτή η βούληση δεν αμφισβητείται. Παραμένει άθικτη μετά την ανάγνωση των εκθέσεων, όπως όμως υπογραμμίζει η έκθεση της Επιτροπής, το κλειδί της ένταξης βρίσκεται στα χέρια της Ρουμανίας και της Βουλγαρίας. Το πνεύμα με το οποίο θα στηρίξουμε την Επιτροπή θα είναι ακλόνητο, δεν πρόκειται απλώς για πνεύμα φιλίας, πνεύμα εμπιστοσύνης αλλά και πνεύμα απαιτήσεων. 
<SPEAKER ID="123" LANGUAGE="DE" NAME="Alexander Lambsdorff," AFFILIATION="εξ ονόματος της Ομάδας ALDE">
<P>
Θα ήθελα να ευχαριστήσω και εγώ την Επιτροπή για την εξαίρετη εργασία της. Και η δική μου Ομάδα επιδοκιμάζει τη διαδικασία που επελέγη, δηλαδή διαβούλευση του Κοινοβουλίου ως προς τη σύσταση την ερχόμενη άνοιξη, όπως είπε προηγουμένως ο κ. Moscovici.
<P>
Η Βουλγαρία έχει να επιδείξει τεράστιες προόδους. Η χώρα προπορεύεται σαφώς ως προς τις οικονομικές της επιδόσεις. Χάρη στη δυναμική της και σε μια αύξηση της τάξεως του 6,2 % –θα ήθελα να μπορούσα να πω τα ίδια και για τη χώρα μου– οι ξένοι επενδυτές αποκτούν εμπιστοσύνη και ανακαλύπτουν τη Βουλγαρία ως τόπο εγκατάστασης επιχειρήσεων. Η Βουλγαρία χρωστά τις αξιοσημείωτες επιτυχίες της στον τομέα της οικονομίας κυρίως στη διορατική πολιτική της προηγούμενης κυβέρνησης. Όμως, ακόμα και τα πιο όμορφα τριαντάφυλλα παραμένουν αθέατα όταν τα σκεπάζουν ζιζάνια. Οι επιτυχίες που σημειώθηκαν δεν μπορούν να αποδώσουν όταν υπάρχει διαφθορά και νομική ανασφάλεια και δεν υλοποιούνται μεταρρυθμίσεις που καθυστερούν από καιρό.
<P>
Ας εξετάσουμε τον τομέα της δικαιοσύνης. Η ψήφιση του νέου ποινικού κώδικα στις 15 Οκτωβρίου από το κοινοβούλιο της Βουλγαρίας είναι ένα σημαντικό βήμα προς τη σωστή κατεύθυνση, αλλά πήρε πολύ χρόνο. Τώρα πρέπει να γίνει χωρίς καθυστέρηση η εφαρμογή των μεταρρυθμίσεων στην πράξη.
<P>
Σχετικά με την καταπολέμηση της απάτης και της διαφθοράς, πρέπει να αναγνωρίσουμε ότι έχουν γίνει κάποια βήματα ως προς την καταπολέμηση της διαφθοράς μικρής κλίμακας. Τώρα, το σημαντικό είναι να εστιαστεί η προσοχή και στη διαφθορά στα ανώτερα κλιμάκια της πολιτικής, των επιχειρήσεων και της διοίκησης και πρέπει να γίνει μια διαρκής εκστρατεία για να καταπολεμηθεί. Η Βουλγαρία κατέχει την 55η θέση στον κατάλογο της Transparency International. Το παράδοξο είναι πως ενώ αυτό αρχικά φαίνεται κακό, αν προσέξει κανείς ότι η Τουρκία βρίσκεται στην 65η θέση, η Κροατία στην 70ή και η Ρουμανία στην 85η, βλέπει πως η Βουλγαρία έχει επιτύχει ήδη εδώ κάποια πράγματα.
<P>
Με αυτό περνάω στο θέμα της πολιτικής για τις μειονότητες, που είναι ιδιαίτερα σημαντικό για την Ομάδα μου. Μέχρι σήμερα, οι αρχές της Βουλγαρίας δεν κατάφεραν να βρουν τους 15 εμπειρογνώμονες που προβλέπεται να αποτελέσουν το συμβούλιο για τη συνεργασία σε εθνοτικά και δημογραφικά ζητήματα. Αυτό δεν είναι καλό σημάδι για τις προοπτικές της ενσωμάτωσης των Ρομ στη βουλγαρική κοινωνία. Η εφαρμογή αυτού του προγράμματος πλαισίου παραμένει ακόμα και σήμερα ασαφής και αόριστη. Δεν μπορούμε να περιμένουμε. Η Βουλγαρία δεν έχει περιθώρια να δείξει έλλειψη φιλοδοξίας σε αυτήν την αποφασιστική στιγμή της ιστορίας της.
<SPEAKER ID="124" LANGUAGE="NL" NAME="Joost Lagendijk," AFFILIATION="εξ ονόματος της Ομάδας Verts/ALE">
<P>
Έγκειται σε αυτό το Σώμα –και απευθύνομαι επίσης στους αντιπροσώπους της Ρουμανίας και της Βουλγαρίας με αυτά τα λόγια– να επικεντρωθεί στα υπάρχοντα προβλήματα που πρέπει ακόμα να αντιμετωπιστούν, κάτι που μπορεί να σας αρέσει ή το αντίθετο, επειδή συμμερίζομαι την άποψη του κ. Brok ότι δεν υπάρχει κανένας αυτοματισμός που θα μπορούσε να λύσει όλα τα προβλήματα. Επιτρέψτε μου να ξεχωρίσω δύο από αυτά.
<P>
Ένα από αυτά είναι ο αγώνας για την καταπολέμηση της διαφθοράς, και εδώ θα πρέπει να είμαστε ειλικρινείς. Η εικόνα την οποία εμείς στις Κάτω Χώρες αλλά επίσης και σε πολλά άλλα κράτη μέλη έχουμε για τη Ρουμανία είναι διαμορφωμένη στην κοινή γνώμη από την άποψη ότι αυτή η χώρα υποφέρει σοβαρά από τη διαφθορά, είτε αυτό είναι σε χαμηλό επίπεδο ή σε υψηλότερο επίπεδο. Συγκεκριμένα σε αυτό το υψηλότερο επίπεδο γραφειοκρατίας και πολιτικής πρέπει να γίνει κάτι και για αυτό είναι καλό το ότι –θα ήθελα να το αναφέρω αυτό εδώ– για παράδειγμα, μια παλιά υπόθεση που είχε κλείσει το 2003 εναντίον της κ. Puwak, πρώην υπουργού ΕΕ στη Ρουμανία, άνοιξε εκ νέου επειδή υπήρχε κάτι ύποπτο στην εν λόγω υπόθεση, για να το πω χωρίς περιστροφές.
<P>
Δεύτερον, αναφορικά με το περιβάλλον και την ασφάλεια των τροφίμων, η Επιτροπή έχει στρέψει την προσοχή της σε ένα άλλο ευαίσθητο για πολλούς πολίτες της Ευρώπης θέμα, το οποίο είναι η ασφάλεια των τροφίμων. Θεωρώ ότι η ένταξη πρέπει να αποκλείεται αν μια χώρα δεν έχει ένα ορθό ρυθμιστικό πλαίσιο για το εν λόγω ζήτημα. Η Επιτροπή έχει δίκιο να επικεντρώνεται σε αυτό. Αυτό που λείπει, ωστόσο, είναι η προσοχή στους γενετικά τροποποιημένους οργανισμούς. Σύμφωνα με την πολύ σύντομη δήλωση της Επιτροπής για το εν λόγω ζήτημα, δεν υπάρχουν πραγματικές ανησυχίες σχετικά με αυτό. Αυτό δεν συνάδει με εκθέσεις που έχουν εκδοθεί από την Greenpeace, μεταξύ άλλων, οι οποίες είναι πολύ πιο ανησυχητικές.
<SPEAKER ID="125" LANGUAGE="NL" NAME="Erik Meijer," AFFILIATION="εξ ονόματος της Ομάδας GUE/NGL">
<P>
   . – Κυρία Πρόεδρε, για περισσότερα από 30 χρόνια, πρώτα οι Ευρωπαϊκές Κοινότητες και στη συνέχεια η Ευρωπαϊκή Ένωση επεδίωκαν την αύξηση του αριθμού των κρατών μελών και απορρόφησαν άλλες μορφές συνεργασίας. Μετά τη μεγάλη διεύρυνση του 2004, όταν ο αριθμός των κρατών που εντάχθηκαν διαμιάς υπερέβη τον αριθμό των κρατών που είχαν ενταχθεί συνολικά τις δεκαετίες του ’70, του ’80 και του ’90, κάτι έχει αλλάξει. Στο παρελθόν, κάθε νέα διεύρυνση ήταν και μια επιτυχία· τώρα, όμως, πολλοί αντιμετωπίζουν τη διεύρυνση ως απειλή.
<P>
Στις περιπτώσεις της Ρουμανίας και της Βουλγαρίας, τον Απρίλιο αποφασίστηκε να ενταχθούν στην Ένωση, ως η οπισθοφυλακή των 10 νέων μελών του 2004. Ακούω τώρα σχόλια, ακόμα και στο Ευρωπαϊκό Κοινοβούλιο, για καθορισμό των απώτατων εξωτερικών συνόρων της Ευρώπης, για περιορισμό της ενίσχυσης των φτωχών κρατών μελών από τα πλούσια στο πλαίσιο της κοινοτικής αλληλεγγύης, για χρησιμοποίηση εθνικών δημοψηφισμάτων ως μέσο απόρριψης νέων υποψηφιοτήτων από τα σημερινά κράτη μέλη, ακόμη και για αναβολή της όποιας διεύρυνσης μέχρις ότου οι λαοί της Γαλλίας και των Κάτω Χωρών πεισθούν να εγκρίνουν το Σύνταγμα που έχουν ήδη απορρίψει εμφατικά.
<P>
Είμαστε σήμερα απολύτως βέβαιοι ότι στην περιοχή Rosia Montana, ή σε οποιαδήποτε άλλη περιοχή της Ρουμανίας, δεν εξορύσσεται χρυσός με χρήση επικίνδυνων τοξικών χημικών ουσιών οι οποίες εισέρχονται στα ύδατα της ίδιας της Ρουμανίας και γειτονικών της χωρών; Είμαστε βέβαιοι ότι το φαράγγι Κρέσνα στη Βουλγαρία, ένα ευαίσθητο φυσικό καταφύγιο, προστατεύεται έναντι της αυξανόμενης οδικής μεταφοράς εμπορευμάτων; Εφαρμόζονται στην πράξη οι νέοι νόμοι που αντιγράφονται και μεταφράζονται από το κοινοτικό κεκτημένο; Διασφαλίζονται τα ίσα δικαιώματα του σημαντικού πληθυσμού των Ρομ; Ποια είναι η κατάσταση όσον αφορά τα ορφανά παιδιά και την ασφάλεια των τροφίμων; Δυστυχώς, καμιά από τις δύο υποψήφιες χώρες δεν έχει δώσει επαρκείς απαντήσεις σε αυτές τις ερωτήσεις, γεγονός που σημαίνει ότι, πριν από το προσεχές έτος, δεν μπορούμε να καταλήξουμε σε οριστική απόφαση σχετικά με το τι πρέπει να γίνει στη συνέχεια. 
<SPEAKER ID="126" LANGUAGE="NL" NAME="Bastiaan Belder," AFFILIATION="εξ ονόματος της Ομάδας IND/DEM">
<P>
   . – Κυρία Πρόεδρε, σε αυτήν την παρέμβαση θα περιοριστώ στην υποψηφιότητα της Ρουμανίας, μιας χώρας η οποία πέρασε μια πολύ δύσκολη χρονιά, καθώς υπέστη τρεις καταστροφικές πλημμύρες στις οποίες έχασαν τη ζωή τους 66 άνθρωποι, ενώ το κόστος των υλικών ζημιών ανέρχεται σε 1,5 δισ. ευρώ.
<P>
Λόγω αυτής της κατάστασης, θα περίμενε κανείς ότι η ηγεσία της χώρας θα επιδείκνυε εθνική ομοψυχία, όμως συνέβη το ακριβώς αντίθετο. Ο Πρόεδρος και ο Πρωθυπουργός ήρθαν σε δημόσια ρήξη σχετικά με τη διεξαγωγή νέων εκλογών. Οι προσπάθειες του Επιτρόπου Rehn επέτρεψαν να αποτραπεί εγκαίρως αυτός ο κίνδυνος που απειλούσε την πολιτική σταθερότητα της χώρας, αλλά για πόσο θα διαρκέσει αυτό; Όλα αυτά συμβαίνουν σε ένα κρίσιμο στάδιο της διαδικασίας ένταξης της Ρουμανίας στην Ευρωπαϊκή Ένωση. Θέλω δε να ρωτήσω τον Επίτροπο ποια είναι η γνώμη του για το αίσθημα πολιτικής ευθύνης του Προέδρου Basescu σε αυτό το θέμα.
<P>
Στη λεγόμενη ενισχυμένη ρήτρα διασφάλισης την οποία εφαρμόζει το Συμβούλιο για την ημερομηνία ένταξης της Ρουμανίας, και η οποία δεν ισχύει για καμιά άλλη χώρα, εντοπίζονται 11 συγκεκριμένοι προβληματικοί τομείς, σε ορισμένους εκ των οποίων θέλω να αναφερθώ εκτενέστερα. Ποιες είναι, κύριε Επίτροπε, οι νεότερες εξελίξεις στο θέμα των φορολογικών προνομίων που υποσχέθηκε το ρουμανικό κράτος στον αγοραστή του κολοσσού της χαλυβουργίας Ispat Sidex; Θεωρεί η Επιτροπή ότι η απόφαση του Πρωθυπουργού Tariceanu να προσφερθεί στους ρουμάνους γεωργούς οικονομική ενίσχυση για την αγορά γεωργικών ελκυστήρων από το εργοστάσιο στο Brasov συνιστά παραβίαση των κοινοτικών οδηγιών περί ανταγωνισμού;
<P>
Μια δεύτερη δυσκολία αφορά τον αυστηρό έλεγχο των συνόρων από τις ρουμανικές αρχές. Αυτό εξυπακούεται δεδομένου ότι, μετά την ένταξή της στην ΕΕ, 1 457 χιλιόμετρα τουλάχιστον από τα 2 508 χιλιόμετρα των εθνικών συνόρων της Ρουμανίας θα αποτελούν εξωτερικά σύνορα της ΕΕ, χωρίς να συνυπολογίζεται το θέμα του ελέγχου των ακτών της Ρουμανίας στη Μαύρη Θάλασσα. Πρόκειται, εξάλλου, για έναν διάδρομο λαθραίας εισόδου ανθρώπων, ναρκωτικών και όπλων στην Ευρώπη. Εν ολίγοις, το γεγονός ότι τα προβλήματα εκπαίδευσης και χρηματοδότησης εμποδίζουν τις αναγκαίες διαδικασίες πρόσληψης 4 000 ρουμάνων συνοριοφυλάκων πρέπει να αποτελεί μείζον μέλημα της Επιτροπής. Προτίθεται να αναλάβει δράση επ’ αυτού;
<SPEAKER ID="127" LANGUAGE="IT" NAME="Salvatore Tatarella," AFFILIATION="εξ ονόματος της Ομάδας UEN">
<P>
Εμείς επιθυμούμε το 2007 να ενταχθούν στην Ευρωπαϊκή Ένωση τόσο η Βουλγαρία όσο και η Ρουμανία. Ορισμένα προβλήματα, ωστόσο, απαιτούν λύση και τη λύση πρέπει να την δώσετε εσείς. Οι παρατηρητές που είναι παρόντες σήμερα πρέπει να γίνουν αποδέκτες της συμπάθειας αλλά και των ανησυχιών του Κοινοβουλίου. Μπορείτε να κάνετε πάρα πολλά στις χώρες σας, ώστε οι διαδικασίες μεταρρύθμισης που ξεκίνησαν να οδηγήσουν σε περαιτέρω βήματα προόδου. Οι καθυστερήσεις που εξακολουθούν να υπάρχουν, προπαντός σε θέματα διαφθοράς και εσωτερικής ασφάλειας, πρέπει να καλυφθούν. Τα γεγονότα των τελευταίων ημερών μας προξενούν έντονη ανησυχία όσον αφορά την κατάσταση του περιβάλλοντος και της υγείας, όπως μας ανησυχούν επίσης οι συνθήκες των εξωτερικών συνόρων. Σας καλούμε, λοιπόν, να αναλάβετε αυτήν τη μεγάλη προσπάθεια γιατί σας θέλουμε μαζί μας από το 2007. 
<SPEAKER ID="128" LANGUAGE="PL" NAME="Jan Tadeusz Masiel (NI )." AFFILIATION="">
<P>
   – Κυρία Πρόεδρε, στις 25 Απριλίου υπογράφηκε στο Λουξεμβούργο η Συνθήκη Προσχώρησης της Ρουμανίας και της Βουλγαρίας στην Ευρωπαϊκή Ένωση. Θυμάμαι πολύ καλά εκείνη τη συζήτηση και τη συνακόλουθη ψηφοφορία, καθώς και το κλίμα που επικρατούσε στο Σώμα. Παρά το πλήθος των επικρίσεων που διατυπώθηκαν, κανείς δεν αμφισβήτησε το γεγονός ότι η Ρουμανία και η Βουλγαρία αποτελούν τμήμα της ευρωπαϊκής οικογένειας – απεναντίας. Το ίδιο συμβαίνει και σήμερα. Όλοι, ή σχεδόν όλοι, αισθάνονται ικανοποίηση για την απόφαση που ελήφθη.
<P>
Η διαφθορά είναι ένα από τα πιο δυσεπίλυτα προβλήματα, δεδομένου ότι είναι βαθιά ριζωμένη στη νοοτροπία ανθρώπων που μεγάλωσαν για γενεές ολόκληρες υπό συνθήκες φτώχειας, καταπίεσης και αδικίας υπό την κομουνιστική κυριαρχία. Ως Πολωνός, αντιλαμβάνομαι πολύ καλά αυτήν την κατάσταση και ενθαρρύνω τους Ρουμάνους και τους Βουλγάρους να καταπολεμήσουν αυτήν τη μάστιγα και σε ατομικό και σε κοινωνικό επίπεδο. Οι δύο χώρες πρέπει να χρησιμοποιήσουν τις σημερινές επικρίσεις ως κίνητρο για την καταβολή περαιτέρω προσπαθειών, ώστε να καταστεί εφικτή η ένταξή τους την 1η Ιανουαρίου 2007.
<SPEAKER ID="129" LANGUAGE="EN" NAME="Geoffrey Van Orden (PPE-DE ). –" AFFILIATION="(Χειροκροτήματα)">
<P>
   Κυρία Πρόεδρε, μιλώ ως εισηγητής για τη Βουλγαρία. Καταρχάς, θα ήθελα να ευχαριστήσω τον Επίτροπο Rehn για τη δήλωσή του και για τη συνεχή και απόλυτη προσήλωσή του στην επιτυχή διεύρυνση της Ευρωπαϊκής Ένωσης. Θα πρέπει όλοι να έχουμε επίγνωση του γεγονότος ότι το βλέμμα της Βουλγαρίας είναι σήμερα στραμμένο πάνω μας και ότι τόσο το ύφος όσο και το περιεχόμενο του μηνύματός μας θα θεωρηθούν σημαντικά.
<P>
Ο λαός της Βουλγαρίας έδωσε ένα συγκεχυμένο μήνυμα στις γενικές εκλογές της 25ης Ιουνίου. Δεν ήταν βέβαιος για το ποιος ήταν ο καλύτερος δρόμος να ακολουθήσει. Αυτό που είναι σαφές είναι ότι πρέπει να μπορεί να έχει εμπιστοσύνη στις αρχές σε όλα τα επίπεδα. Το κράτος δικαίου και, επομένως, η δικαστική μεταρρύθμιση και η καταπολέμηση της διαφθοράς και του οργανωμένου εγκλήματος αποτελούν τις απαραίτητες προϋποθέσεις για όλα τα υπόλοιπα, συμπεριλαμβανομένης και της οικονομικής αποδοτικότητας. Αυτός είναι μόνο ένας εκ των τομέων που μας προβληματίζουν ιδιαίτερα. Υπάρχουν φυσικά και άλλοι.
<P>
Στην έκθεσή της σήμερα, η Επιτροπή έκρουσε των κώδωνα του κινδύνου, χωρίς να προβεί σε συστάσεις προς οποιαδήποτε κατεύθυνση όσον αφορά την ημερομηνία της ένταξης. Θα το πράξει, ωστόσο, τον Απρίλιο και αυτό θα επηρεάσει την απόφαση του Συμβουλίου και του Κοινοβουλίου, το οποίο πρέπει φυσικά να κληθεί να γνωμοδοτήσει. Αυτό σημαίνει ότι η Βουλγαρία έχει έξι πολύτιμους μήνες στη διάθεσή της για να σημειώσει ουσιαστική πρόοδο και να παρουσιάσει πραγματικά αποτελέσματα, ώστε η επίτευξη του στόχου για ένταξη την 1η Ιανουαρίου 2007 να είναι εφικτή. Με βάση τη σημερινή έκθεση, δεν βλέπω γιατί θα μπορούσε να αναβληθεί αυτή η ημερομηνία.
<SPEAKER ID="130" LANGUAGE="NL" NAME="Jan Marinus Wiersma (PSE )." AFFILIATION="">
<P>
Γι’ αυτό, στις 13 Απριλίου του τρέχοντος έτους, η συντριπτική πλειοψηφία των μελών της Σοσιαλιστικής Ομάδας ενέκρινε τις συνθήκες ένταξης με τη Βουλγαρία και τη Ρουμανία. Δεδομένου ότι μεσολαβεί διάστημα 20 μηνών μεταξύ της έγκρισης από το Ευρωπαϊκό Κοινοβούλιο και της προγραμματισμένης ημερομηνίας ένταξης, ήτοι της 1ης Ιανουαρίου 2007, η έγκριση αυτή δόθηκε με πλήρη επίγνωση του γεγονότος ότι, και στη Ρουμανία και στη Βουλγαρία, πρέπει να σημειωθεί περαιτέρω πρόοδος σε μια σειρά σημαντικών τομέων προκειμένου να συμμορφωθούν πλήρως με τις υποχρεώσεις που απορρέουν από την ένταξη στην ΕΕ. Ωστόσο, στην Ομάδα μου επικράτησε επίσης η πεποίθηση ότι και οι δύο χώρες έπρεπε να θεωρηθούν ικανές να λάβουν τα αναγκαία μέτρα πριν από την οριστική ένταξη και να τα εφαρμόσουν στην πράξη.
<P>
Η Σοσιαλιστική Ομάδα είναι συνεπής στην πολιτική της όσον αφορά τη διεύρυνση της Ευρωπαϊκής Ένωσης. Όπως συνέβη και στην περίπτωση της ένταξης των 10 νέων κρατών μελών πέρυσι, επιθυμούμε η ένταξη της Βουλγαρίας και της Ρουμανίας να είναι επιτυχημένη προς όφελος των λαών και των δύο χωρών, χωρίς βεβαίως να επιβαρύνεται κατά τρόπο απαράδεκτο η σημερινή Ευρωπαϊκή Ένωση.
<P>
Συνεπώς, δεν θα φανούμε υπερβολικά σχολαστικοί απέναντι στις εκθέσεις που μας παρουσίασε σήμερα η Επιτροπή σχετικά με την πρόοδο που έχει σημειωθεί για την προετοιμασία της ένταξης, προκειμένου να βρούμε επιχειρήματα που θα υποστηρίζουν την αναβολή της διαδικασίας για ένα ακόμη έτος. Κατά τη γνώμη μας, οι τομείς για τους οποίους εκφράζεται ανησυχία ή διατυπώνονται επικρίσεις στις εκθέσεις αποτελούν κυρίως συστάσεις προκειμένου οι κυβερνήσεις και τα κοινοβούλια της Βουλγαρίας και της Ρουμανίας να λάβουν τα αναγκαία μέτρα στο χρονικό διάστημα που απομένει. Συγχρόνως, στις εκθέσεις αυτές εντοπίζονται επίσης οι τομείς στους οποίους οι δύο χώρες χρειάζονται περισσότερη ενίσχυση από την Ευρωπαϊκή Ένωση προκειμένου να επιτύχουν τον επιθυμητό στόχο της πλήρους ένταξης στην Ευρωπαϊκή Ένωση το 2007.
<P>
Οι εκθέσεις τις οποίες παρουσίασε σήμερα η Επιτροπή δεν μας δημιουργούν επί του παρόντος τη βεβαιότητα ότι η Ρουμανία και η Βουλγαρία θα πληρούν σε ικανοποιητικό βαθμό τους όρους ένταξης έως την 1η Ιανουαρίου 2007. Αυτό δεν είναι ακόμα αναγκαίο. Θεωρούμε, όμως, ότι υπάρχουν βάσιμοι λόγοι αισιοδοξίας ότι και οι δύο χώρες θα πληρούν τις καθορισμένες προϋποθέσεις κατά την επόμενη αξιολόγηση, η οποία είναι αυτή που έχει αποφασιστική σημασία, τον Απρίλιο του προσεχούς έτους.
<SPEAKER ID="131" LANGUAGE="EN" NAME="Nicholson of Winterbourne (ALDE ). –" AFFILIATION="">
<P>
   Κυρία Πρόεδρε, συγχαίρω θερμά τον Επίτροπο Rehn και την ομάδα των εμπειρογνωμόνων του στις Βρυξέλλες, καθώς επίσης και τον κ. Jonathan Scheele και την ομάδα των εμπειρογνωμόνων του στο Βουκουρέστι.
<P>
Αυτή είναι η καλύτερη έως τώρα έκθεση για τη Ρουμανία. Αισθάνομαι περήφανος που τα αποτελέσματα αυτά παρουσιάστηκαν τώρα, υπό τη βρετανική Προεδρία. Επιθυμώ να συγχαρώ όχι μόνο τον κ. Quinton Quayle, τον βρετανό πρέσβη στο Βουκουρέστι, αλλά και τα διπλωματικά σώματα όλων των κρατών μελών της ΕΕ, τα οποία αφιέρωσαν τόσο χρόνο, προσπάθεια και ενεργητικότητα για να βοηθήσουν τη Ρουμανία να πετύχει τον στόχο της.
<P>
Έχουμε σήμερα μαζί μας στο διπλωματικό θεωρείο τον υπουργό Διεύρυνσης από τη Ρουμανία, καθώς και τον υπουργό για την Προστασία των Παιδιών και την υπουργό Υιοθεσιών, κ. Teodora Bertzi.
<P>
Ίσως, κατά συνέπεια, θα μπορούσα να σχολιάσω θερμότατα τον θρίαμβο της μεταρρύθμισης για την προστασία των παιδιών, η οποία πραγματοποιήθηκε κατά την υπό εξέταση περίοδο, από το 1999. Εκείνη τη χρονιά, στο Συμβούλιο Υπουργών στο Ελσίνκι, η Ρουμανία κλήθηκε να αντιμετωπίσει τρεις προκλήσεις: τα παιδιά, τη διαφθορά και τη δημόσια υπηρεσία. Η πρώτη πρόκληση αντιμετωπίστηκε δυναμικά από διαδοχικές κυβερνήσεις, προέδρους και πρωθυπουργούς. Το αποτέλεσμα τώρα είναι ότι η Ρουμανία αποτελεί πρότυπο, το οποίο έχει ευρέως επαινεθεί και χειροκροτηθεί καθότι, από ορισμένες απόψεις, παρέχει ακόμη καλύτερες υπηρεσίες και καλύτερη προστασία στα εξίμισι εκατομμύρια παιδιά της σε σύγκριση με ορισμένα κράτη μέλη της ΕΕ, και σαφώς σε σύγκριση με άλλες χώρες στην ευρύτερη γειτονική της περιοχή. Πιστεύω ότι θα μάθουμε περισσότερα για αυτό το πρότυπο καθώς θα αντιγραφεί πιστά και αλλού τους προσεχείς μήνες και χρόνια.
<P>
Συνολικά, η Ρουμανία έχει μεταμορφωθεί πλήρως σε σχέση με τη χώρα που το 1990 ήταν σκοτεινή, αργή, κουρασμένη, εξαντλημένη, σχεδόν χωρίς ζωή, χωρίς φως, χωρίς διασκέδαση, χωρίς γέλιο και με λίγο εμπόριο. Σήμερα έχει μεταμορφωθεί σε ένα κράτος που σφύζει και πάλι από ζωή.
<P>
Δεν αναμένω καμία χρονική καθυστέρηση. Ελπίζω και πιστεύω ότι κάποια στιγμή στο 2007 θα είμαστε σε θέση να πούμε: Καλωσόρισες Ρουμανία, είσαι τώρα μία από εμάς. 
<SPEAKER ID="132" LANGUAGE="EN" NAME="Christopher Beazley (PPE-DE ). –" AFFILIATION="">
<P>
   Κυρία Πρόεδρε, επί διαδικαστικού ζητήματος, λυπούμαι που διακόπτω την ομαλή εξέλιξη αυτής της συζήτησης, ωστόσο πολλοί από τους παρόντες –συνάδελφοι, Τύπος και κοινό– θα πρέπει να έχουν προσέξει ότι η βρετανική Προεδρία, αναπόφευκτα, δεν είναι σε θέση να καταλάβει τη θέση της στην Αίθουσα επειδή, προφανώς, υπάρχουν πολλά άλλα πιεστικά ζητήματα. Μπορείτε, ωστόσο, να αναλάβετε εξ ονόματος του Προέδρου του Κοινοβουλίου να διαβιβάσετε το μήνυμα που προκύπτει ξεκάθαρα από αυτήν τη συζήτηση, ότι δηλαδή η 1η Ιανουαρίου 2007 δεν είναι διαπραγματεύσιμη; 
<SPEAKER ID="133" LANGUAGE="" NAME="Πρόεδρος." AFFILIATION="">
<P>
   Κύριε Beazley, δεν πρόκειται για διαδικαστικό ζήτημα. Παρόλα αυτά, θα διαβιβάσω το μήνυμα στον Πρόεδρο του Κοινοβουλίου και αυτός μπορεί να πει στη βρετανική Προεδρία ότι πάντοτε εκτιμούμε την παρουσία της στην Αίθουσα. 
<SPEAKER ID="134" LANGUAGE="DE" NAME="Milan Horáček (Verts/ALE ). –" AFFILIATION="">
<P>
   Κυρία Πρόεδρε, κύριε Επίτροπε, κυρίες και κύριοι, απούσα Προεδρία, όπως ήταν αναμενόμενο, η έκθεση προόδου που παρουσιάστηκε σήμερα επιβεβαιώνει ότι η Βουλγαρία και η Ρουμανία δεν πληρούν ακόμα τα κριτήρια της Κοπεγχάγης. Η κριτική είναι δικαιολογημένη. Η πείρα μου για τα προβλήματα που αντιμετωπίζει με την ένταξή της στην ΕΕ η ομάδα του Visegrad και όσα γνωρίζω για το ενταξιακό πρόγραμμα της Ρουμανίας και της Βουλγαρίας με κάνουν να βλέπω με μεγάλο σκεπτικισμό την προθεσμία της 1ης Ιανουαρίου 2007. Ίσως να αναρωτιέστε γιατί.
<P>
Εν μέρει, αντιμετωπίζουμε μια πραγματικότητα που δεν είναι ακριβώς αυτό που φαίνεται. Δεν έχει και μεγάλο νόημα να υπογράφονται έγγραφα όταν η εφαρμογή τους υπολείπεται. Τα συμπεράσματα από όλα αυτά τα προβλήματα είναι σαφή: υπάρχει αδιαφάνεια στο σύστημα της δικαιοσύνης, οργανωμένο έγκλημα, προβλήματα μειονοτήτων και Ρομ, διαφθορά, προβλήματα στους τομείς της γεωργίας και του περιβάλλοντος. Δυστυχώς, από όλα αυτά καθίσταται φανερό ότι, ακόμα και αν λάβουμε υπόψη τις φυσικές καταστροφές που έπληξαν τις δύο χώρες, θα είναι δύσκολο να τα καταφέρουν μέσα σε τόσο σύντομο διάστημα. Ακόμα και για να τα καταφέρουν ως το 2008, θα πρέπει να καταβάλουν πολύ σοβαρές προσπάθειες. 
<SPEAKER ID="135" LANGUAGE="" NAME="" AFFILIATION="Αντιπροέδρου">
<SPEAKER ID="136" LANGUAGE="CS" NAME="Jaromír Kohlíček (GUE/NGL )." AFFILIATION="">
<P>
   – Δυσκολεύομαι να καταλάβω αν ο κ. Horáček αναφερόταν στην κατάσταση που επικρατεί στα παλαιά κράτη μέλη της ΕΕ ή στη Ρουμανία και τη Βουλγαρία. Η Ευρωπαϊκή Ένωση υποτίθεται ότι στηρίζεται σε ορισμένες βασικές αρχές. Αυτές περιλαμβάνουν την ελεύθερη κυκλοφορία προσώπων, αγαθών, υπηρεσιών και κεφαλαίων, καθώς και ορισμένα στοιχεία τα οποία είναι ίσως ακόμη σημαντικότερα, όπως το ευρωπαϊκό κοινωνικό πρότυπο, η μη παρέμβαση στις εσωτερικές υποθέσεις των κρατών μελών και η αλληλεγγύη. Εξίσου σημαντικό είναι το γεγονός ότι το περιβάλλον περιλαμβάνεται επίσης ως θέμα προτεραιότητας.
<P>
Το βασικό ερώτημα που πρέπει να τεθεί ως προς την ένταξη της Ρουμανίας και της Βουλγαρίας είναι το κατά πόσον επιθυμούμε όντως να υποδεχθούμε αυτές τις χώρες ως ισότιμους εταίρους σε μια ΕΕ 27 κρατών μελών. Ανεξαρτήτως του εάν οι πολίτες αυτών των νέων κρατών μελών θα τύχουν πραγματικά ισότιμης μεταχείρισης –και από τις εκθέσεις που έχουν κατατεθεί προκύπτει ότι αυτή είναι μια μακρινή προοπτική, και όχι κάτι δεδομένο από την ημερομηνία ένταξης στην Ευρωπαϊκή Ένωση– μία από τις σημαντικότερες αξίες της ΕΕ, η οποία, εντούτοις, τίθεται όλο και συχνότερα υπό αμφισβήτηση, είναι το ευρωπαϊκό κοινωνικό πρότυπο. Κατά τη γνώμη μου, κάθε απόπειρα ελευθέρωσης των κοινωνικών αξιών στο πνεύμα της οδηγίας Bolkestein για τις υπηρεσίες είναι τελείως απαράδεκτη. Όπως μάλιστα αποδεικνύουν οι σημερινές αντιδράσεις στην ομιλία του Επιτρόπου McCreevy στη Σουηδία, δεν είμαι ο μόνος που υποστηρίζει αυτήν την άποψη.
<P>
Είναι καθήκον μας να βοηθήσουμε τα νέα κράτη μέλη να επιτύχουν τις βέλτιστες δυνατές συνθήκες και να διαπραγματευτούμε τις ενδεδειγμένες μεταβατικές περιόδους όσον αφορά την ένταξη της Ρουμανίας και της Βουλγαρίας στην Κοινότητα, αντί να εμμένουμε στα προβλήματα τα οποία αντιμετωπίζουν τα εν λόγω νέα κράτη μέλη, αλλά και εμείς οι ίδιοι στις χώρες μας. Ο τσεχικός λαός έχει ιδιαιτέρως στενές και φιλικές σχέσεις με τη Ρουμανία και τη Βουλγαρία, οι οποίες έχουν καλλιεργηθεί επί σειρά ετών. Υποστηρίζουμε την ένταξη των δύο χωρών την 1η Ιανουαρίου 2007 και θέλουμε να τις συγχαρούμε διότι έχουν πραγματοποιήσει ένα ακόμη βήμα προόδου στην πορεία ένταξής τους στην Ευρωπαϊκή Ένωση. 
<SPEAKER ID="137" LANGUAGE="EN" NAME="Roger Knapman (IND/DEM ). –" AFFILIATION="(Χειροκροτήματα)">
<P>
   Κύριε Πρόεδρε, οι επιλογές που έχουν η Ρουμανία και η Βουλγαρία είναι πολύ απλές: θα ανταγωνιστούν τις οικονομίες της Δυτικής Ευρώπης στη βάση των ικανοτήτων ή την Τουρκία στις τιμές; Ένα πρακτικό παράδειγμα αποτελεί η χαλυβουργία. Στην Ιρλανδία, η κρατική Irish Steel πωλήθηκε στον αγαπημένο παραγωγό χάλυβα της Ευρώπης, τον κ. Mittal, έναντι μίας λίρας. Πέντε χρόνια αργότερα, μόλις εβδομάδες αφού οδήγησε σε πτώχευση την Irish Steel με χρέη της τάξης των 50 εκατομμυρίων στερλινών και χωρίς καμία διαμαρτυρία εκ μέρους του τότε ιρλανδού υπουργού Οικονομικών Charlie McCreevy, ο κ. Μπλερ με επιστολή του προς τον ρουμάνο Πρωθυπουργό πρότεινε τον κ. Mittal ως τον κατάλληλο κηδεμόνα της χαλυβουργίας της Ρουμανίας. Αναμφίβολα, η δωρεά 125 000 στερλινών από τον κ. Mittal προς τον κ. Μπλερ ήταν συμπτωματική.
<P>
Οι δωρεές στο Κόμμα των Εργατικών συνεχίστηκαν και πάλι συμπτωματικά υπό τη βρετανική Προεδρία και οι δασμοί αντιντάμπινγκ για τον χάλυβα που παράγει ο κ. Mittal εκτός ΕΕ συνέχισαν να μειώνονται από τον Επίτροπο κ. Mandelson.
<P>
Τι θα συμβεί, όμως, μόλις η Ρουμανία και η Βουλγαρία ενταχθούν; Ελπίζουν φυσικά σε άνοδο του βιοτικού τους επιπέδου, αλλά αυτή συνοδεύεται από αύξηση του κόστους παραγωγής. Όπως ο Mittal μετέφερε την παραγωγή από την Ιρλανδία στη Ρουμανία, πού θα πάει η παραγωγή της Ρουμανίας τότε; Μήπως στο Καζακστάν ή στην Αλγερία, τη Σερβία ή τη Βοσνία; Οι βιομηχανίες χάλυβα όλων αυτών των χωρών έχουν αγοραστεί με τη βοήθεια δανείων από την ΕΤΑΑ και την Παγκόσμια Τράπεζα.
<P>
Με άλλα λόγια, οι ευρωπαίοι φορολογούμενοι επιδοτούν την εξαγωγή των ίδιων τους των βαριών βιομηχανιών. Η πώληση της Sidex θεωρούνταν ότι βοήθησε την υποψηφιότητα της Ρουμανίας για ένταξη στην ΕΕ. Ποιο θα είναι το τίμημα για το επόμενο κύμα υποψήφιων χωρών; Είναι ικανοποιημένες οι κυβερνήσεις της Ρουμανίας και της Βουλγαρίας που πληρώνουν την ένταξή τους στην ΕΕ με θέσεις εργασίας στη χαλυβουργία τους; Ποιες άλλες βιομηχανίες έχουν παρόμοιες μυστικές συμφωνίες;
<P>
Αν ο κ. Mittal πετύχει στη διοίκηση της Corus/British Steel, την οποία φημολογείται ότι θα αναλάβει, δεν χωρά αμφιβολία ότι θα ακολουθήσει την MG Rover στη λήθη με χορηγό τον κ. Μπλερ.
<SPEAKER ID="138" LANGUAGE="DE" NAME="Andreas Mölzer (NI ). –" AFFILIATION="">
<P>
Όμως, ούτε η Ρουμανία και η Βουλγαρία ούτε η Ευρωπαϊκή Ένωση θα αντέξουν μια εσπευσμένη διεύρυνση. Αν αναλογιστούμε ότι ήδη η περυσινή διεύρυνση –η διεύρυνση προς ανατολάς με δέκα νέα κράτη μέλη– έφερε την Ευρωπαϊκή Ένωση στα όριά της ως προς τη χρηματοδότηση και ότι προβλέπεται οι δαπάνες για την ένταξη της Βουλγαρίας και της Ρουμανίας να ανέλθουν σε περίπου 44 δισ. ευρώ, τότε καταλαβαίνουμε πόσο περίπλοκο είναι αυτό το πρόβλημα.
<SPEAKER ID="139" LANGUAGE="ES" NAME="Francisco José Millán Mon (PPE-DE ). –" AFFILIATION="">
<P>
   Κύριε Πρόεδρε, ευχαριστώ τον Επίτροπο Rehn για τις πληροφορίες που μας έδωσε σχετικά με την πρόοδο της Ρουμανίας και της Βουλγαρίας προς την ένταξη· μια ιστορική διαδικασία για αυτές τις δύο χώρες, που θα ολοκληρώσει την πέμπτη διεύρυνση, η οποία υποστηρίζεται από αυτό το Κοινοβούλιο και επίσης από την Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών.
<P>
Θα επικεντρωθώ στη Ρουμανία. Γνωρίζουμε όλοι ότι το έργο το οποίο επιτέλεσε αυτή η χώρα προκειμένου να εκπληρώσει τις δεσμεύσεις που ανέλαβε και να είναι έτοιμη να ενταχθεί στην Ευρωπαϊκή Ένωση την προγραμματισμένη ημερομηνία δεν τελείωσε την ημέρα που υπογράφηκε η Συνθήκη, αλλά οι ρουμανικές αρχές έπρεπε να συνεχίσουν να καταβάλλουν μεγάλες προσπάθειες. Η έκθεση που μας παρουσιάζετε σήμερα είναι, επομένως, πολύ σημαντική, Επίτροπε Rehn.
<P>
Χαιρετίζω τον θετικό γενικά τόνο, την καλή πρόοδο της οικονομίας και όλες τις συγκεκριμένες προόδους που έχετε αναφέρει και οι οποίες δείχνουν την αποφασιστικότητα της ρουμανικής κυβέρνησης να εκπληρώσει τις δεσμεύσεις της. Οι πληροφορίες που μας δώσατε σήμερα καθιστούν επίσης σαφές ότι υπάρχουν τομείς ανησυχίας στους οποίους πρέπει να συνεχιστούν, ή, ακόμη καλύτερα, να ενταθούν οι προσπάθειες· για παράδειγμα, στην καταπολέμηση της διαφθοράς, εφαρμόζοντας αυστηρά την ισχύουσα νομοθεσία. Αυτό είναι ένα από τα πιο σοβαρά προβλήματα που πλήττουν τη Ρουμανία, και στο οποίο αυτό το Κοινοβούλιο, και η πολιτική μου ομάδα επίσης, παρεμπιπτόντως, έχουν επιμείνει επανειλημμένα. Γνωρίζω ότι οι ρουμανικές αρχές έχουν επίσης επίγνωση αυτού του σοβαρού προβλήματος, καθώς ο Πρόεδρος Basescu κατέστησε την καταπολέμηση της διαφθοράς ένα από τα κύρια ζητήματα κατά τη διάρκεια των περσινών προεδρικών εκλογών.
<P>
Ωστόσο, έχει γίνει επίσης πολύ σημαντική πρόοδος, όπως έχει επισημάνει ο κ. Rehn. Δεν έχω τον χρόνο να υπεισέλθω σε συγκεκριμένους τομείς, αλλά θα ήθελα να υπογραμμίσω ότι η προτεραιότητα που έδωσαν οι ρουμανικές αρχές στο θέμα του ανταγωνισμού και των κρατικών ενισχύσεων έχει επιφέρει πολύ καλά αποτελέσματα. Πρόκειται για τομέα στον οποίο η Συνθήκη αποδίδει πολύ μεγάλη σημασία, και το ίδιο ισχύει για την πραγματική ημερομηνία της ένταξης. Χαίρομαι επίσης που σημειώνεται πρόοδος, όπως είπατε, κύριε Επίτροπε, στη μεταρρύθμιση της δικαστικής εξουσίας, έναν ιδιαίτερα σημαντικό τομέα, στον οποίο πρέπει να συνεχιστεί να δίνεται προσοχή.
<SPEAKER ID="140" LANGUAGE="DE" NAME="Hannes Swoboda (PSE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι, για να παραμείνω στη γλώσσα του ποδοσφαίρου που χρησιμοποίησε ο κ. Lagendijk, θα μπορούσαμε να πούμε ότι η Επιτροπή έδειξε κίτρινη κάρτα στη Ρουμανία και τη Βουλγαρία, αυτό ωστόσο δεν αποκλείει να παίξουν οι ομάδες της Ρουμανίας και της Βουλγαρίας τόσο καλά και σωστά, ώστε να είναι τελικά δυνατόν να γίνει η ένταξη το 2007. Η Επιτροπή επεσήμανε δικαιολογημένα ότι σε πολλούς τομείς έχουν σημειωθεί πρόοδοι, αλλά αρκετά θέματα παραμένουν ακόμα ανοιχτά.
<P>
Αναφορικά με όσα είπε ο κ. Wiersma για τη Ρουμανία, ελπίζω ότι ο πολιτικός διάλογος στη χώρα θα κινηθεί περισσότερο προς την κατεύθυνση μιας κοινής ευρωπαϊκής θέσης και δεν θα γίνει προσπάθεια διχασμού της χώρας. Η αντιπολίτευση, η κυβέρνηση και ο πρόεδρος της χώρας πρέπει εδώ να έχουν κοινή γραμμή. Αναφορικά με τη Βουλγαρία, είμαι πεπεισμένος ότι αυτά που παραλείφθηκαν θα γίνουν στη φάση σχηματισμού της κυβέρνησης. Μερικά έχουν ήδη γίνει, κάποια άλλα απομένει ακόμα να γίνουν.
<P>
Όλα αυτά πρέπει να τα παρακολουθήσουμε προκειμένου να λάβουμε τελικά μια απόφαση το 2007 ή το 2008, και για το καλό των χωρών αυτών, γιατί το ζητούμενο είναι επίσης να βοηθήσουμε αυτές τις χώρες να κάνουν τα σωστά βήματα. Θα ήθελα να σας καλέσω, κύριε Επίτροπε, να συνεργαστείτε τους επόμενους μήνες μαζί με το Κοινοβούλιο στις ίδιες τις χώρες, αλλά και να βελτιώσετε περισσότερο το θέμα της παρουσίασης της διεύρυνσης μέσα στην Ευρωπαϊκή Ένωση.
<P>
Φυσικά, έχει επέλθει κάποια κόπωση από τη διεύρυνση. Αυτό άλλωστε δεν προξενεί έκπληξη μετά από τις συζητήσεις και απογοητεύσεις που προηγήθηκαν, δεν πρέπει όμως να υποκύψουμε απλά στην κόπωση και να πούμε πως δεν μας ενδιαφέρει. Το ζητούμενο στη συζήτηση αυτή είναι να πείσουμε τους ανθρώπους για το πόσο σημαντική είναι αυτή η διεύρυνση. Θα ήθελα να προβεί με αυτήν την ευκαιρία η Επιτροπή σε αξιολόγηση της διεύρυνσης του 2004, γιατί ακόμα και αν σήμερα ειπώθηκε ότι μας έφερε στα όρια του εφικτού, εγώ είμαι πεπεισμένος ότι αυτό το βήμα της διεύρυνσης του 2004 πήγε πολύ καλά. Όχι ότι δεν υπάρχουν προβλήματα, αλλά, στην πραγματικότητα, η διεύρυνση έχει το δυναμικό να ενισχύσει την Ευρωπαϊκή Ένωση αν την επεξεργαστούμε από κοινού. Και αυτό πρέπει να το συζητήσουμε.
<P>
Υπό την προϋπόθεση ότι θα καταφέρουμε να πείσουμε τους πολίτες μας για τη μεγάλη σημασία αυτής της διεύρυνσης της Ευρωπαϊκής Ένωσης, ελπίζω ότι θα καταλήξουμε την ερχόμενη άνοιξη στη σωστή απόφαση και ότι θα είναι δυνατόν να αποφασίσουμε να γίνει η διεύρυνση το 2007. 
<SPEAKER ID="141" LANGUAGE="NL" NAME="Jeanine Hennis-Plasschaert (ALDE )." AFFILIATION="">
<P>
   – Κύριε Πρόεδρε, κύριε Επίτροπε, κυρίες και κύριοι, παρότι πέρυσι η Ρουμανία και η Βουλγαρία έλαβαν και πάλι αναγκαία και σημαντικά μέτρα, και οι δύο χώρες εξακολουθούν να εμφανίζουν σημαντικές ελλείψεις, τις οποίες οφείλουν να καλύψουν στο σύντομο χρονικό διάστημα που απομένει έως την 1η Ιανουαρίου 2007.
<P>
Πρώτον, τίθεται το θέμα της ανεξαρτησίας του δικαστικού σώματος, η οποία, σύμφωνα με την έκθεση προόδου του Σεπτεμβρίου 2005 της Επιτροπής, τίθεται σε κίνδυνο εξαιτίας των σοβαρών δημοσιονομικών περιορισμών που επιβάλλει το Υπουργείο Οικονομικών. Θα ήθελα να ενημερωθώ για τις τελευταίες εξελίξεις σε αυτόν τον τομέα.
<P>
Τέλος, εμφανίζονται σοβαρές ελλείψεις στον τομέα της ψυχιατρικής φροντίδας, η οποία δεν αντιμετωπίζεται ως προτεραιότητα, ή τουλάχιστον αυτό συνάγω από τις πρόσφατες εξελίξεις στη Ρουμανία. Με ποιους τρόπους προτίθεται η Επιτροπή να πείσει για τον επείγοντα χαρακτήρα αυτού του προβλήματος; Θέλω επίσης να μας εκθέσει η Επιτροπή τις απόψεις της σχετικά με το τι θεωρεί η ίδια απολύτως απαραίτητο προκειμένου να καταλήξει σε θετική σύσταση την προσεχή άνοιξη, να προτείνει δηλαδή την ένταξη την 1η Ιανουαρίου 2007.
<P>
Η Επιτροπή τηρεί κριτική στάση, και αυτό το εκτιμώ. Το ερώτημα είναι κατά πόσον το Συμβούλιο λαμβάνει σοβαρά υπόψη τις εκθέσεις της Επιτροπής. Είναι βέβαιο ότι δεν το έπραξε τον Δεκέμβριο του 2004, όταν αποφασίστηκε η επίσημη ολοκλήρωση των διαπραγματεύσεων. Κατά τη γνώμη μου, η απουσία του Συμβουλίου από αυτήν τη συζήτηση είναι για μία ακόμη φορά αποκαλυπτική, ανεξάρτητα από το αν έχει άλλες προτεραιότητες ή όχι. Δεν πρέπει, πάντως, να υπάρχει η παραμικρή αμφιβολία ότι επιθυμώ μεν την ένταξη και των δύο χωρών, αλλά θεωρώ ότι είναι άκρως σημαντικό να συμβεί αυτό βάσει των συμφωνηθέντων. 
<SPEAKER ID="142" LANGUAGE="" NAME="Elly de Groen-Kouwenhoven (Verts/ALE ). –" AFFILIATION="(ΕΝ)">
<P>
   Κύριε Πρόεδρε, υπάρχουν καλά νέα από τη Βουλγαρία, υπάρχουν όμως και ανησυχητικά νέα. Από τις εκλογές του Ιουνίου και ύστερα, η Βουλγαρία έχει στο κοινοβούλιό της ένα νεοναζιστικό κόμμα, το Ataka. Έλαβε το 8% των ψήφων τον Ιούνιο και τώρα κατέχει το 12%. Το κόμμα αυτό αρνείται το Ολοκαύτωμα και στην ιστοθέση του μπορούμε να βρούμε συζητήσεις με θέμα πώς να ευνουχίσει κανείς τους Ρομ και να λάβει συγχαρητήρια από την Κλου Κλουξ Κλαν.
<P>
Η Βουλγαρία διαθέτει δημοκράτες πολιτικούς, οι οποίοι επιθυμούν να καταπολεμήσουν τη διαφθορά και την ένδεια, όμως δεν υποστηρίζονται από την Ευρωπαϊκή Ένωση. Η ΕΕ έχει υποχρέωση να επιλύσει τα προβλήματα στη Βουλγαρία, διότι συνεργάζεται με λάθος εταίρους εδώ και 15 χρόνια ήδη. Ποια είναι η άποψη της Επιτροπής για τα πρόσφατα κρούσματα βίας μεταξύ Ρομ και Βουλγάρων, τα οποία προκλήθηκαν λόγω του ρατσισμού κατά των Αθίγγανων; Δεύτερον, συμβάλλουν άραγε οι επιδοτήσεις της ΕΚ στον τερματισμό του ρατσισμού ή μήπως υποθάλπουν διεφθαρμένες πολιτικές δομές; 
<SPEAKER ID="143" LANGUAGE="" NAME="Αθανάσιος Παφίλης (GUE/NGL ). –" AFFILIATION="">
<P>
Στη Βουλγαρία, π.χ. η συνολική αγροτική παραγωγή μειώθηκε περισσότερο από 50% για να πωλούνται τα προϊόντα των πολυεθνικών της Ευρώπης, των οποίων τα συμφέροντα εσείς υπερασπίζετε.
<P>
Με την αποκατάσταση του δικαιώματος της ιδιοκτησίας στη γη, το μέσο μέγεθος είναι 1,5 εκτάριο, δηλαδή 15 στρέμματα. Πολύ μικρός αγροτικός κλήρος με μηδαμινά ως εκ τούτου περιθώρια αποδοτικής καλλιέργειας. Έτσι, θα τους αγοράσετε τζάμπα, για ένα κομμάτι ψωμί. Οι πολυεθνικές της Ευρώπης θα αγοράσουν τη γη της Βουλγαρίας και της Ρουμανίας. Αυτά, όμως, δεν τα λέτε να τα ακούσουν οι προσκεκλημένοι από τη Βουλγαρία και τη Ρουμανία, οι οποίοι βέβαια τα γνωρίζουν.
<P>
Διαλύεται το σύστημα υγείας και παιδείας. Η κυβέρνηση της Ρουμανίας, κύριε Επίτροπε, έχει στόχο σήμερα να επιτύχει το βιοτικό επίπεδο του 1989, το οποίο κατηγορούσατε.
<P>
Μιλάτε για δημοκρατικές ελευθερίες, για δικαιώματα, αλλά σιωπάτε για τη νομοθετική απαγόρευση, τη δράση του κομμουνιστικού κόμματος της Ρουμανίας. Σιωπάτε για την πρωτοφανή ποινή φυλάκισης που εκτίει, από τον Φεβρουάριο του 1999, ο Πρόεδρος της Συνομοσπονδίας Συνδικάτων Ανθρακωρύχων της Ρουμανίας Μιρόν Κούσμα, ο οποίος φυλακίσθηκε γιατί υπερασπίστηκε τα συμφέροντα των ανθρακωρύχων που απολύονταν κατά χιλιάδες.
<P>
Καλώς ήρθατε, λοιπόν, στην Ευρωπαϊκή Ένωση. Τη γη της επαγγελίας, των 20 εκατομμυρίων ανέργων, των 50 εκατομμυρίων φτωχών, την Ευρωπαϊκή Ένωση που τσακίζει τα δικαιώματα των εργαζομένων για να συγκεντρώνει απίστευτα πλούτη στο μεγάλο κεφάλαιο. 
<SPEAKER ID="144" LANGUAGE="SV" NAME="Nils Lundgren (IND/DEM )." AFFILIATION="">
<P>
Ακόμη και η πρόσφατη διεύρυνση με την ένταξη των 10 χωρών, της οποίας η Λίστα του Ιουνίου υπήρξε ένθερμος υποστηρικτής, δημιουργεί προβλήματα. Η ένταξη σε αυτό το στάδιο φτωχών χωρών όπως η Ρουμανία και η Βουλγαρία σε μια ΕΕ η οποία εξακολουθεί να επιβαρύνεται από μια παράλογη γεωργική πολιτική και μια ανεπαρκή διαρθρωτική πολιτική, ενώ αντιμετωπίζει δυσκολίες ως προς την αντιμετώπιση της σπατάλης και της διαφθοράς στο ίδιο της το εσωτερικό, θα ήταν επικίνδυνη για το μέλλον του ευρωπαϊκού οικοδομήματος.
<SPEAKER ID="145" LANGUAGE="NL" NAME="Koenraad Dillen (NI )." AFFILIATION="">
<P>
   – Κύριε Πρόεδρε, κυρίες και κύριοι, μόλις στις αρχές Οκτωβρίου, ο ρουμάνος Πρωθυπουργός κ. Popescu δήλωσε ότι η μεγάλη επέκταση του οργανωμένου εγκλήματος στη Βουλγαρία ενδέχεται να θέσει σε κίνδυνο την ένταξη και των δύο χωρών το 2007 και ότι θα χρειαστεί να χρησιμοποιηθεί η ρήτρα διασφάλισης, προκειμένου να αναβληθεί η ένταξή τους έως την 1η Ιανουαρίου 2008.
<P>
Οι δηλώσεις του κ. Popescu επιβεβαιώνονται τώρα και από την Επιτροπή, η οποία δηλώνει επισήμως στην έκθεσή της ότι η διαφθορά και στις δύο χώρες –συνεπώς, όχι μόνο στη Βουλγαρία– έχει προσλάβει τέτοιες διαστάσεις ώστε θέτει σε κίνδυνο το μέλλον της εσωτερικής αγοράς της ΕΕ και των προγραμμάτων τα οποία χρηματοδοτεί η ΕΕ. Όσον αφορά τη μεταρρύθμιση του δικαστικού συστήματος και της διοίκησης, έχουν υπάρξει ελάχιστες αισθητές βελτιώσεις, γεγονός που σημαίνει ότι η διαφθορά είναι ανεξέλεγκτη.
<P>
Η Βουλγαρία και η Ρουμανία είναι ευρωπαϊκές χώρες οι οποίες, όπως ακριβώς και οι λοιπές χώρες της Κεντρικής και Ανατολικής Ευρώπης, έχουν δικαίωμα να ενταχθούν στην Ένωση, όμως οφείλουν να έχουν προετοιμαστεί καταλλήλως προκειμένου να συμβεί αυτό. Δεν μπορούμε να δεχθούμε την ένταξη χωρών οι οποίες δεν διαθέτουν αξιόλογο κράτος δικαίου. Η ίδια η Επιτροπή παραδέχεται ότι χώρες οι οποίες, έστω και εν μέρει, βρίσκονται υπό τον έλεγχο του οργανωμένου εγκλήματος ενδέχεται να βλάψουν την ευρωπαϊκή εσωτερική αγορά. Είναι βέβαιο ότι δεν πρέπει να ενταχθούν το 2007 και, ενδεχομένως, ούτε καν το 2008. 
<SPEAKER ID="146" LANGUAGE="HU" NAME="Kinga Gál (PPE-DE )." AFFILIATION="">
<P>
Πρέπει να εξετάσουμε μια σειρά από τομείς, και όχι μόνο βάσει των επισήμων στατιστικών, αλλά βάσει της καθημερινής πραγματικότητας. Στην έκθεση της Επιτροπής τονίζονται όντως ορισμένα από τα μείζονα θέματα, όπως η εσωτερική αγορά, οι κανονισμοί σχετικά με την υγεία των ζώων και την ασφάλεια των τροφίμων, ενώ επισημαίνεται η απουσία οργάνων μέσω των οποίων θα προσφέρονταν γεωργικές ενισχύσεις στους ρουμάνους γεωργούς. Συγχρόνως, έχουν ληφθεί σημαντικά μέτρα όσον αφορά τη μεταρρύθμιση του δικαστικού συστήματος. Η Επιτροπή εκτιμά θετικά αυτά τα μέτρα, για τα οποία αξίζουν έπαινοι στην υπουργό κ. Macovei. Ενώ, όμως, πληροφορούμαστε τα σημαντικά επιτεύγματα στον τομέα των πολιτικών κριτηρίων και τη διευθέτηση της κατάστασης όσον αφορά την ουγγρική κοινότητα της χώρας, ο πληθυσμός της οποίας ανέρχεται σε 1,6 εκατομμύρια, στην πραγματικότητα δεν έχουν επέλθει ουσιαστικές αλλαγές. Όπως και στην περίπτωση του νόμου περί μειονοτήτων, στην πραγματικότητα δεν έχει γίνει δεκτή καμιά από τις συμβιβαστικές λύσεις. Παρότι στην έκθεση το ζήτημα του νόμου περί μειονοτήτων εξακολουθεί να αναφέρεται ως θετική εξέλιξη, οφείλω να ενημερώσω τον Επίτροπο ότι η ρουμανική Γερουσία απέρριψε εχθές το εν λόγω κείμενο. Μάλιστα, κατά τη διάρκεια της σχετικής συζήτησης ακούστηκαν κηρύγματα μίσους και διαχωρισμοί οι οποίοι δεν θα τιμούσαν καμιά δημοκρατία στον κόσμο. Οι Ούγγροι που ζουν στη Ρουμανία πρέπει να άκουσαν παρόμοιες απόψεις στις αρχές της δεκαετίας του 1990.
<SPEAKER ID="147" LANGUAGE="FR" NAME="Catherine Guy-Quint (PSE ). –" AFFILIATION="">
<SPEAKER ID="148" LANGUAGE="IT" NAME="Luciana Sbarbati (ALDE ). –" AFFILIATION="">
<P>
   Κύριε Πρόεδρε, κυρίες και κύριοι, έχει παρέλθει ένα έτος από την ψηφοφορία επί της έκθεσης Moscovici σχετικά με τις προόδους στην ενταξιακή πορεία της Ρουμανίας και της Βουλγαρίας.
<SPEAKER ID="149" LANGUAGE="FR" NAME="Marie Anne Isler Béguin (Verts/ALE ). –" AFFILIATION="">
<P>
Η οδηγία για τους ΓΤΟ, κύριε Επίτροπε, δεν εφαρμόζεται στο ελάχιστο και αυτό απεκρύβη στην έκθεσή σας. Δεν είδα επίσης να γίνεται καμία αναφορά στο χρυσωρυχείο της Rosia Montana. Η σημερινή κυβέρνηση δεσμεύτηκε, ωστόσο, να εναντιωθεί σε αυτό το σχέδιο, το οποίο παραβιάζει την ίδια την έννοια της αειφόρου ανάπτυξης, πυλώνα των ευρωπαϊκών μας πολιτικών.
<P>
Η Ρουμανία, όμως, διαθέτει επίσης το περιβαλλοντικό κόσμημα της Ευρώπης με το δέλτα του Δούναβη. Στη διαχείρισή του, είχε μπορέσει μέχρι τώρα να βρει μια δίκαιη ισορροπία ανάμεσα στις διάφορες δραστηριότητες του δέλτα και στην προστασία αυτής της θαυμάσιας βιοποικιλότητας. Σήμερα όμως, ο τρόπος διαχείρισης του δέλτα προκαλεί ανησυχίες. Έτσι, η έναρξη της κυνηγετικής περιόδου, στις 15 Σεπτεμβρίου, βλάπτει τη διατήρηση αυτού του φυσικού περιβάλλοντος και αυτό καταδεικνύει ότι σε περιβαλλοντικό επίπεδο, η Ρουμανία δεν είναι πραγματικά σε ορθό δρόμο.
<SPEAKER ID="150" LANGUAGE="DE" NAME="Hans-Peter Martin (NI ). –" AFFILIATION="">
<P>
Η ΜΚΟ Transparency International που αναφέρθηκε, η οποία διαπίστωσε επίσης ότι η διαφθορά στη Βουλγαρία έχει αυξηθεί και τα τελευταία χρόνια, έχει τοποθετήσει πιο πίσω την Βουλγαρία όχι μόνο ως προς τη θέση αλλά και ως προς τους πόντους. Δηλαδή η Βουλγαρία ως παίκτης απομακρύνεται από το γήπεδο της Ευρώπης, αν συμφωνήσουμε με τη βαρόνη Nicholson ότι η διαφθορά είναι ο μεγαλύτερος εχθρός της ανθρωπότητας.
<SPEAKER ID="151" LANGUAGE="MT" NAME="David Casa (PPE-DE )." AFFILIATION="">
<P>
Συνεπώς, ευελπιστώ ότι οι βουλγαρικές αρχές θα υπερβούν αυτά τα εμπόδια, έτσι ώστε να μπορέσουν να ενταχθούν στην Ευρωπαϊκή Ένωση το 2007. 
<SPEAKER ID="152" LANGUAGE="HU" NAME="Alexandra Dobolyi (PSE )." AFFILIATION="">
<P>
   – Κύριε Πρόεδρε, επιθυμώ και εγώ να χαιρετίσω τους παρατηρητές, δεδομένου μάλιστα ότι η παρουσία τους εδώ οφείλεται στην επιμονή της παράταξης των Σοσιαλιστών να τους δοθεί επίσης η δυνατότητα, μετά την υπογραφή της Συμφωνίας Προσχώρησης στις 25 Απριλίου, να παρακολουθήσουν το έργο του Κοινοβουλίου, καθώς και των υπολοίπων θεσμικών οργάνων της ΕΕ, προκειμένου να διευκολυνθεί η ομαλή εξέλιξη της ενταξιακής διαδικασίας. Τόσο ο αρμόδιος για τη διεύρυνση Επίτροπος όσο και οι συνάδελφοί μου έχουν ήδη περιγράψει τις ελλείψεις που παρουσιάζονται στις δύο χώρες, οπότε δεν θα τις επαναλάβω, καθότι είμαι βέβαιη ότι οι παρατηρητές θα τις μεταφέρουν στις χώρες τους.
<P>
Εντούτοις, χαιρετίζω το γεγονός ότι, μετά τις εκλογές της 25ης Ιουνίου, οι Σοσιαλιστές ηγούνται της νέας κυβέρνησης της Βουλγαρίας, διότι οι Σοσιαλιστές υπήρξαν ανέκαθεν υποστηρικτές της διεύρυνσης, και στα νέα κράτη μέλη και στα κράτη που βρίσκονται σε προενταξιακό στάδιο. Στη Βουλγαρία έχει επιτευχθεί συμφωνία μεταξύ των κομμάτων που μετέχουν στον κυβερνητικό συνασπισμό και των κομμάτων της αντιπολίτευσης για τη στήριξη της επιτυχούς ολοκλήρωσης της ένταξης στην ΕΕ. Όπως ανέφερε ο Επίτροπος, το τελευταίο δίμηνο επιταχύνθηκε η νομοθετική διαδικασία, καθώς έχουν εγκριθεί τριάντα νόμοι ενόψει της ένταξης, για θέματα επί των οποίων η Επιτροπή έχει διατυπώσει επικρίσεις, σε τομείς όπως η καταπολέμηση της διαφθοράς, οι μεταρρυθμίσεις του δικαστικού συστήματος και το οργανωμένο έγκλημα. Η θέσπιση αυτών των νόμων εξακολουθεί να μην επαρκεί, δεδομένου ότι τώρα πρέπει να δοθεί έμφαση στην εφαρμογή τους, και γι’ αυτό καλώ τις κυβερνήσεις τόσο της Βουλγαρίας όσο και της Ρουμανίας να εκμεταλλευτούν το χρονικό διάστημα που απομένει για την επίτευξη αυτού του στόχου.
<SPEAKER ID="153" LANGUAGE="SV" NAME="Cecilia Malmström (ALDE )." AFFILIATION="">
<P>
Ευελπιστώ ότι η Επιτροπή θα καταβάλει περισσότερες προσπάθειες ώστε να βοηθήσει τη Ρουμανία και τη Βουλγαρία να αντιμετωπίσουν με επιτυχία αυτά και άλλα προβλήματα, και μάλιστα –όπως εξακολουθώ να πιστεύω και να ελπίζω ότι έχουν τη δυνατότητα– εντός του προβλεπόμενου χρονοδιαγράμματος για ένταξή τους το 2007. 
<SPEAKER ID="154" LANGUAGE="SV" NAME="Anna Ibrisagic (PPE-DE )." AFFILIATION="">
<P>
   – Κύριε Πρόεδρε, θέλω να ευχαριστήσω τον Επίτροπο Rehn για την πολύ ισορροπημένη έκθεσή του. Δυστυχώς, δεν νομίζω ότι η συζήτηση σχετικά με τη διεύρυνση είναι πάντοτε εξίσου ισορροπημένη. Όσοι επιθυμούν να ορθώσουν φραγμούς στη διεύρυνση μιλούν για τους κινδύνους που προκύπτουν από την ένταξη φτωχών χωρών και για τα δημοψηφίσματα σχετικά με τη Συνταγματική Συνθήκη τα οποία μετέβαλαν το κλίμα στο εσωτερικό της ΕΕ, το οποίο, όπως υποστηρίζουν, έχει γίνει πιο ψυχρό. Ισχυρίζονται ότι τα δημοψηφίσματα στην πραγματικότητα δεν αφορούσαν την ίδια τη Συνθήκη αλλά διαφορετικά ζητήματα. Αξίζει δε να σημειωθεί ότι αυτό είναι αλήθεια. Τα δημοψηφίσματα αφορούσαν άλλα ζητήματα, διότι εμείς οι ευρωπαίοι πολιτικοί ηγέτες δεν επιδείξαμε αρκετή πολιτική ηγεσία και διότι δεν καταφέραμε να εξηγήσουμε ότι, στην πραγματικότητα, τα δημοψηφίσματα αφορούσαν τη Συνθήκη και μόνον αυτή.
<SPEAKER ID="155" LANGUAGE="DE" NAME="Helmut Kuhne (PSE ). –" AFFILIATION="">
<P>
Θα αρχίσω από εμάς: ο κ. Van Orden συνέστησε δυναμικές δράσεις προς τον σκοπό της καταπολέμησης της διαφθοράς και του εγκλήματος. Σε ορισμένες από τις ανακοινώσεις Τύπου του αναφέρθηκε ειδικά στο εμπόριο ανθρώπων και ναρκωτικών. Ταυτόχρονα, όμως, δήλωσε λίγο ως πολύ ξεκάθαρα ότι δεν τίθεται καν θέμα αναβολής της ένταξης που προβλέπεται για το 2007. Θα ήθελα να υπενθυμίσω στο Σώμα ότι αν τα συνδυάζαμε αυτά όπως εκείνος, αυτό θα σήμαινε τη χρεοκοπία της θεωρίας ότι η ένταξη στην ΕΕ αποτελεί κίνητρο για εσωτερικές μεταρρυθμίσεις, γιατί αν εκλείψει η πίεση, ποιο κίνητρο για εσωτερικές μεταρρυθμίσεις θα απομείνει, τη στιγμή που έτσι και αλλιώς είναι βέβαιη η προσχώρηση;
<SPEAKER ID="156" LANGUAGE="HU" NAME="István Szent-Iványi (ALDE )." AFFILIATION="">
<P>
   – Κύριε Πρόεδρε, εμείς, οι Φιλελεύθεροι, τασσόμαστε υπέρ της ένταξης της Ρουμανίας την 1η Ιανουαρίου 2007. Αυτό εξακολουθεί να είναι εφικτό, ακόμη και υπό το πρίσμα της έκθεσης που μας παρουσίασε ο Επίτροπος. Πρέπει, όμως, να καταβληθούν σοβαρές προσπάθειες. Η ρουμανική κυβέρνηση αξίζει να επαινεθεί για τις προσπάθειες που κατέβαλε τους τελευταίους μήνες προκειμένου να εκπληρώσει τους όρους ένταξης. Η κυβέρνηση πέτυχε πολλά· πρέπει, όμως, να γίνουν ακόμη περισσότερα. Η μεταρρύθμιση του δικαστικού συστήματος καθυστερεί· τα μέτρα κατά της διαφθοράς είναι διστακτικά και αναποτελεσματικά. Οι γειτονικές χώρες ανησυχούν ιδιαιτέρως για την κατάσταση του περιβάλλοντος. Η έναρξη λειτουργίας του χρυσωρυχείου στην περιοχή Rosia Montana έχει δημιουργήσει περαιτέρω ανησυχίες. Ενόψει αυτών των παραμέτρων, αναμένουμε ότι θα εφαρμοστούν οι αυστηρότεροι δυνατοί κανόνες προστασίας του περιβάλλοντος.
<P>
Θεωρούμε ιδιαιτέρως ανησυχητική τη χθεσινή καταψήφιση του νόμου περί μειονοτήτων από τη ρουμανική Γερουσία. Ευελπιστούμε ότι μπορούμε να υπολογίζουμε στην υπόσχεση του Πρωθυπουργού Tariceanu ότι το Κοινοβούλιο θα εγκρίνει σύντομα τον εν λόγω νόμο. Εν πάση περιπτώσει, θα του ζητήσουμε να τηρήσει την υπόσχεσή του. Ευελπιστούμε ότι τα μέλη της ουγγρικής μειονότητας σύντομα θα έχουν τη δυνατότητα να επιλέξουν να σπουδάσουν σε πανεπιστήμια στα οποία θα χρησιμοποιείται η μητρική τους γλώσσα, καθώς και ότι θα σημειωθεί αισθητή αλλαγή στην κατάσταση των Ρόμ, ενώ αναγνωρίζουμε τις προσπάθειες που έχει καταβάλει προς αυτήν την κατεύθυνση η ρουμανική κυβέρνηση. Η νέα κυβέρνηση έχει κάνει περισσότερα από την προηγούμενη· πρέπει, όμως, να γίνουν πολλά ακόμη. Συνεπώς, η Ρουμανία μπορεί πραγματικά να ενταχθεί το 2007. Αυτό εξάλλου είναι κάτι που επιθυμούμε. Εμείς, οι Φιλελεύθεροι, και νομίζω όλες οι Ομάδες του Κοινοβουλίου, θα της προσφέρουν κάθε δυνατή υποστήριξη προς την κατεύθυνση αυτή, αλλά το μεγαλύτερο μέρος της προσπάθειας οφείλει να το καταβάλει η ίδια η Ρουμανία. 
<SPEAKER ID="157" LANGUAGE="IT" NAME="Guido Podestà (PPE-DE ). –" AFFILIATION=".">
<P>
   Κύριε Πρόεδρε, κυρίες και κύριοι, κύριε Επίτροπε, θα ήθελα καταρχάς να καλωσορίσω θερμά τους παρατηρητές από τη Βουλγαρία και τη Ρουμανία. Θα ήθελα επίσης να υπογραμμίσω το εξαιρετικό έργο του Επιτρόπου Rehn και να υπενθυμίσω σε όλους τους συναδέλφους ότι η μέθοδος των εκθέσεων σφαιρικής παρακολούθησης που εφαρμόζουμε είναι η ίδια μέθοδος που εφαρμόσαμε για τις άλλες δέκα χώρες που εντάχθηκαν την 1η Μαΐου 2004.
<P>
Εξάλλου, το έργο του Επιτρόπου Rehn δεν ήταν επιπόλαιο: μας μίλησε για 140 πεδία έρευνας σε 29 κεφάλαια του κοινοτικού κεκτημένουΚαι πού εντοπίζει σοβαρές ανησυχίες; Στο 10% των θεμάτων. Πρόκειται, συνεπώς, για σημαντικά ζητήματα όπως, επί παραδείγματι, η επισιτιστική ασφάλεια, ο έλεγχος των συνόρων και η καταπολέμηση τις διαφθοράς, στα οποία αναφέρθηκαν πολλοί. Πράγματι, ο ίδιος ο Επίτροπος Rehn μας μίλησε για τον δυναμισμό με τον οποίο η Βουλγαρία κατόρθωσε να ανακτήσει τον χρόνο που χάθηκε λόγω των εκλογών, καθώς και για την εντυπωσιακή πρόοδο της Ρουμανίας σε ζητήματα όπως η δικαστική μεταρρύθμιση, ο ανταγωνισμός και, γενικότερα, σε όλους τους τομείς για τους οποίους ζητήθηκε εναρμόνιση.
<P>
Πιστεύω ειλικρινά πως στόχος μας πρέπει να είναι τα λόγια με τα οποία ο κ. Moscovici θέλησε να κλείσει την παρέμβασή του: «φιλία, εμπιστοσύνη, αλλά και αυστηρότητα». Αυστηρότητα λοιπόν, κύριε Επίτροπε, αλλά και υποστήριξη στην προσπάθεια των δύο χωρών. 
<SPEAKER ID="158" LANGUAGE="ES" NAME="Miguel Angel Martínez Martínez (PSE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι, θα ήθελα να ξεκινήσω επαναλαμβάνοντας αυτό που εμείς, στη Σοσιαλιστική Ομάδα του Ευρωπαϊκού Κοινοβουλίου, λέμε εδώ και μήνες: είμαστε απολύτως υπέρ της ένταξης της Ρουμανίας και της Βουλγαρίας στην Ευρωπαϊκή Ένωση και διατηρούμε τη δέσμευσή μας και την ελπίδα ότι η ένταξή τους θα μπορέσει να γίνει πραγματικότητα τον Ιανουάριο του 2007.
<SPEAKER ID="159" LANGUAGE="HU" NAME="Árpád Duka-Zólyomi (PPE-DE )." AFFILIATION="">
<P>
Η κατάσταση στη Ρουμανία είναι πιο περίπλοκη. Η νέα κυβέρνηση της χώρας καταβάλλει σοβαρές προσπάθειες αντιμετώπισης των ελλείψεων και της αξίζουν έπαινοι για αυτό. Εντούτοις, καλείται να χειριστεί πολυάριθμα προβλήματα σε τομείς όπως το δικαστικό σύστημα και οι εσωτερικές υποθέσεις, η καταπολέμηση της διαφθοράς και του οργανωμένου εγκλήματος, καθώς και η προστασία του περιβάλλοντος. Ένα άλλο κρίσιμο ζήτημα αφορά το χρυσωρυχείο στην περιοχή Rosia Montana, παρά την υπόσχεση του υπουργού Εξωτερικών κ. Ungureanu την περασμένη άνοιξη ότι θα έλυνε το πρόβλημα εντός ενός εξαμήνου.
<P>
Ένα άλλο σοβαρό πρόβλημα σχετίζεται με την κατάσταση των Ρόμ. Η νέα κυβέρνηση επιδιώκει τον σχεδιασμό ενός αποτελεσματικού συστήματος, όμως εξακολουθούν να υπάρχουν πολλές παρατυπίες οι οποίες πρέπει να εξαλειφθούν, καθώς είναι τελείως απαράδεκτες για την ΕΕ. Όταν η Βουλγαρία και η Ρουμανία ενταχθούν στην ΕΕ, ο αριθμός των Ρόμ στην ΕΕ θα αυξηθεί κατά 50% περίπου, γεγονός που σημαίνει ότι πρέπει να αναπτυχθεί μια μακρόπνοη στρατηγική. Η κατάσταση των εθνικών μειονοτήτων έχει βελτιωθεί σημαντικά την τελευταία δεκαετία, όμως εξακολουθεί να απέχει πολύ από το να μπορεί να θεωρηθεί ικανοποιητική. Για παράδειγμα, γιατί η έγκριση του νόμου περί μειονοτήτων είναι τόσο σοβαρό πρόβλημα; Η χθεσινή απόρριψη του νομοσχεδίου από τη Γερουσία αποτελεί ιδιαιτέρως σοβαρή εξέλιξη.
<SPEAKER ID="160" LANGUAGE="PL" NAME="Józef Pinior (PSE )." AFFILIATION="">
<P>
   – Κύριε Πρόεδρε, θέλω να ξεκινήσω τη σημερινή μου ομιλία καλωσορίζοντας θερμά στο Ευρωπαϊκό Κοινοβούλιο τους παρατηρητές από τη Βουλγαρία και τη Ρουμανία. Σε γενικές γραμμές, οι δύο αυτές χώρες πληρούν τα πολιτικά και οικονομικά κριτήρια για την ένταξή τους στην Ευρωπαϊκή Ένωση, ενώ έχουν σημειώσει τεράστια πρόοδο προς τις κατευθύνσεις της δημοκρατίας και της οικονομίας της αγοράς τα τελευταία 16 έτη. Για να έχουμε μια πλήρη εικόνα αυτής της διαδικασίας, πρέπει να θυμηθούμε το σημείο από το οποίο ξεκίνησαν το 1989. Τα τελευταία χρόνια παρατηρείται η εδραίωση της δημοκρατίας και η μετάβαση από την εκλογική στη φιλελεύθερη δημοκρατία. Ως μέλη της Ευρωπαϊκής Ένωσης, η Βουλγαρία και η Ρουμανία θα προσφέρουν μεγαλύτερη ασφάλεια στην ευρωπαϊκή ήπειρο. Ειδικότερα, θα συμβάλουν στη σταθεροποίηση της πολιτικής κατάστασης στα Βαλκάνια.
<P>
Η υποστήριξη της ένταξης της Βουλγαρίας και της Ρουμανίας στην Ευρωπαϊκή Ένωση δεν σημαίνει, ωστόσο, ότι εθελοτυφλούμε έναντι των προβλημάτων τα οποία οφείλουν να έχουν επιλύσει και οι δύο χώρες προκειμένου να ενταχθούν στην ΕΕ. Επί του παρόντος, τα εν λόγω προβλήματα σχετίζονται κυρίως με την εφαρμογή του κοινοτικού κεκτημένου, με τις μεταρρυθμίσεις της διοίκησης και του δικαστικού συστήματος και με την καταπολέμηση της διαφθοράς. Προκειμένου να διασφαλιστεί η πραγματοποίηση της ένταξης την 1η Ιανουαρίου 2007, οι κυβερνήσεις της Βουλγαρίας και της Ρουμανίας οφείλουν να επιταχύνουν τις μεταρρυθμίσεις σε αυτούς τους τομείς και να λάβουν αποτελεσματικά μέτρα για την προαγωγή της χρηστής διακυβέρνησης.
<P>
Η συνταγματική κρίση την οποία αντιμετώπισαν τα κράτη μέλη της ΕΕ δεν πρέπει να επεκταθεί και στις χώρες εκτός της ΕΕ που βρίσκονται σε πορεία ένταξης. Καμιά χώρα δεν υπήρξε απολύτως έτοιμη για την ένταξή της, οπότε η ΕΕ δεν μπορεί να προβάλει έναντι της Βουλγαρίας και της Ρουμανίας απαιτήσεις τις οποίες δεν είχε προβάλει έναντι των 10 χωρών της Κεντρικής και Ανατολικής Ευρώπης πριν από δύο έτη. Οι κυβερνήσεις της Ρουμανίας και της Βουλγαρίας πρέπει τώρα να εντείνουν τις προσπάθειές τους για την αντιμετώπιση των υφιστάμενων προβλημάτων. Οι πολίτες των δύο χωρών πρέπει να αντιληφθούν την ανάγκη για μεταρρύθμιση, ενώ και η κοινή γνώμη της ίδιας της ΕΕ πρέπει να ταχθεί υπέρ της συνέχισης της διαδικασίας διεύρυνσης. 
<SPEAKER ID="161" LANGUAGE="EN" NAME="Ivo Strejček (PPE-DE ). –" AFFILIATION="">
<SPEAKER ID="162" LANGUAGE="" NAME="Παναγιώτης Μπεγλίτης (PSE ). –" AFFILIATION="">
<P>
Τελειώνοντας, κύριε Πρόεδρε, θα ήθελα να επισημάνω ότι αυτό που επείγει είναι η συμβολή της Ευρωπαϊκής Επιτροπής στην αξιοποίηση της προενταξιακής χρηματοδοτικής βοήθειας για τη Βουλγαρία και τη Ρουμανία, στην κατεύθυνση της πλήρους εφαρμογής του κοινοτικού κεκτημένου. Αποτελεί δε ευθύνη του Συμβουλίου να υιοθετήσει τις προτάσεις του Ευρωπαϊκού Κοινοβουλίου για τον προϋπολογισμό του 2006. 
<SPEAKER ID="163" LANGUAGE="NL" NAME="Camiel Eurlings (PPE-DE )." AFFILIATION="">
<P>
Δεν υπάρχει αμφιβολία ότι η κυβέρνηση Basescu έχει καλές προθέσεις και προσπαθεί να εργαστεί σκληρά για την υλοποίηση περαιτέρω μεταρρυθμίσεων, και αυτό πρέπει να αναγνωριστεί. Εξακολουθούν, ωστόσο, να υπάρχουν προβλήματα τα οποία δεν εμφανίζουν τάσεις υποχώρησης. Καταρχάς, υπάρχει το επίμονο πρόβλημα της διαφθοράς. Δεδομένου ότι είναι αδύνατον να διαβαθμιστεί ο βαθμός της εντιμότητας, η κυβέρνηση οφείλει να πράξει περισσότερα και να μην περιορίζεται στο να επαναλαμβάνει διαρκώς την αντίθεσή της στο φαινόμενο της διαφθοράς. Εάν επιθυμεί να κερδίσει περισσότερη εμπιστοσύνη, οφείλει, ειδικότερα, να στραφεί εναντίον των προσώπων που καταλαμβάνουν θέσεις στα υψηλότερα κλιμάκια της διοικητικής ιεραρχίας και να ασκήσει διώξεις κατά πρώην πολιτικών οι οποίοι έχουν εμπλακεί σε υποθέσεις διαφθοράς. Εννοείται ότι το δικαστικό σώμα καλείται να διαδραματίσει ιδιαίτερο ρόλο σε αυτήν τη διαδικασία, όμως η κυβέρνηση οφείλει να καταβάλει κάθε δυνατή προσπάθεια ώστε να παρουσιάσει άμεσα τις πρώτες ουσιαστικές ενδείξεις αλλαγής της στάσης της.
<P>
Το τρίτο ζήτημα αφορά την ασφάλεια των τροφίμων και τα γενετικώς τροποποιημένα τρόφιμα, πτυχή την οποία πραγματεύθηκε λεπτομερώς ο ολλανδός συνάδελφός μου κ. Lagendijk.
<P>
Τόσο στην ομιλία του όσο και στα γραπτά του κείμενα, ο Επίτροπος εκφράστηκε με ευθύτητα. Εξακολουθούν να υπάρχουν σοβαρά προβλήματα σχετικά με το 10% του κεκτημένου. Πρέπει να υπάρξουν βελτιώσεις προκειμένου να ξεκινήσουν οι διαδικασίες την προγραμματισμένη περίοδο. Και τώρα, το φθινόπωρο, οπωσδήποτε όμως και τον Απρίλιο, πρέπει να συνεργαστούμε με τον Επίτροπο προκειμένου να εξετάσουμε από κοινού εάν καθίσταται αναγκαία η αναβολή της ένταξης. Ευελπιστούμε ότι δεν θα συμβεί κάτι τέτοιο, αλλά, αν χρειαστεί, δεν μπορούμε να πράξουμε διαφορετικά. Πρέπει επίσης να ελέγξουμε κατά πόσον, μετά την ενδεχόμενη ένταξη, πρέπει να καθυστερήσει η θέση σε ισχύ ορισμένων κεφαλαίων, εφόσον είναι ανεπαρκές το επίπεδο εφαρμογής· το Συμβούλιο πρέπει να εξετάσει λεπτομερώς αυτό το θέμα, και είναι λυπηρό το γεγονός ότι απουσιάζει από τη σημερινή συζήτηση.
<SPEAKER ID="164" LANGUAGE="CS" NAME="Libor Rouček (PSE )." AFFILIATION="">
<P>
   – Κυρίες και κύριοι, επιτρέψτε μου να καλωσορίσω και εγώ στο Ευρωπαϊκό Κοινοβούλιο τους παρατηρητές από τη Ρουμανία και τη Βουλγαρία. Το τσεχικό Σοσιαλδημοκρατικό Κόμμα, το οποίο εκπροσωπώ, υποστήριζε εξαρχής την ένταξη των δύο αυτών χωρών στην Ευρωπαϊκή Ένωση, γεγονός που προκύπτει άλλωστε από τις ψηφοφορίες που έχουν διεξαχθεί στο παρόν Κοινοβούλιο. Θεωρώ ότι το κόμμα μου θα συνεχίσει να υποστηρίζει την ένταξη της Ρουμανίας και της Βουλγαρίας στην Ευρωπαϊκή Ένωση το 2007. Αυτό οφείλεται στην πεποίθησή μας ότι η ένταξη αυτή θα αποτελέσει το επόμενο βήμα σε μια ιστορική διαδικασία, η οποία συνίσταται στη σταδιακή διεύρυνση ενός χώρου ειρήνης, ευημερίας και σταθερότητας μέχρις ότου καλυφθεί το ανατολικό τμήμα της ευρωπαϊκής ηπείρου.
<P>
Έχω την πεποίθηση ότι η ένταξη της Ρουμανίας και της Βουλγαρίας στην ΕΕ τον Ιανουάριο του 2007 εξακολουθεί να είναι εφικτή, όμως θέλω να επισημάνω ένα στοιχείο και ευελπιστώ ότι οι παρατηρητές θα μεταφέρουν στις χώρες τους τη σύστασή μου, η οποία στηρίζεται στην εμπειρία από την ένταξη της Τσεχικής Δημοκρατίας στην ΕΕ. Φρονώ ότι, προκειμένου να καταφέρουν οι δύο χώρες να ενταχθούν στην ΕΕ, πρέπει να αναπτυχθεί συνεργασία μεταξύ όλων των φιλοευρωπαϊκών πολιτικών κομμάτων, ανεξάρτητα από το αν ανήκουν σε κυβερνητικούς συνασπισμούς ή βρίσκονται στην αντιπολίτευση, καθώς και από το αν εκπροσωπούν σοσιαλδημοκρατικές ή συντηρητικές απόψεις. Εάν επιτευχθεί συνεργασία αυτού του είδους και καταβληθούν προσπάθειες προς αυτήν την κατεύθυνση, έχω τη βεβαιότητα ότι, μετά από έξι μήνες, όταν το παρόν Σώμα θα κληθεί να συζητήσει την τελική έκθεση, θα καταλήξουμε στο συμπέρασμα ότι η ένταξη των δύο χωρών τον Ιανουάριο του 2007 είναι εφικτή. 
<SPEAKER ID="165" LANGUAGE="HU" NAME="Péter Olajos (PPE-DE )." AFFILIATION="">
<P>
Η οδηγία για τα απόβλητα ορυχείων βρίσκεται επί του παρόντος στο στάδιο της συνδιαλλαγής. Πρόκειται για την οδηγία την οποία άρχισε να καταρτίζει η Επιτροπή μετά την καταστροφή που προκάλεσε η διαρροή κυανιδίου από ορυχείο της Ρουμανίας το 2000. Η εν λόγω καταστροφή προκάλεσε σοβαρή μόλυνση του πόσιμου ύδατος και περιβαλλοντική μόλυνση στη Ρουμανία, την Ουκρανία, τη Σλοβακία και την Ουγγαρία. Καταρτίσαμε αυτήν την οδηγία με σκοπό να αποφευχθεί η ενδεχόμενη επανάληψη μιας τέτοιας καταστροφής στο μέλλον. Η οδηγία αναμένεται να εκδοθεί τον Δεκέμβριο. Κύριε Επίτροπε, υπάρχει περίπτωση να προβούν η Επιτροπή και το Συμβούλιο σε παραχωρήσεις έναντι της Ρουμανίας ως προς την εφαρμογή αυτής της οδηγίας; Ποιες εγγυήσεις προσφέρουν ότι δεν θα συμβεί κάτι τέτοιο; Γιατί θέτω αυτό το ερώτημα; Διότι, παρά το γεγονός ότι η καταστροφή αυτή στη Ρουμανία ενέσκηψε πριν από πεντέμισι χρόνια, μέχρι στιγμής τα δικαστήρια δεν έχουν διεκπεραιώσει καμία από τις αιτήσεις αποζημίωσης. Η διαπραγμάτευση καθυστερεί επίσης, όμως η εταιρεία που προκάλεσε την καταστροφή εξακολουθεί να δραστηριοποιείται ανενόχλητη στη Ρουμανία. Δεν έχουν δοθεί αποζημιώσεις ούτε για τα ζημιωθέντα μέρη ούτε για το φυσικό περιβάλλον, τόσο στην Ουγγαρία όσο και στις υπόλοιπες χώρες που επλήγησαν.
<SPEAKER ID="166" LANGUAGE="" NAME="Γεώργιος Παπαστάμκος (PPE-DE ). –" AFFILIATION="">
<P>
Η αρχή του μη αυτοματισμού μεταξύ υποψηφιότητας και ένταξης, την οποία προσυπογράφω, δεν μπορεί να είναι οψιγενής ισχυρισμός, ισχυρισμός εκ των υστέρων. Βουλγαρία, Ρουμανία και Ένωση των 25, εντατικοποιώντας τους ρυθμούς, εντείνοντας τις προσπάθειες και διαδηλώνοντας συγκλίνουσες και δημιουργικές πολιτικές βουλήσεις, ας κάνουμε πράξη την 1η Ιανουαρίου 2007 την Ευρώπη των 27. Αν μη τι άλλο, το υπαγορεύει η γεωπολιτική και η γεωοικονομική αποκατάσταση της ιστορικής ενότητας της Ευρώπης. 
<SPEAKER ID="167" LANGUAGE="DE" NAME="Michl Ebner (PPE-DE ). –" AFFILIATION="">
<P>
Η Επιτροπή διαπιστώνει ότι τα πολιτικά κριτήρια έχουν εκπληρωθεί. Εγώ πιστεύω ότι δεν έχουν εκπληρωθεί από όλες τις απόψεις. Ο νόμος για τις μειονότητες που αναφέρεται στην έκθεση της Επιτροπής καταψηφίστηκε χθες στη γερουσία, όπως ανέφερε ήδη ο συνάδελφος Duka-Zólyomi. Αυτή η ρύθμιση για τις μειονότητες ήταν ουσιαστικά η μικρότερη δυνατή απαίτηση, αλλά ακόμα και αυτή απορρίφθηκε. Το θεωρώ αυτό ντροπή και ολοφάνερη οπισθοδρόμηση σε σχέση με την τήρηση των κριτηρίων της Κοπεγχάγης.
<P>
Θα ήθελα να πω στον Επίτροπο Rehn ότι θεωρώ πολύ θετικό που στην έκθεση δόθηκε τόση έκταση στο θέμα των Ρομ. Πιστεύω, ωστόσο, ότι τουλάχιστον η ίδια σημασία έπρεπε να δοθεί στην έκθεσή στο 1,5 εκατομμύριο Ούγγρων της Ρουμανίας και ότι θα ήταν καλύτερο να γινόταν κάπως πιο διεξοδική αναφορά στην κατάστασή τους. Μολονότι η έκθεση αναφέρεται στην πανεπιστημιακή εκπαίδευση, δεν επισημαίνεται ότι η εκπαίδευση αυτή λειτουργεί χάρη σε ιδιωτικές χρηματοδοτήσεις από το εξωτερικό, ενώ το ρουμανικό κράτος δεν συμβάλλει σε αυτήν, δηλαδή δεν πληρώνει τίποτα για την πανεπιστημιακή εκπαίδευση στα ουγγρικά. Αυτό συνιστά έλλειψη συμμόρφωσης με τα κριτήρια της Κοπεγχάγης. Το αποτέλεσμα είναι ότι μόνο το 1,6% από το 6,6% του πληθυσμού της Ρουμανίας που αποτελεί η ουγγρική μειονότητα έχει πανεπιστημιακή εκπαίδευση. Αυτό σημαίνει ότι το εκπαιδευτικό σύστημα κρατά στο χαμηλότερο δυνατό επίπεδο μια εθνοτική ομάδα που περιλαμβάνει περισσότερους ανθρώπους από κάποια κράτη της Ευρωπαϊκής Ένωσης.
<P>
Τελειώνοντας, θα ήθελα να πω ότι το Ευρωπαϊκό Κοινοβούλιο ζήτησε στην έκθεση Moscovici τη βελτίωση της προστασίας των μειονοτήτων. Πρέπει λοιπόν «να διασφαλισθεί η προστασία της ουγγρικής μειονότητας με την τήρηση των αρχών της επικουρικότητας και της αυτοδιοίκησης». Οι ανάλογες πρωτοβουλίες της Επιτροπής καταψηφίστηκαν μέχρι τώρα από το κοινοβούλιο και την κυβέρνηση της χώρας. Και εδώ υπάρχει ανάγκη δράσης, και ζητώ από τον Επίτροπο Rehn να ασκήσει κάθε επιρροή που διαθέτει για τον σκοπό αυτόν. 
<SPEAKER ID="168" LANGUAGE="" NAME="Ιωάννης Βαρβιτσιώτης (PPE-DE ). –" AFFILIATION="">
<P>
Όμως θεωρώ ότι είναι σημαντικότερο από την προσαρμογή της νομοθεσίας είναι η εφαρμογή της - η καθημερινή πρακτική εφαρμογή. Και η Επιτροπή πρέπει να παρακολουθήσει στενά αυτό το θέμα. Θέλω να πιστεύω ότι οι αδυναμίες αυτές θα ξεπεραστούν μέσα στους 14 επόμενους μήνες, έτσι ώστε να καλωσορίσουμε με όλη μας την καρδιά τις δύο αυτές χώρες ως νέα μέλη της Ένωσης την 1η Ιανουαρίου του 2007. 
<SPEAKER ID="169" LANGUAGE="EN" NAME="Mairead McGuinness (PPE-DE ). –" AFFILIATION="">
<P>
Θα ήθελα να μιλήσω ειδικότερα για τη Ρουμανία και, παρόλο που έχουν ασχοληθεί και άλλοι με το θέμα, ειδικά για την κατάσταση όσον αφορά τα μικρά παιδιά, τα βρέφη και τους ενήλικες με αναπηρίες στα ιδρύματα. Όπως ανέφερε η βαρόνη Nicholson, ενώ έχει επιτευχθεί αρκετά σημαντική πρόοδος όσον αφορά τα δικαιώματα των παιδιών –όντως, αποτελεί πρότυπο– αποτελεί πρόβλημα το γεγονός ότι αντιμετωπίζονται δυσκολίες στην πράξη. Για παράδειγμα, πολλά βρέφη εγκαταλείπονται στα μαιευτήρια, δεν υπάρχει δυνατότητα φιλοξενίας σε ιδρύματα και μαραζώνουν, ως εκ τούτου, στα μαιευτήρια για μήνες ή ακόμη και για χρόνια. Πρόσφατα, συνάντησα σε ένα μαιευτήριο ένα νήπιο 18 μηνών. Χρειαζόμαστε άμεση διευθέτηση φιλοξενίας σε αυτές τις περιπτώσεις.
<P>
Όσον αφορά τα νεαρά άτομα με αναπηρίες, υπάρχουν παραδείγματα πιλοτικών προγραμμάτων για το κλείσιμο των ιδρυμάτων και τη θέσπιση διαμονής σε καταφύγια, όμως η εφαρμογή στην πράξη είναι αλλοπρόσαλλη. Υπάρχουν τεράστιες δυσκολίες σε ορισμένες χώρες: για παράδειγμα, μόλις χθες έγινε γνωστό ότι μέρος του προσωπικού στο Giurgiu County δεν έχει πληρωθεί. Αν δεν πληρωθούν αυτοί οι άνθρωποι, ποιος θα ταΐσει όσους δεν μπορούν να τραφούν μόνοι τους; Αυτό είναι κάτι που πρέπει να αντιμετωπίσουμε.
<SPEAKER ID="170" LANGUAGE="DE" NAME="Bernd Posselt (PPE-DE ). –" AFFILIATION="">
<P>
   Κύριε Πρόεδρε, εδώ συζητάμε για πολλά θέματα, αλλά δεν συζητάμε αρκετά για το κύριο θέμα που είναι η ίδια η Ευρωπαϊκή Ένωση. Ποιο είναι το συμφέρον της Ευρωπαϊκής Ένωσης και των ευρωπαίων πολιτών; Πρώτον, να επιτύχει πραγματικά η διαδικασία της διεύρυνσης που αφορά τη Ρουμανία και τη Βουλγαρία, την οποία επικροτούμε θερμά. Δεν συμφωνώ με την προσκόλληση σε κάποιες ημερομηνίες για την προσχώρηση. Φυσικά, είναι προς το συμφέρον μας να γίνουν η Ρουμανία, η Βουλγαρία και η Κροατία μέλη της Ευρωπαϊκής Ένωσης μέσα στην τρέχουσα κοινοβουλευτική περίοδο, δηλαδή πριν από τις ευρωπαϊκές εκλογές του 2009. Κατά τη γνώμη μου, όμως, το πιο σημαντικό δεν είναι αν αυτό θα γίνει έξι μήνες νωρίτερα ή αργότερα, αλλά το να μεταφερθεί πραγματικά το κοινοτικό κεκτημένο. Ο κ. Horáček έχει απόλυτο δίκιο επισημαίνοντας ότι εδώ δεν μετράνε τα έγγραφα αλλά η πραγματικότητα. Η Επιτροπή, το Κοινοβούλιο και το Συμβούλιο οφείλουν να παρακολουθήσουν τους επόμενους μήνες μαζί με τους ρουμάνους και βούλγαρους φίλους μας ποια θα είναι η πραγματική εξέλιξη στις χώρες αυτές και να κρίνουν βάσει αυτής και όχι βάσει του ενός ή του άλλου συναισθήματος ή πικρίας.
<SPEAKER ID="171" LANGUAGE="FI" NAME="Olli Rehn," AFFILIATION="μέλος της Επιτροπής">
<P>
Στην Αίθουσα έγιναν συγκρίσεις με το ποδόσφαιρο. Αυτό το ξεκίνησε ο κ. Lagendijk και, δεδομένου ότι θεωρεί τον εαυτό του κατά κάποιον τρόπο μετενσάρκωση του Johan Cruyff –αναμφίβολα θα έχει τους λόγους του– θα μπορούσα ίσως να καταλήξω λέγοντας ότι, αντί για μια συμπαγή άμυνα ζώνης υπέρ της Βουλγαρίας και της Ρουμανίας, αξίζει πλέον να καταβάλουμε προσπάθεια για έναν επιθετικό, συνολικό ποδοσφαιρικό αγώνα στο πεδίο των μεταρρυθμιστικών πολιτικών των δύο χωρών. Η περίοδος δεν είναι κατάλληλη για αδράνεια, αλλά για δράση και αποφασιστικότητα. 
<SPEAKER ID="172" LANGUAGE="" NAME="" AFFILIATION="Αντιπροέδρου">
<SPEAKER ID="173" LANGUAGE="" NAME="Πρόεδρος." AFFILIATION="">
<SPEAKER ID="174" LANGUAGE="" NAME="Πρόεδρος." AFFILIATION="Πρώτο μέρος">
<P>
   Η ημερήσια διάταξη προβλέπει την Ώρα των Ερωτήσεων (B6-0332/2005).
<SPEAKER ID="175" LANGUAGE="" NAME="Πρόεδρος." AFFILIATION="">
<P>
Είναι εν γνώσει η Επιτροπή των πρακτικών δυσκολιών που μπορούν να εμποδίζουν τους επιβάτες των αερογραμμών να ασκήσουν τα νέα δικαιώματα που τους παρέχει ο Κανονισμός (ΕΚ) αριθ. 261/2004(1) και είναι διατεθειμένη να αναλάβει δράση για την επίλυση των ζητημάτων αυτών;
<SPEAKER ID="176" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
   . Κυρία Πρόεδρε, ο κανονισμός που επικαλείται η κ. McAvan πράγματι θεσπίζει κοινούς κανόνες για την αποζημίωση και την εξυπηρέτηση των επιβατών σε περίπτωση που δεν τους επιτραπεί η επιβίβαση, ακυρωθεί η πτήση τους ή αντιμετωπίσουν μακρά καθυστέρηση.
<P>
Αφότου ο κανονισμός τέθηκε σε ισχύ στις 17 Φεβρουαρίου 2005, η Επιτροπή έχει ως βασικό μέλημα να διασφαλίσει ότι αυτός επιβάλλεται από τα κράτη μέλη και παρακολουθεί στενά τις αεροπορικές εταιρείες για να ελέγξει ότι τον εφαρμόζουν. Προκειμένου να διασφαλιστεί ότι ο κανονισμός επιβάλλεται με ενιαίο τρόπο σε ολόκληρη την Ευρώπη, η Ευρωπαϊκή Επιτροπή έχει εκκινήσει τις διαδικασίες επί παραβάσει σε βάρος αρκετών κρατών μελών που ακόμη δεν έχουν προβεί στις αναγκαίες ενέργειες θέσπισης κυρώσεων εις βάρος αεροπορικών εταιρειών που δεν συμμορφώνονται με την ισχύουσα νομοθεσία.
<SPEAKER ID="177" LANGUAGE="EN" NAME="Linda McAvan (PSE ). –" AFFILIATION="">
<P>
Τον Ιούνιο, μια κάτοικος της εκλογικής μου περιφέρειας, η κ. Underwood, ξέμεινε τη νύχτα στο Αλικάντε με την οικογένειά της, η οποία περιελάμβανε ένα μωρό δέκα μηνών· δεν υπήρχε κανείς από την αεροπορική εταιρεία να δώσει οποιαδήποτε πληροφορία. Τηλεφώνησαν μάλιστα οι ίδιοι στο αεροδρόμιο προορισμού, το οποίο επίσης αδυνατούσε να δώσει οποιαδήποτε πληροφορία. Η οικογένεια είχε ήδη πάρει κάρτες επιβίβασης· δεν μπορούσαν να πάρουν πίσω τις αποσκευές τους, δεν υπήρχε καμία πρόβλεψη για μωρά ή για παιδική τροφή. Εντέλει, έφυγαν στις 4.00, ενώ έπρεπε να είχαν αναχωρήσει στις 15.00 της προηγούμενης ημέρας. Η εν λόγω κυρία απηύθυνε επιστολή στην αεροπορική εταιρεία, αλλά δεν της δόθηκε καμία αποζημίωση· ο εθνικός φορέας δήλωσε επίσης ότι η αεροπορική εταιρεία είχε ενεργήσει δεόντως.
<SPEAKER ID="178" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
   . Κυρία McAvan, άκουσα προσεκτικά το παράδειγμα που μόλις αναφέρατε. Τα εθνικά όργανα υπάρχουν για να παρεμβαίνουν σε περίπτωση που οι αεροπορικές εταιρείες υπεκφεύγουν τις υποχρεώσεις τους. Σας είπα και σας επαναλαμβάνω ότι δεν εκδώσαμε αυτόν τον κανονισμό για να μην επιβληθεί. Κατά συνέπεια, θα εξετάσουμε προσεκτικά από κοινού με τις εθνικές αρχές τις πρακτικές συνθήκες υπό τις οποίες γίνεται ο χειρισμός αυτών των καταγγελιών. Όπως κατέδειξε σαφώς το παράδειγμα που αναφέρατε, οι εθνικές αρχές οφείλουν να εφαρμόζουν τις διατάξεις που θεσπίζει ο κανονισμός ακριβώς για να αποφευχθεί η ανάγκη προσφυγής σε νομικά μέσα προκειμένου να αντιμετωπιστεί η συμπεριφορά των αεροπορικών εταιρειών. Το πνεύμα από το οποίο εμφορείται το ψήφισμα είναι η επιδίωξη να αποτραπούν οι συνεχείς νομικές προσφυγές. Σας ευχαριστώ, κυρία McAvan, που μας επισημάνατε αυτό το συγκεκριμένο παράδειγμα μεταξύ άλλων. Ενισχύει την αποφασιστικότητά μου να μεριμνήσω για την επιβολή αυτού του κανονισμού. 
<SPEAKER ID="179" LANGUAGE="EN" NAME="Richard Corbett (PSE ). –" AFFILIATION="">
<P>
   Χαιρετίζω την απάντηση του Επιτρόπου. Ορισμένες αεροπορικές εταιρείες φαίνεται ότι κάνουν ό,τι μπορούν για να αποφύγουν τις υποχρεώσεις τους. Έχω και εγώ λάβει επιστολές από ψηφοφόρους της εκλογικής μου περιφέρειας· σε μια περίπτωση απώλειας αποσκευών, η αεροπορική εταιρεία είπε ότι φυσικά θα αποζημίωνε την αξία των αντικειμένων που περιέχονταν στις αποσκευές, υπό την προϋπόθεση ότι ο πελάτης θα μπορούσε να προσκομίσει τις αρχικές αποδείξεις. Λες και όλοι κρατάμε τις αποδείξεις για όλα όσα αγοράζουμε! Μια άλλη αεροπορική εταιρεία αρνήθηκε την καταβολή αποζημίωσης για πτήση η οποία ακυρώθηκε λόγω καιρού, παρότι ανταγωνιστική αεροπορική εταιρεία εκτέλεσε δρομολόγιο 10 λεπτά αργότερα την ίδια ημέρα, από το ίδιο αεροδρόμιο και με τον ίδιο προορισμό. Υπάρχουν πολυάριθμα παραδείγματα. Σας παρακαλώ να είστε σθεναρός στη δίωξή τους. 
<SPEAKER ID="180" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
   . Μπορώ να σας επιβεβαιώσω ότι η Επιτροπή κίνησε διαδικασία επί παραβάσει σε βάρος ορισμένων κρατών μελών. Σημειώνω ότι έχει κινηθεί διαδικασία επί παραβάσει εις βάρος 12 κρατών μελών. Βέβαια, προσωπικά επιθυμώ αυτήν την εξωδικαστική προστασία, η οποία περιλαμβάνεται στον κανονισμό και η οποία παρέχει στους Ευρωπαίους μια διαφανή και ευέλικτη λύση, που πραγματικά πρέπει να επιβληθεί.
<P>
Θα πραγματοποιηθεί μια συνάντηση μεταξύ Επιτροπής και εθνικών οργάνων –ευελπιστούμε– πριν από τα τέλη του έτους. Οι υπηρεσίες μας ήδη απαντούν σε 500 περίπου επιστολές τον μήνα. Αυτό αποδεικνύει ότι μένει ακόμα δουλειά να γίνει, σας διαβεβαιώνω όμως ότι προσωπικά αποδίδω ιδιαίτερη προσοχή σε αυτό το θέμα. 
<SPEAKER ID="181" LANGUAGE="DE" NAME="Paul Rübig (PPE-DE ). –" AFFILIATION="">
<SPEAKER ID="182" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
   . Θα επαναλάβω ό,τι είπα, κύριε Rübig: σε κάθε κράτος μέλος, πρέπει να υπάρχει ένα όργανο που να είναι υπεύθυνο για τη διερεύνηση των καταγγελιών και, εφόσον παραστεί ανάγκη, πρέπει να επιβάλλει κυρώσεις σε αεροπορικές εταιρείες που παραβιάζουν αυτόν τον κανονισμό. Αυτό πρέπει να καταστεί η συνήθης πρακτική. Επιπλέον, πιστεύω ότι στο μέτρο που γίνεται σωστά ο χειρισμός αυτών των καταγγελιών, ο τρόπος χειρισμού τους θα έχει και έναν αποτρεπτικό χαρακτήρα. Με αυτό, εννοώ ότι οι αεροπορικές εταιρείες θα ενθαρρύνονται ολοένα και περισσότερο να συμμορφωθούν με τον κανονισμό και να καταβάλλουν αποζημιώσεις, εφόσον παραστεί ανάγκη, διότι θα γνωρίζουν ότι, αν δεν το κάνουν, θα ασκηθούν προσφυγές και, αναμφίβολα, θα επιβληθούν κυρώσεις.
<SPEAKER ID="183" LANGUAGE="" NAME="Πρόεδρος." AFFILIATION="">
<P>
Κατόπιν της πρόσφατης απόφασης του Ευρωπαϊκού Πρωτοδικείου σχετικά με την Δημόσια Προσφορά Εξαγοράς (OPA) που προκήρυξαν η Πορτογαλική Εταιρία Ηλεκτρισμού ( EDP) και η Ιταλική Εταιρία Φωταερίου (ENI) για την Εταιρία Φωταερίου της Πορτογαλίας (GDP), η Επίτροπος επί του Ανταγωνισμού υποστήριξε ότι η ελευθέρωση των ενεργειακών αγορών που συντελέσθηκε κατά τα τελευταία έτη δεν μπορεί να οδηγήσει στη δημιουργία νέων μονοπωλίων και ότι «δεν είναι αποδεκτό να πληρώνουν οι πελάτες ενός κράτους μέλους για να καταστεί μια άλλη επιχείρηση σημαντικός φορέας εκμετάλλευσης σε άλλο κράτος μέλος»
<SPEAKER ID="184" LANGUAGE="EN" NAME="Neelie Kroes," AFFILIATION="μέλος της Επιτροπής">
<P>
Ο υψηλός βαθμός συγκέντρωσης μπορεί να επηρεάσει δυσμενώς το επίπεδο ανταγωνισμού σε αυτές τις αγορές. Το επίπεδο τιμής της ενέργειας επηρεάζεται επίσης από πολλούς παράγοντες: τις τιμές εισαγωγής του πετρελαίου, του αερίου και του άνθρακα, τις τιμές δικαιωμάτων εκπομπής CO2 στην αγορά άνθρακα, πρόσθετες δαπάνες για την υποστήριξη των ανανεώσιμων μορφών ενέργειας, και την αυξανόμενη εσωτερίκευση του εξωτερικού κόστους της ενέργειας.
<P>
Όσον αφορά τις συγχωνεύσεις στον τομέα της ενέργειας, ο πιθανός τους αντίκτυπος στο επίπεδο του ανταγωνισμού πρέπει να εκτιμηθεί κατά περίπτωση. Η Επιτροπή είναι απολύτως δεσμευμένη να διεξαγάγει αυτήν την αξιολόγηση με μεγάλη προσοχή, προκειμένου να προστατεύσει τους ευρωπαίους καταναλωτές από τον κίνδυνο του μειωμένου ανταγωνισμού και των αδικαιολόγητων αυξήσεων. Η Επιτροπή θα ήθελε να επιστήσει την προσοχή του αξιότιμου βουλευτή στο γεγονός ότι διεξάγει επί του παρόντος εις βάθος έρευνες δευτέρου βαθμού για τη συγχώνευση E.ON/MOL στην Ουγγαρία και τη συγχώνευση DONG/E2 στη Δανία. 
<SPEAKER ID="185" LANGUAGE="PT" NAME="João de Deus Pinheiro (PPE-DE )." AFFILIATION="">
<P>
   – Κυρία Επίτροπε, σας ευχαριστώ, καταρχάς, διότι επαναλάβατε αυτές τις αρχές, οι οποίες είναι καίριας σημασίας. Γεγονός είναι ότι η διερεύνηση από την Επιτροπή των νομικών πτυχών της συγχώνευσης Gas Natural-Endesa ενδέχεται –αν και δεν το πιστεύω– να καταδείξει ότι η εν λόγω συγχώνευση δεν έχει κοινοτική διάσταση και, ως εκ τούτου, πρέπει να αξιολογηθεί από την αντίστοιχη εθνική αρχή ανταγωνισμού, υπό την αιγίδα της ενδιαφερόμενης κυβέρνησης.
<P>
Σε αυτό το πλαίσιο, και υπό το πρίσμα της απόφασης την οποία έλαβε στις 9 Δεκεμβρίου η Επιτροπή για την αναστολή της συγχώνευσης των επιχειρήσεων EDP, ENI και GDP, θέλω να ρωτήσω την Επιτροπή για ποιον λόγο σταματά μια συγχώνευση η οποία έχει διασυνοριακό αντίκτυπο και σημαντικές επιπτώσεις για τον ανταγωνισμό σε μια περίοδο κατά την οποία επικρατεί η επιθυμία να δημιουργηθεί μια ολοκληρωμένη αγορά ενέργειας στην ιβηρική χερσόνησο και μια πιο ολοκληρωμένη εσωτερική αγορά στον ευρωπαϊκό ενεργειακό τομέα. 
<SPEAKER ID="186" LANGUAGE="EN" NAME="Neelie Kroes," AFFILIATION="Μέλος της Επιτροπής">
<SPEAKER ID="187" LANGUAGE="DE" NAME="Paul Rübig (PPE-DE ). –" AFFILIATION="">
<P>
   Κυρία Πρόεδρε, κυρία Επίτροπε, κυρίες και κύριοι, στο ευρωπαϊκό χρηματιστήριο ενέργειας, οι ευρωπαίοι καταναλωτές ηλεκτρικής ενέργειας σήμερα πληρώνουν την πιο ακριβή μορφή παραγωγής ηλεκτρικής ενέργειας, δηλαδή με τουρμπίνες αερίου που λειτουργούν με λιγνίτη με το μεγαλύτερο ποσοστό κόστους σε CO2. Σκοπεύετε να διεξαγάγετε έρευνα σχετικά με το ευρωπαϊκό χρηματιστήριο ενέργειας βάσει του δικαίου περί ανταγωνισμού για την πρόληψη αυτής της συγκέντρωσης; 
<SPEAKER ID="188" LANGUAGE="EN" NAME="Neelie Kroes," AFFILIATION="Μέλος της Επιτροπής">
<SPEAKER ID="189" LANGUAGE="ES" NAME="José Manuel García-Margallo y Marfil (PPE-DE ). –" AFFILIATION="">
<P>
   Κυρία Πρόεδρε, θα ήθελα να επανέλθω στο θέμα που έθεσε ο κ. Pinheiro, την προσφορά εξαγοράς της Gas Natural-Endesa.
<SPEAKER ID="190" LANGUAGE="EN" NAME="Neelie Kroes," AFFILIATION="Μέλος της Επιτροπής">
<P>
   Επαναλαμβάνω ότι προσπαθώ να εκθέσω σαφώς την κατάσταση των πραγμάτων στους αξιότιμους βουλευτές. Η απόφαση δεν έχει ακόμα ληφθεί. Προς το παρόν, η εταιρεία Gas Natural είναι της γνώμης ότι πρέπει να αντιμετωπισθεί από την εθνική αρχή ανταγωνισμού στην Ισπανία. Αυτό δεν εξαρτάται μόνον από τα αριθμητικά στοιχεία και τον όγκο συναλλαγών, αλλά και από αρκετές ακόμη τεχνικές πτυχές, και σε αυτό το στάδιο δεν είμαι σε θέση να σας δώσω πληροφορίες σχετικά με την τελική απάντηση. Μόλις αυτές οι πληροφορίες είναι διαθέσιμες, υπόσχομαι ότι θα ενημερωθείτε. 
<SPEAKER ID="191" LANGUAGE="" NAME="Πρόεδρος." AFFILIATION="">
<P>
   Κύριε Masip Hidalgo, ποιο ζήτημα επί της διαδικασίας θέλετε να θέσετε τώρα; 
<SPEAKER ID="192" LANGUAGE="ES" NAME="Antonio Masip Hidalgo (PSE ). –" AFFILIATION="">
<SPEAKER ID="193" LANGUAGE="" NAME="Πρόεδρος." AFFILIATION="">
<SPEAKER ID="194" LANGUAGE="EN" NAME="Neelie Kroes," AFFILIATION="Μέλος της Επιτροπής">
<SPEAKER ID="195" LANGUAGE="" NAME="Πρόεδρος." AFFILIATION="">
<SPEAKER ID="196" LANGUAGE="EN" NAME="Neelie Kroes," AFFILIATION="Μέλος της Επιτροπής">
<P>
   Αντικαθιστώ τον καλό μου φίλο, Επίτροπο Piebalgs. Όπως γνωρίζετε, δεν είναι σε θέση να παρευρεθεί σήμερα εδώ επειδή πρέπει να υπογράψει μια πολύ σημαντική συμφωνία.
<P>
Η Επιτροπή ανησυχεί πολύ για την έντονη κλιμάκωση των τιμών του πετρελαίου τα δύο τελευταία χρόνια. Αν και ο αντίκτυπος στην οικονομία μας από αυτήν την αύξηση στις τιμές του πετρελαίου είναι επί του παρόντος λιγότερο σοβαρός από ό,τι στη δεκαετία του 1970, έχει ωστόσο σοβαρές επιπτώσεις, ιδίως για τους πλέον ευάλωτους πολίτες και τους τομείς που εξαρτώνται σε μεγάλο βαθμό από το πετρέλαιο.
<SPEAKER ID="197" LANGUAGE="" NAME="Γεώργιος Τούσσας (GUE/NGL ). –" AFFILIATION="Η Πρόεδρος διακόπτει τον ομιλητή">
<P>
   Κυρία Πρόεδρε, για το πρώτο εξάμηνο του 2005, οι 70 μεγαλύτερες βιομηχανίες πετρελαίου αναμένεται να έχουν φέτος κέρδη 230 δισεκατομμύρια δολάρια. Μπροστά σ’ αυτό το όργιο κερδών, η Ευρωπαϊκή Επιτροπή αλλά και οι κυβερνήσεις, προαισθανόμενοι το κύμα αγανάκτησης των εργαζομένων για την ασύδοτη δράση των πολυεθνικών επιχειρήσεων πετρελαίου, προβαίνουν κατά καιρούς σε προειδοποιήσεις προς τις εταιρείες, οι οποίες συνεχίζουν να αποκομίζουν τεράστια κέρδη.
<P>
Οι κυβερνήσεις αξιοποιούν το πετρέλαιο για την αύξηση των φόρων, αφού κάθε καταναλωτής, σε ένα ευρώ που πληρώνει για βενζίνη, τα 70 λεπτά καταλήγουν σε φόρους, ενώ αυξάνονται ταυτόχρονα και τα κέρδη των επιχειρήσεων.
<SPEAKER ID="198" LANGUAGE="EN" NAME="Neelie Kroes," AFFILIATION="Μέλος της Επιτροπής">
<SPEAKER ID="199" LANGUAGE="ES" NAME="Antonio Masip Hidalgo (PSE ). –" AFFILIATION="">
<SPEAKER ID="200" LANGUAGE="EN" NAME="Neelie Kroes," AFFILIATION="Μέλος της Επιτροπής">
<P>
   Η ερώτηση είναι πολύ ενδιαφέρουσα. Η Επιτροπή έχει επίγνωση της μεγάλης ευθύνης στον τομέα της ενέργειας. Μπορώ να σας διαβεβαιώσω ότι εμείς στην Επιτροπή, ιδίως ο Επίτροπος Piebalgs και εγώ, έχουμε επίγνωση της μεγάλης μας ευθύνης όσον αφορά την πολιτική ανταγωνισμού. 
<SPEAKER ID="201" LANGUAGE="" NAME="" AFFILIATION="Δεύτερο μέρος">
<SPEAKER ID="202" LANGUAGE="" NAME="Πρόεδρος." AFFILIATION="">
<SPEAKER ID="203" LANGUAGE="" NAME="Σταύρος Δήμας," AFFILIATION="Μέλος της Επιτροπής">
<P>
Υπάρχει τώρα ένα ερώτημα σχετικά με τη χρηματοδότηση. Η Ευρωπαϊκή Ένωση χρηματοδοτεί την καταπολέμηση των αποβλήτων πράγμα που αποτελεί μάλιστα μία από τις προτεραιότητες του Ταμείου Συνοχής. Η χρηματοδότηση αυτή μπορεί να γίνει μέσω του Ευρωπαϊκού Ταμείου Περιφερειακής Ανάπτυξης καθώς και του Ταμείου Συνοχής και αφορά βεβαίως μειονεκτικές περιοχές και χώρες οι οποίες είναι λιγότερο πλούσιες στην Ευρωπαϊκή Ένωση που δικαιούνται να λάβουν αντίστοιχα κονδύλια για να εφαρμόσουν το κοινοτικό κεκτημένο στον τομέα του περιβάλλοντος. Οι ενισχύσεις αυτές κατά την περίοδο 2000-2006 αναμένεται να ανέλθουν σε 2 δισ. ευρώ περίπου.
<P>
Υπάρχουν βέβαια και διάφορες άλλες χρηματοδοτήσεις, π.χ. από το LIFE, ενώ πρόκειται να υπάρξει και το καινούργιο LIFE+, για διάφορες δράσεις, όπως είναι και η ευαισθητοποίηση των πολιτών σχετικά με τα θέματα του περιβάλλοντος και ειδικότερα των αποβλήτων. 
<SPEAKER ID="204" LANGUAGE="" NAME="Μαρία Παναγιωτοπούλου-Κασσιώτου (PPE-DE ). –" AFFILIATION="">
<SPEAKER ID="205" LANGUAGE="" NAME="Σταύρος Δήμας," AFFILIATION="Μέλος της Επιτροπής">
<SPEAKER ID="206" LANGUAGE="EN" NAME="Mairead McGuinness (PPE-DE ). –" AFFILIATION="">
<SPEAKER ID="207" LANGUAGE="EN" NAME="Σταύρος Δήμας," AFFILIATION="Μέλος της Επιτροπής">
<SPEAKER ID="208" LANGUAGE="EN" NAME="Gay Mitchell (PPE-DE ). –" AFFILIATION="">
<P>
   Συμφωνεί ο Επίτροπος ότι ένας από τους καλύτερους τρόπους διαχείρισης αποβλήτων είναι η μη δημιουργία τους; Είναι ενήμερος, επί παραδείγματι, ότι, στην Ιρλανδία πάλι, η επιβολή αντιτίμου 5 πενών –τότε– για τις πλαστικές σακούλες, ιδίως των υπεραγορών, είχε ως αποτέλεσμα να μην παίρνουν οι άνθρωποι σακούλες από τις υπεραγορές και να επιστρέφουν στα σπίτια τους για να φέρουν σακούλες στις υπεραγορές για τα ψώνια τους; Αυτό το γεγονός είχε τεράστιο αντίκτυπο στη διαχείριση των αποβλήτων στην Ιρλανδία.
<SPEAKER ID="209" LANGUAGE="EN" NAME="Σταύρος Δήμας," AFFILIATION="Μέλος της Επιτροπής.">
<SPEAKER ID="210" LANGUAGE="" NAME="Πρόεδρος." AFFILIATION="">
<P>
Προτίθεται η Επιτροπή να λάβει γρήγορα μια απόφαση σχετικά με τη διαδικασία εις βάρος του Η.Β. για παραβίαση της οδηγίας για τα αστικά λύματα λόγω της παροχέτευσης ακατέργαστων λυμάτων στον ποταμό Τάμεση; Γνωρίζει η Επιτροπή ότι ο ρυθμιστικός φορέας του Η.Β., η υπηρεσία περιβάλλοντος, πιστεύει ότι οι περισσότεροι από τους συνδυασμένους αγωγούς εισροής δεν ικανοποιούν τις απαιτήσεις της οδηγίας για τα αστικά λύματα; Πώς αξιολογεί η Επιτροπή το γεγονός ότι το Υπουργείο Περιβάλλοντος του Η.Β. αρνείται να δημοσιεύσει τη νομική γνωμοδότηση για τη στρατηγική μελέτη για τα παλιρροιακά ύδατα του Τάμεση, η οποία συνενώνει τις διάφορες υπηρεσίες; Πρόκειται η Επιτροπή να βοηθήσει το Λονδίνο να αντιμετωπίσει τα προβλήματα που θα προκαλούσε η μη διευθέτηση του εν λόγω σκανδάλου ρύπανσης στους Ολυμπιακούς Αγώνες του 2012 τόσο όσον αφορά τα αθλήματα στο νερό αλλά και επειδή το μελλοντικό ολυμπιακό χωριό θα έχει θέα προς την λεκάνη συλλογής στο Abbey Mills με τις συνακόλουθες δυσωδίες και τις δυσειδείς ακαθαρσίες; 
<SPEAKER ID="211" LANGUAGE="EN" NAME="Σταύρος Δήμας," AFFILIATION="Μέλος της Επιτροπής">
<P>
   Η Επιτροπή έχει επίγνωση των ανησυχιών που εγείρει ο αξιότιμος βουλευτής σε σχέση με την υπερχείλιση των αστικών λυμάτων στον ποταμό Τάμεση. Υποβλήθηκαν αρκετές καταγγελίες με αφορμή γεγονότα τον Αύγουστο του 2004, κατά τα οποία μεγάλες ποσότητες ακατέργαστων αστικών λυμάτων διοχετεύθηκαν στον Τάμεση.
<P>
Η Επιτροπή επέστησε την προσοχή των αρχών του Ηνωμένου Βασιλείου σε αυτές τις ανησυχίες στην προειδοποιητική επιστολή την οποία συνέταξε σύμφωνα με το άρθρο 226 της Συνθήκης για την Ευρωπαϊκή Κοινότητα, την οποία και απέστειλε τον Μάρτιο του 2005.
<SPEAKER ID="212" LANGUAGE="EN" NAME="Sarah Ludford (ALDE ). –" AFFILIATION="">
<P>
   Η τελευταία παρατήρηση ήταν πολύ ενδιαφέρουσα και θα ήθελα να της δώσω συνέχεια. Η υπηρεσία περιβάλλοντος, που είναι η βρετανική ρυθμιστική αρχή, πιστεύει ότι υπάρχει παραβίαση της οδηγίας. Θα ήθελα να πω στον Επίτροπο ότι δεν πρόκειται απλώς για ένα ζήτημα υπερχειλίσεων ομβρίων: παραδόξως δεν χρειάζεται έντονη βροχόπτωση για να συμβούν αυτές οι υπερχειλίσεις · συμβαίνουν κατά μέσον όρο μία φορά την εβδομάδα. Μόνον μία από τις 57 υπερχειλίσεις διηθείται και, συνεπώς, αφήνω στη φαντασία σας την ποσότητα των στερεών αστικών λυμάτων που καταλήγουν στο ποτάμι.
<P>
Ανησυχώ ιδιαίτερα για τη διοργάνωση των Ολυμπιακών Αγώνων του 2012. Για τα υδάτινα αθλήματα και για την εικόνα του Λονδίνου, αυτό αποτελεί φοβερή κατάσταση, και το αθλητικό χωριό θα έχει θέα σε μία από αυτές τις υπερχειλίσεις. Εκπλήσσομαι διότι η βρετανική κυβέρνηση, καθώς και ο Δήμαρχος του Λονδίνου, είναι ικανοποιημένοι με αυτήν την κατάσταση. 
<SPEAKER ID="213" LANGUAGE="EN" NAME="Σταύρος Δήμας," AFFILIATION="Μέλος της Επιτροπής.">
<P>
   Θα κάνω ό,τι μπορώ στο πλαίσιο της αρμοδιότητάς μου, η οποία είναι να επιβλέπω ότι τηρούνται οι απαιτήσεις της οδηγίας. Φυσικά, θα συνεργαστώ μαζί σας προκειμένου να βοηθήσω το Λονδίνο, όπως τονίσατε στην ερώτησή σας, να αποφύγει τη δύσκολη θέση που θα μπορούσε να προκαλέσει η εν λόγω ρύπανση από τις υπερχειλίσεις ακατέργαστων αστικών λυμάτων στους Ολυμπιακούς του 2012. Παρουσιάζει ενδιαφέρον να γνωρίζει κανείς ότι, εάν το πρόβλημα δεν έχει επιλυθεί έως τότε, η τοποθεσία του προταθέντος αθλητικού χωριού θα έχει θέα την υπερχείλιση στο Abbey Mills, με τις συναφείς οσμές και την αντιαισθητική ακαταστασία.
<P>
Δεν μπορεί να αποκλειστεί το ενδεχόμενο ότι ίσως επιτραπεί στους αθλητές να γυμνάζονται στον Τάμεση ή ότι ορισμένα αθλήματα θα διεξαχθούν στο ποτάμι. Η Επιτροπή δεν δύναται να πάρει θέση σε σχέση με τις διευθετήσεις που γίνονται στο Λονδίνο για τους Ολυμπιακούς Αγώνες του 2012. Πρέπει να επαναλάβω ότι η μόνη μας ανάμειξη είναι να διασφαλίσουμε ότι πληρούνται οι απαιτήσεις της οδηγίας σχετικά με την επεξεργασία των αστικών λυμάτων.
<P>
Έχετε δίκιο όταν λέτε ότι αυτές οι υπερχειλίσεις δεν συνέβησαν μόνο κατά τη διάρκεια της έντονης βροχόπτωσης τον Αύγουστο του 2004. Σύμφωνα με ανακοίνωση Τύπου της υπηρεσίας περιβάλλοντος, αυτές οι υπερχειλίσεις συμβαίνουν περίπου 50 με εξήντα φορές τον χρόνο. Η υπηρεσία περιβάλλοντος, η οποία είναι σύμβουλος της βρετανικής κυβέρνησης, έχει επίσης συναγάγει το συμπέρασμα ότι το σύστημα συλλογής και επεξεργασίας είναι ανεπαρκές. Υπήρξαν κάποιες προτάσεις για τον τρόπο επίλυσης του προβλήματος. Η μία αφορούσε συλλεκτήρια σήραγγα κάτω από την κοίτη του ποταμού Τάμεση, η οποία θα είχε μήκος 20 μιλίων και θα απαιτούσε δέκα χρόνια για την κατασκευή της.
<SPEAKER ID="214" LANGUAGE="" NAME="Πρόεδρος." AFFILIATION="">
<P>
Η Επιτροπή σε παλαιότερη απάντησή της (Ε-1728/05) ανέφερε ότι εξετάζει την υπόθεση σε στενή επαφή με τις ελληνικές αρχές. Θα μπορούσε να μου αναφέρει ποια είναι η σημερινή κατάσταση όσον αφορά την επεξεργασία της λυματολάσπης και τα έργα στην Ψυττάλεια; Θα μπορούσε επίσης να μου αναφέρει αν έχει ολοκληρώσει την ανάλυση της απάντηση ς των ελληνικών αρχών (σύμφωνα με την απάντησή της Ρ-0916/05) στην αιτιολογημένη γνώμη που διατύπωσε για παράβαση των οδηγιών περί στερεών αποβλήτων και επεξεργασίας αστικών λυμάτων, και ποια είναι τα συμπεράσματά της; 
<SPEAKER ID="215" LANGUAGE="" NAME="Σταύρος Δήμας," AFFILIATION="Μέλος της Επιτροπής">
<P>
Ο σταθμός Ψυττάλειας λειτουργεί πλήρως από τον Δεκέμβριο του 2004 και εξασφαλίζει την τριτοβάθμια επεξεργασία των αστικών λυμάτων που ρίπτονται στην ευαίσθητη περιοχή του Σαρωνικού.
<P>
Κατά την κατασκευή και αναβάθμιση του σταθμού, υποβλήθηκαν στην Επιτροπή καταγγελίες σχετικά με τη διαχείριση της παραγόμενης ιλύος, της λυματολάσπης. Τον Οκτώβριο του 2002, η Επιτροπή κίνησε διαδικασία επί παραβάσει κατά της Ελλάδος, σύμφωνα με το άρθρο 226 της Συνθήκης, με βάση το γεγονός ότι οι ελληνικές αρχές δεν προέβλεψαν τη διάθεση της λυματολάσπης κατά τρόπο συμβατό με την κοινοτική περιβαλλοντική νομοθεσία.
<P>
Η διαδικασία επί παραβάσει απέδωσε αποτελέσματα αφού τον Αύγουστο 2003 οι ελληνικές αρχές απεφάσισαν τελικά να προχωρήσουν στην κατασκευή μονάδας ξήρανσης στην νήσο Ψυττάλεια στην οποία η ιλύς θα μετατρέπεται σε στερεά ύλη με επαρκή θερμογόνο δύναμη για μετέπειτα αποτέφρωση σε κατάλληλες εγκαταστάσεις.
<P>
Παρόμοιες εφαρμογές υπάρχουν και σε άλλες ευρωπαϊκές χώρες. Πρέπει να τονισθεί ότι τον Δεκέμβριο του 2004, η Επιτροπή απεφάσισε να συγχρηματοδοτήσει το έργο στα πλαίσια του Ταμείου Συνοχής. Το έργο πρέπει να έχει ολοκληρωθεί μέχρι το τέλος του 2007. Αναμένεται ότι έτσι θα λυθεί οριστικά το πρόβλημα της διαχείρισης της λυματολάσπης. Όμως, παρόλες τις θετικές αυτές εξελίξεις παραμένει ακόμη το πρόβλημα της διαχείρισης της λυματολάσπης που έχει ήδη αποθηκευθεί στο νησί, καθώς και της λυματολάσπης που θα παράγεται σε καθημερινή βάση μέχρι τη λειτουργία της προτεινόμενης μονάδας ξήρανσης.
<P>
Μία λύση είναι η μεταφορά μεγάλης ποσότητας ανεπεξέργαστης λυματολάσπης με πλοία και φορτηγά αυτοκίνητα στο χώρο υγειονομικής ταφής αποβλήτων στα Άνω Λιόσια, στην ηπειρωτική χώρα, έξω από την Αθήνα. Αυτή όμως η λύση παρουσιάζει ορισμένα περιβαλλοντικά προβλήματα: ενδεχομένη ρύπανση των υδάτων λόγω της απόρριψης λυματολάσπης στο θαλάσσιο περιβάλλον, επιπτώσεις λόγω των εκπομπών από τη μεταφορά των αποβλήτων σε μία απόσταση 21 χιλιομέτρων μέσα από πυκνοκατοικημένη περιοχή, επίσης κίνδυνο μόλυνσης λόγω έκχυσης της λυματολάσπης κατά τη μεταφορά.
<SPEAKER ID="216" LANGUAGE="" NAME="Δημήτριος Παπαδημούλης (GUE/NGL ). –" AFFILIATION="">
<P>
Και τέλος, ακόμη δεν έχει επιλεγεί ο ανάδοχος για την ξήρανση της λυματολάσπης στην Ψυττάλεια, και αυτό δύο χρόνια μετά τον Αύγουστο του 2003. Πιστεύετε ότι θα τηρηθούν οι προθεσμίες που έχει θέσει η Επιτροπή; 
<SPEAKER ID="217" LANGUAGE="" NAME="Σταύρος Δήμας," AFFILIATION="Μέλος της Επιτροπής">
<P>
   Για να είμαι ειλικρινής, δεν μου έχει πει ο κ. Υπουργός, ποια είναι η λύση την οποία έχει υποσχεθεί μέχρι το τέλος του έτους. Υποθέτω, για να το λέει θα έχει κάτι στο μυαλό του και βεβαίως δεν δεσμεύεται κατ’ αυτό τον τρόπο ένας Υπουργός και μια κυβέρνηση εάν δεν έχουν κάτι το συγκεκριμένο, ένα σχέδιο δηλαδή για τον τρόπο διάθεσης της λυματολάσπης κατά το διάστημα μέχρι το 2007 όταν θα έχει τελειώσει το ξηραντήριο στη νήσο Ψυττάλεια.
<SPEAKER ID="218" LANGUAGE="" NAME="Γεώργιος Παπαστάμκος (PPE-DE ). –" AFFILIATION="">
<SPEAKER ID="219" LANGUAGE="" NAME="Σταύρος Δήμας," AFFILIATION="Μέλος της Επιτροπής">
<SPEAKER ID="220" LANGUAGE="ES" NAME="Josu Ortuondo Larrea (ALDE ). –" AFFILIATION="">
<SPEAKER ID="221" LANGUAGE="EN" NAME="Σταύρος Δήμας," AFFILIATION="Μέλος της Επιτροπής">
<P>
   Υπάρχουν διαφορές μεταξύ των διαφόρων κρατών μελών. Το μεγαλύτερο μέρος της νομοθεσίας έχει μεταφερθεί στο εθνικό δίκαιο, αλλά όχι το σύνολό της. Δεν μπορώ να απαριθμήσω τώρα ποιες χώρες έχουν μεταφέρει το σύνολο και ποιες μέρος μόνο της νομοθεσίας, προσπαθούμε όμως να συνεργαστούμε στενά με τις αρχές για τη μεταφορά της σε κάθε χώρα. Αποστέλλουμε ομάδες εμπειρογνωμόνων, συχνά νομικούς εμπειρογνώμονες, και χρησιμοποιούμε το σύστημα IMPEL προκείμενου να παροτρύνουμε και να διευκολύνουμε τη μεταφορά της περιβαλλοντικής νομοθεσίας εν γένει, και ιδίως της νομοθεσίας για τα απόβλητα. 
<SPEAKER ID="222" LANGUAGE="" NAME="Πρόεδρος." AFFILIATION="">
<P>
   Δεδομένου ότι εξαντλήθηκε ο χρόνος για αυτήν την ομάδα ερωτήσεων, οι ερωτήσεις 53-59 θα απαντηθούν γραπτώς(2).
<SPEAKER ID="223" LANGUAGE="" NAME="Πρόεδρος." AFFILIATION="">
<P>
Στην ερώτηση P-3040/05 που υπέβαλα τον Αύγουστο σχετικά με την απόφαση του Διεθνούς Δικαστηρίου για το Διαχωριστικό Τείχος στην Ανατολική Ιερουσαλήμ, ζήτησα από την Επιτροπή να περιγράψει το «συγκεκριμένο εναλλακτικό της σχέδιο ώστε να εκπληρώσει τις υποχρεώσεις της.... σύμφωνα με την απόφαση που εξέδωσε το Διεθνές Δικαστήριο την 9η Ιουλίου 2004.» Η Επιτροπή επιβεβαίωσε την θέση της ΕΕ σχετικά με αυτό το θέμα και δήλωσε ότι «ο διάλογος θεωρείται ο πιο αποτελεσματικός τρόπος για την γνωστοποίηση απόψεων.» Στην απόφαση επιβάλλονται υποχρεώσεις erga omnes να αναληφθεί μέριμνα ώστε να τεθεί τέλος σε οιαδήποτε παρεμπόδιση, λόγω της κατασκευής του τείχους, της άσκησης εκ μέρους του παλαιστινιακού λαού του δικαιώματος αυτοδιάθεσής του, πράγμα που απαιτεί περισσότερα από την απλή διατύπωση απόψεων. Επιπλέον, το γεγονός ότι το τείχος εξακολουθεί σήμερα να κατασκευάζεται, καταδεικνύει ότι ο πολιτικός διάλογος έχει αποτύχει πλήρως να διασφαλίσει την συμμόρφωση του Ισραήλ με το διεθνές δίκαιο.
<SPEAKER ID="224" LANGUAGE="EN" NAME="Benita Ferrero-Waldner," AFFILIATION="Μέλος της Επιτροπής">
<SPEAKER ID="225" LANGUAGE="EN" NAME="Sajjad Karim (ALDE ). –" AFFILIATION="">
<SPEAKER ID="226" LANGUAGE="EN" NAME="Benita Ferrero-Waldner," AFFILIATION="Μέλος της Επιτροπής">
<P>
   Μπορώ να σας πω ότι συνεργαζόμαστε στενά με την Τετραμερή, η οποία έχει έναν ειδικό απεσταλμένο, τον κ. James Wolfensohn, με τον οποίο είμαι σε πολύ στενή επαφή. Αυτό που θέλουμε να κάνουμε είναι να συμπέσουν οι απόψεις των δύο πλευρών επί διαφόρων θεμάτων. Σε αυτά περιλαμβάνονται τα «έξι συν τρία θέματα» που όρισε ο κ. Wolfensohn. Οι δύο πλευρές δεν έχουν ακόμη καταλήξει σε συναίνεση για όλα αυτά. Υπάρχει η διέλευση της Ράφα και η σύνδεση μεταξύ της Γάζας και της Αριστερής Όχθης· υπάρχουν τα θερμοκήπια και πολλά άλλα θέματα. Ήμουν στην Ουάσιγκτον την περασμένη εβδομάδα, μαζί με τον Πρόεδρο Barroso. Συναντήθηκα με τον Πρόεδρο Μπους και την Condoleezza Rice. Μιλήσαμε για αυτά. Προηγουμένως, είχα συναντηθεί με τον κ. Wolfensohn.
<SPEAKER ID="227" LANGUAGE="EN" NAME="David Martin (PSE ). –" AFFILIATION="">
<SPEAKER ID="228" LANGUAGE="EN" NAME="Benita Ferrero-Waldner," AFFILIATION="Μέλος της Επιτροπής">
<SPEAKER ID="229" LANGUAGE="SV" NAME="Jonas Sjöstedt (GUE/NGL )." AFFILIATION="">
<SPEAKER ID="230" LANGUAGE="DE" NAME="Benita Ferrero-Waldner," AFFILIATION="Μέλος της Επιτροπής">
<SPEAKER ID="231" LANGUAGE="" NAME="Πρόεδρος." AFFILIATION="">
<P>
   Δεδομένου ότι η συντάκτριά της απουσιάζει, η ερώτηση αριθ. 61 καθίσταται άκυρη.
<SPEAKER ID="232" LANGUAGE="EN" NAME="Benita Ferrero-Waldner," AFFILIATION="Μέλος της Επιτροπής">
<P>
Η Επιτροπή θα αρχίσει διαβουλεύσεις σχετικά με αυτά τα σχέδια δράσης πολύ σύντομα. Μια αποστολή της τρόικας πραγματοποιεί αυτήν τη στιγμή επίσκεψη επιτόπου, από τις 24 έως τις 28 Οκτωβρίου, και η αξιολόγησή της θα είναι πράγματι πολύ χρήσιμη καθώς ξεκινούμε τις συζητήσεις.
<SPEAKER ID="233" LANGUAGE="DE" NAME="Bernd Posselt (PPE-DE ). –" AFFILIATION="">
<SPEAKER ID="234" LANGUAGE="DE" NAME="Benita Ferrero-Waldner," AFFILIATION="Μέλος της Επιτροπής">
<P>
   Αξιότιμε βουλευτή, όπως ήδη ανέφερα, μπορώ να σας πω ότι η ενεργειακή πολιτική διαδραματίζει, φυσικά, πολύ μεγάλο ρόλο και ότι είμαστε τουλάχιστον ανοιχτοί στην ιδέα διοργάνωσης περισσοτέρων διασκέψεων. Δεν μπορώ να πω αν ο συνάδελφός μου Επίτροπος Piebalgs σχεδιάζει στο άμεσο μέλλον άλλη μία διάσκεψη, μπορώ όμως να σας πω ότι παρακολουθούμε με μεγάλη προσοχή αυτά τα θέματα που, φυσικά, αποκτούν ολοένα μεγαλύτερη σημασία. Η θεματική αυτή θα μας απασχολήσει δηλαδή σε ολόκληρη τη θητεία της παρούσας Επιτροπής.
<P>
Επιστρέφοντας στις μειονότητες, συνεργαζόμαστε σχετικά στενά με τον ΟΑΣΕ που, ως γνωστόν, ασχολείται με τα ζητήματα αυτά. Ήμουν η ίδια πρόεδρος του ΟΑΣΕ το 2000 και είχα πάρει πολύ σοβαρά αυτά τα θέματα. Η Ευρωπαϊκή Ένωση θα συνεχίσει να παρακολουθεί όλα αυτά τα θέματα στο πλαίσιο των σχεδίων δράσεως για τα οποία πρέπει ακόμα να γίνουν διαπραγματεύσεις. Αφού η δημοκρατία και τα ανθρώπινα δικαιώματα έχουν πάντα εξέχουσα θέση σε αυτά, εδώ εντάσσονται και τα δικαιώματα των μειονοτήτων. 
<SPEAKER ID="235" LANGUAGE="DE" NAME="Justas Vincas Paleckis (PSE ). –" AFFILIATION="">
<SPEAKER ID="236" LANGUAGE="DE" NAME="Benita Ferrero-Waldner," AFFILIATION="Μέλος της Επιτροπής">
<P>
   Κύριε Paleckis, όπως όλες οι χώρες του Καυκάσου, τα κράτη αυτά προσέγγισαν τρόπον τινά τώρα για πρώτη φορά την Ευρωπαϊκή Ένωση στο πλαίσιο της πολιτικής γειτονίας. Αυτό σημαίνει ότι στην πολιτική γειτονίας δεν αναφέρεται επίτηδες το θέμα της ένταξης στην Ευρωπαϊκή Ένωση. Φυσικά, αυτό δεν προδικάζει ποτέ γενικά το μέλλον, ωστόσο είναι πολύ σημαντικό να κάνει τώρα η Γεωργία, αλλά και οι γείτονες χώρες Αρμενία και Αζερμπαϊτζάν, τα πάντα προκειμένου να προωθήσουν τις μεταρρυθμίσεις στο εσωτερικό τους. Αυτό είναι πολύ σημαντικό και πρέπει να γίνουν ακόμα πάρα πολλά για να προσεγγίσουν την Ευρωπαϊκή Ένωση.
<SPEAKER ID="237" LANGUAGE="" NAME="Πρόεδρος." AFFILIATION="">
<P>
Η Τυνησία αποτελεί χώρα-στόχο της Ευρωπαϊκής Πρωτοβουλίας για τη Δημοκρατία και τα Δικαιώματα του Ανθρώπου (EIDHR) και χώρα, μεταξύ των εταίρων του προγράμματος MEDA, που λαμβάνει αξιοσημείωτη οικονομική βοήθεια για οικονομικές/κοινωνικές δράσεις, τα ανθρώπινα δικαιώματα και την ανάπτυξη της δημοκρατίας. Είμαι βέβαιος ότι η Επιτροπή γνωρίζει ότι οι επιχορηγήσεις από την ΕΕ σε διάφορες ΜΚΟ, με στόχο την οικοδόμηση της δημοκρατίας και προγράμματα κατάρτισης, έχουν παγώσει από τις αρχές της Τυνησίας χωρίς καμία λογική εξήγηση. Έκτοτε, δεν έχει παρατηρηθεί πρόοδος σε ό,τι αφορά την κοινοτική χρηματοδότηση.
<P>
Το ψήφισμα του Κοινοβουλίου για την Τυνησία στις 29 Σεπτεμβρίου 2005 προτρέπει το Συμβούλιο και την Επιτροπή να βελτιώσουν τη διαχείριση των προγραμμάτων στο πλαίσιο του MEDA και της EIDHR και να επεξεργασθούν κατάλληλα μέτρα αν δεν παρατηρηθεί πρόοδος στην αποδέσμευση κονδυλίων που έχουν μπλοκαριστεί. Τι συγκεκριμένα σχέδια έχει κάνει η Επιτροπή και τι συγκεκριμένα μέτρα έχει πάρει για να βελτιωθεί αυτή η κατάσταση; Εξετάζει η Επιτροπή την περίπτωση να επανεξετασθεί το ποσό της κοινοτικής χρηματοδότησης προς την Τυνησία (στα πλαίσια τόσο του MEDA όσο και της EIDHR), εκτιμώντας ότι μέρος αυτής της χρηματοδότησης δεν έχει φθάσει στους αποδέκτες της και δεν έχει ικανοποιήσει το στόχο της; 
<SPEAKER ID="238" LANGUAGE="EN" NAME="Benita Ferrero-Waldner," AFFILIATION="Μέλος της Επιτροπής.">
<P>
   Μπορώ να σας πω ότι, φυσικά, έχουμε επίγνωση των δυσκολιών και των εμποδίων που αντιμετωπίζει η Ευρωπαϊκή Ένωση, ειδικά στη χρηματοδότηση των δραστηριοτήτων της κοινωνίας των πολιτών στην Τυνησία. Δίνουμε πολλή προσοχή στις απόπειρες επίλυσης αυτού του θέματος. Και εγώ η ίδια επισκέφθηκα πρόσφατα την Τυνησία, στις 12 και 13 Οκτωβρίου, και με την ευκαιρία αυτή, έθεσα ορισμένα θέματα σε όλους εκείνους με τους οποίους μίλησα: τον Πρωθυπουργό, τον υπουργό Συνεργασίας και Διεθνούς Ανάπτυξης και τον υπουργό Εξωτερικών.
<P>
Συνάντησα επίσης εκπροσώπους της κοινωνίας των πολιτών στην Τυνησία, κυρίως τις ενώσεις που αντιμετωπίζουν δυσκολίες στο να λάβουν ενίσχυση από την Ευρωπαϊκή Ένωση, την Τυνησιακή Ένωση Ανθρωπίνων Δικαιωμάτων και την Ένωση Γυναικών για την Έρευνα και την Ανάπτυξη. Πρέπει να ομολογήσω ότι ενθάρρυνα εντόνως τις τυνησιακές αρχές να αποδεσμεύσουν τα τέσσερα προγράμματα τα οποία είναι ακόμη δεσμευμένα, και τα οποία αντιστοιχούν σε σύνολο 143 000 ευρώ. Κατέστησα επίσης σαφές ότι τα προβλήματα με την εφαρμογή των προγραμμάτων μας όσον αφορά την κοινωνία των πολιτών και τη διακυβέρνηση θα έχουν πολύ αρνητικές συνέπειες για τη μελλοντική χρηματοπιστωτική μας συνεργασία με την Τυνησία.
<SPEAKER ID="239" LANGUAGE="LV" NAME="Ģirts Valdis Kristovskis (UEN )." AFFILIATION="">
<SPEAKER ID="240" LANGUAGE="DE" NAME="Benita Ferrero-Waldner," AFFILIATION="Μέλος της Επιτροπής">
<P>
   Κύριε Kristovskis, μόλις τώρα δήλωσα ότι είχα ασχοληθεί η ίδια πολύ με αυτό. Δεν ασχολήθηκαν μόνο οι δικές μου υπηρεσίες συνεχώς με τα θέματα αυτά, που τα συζήτησαν σε όλα τα επίπεδα, αλλά δηλώσαμε επίσης ξεκάθαρα πως αν μπλοκαριστούν και δεν καταστεί δυνατόν να ολοκληρωθούν προσεχώς τα σχέδια αυτά, τότε δεν θα δοθούν πόροι για αυτά. Επομένως, υπάρχουν σαφώς όροι. 
<SPEAKER ID="241" LANGUAGE="" NAME="Πρόεδρος." AFFILIATION="">
<P>
   Δεδομένου ότι εξαντλήθηκε ο χρόνος για αυτήν την ομάδα ερωτήσεων, οι ερωτήσεις 64-72 θα απαντηθούν γραπτώς(3).
<P>
 Δεδομένου ότι οι συντάκτες του απουσιάζουν, οι ερωτήσεις αριθ. 73, 74 και 78 καθίστανται άκυρες. 
<SPEAKER ID="242" LANGUAGE="" NAME="Πρόεδρος." AFFILIATION="">
<P>
Στην προηγούμενη αλιευτική συμφωνία με το Μαρόκο προβλέπονταν αλιευτικές δυνατότητες για αλιεία σπόγγων για 5 ελληνικά σκάφη.
<SPEAKER ID="243" LANGUAGE="EN" NAME="Joe Borg," AFFILIATION="Μέλος της Επιτροπής">
<P>
   Η Επιτροπή διαπραγματεύτηκε τη νέα συμφωνία εταιρικής σχέσης για την αλιεία με το Μαρόκο, η οποία υπογράφηκε στις 28 Ιουλίου. Η συμφωνία ακολουθεί το νέο σχήμα εταιρικής σχέσης το οποίο ανέπτυξε η Κοινότητα για τις συμφωνίες με τρίτες χώρες στον τομέα της αλιείας. Η νέα προσέγγιση περιλαμβάνει, μεταξύ άλλων, μια σαφή δέσμευση εκ μέρους της Επιτροπής για την προώθηση των γενικών αρχών της διατήρησης και της βιώσιμης διαχείρισης των αλιευτικών πόρων. Η νέα συμφωνία ανοίγει τον δρόμο για έναν διαρκή διάλογο αλιευτικής πολιτικής μεταξύ της Ευρωπαϊκής Κοινότητας και του Μαρόκου και εξετάζει πρωτοβουλίες και μέτρα υπέρ μιας αξιόπιστης αλιευτικής πολιτικής.
<P>
Η προηγούμενη αλιευτική συμφωνία με το Μαρόκο, η οποία κάλυπτε την περίοδο 1995-99, πράγματι προέβλεπε αλιευτικές δυνατότητες για σπογγαλιεία. Στην πραγματικότητα, περιελάμβανε την παροχή πέντε αδειών, οι οποίες δεν χρησιμοποιήθηκαν ποτέ.
<P>
Η νέα συμφωνία θεσπίζει διαφορετικές κατηγορίες αλιευτικών δυνατοτήτων για τα κοινοτικά αλιευτικά σκάφη, οι οποίες καλύπτουν ένα σύνολο 119 αλιευτικών σκαφών και ποσοστό 60 000 τόνων βιομηχανικής πελαγικής αλιείας.
<P>
Ωστόσο, εάν στο μέλλον υπάρξει μια ευνοϊκή επιστημονική αξιολόγηση των αποθεμάτων σπόγγων, η Επιτροπή θα μπορέσει να προτείνει στη μαροκινή πλευρά τη συμπερίληψη αυτού του τύπου της αλιείας στη συμφωνία. Αυτή η συμπερίληψη θα μπορούσε να πάρει τη μορφή απόφασης της μικτής επιτροπής που προβλέπεται στο άρθρο 10 της συμφωνίας.
<P>
Πέραν αυτού, θα ήθελα να τονίσω ότι τόσο η Επιτροπή όσο και το Μαρόκο συμφώνησαν στην πιθανότητα διεξαγωγής ορισμένων πειραματικών τύπων αλιείας σύμφωνα με το άρθρο 5 του Πρωτοκόλλου. Σε αυτό το πλαίσιο, μπορεί να εξεταστεί το ενδεχόμενο της πειραματικής σπογγαλιείας. Οι πειραματικές εκστρατείες θα μπορούσαν να διευκολύνουν την προετοιμασία επιστημονικής αξιολόγησης των πόρων σπόγγων στην αλιευτική ζώνη του Μαρόκου. 
<SPEAKER ID="244" LANGUAGE="" NAME="Ιωάννης Γκλαβάκης (PPE-DE ). –" AFFILIATION="">
<SPEAKER ID="245" LANGUAGE="EN" NAME="Joe Borg," AFFILIATION="Μέλος της Επιτροπής">
<P>
   Επιτρέψτε μου να πω πρωτίστως ότι θα ερευνήσουμε τη δυνατότητα θέσπισης πειραματικής αλιείας σύμφωνα με το άρθρο 5 του πρωτοκόλλου. Αυτό θα προσέφερε την προοπτική μιας σχεδόν άμεσης αξιολόγησης της φυσικής κατάστασης των αποθεμάτων σπόγγων τις περιοχές που καλύπτονται από τη συμφωνία με το Μαρόκο. Μόλις έχουμε μια επιστημονική εκτίμηση της φυσικής κατάστασης των αποθεμάτων, τότε θα διαπραγματευτούμε με το Μαρόκο τη συμπερίληψη αυτού του είδους της αλιείας στη συμφωνία. Μάλιστα, υπάρχει συνεννόηση με το Μαρόκο προς τούτο. Θα φροντίσω προκειμένου η πειραματική αλιεία και η επιστημονική εκτίμηση να διεξαχθούν το συντομότερο δυνατόν. 
<SPEAKER ID="246" LANGUAGE="EN" NAME="Christopher Beazley (PPE-DE ). –" AFFILIATION="">
<P>
   Κυρία Πρόεδρε, εάν ένας αξιότιμος συνάδελφος έχει δυστυχώς καθυστερήσει και δεν παρίσταται στην Αίθουσα για την ερώτησή του, αλλά στη συνέχεια προσέλθει μετά από τρεις ερωτήσεις –είναι εξάλλου πολύ λίγοι συνάδελφοι παρόντες– θα μπορούσατε, στο πλαίσιο της διακριτικής σας ευχέρειας, να δεχτείτε την ερώτηση αριθ. 72; 
<SPEAKER ID="247" LANGUAGE="" NAME="Πρόεδρος." AFFILIATION="">
<P>
   Αυτό δεν μπορώ να το κάνω, γιατί έχουμε αυστηρούς κανόνες για την ´Ωρα των Ερωτήσεων και για κάθε Επίτροπο διατίθενται 20 λεπτά. Η ερώτηση της συναδέλφου στην οποία αναφέρεστε και την οποία πολύ ευχαρίστως θα ανήγγελλα, θα απευθυνόταν στην Επίτροπο Ferrero-Waldner, η οποία ωστόσο δεν βρίσκεται πια εδώ. Έτσι, και η δική σας ερώτηση θα απαντηθεί γραπτώς. 
<SPEAKER ID="248" LANGUAGE="" NAME="Πρόεδρος." AFFILIATION="">
<SPEAKER ID="249" LANGUAGE="EN" NAME="Joe Borg," AFFILIATION="Μέλος της Επιτροπής.">
<P>
Σε σχέση με την αναφορά που έγινε από τον αξιότιμο βουλευτή για τη χρήση των παρασυρόμενων διχτύων, η Επιτροπή οφείλει να αποσαφηνίσει ότι η αλιεία σολομού με τη χρήση παρασυρόμενων διχτύων εντός του ιρλανδικού ορίου των 12 μιλίων δεν καλύπτεται από την απαγόρευση του 1998 για τη χρήση των παρασυρόμενων διχτύων για τα άκρως μεταναστατευτικά είδη, όπως ο τόνος.
<P>
Η Επιτροπή θα προσθέσει επίσης ότι το επίμαχο ζήτημα αναφέρεται στα θέματα διαχείρισης των αλιευτικών αποθεμάτων, αλλά δεν συνδέεται άμεσα με το είδος του χρησιμοποιούμενου εξοπλισμού. Πρέπει, ως εκ τούτου, να μην συγχέεται με την απαγόρευση του 1998 για τη χρήση παρασυρόμενων διχτύων λόγω του παρεμπίπτοντος αλιεύματος κητοειδών, το οποίο, στην περιοχή ενδιαφέροντος του Ατλαντικού, ισχύει μόνο για τη σύλληψη τόνων και ορισμένων σκομβροειδών.
<P>
Η απόφαση η οποία ελήφθη από το Συμβούλιο πέρυσι, με την πλήρη υποστήριξη του Ευρωπαϊκού Κοινοβουλίου, για σταδιακή κατάργηση και ολοκληρωτική απαγόρευση της χρήσης των παρασυρόμενων διχτύων στη Βαλτική Θάλασσα από 1ης Ιανουαρίου 2008, η οποία θα ισχύσει αδιακρίτως στα είδη ψαριών στόχων, συμπεριλαμβανομένου του σολομού, αποσκοπεί στην προστασία του εξαιρετικά απειλούμενου πληθυσμού των φαλαινών που εναπομένουν στη Βαλτική Θάλασσα. 
<SPEAKER ID="250" LANGUAGE="EN" NAME="Mairead McGuinness (PPE-DE ). –" AFFILIATION="">
<SPEAKER ID="251" LANGUAGE="EN" NAME="Joe Borg," AFFILIATION="Μέλος της Επιτροπής.">
<SPEAKER ID="252" LANGUAGE="EN" NAME="David Martin (PSE ). –" AFFILIATION="">
<SPEAKER ID="253" LANGUAGE="EN" NAME="Joe Borg," AFFILIATION="Μέλος της Επιτροπής.">
<SPEAKER ID="254" LANGUAGE="" NAME="Πρόεδρος." AFFILIATION="">
<P>
Οι αλιείς που χρησιμοποιούν παραδοσιακά και φιλικά προς το περιβάλλον αλιευτικά εργαλεία, όπως ο στόλος παραγαδιών της Αλμερία, βρίσκονται σήμερα σε πολύ δύσκολη θέση, εφόσον έχουν να αντιμετωπίσουν όχι μόνο τον αθέμιτο ανταγωνισμό άλλων σκαφών, κυρίως γαλλικών και ιταλικών, που χρησιμοποιούν τα απαγορευμένα -αλλά πολύ φθηνότερα- παρασυρόμενα δίκτυα, αλλά και τις περιβαλλοντικές συνέπειες μιας τέτοιας δραστηριότητας, που οδήγησε στη μείωση των αλιευμάτων κατά 40%. Τα παράνομα αυτά σκάφη δεν διώκονται κατά κανέναν τρόπο από τις κρατικές υπηρεσίες τους· αντίθετα, ορισμένες κυβερνήσεις έφθασαν στο σημείο να τροποποιήσουν την εσωτερική τους νομοθεσία, ώστε να παρακάμπτουν τις κοινοτικές ρυθμίσεις.
<SPEAKER ID="255" LANGUAGE="EN" NAME="Joe Borg," AFFILIATION="Μέλος της Επιτροπής.">
<P>
Θα ήθελα επίσης να τονίσω ότι, παρότι η Επιτροπή είναι ενήμερη ότι ο στόλος παραγαδιών επιφανείας της Αλμέιρα σημείωσε μείωση των αλιευμάτων κατά 40%, όπως δήλωσε η αξιότιμη βουλευτής, δεν υπάρχει επιστημονική απόδειξη ότι η εν λόγω μείωση συνέβη πράγματι και ότι αυτό προκλήθηκε από τον αθέμιτο ανταγωνισμό μη ισπανικών στόλων. Ζητήθηκε από εκπροσώπους του ενεχόμενου ισπανικού στόλου να παραθέσουν τα δεδομένα προκειμένου να υποστηρίξουν τον ισχυρισμό τους. Εν πάση περιπτώσει, μπορώ να επιβεβαιώσω ότι η Επιτροπή θα πάρει όλα τα απαραίτητα μέτρα σύμφωνα με τους κανόνες της Συνθήκης ΕΚ και της κοινής αλιευτικής πολιτικής, προκειμένου να διασφαλίσει ότι τα κράτη μέλη συμμορφώνονται με την κοινοτική νομοθεσία που απαγορεύει τα παρασυρόμενα δίχτυα. 
<SPEAKER ID="256" LANGUAGE="ES" NAME="María Isabel Salinas García (PSE ). –" AFFILIATION="">
<P>
Οι αλιείς που συμμορφώνονται με τον κανονισμό έχουν την αίσθηση ότι δεν προστατεύονται, αλλά υπάρχει κάτι πιο σοβαρό από όλα αυτά. Έγινε γνωστό φέτος το καλοκαίρι ότι, από τα 37 σκάφη που βρέθηκαν με παρασυρόμενα δίχτυα τα οποία απαγορεύονται από οικολογικές οργανώσεις, τα 18 είχαν ήδη λάβει επιδοτήσεις για τη μετατροπή τους. Δεν πιστεύω ότι αυτό το πρόβλημα πρέπει να μείνει αποκλειστικά στα χέρια των κρατών μελών. Πιστεύω ότι η Επιτροπή πρέπει να δράσει και το έχει κάνει σε σχέση με ορισμένα κράτη, αλλά αυτό είναι προφανώς ανεπαρκές. Δεν μπορούμε να επιτρέπουμε τη μη συμμόρφωση με τον κανονισμό και δεν μπορούμε να επιτρέψουμε να συνεχίζονται ορισμένες πρακτικές όταν πληρώνονται επιδοτήσεις.
<SPEAKER ID="257" LANGUAGE="EN" NAME="Joe Borg," AFFILIATION="Μέλος της Επιτροπής.">
<P>
Είναι σημαντικό να υπογραμμιστεί ότι ελπίζαμε πως ο κανονισμός για τη Μεσόγειο θα εγκρινόταν στο Συμβούλιο τον περασμένο μήνα. Θα περιελάμβανε έναν καθορισμό των διχτύων, τα οποία καταργούνται από τον κανονισμό του 1988. Δυστυχώς, το Συμβούλιο δεν ενέκρινε αυτόν τον κανονισμό τον περασμένο Σεπτέμβριο. Θα δοκιμάσουμε την τύχη μας και πάλι σύντομα, με την ελπίδα ότι μπορούμε να διασφαλίσουμε έναν πολύ καθυστερημένο κανονισμό που θα ρυθμίζει την αλιεία στη Μεσόγειο, γεγονός το οποίο θα δώσει στην Επιτροπή αυξημένες εξουσίες, προκειμένου να διασφαλίσει ότι η αλιεία διεξάγεται ορθά και στα όρια της βιωσιμότητας. 
<SPEAKER ID="258" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 19.25 και συνεχίζεται στις 21.00.)">
<P>
   Δεδομένου εξαντλήθηκε ο χρόνος για την Ώρα των Ερωτήσεων, οι ερωτήσεις 79-126 θα απαντηθούν γραπτώς(4).
<SPEAKER ID="259" LANGUAGE="" NAME="" AFFILIATION="Αντιπροέδρου">
<SPEAKER ID="260" LANGUAGE="" NAME="Πρόεδρος." AFFILIATION="">
<SPEAKER ID="261" LANGUAGE="EN" NAME="Charlie McCreevy," AFFILIATION="Μέλος της Επιτροπής.">
<P>
Η οδηγία 98/44/ΕΚ καθιερώνει συνετές αρχές για την προστασία των βιοτεχνολογικών εφευρέσεων μέσω διπλωμάτων ευρεσιτεχνίας. Λαμβάνει επίσης υπόψη τις ηθικές πτυχές του ευαίσθητου αυτού θέματος, καθώς και τη θεμιτή προσδοκία της βιομηχανίας και άλλων να θεσπίσουν ένα σαφές και αποτελεσματικό πλαίσιο για την προστασία των διπλωμάτων ευρεσιτεχνίας στον τομέα της τεχνολογίας.
<P>
Όσον αφορά τους συγκεκριμένους τομείς που επισημαίνονται από το Κοινοβούλιο στην πρόταση ψηφίσματος, θα ήθελα να κάνω τις ακόλουθες παρατηρήσεις. Σχετικά με την ειδική προστασία, το θέμα είναι κατά πόσον τα διπλώματα ευρεσιτεχνίας για τις γονιδιακές αλληλουχίες –αλληλουχίες DNA– πρέπει να επιτρέπονται σύμφωνα με το κλασικό πρότυπο του δικαιώματος στην ευρεσιτεχνία, σύμφωνα με το οποίο ο πρώτος εφευρέτης μπορεί να διεκδικήσει μια εφεύρεση που καλύπτει πιθανές μελλοντικές χρήσεις αυτής της αλληλουχίας. Αν, όμως, το δίπλωμα ευρεσιτεχνίας πρέπει να περιορίζεται ούτως ώστε μόνο η συγκεκριμένη χρήση που αποκαλύπτεται στην εφαρμογή του διπλώματος ευρεσιτεχνίας να μπορεί να διεκδικηθεί, τότε τι αποτελεί ειδική προστασία;
<P>
Η Επιτροπή θα εξετάσει τώρα, σε διαβούλευση με τους εμπλεκόμενους, τις συνέπειες της αναγνώρισης και των δύο ερμηνειών της οδηγίας και του καλύτερου τρόπου επίτευξης της ορθής εφαρμογής της οδηγίας για την ανθρώπινη κλωνοποίηση. Η οδηγία είναι σαφής για την Επιτροπή όσον αφορά το θέμα της δυνατότητας ευρεσιτεχνιακής κατοχύρωσης της αναπαραγωγικής κλωνοποίησης που περιλαμβάνει τη δημιουργία νέων ανθρωπίνων όντων, η οποία αποκλείεται ρητώς σύμφωνα με το άρθρο 6 της οδηγίας.
<SPEAKER ID="262" LANGUAGE="DE" NAME="Peter Liese," AFFILIATION="εξ ονόματος της Ομάδας PPE-DE">
<P>
   Κύριε Πρόεδρε, κύριε Επίτροπε, κυρίες και κύριοι, το ζήτημα με το οποίο ασχολούμαστε απόψε είναι ευαίσθητο. Το θέμα αυτό υπήρξε ήδη αντικείμενο μεγάλης αμφισβήτησης κατά τις σχετικές συζητήσεις πριν ακόμα από την έγκριση της οδηγίας 98/44/ΕΚ – μερικοί από τους συναδέλφους ήταν παρόντες. Υπάρχουν διάφορα μέτωπα και υπάρχουν ορισμένοι που είναι γενικά κατά της βιοτεχνολογίας. Εμείς ως Ομάδα ΕΛΚ-ΕΔ δεν ανήκουμε σε αυτούς. Χρειαζόμαστε τη βιοτεχνολογία, πρέπει να την χρησιμοποιήσουμε για την επίλυση πολλών από τα προβλήματά μας.
<P>
Η οδηγία πρέπει να εφαρμοστεί και, ως εκ τούτου, πρέπει να εφαρμοστεί και το άρθρο 6, παράγραφος 2, που λέει ότι δεν μπορεί να χορηγηθεί δίπλωμα ευρεσιτεχνίας σε τεχνικές που συμπεριλαμβάνουν την καταστροφή ανθρωπίνων εμβρύων για εμπορικούς ή βιομηχανικούς σκοπούς. Μπορεί οι γνώμες για το ζήτημα αυτό να διαφέρουν από ηθική άποψη, όμως η οδηγία είναι εδώ σχετικά σαφής και πρέπει να επιβληθεί.
<P>
Βάσει του σημερινού επιπέδου της τεχνολογίας, δεν μπορούν να παραχθούν ανθρώπινα εμβρυϊκά βλαστικά κύτταρα χωρίς να καταστραφούν ανθρώπινα έμβρυα. Ανεξάρτητα από το αν το βρίσκει κανείς αυτό ηθικό ή όχι, κατά τη δική μου άποψη και κατά την άποψη της Ομάδας ΕΛΚ-ΕΔ, δεν μπορεί για τον λόγο αυτόν να χορηγηθεί δίπλωμα ευρεσιτεχνίας σε ανθρώπινα εμβρυϊκά βλαστικά κύτταρα. Μπορεί, βέβαια, να προβάλει κανείς την αντίρρηση ότι σημειώθηκαν πιο πρόσφατες επιστημονικές εξελίξεις, αυτό όμως αφορά μόνο πειράματα σε ποντίκια και χρειάστηκαν σχεδόν 20 χρόνια μέχρι να φθάσει η έρευνα για τα εμβρυακά βλαστικά κύτταρα από τα ποντίκια στον άνθρωπο. Η εφεύρεση του Thomson το 1998 που αφορά μεθόδους για την παραγωγή εμβρυϊκών βλαστικών κυττάρων στον άνθρωπο έγινε σχεδόν 20 χρόνια αργότερα από μια παρόμοια εφεύρεση για τα ποντίκια.
<P>
Η οδηγία δεν είναι σαφής σε ένα σημείο, δηλαδή στην χορήγηση διπλώματος ευρεσιτεχνίας για το ανθρώπινο DNA. Γι’ αυτό ζητούμε από την Επιτροπή να προβεί σε σχετική διευκρίνιση. Κατά τα άλλα, η οδηγία είναι καλή και πρέπει να την υπερασπιστούμε.
<SPEAKER ID="263" LANGUAGE="DE" NAME="Maria Berger," AFFILIATION="εξ ονόματος της Ομάδας PSE">
<P>
   Κύριε Πρόεδρε, έχει περάσει πάρα πολύς καιρός από την τελευταία φορά που συμφώνησα με τον Επίτροπο ή με τον προκάτοχό του. Αυτό αφορά ιδίως την έκθεση που παρουσίασε η Επιτροπή σύμφωνα με το άρθρο 16 της οδηγίας για το δίπλωμα ευρεσιτεχνίας για τις βιοτεχνολογικές εφευρέσεις. Μπορώ να πω εξ ονόματος της Ομάδας μου ότι συμφωνούμε με τα συμπεράσματα της έκθεσης τόσο για το θέμα του πεδίου εφαρμογής της οδηγίας –του εύρους των διπλωμάτων ευρεσιτεχνίας– όσο και για τη διάκριση μεταξύ της δυνατότητας χορήγησης διπλώματος ευρεσιτεχνίας σε παντοδύναμα και πολυδύναμα βλαστικά κύτταρα, και μπορούμε να υποστηρίξουμε τις προτάσεις που περιέχονται στην έκθεση ως προς την περαιτέρω διαδικασία. Θέλουμε και εμείς την προώθηση της εξέλιξης τη βιοτεχνολογίας και είμαστε πεπεισμένοι ότι εδώ διαδραματίζουν πολύ σημαντικό ρόλο τα διπλώματα ευρεσιτεχνίας.
<SPEAKER ID="264" LANGUAGE="EN" NAME="Diana Wallis," AFFILIATION="εξ ονόματος της Ομάδας ALDE.">
<P>
Μου φαίνεται ότι ορισμένοι συνάδελφοι θα ήθελαν να επανεξετάσουν την οδηγία μέσω ενός ψηφίσματος που επινοήθηκε σε 24 ώρες. Σαφώς πρέπει να το κάνουμε αυτό σε πολύ περισσότερο χρόνο και μετά από ωριμότερη σκέψη. Όσον αφορά την ιδέα της νομικής δράσης, ήταν αρκετά σαφές χθες βράδυ ότι η νομική υπηρεσία του Κοινοβουλίου θεωρεί ότι δεν διαθέτουμε ούτε το κύρος ούτε το δικαίωμα να αναλάβουμε τέτοια δράση. Η Ομάδας μας είναι της γνώμης ότι πρέπει επί του παρόντος να επιδιώξουμε τη διατήρηση του , να χαιρετίσουμε την πρόταση και να περιμένουμε την κατάλληλη στιγμή για να δώσουμε σε αυτό το ευαίσθητο θέμα το κατάλληλο περιθώριο που αξίζει για πλήρη συζήτηση και εξέταση. 
<SPEAKER ID="265" LANGUAGE="DE" NAME="Hiltrud Breyer," AFFILIATION="εξ ονόματος της Ομάδας Verts/ALE">
<SPEAKER ID="266" LANGUAGE="NL" NAME="Johannes Blokland," AFFILIATION="εξ ονόματος της Ομάδας IND/DEM">
<P>
Παρότι στη δεύτερη έκθεση 16γ, η Επιτροπή δηλώνει ορθώς ότι τα παντοδύναμα βλαστοκύτταρα δεν μπορούν να κατοχυρωθούν ως ευρεσιτεχνίες, είναι ασαφής όσον αφορά την αντίστοιχη δυνατότητα στην περίπτωση των πολυδύναμων βλαστοκυττάρων. Και αυτά είναι τμήματα του ανθρωπίνου σώματος οπότε, σύμφωνα με το άρθρο 5, παράγραφος 1, της οδηγίας, εξαιρούνται από το δικαίωμα κατοχύρωσης με δίπλωμα ευρεσιτεχνίας.
<SPEAKER ID="267" LANGUAGE="PL" NAME="Marcin Libicki," AFFILIATION="εξ ονόματος της Ομάδας UEN">
<SPEAKER ID="268" LANGUAGE="ES" NAME="Manuel Medina Ortega (PSE ). –" AFFILIATION="">
<P>
   Κύριε Πρόεδρε, πιστεύω ότι η Επιτροπή εκπληρώνει το καθήκον της εφαρμόζοντας την κοινοτική οδηγία και, επομένως, πρέπει να συγχαρώ τον κ. McCreevy για την εξήγησή του και για τον τρόπο με τον οποίο μας παρουσίασε το θέμα.
<P>
Συμφωνώ με την κ. Wallis ότι δεν ήταν η κατάλληλη στιγμή για να υιοθετηθεί ένα ψήφισμα σχετικά με ένα τόσο περίπλοκο θέμα, όπως δείχνει αυτή η συζήτηση, στην οποία παρουσιάζεται μια σειρά στοιχείων. Ωστόσο, πιστεύω πως μια θεμελιώδης αρχή είναι ότι κανείς δεν μπορεί να εμποδίσει την ανθρώπινη πρόοδο βάσει θεολογικών αρχών που δεν έχουν καμία σχέση με τη σύγχρονη πραγματικότητα. Υπάρχουν εκατομμύρια άνθρωποι αυτήν τη στιγμή που υποφέρουν από εκφυλιστικές ασθένειες λόγω της έλλειψης προόδου σε αυτόν τον τομέα.
<P>
Φαίνεται ότι γυρίζουμε στον Μεσαίωνα και πιστεύω ότι, στον 21ο αιώνα, πρέπει να εστιάσουμε στην ανάγκη για επιστημονική πρόοδο και πρέπει, επομένως, να αντιταχθούμε στην ευρεσιτεχνιακή κατοχύρωση των βιοτεχνολογικών εφευρέσεων, που αναφέρεται, για παράδειγμα, στην αλληλουχία ορισμένων κυττάρων. Πιστεύω ότι αυτό είναι εντελώς αντίθετο με τις σημερινές ηθικές απαιτήσεις μιας ανθρωπότητας η οποία προχωρά μπροστά, η οποία σημειώνει πρόοδο και η οποία δεν πρόκειται να επιτρέψει να συνεχίσουν να υποφέρουν άνθρωποι από εκφυλιστικές ασθένειες.
<P>
Επομένως, πιστεύω ότι η Επιτροπή είχε απόλυτο δίκιο που παρουσίασε αυτήν την έκθεση, η οποία ανοίγει νέες δυνατότητες, και θα ήθελα να συγχαρώ για άλλη μία φορά τον κ. McCreevy για την παρουσίασή του. Ελπίζω ότι θα μπορέσουμε να συνεχίσουμε να μελετάμε αυτό το θέμα πιο ήρεμα, αλλά λαμβάνοντας πάντα υπόψη τις δυνατότητες που ανοίγονται για το μέλλον της ανθρώπινης έρευνας. 
<SPEAKER ID="269" LANGUAGE="IT" NAME="Patrizia Toia (ALDE ). –" AFFILIATION="">
<P>
   Κύριε Πρόεδρε, κυρίες και κύριοι, συμφωνώ με την κ. Wallis ότι ένα τόσο λεπτό ζήτημα θα απαιτούσε ίσως μια πιο διεξοδική συζήτηση. Σκοπός μας, ωστόσο, είναι να εκθέσουμε σήμερα τις απόψεις μας στον Επίτροπο.
<P>
Κύριε Επίτροπε, το ζήτημα της ευρεσιτεχνιακής προστασίας που παρέχει νομική κάλυψη, απαιτεί τη δέουσα προσοχή για να μην επιτραπούν μορφές συγκέντρωσης, πράγμα που θα συνέβαινε αντιθέτως αν το πεδίο ευρεσιτεχνιακής προστασίας των αλληλουχιών του DNA ήταν υπερβολικά ευρύ και δεν περιοριζόταν στις συγκεκριμένες χρήσεις του.
<SPEAKER ID="270" LANGUAGE="PL" NAME="Maciej Marian Giertych (IND/DEM )." AFFILIATION="">
<P>
   – Κύριε Πρόεδρε, η έρευνα για τη χρησιμοποίηση των βλαστοκυττάρων στη θεραπεία διαφόρων ασθενειών είναι δημοφιλής αυτήν την περίοδο. Η χρησιμοποίηση κυττάρων τα οποία προέρχονται από έμβρυα είναι ανήθικη, ενώ δεν τίθενται ηθικά ζητήματα ως προς τη χρησιμοποίηση των βλαστοκυττάρων ενηλίκων. Το 95% περίπου των πόρων που δαπανώνται για την έρευνα αφορά την πρώτη κατεύθυνση, παρότι δεν έχουν προκύψει οφέλη από αυτήν, ενώ μόλις το 5% της χρηματοδότησης αφορά τη δεύτερη κατεύθυνση, η οποία προσφέρει πολλά πλεονεκτήματα. Αυτό εγείρει ερωτηματικά όσον αφορά το τι πραγματικά συμβαίνει εν προκειμένω.
<P>
Στις 12 Μαΐου, ο καθηγητής Scolding, νευροφυσιολόγος στο πανεπιστήμιο του Μπρίστολ, εκφώνησε μια πολύ ενδιαφέρουσα ομιλία στη διακομματική ομάδα του Κοινοβουλίου για θέματα βιοηθικής, κατά τη διάρκεια της οποίας εξήγησε πολλές πτυχές αυτού του ζητήματος. Τα εμβρυϊκά βλαστοκύτταρα είναι καρκινογόνα και επιρρεπή σε γενετικές μεταλλάξεις, ενώ είναι πιθανή η εμφάνιση προβλημάτων λόγω της απόρριψής τους. Κανονικά δεν επιτελούν λειτουργίες αποκατάστασης των ιστών, οπότε πρέπει να υποχρεωθούν να λειτουργήσουν κατ’ αυτόν τον τρόπο. Επιπλέον, η χρήση τέτοιων κυττάρων εγείρει ηθικά ζητήματα. Εντούτοις, τα βλαστοκύτταρα που λαμβάνονται από τον μυελό των οστών ενηλίκων έχουν ως φυσική λειτουργία την αποκατάσταση των ιστών, οπότε δεν χρειάζεται να υποχρεώνονται να επιτελέσουν λειτουργίες στις οποίες δεν έχουν προσαρμοστεί. Δεν δημιουργούνται προβλήματα απόρριψης αυτών των κυττάρων, δεδομένου ότι προέρχονται από τον ίδιο τον ασθενή και, ως εκ τούτου, δεν είναι καρκινογόνα και δεν προκαλούν γενετικές μεταλλάξεις. Επιπλέον, η χρησιμοποίηση τέτοιων κυττάρων δεν εγείρει ηθικά προβλήματα.
<P>
Ο καθηγητής Scolding δεν είναι ο μόνος που γνωρίζει αυτά τα ευρήματα, τα οποία άλλωστε είναι γνωστά σε όλους τους ειδήμονες που δραστηριοποιούνται σε αυτόν τον τομέα. Συνεπώς, το ερώτημα που πρέπει να θέσουμε είναι γιατί δαπανώνται τόσα πολλά χρήματα για την έρευνα σχετικά με τα εμβρυϊκά βλαστοκύτταρα και τόσο λίγα για την έρευνα σχετικά με τα ενήλικα βλαστοκύτταρα. Η απάντηση είναι ότι αυτά τα τελευταία δεν προσφέρουν ευκαιρίες παρασκευής φαρμακευτικών σκευασμάτων, καθόσον το φάρμακο είναι τα ίδια τα κύτταρα, τα οποία συλλέγονται απευθείας από τον ασθενή. Οι φαρμακευτικές εταιρείες δεν θα κέρδιζαν τίποτε σε αυτήν την περίπτωση. Στην περίπτωση, όμως, των εμβρυϊκών βλαστοκυττάρων, έχει βαρύνουσα σημασία το γεγονός ότι μπορούν να καλλιεργηθούν κυτταρικές σειρές για διάφορους σκοπούς και στη συνέχεια να πωληθούν, και σε αυτό οφείλεται η δαπάνη τόσο σημαντικών χρηματικών ποσών για την έρευνα σε αυτόν τον τομέα. Αυτές είναι οι επιπτώσεις της κατοχύρωσης των κυττάρων με διπλώματα ευρεσιτεχνίας. 
<SPEAKER ID="271" LANGUAGE="PL" NAME="Andrzej Jan Szejna (PSE )." AFFILIATION="">
<P>
   – Κύριε Πρόεδρε, οι διατάξεις της οδηγίας του Ευρωπαϊκού Κοινοβουλίου και του Συμβουλίου για την έννομη προστασία των βιοτεχνολογικών εφευρέσεων δεν ρυθμίζουν λεπτομερώς όλα τα προβλήματα που σχετίζονται με την ανάπτυξη της γενετικής μηχανικής και της βιοτεχνολογίας. Τον Ιούλιο του 2005, η Επιτροπή παρουσίασε μια δεύτερη έκθεση στο Συμβούλιο και το Κοινοβούλιο σχετικά με την εξέλιξη και τις επιπτώσεις του δικαίου ευρεσιτεχνίας στον τομέα της βιοτεχνολογίας και της γενετικής μηχανικής.
<P>
Φρονώ ότι θα ήταν πρόωρο να λάβουμε θέση ως προς το εάν πρέπει να επιτραπεί η κατοχύρωση των αλληλουχιών γονιδίων ή DNA με διπλώματα ευρεσιτεχνίας σύμφωνα με την παραδοσιακή μέθοδο, κατά την οποία όποιος προβαίνει πρώτος σε μια επινόηση μπορεί να ζητήσει την κατοχύρωσή της. Απεναντίας, πρέπει να συνεχίσουμε να παρακολουθούμε τον ενδεχόμενο οικονομικό αντίκτυπο των διαφορών στη νομοθεσία μεταξύ των κρατών μελών.
<P>
Υποστηρίζω την πρωτοβουλία της Επιτροπής να πραγματοποιήσει μελέτες, ώστε να αναλυθούν ο βαθμός στον οποίο το ανθρώπινο DNA έχει κατοχυρωθεί με διπλώματα ευρεσιτεχνίας στην Ευρώπη, καθώς και οι ενδεχόμενες επιπτώσεις που μπορεί να έχει αυτό για την έρευνα και την καινοτομία. Οι εν λόγω μελέτες πρέπει να περιλαμβάνουν επίσης νομικές, ηθικές και κοινωνικές πτυχές. Όσον αφορά το θέμα των παντοδύναμων βλαστοκυττάρων, δεν θεωρώ ότι πρέπει να κατοχυρώνονται με διπλώματα ευρεσιτεχνίας, ενόψει των επιπτώσεων που θα είχε αυτό για την ανθρώπινη αξιοπρέπεια.
<SPEAKER ID="272" LANGUAGE="EN" NAME="Kathy Sinnott (IND/DEM ). –" AFFILIATION="">
<P>
Σήμερα, βρισκόμαστε αντιμέτωποι με μια αναντίρρητη περίπτωση. Το Ευρωπαϊκό Γραφείο Διπλωμάτων Ευρεσιτεχνίας χορήγησε στο πανεπιστήμιο του Εδιμβούργου δίπλωμα ευρεσιτεχνίας, με αριθμό 125 7167, το οποίο καλύπτει ανθρώπινα κύτταρα. Περιλαμβάνει επίσης, κατά ειρωνεία της τύχης, μια διαδικασία επιλογής του φύλου, την εποχή που στην Ευρώπη έχουμε δεσμευτεί σταθερά στην αρχή της απαγόρευσης των διακρίσεων λόγω φύλου. Πρέπει να ισχύσει η αρχή της προφύλαξης. Εάν υπάρχει οιοσδήποτε κίνδυνος να καταστεί εμπόρευμα ανθρώπινο υλικό, το παρόν Κοινοβούλιο πρέπει να ορθώσει το ανάστημά του, να αντισταθεί και να εκφράσει επισήμως τις αντιρρήσεις του για αυτήν την παράνομη εμπορία μερών του ανθρωπίνου σώματος πριν να είναι πολύ αργά.
<P>
Αυτό το ψήφισμα είναι σημαντικό, επειδή δεν μας μένει αρκετός χρόνος να υποβάλουμε την ένστασή μας προκειμένου να βοηθήσουμε στην ακύρωση αυτού του διπλώματος ευρεσιτεχνίας. Ζητώ, ως εκ τούτου, από τους συναδέλφους μου να υπερψηφίσουν το εν λόγω ψήφισμα και την τροπολογία του κ. Blokland. 
<SPEAKER ID="273" LANGUAGE="" NAME="Πρόεδρος." AFFILIATION="">
<P>
   Ολοκληρώνοντας τη συζήτηση, Σύμφωνα με το άρθρο 103, παράγραφος 2, του Κανονισμού έχουμε λάβει επτά προτάσεις ψηφίσματος.(1)
<P>
Η ψηφοφορία θα διεξαχθεί αύριο, στις 12.00. 
<SPEAKER ID="274" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0277/2005) του κ. Newton Dunn, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, σχετικά με την πρόταση απόφασης-πλαισίου του Συμβουλίου για την καταπολέμηση του οργανωμένου εγκλήματος (COM(2005)0006 - C6-0061/2005 - 2005/0003(CNS)) 
<SPEAKER ID="275" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
   Κύριε Πρόεδρε, κυρίες και κύριοι, καταρχάς θέλω να ευχαριστήσω τον εισηγητή κ. Newton Dunn, καθώς βεβαίως και τους εισηγητές των άλλων επιτροπών που ασχολήθηκαν με το ζήτημα της απόφασης-πλαισίου για το οργανωμένο έγκλημα.
<SPEAKER ID="276" LANGUAGE="EN" NAME="Bill Newton Dunn (ALDE )," AFFILIATION="εισηγητής.">
<P>
Μιλώ ως εισηγητής εκ μέρους της επιτροπής, όχι εμού προσωπικά. Συνιστούμε πλήρη υποστήριξη για την πρόταση της Επιτροπής αλλά, όπως είπε ο Επίτροπος, υπάρχουν επιπλέον λεπτομέρειες που προτείναμε να προστεθούν. Θέλουμε να ενισχύσουμε την Ευρωπόλ, αλλά θέλουμε να την καταστήσουμε οργανισμό της ΕΕ. Ελπίζω ότι οι συνάδελφοι μπορούν να υποστηρίξουν την τροπολογία 45 της Σοσιαλιστικής Ομάδας η οποία υποδεικνύει να μην υπάρξει επιπλέον ενίσχυση, έως ότου μετατραπεί σε πραγματικό οργανισμό της ΕΕ. Τότε μπορούμε να της δώσουμε απλόχερη στήριξη. Θέλουμε να κατάσχουμε τα κέρδη του οργανωμένου εγκλήματος.
<P>
Ευχαριστώ τον Επίτροπο που μίλησε για μια συγκεντρωτική υπηρεσία στο πλαίσιο του κάθε κράτους μέλους. Το χρειαζόμαστε αυτό προκειμένου να συντονίσουμε τις συχνά αποσπασματικές προσπάθειες στα επιμέρους κράτη μέλη. Δεν ανέφερε την ιδέα μιας υπηρεσίας ανάκτησης περιουσιακών στοιχείων, κατά το πρότυπο του ιρλανδικού συστήματος στο Δουβλίνο μέσω του οποίου η κυβερνητική υπηρεσία μπορεί κατ’ ουσίαν να κατάσχει περιουσιακά στοιχεία ύποπτων εγκληματιών και, στη συνέχεια, να τα επιστρέψει εάν αποδειχτεί ότι δεν είναι ένοχοι. Επειδή οι εγκληματίες δρουν για να αποκτήσουν χρήματα, εάν κάποιος τους τα πάρει, εκνευρίζονται πολύ. Αυτός είναι ο καλύτερος τρόπος να τους πλήξουμε. Ως επιτροπή, θα θέλαμε να επιτύχουμε τη συγκρότηση μιας υπηρεσίας ανάκτησης περιουσιακών στοιχείων σε κάθε ένα από τα 25 κράτη μέλη για να χτυπήσουμε τους εγκληματίες εκεί που τους πονάει πιο πολύ.
<SPEAKER ID="277" LANGUAGE="DE" NAME="Manfred Weber," AFFILIATION="εξ ονόματος της Ομάδας PPE-DE">
<P>
Η πρόταση νομοθετικού περιεχομένου υποστηρίζεται και από την Ομάδα ΕΛΚ-ΕΔ. Είχαμε προτείνει μια προσθήκη σχετικά με το επιμέρους ερώτημα για το ποιος έχει δικαιοδοσία όταν διαφωνούν διάφορες δικαστικές αρχές στην Ευρώπη για κάποια υπόθεση. Εάν δεν επέλθει συμφωνία μέσα σε δύο μήνες, θεωρούμε εύλογο να αναλάβει την απόφαση η Eurojust και να ασκήσει την ανάλογη πίεση στα κράτη για να αποφασιστεί τελικά ποιος έχει τη δικαιοδοσία.
<P>
Θέλω, όμως, να ασχοληθώ κυρίως με το μέλλον και με το πώς θα κάνουμε ένα ακόμα βήμα προόδου. Κατά τη γνώμη μου, είναι σημαντικό να ενισχύσουμε τις κοινές ομάδες ερευνών. Η συνεργασία υπαλλήλων από διάφορες χώρες για την κοινή έρευνα και καταπολέμηση του εγκλήματος πρέπει να γίνει η συνήθης μέθοδος έρευνας στον τομέα του οργανωμένου εγκλήματος. Ωστόσο, το καθοριστικό είναι η αμοιβαία εμπιστοσύνη μεταξύ των αστυνομικών και μεταξύ των υπαλλήλων που διεξάγουν έρευνες. Γι’ αυτό πρέπει να επενδύσουμε στην εξοικείωση με τα διάφορα συστήματα και τη δημιουργία εμπιστοσύνης. Το ίδιο ισχύει και για την ανταλλαγή δεδομένων, το SIS-II. Πρέπει να επενδύσουμε στην εμπιστοσύνη στα συστήματα αυτά.
<SPEAKER ID="278" LANGUAGE="FR" NAME="Martine Roure," AFFILIATION="εξ ονόματος της Ομάδας PSE">
<SPEAKER ID="279" LANGUAGE="EN" NAME="Μάριος Ματσάκης," AFFILIATION="εξ ονόματος της Ομάδας ALDE.">
<P>
Η έκθεση του κ. Newton Dunn είναι εξαιρετική, είναι όμως αρκετή; Θα ήθελα να αναφέρω απλώς δύο πτυχές που πρέπει, πιστεύω, να μας κάνουν να εξετάσουμε το ενδεχόμενο περαιτέρω αναθεώρησης της στρατηγικής μας. Πρώτον, η καταπολέμηση του οργανωμένου εγκλήματος χρησιμοποιώντας τις κλασικές αστυνομικές και δικαστικές μεθόδους έχει αποδειχθεί κατά μέγα μέρος μάταιη. Πρέπει να εξετάσουμε νέες, καινοτόμες μεθόδους αντιμετώπισής του. Επί παραδείγματι, μεγάλο μέρος του οργανωμένου εγκλήματος συνδέεται με το εμπόριο ναρκωτικών. Υιοθετώντας πιο φιλελεύθερη στάση έναντι των ναρκωτικών, θα μπορούσαμε να βοηθήσουμε τους χρήστες ναρκωτικών να αντιμετωπίσουν την ασθένειά τους και ταυτόχρονα να εξαλείψουμε τους εμπόρους ναρκωτικών.
<SPEAKER ID="280" LANGUAGE="DE" NAME="Johannes Voggenhuber," AFFILIATION="εξ ονόματος της Ομάδας Verts/ALE">
<P>
   Κύριε Πρόεδρε, τι συμβαίνει εδώ; Για άλλη μία φορά, το Κοινοβούλιο γνωμοδοτεί, χωρίς αυτό να είναι δεσμευτικό, για αποφάσεις πλαίσιο του Συμβουλίου σε έναν καίριο τομέα της εσωτερικής ασφάλειας, της δικαστικής και αστυνομικής συνεργασίας, που πρέπει τελικά να μεταφέρουν σε εθνικό δίκαιο 25 κοινοβούλια.
<P>
Αυτό στην πράξη σημαίνει ότι διεξάγεται απλά ένα είδος διαδικασίας επικύρωσης υπό την πίεση της δύσκολης αποστολής να επιτευχθεί συμφωνία 25 κυβερνήσεων, χωρίς η διαβούλευση αυτή να έχει δεσμευτικό χαρακτήρα, χωρίς συναπόφαση, χωρίς κοινοτικό δίκαιο, χωρίς ευρέα δικαιώματα ελέγχου και χωρίς καμία διεύρυνση των αρμοδιοτήτων του Ευρωπαϊκού Δικαστηρίου. Γίνεται μια διαρκής ενίσχυση της αστυνομικής και δικαστικής συνεργασίας που είναι βέβαια αναγκαία, αλλά δεν λαμβάνει επαρκώς υπόψη τα θέματα του κατά πόσον έχουν δεσμευτικό χαρακτήρα τα εχέγγυα για τα θεμελιώδη δικαιώματα, της κοινοβουλευτικής νομιμοποίησης και του δικαστικού και κοινοβουλευτικού ελέγχου και δεν δίνει σημασία στις διαφωνίες ως προς τη νομιμότητα.
<SPEAKER ID="281" LANGUAGE="IT" NAME="Giusto Catania," AFFILIATION="εξ ονόματος της Ομάδας GUE/NGL">
<P>
   Κύριε Πρόεδρε, κυρίες και κύριοι, πριν από λίγες μόνο ημέρες, σε μια ιταλική επαρχία, δολοφονήθηκε από το οργανωμένο έγκλημα ένας πολιτικός, ο Francesco Fortugno, πράγμα που αποδεικνύει τη βιαιότητα της σύγκρουσης και τις δυσκολίες που συναντά η καταπολέμηση του οργανωμένου εγκλήματος στο εσωτερικό της Ευρώπης.
<P>
Κατάγομαι από μια περιφέρεια στην οποία δικαστές, πολιτικοί και συνδικαλιστές έχουν δολοφονηθεί από τη Μαφία και ο σημερινός πρόεδρος της περιοχής αυτής έχει παραπεμφθεί στη δικαιοσύνη για σχέσεις με τη Μαφία. Πιστεύω, συνεπώς, ότι το ζήτημα πρέπει να αντιμετωπισθεί συνολικά και ότι το ζήτημα της κατάσχεσης των αγαθών αποτελεί ένα καίριο σημείο: είναι ένας νόμος που είχε μεγάλη επιτυχία στην Ιταλία, μολονότι έχει κατασχεθεί μόνο το 1% των περιουσιακών στοιχείων της Μαφίας.
<SPEAKER ID="282" LANGUAGE="EN" NAME="James Hugh Allister (NI ). –" AFFILIATION="">
<P>
Στη Βόρεια Ιρλανδία και τη Δημοκρατία της Ιρλανδίας, είχαμε επί πολλά έτη εν δράσει μία από τις πλέον εξελιγμένες τρομοκρατικές και εγκληματικές οργανώσεις των σύγχρονων καιρών, τον ΙRΑ. Επί δεκαετίες χρηματοδοτούσε την αχρεία εκστρατεία του υπέρ της τρομοκρατίας με τα έσοδα από το ευρύτατο φάσμα εγκληματικών δραστηριοτήτων του. Τώρα που –τουλάχιστον επί του παρόντος– τα όπλα εξυπηρέτησαν τον επιδιωκόμενο σκοπό, το προϊόν της εγκληματικής του αυτοκρατορίας χρησιμοποιείται για τη χρηματοδότηση του ψευδοπολιτικού κόμματός του, του Sinn Féin. Είναι ένα από τα πλουσιότερα πολιτικά κόμματα της Ευρώπης, επειδή ζει από τα έσοδα του εγκλήματος. Η πλέον διαβόητη ενέργεια προσφάτως ήταν η ληστεία 40 εκατομμυρίων ευρώ από τη Northern Bank στο Μπέλφαστ. Αυτό ήταν μόνο μέρος του εγκληματικού προγράμματος του ΙRΑ, το οποίο περιλαμβάνει από λαθρεμπόριο καυσίμων, διακίνηση ναρκωτικών, νομιμοποίηση εσόδων από παράνομες δραστηριότητες μέχρι κάθε είδους παράνομη ενέργεια.
<P>
Ευτυχώς, η Υπηρεσία Ανάκτησης Περιουσιακών Στοιχείων κατάφερε προσφάτως ισχυρό πλήγμα κατά του διεθνούς εγκληματικού δικτύου του ΙRΑ εξαρθρώνοντας μια επιχείρηση νομιμοποίησης παράνομων προσόδων στο Μάντσεστερ, μέσω της οποίας ο διευθυντής, Thomas Murphy, νομιμοποιούσε έσοδα εκατομμυρίων ευρώ από παράνομες δραστηριότητες με αγοραπωλησίες ακινήτων.
<P>
Εάν ήταν πραγματικοί δημοκράτες όπως ισχυρίζονται, υπάρχουν δύο βουλευτές αυτού του Κοινοβουλίου που μπορούν να ρίξουν περισσότερο φως σε αυτά τα θέματα, επειδή το κόμμα τους συνδέεται αναπόσπαστα με αυτήν τη μεγάλης κλίμακας εγκληματικότητα. Αναφέρομαι στις βουλευτές του Sinn Féin Bairbre de Brún και Mary Lou McDonald οι οποίες, όποτε συζητούμε αυτά τα θέματα, είναι απούσες και διακρίνονται για τη συνένοχη σιωπή τους. 
<SPEAKER ID="283" LANGUAGE="PT" NAME="Carlos Coelho (PPE-DE )." AFFILIATION="">
<P>
   – Κύριε Πρόεδρε, κύριε Frattini, κυρίες και κύριοι, η ελεύθερη κυκλοφορία προσώπων, αγαθών, υπηρεσιών και κεφαλαίων δεν απολαύει πλήρους νομικής προστασίας, δεδομένου ότι στις υπηρεσίες επιβολής του νόμου δεν επιτρέπεται να ενεργούν εκτός της επικράτειας στην οποία έχουν δικαιοδοσία τα επιμέρους κράτη μέλη. Επιπλέον, παρατηρείται έλλειψη εμπιστοσύνης μεταξύ των διαφόρων αστυνομικών αρχών, οι οποίες διστάζουν να ανταλλάξουν πληροφορίες, ενώ δεν είναι καθόλου καθησυχαστικό το γεγονός ότι αυτή η έλλειψη εμπιστοσύνης είναι ακόμη πιο οξεία σε επίπεδο ΕΕ.
<P>
Θέλω να συγχαρώ τον κ. Newton Dunn για το έργο του στην αρμόδια επιτροπή και για τις θαυμάσιες προτάσεις του. Θέλω επίσης να ευχαριστήσω τον κ. Frattini, διότι έκανε δεκτές τις περισσότερες από τις τροπολογίες που κατέθεσε το Κοινοβούλιο. Πρέπει, ωστόσο, να λαμβάνεται υπόψη ότι, εκτός των νομοθετικών προτύπων και δραστηριοτήτων, αυτή η προσπάθεια πρέπει να συνοδεύεται από τη δημιουργία πρακτικών μέσων συνεργασίας μεταξύ των δικαστικών και αστυνομικών αρχών, οι οποίες χρειάζονται πιο αποτελεσματικά μέτρα για την επιτέλεση του έργου τους.
<SPEAKER ID="284" LANGUAGE="" NAME="Κυριάκος Τριανταφυλλίδης (GUE/NGL ). –" AFFILIATION="">
<SPEAKER ID="285" LANGUAGE="EN" NAME="Alexander Stubb (PPE-DE ). –" AFFILIATION="">
<P>
   Κύριε Πρόεδρε, πρέπει να πω στον καλό μου φίλο κ. Newton Dunn ότι με χαροποιεί πάντα όταν κάποιος συντάσσει μια έκθεση σχετικά με ένα θέμα το οποίο αποτελεί για εκείνον φετίχ. Έχει γράψει ένα βιβλίο σχετικά με το «Ευρωπαϊκό FBI». Συνεπώς, με αρκετή χαρά διαπιστώνω ότι ο εισηγητής γνωρίζει πράγματι το υλικό του.
<P>
Σε γενικές γραμμές, υποστηρίζω, όπως και η Ομάδα μου, η οποία εκπροσωπήθηκε από τον κ. Weber, την προσέγγιση της Επιτροπής αλλά και την προσέγγιση του εισηγητή. Μου αρέσει ο δραματικός τρόπος με τον οποίο ξεκινά η έκθεση. Γιατί οι άνθρωποι που κάθονται εδώ, πρέπει να γνωρίζουν ότι εάν το οργανωμένο έγκλημα ήταν κράτος, θα ήταν η τέταρτη μεγαλύτερη οικονομία στον κόσμο. Αυτό λέει πολλά σχετικά με τα ενεχόμενα χρήματα. Μου αρέσουν επίσης οι φιλόδοξοι στόχοι της έκθεσης. Αποτελεί έναν καίριο τομέα, όπως είπε ο εισηγητής, έναν τομέα όπου πράγματι έχουμε προστιθέμενη αξία από την ευρωπαϊκή πλευρά. Είναι επίσης ένας τομέας όπου τα κράτη μέλη δεν μπορούν να αντεπεξέλθουν μόνα τους· πρέπει να το πράξουμε μαζί. Υπάρχει μία «ομάδα» στην οποία θα ήθελα να δώσω λίγη ενθάρρυνση: τα Υπουργεία Εσωτερικών των κρατών μελών. Είναι πολύ συντηρητικά όταν πρόκειται για τέτοια θέματα.
<P>
Συμφωνώ ειδικότερα με την τροπολογία 39 του κ. Newton Dunn, στην οποία καλεί τα κράτη μέλη να συγκεντρώσουν στατιστικά στοιχεία για το οργανωμένο έγκλημα. Το μόνο λυπηρό πράγμα είναι ότι δεν το έχουμε κάνει ήδη. Έπρεπε να το είχαμε κάνει από πολύ καιρό.
<P>
Όσον αφορά τις τροπολογίες 15 και 29 του κ. Newton Dunn, οι οποίες αφορούν την κατάσχεση των κεφαλαίων και των αγαθών που έχουν συγκεντρωθεί παράνομα, συμφωνώ πλήρως: αυτά τα περιουσιακά στοιχεία πρέπει να αφαιρούνται.
<SPEAKER ID="286" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
Όπως ορθώς ειπώθηκε «η φωνή του Κοινοβουλίου πρέπει να εισακουσθεί» και αυτό ακριβώς έχω σκοπό να πράξω. Όπως επεσήμανε ο κ. Coelho, ένα καίριο σημείο είναι ασφαλώς η αμοιβαία εμπιστοσύνη μεταξύ των αρχών ασφαλείας και των αστυνομικών δυνάμεων των κρατών μελών. Εάν δεν υπάρχει αμοιβαία εμπιστοσύνη και δεν τίθενται στη διάθεση της Ευρωπόλ και της Eurojust οι αναγκαίες πληροφορίες, αποδυναμώνεται αντικειμενικά η ευρωπαϊκή στρατηγική και, συνεπώς, ορθώς επεσήμαναν κάποιοι –μεταξύ των οποίων και ο κ. Stubb– την ανάγκη να συντελεσθούν σημαντικές πρόοδοι στην πολιτική συνεργασίας από τους υπουργούς Εσωτερικών, προκειμένου να ενισχυθεί η αμοιβαία αυτή εμπιστοσύνη. Προσωπικά, τάσσομαι ανεπιφύλακτα υπέρ της ενίσχυσης της Ευρωπόλ και της Eurojust και θα αναλάβω προσωπικές πρωτοβουλίες για να ενθαρρύνω την επικύρωση όλων των πρωτοκόλλων της Ευρωπόλ από τα κράτη μέλη που δεν τα έχουν επικυρώσει ακόμη.
<P>
Συμφωνώ απόλυτα με την ιδέα ότι τα αγαθά που κατάσχονται από τις εγκληματικές οργανώσεις πρέπει να διατίθενται και να χρησιμοποιούνται για κοινωνικούς σκοπούς. Ο κ. Catania υπενθύμισε ότι η ιταλική, όπως και η ιρλανδική νομοθεσία, προβλέπουν τη χρήση για θετικούς σκοπούς των αγαθών που χρησιμοποιούσε το οργανωμένο έγκλημα για παράνομες δραστηριότητες. Κατά την άποψή μου, αυτό αποτελεί ένα παράδειγμα που θα μπορούσε να μεταφερθεί και στα υπόλοιπα κράτη μέλη της Ευρωπαϊκής Ένωσης.
<P>
Τέλος, απευθύνουμε έκκληση για καλύτερη λειτουργία των κοινών ομάδων έρευνας. Πρόκειται για μια πολύ θετική διαδικασία που είχε έως τώρα ικανοποιητικά αποτελέσματα. Θεωρώ πως η διαδικασία αυτή πρέπει να ενισχυθεί και αν –όπως ελπίζω– ενισχυθεί η Eurojust, θα μπορέσουμε να ανταποκριθούμε στο αίτημα των συμπολιτών μας με μια συγκεκριμένη ενιαία δράση των οργάνων της Ευρωπαϊκής Ένωσης.
<SPEAKER ID="287" LANGUAGE="IT" NAME="Giusto Catania (GUE/NGL ). –" AFFILIATION="(Χειροκροτήματα από την αριστερή πτέρυγα)">
<P>
Στο πλαίσιο της παρούσας συζήτησης, ακούσθηκε ότι στελέχη πολιτικών κομμάτων και εκπρόσωποι των οργάνων διατηρούν σχέσεις με εγκληματικές οργανώσεις. Πιστεύω πως οι ισχυρισμοί αυτοί είναι απαράδεκτοι και καλώ, συνεπώς, την Προεδρία να λάβει μέτρα που να αποτρέπουν παρόμοιες παρεμβάσεις και να προβεί σε όλες τις αναγκαίες ενέργειες για την υπεράσπιση της τιμής της αντιπροσωπείας του Sinn Féin που ανήκει στην Ομάδα μας.
<SPEAKER ID="288" LANGUAGE="" NAME="Πρόεδρος." AFFILIATION="">
<P>
   Σας ευχαριστούμε πολύ, κύριε Catania. Η παρατήρησή σας θα διαβιβαστεί στο Προεδρείο, προκειμένου να της δοθεί η κατάλληλη συνέχεια.
<P>
Η ψηφοφορία θα διεξαχθεί αύριο, στις 12.00. 
<SPEAKER ID="289" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0286/2005) της κ. Klamt, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, σχετικά με μια κοινοτική προσέγγιση της διαχείρισης της οικονομικής μετανάστευσης (COM(2004)0811 - 2005/2059(INI)) 
<SPEAKER ID="290" LANGUAGE="DE" NAME="Ewa Klamt (PPE-DE )," AFFILIATION="εισηγήτρια">
<P>
Η μετανάστευση βρίσκεται και πάλι στο επίκεντρο της δημοσιότητας τις τελευταίες εβδομάδες. Οι εικόνες και οι ανταποκρίσεις από τη Λαμπεντούσα, τη Ceuta και τη Melilla, τη Μάλτα και την Κύπρο συγκλόνισαν πολλούς ανθρώπους. Πίσω από αυτές τις εικόνες βρίσκονται ανθρώπινα πεπρωμένα που μας αγγίζουν. Πρώτον, μας συγκλονίζει ότι αυτά συμβαίνουν στα νότια σύνορα της Ευρώπης και, δεύτερον, αναρωτιόμαστε πώς μπορούμε να αλλάξουμε τη σημερινή κατάσταση και να εμποδίσουμε να συμβαίνουν τέτοια πράγματα στο μέλλον. Ωστόσο, ας μην κοροϊδευόμαστε. Εδώ πρέπει να μιλήσουμε για όλα τα εξωτερικά σύνορα της ΕΕ.
<P>
Πιο συγκεκριμένα: αν επιτρέπαμε την είσοδο στην ΕΕ στους ανθρώπους που περιμένουν τώρα στη μαροκινή πλευρά, αυτό θα φαινόταν σαν μια πράξη ανθρωπισμού. Στην πραγματικότητα, όμως, θα ήταν υπεραπλούστευση και σε τελευταία ανάλυση θα ήταν απάνθρωπο. Δεν αρκεί να επιτρέψουμε στους ανθρώπους την είσοδο στην ΕΕ, γιατί τι θα γίνει μετά; Πού και πώς θα ζήσουν και θα εργαστούν οι άνθρωποι αυτοί; Ποιες προοπτικές μπορούμε να τους προσφέρουμε; Και το χειρότερο: μια τέτοια πράξη θα είχε αποτέλεσμα χιονοστιβάδας. Δυστυχώς, η Ceuta και η Melilla είναι η ζωντανή απόδειξη για το ότι η μαζική νομιμοποίηση έχει ένα τεράστιο αποτέλεσμα έλξης. Αυτό που αρχικά ήταν ένα μέτρο με στόχο τον τερματισμό της παράνομης διαμονής και της μαύρης εργασίας έχει γίνει κίνητρο για παράνομη μετανάστευση.
<SPEAKER ID="291" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
   Κύριε Πρόεδρε, κυρίες και κύριοι, θέλω να ευχαριστήσω θερμά την κ. Klamt για το έργο που επιτέλεσε, για τις προσπάθειες που κατέβαλε όλη η Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων και για τη συμβολή της στο έργο της Ευρωπαϊκής Επιτροπής, η οποία τον Ιανουάριο του τρέχοντος έτους υπέβαλε μια Πράσινη Βίβλο ως βάση μιας διαφανούς ευρωπαϊκής δημόσιας συζήτησης, στην οποία συμμετείχαν όλοι οι δημόσιοι και ιδιωτικοί φορείς.
<P>
Συγκεντρώσαμε μέχρι σήμερα 140 απόψεις διαφόρων συνδικαλιστικών οργάνων, μη κυβερνητικών οργανώσεων, κρατών μελών και επιχειρηματικών οργανώσεων, καθώς και την άποψη του Ευρωπαϊκού Κοινοβουλίου, η οποία θα αποτελέσει ασφαλώς ένα από τα καίρια στοιχεία για την εκπόνηση ενός σχεδίου δράσης, το οποίο –μπορώ να σας διαβεβαιώσω– προτίθεμαι να υποβάλω στην Επιτροπή εντός του έτους.
<P>
Χρειάζονται, λοιπόν, πολιτικές στρατηγικές και κοινή προσπάθεια των 25 κρατών μελών της Ευρωπαϊκής Ένωσης. Ακούω συχνά για μικρές ομάδες κρατών που θέλουν να δράσουν αυτόνομα ή για άλλες ομάδες που πιστεύουν πως έχουν εξασφαλίσει τη λύση. Πιστεύω ειλικρινά πως μόνο μια συνεκτική δράση της Ευρωπαϊκής Ένωσης μπορεί να αποτελέσει τη λύση. Επαναλαμβάνω για άλλη μία φορά πως το Κοινοβούλιο, το Συμβούλιο και η Επιτροπή πρέπει να συνεργαστούν στο ζήτημα αυτό.
<P>
Εμείς πιστεύουμε πως η νόμιμη μετανάστευση –η μετανάστευση που σέβεται τους κανόνες των κρατών μελών και της Ευρωπαϊκής Ένωσης– αποτελεί πλεονέκτημα και όχι κίνδυνο και ως πλεονέκτημα θέλουμε να την προσεγγίσουμε. Γνωρίζουμε καλά τις δημογραφικές τάσεις που θα απαιτήσουν εργατικό δυναμικό από τρίτες χώρες, αλλά γνωρίζουμε επίσης ότι η Ευρωπαϊκή Ένωση των 25 δεν μπορεί να λησμονεί πως υπάρχουν διαθέσιμοι ανθρώπινοι πόροι και εργαζόμενοι που είναι ευρωπαίοι πολίτες όπως εμείς από τα νέα κράτη μέλη της Ένωσης. Κατά συνέπεια, όταν τον Μάιο του 2006 θα συζητηθούν οι κανόνες που αφορούν αυτήν την κατηγορία των εργαζομένων, θα είμαι μεταξύ αυτών που θα ενθαρρύνουν τα παλαιότερα κράτη μέλη, τους 15, να καταργήσουν τους φραγμούς που θέτουν ακόμη εμπόδια στους εργαζόμενους από τις χώρες οι οποίες εντάχθηκαν στην Ευρωπαϊκή Ένωση το 2004. Είναι και αυτό ένα ζήτημα που πρέπει να εξετάσουμε στο πλαίσιο μιας ευρύτερης στρατηγικής.
<SPEAKER ID="292" LANGUAGE="DE" NAME="Gabriele Zimmer (GUE/NGL )," AFFILIATION="συντάκτρια γνωμοδότησης της Επιτροπής Ανάπτυξης">
<P>
Διαπιστώνω ότι η παρούσα έκθεση αντανακλά σε μεγάλο βαθμό τις θέσεις της Επιτροπής Ανάπτυξης, που τις είχαμε συνοψίσει σε μία γνωμοδότηση. Οι συνάδελφοί μου θα χαρούν επίσης ιδιαίτερα διότι η παράγραφος 8 της έκθεσης απευθύνει έκκληση στα κράτη μέλη της ΕΕ να επικυρώσουν επιτέλους τη Διεθνή Σύμβαση των Ηνωμένων Εθνών για την Προστασία των Δικαιωμάτων όλων των Διακινούμενων Εργαζομένων και των Μελών των Οικογενειών τους.
<SPEAKER ID="293" LANGUAGE="LT" NAME="Danutė Budreikaitė (ALDE )," AFFILIATION="συντάκτρια γνωμοδότησης της Επιτροπής Διεθνούς Εμπορίου">
<P>
   . – Επί αιώνες η οικονομική μετανάστευση διαδραμάτισε άκρως σημαντικό ρόλο στην οικονομική ανάπτυξη των χωρών υποδοχής. Συνεπώς, δεν μπορεί να υπάρχει η παραμικρή αμφιβολία για τη σημασία της Πράσινης Βίβλου σχετικά με μια κοινοτική προσέγγιση για τη διαχείριση της οικονομικής μετανάστευσης. Εντούτοις, το έγγραφο είναι αντιφατικό. Υποστηρίζει ότι τάσσεται υπέρ διαδικασιών εισόδου για μετανάστες από τρίτες χώρες, και όχι υπέρ της κυκλοφορίας των προσώπων στην εσωτερική αγορά της ΕΕ. Ωστόσο, προβλέπεται ότι οι συζητήσεις σχετικά με τα αποτελέσματα της Πράσινης Βίβλου θα αποτελέσουν τη βάση ενός σχεδίου σχετικά με τον τρόπο ανταπόκρισης στις ανάγκες της αγοράς εργασίας. Οι μετανάστες θα εισέρχονται στην κοινοτική αγορά εργασίας· προτείνεται οι υπηρεσίες της ΕΕ που δραστηριοποιούνται στον τομέα της αγοράς εργασίας, όπως οι Ευρωπαϊκές Δημόσιες Υπηρεσίες Απασχόλησης και η ευρωπαϊκή πύλη για την επαγγελματική κινητικότητα EURES, να χρησιμοποιηθούν για τη διευκόλυνσή τους στην εξεύρεση απασχόλησης. Η οδηγία του Συμβουλίου σχετικά με το καθεστώς υπηκόων τρίτων χωρών οι οποίοι είναι επί μακρόν διαμένοντες, η οποία τίθεται σε ισχύ το 2006, προβλέπει ότι οι επί μακρόν διαμένοντες μετανάστες θα έχουν τη δυνατότητα να μεταβούν και να εγκατασταθούν σε άλλο κράτος μέλος για σπουδές, μισθωτή εργασία ή αυτοαπασχόληση, ή ακόμη και να εγκατασταθούν απλώς, χωρίς να ασκούν οποιαδήποτε οικονομική δραστηριότητα. Αυτό σημαίνει ότι οι επί μακρόν διαμένοντες οικονομικοί μετανάστες θα έχουν τη δυνατότητα να εργάζονται και να προσφέρουν υπηρεσίες ουσιαστικά στο σύνολο της εσωτερικής αγοράς της ΕΕ. Συγχρόνως, για τα νέα κράτη μέλη της ΕΕ ισχύει μεταβατική περίοδος επτά ετών πριν από την εφαρμογή της ελεύθερης κυκλοφορίας των εργαζομένων. Το Κοινοβούλιο συζητά την οδηγία σχετικά με τις υπηρεσίες επί δύο χρόνια. Εντούτοις, στην ίδια την ΕΕ δεν έχουν πραγματικά υλοποιηθεί ούτε η ελεύθερη κυκλοφορία προσώπων ούτε η ελεύθερη κυκλοφορία υπηρεσιών. Έχοντας υπόψη ότι ο καθορισμός της ροής της οικονομικής μετανάστευσης είναι αρμοδιότητα των κρατών μελών, προτείνω, όταν καταρτιστούν, οι κοινοτικοί κανόνες για την είσοδο οικονομικών μεταναστών πρέπει να περιορίζονται στα ελάχιστα κριτήρια που ισχύουν για την είσοδο όλων των μεταναστών, αφήνοντας τα κράτη μέλη να λαμβάνουν την οριστική απόφαση, δεδομένου μάλιστα ότι η ΕΕ δεν διαθέτει κοινή βιομηχανική πολιτική. Σας ευχαριστώ. 
<SPEAKER ID="294" LANGUAGE="FR" NAME="Anna Záborská (PPE-DE )," AFFILIATION="συντάκτρια γνωμοδότησης της Επιτροπής Δικαιωμάτων των Γυναικών και Ισότητας των Φύλων">
<P>
   . – Κύριε Πρόεδρε, κύριε Επίτροπε, κυρίες και κύριοι, επιτρέψτε μου, καταρχάς, να απευθύνω έναν θερμό χαιρετισμό στους 350 νέους ιταλούς του κινήματος Movimento per la vita, που παρακολουθούν τις απογευματινές μας συζητήσεις.
<P>
Το φαινόμενο της μετανάστευσης έχει μεγαλύτερες επιπτώσεις από κάθε άλλη φορά στη διεθνή κοινότητα και σε κάθε κράτος μέλος. Η έκθεση της κ. Klamt αποτελεί σημαντική συμβολή σε αυτήν την επείγουσα συζήτηση.
<SPEAKER ID="295" LANGUAGE="PT" NAME="Carlos Coelho," AFFILIATION="εξ ονόματος της Ομάδας PPE-DE">
<P>
   . – Θέλω καταρχάς να συγχαρώ την κ. Klamt για την έκθεσή της, η οποία χαρακτηρίζεται σε μεγάλο βαθμό από ισορροπία και κοινή λογική, στοιχεία τα οποία απουσιάζουν εν πολλοίς όταν συζητούμε αυτό το ευαίσθητο ζήτημα. Στη συζήτηση μέχρι στιγμής κυριάρχησε δημαγωγικός τόνος, τόσο από τους υποστηρικτές του ανεύθυνου ανοίγματος των συνόρων μας χωρίς περιορισμούς, όσο και από τους υποστηρικτές της άποψης ότι πρέπει να δώσουμε στους μετανάστες όλα τα δικαιώματα, συμπεριλαμβανομένων των πολιτικών δικαιωμάτων, που αναγνωρίζονται στους πολίτες μας.
<P>
Όπως επισημαίνει η κ. Klamt, τα τελευταία 25 χρόνια ο αριθμός των μεταναστών στον κόσμο έχει υπερδιπλασιαστεί· ο αριθμός τους υπερβαίνει σήμερα τα 200 εκατομμύρια, ενώ όλο και περισσότεροι κατευθύνονται προς την ΕΕ, αντί για τους παλαιότερους συνήθεις προορισμούς όπως οι Ηνωμένες Πολιτείες και ο Καναδάς.
<P>
Απαιτείται, λοιπόν, μια σαφής και συνεκτική κοινή ευρωπαϊκή μεταναστευτική πολιτική, καθώς και η αποτελεσματική διαχείριση των μεταναστευτικών ρευμάτων. Για τον σκοπό αυτόν, οφείλουμε, πρώτον, να δημιουργήσουμε νέους νόμιμους τρόπους εισόδου στην ΕΕ, λαμβάνοντας υπόψη την ικανότητα υποδοχής των επιμέρους κρατών μελών και χωρίς να λησμονούμε την ατζέντα της Λισαβόνας και την ευρωπαϊκή στρατηγική απασχόλησης· δεύτερον, να ενισχύσουμε την προσπάθεια καταπολέμησης της παράνομης εισόδου και της διακίνησης ανθρώπων· τρίτον, να προαγάγουμε την αποτελεσματική ενσωμάτωση των μεταναστών, καθόσον η επιτυχία της μετανάστευσης είναι συνάρτηση της αποτελεσματικότητας της ενσωμάτωσης, όπως επεσήμανε ο κ. Frattini· και, τέταρτον, να καταρτίσουμε μια πολιτική ασφαλούς, αξιοπρεπούς και ανθρώπινης επιστροφής στη χώρα προέλευσης, με πλήρη διασφάλιση των ανθρωπίνων δικαιωμάτων. 
<SPEAKER ID="296" LANGUAGE="FR" NAME="Adeline Hazan," AFFILIATION="εξ ονόματος της Ομάδας PSE">
<P>
Πρόκειται, στην πράξη, για ένα θέμα για το οποίο χρειάζεται να έχουμε κοινή προσέγγιση. Δεν είναι πλέον δυνατόν να συνεχίσουμε να υλοποιούμε μεμονωμένες πολιτικές για αυτά τα θέματα. Πιστεύουμε ότι μια πολιτική οικονομικής μετανάστευσης συμβαδίζει με μια πολιτική ενσωμάτωσης. Θέλουμε επίσης να επισημάνουμε όλως ιδιαιτέρως ότι η μετανάστευση μπορεί να είναι θετικός παράγοντας για την Ευρωπαϊκή Ένωση. Άλλες ιδέες που υποστηρίζουμε είναι η θέσπιση ευρωπαϊκής πράσινης κάρτας, που θα διευκολύνει τους μετανάστες στην εξεύρεση εργασίας, και η χορήγηση στους μετανάστες που έχουν ζήσει τουλάχιστον επί πενταετία του δικαιώματος του εκλέγειν στις τοπικές εκλογές και στις ευρωπαϊκές εκλογές, σε καμία όμως περίπτωση, στις εθνικές εκλογές, σε αντίθεση με ό,τι είπε πριν από λίγες εβδομάδες η κ. Klamt. Θέλουμε να επισημάνουμε ότι οι νομιμοποιήσεις έχουν επιτρέψει σε άντρες και γυναίκες που είχαν υποστεί εκμετάλλευση από ανενδοίαστους εργοδότες ενώ εργαζόντουσαν παράνομα, να βγουν από τη σκιά. Τέλος, θέλουμε να επισημάνουμε την ανάγκη ανάπτυξης πραγματικών πολιτικών ενσωμάτωσης. Συνοψίζοντας, το θέμα αφορά την εξεύρεση μέσων για την αντιμετώπιση ενός αδιαμφισβήτητου γεγονότος: ο πληθυσμός της Ευρώπης γηράσκει και, κατά συνέπεια, απαιτείται νέο εργατικό δυναμικό.
<P>
Ομολογουμένως, εδώ μιλάμε μόνο για έκθεση πρωτοβουλίας που ακολούθησε τη δημοσίευση του Πράσινου Βιβλίου, υπάρχουν όμως πάρα πολλοί συνολικά καίριοι παράγοντες –και το τονίζω αυτό το γεγονός– τους οποίους πραγματικά υποστηρίζει η πλειοψηφία του Σώματος και τους οποίους, κατά συνέπεια, η Επιτροπή πρέπει να μελετήσει προσεκτικότερα, όταν εκπονήσει την πρότασή της για αυτό το θέμα. Μόλις προ ολίγου, ο κ. Frattini μας ενημέρωσε για ένα σχέδιο προγράμματος δράσης. Ελπίζω να λάβει υπόψη του όλους αυτούς τους συνολικά καίριους παράγοντες. Η νομοθεσία που εκπονείται για ένα τόσο σημαντικό θέμα αξίζει την πλήρη συμμετοχή του Ευρωπαϊκού Κοινοβουλίου, διότι σήμερα αποτελεί ευθύνη μας –θα έλεγα μάλιστα ότι αποτελεί καθήκον μας– να εκδώσουμε τελικά θετική γνωμοδότηση για μια κοινή πολιτική σε σχέση με τη νόμιμη μετανάστευση.
<SPEAKER ID="297" LANGUAGE="NL" NAME="Sophia in 't Veld," AFFILIATION="εξ ονόματος της Ομάδας ALDE">
<P>
   . – Κύριε Πρόεδρε, καταρχάς, θέλω να εκφράσω την προσωπική μου εκτίμηση προς την κ. Klamt, καθότι το θέμα που κλήθηκε να χειριστεί είναι κάθε άλλο παρά εύκολο, ενώ είναι επίσης συναισθηματικά φορτισμένο. Από όσα ακούω σήμερα σε αυτήν την Αίθουσα, καθώς και από όσα επί σειρά ετών υποστηρίζουν, μεταξύ άλλων, το Συμβούλιο και τα κράτη μέλη, θεωρώ δεδομένο ότι όλοι συμφωνούμε ως προς το ότι η Ευρώπη έχει καταστεί χώρα μεταναστών. Η οικονομία μας χρειάζεται μετανάστες, ενώ υπάρχουν άτομα τα οποία επιθυμούν διακαώς να έλθουν στην Ευρώπη για να εργαστούν.
<P>
Όσον αφορά τη μαζική νομιμοποίηση, πρόκειται, βεβαίως, για σοβαρό δίλημμα. Αναγνωρίζουμε μεν τον κίνδυνο προσέλκυσης περισσοτέρων παράνομων μεταναστών, όμως δεν μπορούμε να αγνοήσουμε την τραγική κατάσταση στην οποία περιέρχονται οι παράνομοι εργαζόμενοι. Ως εκ τούτου, καλώ τις δύο μεγάλες Ομάδες του Κοινοβουλίου να εγκρίνουν την παράγραφο 15, διότι καλύπτει πολύ καλά και τις δύο αυτές πτυχές.
<P>
Όσον αφορά την πρόταση σχετικά με την πράσινη κάρτα, θέλω να δηλώσω στην κ. Klamt ότι η τροπολογία την οποία καταθέσαμε αναφέρεται σαφώς σε ένα ευρωπαϊκό πρότυπο πράσινης κάρτας, το οποίο δεν χρειάζεται να έχει την παραμικρή ομοιότητα με το αντίστοιχο πρότυπο των ΗΠΑ. Εξάλλου, υπάρχει, λόγου χάρη, και το καναδικό πρότυπο, από το οποίο μπορούμε να εμπνευστούμε ώστε να διαμορφώσουμε το δικό μας.
<P>
Τέλος, όλοι οι ευρωπαίοι πολίτες πρέπει βεβαίως να αποκτήσουν αμέσως το δικαίωμα ελεύθερης κυκλοφορίας· θέλω μάλιστα, επί τη ευκαιρία, να συγχαρώ τον Επίτροπο Frattini, τον οποίο άκουσα να εκφράζει με σαφήνεια την πρόθεσή του να στηρίξει αυτήν την πρωτοβουλία. 
<SPEAKER ID="298" LANGUAGE="EN" NAME="Jean Lambert," AFFILIATION="εξ ονόματος της Ομάδας Verts/ALE .">
<P>
   Κύριε Πρόεδρε, θα ήθελα να μιλήσω ειδικά για την οικονομική μετανάστευση, η οποία καλύπτει ένα ευρύ φάσμα ανθρώπων από διευθυντές εταιρειών έως καθαριστές. Το ξεχνάμε αυτό σε αυτήν τη συζήτηση. Είναι αλήθεια ότι η οικονομική κατάσταση σε ορισμένες χώρες καταγωγής μπορεί να ωθήσει τους ανθρώπους να μετακινηθούν, γεγονός το οποίο θέτει ζητήματα σχετικά με τις εξωτερικές μας πολιτικές, τις εμπορικές μας πολιτικές. Σε τελική ανάλυση, οι συμφωνίες GATT δίνουν στους παροχείς υπηρεσιών το δικαίωμα μετακίνησης. Οι άνθρωποι έρχονται, όμως, εδώ και για να διευρύνουν το βιογραφικό τους, επειδή μπορούν να κερδίσουν αρκετά χρήματα και επειδή χρειαζόμαστε εξειδικευμένους εργαζομένους.
<SPEAKER ID="299" LANGUAGE="IT" NAME="Giusto Catania," AFFILIATION="εξ ονόματος της Ομάδας GUE/NGL">
<P>
   Κύριε Πρόεδρε, κυρίες και κύριοι, αν και τρέφω μεγάλη συμπάθεια για την κ. Klamt, στην πραγματικότητα χαίρομαι ιδιαίτερα που η πλειοψηφία των βουλευτών δεν συμμερίζεται τις απόψεις της στο ζήτημα αυτό. Είμαι εξίσου ικανοποιημένος για τις απόψεις που εξέφρασε η Επιτροπή Ανάπτυξης και η Επιτροπή Δικαιωμάτων των Γυναικών και Ισότητας των Φύλων, καθώς και για το γεγονός ότι η Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων άλλαξε ριζικά το περιεχόμενο των προτάσεων της έκθεσης της κ. Klamt.
<P>
Είμαι επίσης ευτυχής για το γεγονός ότι ο Επίτροπος Frattini εξέφρασε σαφή θέση υποστήριξης για τον τρόπο με τον οποίο η Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων παρενέβη στην έκθεση. Θεωρώ πως η μέθοδος διαβούλευσης που επέλεξε ο Επίτροπος για την εκπόνηση του σχεδίου δράσης είναι πολύ σημαντική.
<P>
Θα ήθελα, ωστόσο, να σταθώ σε ένα ζήτημα. Η Πράσινη Βίβλος υποστηρίζει ότι από σήμερα έως το 2030, η Ευρώπη θα χρειασθεί άλλα 20 εκατομμύρια μετανάστες για να διατηρήσει το σημερινό οικονομικό επίπεδο και για να αντισταθμίσει τη δημογραφική ύφεση. Εδώ ακριβώς βρίσκεται η ουσία του προβλήματος: αυτά τα 20 εκατομμύρια των μεταναστών θα είναι νόμιμοι ή αδήλωτοι εργαζόμενοι; Θέλουμε να παραμείνουν παράνομοι ή θέλουμε να τους νομιμοποιήσουμε και να τους εντάξουμε σε μια υγιή αγορά εργασίας; Αυτό είναι το πραγματικό πρόβλημα.
<P>
Κατά την άποψή μου, τα μέσα που χρησιμοποιήθηκαν έως τώρα για την αντιμετώπιση της λαθρομετανάστευσης όλα αυτά τα χρόνια δημιούργησαν μόνο παρανομία, ενώ μια άδεια παραμονής για αναζήτηση εργασίας και το δικαίωμα ψήφου αποτελούν τον καλύτερο τρόπο προκειμένου αυτά τα 20 εκατομμύρια των εργαζομένων να ενταχθούν ως νόμιμοι εργαζόμενοι στην Ένωση. 
<SPEAKER ID="300" LANGUAGE="PL" NAME="Jan Tadeusz Masiel (NI )." AFFILIATION="">
<P>
   – Κύριε Πρόεδρε, στην εγκύκλιο του Πάπα Ιωάννη Παύλου Β´ σχετικά με την ανθρώπινη εργασία, με τίτλο «Laborem exercens», αναφερόταν ότι όλοι έχουν το δικαίωμα να αναζητούν εργασία όπου μπορούν να την εξεύρουν και όπου η αμοιβή είναι υψηλότερη. Δεν μπορούμε παρά να ελπίζουμε ότι το δικαίωμα αυτό θα συνεχίσει να είναι σεβαστό και στο μέλλον. Προσβλέπω δε στη μελλοντική έγκριση μιας κοινής ευρωπαϊκής μεταναστευτικής πολιτικής, όμως είναι έτοιμη σήμερα η Ευρωπαϊκή Ένωση να δεχτεί μετανάστες από ολόκληρο τον κόσμο; Η ευρωπαϊκή αγορά εργασίας εξακολουθεί να μην είναι ανοικτή στους νέους πολίτες της, ενώ τα νέα κράτη μέλη που θα ενταχθούν στο εγγύς μέλλον στην ΕΕ έχουν υψηλά ποσοστά ανεργίας. Η εμπειρία μάς διδάσκει ότι οι μετανάστες από μη χριστιανικές χώρες δεν ενσωματώνονται ικανοποιητικά στην Ευρώπη, παρά τις προσπάθειες των χωρών που τους υποδέχονται. Αυτό μας κάνει να διερωτόμαστε αν θα ήταν προτιμότερο να προσλαμβάνονται εργαζόμενοι από χώρες της Ανατολικής Ευρώπης για την κάλυψη των κενών θέσεων στην αγορά εργασίας και να προσφερθεί στις φτωχές χώρες του Νότου βοήθεια η οποία θα είναι και πιο αποτελεσματική και πιο γενναιόδωρή από ό,τι μέχρι στιγμής. Συγχρόνως, πρέπει να εδραιωθεί η συνεργασία με τις χώρες αυτές εντός των συνόρων τους. 
<SPEAKER ID="301" LANGUAGE="FR" NAME="Patrick Gaubert (PPE-DE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι, οφείλω να συγχαρώ και να ευχαριστήσω την κ. Klamt για όλη την προσπάθεια που επένδυσε σε αυτήν την έκθεση για τη διαχείριση της οικονομικής μετανάστευσης.
<P>
Ο καλύτερος τρόπος υλοποίησης μιας γνήσια αποτελεσματικής μεταναστευτικής πολιτικής που πραγματικά την αποδέχονται οι πολίτες είναι μέσω μιας ισόρροπης προσέγγισης, και αυτό ακριβώς πρότεινε η κ. Klamt. Οι έννοιες αφενός, της αποδοχής του καθενός και, αφετέρου, της οικοδόμησης του μύθου της μηδενικής μετανάστευσης, ούτε είναι πραγματιστικές ούτε ιδιαίτερα υπεύθυνες. Είναι καιρός η Ευρώπη να αντιμετωπίσει τη μετανάστευση ψύχραιμα, με ειλικρίνεια και ανθρωπιά. Ας μην περιμένουμε να συμβούν και άλλες τραγωδίες προτού αντιμετωπιστεί το θέμα.
<P>
Το δεύτερο καίριο ζήτημα είναι ότι πρέπει να θεσπιστούν κοινά μέτρα όσον αφορά τη νόμιμη μετανάστευση. Δεν αποτελούν απάντηση τα βραχυπρόθεσμα, αποσπασματικά μέτρα, όπως οι μαζικές νομιμοποιήσεις. Πάρτε για παράδειγμα την Ισπανία, που πρόσφατα νομιμοποίησε 700 000 άτομα, και που τώρα βιώνει τον μεγαλύτερο μεταναστευτικό βομβαρδισμό στην ιστορία της. Δεν είναι αυτή η απάντηση. Είναι μια πιθανή απάντηση, μόνο όμως αν υποστηρίζεται από μια γνήσια κοινή πολιτική, βασισμένη στη δικαιοσύνη αλλά και στην ασφάλεια, επιτρέποντας την αρμονική ρύθμιση των μεταναστευτικών ροών.
<SPEAKER ID="302" LANGUAGE="FR" NAME="Martine Roure (PSE ). –" AFFILIATION="">
<SPEAKER ID="303" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 12.00. 
<SPEAKER ID="304" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0283/2005) του κ. Mauro, εξ ονόματος της Επιτροπής Προϋπολογισμών, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά τον καθορισμό των γενικών κανόνων για τη χορήγηση κοινοτικής οικονομικής συνδρομής στον τομέα των διευρωπαϊκών δικτύων μεταφορών και ενέργειας και περί τροποποιήσεως του κανονισμού (ΕΚ) αριθ. 2236/95 του Συμβουλίου (COM(2004)0475 - C6-0086/2004 - 2004/0154(COD)) 
<SPEAKER ID="305" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
   .  Κύριε Πρόεδρε, κυρίες και κύριοι, στις 14 Ιουλίου 2004, η Επιτροπή ενέκρινε μια πρόταση κανονισμού που καθορίζει τους γενικούς κανόνες για τη χορήγηση κοινοτικής χρηματοδοτικής βοήθειας στο πεδίο των διευρωπαϊκών δικτύων μεταφορών και ενέργειας για το 2007-2013. Ο κ. Mauro, ο εισηγητής σας, κατέβαλε μεγάλη προσπάθεια για το κείμενο αυτό και του είμαι ευγνώμων για αυτό.
<P>
Ήδη από το 2001, η Λευκή Βίβλος της Επιτροπής για την κοινή πολιτική μεταφορών σήμανε συναγερμό όσον αφορά καθυστερήσεις στην ολοκλήρωση των διευρωπαϊκών δικτύων (TEN). Με τους τρέχοντες επενδυτικούς ρυθμούς, θα χρειαστούν ακόμη 20 χρόνια για την ολοκλήρωση του TEN συνολικά, όπως αυτό αναθεωρήθηκε το 2004. Ας είμαστε σαφείς επ’ αυτού. Καμία οικονομία δεν μπορεί να είναι ανταγωνιστική χωρίς αποτελεσματικά δίκτυα μεταφορών και ενέργειας. Η δημιουργία και η ομαλή λειτουργία αυτών των δικτύων συνιστούν ουσιαστικές προϋποθέσεις για την επιτυχία της εσωτερικής αγοράς, για εγγυημένη βιώσιμη κινητικότητα και για την ασφάλεια του ενεργειακού εφοδιασμού στη διευρυμένη Ένωση.
<P>
Η πρόταση που σας υποβάλαμε για τη νέα περίοδο προγραμματισμού είναι να διαθέσουμε 20,69 δισ. ευρώ για τα διευρωπαϊκά δίκτυα μεταφορών και ενέργειας, τα οποία θα κατανεμηθούν, τα μεν 20,35 δισεκατομμύρια ευρώ για τις μεταφορές και 340 εκατομμύρια ευρώ για τον ενεργειακό τομέα.
<P>
Θέλω να ευχαριστήσω το Ευρωπαϊκό Κοινοβούλιο που παρέσχε την υποστήριξή του για το ποσό των 20 δισεκατομμυρίων ευρώ, το οποίο προτείναμε στο πλαίσιο των δημοσιονομικών προοπτικών. Αυτό το ποσό είναι καίριας σημασίας και είναι ελάχιστο υπό το πρίσμα των όσων διακυβεύονται και των όσων επιβάλλεται να γίνουν. Οι χρηματοδοτικές απαιτήσεις των 30 κατά προτεραιότητα έργων, τα οποία επεσήμανε το Ευρωπαϊκό Κοινοβούλιο και το Συμβούλιο μόνο για το 2004 αντιπροσωπεύουν 225 δισεκατομμύρια ευρώ, εκ των οποίων η μερίδα του λέοντος –κάπου 140 δισεκατομμύρια ευρώ– καλύπτει την περίοδο 2007-2013.
<P>
Οι αιτήσεις χρηματοδότησης που έλαβε η Επιτροπή από το 2001 και μετά δείχνουν ότι τα υφιστάμενα ώριμα έργα δύνανται να απορροφήσουν τον επί του παρόντος διαθέσιμο προϋπολογισμό στο τετραπλάσιο. Όσον αφορά τον τομέα της ενέργειας, η προτεινόμενη αύξηση στον προϋπολογισμό στοχεύει πρωτίστως στην ικανοποίηση των αναγκών των δέκα νέων κρατών μελών. Σύμφωνα με τις εκτιμήσεις μας, τα 340 εκατομμύρια ευρώ που επιδιώκουμε αντιπροσωπεύουν μόλις το 1,7% του κόστους των κατά προτεραιότητα έργων. Αυτά τα έργα έχουν άμεσο στόχο την αύξηση της ασφάλειας των προμηθειών μας σε μια φάση κατά την οποία εξαρτιόμαστε ολοένα και περισσότερο από εξωτερικούς προμηθευτές, ακόμη και για το φυσικό αέριο.
<P>
Όλα αυτά οδηγούν στο συμπέρασμα ότι η αρχική πρόταση της Επιτροπής πρέπει να διατηρηθεί. Βασίζομαι στο Ευρωπαϊκό Κοινοβούλιο ώστε να μην περικοπεί ο προϋπολογισμός για τα διευρωπαϊκά δίκτυα ενέργειας από 340 εκατομμύρια ευρώ, όπως προτείνει η έκθεση, σε ένα χαμηλότερο ποσό σε σύγκριση με αυτό που είχε διατεθεί για το 2000-2006.
<P>
Θέλω να υπογραμμίσω ότι, στον τομέα των μεταφορών, η Επιτροπή προτείνει υψηλότερα όρια βοήθειας. Για ορισμένα τμήματα των έργων προτεραιότητας μεταφορών, ο νέος κανονισμός προτείνει αύξηση του μέγιστου ορίου συγχρηματοδότησης σε 30%, και για τα διασυνοριακά τμήματα το μέγιστο ποσοστό μπορεί να αυξηθεί στο 50% σε εξαιρετικές περιπτώσεις.
<P>
Στον τομέα της ενέργειας δεν υπάρχει καμία αλλαγή. Η χρηματοδοτική στήριξη μελετών δύναται να καλύψει το 50% των επιλέξιμων δαπανών, ενώ το ποσοστό που ισχύει για την κατασκευή συνήθως περιορίζεται στο 10% των επιλέξιμων δαπανών. Σε εξαιρετικές περιπτώσεις, όπως τα έργα προτεραιότητας, αυτό το ποσοστό μπορεί να αυξηθεί σε 20%. Σε αντάλλαγμα για αυτό το υψηλότερο ποσοστό κοινοτικής βοήθειας, τα κράτη μέλη πρέπει φυσικά να παράσχουν σαφείς εγγυήσεις με βάση το χρηματοδοτικό σχέδιο και σταθερή δέσμευση όσον αφορά την εμπρόθεσμη ολοκλήρωση του έργου.
<P>
Θέλω επίσης να επισημάνω ότι η Επιτροπή προτείνει τη θέσπιση ενός νέου είδους βοήθειας, τη δημιουργία δηλαδή ενός εγγυητικού μέσου που να καλύπτει τους συγκεκριμένους κινδύνους που είναι εγγενείς στα έργα TEN στα πρώτα χρόνια της λειτουργίας μετά την κατασκευή. Στόχος αυτού του νέου μέσου είναι να επενεργήσει θετικά στη χρηματοδότηση των έργων TEN από τον ιδιωτικό τομέα.
<P>
Η πρόταση επί της οποίας εργάστηκε ο κ. Mauro ήταν ένα φιλόδοξο έργο με στόχο τη βελτίωση των διευρωπαϊκών δικτύων, η οποία αποτελεί καίριο παράγοντα για την εκπλήρωση των στόχων της στρατηγικής της Λισαβόνας, και πρέπει να διασφαλίσουμε ότι έχουμε στη διάθεσή μας τα μέσα για να το επιτύχουμε. Ο κ. Mauro έλαβε υπόψη του αυτήν την πτυχή και του είμαι ευγνώμων για αυτό. Θέλω μόνο να προσθέσω ένα σχόλιο. Έμαθα, κύριε Πρόεδρε, ότι στο πλαίσιο της δημοσιονομικής διαδικασίας για το 2006, η Επιτροπή Προϋπολογισμών του ΕΚ δεν ενέκρινε την τροπολογία που υποβλήθηκε από την Επιτροπή Μεταφορών και Τουρισμού με στόχο την αύξηση της γραμμής του προϋπολογισμού για τα διευρωπαϊκά δίκτυα μεταφορών TEN-T από 120 εκατομμύρια ευρώ με τη χρήση του περιθωρίου της γραμμής 3 του προϋπολογισμού. Ένα κονδύλιο αυτής της φύσεως για το 2006 θα διευκόλυνε την ομαλότερη μετάβαση στη νέα περίοδο δημοσιονομικών προοπτικών.
<P>
Τούτου λεχθέντος, επιθυμώ διακαώς, κύριε Πρόεδρε, να εγκρίνει το Ευρωπαϊκό Κοινοβούλιο τα συμπεράσματα του κ. Mauro. Πιστεύω, κυρίες και κύριοι, ότι, αν όντως επιδιώκουμε να αντλήσουμε το μέγιστο όφελος από την ενιαία ευρωπαϊκή αγορά, τότε αυτά τα διευρωπαϊκά δίκτυα, αυτοί οι μεγάλοι άξονες από τον Βορρά προς τον Νότο και από τη Δύση προς την Ανατολή θα διαδραματίσουν ζωτικό ρόλο. Θα διευκολύνουν την κίνηση των φορτίων και θα παράσχουν στο κοινό τις ευκαιρίες για κινητικότητα και το εύρος συναλλαγών που επιθυμούν.
<SPEAKER ID="306" LANGUAGE="IT" NAME="Mario Mauro (PPE-DE )," AFFILIATION="εισηγητής">
<P>
   . Κύριε Πρόεδρε, κύριε Επίτροπε, κυρίες και κύριοι, όπως είχα ήδη την ευκαιρία να επισημάνω στον Επίτροπο Barrot, τα διευρωπαϊκά δίκτυα αντιπροσωπεύουν αναμφίβολα έναν αντιπροσωπευτικό παράγοντα για την επίτευξη των στόχων της οικονομικής ανάπτυξης και της απασχόλησης της Ευρωπαϊκής Ένωσης, όπως τους έθεσε το πρόγραμμα δράσης της Λισαβόνας.
<P>
Υπό αυτήν την έννοια, είναι απόλυτα αληθές ότι, εάν δεν καταλήξουμε σε συμφωνία στο ζήτημα των δημοσιονομικών προοπτικών, είναι δύσκολο να φθάσουμε στην υλοποίηση των διευρωπαϊκών δικτύων, καθώς ένας προγραμματισμός σε ετήσια βάση θα έθετε προφανώς σε κίνδυνο το μέλλον αυτών των μεγάλων υποδομών, οι οποίες απαιτούν αντιθέτως μακροχρόνιο προγραμματισμό. Επίσης, μολονότι το έργο αυτό αναγνωρίσθηκε ως καίριο στοιχείο για τη δημιουργία της εσωτερικής αγοράς και την ενίσχυση της κοινωνικής συνοχής, παρουσιάζει οικονομικά κυρίως προβλήματα που επιβραδύνουν την πλήρη υλοποίηση των επιλεγμένων έργων. Το γεγονός είναι ότι μέχρι σήμερα έχει ολοκληρωθεί μόνο το 20% των στόχων που πρέπει να επιτευχθούν έως το 2010.
<P>
Ένα άλλο προβληματικό στοιχείο αποτελεί το γεγονός ότι τα δέκα νέα κράτη μέλη χαρακτηρίζονται από ανεπαρκείς υποδομές και από την παντελή σχεδόν απουσία διασυνοριακών δικτύων. Συμφωνώ, λοιπόν, με την πρόταση της Επιτροπής –όπως την παρουσίασε διεξοδικά ο Επίτροπος Barrot– για τη θέσπιση μέτρων όπως ο ευρωπαίος συντονιστής, προκειμένου να διευκολυνθεί η συνεργασία μεταξύ των οργάνων σε όλα τα επίπεδα.
<P>
Θα ήθελα επίσης να επισημάνω ότι θεωρώ περιττή την έγκριση των τροπολογιών που προτείνουν ένα είδος προτεραιότητας των προτεραιοτήτων, καθώς υπάρχει ήδη ένας κατάλογος έργων προτεραιότητας που έχει εγκρίνει η ομάδας υψηλού επιπέδου Van Miert. Θεωρώ επίσης ότι η χρηματοδότηση πρέπει να διασφαλίζεται στα διασυνοριακά τμήματα και ότι πρέπει να υπάρξει συμφωνία των κρατών μελών για την υλοποίηση και την ολοκλήρωσή τους. Για τον σκοπό αυτό, θα αποδεχθώ την τροπολογία αριθ. 46 του προέδρου της Επιτροπής Μεταφορών και Τουρισμού κ. Costa, αν και θα ήθελα να επισημάνω ότι το κείμενο δεν έχει μεταφρασθεί σωστά στα ιταλικά. Κατά συνέπεια, θα θεωρήσω ως αυθεντική την αγγλική έκδοση ενώ θα προτείνω και ξεχωριστή ψηφοφορία για τη λέξη «δεσμευτική».
<SPEAKER ID="307" LANGUAGE="DE" NAME="Ingeborg Gräßle," AFFILIATION="εξ ονόματος της Ομάδας PPE-DE">
<P>
Η έκθεση του κ. Mauro χαράζει σε ορισμένους τομείς σημαντικούς νέους δρόμους. Για πρώτη φορά δίδεται επίσημα μια θέση στο Ευρωπαϊκό Κοινοβούλιο στη διαδικασία επιτροπολογίας και στην κατάρτιση του καταλόγου προτεραιοτήτων μαζί με το Συμβούλιο. Αυτό το επικροτούμε και το θέλουμε. Η επιλογή σχεδίων είναι σημαντική για εμάς, το ίδιο και η παρακολούθησή τους. Γι’ αυτό είναι τόσο σημαντική και ουσιαστική η διαδικασία επιτροπολογίας.
<P>
Παρεμπιπτόντως, μια τέτοια συμμετοχή εντάσσεται στα συνήθη καθήκοντα των εθνικών κοινοβουλίων. Αυτό σημαίνει ότι το έργο του Κοινοβουλίου αποκτά κάποια κανονικότητα. Γι’ αυτό θεωρούμε σημαντικό να εφαρμόζονται όντως αυτά τα πράγματα. Η δημοκρατία δεν είναι κάτι που μπορεί κανείς να εφαρμόσει επιλεκτικά, είναι μια θεμελιώδης διαδικασία. Απευθύνω έκκληση στον Επίτροπο Barrot να μας βοηθήσει εδώ και να καταστήσει δυνατά αυτά τα πράγματα.
<P>
Παρακολουθούμε τον ενεργειακό τομέα με κάποια θλίψη. Γνωρίζουμε ότι σήμερα συγχρηματοδοτείται μόνο το 1,7% του καταλόγου προτεραιοτήτων και ότι το ποσοστό αυτό θα μειωθεί και άλλο. Μακροπρόθεσμα, θα πρέπει να θέσουμε εδώ στον εαυτό μας θεμελιώδη ερωτήματα. Ο εισηγητής μας έθεσε στην Επιτροπή ορισμένα δύσκολα προβλήματα. Η πολλαπλή κοινοτική χρηματοδότηση, την οποία εξακολουθεί να απαγορεύει ο δημοσιονομικός κανονισμός, δεν θα απαγορεύεται πια.
<SPEAKER ID="308" LANGUAGE="DE" NAME="Herbert Bösch," AFFILIATION="εξ ονόματος της Ομάδας PSE">
<P>
   Κύριε Πρόεδρε, θα ήθελα αρχικά να εκφράσω στον κ. Mauro εξ ονόματος της Ομάδας μου τις ευχαριστίες μας και τα ειλικρινή μας συγχαρητήρια για την έκθεσή του, που έχει την ευρεία υποστήριξη της Ομάδας μας.
<P>
Μέχρι την 1η Μαΐου 2004, το διευρωπαϊκό δίκτυο μεταφορών των 15 κρατών μελών της ΕΕ αποτελούσαν 75 200 χιλιόμετρα δρόμων και 78 000 χιλιόμετρα σιδηροδρομικών γραμμών. Μετά από την 1η Μαΐου 2004, προστέθηκαν 14 500 χιλιόμετρα δρόμων και 16 000 χιλιόμετρα σιδηροδρομικών γραμμών. Ως εκ τούτου, η πρωτοβουλία της Επιτροπής για επαναξιολόγηση και αύξηση των πόρων για την περίοδο 2007-2013 είναι παραπάνω από ευπρόσδεκτη.
<P>
Αν εξετάσουμε με κάπως κριτικό πνεύμα τι συνέβη με τα παλιά 14 δίκτυα προτεραιότητας, πρέπει να πούμε ότι η κατάσταση είναι απογοητευτική. Δεν συνέβησαν πολλά από αυτήν την άποψη. Ταυτόχρονα, μπορούμε βάσει αυτής της αντικειμενικής ανάλυσης να εκφράσουμε την υποστήριξή μας στο εγχείρημα των αρχηγών κρατών και κυβερνήσεων, δηλαδή τη στρατηγική της Λισαβόνας. Η έκθεση του κ. Böge για τη δημοσιονομική προοπτική συμμερίζεται απόλυτα αυτήν την άποψη. Σε αντίθεση με πολλούς αρχηγούς κρατών και κυβερνήσεων, εμείς εκφράζουμε την υποστήριξή μας σε όσα συμφωνήθηκαν στη Λισαβόνα και θα υποστηρίξουμε τον Επίτροπο σε αυτήν την πορεία.
<P>
Μάθαμε επίσης από την εμπειρία του παρελθόντος ότι ορισμένες φορές αρκεί μια κρίσιμη μάζα συγχρηματοδότησης από τις Βρυξέλλες για να πάρει εμπρός κάποιο διευρωπαϊκό δίκτυο. Πιστεύουμε ότι οι απόψεις της Επιτροπής θα μπορούσαν να σημαίνουν αυτήν την κρίσιμη μάζα ως προς τη χρηματοδότηση, και για τον λόγο αυτόν θα υποστηρίξουμε ευχαρίστως την έκθεση Mauro στην ψηφοφορία. 
<SPEAKER ID="309" LANGUAGE="DE" NAME="Sepp Kusstatscher," AFFILIATION="εξ ονόματος της Ομάδας Verts/ALE">
<P>
Αν δεν επιτευχθούν αυτά, θα καταλήξουμε στο εξής σενάριο που τολμώ να προβλέψω χρησιμοποιώντας το παράδειγμα της σήραγγας του Brenner. Στην περιοχή αυτή θα υπάρχει για τουλάχιστον 15 χρόνια ένα τεράστιο εργοτάξιο. Η σήραγγα δεν έχει νόημα χωρίς οδούς πρόσβασης, αλλά η κατασκευή τους θα αργήσει πάρα πολύ ακόμα. Η σημερινή σιδηροδρομική γραμμή θα συνεχίσει να υποβαθμίζεται, ιδίως στην ιταλική πλευρά. Κατασκευάζεται υπόγεια διαδρομή για επιβατικές αμαξοστοιχίες μεγάλης ταχύτητας βάσει του ισχυρισμού ότι υπάρχει πρόθεση να γίνει κάτι κατά των οδικών εμπορευματικών μεταφορών. Η κατασκευή θα είναι πολύ πιο δαπανηρή από ό,τι ισχυρίζονται τώρα. Όπως και στην περίπτωση της γέφυρας στη Messina, ο φορολογούμενος θα επωμιστεί όλους τους κινδύνους. Η επιβάρυνση για τους ανθρώπους και τη φύση στη γραμμή του Brenner θα συνεχίσει να μεγαλώνει παρά την κατασκευή της σήραγγας. Ωστόσο, κάποιοι άνθρωποι θα γίνουν πλουσιότεροι. Τα χρήματα των Βρυξελλών τους άνοιξαν την όρεξη. 
<SPEAKER ID="310" LANGUAGE="FR" NAME="Jacky Henin," AFFILIATION="εξ ονόματος της Ομάδας GUE/NGL">
<P>
Επιπλέον, με ανησυχεί ιδιαίτερα η συμμετοχή του κ. Barrot, στις 12 Ιουλίου, σε μια συνάντηση του λόμπι των εργοδοτών οδικών μεταφορών, στο πλαίσιο της αναθεώρησης της Λευκής Βίβλου για τις μεταφορές, που παραγκωνίζει τις σιδηροδρομικές προς όφελος των οδικών μεταφορών. Ο κ. Barrot θα έπρεπε να έχει αναφέρει ότι θα ήταν πιο προσεχτικός σε σχέση με την ανάγκη επενδύσεων στους σιδηροδρόμους.
<SPEAKER ID="311" LANGUAGE="PL" NAME="Sylwester Chruszcz," AFFILIATION="εξ ονόματος της Ομάδας IND/DEM">
<SPEAKER ID="312" LANGUAGE="PL" NAME="Anna Elżbieta Fotyga," AFFILIATION="εξ ονόματος της Ομάδας UEN">
<P>
   . – Κύριε Πρόεδρε, η πρόταση κανονισμού του Ευρωπαϊκού Κοινοβουλίου και του Συμβουλίου για τη χορήγηση κοινοτικής οικονομικής συνδρομής στον τομέα των διευρωπαϊκών δικτύων μεταφορών και ενέργειας είναι επειγόντως αναγκαία, ενώ η προσέγγιση που υιοθετείται κινείται σε μεγάλο βαθμό προς την ορθή κατεύθυνση. Καμιά από τις λύσεις που προτείνονται είτε στην πρόταση είτε στην έκθεση Mauro δεν μπορεί να θεωρηθεί αμφιλεγόμενη. Συγχρόνως, όμως, είναι δύσκολο να προσεγγίσουμε τον κανονισμό χωρίς να λαμβάνουμε υπόψη τον κατάλογο έργων προτεραιότητας που περιλαμβάνονται στα προτεινόμενα μέτρα.
<P>
Με την ευκαιρία της σημερινής συζήτησης, θέλω να επικεντρώσω την προσοχή μου σε ένα τέτοιο έργο, το οποίο εντάσσεται στο σχέδιο δημιουργίας κοινής ενεργειακής αγοράς στην ΕΕ. Αναφέρομαι στην πρόταση για αγωγό φυσικού αερίου μέσω της Βαλτικής. Κατά το στάδιο της λήψης της απόφασης σχετικά με τον τρόπο υποστήριξης αυτού του έργου, η Ευρωπαϊκή Ένωση επέλεξε την πιο δαπανηρή λύση, καθόσον η συμφωνία που είχε συναφθεί στο παρελθόν με τη Ρωσία προέβλεπε μια φθηνότερη λύση, ήτοι μια δεύτερη επέκταση του αγωγού Γιαμάλ. Εξυπακούεται ότι η λύση που επελέγη θα ολοκληρωθεί σε μεταγενέστερη προθεσμία. Όπως έχει δηλώσει ο Επίτροπος Barrot, η Ευρωπαϊκή Ένωση προτίμησε μια λύση η οποία προσφέρει προστιθέμενη αξία και εγγυάται την ασφάλεια του εφοδιασμού ορισμένων κρατών μελών της ΕΕ. Συγχρόνως, όμως, η λύση αυτή διαταράσσει και ουσιαστικά απειλεί την ασφάλεια του εφοδιασμού άλλων κρατών μελών, συγκεκριμένα των νέων κρατών μελών όπως η Πολωνία και οι χώρες της Βαλτικής. Επιπλέον, το έργο αυτό έχει ορισμένες αρνητικές πολιτικές επιπτώσεις.
<SPEAKER ID="313" LANGUAGE="PL" NAME="Leopold Józef Rutowicz (NI )." AFFILIATION="">
<P>
   – Κύριε Πρόεδρε, η κατασκευή διευρωπαϊκών δικτύων μεταφορών και ενέργειας έχει τεράστια σημασία για την ΕΕ, και ιδίως για τα 10 νέα κράτη μέλη. Η επέκταση αυτών των δικτύων θα ενισχύσει τη συνοχή των περιφερειών και των χωρών, προάγοντας συγχρόνως την επιχειρηματική συνεργασία και ανάπτυξη, καθώς και την ολοκλήρωση της κοινής αγοράς.
<P>
Οι σημερινές ανάγκες υπερβαίνουν κατά πολύ τους διαθέσιμους πόρους, ιδίως στα νέα κράτη μέλη. Μία από τις βασικές προκλήσεις που αντιμετωπίζουμε είναι, συνεπώς, η διασφάλιση της ορθολογικής χρησιμοποίησης αυτών των πόρων. Το αν θα το επιτύχουμε εξαρτάται σε μεγάλο βαθμό από το πόσο γρήγορα θα καταρτιστούν τα σχέδια επέκτασης των δικτύων τα επόμενα 30 χρόνια. Η έγκαιρη λήψη αποφάσεων σχετικά με τον σχεδιασμό των διαδρομών των δικτύων θα μειώσει το περιττό κόστος που συνεπάγεται η αγορά γης. Οι τοπικές αρχές θα μπορούν να απαγορεύουν επενδυτικές δραστηριότητες οι οποίες θα παρεμπόδιζαν τις διαδρομές, καθώς και να προετοιμάζουν την ένταξη μελλοντικών έργων στα αναπτυξιακά τους έργα. Θέλω να ευχαριστήσω τον εισηγητή για το έργο του κατά την κατάρτιση αυτής της έκθεσης. 
<SPEAKER ID="314" LANGUAGE="PL" NAME="Stanisław Jałowiecki (PPE-DE )." AFFILIATION="">
<P>
Με απλά λόγια, τα συμφέροντα αυτά συνοψίζονται σε δύο κεντρικά ζητήματα. Το πρώτο είναι η ανάγκη αντιμετώπισης της συμφόρησης των μεταφορικών δικτύων στα παλαιά κράτη μέλη. Το δεύτερο είναι η ανάγκη σύνδεσης των συστημάτων μεταφορών των 15 παλαιών κρατών μελών με αυτά των 10 νέων κρατών μελών. Υπάρχουν, ωστόσο, βάσιμες ανησυχίες ότι θα δοθεί προτεραιότητα στον έναν από τους δύο αυτούς στόχους, εις βάρος του άλλου, εάν εφαρμοστούν οι ανωτέρω αρχές. Εννοώ ότι είναι πιθανότερο να επιτευχθεί ο πρώτος στόχος και όχι ο δεύτερος. Εννοείται ότι αυτό οφείλεται στο γεγονός ότι στα νέα κράτη μέλη, ιδίως σε κράτη όπως η Πολωνία, σημειώνονται μεγάλες καθυστερήσεις στην ανάπτυξη των οδικών υποδομών. Εκτός από την εξεύρεση λύσεων στο πρόβλημα της σύνδεσης των συστημάτων μεταφορών τους με αυτά της Δυτικής Ευρώπης, οι χώρες αυτές είναι αντιμέτωπες με την πρόκληση της ίδιας της κατασκευής των συστημάτων. Μια πιθανή λύση θα ήταν να αποφασιστεί η χορήγηση διπλής κοινοτικής χρηματοδότησης για διαδρομές προτεραιότητας. Ωστόσο, στην πρόταση της Επιτροπής δεν προβλέπεται τέτοιο ενδεχόμενο, καθόσον οι νέες αρχές αποκλείουν τη χρηματοδότηση τμημάτων διαδρομών τα οποία καλύπτονται από το Ταμείο Συνοχής. Αυτό μπορεί να σημαίνει ότι το ντάμπινγκ στο οποίο αναφέρθηκα στην αρχή είναι τελείως αναποτελεσματικό. Η τροπολογία 22 πρέπει να εγκριθεί, προκειμένου να διασφαλιστεί ότι δεν θα αποκλειστεί η δυνατότητα χρηματοδότησης αυτού του είδους, και γι’ αυτό την στηρίζω θερμά.
<SPEAKER ID="315" LANGUAGE="FR" NAME="Gilles Savary (PSE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι, θέλω να ξεκινήσω συγχαίροντας τον εισηγητή, τον κ. Mauro, καθώς και τον κ. Bösch, που μας βοήθησε πολύ σε αυτό το έργο. Μιλώ εξ ονόματος της Επιτροπής Μεταφορών και Τουρισμού και θέλω να πω ότι αυτός ο κανονισμός αναμενόταν από καιρό. Περιλαμβάνει πολλές καινοτομίες για την καλύτερη διαχείριση των πόρων που πρόκειται να επενδυθούν στα διευρωπαϊκά δίκτυα μεταφορών, όπως είναι ο πολυετής προγραμματισμός, που είναι αναγκαίος και συνοδεύει κάθε έργο, η αυτόματη αποδέσμευση, ούτως ώστε οι πόροι να μην παραμένουν αχρησιμοποίητοι επ’ αόριστον, η αύξηση των ποσοστών παρέμβασης, η θέσπιση ευρωπαίων συντονιστών ή το νέο μέσο εγγύησης δανείων.
<SPEAKER ID="316" LANGUAGE="DE" NAME="Eva Lichtenberger (Verts/ALE ). –" AFFILIATION="">
<P>
Ως εκ τούτου, δίνω ιδιαίτερη σημασία στην υλοποίηση του κοινού συστήματος σηματοδότησης, στη διεξαγωγή αναλύσεων κόστους-ωφελείας και στην τήρηση και τον σεβασμό της περιβαλλοντικής νομοθεσίας της ΕΕ ως προϋποθέσεις για τη συγχρηματοδότηση. Εδώ θυμάμαι και εγώ τη γέφυρα στη Messina: δυσκολεύομαι να καταλάβω γιατί πρέπει αυτό το έργο να αντιμετωπίζεται όπως τα διασυνοριακά.
<SPEAKER ID="317" LANGUAGE="" NAME="Bairbre de Brún (GUE/NGL ). –" AFFILIATION="(Η ομιλήτρια μιλά στα ιρλανδικά)">
<SPEAKER ID="318" LANGUAGE="IT" NAME="Alessandro Battilocchio (NI ). –" AFFILIATION="">
<P>
   Κύριε Πρόεδρε, κυρίες και κύριοι, λαμβάνω τον λόγο εξ ονόματος του νέου Ιταλικού Σοσιαλιστικού Κόμματος. Ευχαριστώ τον εισηγητή κ. Mauro και τον Επίτροπο Barrot για το εξαιρετικό έργο που επιτέλεσαν και για τις σημαντικές θέσεις της πρότασης.
<SPEAKER ID="319" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
   . Κύριε Πρόεδρε, η έκθεση του κ. Mauro, η οποία μόλις συζητήθηκε, είναι μια έκθεση υψηλής ποιότητας. Θέλω για μία ακόμα φορά να ευχαριστήσω τον κ. Mauro, καθώς και τα μέλη της Επιτροπής Προϋπολογισμών, της Επιτροπής Μεταφορών και Τουρισμού και της Επιτροπής Βιομηχανίας, Έρευνας και Ενέργειας για την υποστήριξή τους στην πρόταση της Επιτροπής.
<P>
Υπάρχει ευρεία συναίνεση μεταξύ των δύο θεσμικών μας οργάνων για τους στόχους που πρέπει να επιτευχθούν. Θέλω στις τελικές αποφάσεις που θα ληφθούν σε σχέση με τις νέες δημοσιονομικές προοπτικές να ληφθεί πλήρως υπόψη αυτή η προτεραιότητα και να αποφευχθεί η απογοήτευση, όπως είπε συγκεκριμένα ο κ. Savary, επισημαίνοντας και ορθώς ότι ήταν αναμφίβολα παρακινδυνευμένο να υποβληθεί πρόταση πριν από τις δημοσιονομικές προοπτικές. Θα απαντούσα όμως στον κ. Savary, και σε όλους εσάς, λέγοντας ότι το Ευρωπαϊκό Κοινοβούλιο και η Επιτροπή είναι εκείνα που πιστεύω ότι πρέπει να πράξουν κάθε τι το δυνατόν για να διασφαλίσουν ότι επαρκούν οι δημοσιονομικές προοπτικές για την ικανοποίηση των αναγκών αυτής της Ευρώπης, την οποία πολλοί από εσάς περιγράψατε πολύ καλά.
<P>
Μια λέξη τώρα για το κονδύλι στον προϋπολογισμό. Όπως είπα στην αρχή της συζήτησης, η πρόταση ορίζει συνολικό κονδύλι 20,69 δισεκατομμυρίων ευρώ σε δεσμεύσεις πιστώσεων για την περίοδο 2007-2013, εκ των οποίων 20,35 δισεκατομμύρια ευρώ προορίζονται για το σκέλος των μεταφορών και 340 εκατομμύρια για το σκέλος της ενέργειας. Η Επιτροπή χαίρεται όλως ιδιαιτέρως που υποστηρίζετε πλήρως αυτήν την προσέγγιση στις μεταφορές.
<P>
Θέλω να επισημάνω, ωστόσο, ότι προτάθηκε, στο πλαίσιο του έργου της προσωρινής επιτροπής για τις νέες δημοσιονομικές προοπτικές και του ψηφίσματος που ενέκρινε το Ευρωπαϊκό Κοινοβούλιο, η μείωση του προϋπολογισμού που προτείνεται για τα διευρωπαϊκά δίκτυα ενέργειας (πρβλ. τροπολογία 34). Θέλω να επισημάνω ότι αυτό το ποσό θα υπολείπεται του τρέχοντος ποσού των 155 εκατομμυρίων ευρώ που καλύπτουν την περίοδο 2000-2006, έστω και αν η Ευρωπαϊκή Ένωση τώρα έχει 10 ακόμη κράτη μέλη. Αν το Ευρωπαϊκό Κοινοβούλιο το επιβεβαιώσει, θα είναι δύσκολο για τα διευρωπαϊκά δίκτυα ενέργειας να έχουν αντίκτυπο στην ανάπτυξη των δικτύων ενέργειας σε μια στιγμή που η παγκόσμια κατάσταση στον τομέα της ενέργειας απαιτεί να ενισχύσουμε τις υποδομές φυσικού αερίου και ηλεκτρισμού, που συμβάλλουν άμεσα στην ασφάλεια του ενεργειακού εφοδιασμού μας. Επιπλέον, το αιτούμενο ποσό δικαιολογείται από την ανάγκη υποστήριξης, σε συγκεκριμένες αιτιολογημένες περιπτώσεις, επενδύσεων που γίνονται πέραν της φάσης μελέτης. Επαναλαμβάνω, συνεπώς, ότι η Επιτροπή επιθυμεί να διατηρηθεί το προτεινόμενο ποσό.
<P>
Θέλω να επανέλθω στη δυνατότητα που προτείνετε να χρηματοδοτούνται έργα που διασχίζουν φυσικά σύνορα με ποσοστό 50%. Πρόκειται για τις τροπολογίες αριθ. 19 και 20. Βάσει της πρότασης της Επιτροπής, προτείνεται αυτός ο τύπος έργων να υπόκειται σε χρηματοδότηση σε ποσοστό 30% του συνολικού κόστους του έργου, ενώ το κατ’ εξαίρεση ανώτατο όριο του 50% –και εννοώ κατ’ εξαίρεση– πρέπει να προβλέπεται για τα διασυνοριακά τμήματα και τα έργα προτεραιότητας. Πράγματι, η εμπειρία έχει δείξει ότι τα κράτη μέλη επικεντρώνουν τους χρηματοδοτικούς τους πόρους στους τομείς προτεραιότητας που βρίσκονται στη δική τους εδαφική επικράτεια, ενώ, στην περίπτωση των διασυνοριακών τμημάτων, σημειώνονται σε γενικές γραμμές μεγάλες καθυστερήσεις. Με την αύξηση του ποσοστού της κοινοτικής χρηματοδότησης για αυτά τα τμήματα, η Επιτροπή επιδιώκει να επενεργήσει θετικά προκειμένου να προωθήσει την υλοποίηση αυτών των έργων. Για αυτόν τον λόγο, η Επιτροπή δεν είναι σε θέση να αποδεχθεί την τροπολογία σας, που στοχεύει στην επέκταση αυτού του ανώτατου ποσοστού, το οποίο προβλέπεται για τα διασυνοριακά τμήματα, και στα φυσικά σύνορα.
<P>
Ας το ξεκαθαρίσουμε αυτό: ο προϋπολογισμός των 20,3 δισεκατομμυρίων ευρώ, που έχει προτείνει η Επιτροπή για τα διευρωπαϊκά δίκτυα μεταφορών δεν θα μας επιτρέψει να χρησιμοποιήσουμε παντού το όριο του 50%. Θα έχουμε μόνο τη δυνατότητα να βοηθήσουμε ορισμένα διασυνοριακά έργα κατ’ αυτόν τον τρόπο, δεδομένου ότι είναι πραγματικά προς το συμφέρον της Κοινότητας να πραγματοποιηθούν αυτά τα έργα. Αν δεχθούμε την έννοια του φυσικού εμποδίου, αυτό θα περιλαμβάνει τμήματα έργων εντός των κρατών μελών, για παράδειγμα όταν λόγω γεωγραφικών καταναγκασμών, ενός βουνού, ενός ποταμού ή της θάλασσας, απαιτείται η κατασκευή υποδομής. Είναι γεγονός ότι αυτό αυξάνει το κόστος, αλλά πραγματικά λυπούμαι πολύ που λέω ότι δεν έχουμε επαρκείς πόρους για την εφαρμογή αυτής της διάταξης, αν αυτή υπερψηφιστεί. Το κατανοώ αυτό δεδομένου ότι και εγώ κατάγομαι από ορεινή περιοχή, πραγματικά όμως πιστεύω ότι πρέπει να κρατήσουμε το μέγιστο όριο για τα διασυνοριακά τμήματα των έργων προτεραιότητας.
<P>
Το τρίτο μου σχόλιο αφορά συγκεκριμένα την τροπολογία αριθ. 22 και την αρχή της μη συσσώρευσης της κοινοτικής βοήθειας. Αν απαλείψουμε αυτήν την αρχή της μη συσσώρευσης της κοινοτικής βοήθειας, θα έχουμε ενεργήσει κατά παράβαση του χρηματοδοτικού κανονισμού που διέπει τον γενικό προϋπολογισμό. Αυτό, όμως, βέβαια δεν σημαίνει ότι διαφορετικά τμήματα συγκεκριμένου έργου δεν μπορούν να χρηματοδοτηθούν μέσω διαφορετικών κοινοτικών χρηματοδοτικών μέσων και ότι δεν μπορούν να χρησιμοποιηθούν το Διαρθρωτικό Ταμείο και το Ταμείο Συνοχής για καθένα από αυτά τα τμήματα!
<P>
Με εξέπληξε, κύριε Πρόεδρε, το ότι ο κ. Henin –ο οποίος έχει αποχωρήσει, ίσως ευτυχώς!– έσφαλε εντελώς, αφού η συνάντηση στην οποία προσκλήθηκα μου έδωσε ακριβώς την ευκαιρία να εξηγήσω ότι η μεταφορά των πάντων οδικώς δημιουργεί μείζονα προβλήματα σε σχέση με το περιβάλλον και την κινητικότητα στην Ευρώπη στο μέλλον. Σε εκείνη τη συνάντηση, λοιπόν, σε αντίθεση με ό,τι είπε ο κ. Henin, προασπίστηκα τα συμφέροντα του σιδηροδρομικού φορτίου και θέλω να επισημάνω ότι, στα διευρωπαϊκά δίκτυα, οι περισσότεροι από τους άξονες αφορούν τους σιδηροδρόμους. Θέλω επίσης να πω σε σχέση με αυτό ότι προφανώς και επιθυμούμε διακαώς να έχουμε τη δυνατότητα να ενθαρρύνουμε την εφαρμογή του European Rail Traffic Management System, του ERTMS, διότι ακριβώς μέσω αυτού του συστήματος θα διασφαλίσουμε τη διαλειτουργικότητα του συνολικού ευρωπαϊκού σιδηροδρομικού δικτύου.
<P>
Δεν θέλω να πω τίποτε περισσότερο αυτήν την ώρα, κύριε Πρόεδρε. Θέλω να επαναλάβω ότι αυτή η πρόταση είναι φιλόδοξη σε ό,τι αφορά τη στήριξη των διευρωπαϊκών δικτύων. Είναι καίριο στοιχείο σε σχέση με την ευρωπαϊκή ολοκλήρωση, την εσωτερική αγορά και τη Στρατηγική της Λισαβόνας. Κατά τη γνώμη μου, είναι βασικό το Ευρωπαϊκό Κοινοβούλιο να στηρίξει αυτήν την πρόταση. Θέλω να επισημάνω με πολύ σαφήνεια ότι έχει έλθει η ώρα να στείλουμε ένα ισχυρό μήνυμα στο Συμβούλιο, κύριε Πρόεδρε. Η έξοχη έκθεση του κ. Mauro αναμφίβολα θα συμβάλει σε μια επιτυχή διαδικασία συναπόφασης.
<P>
Ορισμένοι από εσάς αναφέρθηκαν πριν από λίγο στις αποτυχίες του προγράμματος του Έσεν. Πιστεύω ότι σήμερα παρουσιάσαμε έναν αριθμό διατάξεων, σε πολύ στενή συνεργασία με την Επιτροπή Μεταφορών και Τουρισμού, ούτως ώστε, και ορθώς, αυτά τα έργα προτεραιότητας όντως να ολοκληρωθούν με την εγγύηση της τήρησης ορισμένων προθεσμιών. Όλα αυτά σαφώς εξαρτώνται σε πολύ μεγάλο βαθμό από τις δημοσιονομικές προοπτικές, εκείνο όμως που μπορούμε να πούμε απόψε είναι ότι, αν χάρη στο Ευρωπαϊκό Κοινοβούλιο και χάρη στην Επιτροπή οι δημοσιονομικές προοπτικές επαρκούν για την κάλυψη των αναγκών της Ευρώπης, κύριε Πρόεδρε, τότε θα είμαστε σε θέση να δημιουργήσουμε αυτά τα διευρωπαϊκά δίκτυα με αποτελεσματικό τρόπο, πράγμα που αναμφίβολα θα είναι καθοριστικός παράγοντας για την ενιαία αγορά και την κινητικότητα στην Ευρώπη. Θέλω για μία ακόμη φορά να ευχαριστήσω το Ευρωπαϊκό Κοινοβούλιο για την προσοχή και το ενδιαφέρον που επιδείξατε για αυτό το πρόγραμμα, για το οποίο ο κ. Mauro υπήρξε εξαίρετος εισηγητής.
<P>
Σε ό,τι αφορά τις υπόλοιπες τροπολογίες, κύριε Πρόεδρε, θα σας ανακοινώσω τη λεπτομερή μας θέση, αν το επιθυμείτε. Σχολίασα ορισμένες από τις κύριες τροπολογίες, θα σας υποβάλουμε όμως αυτόν τον κατάλογο, προκειμένου να μην καθυστερήσει η ολοκλήρωση της συζήτησης αυτής.(1)
<SPEAKER ID="320" LANGUAGE="" NAME="Πρόεδρος." AFFILIATION="Παράρτημα – Θέση της Επιτροπής">
<P>
Η ψηφοφορία θα διεξαχθεί αύριο, στις 12.00.
<SPEAKER ID="321" LANGUAGE="" NAME="Πρόεδρος." AFFILIATION="">
<P>
   Το τελευταίο θέμα της σημερινής ημερήσιας διάταξης είναι η συζήτηση της έκθεσης (A6-0191/2005) της κ. Mojca Drčar Murko, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 95/2/ΕΚ για τα πρόσθετα τροφίμων πλην των χρωστικών και των γλυκαντικών και της οδηγίας 94/35/ΕΚ για τα γλυκαντικά που προορίζονται να χρησιμοποιηθούν στα τρόφιμα (COM(2004)0650 - C6-0139/2004 - 2004/0237(COD)) 
<SPEAKER ID="322" LANGUAGE="EN" NAME="Μάρκος Κυπριανού," AFFILIATION="Μέλος της Επιτροπής.">
<P>
Ένα θέμα το οποίο γνωρίζω ότι προκαλεί ανησυχία είναι το θέμα της ασπαρτάμης, της nicin και της νιτροζαμίνης. Αυτά αξιολογήθηκαν στο παρελθόν και εγκρίθηκε η χρήση τους ως πρόσθετα τροφίμων. Δεν καλύπτονται από την παρούσα οδηγία. Ωστόσο, γνωρίζω ότι μια πρόσφατη μελέτη για την ασπαρτάμη έχει ενσπείρει αμφιβολίες για την ασφάλειά της και η Επιτροπή έχει ήδη ζητήσει από την Ευρωπαϊκή Αρχή Ασφάλειας Τροφίμων να προβεί χωρίς καθυστέρηση σε πλήρη εκτίμηση των νέων δεδομένων. Μόλις ολοκληρωθεί η εν λόγω εκτίμηση, η ΕΑΑΤ θα συμβουλεύσει αναλόγως την Επιτροπή για την ασφάλεια του προϊόντος.
<P>
Ζητήσαμε επίσης από την ΕΑΑΤ να εξετάσει κατά προτεραιότητα τη nicin και τη νιτροζαμίνη, δύο αντιμικροβιακούς παράγοντες. Εν προκειμένω, ζητήσαμε επίσης από την ΕΑΑΤ να αντιμετωπίσει το θέμα της αντιμικροβιακής αντοχής.
<P>
Σχετικά με αυτά τα τρία θέματα, η ΕΑΑΤ έχει ήδη απευθύνει επιστολή στον πρόεδρο της Επιτροπής Περιβάλλοντος, Δημόσιας Υγείας και Ασφάλειας των Τροφίμων και θα ήθελα να πω εδώ, στην Ολομέλεια, ότι η Επιτροπή θα κάνει πλήρη χρήση της αρμοδιότητάς της προκειμένου να εγκρίνει κατεπείγοντα μέτρα σύμφωνα με το κεφάλαιο IV, τμήμα 2, «Καταστάσεις έκτακτης ανάγκης» του κανονισμού (ΕΚ) αριθ. 178/2002 σχετικά με τη νομοθεσία τροφίμων. Σε περίπτωση που η Ευρωπαϊκή Αρχή Ασφάλειας Τροφίμων συστήσει ότι ένα πρόσθετο τροφίμων δεν είναι ασφαλές για τους καταναλωτές, θα λάβουμε αμέσως όλα τα απαραίτητα μέτρα, χρησιμοποιώντας την εξουσία που μας δίνει ο κανονισμός, εάν κάποιο από τα πρόσθετα κριθεί μη ασφαλές από την ΕΑΑΤ.
<SPEAKER ID="323" LANGUAGE="EN" NAME="Mojca Drčar Murko (ALDE )," AFFILIATION="εισηγήτρια.">
<P>
Τα περισσότερα από τα προαναφερθέντα θέματα επιβεβαιώθηκαν από την επιτροπή, ωστόσο τρεις τροπολογίες οι οποίες πραγματεύονταν ιδιαίτερες ανησυχίες ματαιώθηκαν με πολύ μικρό περιθώριο. Αυτό συνέβη στην περίπτωση αντιμετώπισης της στρατηγικής της ΕΕ για την καταπολέμηση της απειλής που τίθεται από την αντοχή σε αντιμικροβιακό παράγοντα, δηλαδή, με την έγκριση των αντιβιοτικών –nicin και natamicin– και της ασπαρτάμης ενός ευρέως διαδεδομένου ισχυρού γλυκαντικού.
<P>
Η Επιστημονική Επιτροπή Τροφίμων επικαιροποίησε τις πληροφορίες για την ασφάλεια της ασπαρτάμης δύο χρόνια πριν και ανακάλυψε ότι δεν υπήρχαν στοιχεία προκειμένου να υποδειχθεί ότι το αποτέλεσμα του πρότερου κινδύνου έπρεπε να αναθεωρηθεί. Όσον αφορά τη nicin και natamicin, η αξιολόγηση κινδύνου της ΕΑΑΤ έχει δρομολογηθεί ή θα αρχίσει σύντομα. Ωστόσο, νέα στοιχεία για την ασφάλεια της ασπαρτάμης ίσως να έχουν ως αποτέλεσμα την περαιτέρω επικαιροποίηση όσον αφορά την ασφάλεια. Είμαι συνεπώς ικανοποιημένη επειδή, σε επιστολή στο προεδρείο της Επιτροπής Περιβάλλοντος, ο κ. Κυπριανού θα κάνει πλήρη χρήση της αρμοδιότητάς του να εγκρίνει επείγοντα μέτρα εάν η Ευρωπαϊκή Αρχή Ασφάλειας Τροφίμων συστήσει ότι τα πρόσθετα τροφίμων δεν είναι ασφαλή για τον καταναλωτή. Αυτή η μορφή διασφάλισης αφορά την παρατεταμένη λήψη ασπαρτάμης καθώς και τη λήψη αντιβιοτικών – nicin και natamicin.
<SPEAKER ID="324" LANGUAGE="ES" NAME="María del Pilar Ayuso González," AFFILIATION="εξ ονόματος της Ομάδας PPE-DE">
<P>
   Κύριε Πρόεδρε, κύριε Επίτροπε, θα ήθελα καταρχάς να συγχαρώ την εισηγήτρια, κ. Murko, και εκφράζοντας τις ευχαριστίες μου για την εξαιρετική συνεργασία που είχαμε η οποία πρόκειται να μας επιτρέψει να εγκρίνουμε αυτήν την πρόταση στην πρώτη ανάγνωση, με τις συμβιβαστικές τροπολογίες που πετύχαμε, συμπεριλαμβανομένων εκείνων σχετικά με τα παραδοσιακά τρόφιμα και τη χρήση νιτρωδών σε αυτά.
<P>
Θα ήθελα να πω, τέλος, ότι δεν συμφωνώ με τις τροπολογίες που παρουσίασε η Ομάδα των Πρασίνων/Ευρωπαϊκή Ελεύθερη Συμμαχία και, ιδιαίτερα, με τις τροπολογίες που καλούν την Επιτροπή να υποβάλει έκθεση που θα αναθεωρεί όλες τις ισχύουσες εγκρίσεις για τα πρόσθετα. Αυτή η τροπολογία, επαναλαμβάνει τα κριτήρια της οδηγίας πλαίσιο 89/107/ΕΟΚ του Συμβουλίου σχετικά με τα πρόσθετα τροφίμων, το Παράρτημα II της οποίας ορίζει ότι όλα τα πρόσθετα θα είναι υπό συνεχή παρακολούθηση και θα αξιολογούνται όποτε είναι αναγκαίο. 
<SPEAKER ID="325" LANGUAGE="SV" NAME="Åsa Westlund," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, θέλω να ευχαριστήσω την εισηγήτρια, κ. Drčar Murko, και τον Επίτροπο Κυπριανού διότι, κατά τον χειρισμό αυτού του θέματος, επεδίωξαν την αμοιβαία κατανόηση.
<SPEAKER ID="326" LANGUAGE="EN" NAME="Μάριος Ματσάκης," AFFILIATION="εξ ονόματος της Ομάδας ALDE.">
<SPEAKER ID="327" LANGUAGE="DE" NAME="Christa Klaß (PPE-DE ). –" AFFILIATION="">
<P>
Ωστόσο, οι καταναλωτές προβάλλουν και απαιτήσεις σχετικά με την ασφάλεια των τροφίμων. Γι’ αυτό βρισκόμαστε σήμερα εδώ εξ ονόματος των καταναλωτών και ζητάμε ασφάλεια μέσω όμοιων προδιαγραφών και καταλόγων σε ολόκληρη την ΕΕ. Υποστηρίζω την έκθεση της συναδέλφου κ. Drčar Murko και την ευχαριστώ για την προσεκτική αντιμετώπιση του θέματος. Θα ήθελα, όμως, να απευθύνω, έστω και τόσο αργά το βράδυ, μια παράκληση προς τους καταναλωτές: ας επισκεφτούν και πάλι –παρόλα τα σύγχρονα επιτεύγματα– ένα αγρόκτημα για να αγοράσουν και να δοκιμάσουν τρόφιμα στην πρωταρχική μορφή τους. Ας δώσουμε στα παιδιά μας την ευκαιρία να μάθουν να μαγειρεύουν και να διαχειρίζονται το νοικοκυριό και ύστερα μπορούν να αποφασίσουν μόνα τους. 
<SPEAKER ID="328" LANGUAGE="EN" NAME="Μάρκος Κυπριανού," AFFILIATION="Μέλος της Επιτροπής.">
<P>
Είναι αλήθεια ότι το ζήτημα είναι τεχνικό, αλλά αγγίζει πολλές ευαίσθητες χορδές. Η κ. Drčar Murko έκανε εξαιρετική δουλειά κατά την εξέταση του ζητήματος και κατόρθωσε τη συμβιβαστική λύση που έχουμε ενώπιόν μας σήμερα. Αισιοδοξώ ότι θα επιτύχουμε συμφωνία σε πρώτη ανάγνωση. 
<SPEAKER ID="329" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 12.00. 
<SPEAKER ID="330" LANGUAGE="" NAME="" AFFILIATION="(Η συνεδρίαση λήγει στις 24.00)">
