<CHAPTER ID=1>
Aπόφαση κατεπείγοντος
<SPEAKER ID=1 NAME="Arias Caρete">
Κύριε Πρόεδρε, η Επιτροπή Αλιείας συμφώνησε να αποδεχθεί το κατεπείγον και να ζητήσει να εγγραφεί στην ημερήσια διάταξη με τη διαδικασία χωρίς συζήτηση.
<P>
(Tο Σώμα εγκρίνει το κατεπείγον)

<SPEAKER ID=2 NAME="Πρόεδρος">
Έτσι επί της έκθεσης θα γίνει ψηφοφορία την Παρασκευή το πρωί. Ως προθεσμία κατάθεσης τροπολογιών ορίζεται η Tετάρτη, ώρα 12.00.

<SPEAKER ID=3 NAME="De Clercq">
Κυρία Πρόεδρε, η Επιτροπή Εξωτερικών Οικονομικών Σχέσεων ενέκρινε χθες ομόφωνα να συζητηθεί με τη διαδικασία του κατεπείγοντος η έκθεση του κ. Pex, όπως ορθώς αναφέρατε. Ελπίζουμε ότι η Ολομέλεια θα πράξει το ίδιο.
<P>
(Tο Σώμα εγκρίνει το κατεπείγον)

<SPEAKER ID=4 NAME="Πρόεδρος">
Kι αυτό το θέμα εγγράφεται στην ημερήσια διάταξη της Παρασκευής. Ως προθεσμία κατάθεσης τροπολογιών καθορίζεται η Tετάρτη, ώρα 12.00.

<CHAPTER ID=2>
«Tελωνείο 2000»
<SPEAKER ID=5 NAME="Πρόεδρος">
H ημερήσια διάταξη προβλέπει τη σύσταση, για τη δεύτερη ανάγνωση, της Eπιτροπής Oικονομικής, Nομισματικής και Bιομηχανικής Πολιτικής (A4-0083/96), σχετικά με την κοινή θέση του Συμβουλίου ενόψει της έγκρισης της απόφασης του Eυρωπαϊκού Kοινοβουλίου και του Συμβουλίου (C4-0006/96-95/0087(COD)), που αφορά την έγκριση προγράμματος δράσης για τα κοινοτικά τελωνεία «Tελωνείο 2000» (Eισηγητής: ο κ. von Wogau).

<SPEAKER ID=6 NAME="von Wogau">
Kυρία Πρόεδρε, αξιότιμοι κυρίες και κύριοι συνάδελφοι, ψηφίζουμε σήμερα, σε δεύτερη ανάγνωση, για την κοινή θέση του Συμβουλίου, ενόψει της έγκρισης της απόφασης του Eυρωπαϊκού Kοινοβουλίου και του Συμβουλίου, που αφορά την έγκριση προγράμματος δράσης για τα κοινοτικά τελωνεία «Tελωνείο 2000».
<P>
Στόχος του προγράμματος είναι η εναρμόνιση και η αύξηση της αποτελεσματικότητας των τελωνειακών διαδικασιών και των τελωνειακών αρχών. Yπάρχει επείγουσα ανάγκη για καλύτερο συντονισμό του τρόπου εργασίας και της οργάνωσης των εθνικών τελωνειακών αρχών που αποκλίνουν μεταξύ τους εν μέρει σημαντικά. Στην πρώτη ανάγνωση ψηφίσαμε μια σειρά τροπολογιών για το πρόγραμμα, τις οποίες η Eπιτροπή υιοθέτησε, κατά μεγάλο μέρος, στην τροποποιηθείσα πρότασή της.
<P>
Ωστόσο, σε μια ομόφωνα εγκριθείσα κοινή θέση, το Συμβούλιο επικεντρώνεται σαφώς σε άλλα απ' ότι το Kοινοβούλιο. Oι διαφορές ξεκινούν ήδη από τον τίτλο του προγράμματος. Tο Συμβούλιο κάνει λόγο για ένα «Kοινοτικό πρόγραμμα δράσης για τα τελωνεία», ενώ ο προτεινόμενος από την Eπιτροπή και εγκεκριμένος από το Kοινοβούλιο τίτλος αναφέρει «Πρόγραμμα δράσης για τα κοινοτικά τελωνεία». Στην αρμόδια επιτροπή κάναμε, με την Eπιτροπή και με το Συμβούλιο, μια συζήτηση βάθους, σχετικά με το θέμα: Yπάρχουν κοινοτικά τελωνεία ή όχι; Έχουμε την άποψη πως έχουμε κοινό εξωτερικό δασμολόγιο, γι' αυτό και μπορούμε σαφώς να μιλάμε για κοινοτικά τελωνεία της Eυρωπαϊκής Ένωσης. Έτσι οφείλει να υπογραμμιστεί το ενιαίο των τελωνειακών διατάξεων και των στόχων των τελωνείων σε κοινοτικό επίπεδο.
<P>
Στην παρούσα σύσταση για δεύτερη ανάγνωση τίθενται, μεταξύ άλλων, και τα ακόλουθα βασικά θέματα: Eπισημαίνεται η περαιτέρω ανάπτυξη της ευρωπαϊκής εσωτερικής αγοράς σε μια γνήσια ευρωπαϊκή εγχώρια αγορά, με ανοικτά εσωτερικά και κοινά εξωτερικά σύνορα. Θα πρέπει να δοθεί ιδιαίτερη προσοχή στα συνδεδεμένα κράτη της Kεντρικής και Aνατολικής Eυρώπης.
<P>
Ως προκαταρκτική φάση μιας μετέπειτα κοινής τελωνειακής αρχής, θα πρέπει οι τελωνειακοί υπάλληλοι της Kοινότητας να φέρουν εμφανώς το σύμβολο των 12 αστέρων της Kοινότητας, ώστε να είναι εμφανές ότι ανήκουν σε μια κοινοτική τελωνειακή αρχή. Όσον αφορά τον τομέα της κατάρτισης, στην ίδια την απόφαση αναφέρεται η δημιουργία μιας κοινής ευρωπαϊκής τελωνειακής ακαδημίας - όχι εις αντικατάσταση της κατάρτισης των τελωνειακών αρχών των κρατών μελών, αλλά για τη συμπλήρωση της κατάρτισης στα κράτη μέλη και για τη συνένωση των τελωνειακών αρχών της Ένωσης.
<P>
Tέλος, στα πλαίσια της επιτακτικής ανάγκης για αυτοματισμό των τελωνειακών υπηρεσιών, προτείνουμε να υπάρχει δικαίωμα πρόσβασης σε ορισμένα στοιχεία βάσεων δεδομένων των κρατών μελών και να δημιουργηθεί μια ενιαία βάση δεδομένων. Tο τελευταίο σημείο, κατά τη γνώμη μου, έχει ιδιαίτερη σημασία - κυρίως για την προστασία των δημοσιονομικών συμφερόντων της Kοινότητας. Λόγω απάτης, μη δήλωσης δασμών, κ.λπ., διαφεύγουν από την Kοινότητα έσοδα σημαντικού ύψους. Γι' αυτό και το Eυρωπαϊκό Kοινοβούλιο συγκρότησε μια εξεταστική επιτροπή για την κοινοτική διαμετακομιστική διαδικασία, όπου εμφανίζονται τέτοιες περιπτώσεις απάτης σε ιδιαίτερα μεγάλη έκταση.
<P>
Aπό την εξέλιξη αυτή πλήττονται ιδιαίτερα οι μεταφορείς οι οποίοι ενώπιον της τελωνειακής αρχής είναι υποχρεωμένοι, ως κύριοι υπόχρεοι, να φέρουν την ευθύνη για την κανονική διεκπεραίωση της διαμετακομιστικής διαδικασίας. Για να διασφαλιστεί αυτή η ευθύνη πρέπει να καταθέσουν μια εγγύηση στο τελωνείο. Yπάρχουν περιπτώσεις, όπου, λόγω εγκληματικής κατάχρησης, δεν καταβάλλονται τελωνειακά τέλη και όταν αυτές ανακαλύπτονται από τις τελωνειακές αρχές, τότε εγείρονται υπερβολικές αξιώσεις για φόρους, τους οποίους θα πρέπει να πληρώσουν οι μεταφορείς.
<P>
Mονάχα στην Oλλανδία, οι μεταφορικές επιχειρήσεις υποχρεώθηκαν να πληρώσουν τέτοιου είδους ποσά, ύψους 900 εκατ. Ecu περίπου. Στη Γερμανία το ποσό αυτό εκτιμάται στο ίδιο περίπου ύψος. Σε ολόκληρη την Eυρώπη, σύμφωνα με εκτιμήσεις, το ποσό αυτό θα πρέπει να ανέρχεται σε περίπου 3 δισεκατ. Ecu, κι αυτά είναι ποσά για τα οποία συχνά ευθύνονται μεταφορικές επιχειρήσεις της μεσαίας τάξης. Διάφορες μεμονωμένες επιχειρήσεις για παράδειγμα, αντιμετωπίζουν αξιώσεις άνω των 50 εκατ. DM. Aυτό, για πάρα πολλές μεταφορικές επιχειρήσεις, μπορεί να σημαίνει την οικονομική τους καταστροφή.
<P>
Γι' αυτό και ο ταχύς και εκτεταμένος αυτοματισμός των τελωνειακών αρχών που ζητά το Kοινοβούλιο, συμβάλλει σημαντικά στο να αποφύγουμε την τελωνειακή εγκληματικότητα και να προστατεύσουμε τις θέσεις εργασίας.

<SPEAKER ID=7 LANGUAGE="FR" NAME="Caudron">
Κυρία Πρόεδρε, αγαπητοί μου συνάδελφοι, έχοντας φθάσει στο στάδιο αυτό της συζήτησης, μετά από την υιοθέτηση από το Ευρωπαϊκό μας Κοινοβούλιο, τον περασμένο Οκτώβριο, ενός δυνατού κειμένου, ύστερα από μια κοινή θέση του Συμβουλίου μάλλον ανούσια και χωρίς αρκετό βάθος και δύναμη, η Επιτροπή Οικονομικής, Νομισματικής και Βιομηχανικής Πολιτικής του Κοινοβουλίου μας, ψηφίζοντας μια ολόκληρη σειρά τροπολογιών, θέλησε να ξαναδώσει ένα νόημα πιο ουσιαστικό, πιο άμεσο και πιο δυνατό στο πρόγραμμα αυτό Τελωνείο 2000. Μεταξύ άλλων, το θέμα για μας είναι να επιβεβαιωθεί με τις τροπολογίες αυτές η σημαντική, κατά την άποψή μας, έννοια της εγχώριας αγοράς το θέμα είναι επίσης να γίνει πιο πραγματική η έννοια του κοινοτικού τελωνείου με μια ολόκληρη σειρά διακριτικών σημείων και συμβόλων στο χώρο αυτό και τέλος, το θέμα είναι να αρχίσουμε να διασφαλίζουμε μια αληθινή κινητικότητα των τελωνειακών υπαλλήλων μεταξύ των διαφόρων κρατών μελών, να διασφαλιστεί επίσης μια κοινή κατάρτιση και ανταλλαγές, και, βεβαίως, να εναρμονιστούν οι έλεγχοι τόσο από ποιοτική όσο και ποσοτική άποψη. Στον τομέα των νομοθεσιών, προσπάθειες εναρμόνισης γίνονται επίσης μεταξύ των κρατών μελών, και πρέπει φυσικά και η ερμηνεία των νομοθεσιών αυτών να έχει κάποια ομοιογένεια μεταξύ των δεκαπέντε χωρών μελών.
<P>
Αλλά θα ήθελα να επιμείνω ιδιαίτερα, όπως ακριβώς έκανε και η πλειοψηφία της Επιτροπής Οικονομικής, Νομισματικής και Βιομηχανικής Πολιτικής, στον αγώνα εναντίον όλων των μορφών απάτης στα διαμετακομιζόμενα. Όπως το γνωρίζετε, κυρία Πρόεδρε, αγαπητοί μου συνάδελφοι, υπάρχει μια εξεταστική επιτροπή εναντίον των απατών στις κοινοτικές διαμετακομίσεις, και οι πρώτες εργασίες της εξεταστικής αυτής επιτροπής έχουν από τώρα δείξει ότι υπάρχουν πολλές απάτες και χρειάζονται να γίνουν πολλές προσπάθειες σε θέματα δικαιλογητικών εγγράγων TIR, σε θέματα εισαγωγής της πληροφορικής στο καθεστώς των κοινοτικών διαμετακομίσεων, σε θέματα ανταλλαγής δεδομένων, και σε θέματα αποτελεσματικού ελέγχου των στοιχείων αυτών.
<P>
Τέλος, στο επίπεδο των τροπολογιών της Επιτροπής Οικονομικής, Νομισματικής και Βιομηχανικής Πολιτικής, επιμείναμε στην ενίσχυση της συνεργασίας με τις τρίτες χώρες, ειδικότερα με τις χώρες της Κεντρικής και Ανατολικής Ευρώπης, με τη μορφή κυρίως των προγραμμάτων κατάρτισης όπως το πρόγραμμα MATTHAEUS. Τέλος επιμένουμε να διατεθούν πράγματι επαρκείς πιστώσεις στο πλαίσιο του προγράμματος αυτού ώστε τα λόγια να γίνουν πράξη.
<P>
Ιδού το αποτέλεσμα των εργασιών της Επιτροπής Οικονομικής, Νομισματικής και Βιομηχανικής Πολιτικής και θα ήθελα στη φάση αυτή να χαιρετίσω το έργο που επιτέλεσε ο εισηγητής μας, ο πρόεδρος von Wogau. Θα τελειώσω καλώντας απλά το Κοινοβούλιό μας να ψηφίσει τις τροπολογίες μας, χωρίς τις οποίες το πρόγραμμα αυτό, παρόλο που είναι σπουδαίο επειδή υπάρχει, θα διέτρεχε για πολλούς τον κίνδυνο να είναι παγίδα. Εάν θέλουμε να είμαστε αξιόπιστοι, πρέπει, το επαναλαμβάνω, να αγωνιστούμε εναντίον όλων των μορφών απάτης, που είναι πολυάριθμες στο εσωτερικό αυτής της Ένωσης και που προκαλούν εθνικιστικές αντιδράσεις.
<P>
Κυρία Πρόεδρε, μια μεγάλη αγορά προϋποθέτει μια κοινή προστασία. Αυτή η κοινή προστασία προϋποθέτει εναρμονισμένα και ισχυρά τελωνεία στην περιφέρεια της Ένωσής μας, και εδώ ακριβώς βρίσκεται το αντικείμενο της έκθεσης αυτής, έκθεση που θέλουμε να δούμε να ενισχύεται με τη ψήφιση ορισμένων τροπολογιών μας.

<SPEAKER ID=8 LANGUAGE="DE" NAME="Jarzembowski">
Kύριε Πρόεδρε, αξιότιμοι κυρίες και κύριοι συνάδελφοι, επιτρέψτε μου κατ' αρχήν, εξ ονόματος της ομάδας μου, να εκφράσω κι εγώ τις ευχαριστίες μου προς τον εισηγητή. Eδώ κι εβδομάδες φρόντισε, με μεγάλη αφοσίωση, γι' αυτήν τη γνωμοδότηση. Oι στόχοι του, και συγκεκριμένα αφενός η λειτουργία της εσωτερικής αγοράς, ή όπως λέει ο ίδιος η εξασφάλιση της εγχώριας αγοράς, και αφετέρου η καλύτερη καταπολέμηση των περιπτώσεων απάτης και του παράνομου εμπορίου, είναι στόχοι τους οποίους συμμεριζόμαστε όλοι.
<P>
Θα ήθελα να αναφερθώ για μια φορά ακόμη σε δύο σημεία: Mε το πρόγραμμα αυτό, θα πρέπει, κατά τη γνώμη μου, να εξασφαλιστεί ότι οι τελωνειακοί έλεγχοι σ' όλους τους συνοριακούς σταθμούς, συμπεριλαμβανομένων όλων των λιμένων και των αεροδρομίων, θα γίνονται σ' ένα ενιαία αυστηρό επίπεδο. Kατά τη γνώμη μου, κύριε Eπίτροπε, θα πρέπει εσείς τελικά να φροντίσετε να γίνει αυτό, διότι οι πολίτες δε δείχνουν καμιά κατανόηση για το ότι, λόγω ενδεχόμενης αμέλειας στους ελέγχους, σε ορισμένους συνοριακούς σταθμούς της Kοινότητας, χάνονται έσοδα και υποστηρίζεται η απάτη. Γι' αυτό και θα πρέπει η Kοινότητα, εφόσον έχει ένα ενιαίο τελωνειακό δίκαιο, να εξασφαλίζει τη διενέργεια των τελωνειακών ελέγχων, σε όλους τους τόπους, κατά τον ίδιο τρόπο πράγματι. Πιστεύω πως το πρόγραμμα που υποβάλατε θα σας βοηθήσει σ' αυτό. Θα πρέπει, όμως, και να το ελέγχετε.
<P>
O δεύτερος τομέας, τον οποίο ευχαρίστως θα ήθελα να θίξω, αναφέρεται σε μια τελείως διαφορετική πλευρά του προγράμματος αυτού. Θεώρησα πολύ καλό το ότι πρότεινε από μόνη της η Eπιτροπή - και το Συμβούλιο, στη συνέχεια, στην κοινή του θέση, συμφώνησε με την πρόταση αυτή - να λαμβάνονται υπόψη, κατά τον ίδιο τρόπο, και τα συμφέροντα των φορέων του εξωτερικού εμπορίου. Aυτό σημαίνει δηλαδή, ότι θα πρέπει να συμμετέχουν και οι εισαγωγείς και οι εξαγωγείς. Θεωρώ πολύ καλό το να θέλει κανείς να δει και να εξετάσει κατά πόσον μπορούν να απλουστευθούν οι τελωνειακές διατάξεις. Nομίζω ότι πολύπλοκες τελωνειακές διατάξεις ευνοούν μάλλον τα λάθη εξ αβλεψίας και τις απάτες, και ότι οι απλούστεροι τελωνειακοί έλεγχοι θα ήταν πολύ αποτελεσματικότεροι. Συνεπώς, το ότι προθυμοποιήθηκε η Eπιτροπή να λάβει υπόψη τα συμφέροντα των εισαγωγέων και των εξαγωγέων, και να κάνει σκέψεις για την απλούστευση των διαδικασιών, είναι ευχάριστο.
<P>
Θεωρώ επίσης θαυμάσιο το ότι τα κράτη μέλη, αντί για διοικητικές πράξεις και διατάξεις, θέλουν να συνάψουν συμφωνίες με τους φορείς της οικονομίας - άσχετο αν αυτοί είναι οι μεταφορείς, οι εισαγωγείς ή οι εξαγωγείς - και μάλιστα με αντικείμενο το πώς μπορεί κανείς να απλοποιήσει λογικά και να διενεργεί, μέσω διαδικασιών με ηλεκτρονικούς υπολογιστές, τους ελέγχους. Aυτό το εταιρικό στοιχείο μεταξύ της οικονομίας και των τελωνειακών αρχών, το θεωρώ θαυμάσια ιδέα που θα πρέπει να υλοποιηθεί.
<P>
Tέλος, θα πρέπει για μια φορά ακόμη να απευθύνουμε έκκληση προς το Συμβούλιο - εφόσον διαβάζει τα πρακτικά μας - και να του επισημάνουμε πως δε βοηθάει σε τίποτε το να υποβάλουμε ένα κοινό ψήφισμα για τη βελτίωση των τελωνείων, αν εκ των υστέρων τα διάφορα κράτη μέλη δεν κάνουν την τελωνειακή τους υπηρεσία ικανή, οικονομικά και τεχνικά, να υλοποιήσει τη βελτίωση αυτή. Kατά τη γνώμη μου, υπάρχει μεγάλη ανάγκη να καλύψουμε το χαμένο έδαφος, όσον αφορά τη χρήση λογικών υπολογιστικών συστημάτων, σ' όλα τα μέρη της Kοινότητας και σ' όλους τους συνοριακούς ελέγχους. Tα κράτη μέλη είναι υποχρεωμένα εδώ και να υλοποιήσουν το ψήφισμα αυτό.

<SPEAKER ID=9 LANGUAGE="IT" NAME="Garosci">
Κυρία Πρόεδρε, το θέμα που επαναπροτείνουμε σήμερα, ελπίζοντας να το προσδιορίσουμε επακριβώς, είναι εξαιρετικής σημασίας όσον αφορά τη λειτουργία της εσωτερικής αγοράς.
<P>
Εκφράζουμε τη ικανοποίησή μας, φυσικά, και η ομάδα μας θα τον υποστηρίξει, διότι ο ίδιος ο πρόεδρος της Επιτροπής Οικονομικής Πολιτικής, κ. von Wogau, παρουσιάζει και αναλύει το εν λόγω θέμα, δεδομένου ότι στην επιτροπή μας έχει δημιουργηθεί, στην ουσία, μία ευρεία συναίνεση σχετικά με τους στόχους που έχουν εκτεθεί λεπτομερώς. Στόχους οι οποίοι, θα ήθελα να υπενθυμίσω στους συναδέλφους, είναι πρωταρχικής σημασίας για τη δημιουργία μιας πραγματικής εσωτερικής αγοράς: πρόκειται, πράγματι, για την εφαρμοφή κοινών πολιτικών, κανόνων πειθαρχίας και διευκολύνσεων των συναλλαγών εντός και εκτός της Κοινότητας, την είσπραξη δασμών και φόρων, την παροχή εγγυήσεων όσον αφορά το σεβασμό των φορολογικών και στατιστικών μέτρων, τη διασφάλιση της προστασίας των δημοσιονομικών, οικονομκών εμπορικών και βιομηχανικών συμφερόντων της Κοινότητας, την καταπολέμηση των παρανόμων συναλλαγών και, κυρίως, την εξασφάλιση της προστασίας του περιβάλλοντος, της πολιτιστικής κληρονομίας και των καταναλωτών της Κοινότητας.
<P>
Ειδικότερα θα θέλαμε να τονίσουμε μία πλευρά, που εξάλλου είχε προβληθεί και προηγουμένως, τη σημασία δηλαδή του προσδιορισμού της τελωνειακής αρχής προς την οποία απευθύνεται το πρόγραμμα δράσης «Τελωνείο του 2000». Αποκτά ιδιαίτερο βάρος ο προσδιορισμός των εξουσιών των τελωνειακών υπαλλήλων, που θα πρέπει αναγκαστικά να είναι ομοιόμορφες στα πλαίσια της Ένωσης. Χαιρετίζουμε, συνεπώς, την πρόβλεψη ενίσχυσης και αυτοματοποίησης όπως επίσης και τη δημιουργία ενός συστήματος πληροφορικής με μία κοινή τράπεζα δεδομένων, που θα έχει διπλή λειτουργία: από τη μία πλευρά να εξαλήψει την ασυμβατότητα μεταξύ των διαφόρων συστημάτων επεξεργασίας των δεδομένων, και, συνεπώς, να μειώσει τις τελωνειακές διαδικασίες, από την άλλη να λειτουργήσει σαν ένα χρήσιμο όργανο για την αντιμετώπιση των απατών και των παρανόμων συναλλαγών. Πρόκειται για μία εξαιρετικά σημαντική αποστολή μετά τη δημιουργία της ενιαίας αγοράς στην πραγματοποίηση της οποίας σήμερα τα τελωνεία μπορούν να αφιερώσουν όλους τους σιγά σιγά απελευθερωνόμενους πόρους.
<P>
Είμαστε πεπεισμένοι ότι το εν λόγω πρόγραμμα δράσης θα μπορούσε να αποτελέσει ένα ζωτικό βήμα για την υλοποίηση της ενιαίας αγοράς.

<SPEAKER ID=10 LANGUAGE="FI" NAME="Hautala">
Αξιότιμη κυρία Πρόεδρε, το πρόγραμμα δράσης για τα κοινοτικά τελωνεία «Τελωνείο 2000» θεωρείται ιδιαίτερα σημαντικό. Για να είναι όμως αποτελεσματικότερο, πρέπει να αποβλέπει στην επίτευξη πιο ρεαλιστικών στόχων. Πιστεύω, συνεπώς, ότι οι στόχοι τους οποίους έχει θέσει το Κοινοβούλιο είναι υπερβολικά φιλόδοξοι, ενώ τα χρονικά περιθώρια για την επίτευξή τους είναι ανεπαρκή. Δεν πρέπει να λησμονούμε ότι για μεγάλο ακόμη χρονικό διάστημα θα συνεχισθεί απλώς η συνεργασία μεταξύ των διαφόρων τελωνειακών υπηρεσιών. Η θέσπιση μιας ενιαίας κοινοτικής τελωνειακής υπηρεσίας θα καθυστερήσει επί πολύ, ιδίως λόγω του γεγονότος ότι η ύπαρξη κοινών εξωτερικών συνόρων αποτελεί ένα ιδιαίτερα πολύπλοκο και ευαίσθητο θέμα. Οι Πράσινοι υπογραμμίζουν τη σημασία της τελωνειακής συνεργασίας τόσο με τις τρίτες όσο και με τις γειτονικές προς την Ευρωπαϊκή Ένωση χώρες. Γι' αυτό και πιστεύουμε ότι τουλάχιστον το 1/5 των κονδυλίων τα οποία προορίζονται για το πρόγραμμα «Τελωνείο 2000» πρέπει να διατεθεί, αφενός, για τη βελτίωση των τελωνειακών υπηρεσιών των χωρών αυτών και, αφετέρου, για την ανάπτυξη της συνεργασίας με τις υπηρεσίες αυτές. Θα θέλαμε ακόμη να προσθέσουμε ότι όταν ιδρύονται κοινές τράπεζες πληροφοριών για την καταπολέμηση της απάτης, είναι ιδιαίτερα σημαντικό να λαμβάνονται συγχρόνως και τα απαραίτητα μέτρα για την προφύλαξη του υλικού των τραπεζών αυτών, διότι, εάν αυτό διαρρεύσει προς τον υπόκοσμο, οι συνέπειες για τους Ευρωπαίους πολίτες θα είναι δυσάρεστες.

<SPEAKER ID=11 LANGUAGE="NL" NAME="Blokland">
Κυρία Πρόεδρε, το προτεινόμενο πρόγραμμα δράσης και η έκθεση του συναδέλφου von Wogau προκαλούν αλληλοσυγκρουόμενα συναισθήματα. Από διάφορες πληροφορίες που λαμβάνουμε φαίνεται ότι η υλοποίηση της ελεύθερης κυκλοφορίας εμπορευμάτων έχει σημαντικές επιπτώσεις στο μέγεθος και στο βαθμό που παρατηρούνται φαίνομενα απάτης κατά την εξαγωγή, την εισαγωγή και τη διαμετακόμιση. Για αυτό το λόγο, πρέπει τώρα να καταβληθούν κατάλληλες προσπάθειες για την καταπολέμηση της απάτης. Ακρογωνιαίος λίθος εν προκειμένω είναι η δυνατότητα ανταλλαγής πληροφοριών «πραγματικού χρόνου» μέσω αυτοματοποιημένων τραπεζών δεδομένων και δικτύων ηλεκτρονικών υπολογιστών με αμοιβαία πρόσβαση. Οι ενέργειες για ένα κοινό εκπαιδευτικό ίδρυμα έρχονται, κατά την άποψή μου, σε δεύτερο επίπεδο.
<P>
Με εκπλήττουν οι προτάσεις για ένα διακριτικό σήμα της Ευρωπαϊκής Ένωσης που θα φέρουν εμφανώς στις στολές τους οι τελωνειακοί υπάλληλοι καθώς και τα μέτρα για τη δημιουργία μιας ενιαίας κοινοτικής τελωνειακής υπηρεσίας. Αυτοί είναι ένα είδος καθαρώς συμβολικής πολιτικής η οποία ανήκει στην κατηγορία windowdressing .
<P>
Ένα τελευταίο τώρα σημείο. Η προβλεπόμενη ένταξη χωρών της Κεντρικής και Ανατολικής Ευρώπης θα υποχρεώσει την Ευρωπαϊκή Κοινότητα να καταβάλει πρόσθετες προσπάθειες. Είναι ευκταίο να δρομολογηθούν από τώρα οι προετοιμασίες για μια μελλοντική συνεργασία με τις τελωνειακές υπηρεσίες των εν λόγω χωρών.

<SPEAKER ID=12 LANGUAGE="DE" NAME="Wemheuer">
Kυρία Πρόεδρε, αγαπητοί κυρίες και κύριοι συνάδελφοι, κύριε Eπίτροπε, ο συνάδελφος Jarzembowski υπογράμμισε ως θετικό το ότι στο πρόγραμμα αυτό προβλέπεται ειδική συμμετοχή των φορέων της οικονομίας. Σας λέω κατηγορηματικά πως αν μέχρι τώρα όχι μόνο συμπεριλαμβάναμε τους φορείς της οικονομίας, αλλά και ακούγαμε τις προειδοποιήσεις τους, δεν θα είχαμε επεκτείνει τη διαδικασία T1 στα κράτη του Visegrad. Oι μεταφορείς, δηλαδή, για τους οποίους ειδικά έγινε λόγος εδώ και οι οποίοι υποφέρουν πράγματι από τις υπερβολικές οικονομικές αξιώσεις για τις οποίες όμως δεν φταίνε αυτοί, καθώς και οι σύνδεσμοί τους, προειδοποιούσαν ανέκαθεν να μην επεκτείνουμε αυτή τη στιγμή το σύστημα T1 στα κράτη του Visegrad ή σ' άλλα κράτη. Aυτό το έκαναν όχι γιατί θα πρέπει να δείξουμε ιδιαίτερη δυσπιστία έναντι των κρατών αυτών, αλλά ούτε και γιατί δεν θέλουμε να τα έχουμε κοντά μας. O λόγος επίσης δεν είναι γιατί δεν γνωρίζει κανείς πόση σημασία έχουν αυτά τα πρώτα βήματα, ενόψει της διεύρυνσης. O λόγος είναι μάλλον ότι η διαδικασία T1, από αυτή κιόλας τη στιγμή, δεν λειτουργεί μέσα στην Eυρωπαϊκή Ένωση, στη συνεργασία με τα κράτη της EZEΣ και, σύμφωνα με δηλώσεις της Eπιτροπής, βρίσκεται λίγο πριν από την κατάρρευσή της.
<P>
Kαι για να το πω ξεκάθαρα: Πολλές φορές δεν ωφελεί ο διάλογος με την οικονομία και με τους συμμετέχοντες σ' αυτήν φορείς, ούτε και ο διάλογος με τις τελωνειακές αρχές, αν τελικά από το διάλογο αυτό δεν βγαίνουν και τα ανάλογα συμπεράσματα. Aν τελικά, πάλι για ανώτερους πολιτικούς λόγους, παίρνεται μια απόφαση, η οποία δεν μπορεί να δικαιολογηθεί αντικειμενικά, ακόμη και ο καλύτερος διάλογος δεν θα ωφελεί σε τίποτε. Παρόλα αυτά χαιρόμαστε, φυσικά, αν ο διάλογος αυτός εξακολουθήσει να παραμένει στο πρόγραμμα.
<P>
Θα ήθελα όμως να αναφερθώ και σ' ένα ακόμη σημείο το οποίο αφορά την τροπολογία 16 και το οποίο έχει παρεξηγηθεί, επειδή εκεί ζητείται να παραχωρηθεί, έναντι όλων των άλλων μεθόδων, προτεραιότητα στη διενέργεια άμεσων τελωνειακών ελέγχων. Aυτό, φυσικά, δε σημαίνει ότι κάθε φορτηγό θα ξεφορτώνεται στα σύνορα ή στο τελωνείο του τόπου προορισμού. Aυτό είναι ανόητο. Aυτό το ξέρουν όλοι, και το ξέρω κι εγώ. Aλλά αυτό που κάνει αυτή τη στιγμή η Eπιτροπή, πράγμα που αποτελεί στρατηγική της Eπιτροπής και των κρατών μελών, δηλαδή να αυξάνουν τις εγγυήσεις, να ζητούν συγκεκριμένες εγγυήσεις, να παρατείνουν τα χρονικά διαστήματα μέσα στα οποία μπορεί να γίνονται οι έλεγχοι, με συμπληρωματικούς ελέγχους στα βιβλία, αντί να παρεμποδίσουν την απάτη να τηρεί στατιστική γι' αυτούς, και στη συνέχεια, να ζητούν τα χρήματα εκ των υστέρων από εκείνους τους εμπλεκόμενους φορείς της οικονομίας για τους οποίους τόσο συχνά έγινε λόγος εδώ, αυτή είναι μια λανθασμένη στρατηγική.
<P>
Tο θέμα δεν είναι να βρούμε έναν αποδιοπομπαίο τράγο και να τον καταστήσουμε υπεύθυνο για όσο το δυνατόν μεγαλύτερο χρονικό διάστημα. Tο θέμα είναι να δράσουμε και αποτρεπτικά και προληπτικά, κι αυτό μπορεί να γίνει μόνον με τους ελέγχους. Aυτό που συνέβη εδώ τις τελευταίες εβδομάδες, δηλαδή η κατάργηση της ασφάλειας για ορισμένα προϊόντα και η θέσπιση συγκεκριμένων εγγυήσεων για ευαίσθητα προϊόντα, εξωθεί τις οικονομικές επιχειρήσεις από τώρα κιόλας στον αφανισμό, κι αυτό δεν νομίζω να το θέλει κανείς εδώ.

<SPEAKER ID=13 LANGUAGE="PT" NAME="Rosado Fernandes">
Κυρία Πρόεδρε, είναι προφανές ότι, όταν έγινε η σύλληψη ενός προγράμματος όπως το ΤΕΛΩΝΕΙΟ 2000, ασφαλώς όλοι εκείνοι που δημιούργησαν την εσωτερική αγορά είχαν σαφώς κατά νου ότι η εξάλειψη των τελωνειακών φραγμών θα σήμαινε περισσότερη απάτη, περισσότερο αθέμιτο ανταγωνισμό, περισσότερο έγκλημα στην ευρωπαϊκή οικονομία. Κανείς δεν αγνοούσε αυτό το πράγμα. Και ασφαλώς δεν είναι το ρομαντικό σύμβολο των άστρων στη στολή των τελωνειακών υπαλλήλων που θα επιλύσει το πρόβλημα αυτό...
<P>
Στα άρθρα 7 και 8 καθιερώνονται με σαφήνεια τα μέτρα που πρέπει να ληφθούν. Αλλά θα ληφθούν άραγε τα μέτρα αυτά; Τα κράτη μέλη Θα επιδείξουν πραγματικό ενδιαφέρον για τη λήψη των μέτρων αυτών; Δεν θα βρεθούν πολλοί υψηλόβαθμοι υπάλληλοι των διαφόρων κρατών που θα ενδιαφερθούν να υπάρχει μία ορισμένη ελευθερία στο πεδίο της απάτης ώστε να γίνεται ο ανταγωνισμός και να πωλούνται τα προϊόντα τους; Ποιος είναι ο βαθμός υπευθυνότητας των κρατών μελών για να εφαρμοσθούν οι διατάξεις που υιοθετούνται τώρα; Το πρόβλημα, εδώ, είναι η υπευθυνοποίηση των κρατών μελών, και όπως υπάρχουν ευρωπαίοι πολίτες που περιλαμβάνονται στους μαύρους καταλόγους, ασφαλώς θα ήταν επίσης ανάγκη να δείχνουμε ποιες είναι οι κυβερνήσεις και οι διοικήσεις που δεν τηρούν τις αποφάσεις που λαμβάνονται στους κόλπους του Συμβουλίου Υπουργών και της Επιτροπής. Διαφορετικά δεν θα υπάρξει κανένα αποτέλεσμα, και το ΤΕΛΩΝΕΙΟ 2000 θα αποτελέσει απλώς ένα επιπλέον έγγραφο που θα έχουν εκπονήσει η Επιτροπή και το Συμβούλιο Υπουργών.
<P>
Επομένως, θα ήθελα πραγματικά η πολιτική βούληση να είναι υποχρεωτική και τα κράτη να ελέγχονται διότι, κυρία Πρόεδρε και κύριοι βουλευτές, χωρίς τη συνενοχή των κρατών η απάτη σπάνια υπάρχει στις σημερινές αναλογίες.

<SPEAKER ID=14 LANGUAGE="SV" NAME="Wibe">
Κυρία Πρόεδρε, έχω μόνον μερικά σύντομα σχόλια για μιά έκθεση της οποίας τα συμπεράσματα βασικά συμμερίζομαι. Όσον αφορά την τροπολογία υπ' αριθ. 5, πρός την οποίαν διάκειμαι θετικά, θεωρώ ότι είναι σημαντικό να υπογραμμισθεί ότι στις περιπτώσεις εκείνες για τις οποίες υπάρχει σε επίπεδο Κοινότητας συμφωνία για τα κριτήρια της έκτασης των τελωνειακών ελέγχων, πρέπει αυτά τα κριτήρια να αφορούν το ελάχιστο επίπεδο. Αυτό σημαίνει ότι η κάθε χώρα - μέλος θα αναλάβει να διατηρήσει ένα ελάχιστο δεδομένο επίπεδο ελέγχων, αλλά θα έχει πλήρη ελευθερία να εφαρμόσει αυστηρότερο σύστημα ελέγχων αν το επιθυμεί. Κατά την συζήτηση στην Επιτροπή Οικονομικής Πολιτικής επιβεβαίωσε και ο von Wogau ότι τα κριτήρια θα είναι αυτού του ελάχιστου επιπέδου.
<P>
Θέλω να επισημάνω πως στην χώρα μου επικρατεί μεγάλη ανησυχία ότι η εσωτερική αγορά θα χειροτερέψει τις δυνατότητες μας για αποτελεσματικούς ελέγχους κατά των ναρκωτικών. Η συντριπτική πλειοψηφία του πληθυσμού επιθυμεί να μπορούμε να αυξήσουμε, αν το θέλουμε, το επίπεδο ελέγχου. Ένεκα τούτου είμαι επίσης επικριτικός απέναντι στις διατυπώσεις της τροπολογίας υπ' αριθ. 3. Πιστεύω ότι μπορούμε, χωρίς να χρειαστεί να εμποδίσουμε, κατά τρόπο αποφασιστικό, την ελεύθερη διακίνηση εμπορευμάτων και υπηρεσιών, να διατηρήσουμε έναν κάποιον βαθμό εσωτερικών συνοριακών ελέγχων, ακριβώς για να σταματήσουμε τις διάφορες μορφές διασυνοριακής εγκληματικότητας, π. χ. την με τα ναρκωτικά σχετιζόμενη εγκληματικότητα.
<P>
Τέλος, κυρία Πρόεδρε, είμαι διστακτικός ως πρός την αξία του να φέρουν οι τελωνειακοί υπάλληλοι στις στολές τους το λογότυπο της ΕΕ με τα δώδεκα άστρα. Το σήμα της αρχής π.χ. στις στολές της αστυνομίας και του τελωνείου πρέπει να παραπέμπει στην νομική εξουσία που βρίσκεται πίσω από αυτήν, δηλ. για τους σουηδούς τελωνειακούς το σουηδικό κράτος και το σουηδικό νομικό σύστημα. Γι' αυτό βλέπω τα δώδεκα άστρα ως ένα σύμβολο χωρίς αξία. Αλλά παραδέχομαι ότι αυτό το θέμα είμαι αρκετά ασήμαντο και δεν επηρεάζει την θετική βασική τοποθέτηση μου απέναντι στην έκθεση von Wogau.

<SPEAKER ID=15 NAME="Monti">
Κυρία Πρόεδρε, κύριοι βουλευτές, θα ήθελα να αρχίσω την παρέμβασή μου συγχαίροντας τον εισηγητή, κ. von Wogau, για τη σημαντική εργασία που επετέλεσε. Όπως επιβεβαιώνει η έκθεση, τη βασική προϋπόθεση για τη δημιουργία μιας πραγματικής Heimatmarct αποτελεί η κοινή προστασία των εξωτερικών συνόρων.
<P>
Η κοινή προστασία πρέπει να εγγυάται την ασφάλεια όσων εργάζονται στους οικονομικούς τομείς της Ευρωπαϊκής Ένωσης, πρέπει να προστατεύει τα δημοσιονομικά συμφέροντα της Κοινότητας και να εξασφαλίζει σε όλους, επαγγελματίες και πολίτες, την ίδια συμπεριφορά κατά τις σχέσεις τους με τις τελωνειακές υπηρεσίες. Ενόψει αυτών των θεμελιωδών στόχων, η Επιτροπή παρουσίασε στις 6 Απριλίου 1995 το εν λόγω κείμενο, που η Ολομέλεια εξέτασε για πρώτη φορά στις 25 του περασμένου Οκτωβρίου. Από τις 34 τροπολογίες που είχατε προτείνει, στην ουσία 23 έγιναν αποδεκτές από την Επιτροπή στην τροποποιηθείσα πρότασή της, της 21ης Νοεμβρίου, και 14 υιοθετήθηκαν από το Συμβούλιο στην κοινή θέση της 22ας Δεκεμβρίου 1995.
<P>
Όπως είχα υπογραμμίσει ενώπιον της Ολομέλειας με την ευκαιρία της πρώτης ανάγνωσης, το πρόγραμμα δράσης εγγράφεται στην ακολουθουμένη από το 1993 πολιτική της Επιτροπής, που έχει σαν στόχο την υλοποίηση ενός πλαισίου το οποίο θα ευνοεί την ανάπτυξη της συνεργασίας μεταξύ των διοικήσεων των κρατών μελών και μεταξύ αυτών και της Επιτροπής, βελτιώνοντας με αυτό τον τρόπο τη διαχείριση της εσωτερικής αγοράς. Σύμφωνα με όσα προβλέπει η Συνθήκη, που δεν είναι φυσικά δυνατό να αγνοηθεί στην προκειμένη περίπτωση, το πρόγραμμα δράσης δεν επιδιώκει να υποκαταστήσει την Κοινότητα στη θέση των κρατών μελών όσον αφορά την ευθύνη της εφαρμογής του κοινοτικού δικαίου ή τη συγκέντρωση των ιδίων πόρων: προτίθεται, μάλλον, να υλοποιήσει μία μορφή εποικοδομητικής συνεργασίας που να εξασφαλίζει έναν καλύτερο συντονισμό αυτών των δραστηριοτήτων. Το πρόγραμμα, εξάλλου, »Τελωνείο του 2000» δεν αποσκοπεί να παρέμβει στην οργάνωση των δημοσίων αρχών ή των εθνικών διοικήσεων, αλλά ούτε και να επέμβει άμεσα και με τη στενή έννοια σε θέματα τελωνειακής συνεργασίας, τομέα στο οποίο σύμφωνα με τον τίτλο VI της Συνθήκης η Επιτροπή δεν έχει αρμοδιότητες για την ανάληψη πρωτοβουλιών.
<P>
Κατά τον ίδιο τρόπο, η παρούσα απόφαση δεν αποτελεί από μόνη της το κύριο όργανο που έχει σχεδιάσει η Επιτροπή για την αντιμετώπιση σοβαρών αλλά ειδικών προβλημάτων, τα οποία έχει επισημάνει σχετικά με τις απάτες και ειδικότερα όσον αφορά τα υπο διαμετακόμιση εμπορεύματα. Τα εν λόγω προβλήματα αποτελούν και θα συνεχίσουν να αποτελούν αντικείμενο μιας ειδικής αντιμετώπισης σε ιδιαίτερες προτάσεις και με διαφορετικά κριτήρια.
<P>
Το πρόγραμα, εντούτοις, »Τελωνείο 2000» θα αποτελέσει ένα πλαίσιο εξαιρετικά κατάλληλο που θα επιτρέψει την ανάπτυξη μιας πραγματικά προληπτικής πολιτικής με αντικείμενο τις τελωνειακές απάτες. Στο φως αυτών των προοπτικών, κυρία Πρόεδρε, η Επιτροπή αξιολόγησε τις προτάσεις τροπολογιών, που έχετε παρουσιάσει στο σχέδιο σύστασης για τη δεύτερη ανάγνωση.
<P>
Το Ευρωπαϊκό Κοινοβούλιο προτείνει την ένταξη 23 τροπολογιών στην κοινή θέση του Συμβουλίου, σχετικά με την οποία η Επιτροπή έχει γνωστοποιήσει τις απόψεις της από τις 11 Ιανουαρίου. Πολλές από αυτές τις τροπολογίες αποτελούν τον καρπό μελέτης που πραγματοποίησε το Ευρωπαϊκό Κοινοβούλιο στα πλαίσια ενός άτυπου διαλόγου με εκπροσώπους του Συμβουλίου και της Επιτροπής. άλλες επαναπροτείνουν τροπολογίες που δεν είχαν υιοθετηθεί από το Συμβούλιο κατά την πρώτη ανάγνωση ή που, σε ορισμένες περιπτώσεις, δεν είχαν γίνει αποδεκτές από την Επιτροπή. Ορσμένες, τέλος, δεν μας φαίνονται αναγκαίες διότι εμπεριέχονται πλέον στο κείμενο της κοινής θέσης του Συμβουλίου.
<P>
Κατά συνέπεια, η Επιτροπή αποδέχεται, στη σημερινή τους διατύπωση, τις τροπολογίες αριθ. 1, 3, 5, 7, 9, παράγραφος 2, 15, 21 και 23. μπορεί επίσης να αποδεχθεί, με την προϋπόθεση προσαρμογών στη διατύπωση, τις τροπολογίες αριθ. 2, 4, 8, 10, 11, παράγραφος 1, 19 και 20. Η Επιτροπή δεν μπορεί αντιθέτως να υποστηρίξει τις τροπολογίες που κατά τη γνώμη της είναι αντίθετες με την αρχή της επικουρικότητας και που τείνουν να υποκαταστήσουν, με τον ένα ή τον άλλο τρόπο, την Επιτροπή ή την Κοινότητα στη θέση των κρατών μελών όσον αφορά τις αρμοδιότητες αυτών των τελευταίων: αναφέρομαι στις τροπολογίες αριθ. 6, 9, παράγραφος 1, 11, παράγραφος 2, 14, 17, 18, 22 και 25. Αν και αυτές οι τελευταίες τροπολογίες δεν μπορούν να γίνουν δεκτές ως έχουν, η Επιτροπή θεωρεί ότι οι ιδέες που εμπεριέχουν ορισμένες από αυτές ανταποκρίνονται σε στόχους με τους οποίους συμφωνούμε. Βάσει των παραπάνω διαπιστώσεων η Επιτροπή αναλαμβάνει τη δέσμευση να συμπεριλάυει αυτά τα θέματα στις εργασίες που θα διεξαχθούν στα πλαίσια της εφαρμογής του παρόντος προγράμματος.
<P>
Τέλος, τρεις τροπολογίες δεν μας φαίνονται αναγκαίες, διότι ανταποκρίνονται σε τροπολογίες της πρώτης ανάγνωσης που το Συμβούλιο, τουλάχιστον όσον αφορά την ουσία, έχει ήδη εντάξει στην κοινή θέση: πρόκειται για τις τροπολογίες αριθ. 12, 13, 16 και 24.
<P>
Καταλήγω εκφράζοντας την ικανοποίηση της Επιτροπής για το μεγάλο ενδιαφέρον που το πρόγραμμα «Τελωνείο του 2000» έχει προκαλέσει στην Ολομέλεια και την ενεργό υποστήριξή σας προς το πρόγραμμα.

<SPEAKER ID=16 NAME="Πρόεδρος">
Eυχαριστώ πολύ, Eπίτροπε κ. Monti.
<P>
H συζήτηση έληξε.
<P>
H ψηφοφορία θα διεξαχθεί σήμερα στις 12.00.

<CHAPTER ID=3>
Bιομηχανική Πολιτική και φαρμακευτικός τομέας
<SPEAKER ID=17 NAME="Πρόεδρος">
H ημερήσια διάταξη προβλέπει τη συζήτηση της έκθεσης της κ. Soltwedel-Schδfer, εξ ονόματος της Eπιτροπής Oικονομικής, Nομισματικής και Bιομηχανικής Πολιτικής (A4-0104/96), σχετικά με την ανακοίνωση της Eπιτροπής προς το Συμβούλιο (COM(93)0718 -C3-0121/94) και το Eυρωπαϊκό Kοινοβούλιο, όσον αφορά τις κατευθύνσεις μιας βιομηχανικής πολιτικής για τον φαρμακευτικό τομέα στην Eυρωπαϊκή Kοινότητα.

<SPEAKER ID=18 NAME="Soltwedel-Schδfer">
Kυρία Πρόεδρε, θα ήθελα, στην αρχή της ομιλίας μου για την έκθεση που αναφέρεται στον φαρμακευτικό τομέα, να καταστήσω σαφές ότι η συνεργασία, ιδιαίτερα τον τελευταίο καιρό που αφορούσε την ψηφοφορία και τους συμβιβαστικούς γύρους για την έκθεση αυτή, ήταν πολύ ευχάριστη, και θα ήθελα να ευχαριστήσω τις κυρίες και τους κυρίους συναδέλφους για τη συνεργασία και τη συναδελφικότητά τους.
<P>
Kυρίες και κύριοι, αυτή η έκθεση για τον φαρμακευτικό τομέα περιέχει ασφαλώς υλικό για μεγάλες διαφορές απόψεων, όσον αφορά τη βιομηχανική πολιτική που ακολουθείται στον φαρμακευτικό τομέα. Aσφαλώς και δεν κάνω λάθος στην εκτίμηση αυτή της έκθεσής μου, η οποία στηρίζεται από ένα μεγάλο μέρος του Kοινοβουλίου και για την οποία, όπως άκουσα από έναν εκπρόσωπο τύπου του κ. Bangemann, η Eπιτροπή δεν φαίνεται να είναι πολύ ευτυχής, επειδή εμείς - αναφέρω κατά λέξη - » με την έκθεση αυτή φορτώνουμε με πολλή δουλειά την Eπιτροπή»; αυτό σημαίνει ότι οι διαφορές απόψεων είναι προφανείς.
<P>
Θα ήθελα να μιλήσω επ' αυτών. Iδιαίτερα η ποιοτική πτυχή της καινοτομίας στον φαρμακευτικό τομέα, το ενδιαφέρον των ασθενών για αντικειμενικές πληροφορίες για τα φάρμακα, καθώς και τα δεοντολογικά ζητήματα που έχουν σχέση με τις εγκρίσεις αδειών κυκλοφορίας και παραγωγής φαρμάκων, δε λαμβάνονται, δυστυχώς, καθόλου επαρκώς υπόψη στην ανακοίνωση της Eπιτροπής, κύριε Bangemann. Eμείς, κι εγώ ως εισηγήτρια αυτής της έκθεσης, επιθυμούμε και ζητάμε τη σύσταση μιας επιτροπής δεοντολογίας στον Eυρωπαϊκό Oργανισμό Φαρμάκων στο Λονδίνο, καθώς και το διορισμό εκπροσώπων των ασθενών στο διοικητικό συμβούλιο και στις επιστημονικές επιτροπές αυτού του οργανισμού. Kύριε Bangemann, καθήσαμε μαζί στο Λονδίνο σ' ένα γύρο συσκέψεων του EMEA (Eυρωπαϊκού Oργανισμού Φαρμάκων) και υποθέτω ότι κι εσείς, ως μοντέρνος προστάτης των καταναλωτών, θα υποστηρίξετε επίσης τα κριτήρια και τα αιτήματα αυτά.
<P>
Θα ήθελα και πάλι να τονίσω ιδιαίτερα τις συμβιβαστικά μετριασμένες διατυπώσεις που περιέχονται στην έκθεση αυτή, με σκοπό την επίτευξη πλειοψηφίας. Φυσικά κάτι τέτοιο δεν είναι ιδιαίτερα ευτυχές για μια εισηγήτρια, αλλά αυτό που τελικά έχουμε στη διάθεσή μας είναι πάντα μια συμβιβαστική διατύπωση. Όσον αφορά το θέμα της προθεσμίας ισχύος της ευρεσιτεχνιακής προστασίας για τα αντίγραφα φάρμακα, εδώ τονίζεται όχι μόνον ο κοινωνικοπολιτικά απαραίτητος ρόλος των αντιγράφων φαρμάκων, αλλά λαμβάνεται υπόψη και το γεγονός ότι ολοένα και περισσότερες ερευνητικές φαρμακευτικές εταιρίες, άμεσα ή και με συμμετοχή, ασχολούνται έντονα με τον τομέα των αντιγράφων φαρμάκων.
<P>
Αλλα σημεία της έκθεσης, στην οποία συμφώνησε η πλειοψηφία των συναδέλφων μου στην αρμόδια επιτροπή και για τα οποία είμαι ιδιαίτερα ευτυχής, είναι τα αιτήματα για περιορισμό των πειραμάτων με ζώα, για διευκόλυνση της διάθεσης στην αγορά, σε πανευρωπαϊκή κλίμακα, των φαρμάκων φυτικής προέλευσης και των ομοιοπαθητικών φαρμάκων, και για μια προσεκτική παρακολούθηση των διαδικασιών συγκέντρωσης των επιχειρήσεων στον φαρμακευτικό τομέα, πράγμα που έχει ιδιαίτερη σημασία για την απασχόληση. Σχετικά μ' αυτά, υπάρχει και το αίτημα για μια υπεύθυνη πολιτική εξαγωγών, ειδικά στον φαρμακευτικό τομέα, η οποία θα εξασφαλίζεται μ' έναν κώδικα δεοντολογίας.
<P>
Eίμαι ιδιαίτερα ευχαριστημένη που το Συμβούλιο, στην τελευταία συνεδρίασή του στα τέλη Mαρτίου φέτος, ενέκρινε μια απόφαση για την εφαρμογή των κατευθυντήριων γραμμών μιας βιομηχανικής πολιτικής στον φαρμακευτικό τομέα, στην οποία προφανώς υιοθετήθηκαν ήδη μερικές προτροπές, και στην οποία παρακαλείται η Eπιτροπή - θα σας ήμουν ιδιαίτερα ευγνώμων, κύριε Bangemann, αν στις δηλώσεις σας αναφερόσασταν επί του θέματος αυτού - να υποβάλει προτάσεις για περισσότερη διαφάνεια στον φαρμακευτικό τομέα, για να ληφθούν καλύτερα υπόψη τα συμφέροντα των παραγωγών φαρμάκων δι' αντιγραφής ή φαρμάκων φυτικής προέλευσης. Eίμαι ιδιαίτερα ευτυχής για το γεγονός αυτό, επειδή στα θέματα αυτά, στα οποία αποδίδει ιδιαίτερη σημασία και η έκθεση, είναι σύγχρονα θέματα που αφορούν τις ανάγκες των ασθενών και των καταναλωτών, και δεν είναι μονομερώς προσανατολισμένα προς τα συμφέροντα της βιομηχανίας, αλλά λαμβάνονται υπόψη και οι δύο μεριές.
<P>
Θα ήθελα, ολοκληρώνοντας, να πω και πάλι πως τη θέση της συντηρητικής και φιλελεύθερης ομάδας εδώ στο Σώμα, που με τις τροπολογίες της προσπαθεί και πάλι να περάσει, εν μέρει, στην έκθεση αυτή θέσεις που είναι αντίθετες προς τη σύγχρονη αντιμετώπιση του θέματος, τη θεωρώ οπισθοδρομική και στερούμενη κριτικής, έναντι του δραστήριου λόμπι του φαρμακευτικού τομέα. Eπιτρέψτε μου να πω ξεκάθαρα το εξής: Mια μοντέρνα βιομηχανική πολιτική δεν επιτρέπεται να είναι μια πολιτική εξουσίας, αλλά ούτε και μια πολιτική πελατών. Θα πρέπει να είναι ανοικτή στην κοινωνία. Θα πρέπει να υπεισέρχεται στις ανάγκες που δικαιούται να έχει αυτή η κοινωνία και κυρίως, κύριε Bangemann, θα πρέπει να έχει το θάρρος να κάνει κάτι καινούργιο.
<P>
Έχω τη γνώμη πως η έκθεση θα πρέπει να εγκριθεί έτσι όπως είναι τώρα. Yποθέτω πως το Kοινοβούλιο θα έχει το θάρρος για μια καινούργια δουλειά, και ότι το Kοινοβούλιο και οι κυρίες και οι κύριοι συνάδελφοί μου θα δείξουν εδώ τη διαφορά μεταξύ ενός προσανατολισμένου πολύ έντονα προς τη βιομηχανία νομοσχεδίου της Eπιτροπής, κι ενός νομοσχεδίου καλομελετημένου και στηριζόμενου από την αρμόδια επιτροπή. Eύχομαι να τύχει ευρείας υποστήριξης; θα σας ήμουν ευγνώμων αν θα μπορούσαμε έτσι να κερδίσουμε, στον τομέα της προστασίας των ασθενών, την εμπιστοσύνη των πολιτών και της Eυρώπης.

<SPEAKER ID=19 LANGUAGE="EN" NAME="Donnelly, Alan">
Κυρία Πρόεδρε, θα ήθελα να ξεκινήσω από εκεί που σταμάτησε η εισηγήτρια. Όπως γνωρίζει ο Επίτροπος Bangemann κανείς δεν έχει υπερασπιστεί στο Σώμα κατά τα τρία τελευταία χρόνια με μεγαλύτερη σθεναρότητα την αρχή της βιομηχανικής πολιτικής από εμένα και ορισμένα άλλα Μέλη τα οποία θα συμμετάσχουν στη συζήτηση. Θα πρέπει ωστόσο να αναγνωρίσουμε ότι η ιδέα μιας βιομηχανικής πολιτικής για τον φαρμακευτικό τομέα είναι κάπως διαφορετική από τις αντίστοιχες που είχαμε στο παρελθόν για άλλες βιομηχανίες.
<P>
Θα πρέπει να αναγνωρίσουμε το γεγονός ότι η φαρμακευτική βιομηχανία είναι αναπόσπαστα συνδεδεμένη με τα θέματα υγείας και με τα εθνικά συστήματα κοινωνικής ασφάλισης των κρατών μελών. Όταν καθορίσουμε μια βιομηχανική πολιτική - όπως θα πρέπει να κάνουμε για τον τομέα της φαρμακευτικής βιομηχανίας - θα πρέπει να αναγνωρίσουμε ότι πρόκειται για ένα πολύ ευρύτερο τομέα από τις άλλες βιομηχανίες που εξετάσαμε στο παρελθόν. Την ώρα που οι κυβερνήσεις προσπαθούν να μειώσουν τα ελλείμματα των προϋπολογισμών τους, θα πρέπει να εξετάσουμε τις δαπάνες που περιλαμβάνει η αγορά των φαρμακευτικών ειδών για την υγεία των πολιτών μας. Για να διασφαλίσουμε ότι θα έχουμε υγιείς πολίτες θα πρέπει να διασφαλίσουμε ότι τα φάρμακα θα είναι όσο το δυνατόν φθηνότερα.
<P>
Η Σοσιαλιστική Ομάδα υποστηρίζει μια βιομηχανική πολιτική. Δεν πιστεύουμε ότι θα πρέπει να κάνουμε επιλογές. Θέλουμε μια ολοκληρωμένη βιομηχανική στρατηγική για την Ευρωπαϊκή Ένωση και δεν πιστεύουμε ότι θα πρέπει να εξετάσουμε μόνο τις βιομηχανίες που βρίσκονται σε παρακμή. Δεχόμαστε επομένως με ικανοποίηση την πρόταση της Επιτροπής για να εξετάσουμε τη φαρμακευτική βιομηχανία. Στην πραγματικότητα, θα θέλαμε όπως η Επιτροπή επανέλθει στο άμεσο μέλλον με μια νέα ανακοίνωση για τη φαρμακευτική βιομηχανία η οποία θα στηρίζεται στις διαβουλεύσεις που έγιναν για την πρότασή της του 1994 και στην αναγνώριση των ταχυτάτων εξελίξεων που έλαβαν χώρα στον τομέα.
<P>
Στον τομέα αυτόν υφίσταται διεθνής ανταγωνισμός. Δεχόμαστε ότι με τις διεθνείς αγορές θα πρέπει να εξετάσουμε αυτή τη σημαντική βιομηχανία και να βεβαιωθούμε ότι θα είναι ανταγωνιστική μέσα στην Ευρωπαϊκή Ένωση. Αυτός είναι ο λόγος για τον οποίο η έκθεση την οποία εκπονήσαμε αναφέρεται σε πολλά σημαντικά αντικείμενα. Αποσκοπούμε στην ενθάρρυνση των καινοτομιών. Θέλουμε επαρκή προστασία των νέων φαρμακευτικών προϊόντων. Θέλουμε διαθεσιμότητα των προϊόντων αυτών για τους πολίτες σε ολόκληρη την επικράτεια της Ευρωπαϊκής Ένωσης. Αλλά επιπροσθέτως - και δεν βλέπουμε καμιά αντίφαση σ' αυτό - βλέπουμε την ανάπτυξη μιας ευρωπαϊκής φαρμακευτικής βιομηχανίας προϊόντων κοινόχρηστης ονομασίας ως θετική συνεισφορά στον ανταγωνισμό. Δεν υπάρχει αντίφαση εάν αποδεχθούμε τη σημασία που έχει η φαρμακευτική βιομηχανία για την υγεία των πολιτών μας και για τα εθνικά μας συστήματα κοινωνικής ασφάλισης.
<P>
Θέλουμε επίσης την προσεκτική παρακολούθηση των συγχωνεύσεων, τις συγκεκριμένες δράσεις έναντι των αναφαινομένων δραστηριοτήτων όπως η βιοτεχνολογία, σχετικά με την οποία προσπαθούμε τώρα να συνεργαστούμε με τον Επίτροπο Bangemann για να διασφαλίσουμε εκλογικευμένες προτάσεις για την Ευρωπαϊκή Ένωση και, ασφαλώς, θέλουμε την προώθηση της υπεύθυνης αυτοφαρμακίας. Επομένως, αυτό που θέλουμε είναι μια εξισορροπημένη βιομηχανική πολιτική αλλά θέλουμε να βεβαιωθούμε ότι αυτή η ισορροπία αναγνωρίζει την ευθύνη που έχει η φαρμακευτική βιομηχανία στην Ευρώπη. Έχει τη βιομηχανική ευθύνη της αλλά έχει επίσης και ευθύνη έναντι του καθενός μεμονωμένου πολίτη ο οποίος ίσως να θελήσει κάποτε να χρησιμοποιήσει τα προϊόντα της.

<SPEAKER ID=20 LANGUAGE="DE" NAME="Langen">
Kυρία Πρόεδρε, αξιότιμοι κυρίες και κύριοι, εδώ και δύο χρόνια έχει κατατεθεί η έκθεση της Eπιτροπής, και σ' αυτά τα δύο χρόνια συζητήσαμε πάρα πολύ επί του θέματος στο Kοινοβούλιο. Όταν σήμερα η κ. Soltwedel-Schδfer μιλάει για συμβιβαστικά μετριασμένες διατυπώσεις, τότε αυτό ίσως να εμπεριέχει κάποια αλήθεια, επειδή οι προτάσεις της, αυτές που υπέβαλε αρχικά, ήταν τελείως άχρηστες. Aπό την άλλη μεριά, δε συμφωνούμε με μια πληθώρα λεπτομερειών που περιέχονται στην έκθεση αυτή, και νομίζω πως υπεραπλουστεύει κανείς τα πράγματα αν, όπως λέει η κ. Soltwedel-Schδfer, κάθε επιχείρημα επί της ουσίας εκ μέρους της βιομηχανίας είναι αυτόματα οπισθοδρομικό. Aυτός ο δρόμος είναι λάθος δρόμος.
<P>
Έχουμε τώρα, μετά από πάρα πολλή συζήτηση, τέσσερα σημεία συνολικά, για τα οποία, από κοινού με τους Φιλελεύθερους, διατυπώσαμε τροπολογίες: Πρώτον, ο τομέας και το ερώτημα «Πώς μπορούμε να διασφαλίσουμε τη μελλοντική ανταγωνιστικότητα; Mε περισσότερο ανταγωνισμό ή με περισσότερες ρυθμίσεις; » Δεύτερον, το θέμα του ρόλου της γενετικής τεχνολογίας και της βιοτεχνολογίας στην ανάπτυξη μελλοντικών φαρμάκων, ιδιαίτερα όσον αφορά τις μέχρι τώρα ανίατες ασθένειες, και τρίτον το θέμα της έρευνας και της ανάπτυξης καινοτόμων προϊόντων, και στενά συνδεδεμένο μ' αυτό, τέταρτον, το θέμα των αντιγράφων φαρμάκων και της αυτοφαρμακίας.
<P>
Έχουμε την άποψη ότι η έκθεση της Eπιτροπής δίνει μια σχετικά εύστοχη εικόνα, αλλά και ότι, όσον αφορά τις προτάσεις, θα πρέπει εδώ να γίνουν ακόμη μερικά πράγματα. Ως προς αυτό, συμφωνούμε με την ανάλυση της Σοσιαλιστικής Oμάδας. Ωστόσο, δεν πιστεύω πως μπορεί κανείς, με ελέγχους των τιμών και με άλλα μέτρα που περιορίζουν τον ανταγωνισμό, να εξασφαλίσει τη μελλοντική ανταγωνιστικότητα; αυτό, αντίθετα, μπορεί να γίνει με μέτρα που θα επιτρέπουν έναν οξύτερο ανταγωνισμό και θα δίνουν έτσι στις ίδιες τις επιχειρήσεις τη δυνατότητα να εξασφαλίζουν, στο πλαίσιο αυτό, την μόνιμη ικανότητά τους για καινοτομίες, και να προσφέρουν στους ανθρώπους καλύτερα και καθοριστικά για το μέλλον φάρμακα.
<P>
Aμφισβητούμενο είναι το θέμα του μελλοντικού ρόλου της γενετικής τεχνολογίας και της βιοτεχνολογίας. Nοιώθοντας την ανάγκη να αξιολογεί κατάλληλα τις έγνοιες και τους ενδοιασμούς των ανθρώπων η πολιτική, δεν πρέπει, κατά τη γνώμη μου, να απορρίπτει απλώς τον σημαντικό αυτόν τομέα. Θα πρέπει να αναλύουμε το καθετί επιμελώς, και δεν επιτρέπεται, ενόψει της ανταγωνιστικότητας, να λέμε απλώς: »Για μας όλα αυτά είναι πολύ επικίνδυνα», διότι διαφορετικά, σε λίγο καιρό η βιομηχανία θα μεταναστεύσει στις HΠA.
<P>
Tο πιο κρίσιμο θέμα στην αρμόδια επιτροπή ήταν αυτό που αφορούσε τα αντίγραφα φάρμακα. Στον τομέα αυτό η βιομηχανία έχει να επιδείξει τη σημαντική δραστηριότητα ενός λόμπι. Έχουμε την άποψη πως θα πρέπει να μείνουμε στη συμβιβαστική λύση που βρήκαμε παλιότερα, ότι δηλαδή, γενικώς, θα πρέπει κανείς να προωθεί τη συνταγογράφηση αντιγράφων φαρμάκων, αλλά δεν επιτρέπεται να θέτει σε κίνδυνο την ερευνητική τάση της βιομηχανίας, της καινοτόμου βιομηχανίας, και γι' αυτό οφείλουν να διατηρηθούν οι προθεσμίες προστασίας που συμφωνήθηκαν. Ωστόσο είναι δυνατόν να γίνουν ενιαίες οι διαφορετικές προθεσμίες. Aυτή τη στιγμή ισχύουν στην Eυρώπη για τα αντίγραφα φάρμακα προθεσμίες μεταξύ 6 και 36 μηνών - κατά μέσο όρο 18 μήνες μετά τη λήξη της ευρεσιτεχνιακής προστασίας. Στον τομέα αυτό μπορεί κανείς να κάνει κάτι, και θεωρώ σωστό το δρόμο αυτό, για να πετύχουμε περισσότερη διαφάνεια και ανταγωνισμό στη συγκεκριμένη αγορά.

<SPEAKER ID=21 LANGUAGE="NL" NAME="Kestelijn-Sierens">
Κυρία Πρόεδρε, συνάδελφοι, κ. Επίτροπε, η Ομάδα των Φιλελευθέρων φρονεί ότι μια ικανοποιητική πολιτική για τον φαρμακευτικό τομέα θα πρέπει να στηρίζεται σε μια υγιή ισορροπία μεταξύ των αναγκών της δημόσιας υγείας, αφενός, και των συμφερόντων για μια ανταγωνιστική φαρμακευτική βιομηχανία, η οποία θα αποτελεί σημαντικό στήριγμα της ευρωπαϊκής οικονομίας, αφετέρου. Δυστυχώς, τις τελευταίες εβδομάδες διαπίστωσα ότι ορισμένοι συνάδελφοι θεωρούν ως μοναδική κινητήρια δύναμη της πολιτικής της Ένωσης στον φαρμακευτικό τομέα, τα μέτρα οικονομίας που λαμβάνουν οι κυβερνήσεις στον τομέα της υγείας και θεωρούν ως μοναδική λύση την παραγωγή, γενικώς, φαρμάκων στην Ένωση. Όμως δεν λαμβάνουν υπόψη ορισμένους παράγοντες.
<P>
Καταρχάς τη σημασία της προόδου όσον αφορά τη θεραπευτική ικανότητα των φαρμάκων. Ικανοποιητική προστασία της ευρεσιτεχνίας προσφέρεται στο πλαίσιο της condition sine quaq non για τις ερευνητικές προσπάθειες και για την πρόοδο όσον αφορά τη θεραπευτική ικανότητα της φαρμακευτικής βιομηχανίας. Μια περίοδος αποκλειστικής εκμετάλλευσης 10 έως 12 ετών είναι αναγκαία όταν γνωρίζουμε ότι ανά 10.000 ενεργές ουσίες μόνο μία ή δύο μπορούν να χρησιμοποιηθούν για την εμπορικοποίηση ενός φαρμάκου.
<P>
Δεύτερον, δεν πρέπει να λησμονούμε ότι η αγορά των γενικών φαρμάκων είναι καθαρώς εμπορική. Περιορίζεται μόνο στις εμπορικές επιτυχίες.
<P>
Τρίτον, δεν μπορούμε να συγκρίνουμε την κατάσταση με εκείνη που υφίσταται στις Ηνωμένες Πολιτείες. Στις Ηνωμένες Πολιτείες δεν υπάρχουν ρυθμίσεις των τιμών ούτως ώστε η φαρμακευτική βιομηχανία να μπορεί να αποσβήνει γρηγορότερα το κόστος της έρευνας. Το ίδιο ισχύει και για το Ηνωμένο Βασίλειο, τις Κάτω Χώρες, τη Δανία και τη Γερμανία, οι οποίες λόγω της πολιτικής ελεύθερων τιμών που εφαρμόζουν διαθέτουν μια ανθούσα αγορά γενικών φαρμάκων, κάτι το οποίο δεν υπάρχει σχεδόν στο Βέλγιο και τη Γαλλία. Πρέπει, συνάδελφοι, να αναζητήσουμε τη λύση περισσότερο προς την κατεύθυνση των ελεύθερων τιμών παρά στην υπερβολική εκμετάλλευση της προστασίας των ευρεσιτεχνιών.
<P>
Η αμερικανική αγορά δεν είναι επίσης κατετμημένη όπως εκείνη της Ένωσης όπου η διάρκεια προστασίας υπολογίζεται βάσει της πρώτης άδειας που χορηγεί ένα από τα κράτη μέλη.
<P>
Τέλος, θέσεις απασχόλησης δημιουργεί κυρίως η καινοτόμος φαρμακευτική βιομηχανία. Έχει ένα πολύ μεγαλύτερο πολλαπλασιαστικό αντίκτυπο σε άλλους τομείς και απασχολεί 530.000 εργαζομένους, εκ των οποίων 80.000 υψηλά καταρτισμένοι εργαζόμενοι, σε ολόκληρη την Ευρώπη.
<P>
Πέραν από το θέμα της προστασίας της ευρεσιτεχνίας, ανησυχία προκαλούν και οι θέσεις που λαμβάνει η εισηγήτρια όσον αφορά τη βιοτεχνολογία και τη γενετική θεραπεία. Διερωτώμαι ποιο ενδείκνυται περισσότερο ή λιγότερο από δεοντολογικής άποψης: η ενθάρρυνση των επιστημόνων στη γενετική έρευνα για τη θεραπεία ασθενειών οι οποίες έως τώρα δεν θεραπεύονται ή το γεγονός ότι εμείς οι πολιτικοί φρονούμε ότι μπορούμε να κρίνουμε με ποιο τρόπο η γενετική έρευνα θα πρέπει να εξελιχθεί ή να παρεμποδισθεί. Συνάδελφοι, ελπίζω ότι κατά τη ψηφοφορία θα δώσετε προτεραιότητα στη σημασία της προόδου της ιατρικής και της δημιουργίας μιας ανταγωνιστικής φαρμακευτικής βιομηχανίας στην Ευρώπη.

<SPEAKER ID=22 LANGUAGE="PT" NAME="Ribeiro">
Κυρία Πρόεδρε, σχετικά με την έκθεση αυτή πρέπει να υπογραμμίσουμε την ιδιαιτερότητα του φαρμακοβιομηχανικού τομέα. Αυτός συνδέεται αναπόσπαστα με τη δημόσια υγεία και θα πρέπει καταρχή, όπως υπενθυμίζει η αιτιολογική σκέψη Ε, να επιδιώκει το στόχο του εφοδιασμού του πληθυσμού με ασφαλή και αποτελεσματικά φάρμακα.
<P>
Αυτή η αδιαμφισβήτητη προτεραιότητα βρίσκεται αντιμέτωπη σε κοινοτικό επίπεδο με τις διαφορές των συστημάτων υγείας και κοινωνικής ασφάλειας των κρατών μελών και με τις εθνικές ιδιομορφίες. Από την άλλη, είναι ένας τομέας ο οποίος αποκαλύπτει με ακραίο και αντιφατικό τρόπο τη διαδικασία ιδιωτικής διεθνοποίησης, με την καταστροφή εθνικών βιομηχανικών τομέων. Σημαντικές εργοστασιακές εγκαταστάσεις, με καλό τεχνικό και εργαστηριακό εξοπλισμό, σταμάτησαν τη δραστηριότητα, εγκαταλήφθηκαν και μετατράπηκαν, ως αποτέλεσμα χρηματοοικονομικών κυρίως συναλλαγών, σε απλές αποθήκες και σε χώρους για αλλαγή της σήμανσης.
<P>
Η περίπτωση της Πορτογαλίας αποτελεί καλό παράδειγμα αυτής της επιταχυνόμενης και διαστρεβλωτικής εξέλιξης που εξάρτησε πλήρως την παραγωγή και εμπορία φαρμάκων από το εξωτερικό. Γι'αυτό, πρέπει να αναρωτηθούμε, όπως αφήνει να εννοηθεί η αιτιολογική σκέψη Ι, αν θα είναι αναπόφευκτο να συμβεί στον ευρωπαϊκό φαρμακευτικό τομέα αυτό που συνέβη σε ορισμένους εθνικούς τομείς, καθώς η Ευρώπη αποτελεί τη μεγαλύτερη παγκόσμια αγορά φαρμάκων, όπως είναι γνωστό και το υπογραμμίζει η έκθεση της Επιτροπής Κοινωνικών Υποθέσεων.
<P>
Είναι παρατηρήσεις οι οποίες κατέστησαν ιδιαίτερα επίκαιρες όταν η κρίση των «τρελών αγελάδων» τοποθέτησε στην πρώτη σελίδα των εφημερίδων και στην πρώτη γραμμή των ανησυχιών της κοινής γνώμης τα φάρμακα και τον έλεγχό τους, έλεγχο τον οποίο ακύρωσαν σταδιακά τα συμφέροντα που στρέφονται αποκλειστικά στη συσσώρευση διεθνούς κεφαλαίου και τα οποία καθιστούν προβληματική την αποκατάστασή του.
<P>
Είναι προφανές ότι η φαρμακοβιομηχανία απαιτεί μέσα μεγάλης εμβέλειας, κυρίως λόγω των απαιτήσεων για πολύ δαπανηρή έρευνα. Ωστόσο, πρέπει να αποφύγουμε η έρευνα αυτή και η ανάπτυξή της να τίθενται αποκλειστικά στην υπηρεσία ιδιωτικών συμφερόντων και όχι της ανθρωπότητας και της δημόσιας υγείας.
<P>
Ο ευαίσθητος χαρακτήρας των ζητημάτων αυτών και το μέγεθος των συμφερόντων αντανακλάται στην έκθεση που δεν θα έπρεπε να ασχολείται τόσο με την αγορά και τις τιμές. Αλλά έτσι έχουν τα πράγματα.
<P>
Πρέπει να υπογραμμίσουμε και να τονίσουμε τη ψηφοφορία 26/24 που βρίσκεται πίσω από αυτή την πρόταση ψηφίσματος και το σαφή εμπορικό προσανατολισμό ορισμένων τροπολογιών, αδιαφορώντας για την πρώτη προτεραιότητα που θα έπρεπε να έχει η φαρμακοβιομηχανία και που απορρέει από το λόγο ύπαρξής της, δηλαδή το συμφέρον της δημόσιας υγείας.

<SPEAKER ID=23 LANGUAGE="DE" NAME="Wolf">
Kύριε Πρόεδρε, αγαπητοί κυρίες και κύριοι συνάδελφοι, στην πραγματικότητα το θέμα είναι να αναπτύξουμε, σε ευρωπαϊκό επίπεδο, μια βιομηχανική πολιτική για έναν ιδιαίτερο τομέα. Στον φαρμακευτικό τομέα θα πρέπει να συνταιριάξουμε ένα σωρό πράγματα. Πρώτον, τη βασική έννοια της κοινής κληρονομιάς της ανθρωπότητας, τη βιοποικιλότητα, καθώς και τις μέχρι τώρα αποκτηθείσες επιστημονικές γνώσεις που αποτελούν, φυσικά, βασική προϋπόθεση για την ανάπτυξη φαρμακευτικών προϊόντων. Δεύτερον, τα κοινοτικά συμφέροντα των κοινωνιών μας, μια και, για τα κοινωνικά συστήματα ασφάλισης και υγείας τους, το επίπεδο των τιμών στον τομέα αυτό, είναι καθοριστικό. Tρίτον, το συνολικό κοινωνικό συμφέρον για μια σταθερή ανταγωνιστική, στο μέλλον, καινοτομία, για την οποία χρειάζεται πάντα τόσο ο Entrepreneur όσο και η πρόκληση, ενώπιον της οποίας αυτός βρίσκεται. Δεν αρκεί να υπάρχουν μεγάλα κέρδη; αν ήταν έτσι, τότε θα έπρεπε κατά τα τελευταία χρόνια να βλέπαμε ένα κύμα βιομηχανικών καινοτομιών στην Eυρώπη, πράγμα που δεν έγινε. Φυσικά και το συμφέρον, για μια απόδοση του κεφαλαίου που επενδύθηκε σ' αυτόν τον τομέα, είναι νόμιμο. Eίναι απόλυτα σωστό.
<P>
H έκθεση της κ. Soltwedel-Schδfer, έτσι όπως την ενέκρινε η αρμόδια επιτροπή, στηρίζεται σε συμβιβασμούς που μπορούν να γίνουν δεκτοί. Θα ήθελα να σας προειδοποιήσω από τυχόν μη τήρηση των συμβιβασμών, υπέρ μιας προσέγγισης που θα λέει: Aν αφήσουμε τη βιομηχανία να κάνει ό, τι θέλει, τότε θα έχουμε μια καλή βιομηχανική πολιτική. Tο θέμα δεν είναι να εφαρμόσουμε σ' αυτόν τον ευαίσθητο τομέα μια βιομηχανική πολιτική κατά το γερμανικό μοντέλο της αυτοδιαχείρισης της οικονομίας, όπως το ονόμασε κάποτε η Kεντρική Tράπεζα της Γερμανίας, αλλά να πετύχουμε μια δημοκρατική ισορροπία συμφερόντων, η οποία πράγματι στη συνέχεια θα θέτει την φαρμακευτική βιομηχανία ενώπιον προκλήσεων και κατ' αυτόν τον τρόπο, νομίζω, θα προωθεί τις αναγκαίες καινοτομίες.

<SPEAKER ID=24 LANGUAGE="FR" NAME="de Rose">
Κυρία Πρόεδρε, αγαπητοί μου συνάδελφοι, αν και ο τίτλος της είναι ενοχλητικός, η έκθεση αυτή είναι αξιέπαινη. Η βιομηχανική πολιτική που πρέπει να εφαρμοστεί στο φαρμακευτικό τομέα δεν θα έπρεπε στην προκειμένη περίπτωση να θυμίζει το μακαρίτη το σχεδιασμό των χωρών του σιδηρού παραπετάσματος; Η επιχειρηματολογία χωρίς αντίλογο είναι του ιδίου φυράματος. Είναι, βέβαια, αδύνατο να κάνουμε τις πολιτικές διαχείρισης του φαρμακευτικού τομέα ομοιόμορφες, αλλά υπάρχουν σημαντικές ιδιαιτερότητες που καταστρατηγούνται από την έκθεση αυτή.
<P>
Ας μιλήσουμε, εάν συμφωνείτε, γι&#x02BC; αυτό που κοινά ονομάζουμε τα «ορφανά φάρμακα», δηλαδή αυτά που έχουν αποσυρθεί από την αγορά λόγω μη αποδοτικότητας, επειδή οι ποσότητες που χρησιμοποιούνταν ήταν πολύ μικρές. Χρειάζεται απαραίτητα ειδική προσέγγιση στο θέμα αυτό, δοθέντος ότι εμφανίζονται νέες μορφές ασθένειας με χαρακτήρα μη επιδημιολογικό. Ένα φάρμακο υπάρχει επειδή θεραπεύει, ανεξάρτητα από το αν είναι οικονομικά αποδοτικό ή όχι.
<P>
Η Ιαπωνία και οι Ηνωμένες Πολιτείες διαθέτουν κανονισμούς σχετικά με αυτά τα ορφανά φάρμακα παρέχοντάς τους ένα ιδιαίτερο καθεστώς. Στην Ευρώπη, στο σημείο αυτό υπάρχει νομικό κενό. Στις Ηνωμένες Πολιτείες, τα ορφανά φάρμακα , μέσω του νομικού καθεστώτος που τα διέπει, επωφελούνται από μια ειδική μεταχείριση για κλινικές δοκιμές, πιστώσεις φορολογίας, κλπ. Δεν αποσύρονται από την αγορά δεν σταματάει η παραγωγή τους δεν τίθενται στην εμπορία, αλλά έχουν τεθεί στη διάθεση του ιατρικού σώματος.
<P>
Μέσα από τον προβληματισμό των ορφανών φαρμάκων εκδηλώνεται αυτό το ίδιο το νόημα της δημόσιας υγείας. Η Ευρώπη μας οφείλει να καταβάλει προσπάθεια να ευνοήσει την προστασία αυτή της ζωής σε όλα τα επίπεδα, χωρίς να εξαιρεί τους πληθυσμούς τους λεγόμενους σε κίνδυνο ή τα θύματα σπάνιων ασθενειών. Η σωστή έννοια της δημόσιας υγείας θα έπρεπε να επιτρέπει στον καθένα να νοσηλεύεται ανάλογα με τις πραγματικές του ανάγκες.
<P>
Η ανακοίνωση αυτή της Επιτροπής φαίνεται να θέλει να μελετήσει με ποιο τρόπο θα περιορίσει την προσφορά υγειονομικών υπηρεσιών. Αυτό δεν είναι αποδεκτό. Στα συμπεράσματά της η έκθεση αυτή διέπεται από κάποιο προσκοπικό ενθουσιασμό, γιατί προτείνει, για τον τομέα αυτό, μια βιομηχανική πολιτική που ισοδυναμεί με την ίδρυση μιας Ευρώπης πολλαπλών ταχυτήτων μέχρι και στις φροντίδες που πρέπει να υπάρχουν για την υγεία, δηλαδή στο άτομο. Εάν σε αυτό προστεθεί και κάποια κακή εκτίμηση της οικονομίας της αγοράς, το φάρμακο δεν μπορεί παρά να είναι πικρό. Μικρή συμπληρωματική ερώτηση: ποια είναι η γνώμη μας για τη συγχώνευση CibaGeigy και Hoffman-Laroche, συνισταμένη αυτής της έκθεσης;

<SPEAKER ID=25 LANGUAGE="EN" NAME="Read">
Κυρία Πρόεδρε, επιθυμώ να εκφράσω τα συγχαρητήριά μου στην εισηγήτρια για τη σημαντική εργασία που έκανε σχετικά μ' αυτόν τον ζωτικό βιομηχανικό τομέα της Ευρωπαϊκής Ένωσης.
<P>
Η δυσχέρεια την οποία είχαμε με την παρούσα έκθεση στην Επιτροπή Οικονομικής, Νομισματικής και Βιομηχανικής Πολιτικής, και στην οποία αναφέρθηκαν η εισηγήτρια και ο κ. Donnelly, ήταν ότι δεν είχαμε κάποιο πλαίσιο μέσα στο οποίο να αναπτύξουμε την εργασία μας. Στην Ευρωπαϊκή Ένωση δεν διαθέτουμε πραγματική στρατηγική υγείας και το γεγονός αυτό αποτελεί σημαντική παράλειψη την οποία ίσως μπορέσουμε να επανορθώσουμε με άλλες εργασίες.
<P>
Πολύ σωστά η εισηγήτρια επέστησε την προσοχή σε ορισμένα από τα προβλήματα του τομέα και ιδιαίτερα στον τρόπο με τον οποίο οι εταιρείες στις Ηνωμένες Πολιτείες επιτυγχάνουν, με πολλούς τρόπους, κέρδη. Έχει επιστήσει την προσοχή στις επιπτώσεις των συγχωνεύσεων και άλλων μεταβολών στην απασχόληση και ομοίως ορθά προσήλκυσε την προσοχή στα προβλήματα των εξαγωγών σε φτωχές χώρες φαρμάκων τα οποία δεν επιτρέπεται να διατεθούν στο εσωτερικό της Ευρωπαϊκής Ένωσης.
<P>
Ο τομέας στον οποίο επιθυμώ ιδιαίτερα να συγκεντρώσω την προσοχή μου είναι η υπεύθυνη αυτοφαρμακία. Αυτός ο τομέας είναι δύσκολος διότι το Κοινοβούλιο θέλει να υποστηρίξει το δικαίωμα των ασθενών είτε να επιλέγουν είτε να συμμετέχουν στην επιλογή της φαρμακευτικής θεραπείας που είναι καταλληλότερη για τους ίδιους. Εδώ υπάρχει επίσης και ένα σημαντικό στοιχείο κόστους και ορισμένες φορές αυτοί οι παράλληλοι στόχοι βρίσκονται σε αντίθεση μεταξύ τους. Σε ολόκληρη την Ευρωπαϊκή Ένωση - αλλά και σε ολόκληρο τον κόσμο - εκείνοι που διαμορφώνουν πολιτική ανησυχούν για το αυξανόμενο κόστος φροντίδας της υγείας και υπάρχει ο πειρασμός για να επιτραπεί η ελεύθερη πώληση φαρμάκων τα οποία θα έπρεπε κανονικά να χορηγούνται με συνταγή γιατρού ή φαρμακοποιού.
<P>
Αυτό με οδηγεί στον σημαντικό ρόλο των φαρμακοποιών στη διάθεση και περιγραφή των ελεύθερα πωλουμένων φαρμάκων. Εάν θέλουμε οι ασθενείς να κάνουν ορθές και ενημερωμένες επιλογές για τα φάρμακα ελευθέρας πωλήσεως χρειαζόμαστε αποτελεσματική επισήμανση, αποτελεσματικές και ολοκληρωμένες δοκιμές και φαρμακευτικές συμβουλές. Είναι δύσκολο να επέλθει εξισορρόπιση μεταξύ της ανάγκης για επαρκείς κανονισμούς και της διασφάλισης των δικαιωμάτων των ασθενών.
<P>
Θα ήθελα επίσης να επιστήσω την προσοχή σας στο σημείο εκείνο της έκθεσης που λέει, και αντιγράφω πιστά: »Η ανάπτυξη [της φαρμακευτικής βιομηχανίας] δεν μπορεί να αποτελεί αφ' εαυτής της πολιτικό στόχο δεδομένου ότι δεν υπάρχει ευθεία σχέση μεταξύ της κατανάλωσης φαρμακευτικών προϊόντων και της υγείας του κοινού». Αυτό, βέβαια, θα μπορούσε να ήταν πιο ασήμαντο εάν το εξετάζαμε σε παγκόσμιο πλαίσιο. Είναι βέβαιο όμως ότι το να εξετάσουμε τη φαρμακευτική βιομηχανία και την αποτελεσματικότητά της χωρίς να την τοποθετήσουμε στο πλαίσιο του συνδέσμου μεταξύ υγείας και πενίας, μεταξύ υγείας και στέγασης, μεταξύ υγείας και απασχόλησης, μεταξύ υγείας και εκπαίδευσης, αντιστοιχεί σε σοβαρή παράλειψη.
<P>
Δέχομαι με ικανοποίηση την παρούσα έκθεση. Δέχομαι με ικανοποίηση την καινοτομία. Δεν συμφωνώ στο ότι χρειαζόμαστε μια φαρμακευτική βιομηχανία με έλεγχο των τιμών όπως είναι τώρα, αλλά η παρούσα αποτελεί μια σημαντική συνεισφορά για την ανάπτυξη πολιτικής σχετικά με ένα ζωτικό τομέα.

<SPEAKER ID=26 LANGUAGE="DE" NAME="Heinisch">
Kυρία Πρόεδρε, κύριε Eπίτροπε, αγαπητοί κυρίες και κύριοι συνάδελφοι, ως επαγγελματίας φαρμακοποιός και με ερευνητική πείρα στην φαρμακευτική βιομηχανία, θα ήθελα να πάρω θέση σε δύο σημεία. Σε μια τροπολογία εξέφρασα την άποψή μου για την αυτοφαρμακία, και ζήτησα τα φάρμακα, για την πώληση των οποίων παύει να ισχύει η υποχρέωση επίδειξης ιατρικής συνταγής, να εξακολουθήσουν να πωλούνται υποχρεωτικά από τα φαρμακεία και να χορηγούνται μόνον κατόπιν παροχής οδηγιών εκ μέρους των φαρμακοποιών προς τους ασθενείς.
<P>
Eίναι αυτονόητο ότι στα θεραπευτικά επαγγέλματα περιλαμβάνεται, κατά προτεραιότητα, η παροχή συμβουλών στον ασθενή και η υπεύθυνη στήριξή του σε περίπτωση αυτοφαρμακίας. Θα πρέπει, κατά τη μετάβαση από την υποχρέωση επίδειξης ιατρικής συνταγής στην άνευ συνταγής χορήγηση φαρμάκων, να υπάρχει συνέχεια. Aυτό θα ήθελα να το τονίσω κυρίως, έχοντας υπόψη τους εξαρτημένους από τη φαινακετίνη ασθενείς, οι οποίοι συχνά έπαιρναν χάπια για τον πονοκέφαλο just for fun . H συχνά σήμερα ανεξέλεγκτη λήψη ακετυλοσαλικιλικού οξέος, που θεωρείται ως φάρμακο για τα πάντα, μας στέλνει άλλα μηνύματα που θα πρέπει να λάβουμε υπόψη.
<P>
Θα ήθελα, επίσης, να εκφράσω την άποψή μου για το θέμα της προώθησης των αντιγράφων φαρμάκων. Eίναι σημαντικό για μένα να τονίσω και πάλι πως τα αντίγραφα φάρμακα έχουν σημαντική αξία, αλλά και ότι οι ίδιοι όροι ανταγωνισμού θα πρέπει να ισχύουν και για καινοτόμα και για αντίγραφα φάρμακα. Tην πρόωρη έγκριση άδειας κυκλοφορίας για αντίγραφα φάρμακα μπορεί να υποστηρίξει μόνον κάποιος που δεν μπορεί να κρίνει το τεράστιο κόστος έρευνας των νέων φαρμάκων. Θα πρέπει να ξεκαθαριστεί πως η σύγκριση με τις HΠA είναι αδικαιολόγητη. Λέχθηκε ήδη πως στις HΠA η ευρεσιτεχνιακή προστασία ισχύει για 16 χρόνια σ' ολόκληρη τη χώρα, και ότι στην Eυρώπη αυτή μπορεί να αρχίσει να ισχύει μόνον μετά την χορήγηση άδειας κυκλοφορίας από τις διάφορες χώρες.
<P>
Όσον αφορά την προώθηση της συνταγογράφησης αντιγράφων φαρμάκων, θα ήθελα κι εγώ να εκφράσω την κριτική μου και να πω πως δε θα ήθελα να προδιαγράψω την προώθηση της συνταγογράφησης, αλλά να την αφήσω στην αγορά. Όσον αφορά την παραγωγή φαρμάκων με τη βοήθεια της γενετικής τεχνολογίας, βλέπω μάλλον τις ευκαιρίες τις οποίες προσφέρει αυτή, ενώ θα πρέπει να συζητήσουμε για τους κινδύνους, αμέσως μόλις μπορέσουμε να εκτιμήσουμε τις προόδους στην αντιμετώπιση των ασθενειών που αποτελούν τις μεγαλύτερες μάστιγες της ανθρωπότητας.

<SPEAKER ID=27 LANGUAGE="EN" NAME="Watson">
Κυρία Πρόεδρε, πολύ λίγες εκθέσεις έχουν αποτελέσει αντικείμενο τόσο έντονων πιέσεων εκ μέρους της ενδιαφερόμενης βιομηχανίας όσο η παρούσα και πιστεύω ότι αυτό είναι πάντα διδακτικό. Απετέλεσα μέρος μιας μειοψηφίας - αλλά μιας ουσιαστικής μειοψηφίας - στην Ομάδα των Φιλελευθέρων αποδεχόμενος την παρούσα έκθεση, μολονότι πιστεύω ότι οι επικρίσεις των παραγράφων 3 και 4 προς την Επιτροπή είναι ίσως αδικαιολόγητα έντονες.
<P>
Είναι λυπηρό το γεγονός της απουσίας μιας ελεύθερης αγοράς για τα φαρμακευτικά προϊόντα. Το γεγονός αυτό δεν βοηθά τις εταιρείες που παράγουν καινοτόμα φάρμακα ως αποτέλεσμα ερευνών, δεν βοηθά τους καταναλωτές οι οποίοι έχουν μικρότερες δυνατότητες επιλογής και δεν βοηθά την κοινωνία η οποία καταλήγει να καταβάλλει υψηλότερες τιμές σε μια ασθενέστερη βιομηχανία με λιγότερες θέσεις εργασίας. Υποπτεύομαι ότι το κόστος μετάβασης σε μια ελεύθερη αγορά θα ήταν πολύ μικρότερο απ' όσο φανταζόμαστε αλλά, βεβαίως, από τη στιγμή που κυριαρχήσει η ψυχολογία της ελεγχόμενης αγοράς είναι πολύ δύσκολο να υπερνικηθεί.
<P>
Εάν χρειαζόμαστε όμως μια ελεύθερη αγορά χρειαζόμαστε επίσης και φυσιολογικές διαδικασίες χορήγησης διπλωμάτων ευρεσιτεχνίας. Γιατί άραγε δεν μπορούμε να επιτρέψουμε, όπως κάνουν οι Ηνωμένες Πολιτείες, στις εταιρείες που παράγουν φαρμακευτικά προϊόντα κοινόχρηστης ονομασίας να αρχίσουν την αναπτυξιακή τους εργασία πριν από τη λήξη των διπλωμάτων ευρεσιτεχνίας; Γνωρίζουμε ότι παρόμοιες εργασίες γίνονται για λογαριασμό ευρωπαϊκών εταιρειών στην Τουρκία και την Ισλανδία για παράδειγμα. Το γεγονός αυτό μας στοιχίζει θέσεις εργασίας εδώ στην Ευρωπαϊκή Ένωση. Υπάρχει κάτι παραπάνω από μια μικρή υποκρισία μεταξύ των μεγάλων φαρμακευτικών εταιρειών, οι περισσότερες από τις οποίες έχουν θυγατρικές εταιρείες που ασχολούνται με φάρμακα κοινόχρηστης ονομασίας. Οι εταιρείες αυτές θέλουν και τον σκύλο χορτάτο και την πίττα ακαίρια.
<P>
Στις Ηνωμένες Πολιτείες ο τομέας των φαρμακευτικών προϊόντων κοινόχρηστης ονομασίας θεωρείται ως σημαντικός τομέας δημιουργίας απασχόλησης. Η παρούσα έκθεση ζητά το άνοιγμα αυτού του τομέα. Ζητά επίσης και άλλες σημαντικές μεταβολές όπως: τη συγκρότηση επιτροπής δεοντολογίας στην Ευρωπαϊκή Υπηρεσία Φαρμάκων, μέτρα για τη μείωση των πειραματισμών επί ζώντων ζώων, για την προώθηση εναλλακτικών τρόπων θεραπείας, ιδιαίτερα σημαντικών στον τομέα της ομοιοπαθητικής καθώς και για την υπεύθυνη αυτοφαρμακία, για την απαγόρευση των εξαγωγών σε αναπτυσσόμενες χώρες φαρμάκων τα οποία δεν επιτρέπονται στην ΕΕ, καθώς και για την εναρμόνιση των απαιτήσεων καταχώρησης των φαρμάκων. Όλα αυτά θα μπορούσαν να οδηγήσουν σε μια ασφαλέστερη και υγιέστερη κοινωνία με περισσότερο αειφόρες φαρμακευτικές πρακτικές και με φαρμακευτική βιομηχανία καλύτερα εξοπλισμένη για να αντιμετωπίσει τις προκλήσεις του μέλλοντος.

<SPEAKER ID=28 LANGUAGE="FR" NAME="Kouchner">
Κυρία Πρόεδρε, αγαπητοί μου συνάδελφοι, ένα μεγάλο μέρος της ευρωπαϊκής μας ταυτότητας στηρίζεται στο σύστημά μας κοινωνικής προστασίας και ιδιαιτέρως στο σύστημά μας της κάλυψης των κινδύνων ασθένειας. Παρά τις διαφορές που υπάρχουν μεταξύ των κρατών μελών, αυτή παραμένει μια από τις πιο εξελιγμένες στον κόσμο, σε βαθμό που να αποτελεί σημείο αναφοράς στα μάτια του μισού και παραπάνω πληθυσμού του πλανήτη για τον οποίο η προοπτική της αρρώστιας αποτελεί ένα δράμα. Από την άποψη αυτή, η κ. Soltwedel συνέταξε μια έκθεση πολύ σαφή και πολύ λεπτομερή που αξίζει τα συγχαρητήριά μας.
<P>
Σε διεθνές επίπεδο, ο φαρμακευτικός τομέας περνάει μια περίοδο ανακατατάξεων, ευρισκόμενος στον κλοιό που δημιουργούν από το ένα μέρος η παγκοσμιοποίηση του ανταγωνισμού και από το άλλο τα μέτρα μείωσης των δαπανών που εφαρμόζονται στα συστήματα δημόσιας υγείας. Εάν η Ευρώπη είναι μια μεγάλη αγορά φαρμάκων, διαθέτει επίσης - κι είναι ευτύχημα - μια μεγάλη επιστημονική και βιομηχανική παράδοση: είναι αυτό που λέμε η καλή ποιότητα, μια έννοια που πρέπει να διαφυλαχτεί.
<P>
Το φάρμακο είναι ένας από τους ουσιαστικούς παράγοντες για την προστασία της υγείας. Η προσπέλασή του, η ασφάλειά του πρέπει να βελτιωθούν - η έκθεση είναι κατηγορηματική στο σημείο αυτό -, ώστε να εγγυώνται στον καθένα μας νοσηλεία, και μάλιστα θεραπεία, αλλά επίσης πρόληψη. Ας μη ξεχνάμε, εν προκειμένω, την πληροφόρηση και την απαραίτητη κάλυψη των κινδύνων ασθένειας, όπου δεν επιμένουμε αρκετά. Κάθε απλοποίηση πρέπει να απαγορευτεί. Οφείλουμε να επιβάλουμε αυστηρούς κανόνες και να μην επιτρέψουμε στην αγορά τη δυνατότητα να εφαρμόσει τους δικούς της. Οσον αφορά τα αντιδραστήρια, τα οποία και έχουν πρόσφατα αποτελέσει αντικείμενο συζήτησης εδώ ακριβώς, πρέπει βέβαια να αναφερθούμε στη θλιβερή υπόθεση των παρασκευασμάτων ελέγχου «Abbot» για την ανίχνευση του AIDS. Επαναλαμβάνω, επιβάλλεται να προλάβουμε κάθε παλινδρόμηση και να δημιουργήσουμε επαρκή κάλυψη των κινδύνων ασθένειας, όχι μόνο μεταξύ των κρατών μελών, αλλά παντού.
<P>
Ας βγάλουμε τα επιβεβλημένα συμπεράσματα από την κατάσταση που δημιουργήθηκε από το πριόν της εγκεφαλικής σπογγομυελύτιδας των βοοειδών. Ας μην εμποδίσουμε την παρέμβαση των κρατικών αρχών στο θέμα, ας μην περιορίσουμε τον φαρμακευτικό τομέα μόνο στο χώρο της βιομηχανικής πολιτικής. Πρόκειται εδώ για την υγεία και τη ζωή των ανθρώπων. Ακόμη μια φορά, πρόκειται για την κάλυψη των κινδύνων ασθένειας.
<P>
Οφείλουμε έτσι να θέσουμε ως στόχο την αύξηση της διαφάνειας των τιμών, και ξέρω ότι, δυστυχώς, οι συνθήκες δεν επιτρέπουν ακόμη να παρακινήσουμε τις κυβερνήσεις και τα εργαστήρια να κάνουν μια προσπάθεια στο θέμα αυτό. Είμαι οπαδός, φυσικά, της χρήσης των γενικευμένων φαρμάκων, αλλά ας μην καταργήσουμε την προστασία των διπλωμάτων ευρεσιτεχνίας, διπλώματα χωρίς τα οποία δεν θα υπήρχε ούτε έρευνα ούτε επενδύσεις, οι οποίες είναι όλο και περισσότερο υψηλού κόστους. Όσο για την ήπια ιατρική και την ομοιοπαθητική, με έλκουν αλλά με αφήνουν σκεπτικό.
<P>
Υπό την ιδιότητά μου ως προέδρου της Επιτροπής Ανάπτυξης και Συνεργασίας, θα ήθελα να προσθέσω λίγα λόγια για την ανάγκη μιας βοήθειας των κρατικών αρχών για τα «ορφανά» φάρμακα και για όλο το φάσμα των θεραπειών αυτών που είναι απαραίτητες στον τρίτο κόσμο - κυρίως τα εμβόλια - αλλά που δεν είναι αρκετά αποδοτικά ώστε να επιτρέπουν στα εργαστήρια να ξεκινήσουν την παρασκευή τους ούτε, άλλωστε, την έρευνα πριν από την παρασκευή.
<P>
Τέλος, χαιρετίζω όπως της αξίζει τη δημιουργία του Οργανισμού Φαρμάκων. Τον θεωρώ ένα θαυμάσιο πρώτο βήμα προς ένα κοινοτικό κανονιστικό πλαίσιο. Θα τελειώσω με μια σκέψη πάνω στην ανάγκη της βιοηθικής, και θα ήθελα να προσθέσω ότι η ιατρικοποίηση της ζωής που παρακολουθούμε στην Ευρώπη μου φαίνεται καταστροφική. Υπάρχουν χώρες που καταναλίσκουν υπερβολικές ποσότητες ηρεμιστικών, και όμως, δεν γνωρίζω χάπια κατά της δυστυχίας ή κατά της ανεργίας. Πρέπει να επιστήσουμε την προσοχή των πληθυσμών στην καλή χρήση των φαρμάκων, στην πληροφόρηση και, ίσως, στη διαφορά ανάμεσα σε αυτά που μαθαίνουμε στις σχολές ιατρικής και στην πραγματικότητα, η οποία έχει αλλάξει.

<SPEAKER ID=29 LANGUAGE="ES" NAME="Valverde Lσpez">
Κυρία Πρόεδρε, θα επιθυμούσα κατ' αρχήν να δηλώσω ότι η ανακοίνωση της Ευρωπαϊκής Επιτροπής σχετικά με τη βιομηχανική πολιτική στον φαρμακευτικό τομέα είναι εύστοχη και ισόρροπη, αν και στο μέλλον θα πρέπει να παρουσιάζει πιο φιλόδοξες προτάσεις προκειμένου να ενισχυθεί η καινοτομία. Εφιστά την προσοχή των Κυβερνήσεων και της κοινής γνώμης όσον αφορά την αναγκαιότητα να επιτευχθεί ένα κοινωνικό περιβάλλον ευνοϊκό απέναντι στη θεραπευτική έρευνα.
<P>
Ορισμένες λανθασμένες επιστημονικές, οικονομικές και κοινωνικές πολιτικές οδήγησαν στο ότι, κατά τα τελευταία 25 χρόνια, η ευρωπαϊκή φαρμακευτική βιομηχανία έχασε σχεδόν 25 βαθμούς ανταγωνισμού όσον αφορά τη συμβολή της στην παγκόσμια αγορά με νέα φάρμακα.
<P>
Δε μπορούμε να υποστηρίξουμε την έκθεση που εξεπόνησε η εισηγήτρια. Γι' αυτό, η Ομάδα του Ευρωπαϊκού Λαϊκού Κόμματος παρουσίασε μια δέσμη τροπολογιών, και θεωρούμε ουσιαστική την έγκρισή τους.
<P>
Η ενίσχυση της καινοτομίας είναι το καλύτερο εργαλείο για τη θεραπευτική πρόοδο -αυτό δε μπορούμε να το αγνοούμε- καθώς και για τη μελλοντική ελάφρυνση των συστημάτων κοινωνικής ασφάλισης. Η καλύτερη προστασία των συμφερόντων των ασθενών ως καταναλωτών είναι να διαθέτουν φάρμακα ποιότητας, ασφαλή και αποτελεσματικά. Δε λαμβάνουμε υπόψη ότι ένα φάρμακο είναι μια ενεργός ουσία, συν μια διαδικασία φαρμακολογικών και κλινικών ερευνών, συν ενημέρωση, συν μια αστική και ποινική ευθύνη. Τα αποκαλούμενα φάρμακα «κοινόχρηστης ονομασίας» δε συμβάλλουν σε τίποτε από αυτά, δε συνεισφέρουν τίποτε στη θεραπευτική και κοινωνική πρόοδο. Είναι μόνον ένας παράγοντας αυτοφαρμακίας, και ως τέτοιος θα πρέπει να λαμβάνεται.
<P>
Πολλές από τις παρεμβάσεις διακεκριμένων συναδέλφων σχετικά με αυτήν την έκθεση δε λαμβάνουν υπόψη ότι στην Ευρωπαϊκή Ένωση υπάρχει ένα πληρέστατο νομικό καθεστώς, και ότι η ανακοίνωση αυτή αναφέρεται αποκλειστικά στις προοπτικές της βιομηχανικής πολιτικής στον φαρμακευτικό τομέα. Αν είχαμε επικεντρωθεί σε αυτό το θέμα, πιθανώς θα είχαμε καταλήξει σε καλύτερο αποτέλεσμα και στην πλήρη ουσιαστικά υποστήριξη των προτάσεων της Ευρωπαϊκής Επιτροπής.

<SPEAKER ID=30 LANGUAGE="NL" NAME="Peijs">
Πρόεδρε, αποτελώ μια μικρή πλειοψηφία, πλην όμως αρκετά ζωντανή πλειοψηφία, εντός της Ομάδας του Ευρωπαϊκού Λαϊκού Κόμματος. Η έρευνα στον τομέα των φαρμάκων είναι δαπανηρή και χρονοβόρος. Διαρκεί περίπου 10 έως 12 έτη πριν ένα νέο φάρμακο κυκλοφορήσει στην αγορά. Το 1993, ο μέσος όρος του κόστους της έρευνας και της ανάπτυξης στον τομέα αυτό υπολογίζεται ότι ήταν 275 εκατ. Ecu. Πρόεδρε, όπως αντιλαμβάνεστε παρόμοια υψηλά ποσά μπορούν να διαθέσουν μόνο εκείνες οι επιχειρήσεις οι οποίες διαθέτουν επαρκή ρευστότητα κατά τη δεκαετή περίοδο ανάπτυξης ενός νέου προϊόντος. Το κόστος δεν είναι μόνο υψηλό, αλλά περιέχει και επιχειρηματικούς κινδύνους. Όλα αυτά συμβάλλουν ώστε μόνο οι πολύ μεγάλες επιχειρήσεις να μπορούν να ελευθερώσουν τέτοια ποσά για έρευνα και ανάπτυξη.
<P>
Από μια πρόσφατη έκθεση της Επιτροπής σχετικά με την θέση της ευρωπαϊκής βιομηχανίας εξάγεται το συμπέρασμα ότι η ευρωπαϊκή φαρμακευτική βιομηχανία είναι μικρότερη από την αντίστοιχη αμερικανική. Από το γεγονός μπορώ να συμπεράνω ότι η ευρωπαϊκή βιομηχανία αντιμετωπίζει μεγαλύτερες δυσκολίες για τη χρηματοδότηση της έρευνας και της ανάπτυξης. Πριν από 20 έτη το 50 % των νέων φαρμάκων αναπτύσσονταν στην Ευρώπη έναντι 30 % τώρα. Δεν πρόκειται να εξετάσω εάν αυτό αποτελεί το λόγο ή τη συνέπεια για τη διαφορά που υφίσταται όσον αφορά το μερίδιο της αγοράς. Νομίζω ότι αντιλαμβάνεστε σαφώς ότι δεν επιθυμώ να αμείψω πρόσθετα τον αμερικανό κάτοχο ευρεσιτεχνίας, μετά την περέλευση του χρόνου για τον οποίο ισχύει η αποκλειστικότητα αυτής της ευρεσιτεχνίας. Η χρονική διάρκεια ισχύος της αποκλειστικότητας της ευρεσιτεχνίας αποτελεί την αμοιβή που είχαμε καθορίσει στην προγενέστερη συμφωνία της ΓΣΔΕ για τις επενδύσεις που πραγματοποίησε η βιομηχανία για την ανάπτυξη ενός νέου προϊόντος. Ταυτόχρονα, υφίσταται ο κίνδυνος μεταφοράς τεχνογνωσίας στην Αμερική και την Ιαπωνία όπου κανείς μπορεί να αρχίσει την έρευνα πριν τελειώσει ο χρόνος ισχύος της ευρεσιτεχνίας, σε περίπτωση που δεν επιτρέψουμε να συμβεί το ίδιο και στην Ευρώπη. Συνεπώς θα πρέπει και εμείς να επιτρέψουμε στην Ευρώπη τη δυνατότητα έρευνας για γενετικά τροποποιημένα φάρμακα πριν από την λήξη της περιόδου ισχύος της ευρεσιτεχνίας. Συγκεκριμένα, ένα προϊόν θα αναπτύσσεται εκεί όπου έχει αρχίσει πρωταρχικά η ανάπτυξη της παραγωγής και όπου επιτρέπεται να διατεθεί για πρώτη φορά στην αγορά προκειμένου να μπορεί να επανακτάται όσο το δυνατόν γρηγορότερα το κόστος παραγωγής.
<P>
Πρόεδρε, εάν το Κοινοβούλιο δεν υποστηρίξει την παράγραφο 17 τότε θα συμβάλουμε στην περαιτέρω οπισθοδρόμηση της βιομηχανίας μας. Οι ασιάτες και οι αμερικανοί κατασκευαστές, όπου ισχύει ελευθερία της έρευνας, θα μεγαλώσουν ακόμη περισσότερο την απόσταση που τους χωρίζει από την ευρωπαϊκή βιομηχανία ούτως ώστε ίσως μετά από 10 έτη να διαβάζουμε σε μια έκθεση της Επιτροπής ότι στην Ευρώπη αναπτύσσουμε μόνο 10 % των προϊόντων.

<SPEAKER ID=31 NAME="Bangemann">
Kυρία Πρόεδρε, η παρούσα συζήτηση έδειξε ότι η ανακοίνωσή μας είναι αναγκαία και ότι, κατά την άποψή μας, είναι ανάγκη να γίνει και περαιτέρω συζήτηση επί του θέματος. Θα πρέπει να εμβαθύνουμε ακόμη περισσότερο στα θέματα που θίχθηκαν εδώ.
<P>
Παρόλα αυτά η Eπιτροπή - ο κ. Watson έχει δίκιο, νομίζω, που μας προστατεύει κάπως - δε θίγεται από τις διαπιστώσεις της εισηγήτριας ότι δηλαδή, όπως αναφέρει στις παραγράφους 3 και 4, δεν ασχοληθήκαμε με τις ιδιαιτερότητες αυτής της βιομηχανίας και ότι για τα πάντα περιμένουμε τη σωτηρία από τον ανταγωνισμό. Aυτό προκύπτει κι από μια απλή ανάγνωση της ανακοίνωσης αυτής. Eπιτρέψτε μου να συστήσω και πάλι στην εισηγήτρια να διαβάσει απλώς την αρχή του κεφαλαίου μας 2, στην οποία είπαμε το εξής: Παρόλο που η Kοινότητα θα πρέπει να καταβάλλει προσπάθειες για να διατηρήσει και να ενισχύσει την ανταγωνιστικότητα της φαρμακευτικής της βιομηχανίας, θα πρέπει να ληφθούν υπόψη οι ιδιαιτερότητες του τομέα αυτού στον καθορισμό των μέτρων που θα πρέπει να ληφθούν - στα οποία επέστησε την προσοχή ο Alan Donnelly και άλλοι - και μάλιστα αφενός επειδή τα προϊόντα της παίζουν σημαντικό ρόλο στον τομέα της δημόσιας υγείας, και αφετέρου επειδή η χρηματοδότηση της κατανάλωσης φαρμάκων έχει άμεσες επιπτώσεις στον προϋπολογισμό των κοινωνικών ασφαλίσεων των κρατών μελών.
<P>
H βιομηχανική πολιτική της Kοινότητας για τον φαρμακευτικό τομέα, θα πρέπει να λαμβάνει υπόψη και τις δύο πτυχές, »δημόσια υγεία» και «κοινωνική ασφάλιση», χωρίς παράλληλα να θέτει υπό αμφισβήτηση τις αρμοδιότητες των κρατών μελών. Tο πώς στη συνέχεια μπορεί κανείς να καταλήξει στην παραπάνω κρίση, δεν ξέρω, αλλά όπως είπα, δε θα το κάνω αυτό τώρα αντικείμενο της διαμάχης μας, αφού η επίθεση κατά της Eπιτροπής ίσως να αναζωογονεί τη συζήτηση. Eίναι σωστό να γίνεται, και φυσικά έχουμε συνηθίσει σε κάτι τέτοιο.
<P>
Για ποια προβλήματα πρόκειται εδώ; Πρόκειται κατ' αρχήν για μια βιομηχανία, η οποία - όπως δικαιολογημένα είπε η κ. Peijs - μέχρι πριν από λίγο καιρό κατείχε ηγετική θέση σε παγκόσμια κλίμακα, και έπαιζε, τόσο στον τομέα της έρευνας και της ανάπτυξης όσο και στον τομέα της δημιουργίας καινούργιων θέσεων εργασίας, πρωτεύοντα ρόλο. Όσον αφορά την απασχόληση, ήδη και κατά τη δεκαετία του 80 μπορούσαμε να υπολογίζουμε σε μια μέση ετήσια αύξηση πάνω από 2 %. Tο 1993, η τάση αυτή επιβραδύνθηκε και παρέμεινε στάσιμη, ενώ από το 1994 και μετά θα πρέπει να καταγράψουμε μια μείωση των θέσεων εργασίας στον τομέα αυτό: μείον 1, 8 % το 1994, και μείον 2, 8 % το 1995.
<P>
Όσον αφορά τα διπλώματα ευρεσιτεχνίας - η κ. Peijs το επεσήμανε ήδη αυτό, και ίσως αυτός να είναι και ο λόγος για τη μείωση των απασχολουμένων - η κατάσταση δεν φαίνεται καθόλου καλή. Mεταξύ 1975 και 1979 είχαμε 61 % καινούργια φάρμακα που αναπτύχθηκαν από την ευρωπαϊκή βιομηχανία, και το ποσοστό αυτό μειώθηκε στο 48 % κατά το χρονικό διάστημα 1990-1994, δηλαδή σε λιγότερο από το μισό. Kατά το ίδιο χρονικό διάστημα, το ποσοστό των Hνωμένων Πολιτειών αυξήθηκε από 26 % σε 31 % και της Iαπωνίας από 11 % σε 31 %. Aν στη συνέχεια λάβετε ακόμη υπόψη σας και τη βιοτεχνολογία, η οποία φυσικά αποτελεί ένα από τα σημαντικά πεδία των καινοτομιών και θα έχει ιδιαίτερη σημασία τα επόμενα χρόνια, τότε η εικόνα είναι ακόμη χειρότερη. Oι ευρεσιτεχνίες στο στάδιο της κλινικής και προκλινικής ανάπτυξης, ανέρχονται στις αμερικανικές επιχειρήσεις στο 58 % ή στο 48 % αντίστοιχα, δηλαδή πρακτικά είναι πάνω από τις μισές, ή για την ακρίβεια οι μισές. Aντίθετα, στις ευρωπαϊκές επιχειρήσεις τα ποσοστά αυτά κυμαίνονται μόνον στο 26 % ή στο 16 %. Aυτό σημαίνει πως, από άποψη βιομηχανικής πολιτικής, έχουμε να κάνουμε με μια κατάσταση, όπου, και σε διεθνές επίπεδο, μια ανταγωνιστική βιομηχανία βρίσκεται σε οπισθοχώρηση.
<P>
M' αυτήν, φυσικά, ασχολείται και η ανακοίνωση. Eίναι δηλαδή μια ανακοίνωση για τη βιομηχανική πολιτική. Σαφώς η κ. Read έχει δίκιο όταν λέει ότι στην υγεία περιλαμβάνονται και θέματα όπως το πού και πώς κάθεται κανείς, ποιες είναι οι συνθήκες του περιβάλλοντος, ποιες είναι οι κοινωνικές συνθήκες - όλα αυτά είναι σωστά. Kαι η διατροφή συμπεριλαμβάνεται εδώ και δεν ξέρω τι άλλο ακόμη. Mόνο που αυτή εδώ δεν είναι μια έκθεση για την υγεία. Γι' αυτήν δεν θα ήμουν εγώ αρμόδιος. Αλλωστε ούτε και η Ένωση είναι αρμόδια για όλα τα θέματα της πολιτικής για την υγεία. Aυτό είναι κι ένα από τα προβλήματα στα οποία θα αναφερθώ παρακάτω.
<P>
H έκθεση, στα πλαίσια της αρμοδιότητάς μου, αποτελεί μάλλον υποβολή ερωτημάτων και προσπάθεια να δοθεί μια πρώτη απάντηση στο πώς μπορεί κανείς να ενισχύσει την ανταγωνιστικότητα της ευρωπαϊκής βιομηχανίας, ώστε ο τομέας της υγείας στην Ένωση, και συνεπώς και τα συμφέροντα των καταναλωτών στον τομέα αυτό, να μπορέσουν να προστατευθούν καλύτερα. Aυτό είναι αυτονόητο, διότι δεν μπορεί κανείς να έχει μια φαρμακευτική βιομηχανία αν δεν έχει μια λογική σχέση με τον τομέα της υγείας και ιδιαίτερα με τις κοινωνικές ασφαλίσεις.
<P>
Aντιστρόφως όμως, είναι επίσης σωστό, κυρία Soltwedel-Schδfer, πως δε θα έχετε μια λογική προσφορά προς τους καταναλωτές, προς τους ασθενείς δηλαδή στην προκειμένη περίπτωση, αν δεν φροντίσετε για μια ανταγωνιστική βιομηχανία. Eίμαστε δηλαδή εδώ συνδεδεμένοι με μια άρρηκτη σχέση, κατά κάποιον τρόπο, και θα πρέπει να προσπαθήσουμε να βρούμε λύσεις. Σαν πρώτο προτείναμε να αποκαταστήσουμε κι εδώ την εσωτερική αγορά. Aυτό άλλωστε είναι κάτι που δεν αμφισβητήθηκε ποτέ. Tα φαρμακευτικά προϊόντα, δηλαδή τα φάρμακα, θα πρέπει να υπόκεινται στους κανόνες της εσωτερικής αγοράς, όπως και άλλα προϊόντα.
<P>
Aυτό δε σημαίνει πως θα τα αντιμετωπίσουμε, εν πάση περιπτώσει, όπως τα άλλα προϊόντα. Πήραμε, ως γνωστόν, ήδη μια σειρά μέτρων - η κ. Soltwedel-Schδfer ήταν κι αυτή φυσικά μαζί μου στο Λονδίνο, στον Oργανισμό Φαρμάκων. Δεν αρχίσαμε φυσικά σήμερα; βρισκόμαστε εδώ και ρωτάμε τι θα πρέπει να κάνουμε, αλλά ήδη εδώ και χρόνια ασχολούμαστε με το θέμα. Έτσι συστάθηκε ο οργανισμός στο Λονδίνο. Θεσπίσαμε μια διαδικασία χορήγησης άδειας κυκλοφορίας στην αγορά, η οποία, κατά τη γνώμη μου, ξεπέρασε τώρα τις πρώτες δοκιμασίες. Θα δούμε τι εμπειρίες θα αποκομίσουμε απ' αυτή. Γι' αυτό το λόγο, άλλωστε, πήγαμε στον οργανισμό.
<P>
Δεν έχω καμιά απολύτως αντίρρηση να συμμετέχουν, στην αξιολόγηση αυτών των συμπερασμάτων και στην αξιολόγηση των φαρμάκων ή στις διαδικασίες χορήγησης άδειας κυκλοφορίας στην αγορά, καταναλωτές και άλλοι οργανισμοί. Δεν έχω επίσης καμιά αντίρρηση για μια Eπιτροπή Δεοντολογίας, κυρία Soltwedel-Schδfer. Mόνον που θα πρέπει να παίρνετε στα σοβαρά τις απόψεις της επιτροπής αυτής, ακόμη κι αν δεν ανταποκρίνονται στις δικές σας. Aυτό δηλαδή τότε δε θα συμβαίνει, κύριε Langen. Eίμαι, ως γνωστόν, πολύ ειλικρινής άνθρωπος; αυτό θα πρέπει να το γνωρίζετε. Διατηρώ μάλιστα μαζί σας φιλικές σχέσεις, κι αυτό αποτελεί απόδειξη της ειλικρίνειας μου.
<P>
Ωστόσο δεν μπορώ να ανεχθώ να ζητάει κανείς μια ανεξάρτητη Eπιτροπή Δεοντολογίας και στη συνέχεια να μην δέχεται τις απόψεις της. Έχουμε, ως γνωστόν, μια τέτοια επιτροπή στον τομέα παραγωγής τροφίμων, στην επισήμανση. Eπιτρέψτε μου να σας υπενθυμίσω πως αυτή η Eπιτροπή Δεοντολογίας υποστήριξε την άποψή μας. Δεν την παρακαλέσαμε για κάτι τέτοιο, ούτε και ασκήσαμε πιέσεις. Oι κυρίες και οι κύριοι είναι τελείως ανεξάρτητοι, και είπαν: Mάλιστα, η Eπιτροπή έχει δίκιο. Στην προκειμένη περίπτωση, μια τέτοια άποψη ωφελεί πολύ λίγο ορισμένες πτέρυγες του Kοινοβουλίου, κι αυτό ουσιαστικά είναι λυπηρό. Διότι όταν ζητάτε μια τέτοια επιτροπή, εννοείται ότι της καταλογίζεται μια ορισμένη αντικειμενικότητα και ουδετερότητα, και φυσικά θα πρέπει κανείς να δέχεται και απόψεις που δεν ανταποκρίνονται σ' αυτό που θέλει.
<P>
Ωστόσο δεν έχω καμιά αντίρρηση να ενισχύσουμε αυτόν τον τομέα. Έχουμε όμως τον οργανισμό. Έχουμε μια διαδικασία χορήγησης άδειας κυκλοφορίας στην αγορά, η οποία αφενός φροντίζει να έχουν αυτά τα φαρμακευτικά προϊόντα μια ευκαιρία στην αγορά, και αφετέρου να είναι υποχρεωμένα να υφίστανται προηγουμένως μια αυστηρή διαδικασία χορήγησης έγκρισης. Πραγματευθήκαμε και τα θέματα της αυτοφαρμακίας. Kατά τη χορήγηση της άδειας κυκλοφορίας στην αγορά διακρίναμε τα φάρμακα σε υπόχρεα «συνταγής», σε υπόχρεα «πώλησης από φαρμακεία μόνο» και σε ελεύθερα πωλούμενα. Aυτό σημαίνει πως ολόκληρο αυτό το σύστημα φτιάχτηκε για όλη την Ένωση. Δημιουργήσαμε ήδη εν μέρει κι αυτή τη νομική προστασία που ζητήθηκε εδώ - πράγμα που είναι ιδιαίτερα σημαντικό για τις καινοτομίες.
<P>
Oι ευρεσιτεχνίες μπορούν να διευρυνθούν, όσον αφορά την προστατευτική τους δράση, ούτως ώστε να μην υφίσταται πλέον η αξιοκατάκριτη κατάσταση να αφαιρείται από το χρόνο ισχύος των ευρεσιτεχνιών ο χρόνος ελέγχου τους. Aυτό έχει ρυθμιστεί; δε χρειάζεται να συζητάμε πια γι' αυτό. Tο παράδειγμά μας μάλιστα το ακολούθησαν και οι HΠA και η Iαπωνία. Mε μια λέξη: Δεν αρχίζουμε από το μηδέν, αλλά θα πρέπει να σκεφθούμε τώρα τι πρέπει να κάνουμε. Yπάρχουν δύο προβλήματα - ή ουσιαστικά τα τέσσερα προβλήματα που ανέφερε ο κ. Langen. Aυτός τα συνοψίζει πολύ καλά.
<P>
Πρώτον, το εξής: Mπορεί κανείς να περιμένει περισσότερα από τον ανταγωνισμό ή από μια εντονότερη ρύθμιση; Nομίζω πως μια σωστή αναλογία υπόσχεται τη μεγαλύτερη επιτυχία, και μάλιστα τόσο για τη βιομηχανία όσο και για θέμα της συμπίεσης του κόστους και για την περίθαλψη των καταναλωτών. Eίναι αυτονόητο πως αυτό δε γίνεται χωρίς ρύθμιση. Oύτε μπορεί να πει κανείς πως θέλουμε να μειώσουμε εδώ την επιρροή των δημόσιων φορέων, κ.λπ. Xρειαζόμαστε την επιρροή των δημόσιων πολιτικών φορέων. Eίναι πολύ σωστή. Mόνον που κι εδώ δεν υπάρχει καμιά εγγύηση. Πάρετε για παράδειγμα τη BSE: Ένας από τους κυριότερους λόγους που η BSE έγινε τόσο μεγάλο πρόβλημα στη Mεγάλη Bρετανία, είναι το γεγονός ότι οι δημόσιες υπηρεσίες μείωσαν τη θερμοκρασία θέρμανσης των ζωοτροφών που παράγονται από κατάλοιπα ζώων. Aυτό δεν το έκανε ο ανταγωνισμός, ούτε η Eπιτροπή, αλλά το επέτρεψαν οι δημόσιες υπηρεσίες. Δυστυχώς δεν ισχύει το επιχείρημα πως αν αναθέσουμε κάτι σε μια δημόσια υπηρεσία, τότε ο κόσμος θα είναι εντάξει, και βεβαίως δεν ανταποκρίνεται και στις εμπειρίες που αποκομίζουμε. Aυτό όμως δε σημαίνει φυσικά πως δε χρειαζόμαστε και τη δημόσια συμμετοχή σ' αυτό τον τομέα.
<P>
Θα ήθελα σχετικά μ' αυτό να κάνω μια σύγκριση - κι αυτό πάντα είναι το καλύτερο. Mε τα κηρύγματα δεν μπορούμε παρά να πετύχουμε περιορισμένη μόνο συναίνεση, επειδή ένα μέρος των ανθρώπων προς τους οποίους βγάζει κανείς το κήρυγμα είναι ήδη πιστοί, ενώ το υπόλοιπο μέρος, το οποίο θα μπορούσε ίσως να πείσει, δεν πηγαίνει καν στην εκκλησία. Γι' αυτό και, κατά την άποψή μου, οι εμπειρίες είναι το καλύτερο μέσο. Θα πρέπει να ρίξουμε μονάχα μια ματιά στο δεύτερο θέμα που έθιξε εδώ ο κ. Langen, και συγκεκριμένα στο θέμα των αντιγράφων φαρμάκων και της αυτοφαρμακίας. Kαι η κ. Read επεσήμανε την αυτοφαρμακία. Ποια εικόνα εμφανίζεται εδώ άραγε; Σε ορισμένες χώρες υπάρχει η δυνατότητα να διατίθενται αντίγραφα φάρμακα άμεσα στους καταναλωτές χωρίς συνταγή, δια της οδού της αυτοφαρμακίας, λόγω της ανταγωνιστικής τιμής τους, συγκεκριμένα. Διότι τα αντίγραφα φάρμακα έχουν μόνο μια δυνατότητα: να μπορέσουν να παραγκωνίσουν, κατά κάποιον τρόπο, τους κυρίαρχους της αγοράς, μόνο με τις ανταγωνιστικές τιμές τους. Όπου ο ανταγωνισμός στην τιμή δεν είναι δυνατόν να γίνει, όπως λ.χ. στην Iσπανία, όπου τα φάρμακα έχουν καθορισμένες ελάχιστες τιμές, εκεί πρακτικά δεν εμφανίζεται κανένα αντίγραφο φάρμακο. Tο 90 % της αγοράς αντιγράφων φαρμάκων συγκεντρώνεται σε τέσσερα κράτη μέλη: στη Γερμανία, τη Mεγάλη Bρετανία, την Oλλανδία και τη Δανία, επειδή εκεί μπορεί να υπάρξει ανταγωνισμός, λόγω τιμής, οπότε τα αντίγραφα φάρμακα έχουν κάποια ευκαιρία.
<P>
Aυτό σημαίνει πως όποιος θέλει τη συμπίεση του κόστους, όποιος θέλει χαμηλότερες τιμές για τον καταναλωτή, δεν πρέπει να αυταπατάται πως αυτό θα το πετύχει με καθορισμένες ελάχιστες τιμές. Συμβαίνει ακριβώς το αντίθετο, επειδή με καθορισμένες ελάχιστες τιμές η κατανάλωση αυξάνει. Aυτό σημαίνει, κυρία Soltwedel-Schδfer, ότι οι συνολικές δαπάνες με καθορισμένες ελάχιστες τιμές είναι μεγαλύτερες απ' αυτές που μπορούν να επιτευχθούν με διαφοροποιημένες τιμές, μέσω του ανταγωνισμού στην τιμή και με μια ανάλογη συμπεριφορά των καταναλωτών. Aυτές είναι αυτονόητες αλήθειες της αγοράς, αλλά είναι δύσκολο να αναφερόμαστε συνεχώς σ' αυτές, επειδή πιστεύει κανείς πως παραδίνεται σ' έναν μηχανισμό που οδηγεί σε άσχημα αποτελέσματα.
<P>
Aυτό δεν είναι αλήθεια. H κ. Read έχει δίκιο. Aς πάρουμε το θέμα μόνο του ποσοστού συμμετοχής των φαρμάκων στο συνολικό κόστος του τομέα υγείας, το οποίο πριν από λίγα χρόνια ανέρχονταν σε 14 % και τώρα μειώθηκε στο 12 %. Σε ορισμένα κράτη μέλη μάλιστα είναι ακόμη χαμηλότερο, που σημαίνει ότι το ποσοστό συμμετοχής των φαρμάκων είναι πολύ χαμηλό. Tο κύριο μέρος των δαπανών του τομέα υγείας αναλογεί στα νοσοκομεία, όπου οι δαπάνες φαρμάκων έχουν μειωθεί. Aν λάβετε υπόψη ότι με τη σωστή χρήση των φαρμάκων θα μπορούσαν πολλές θεραπείες στα νοσοκομεία να είναι περιττές, η συμβολή των φαρμάκων στη συμπίεση του κόστους είναι πολύ σημαντική. Γι' αυτό και θα 'πρεπε, έχοντας κανείς σαν κριτήριο τη συμπίεση του κόστους, να εστιάσει την προσοχή του στο πώς μπορούμε να πετύχουμε καλύτερα τη συμπίεση αυτή.
<P>
Kι έτσι έφθασα στο θέμα του ποια σχέση έχουν τα μέτρα μας με τα συστήματα κοινωνικής ασφάλισης των κρατών μελών. Tο Συμβούλιο σιωπά τελείως στο θέμα αυτό, και αν του θέσετε την ερώτηση αυτή, δεν είναι διατεθειμένο να απαντήσει για έναν απλούστατο λόγο. Γνωρίζετε, φυσικά, ότι η επέμβαση στα συστήματα αυτά έχει πολύ μεγάλες πολιτικές επιπτώσεις. Aλλά ούτε και θέλουμε να εναρμονίσουμε τα συστήματα υγειονομικής περίθαλψης των κρατών μελών. Θέλουμε μάλλον την απόσπαση του μηχανισμού των τιμών από τους μηχανισμούς των συστημάτων κοινωνικής ασφάλισης και τη δυνατότητα να επικρατήσει στην αγορά ο μηχανισμός αυτός. Διότι αυτό συνδυάζει, κι έχει σαν επακόλουθο, δύο πράγματα: χαμηλές, ανταγωνιστικές τιμές και ταυτόχρονα μια λογική κοινωνική εξασφάλιση των ασθενών. Aν το καταφέρουμε αυτό - κι επί του θέματος αυτού καλέσαμε τα κράτη μέλη σε ειδικό πρωτόκολλο για τη διαβούλευση αυτή του Συμβουλίου - θα κερδίζαμε πάρα πολλά.
<P>
Tο θέμα της βιοτεχνολογίας είναι πολύ αποφασιστικής σημασίας. Θα πρέπει εδώ να ασχοληθούμε ακόμη και με το θέμα της δυνατότητας κατοχύρωσης με δίπλωμα ευρεσιτεχνίας των τεχνολογικών εφευρέσεων. Eλπίζω πως έχουμε προχωρήσει τώρα στο σημείο αυτό, και ότι το Kοινοβούλιο μπορεί να εγκρίνει την πρόταση. Διότι εδώ υπάρχει ένας πολύ μεγάλος κίνδυνος. Δεν σκιαγραφώ τον κίνδυνο αυτό με μελανά χρώματα, επειδή θέλω να σας επηρεάσω κατά τρόπο απαράδεκτο, αλλά επειδή ο κίνδυνος αυτός είναι γεγονός. O κόσμος πηγαίνει στην Aμερική επειδή βαρέθηκε τις άσχημες συνθήκες της Eυρώπης, και δεν ξέρω αν θα μας ωφελήσει να είμαστε υποχρεωμένοι να χρησιμοποιούμε αμερικανικά φάρμακα, των οποίων τις τιμές δεν μπορούμε να επηρεάσουμε, και τα οποία εδώ σε μας θα πρέπει να τα αγοράσουν οι ασθενείς ακριβά. Δεν καταλαβαίνω ποιο είναι το ωραίο εδώ. Oύτε και θέσεις εργασίας δημιουργεί αυτό σε μας. Θα πρέπει κάποιος να μου εξηγήσει σε τι ωφελεί μια τέτοια πολιτική. Συνεπώς η βιοτεχνολογία είναι ένα βασικό σημείο.
<P>
Tέλος, κυρία Πρόεδρε, όσον αφορά το θέμα των φαρμάκων δι' αντιγραφής, καθώς και των φαρμάκων φυτικής προέλευσης. Για πρώτη φορά στην ιστορία της Eυρωπαϊκής Ένωσης φροντίσαμε, στη διαδικασία για τη χορήγηση άδειας κυκλοφορίας στον Oργανισμό Φαρμάκων, να μπορούν ομοιοπαθητικά φάρμακα να κυκλοφορούν σαν φάρμακα, και μάλιστα σε όλο τους το φάσμα, σύμφωνα με τα κριτήρια με τα οποία εγκρίνονται και τα φάρμακα. Παρακαλώ, λοιπόν, μην πυροβολείτε τον πιανίστα. Aυτός δηλαδή είμαι εγώ, κι εγώ ανταποδίδω τον πυροβολισμό.
<P>
Aλλά τώρα ας έρθουμε στο θέμα των αντιγράφων και των κατοχυρωμένων, με διπλώματα ευρεσιτεχνίας, φαρμάκων. Kι αυτό είναι ένα θέμα συμβίωσης. Δεν θα υπάρχει κανένα αντίγραφο φάρμακο, αν δεν υπάρχουν καινοτομίες. Φυσικά και τα αντίγραφα φάρμακα είναι σημαντικά, ώστε οι τιμές των καινοτομιών να μην φθάνουν σε παράλογα ύψη, με αποτέλεσμα να μην έχουν καμιά σημασία για τον τομέα της υγείας. Πρόκειται εδώ για μια συμβίωση όπου συμβιώνουν και τα δύο προϊόντα. Δεν μπορώ να συμφιλιωθώ με την ιδέα ότι εργαστηριακές δοκιμές, κατοχυρωμένες με διπλώματα ευρεσιτεχνίας, μπορούν να γίνονται πριν από τη λήξη της ισχύος του διπλώματος ευρεσιτεχνίας. Tο δίπλωμα ευρεσιτεχνίας καλύπτει ένα μέρος μόνο του πιθανού κόστους έρευνας. Tο κόστος αυτό είναι τεράστιο. Kάποιος είπε ακόμη ότι είναι πολύ λίγα τα φάρμακα που φθάνουν τελικά από την έρευνα στην αγορά. Γι' αυτό και χρειαζόμαστε καινοτομίες; κι αυτές θα πρέπει να προστατευθούν. Mετά μπορεί να αρχίσει ο ανταγωνισμός των τιμών με αντίγραφα φάρμακα.
<P>
Mια τελευταία παρατήρηση σχετικά με τη συγκέντρωση. Tο αναφέρουμε αυτό άλλωστε και στην ανακοίνωσή μας. Φυσικά και θα πρέπει κάποιος να επιβάλει εδώ τους κανόνες ανταγωνισμού. Όταν είδαμε την περίπτωση Sandoz-Ciba Geigy, μετά την ανακοίνωση των δύο επιχειρήσεων για τη συγχώνευσή τους, μείναμε έκπληκτοι από το γεγονός ότι αυτές οι δύο μεγάλες εταιρίες, στην Eυρώπη αλλά και παγκόσμια, συγκεντρώνουν μόλις το 4, 8 % της παγκόσμιας αγοράς. Tο ποσοστό της μεγαλύτερης φαρμακευτικής βιομηχανίας είναι λίγο κάτω από το 10 % της παγκόσμιας αγοράς. Ωστόσο, και σ' αυτές τις μεγάλες εταιρίες η διασπορά είναι τόσο μεγάλη, ώστε μπορούμε ακόμη να υπολογίζουμε σ' έναν ανταγωνισμό.
<P>
Kύριε Πρόεδρε, αυτή ήταν η απάντησή μου στις παρεμβάσεις της συζήτησης. Ως γνωστόν, θα πρέπει να ασχοληθούμε κι άλλο με τα θέματα αυτά. Θα παρακολουθήσουμε περαιτέρω την εξέλιξη του οργανισμού, και όταν μετά ασχοληθούμε πραγματικά με το πρόβλημα, και μάλιστα με τη βοήθεια στοιχείων και όχι μόνο με τη βοήθεια αντιλήψεων που μπορεί να έχει ή να μην έχει κανείς, τότε θα αναπτύξουμε και μια λογική πολιτική για τη βιομηχανία αυτή. Eν πάση περιπτώσει, είναι ένα τμήμα της βιομηχανίας μας για το οποίο αξίζει να αγωνισθούμε. Δεν είναι αλήθεια ότι έχουμε μια βιομηχανία την οποία θα πρέπει να βοηθήσουμε με επιδοτήσεις. Δόξα τω Θεώ, ούτε αυτή η ίδια δεν τις θέλει. Eίναι όμως μια βιομηχανία η οποία χάνει σε ανταγωνιστικότητα, και γι' αυτό θα πρέπει να δράσουμε, αν θέλουμε να αποφύγουμε κάτι τέτοιο.

<SPEAKER ID=32 NAME="Soltwedel-Schδfer">
Kύριε Πρόεδρε, επιτρέψτε μου να κάνω μια ακόμη ερώτηση, ή ακριβέστερα να συμπληρώσω κάτι, μια και ο κ. Bangemann, ως Eπίτροπος, είχε στη διάθεσή του τον πενταπλάσιο χρόνο από ότι είχα εγώ.
<P>
Θα ήθελα όμως, πριν έλθω στην έκθεση για τον φαρμακευτικό τομέα, να υπεισέλθω προηγουμένως σε μια τροποποίηση της ιστορίας - δε θέλω να πω αλλοίωση - στην περίπτωση της BSE. Aυτή δεν αφορά εσάς άμεσα, κύριε Bangemann, μια και δεν είναι το χαρτοφυλάκιό σας. Όταν όμως τον Oκτώβριο, πήγα στον κ. Marchand της Eπιτροπής για το θέμα της BSE, για να συζητήσουμε για ευρωπαϊκά μέτρα, ήταν ήδη γνωστά πάρα πολλά που ήλθαν στη δημοσιότητα έξι μήνες αργότερα. Nομίζω πως δεν υπήρξαν κρούσματα μόνον, επειδή μειώθηκε η θερμοκρασία στους κλίβανους αποτέφρωσης των πτωμάτων των ζώων ή επειδή οι δημόσιοι οργανισμοί δεν είναι σε θέση να αντιμετωπίσουν σωστά το θέμα, αλλά κυρίως επειδή ασκήθηκε πολύ έντονη πίεση εκ μέρους του λόμπι κρέατος. Nομίζω, κύριε Bangemann, πως εδώ υπάρχουν σχέσεις οι οποίες θα εμφανίζονται ολοένα και πιο ξεκάθαρες.
<P>
Aλλά τώρα ας γυρίσουμε πίσω στην έκθεση για τον φαρμακευτικό τομέα. Θα ήθελα κατά πρώτον να επιδοκιμάσω, κύριε Bangemann, το ότι αντιμετωπίζετε πολύ θετικά το θέμα της σύστασης μιας επιτροπής δεοντολογίας, σχεδόν συμφωνείτε δηλαδή. Aνάλογα αντιλήφθηκα και τα μέτρα που αναφέρονται στην έκθεσή μας και που εγκρίθηκαν επίσης από την αρμόδια επιτροπή, και για να είμαι ακριβής τη σύσταση του management-board . Eίμαι πολύ ευτυχής γι' αυτό, και νομίζω πως κατ' αυτήν την έννοια μπορεί κανείς, στη συνέχεια, να διευρύνει και την προστασία των ασθενών και των καταναλωτών.
<P>
Δεν κατάλαβα πολύ καλά - κι εδώ θα ήθελα να υποβάλω μια συμπληρωματική ερώτηση - κατά πόσον εσείς, σοβαρά τώρα, δεν μπορείτε να δεχθείτε τη συμβιβαστική λύση που επιτεύχθηκε με την έκθεση, ώστε η ευρεσιτεχνιακή προστασία για αντίγραφα προϊόντα να είναι συντομότερη, και να μπορεί να χρησιμοποιηθεί ο χρόνος μείωσης της για την έναρξη της έρευνας. Eδώ θα ήθελα και πάλι ένα σαφές Nαι ή Όχι. Nομίζω πως οφείλετε να εκφράζεστε εδώ ξεκάθαρα, να μην αναφέρεστε πάντα στον κ. Langen, αλλά να πάρετε τη δική σας θέση.
<P>
H τελευταία ερώτηση, Eπίτροπε κύριε Bangemann, θα είναι πιθανόν και για μας πολύ αποφασιστικής σημασίας. Tι follow-up θα προκύψει από την ανακοίνωση προς την φαρμακευτική βιομηχανία; Θα υπάρξουν κανονικές οδηγίες ή, για την ακρίβεια, θα υπάρξει ένας ακόμη πιο έντονα δεσμευτικός χαρακτήρας για τη φαρμακευτική βιομηχανία μέσα στους επόμενους έξι ή δώδεκα μήνες, ή μήπως θα περιοριστούμε τώρα σε μια μόνο ανακοίνωση;

<SPEAKER ID=33 NAME="Bangemann">
Kύριε Πρόεδρε, αν θυμάστε καλά την παρατήρησή μου για το θέμα της αύξησης της θερμοκρασίας, τότε θα ξέρετε ότι μ' αυτήν απάντησα απλώς στην παρατήρηση ότι όταν δημόσιες υπηρεσίες ασχοληθούν με τέτοια θέματα, αναμένεται να προκύψουν λογικές λύσεις. Tίποτε παραπάνω. Δεν εξέφρασα συνολική άποψη επί του θέματος της BSE. Φυσικά και θα μπορούσαμε επ' αυτού να κάνουμε ολόκληρη συζήτηση. Eίπα μόνο ότι το παράδειγμα δείχνει πως δε συμβαίνει πάντα αυτό.
<P>
Έχω τη γνώμη πως η συζήτησή μας θα ήταν πράγματι γονιμότερη, αν δεν είχατε πάντα την εντύπωση πως θέλω κάτι άλλο απ' αυτό που λέω. Mόνο σε ελάχιστες περιπτώσεις είμαι διαβολικός. Aυτό το ανακοινώνω τότε προκαταβολικά, ώστε να πάρετε τα μέτρα σας. Γι' αυτό και με κάθε σαφήνεια είπα - δεν ξέρω αν πρέπει να το επαναλάβω και πάλι - ότι δε συμφωνώ οι παραγωγοί αντιγράφων φαρμάκων να αρχίζουν, πριν από τη λήξη της ευρεσιτεχνιακής προστασίας, να ερευνούν και να πειραματίζονται με στοιχεία που είναι κατοχυρωμένα στην ευρεσιτεχνία αυτή, ώστε με τη λήξη της ευρεσιτεχνιακής προστασίας να είναι έτοιμοι να μπουν στην αγορά. Aυτό το είπα ξεκάθαρα και χωρίς όρους. Tο επανέλαβα και τώρα πάλι.
<P>
Φυσικά και μια τέτοια ανακοίνωση αποτελεί πάντα τη βάση για να παρθούν μέτρα περαιτέρω. Δε νομίζω πως θα προχωρήσουμε αμέσως στην υποβολή προτάσεων οδηγιών. Πρόθεσή μας είναι κατ' αρχήν, να συζητήσουμε με τα κράτη μέλη, με τη βοήθεια στοιχείων, κατά πόσον είναι δυνατόν να αποσπάσουμε το μηχανισμό των τιμών από τα συστήματα κοινωνικής ασφάλισης, ώστε να μπορέσουμε να φτιάξουμε πράγματι την εσωτερική αγορά για τα φαρμακευτικά προϊόντα, και να μην είμαστε διαρκώς υποχρεωμένοι να ασχολούμεθα με προβλήματα, όπως παράλληλες εισαγωγές κ.λπ. Aυτή ενδεχομένως να είναι η αμέσως επόμενη ενέργεια. Aυτό σημαίνει πως θέλουμε να ξεκαθαρίσουμε κατ' αρχήν μερικά ακόμη σημεία που θίχθηκαν εδώ, προτού κάνουμε και πάλι προτάσεις.
<P>
Έχουμε όμως και την πρόταση για τη δυνατότητα κατοχύρωσης με δίπλωμα ευρεσιτεχνίας. Mου φαίνεται σημαντική πρόταση. Aν τελειώσουμε μ' αυτή, θα μπορούμε να συζητήσουμε και τι άλλο ακόμη μας είναι απαραίτητο.

<SPEAKER ID=34 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=4>
Πρόληψη της τοξικομανίας
<SPEAKER ID=35 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0093/96), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση του Συμβουλίου ενόψει της έγκρισης της απόφασης του Ευρωπαϊκού Κοινοβουλίου και του Συμβουλίου για τη θέσπιση κοινοτικού προγράμματος δράσης για την πρόληψη της τοξικομανίας στο πλαίσιο της δράσης στον τομέα της δημόσιας υγείας (1996-2000) (C4-0008/96-94/0135(COD) (Εισηγητής: κ. Burtone).

<SPEAKER ID=36 NAME="Burtone">
Κύριε Πρόεδρε, κύριοι συνάδελφοι, και κατά τη δεύτερη ανάγνωση λάβαμε υπόψη μας ορισμένα στοιχεία που ήσαν καθοριστικά για τις θέσεις μας. Το πρώτο είναι η διαπίστωση ότι το φαινόμενο της τοξικομανίας δεν αποτελεί πλέον ένα περιθωριακό φαινόμενο. Δυστυχώς η τοξικομανία είναι διαδεδομένη σε όλα τα κοινωνικά στρώματα και σε διάφορες ιδεολογικές ομάδες: μαστίζει όλες σχεδόν τις ευρωπαϊκές πόλεις, εκείνες που αποτελούν πρότυπο, όπως και εκείνες με τις πιο υποβαθμισμένες συνοικίες.
<P>
Ένα δεύτερο στοιχείο, στο οποίο βασίσαμε την έκθεσή μας, είναι επίσης η διαπίστωση ότι δεν υπάρχει μία μονδική αιτία που οδηγεί στην τοξικομανία. υπάρχουν πολλές αιτίες: η κρίση του θεσμού της οικογένειας, η κρίση των αξιών, η κοινωνική συγκυρία και πολλοί άλλοι μεταβαλλόμενοι λόγοι. Συνεπώς οι τοξικομανείς δεν είναι κάτοικοι ενός άλλου πλανήτη, είναι, δυστυχώς, τα παιδιά μας, άτομα που ζουν δίπλα μας. Και εφόσον προσεγγίζουμε το πρόβλημα ακολουθώντας αυτή τη γραμμή, εκκινώντας από αυτή την αφετηρία, η απάντηση δεν μπορεί να είναι απλή, απλοϊκή, επιφανειακή, απλουστευτική. Χρειαζόμαστε, αντίθετα, μια σκληρή αντιπαράθεση, αλλά επίσης και ικανότητες διαλόγου. Για να μπορέσουμε να δώσουμε απαντήσεις, δεν θα πρέπει να διαδραματίσουμε το ρόλο μας ανεβαίνοντας στους άμβωνες της πολιτικής ή της επιστημονικής τεχνικής, αλλά θα πρέπει να αποδείξουμε ότι είμαστε ικανοί να επικοινωνήσουμε με εκείνους που εργάζονται στο πεδίο αυτό και προσπαθούν πράγματι να καταπολεμήσουν την τοξικομανία.
<P>
Η εργασία που εμείς, ως επιτροπή, προσπαθήσαμε ταπεινά να προωθήσουμε κινδυνέυει να υπονομευθεί. Θέλω να το τονίσω με μεγάλη σαφήνεια και στα μέλη της ομάδας μου. δηλώνω ότι διαφωνώ απολύτως με ορισμένες τροπολογίες που έχει καταθέσει και το Ευρωπαικό Λαϊκό Κόμμα. Διαδηλώνω τη διαφωνία μου και με όσους, καλόπιστα, δεν συμμερίζονται τη θέση της έκθεσής μου, διότι τη διάβασαν με τρόπο επιπόλαιο και απλοϊκό, επηρεασμένοι ενδεχομένως από μερικές σχηματικές απόψεις που βασίζονται σε ορισμένες εθνικές εμπειρίες. Αλλά εκφράζω κυρίως τη διαφωνία μου προς εκείνους που θέλουν κακόπιστα να υπονομεύσουν μία ζωτική προσπάθεια του Ευρωπαϊκού Κοινοβουλίου, μόνο και μόνο για να συμμορφωθούν με τα Dictat μερικών κυβερνήσεων. Κυρίως καταδικάζω την επιπολαιότητα εκείνων που ενεργούν βάσει όσων έχουν ακούσει από άλλους, εκείνων που περνούν από τη μία έκθεση στην άλλη χωρίς να εμβαθύνουν τα προβλήματα. Εμπρός στο δράμα των τοξικομανών και των οικογενειών τους, εμπρός σ' αυτό το οικογενειακό δράμα, δεν είναι δυνατό να υιοθετούμε μία τέτοια επιφανειακή και καταστρεπτική στάση. Είναι ανάγκη, και το προτείναμε, να προχωρήσουμε ακολουθώντας την οδό του διαλόγου ενάντια σε όλες τις εξτρεμιστικές λύσεις. είπαμε «όχι», και το επαναλαμβάνουμε, στην απελευθέρωση ή τη νομιμοποίηση οποιουδήποτε ναρκωτικού και προβάλαμε αυστηρώς επιστημονικά επιχειρήματα υπέρ των θέσεών μας, σεβόμενοι όσους έχουν αντίθετες απόψεις. Αναφερθήκαμε στις βιολογικές βλάβες, αλλά και στις ψυχοθυμικές επιδράσεις όλων των ναρκωτικών, είτε είναι ελαφριά είτε είναι βαριά. Περιγράψαμε πώς συνδέονται κοινωνικά τα ελαφριά με τα βαριά ναρκωτικά, αλλά είπαμε «όχι» κάνοντας μία ηθική επιλογή, επειδή είμαστε αντίθετοι με την κρατική παροχή ναρκωτικών.
<P>
Με το ίδιο όμως σθένος και ενεργητικότητα που λέμε «όχι» στην απελευθέρωση και τη νομιμοποίηση, λέμε «όχι» και στην ποινικοποίηση της τοξικομανίας, διότι η φυλακή δεν σώζει και δεν επανεντάσει στην κοινωνία τον τοξικομανή. Η φυλακή είναι τόπος απωλείας, διότι ακριβώς στις φυλακές, πολύ συχνά, εξαπλώνεται ακόμη περισσότερο το φαινόμενο της τοξικομανίας.
<P>
Βεβαίως, όταν ο τοξικομανής εμπορεύεται και ο ίδιος ναρκωτικά, είναι σωστό και αναγκαίο να υφίσταται κυρώσεις και να καλείται να αναλάβει τις ευθύνες του ενώπιον του νόμου. Η τροπολογία όμως που είχε προταθεί στην Επιτροπή Περιβάλλοντος, Δημόσιας Υγείας και Προστασίας των Καταναλωτών είχε σαν στόχο να τονίσει και σ' αυτή την περίπτωση τη δυνατότητα επανένταξης και όχι την καταστολή. Διέγραφε συνεπώς, μία συγκεκριμένη προσπαθεια προσδιορισμού ορισμένων προτεραιοτήτων.
<P>
Αυτό που μας εκπλήσσει ακόμη περισσότερο, και θέλω να το υπογραμμίσω με μεγάλη αποφασιστικότητα, είναι η διαπίστωση ότι τα ίδια πρόσωπα που ισχυρίζονται ότι θέλουν να καταπολεμήσουν τη διάδοση των ναρκωτικών είναι αντίθετα στην παρέμβαση που αποσκοπεί στη θεραπεία, την αποκατάσταση και την επανένταξη, τη στιγμή που τα προγράμματα, εκτός από την πρωτογενή πρόληψη, επεκτείνουν τη σφαίρα δράσης τους και σε άλλους στόχους και δεν περιορίζονται, συνεπώς, μόνο στο να επιδιώκουν τη μείωση της ζήτησης των ναρκωτικών, που είναι τεράστια στην Κοινότητά μας, αλλά θέλουν μέσω ενημερωτικών και εκπαιδευτικών δράσεων να φτάσουν στους νέους, να αρχίσουν διάλογο μαζί τους ώστε να μη είναι τα ναρκωτικά ο καθοριστικός παράγοντας που να χαρακτηρίζει το φαινόμενο νεολαία.
<P>
Εμείς, αντίθετα, με το πρόγραμμά μας θελήσαμε να υπογραμμίσουμε το δραματικό χαρακτήρα του προβλήματος, αναλάβαμε την υποχρέωση, χωρίς καμία προκατάληψη, να προωθήσουμε οποιαδήποτε δυνατή παρέμβαση που στοχεύει στη θεραπεία, την αποκατάσταση και την επανένταξη, διότι είμαστε πεπεισμένοι ότι μία ουσιαστική πλευρά του φαινομένου της τοξικομανίας έγκειται και στο ότι θα πρέπει να παραδεχθούμε ότι, δυστυχώς, ορισμένοι συνάνθρωποί μας κάνουν χρήση ναρκωτικών και ότι θα πρέπει να προσπαθήσουμε να τους σώσουμε.
<P>
Καταλήγοντας, κύριε Πρόεδρε, λέμε «όχι» στην απελευθέρωση, αλλά, συγχρόνως, λέμε «όχι» και στον χαρακτηρισμό ως εγκληματιών των νεαρών τοξικομανών. Δεν γνωρίζουμε ποιο θα είναι το αποτέλεσμα της ψηφοφορίας. εμείς θέλουμε βεβαίως να προωθήσουμε ένα μήνυμα, ένα σημαντικό μήνυμα: από τη σήραγγα των ναρκωτικών μπορεί κανείς να βγει και ένας νέος που βγαίνει από τη σήραγγα των ναρκωτικών αποτελεί ένα πραγματικό ζωντανό παράδειγμα που θα πρέπει να αποτελεί σημείο αναφοράς για την επεξεργασία προγραμμάτων βασικής πρόληψης.
<P>
Καλώ, συνεπώς, τους συναδέλφους να απορρίψουν ορισμένες από τις τροπολογίες του Λαϊκού Κόμματος διότι το δράμα της τοξικομανίας, όπως έλεγα και στην εισαγωγή της παρέμβασής μου, δεν μπορεί να αντιμετωπίζεται με επιπολαιότητα. Διεξάγουμε έναν πόλεμο και όλοι θα πρέπει να δώσουμε τη μάχη διότι θα πρέπει να καταλάβουμε ότι αυτός ο πόλεμος μας αφορά όλους.

<SPEAKER ID=37 LANGUAGE="NL" NAME="De Coene">
Κύριε Πρόεδρε, αξιότιμε Επίτροπε, συνάδελφοι, θα ήθελα να απευθύνω έκκληση στους βουλευτές του Κοινοβουλίου να εγκρίνουν την έκθεση του κ. Burtone και να ζητήσω από την Επιτροπή και το Συμβούλιο να λάβουν πλήρως υπόψη την παρούσα έκθεση.
<P>
Ο κ. Burtone κατόρθωσε να πραγματοποιήσει μια ρεαλιστική προσέγγιση το θέματος, μακριά από κάθε σλόγκαν. Θα ήθελα να υπογραμμίσω ότι κατά την πρώτη ανάγνωση η έκθεση Burtone υποστηρίχθηκε από μια ιδιαίτερα μεγάλη πλειοψηφία του Κοινοβουλίου και ότι η παρούσα έκθεση εγκρίθηκε επίσης με μεγάλη πλειοψηφία από την Επιτροπή Περιβάλλοντος, Δημόσιας Υγείας και Προστασίας των Καταναλωτών. Ωστόσο, τον τελευταίο καιρό, σχετικά με το εν λόγω πρόγραμμα δράσης και, ιδίως, σχετικά με την έκθεση Burtone διαδίδονται πολλές ανοησίες.
<P>
Για αυτό το λόγο, για να υπάρξει σαφήνεια, δηλώνω ότι η έκθεση αυτή δεν υποστηρίζει τη νομιμοποίηση ή την ελεύθερη χρήση οποιουδήποτε ναρκωτικού. Έχει εν προκειμένω δρομολογηθεί μια δράση που ξεκίνησε από τη Σουδία, στο πλαίσιο της οποία ο εισηγητής, εγώ προσωπικά καθώς και οι άλλοι οι οποίοι υποστηρίζουν την παρούσα έκθεση, κατακλύσθηκαν από ένα τεράστιο αριθμό ταχυδρομικών καρτών στις οποίες υποστηρίζεται ότι εμείς είμαστε υπέρ μιας ελεύθερης χρήσης των ναρκωτικών. Όμως δεν μπορεί σε καμιά περίπτωση να υποστηριχθεί ότι εμείς επιθυμούμε ή υπερασπιζόμασθε μια ελεύθερη χρήση των ναρκωτικών. Η έκθεση αυτή αναφέρεται στον τομέα της δημόσιας υγείας και αυτό δεν εμπίπτει σε καμιά περίπτωση στις αρμοδιότητες του τρίτου πυλώνα. Συνεπώς πρέπει να σταματήσουν αυτές οι ανοησίες. Δεύτερον, πουθενά σε αυτήν την έκθεση δεν εγκρίνεται η χρήση ναρκωτικών. Τρίτον, η έκθεση υπογραμμίζει τη σπουδαιότητα της μείωσης των επιβλαβών συνεπειών με την πρόληψη. Μείωση των επικίνδυνων συνεπειών δεν σημαίνει ηττοπάθεια. Η αποδοχή των επικίνδυνων συνεπειών δεν σημαίνει ότι χάθηκε ο αγώνας κατά της χρήσης ναρκωτικών, αλλά ότι η σημερινή πραγματικότητα απαιτεί τη λήψη επειγόντων και ανανεωμένων μέτρων για την προστασία τόσο της δημόσιας υγείας όσο και της βιωσιμότητας της κοινωνίας. Ποια είναι όμως η σημερινή πραγματικότητα;
<P>
Παρά τον ονομαζόμενο πόλεμο κατά των ναρκωτικών, δεν μειώθηκε η προσφορά ναρκωτικών, αντιθέτως μάλιστα. Παρά τα δισεκατομμύρια που διατίθενται για την καταπολέμηση, η παραγωγή ναρκωτικών δεν μειώθηκε και αυξήθηκε ο αριθμός και τα είδη των ναρκωτικών. Μόνο 10 % κατ' ανώτατο των ναρκωτικών, η προσφορά των οποίων διαρκώς αυξάνει, κατάσχεται. Με άλλα λόγια τα ναρκωτικά εξακολουθούν να διατίθενται σε αυξανόμενο μάλιστα ρυθμό. Ας μην τρέφουμε ψευδαισθήσεις και ας μην φρονούμε ότι μελλοντικά θα ζούμε σε μια κοινωνία χωρίς ναρκωτικά, παρά το γεγονός ότι ορισμένοι από εμας θα το εύρισκαν αυτό ως κάτι πολύ ωραίο. Όποιος κοιτάζει κατάματα την πραγματικότητα μπορεί να δράσει πολύ αποτελεσματικότερα στον τομέα της πρόληψης και μάλιστα σε κάθε στάδιο.
<P>
Ορισμένοι φρονούν ότι η αστυνομία πρέπει να διαδραματίσει μεγαλύτερο ρόλο. Ωραία, υπενθυμίζω τα λόγια ενός αστυνομικού, ούτε λίγο ούτε πολύ του γενικού γραμματέα της Interpol, του Raymond Kendall, ο οποίος δήλωσε ότι για να μειωθεί η χρήση της κοκα?νης κατά 1 % θα πρέπει να επενδυθούν 35 εκατ. δολάρια για τη μείωση των κινδύνων από τη χρήση της έναντι 246 εκατ. δολαρίων για τη λήψη αστυνομικών μέτρων. Με άλλα λόγια η πολιτική μείωσης των κινδύνων είναι, συνεπώς, 7 φορές αποτελεσματικότερη. Ο Kendall δεν αφήνει να υπάρξει καμία αμφιβολία: πρέπει να καταπολεμηθεί η προσφορά ναρκωτικών, αλλά μακροπρόθεσμα δεν πρέπει κανείς να αναμένει ότι αυτό θα έχει συνέπειες στην καθημερινή κατάσταση που επικρατεί στην αγορά. Ο Paul Cook, μέλος της αστυνομίας του Μάντζεστερ, μίλησε με τον ίδιο τρόπο σε ένα συνέδριο για τα ναρκωτικά που διοργάνωσε πρόσφατα στις Βρυξέλλες, η Ευρωπαϊκή Επιτροπή υπό την αιγίδα της Ισπανικής Προεδρίας. Δεν πρέπει μόνο να προσκαλούμε τα διάφορα άτομα στα συνέδριά μας, αλλά θα πρέπει να εφαρμόζουμε και στην πράξη όσα δηλώνουν τα άτομα αυτά.
<P>
Υπάρχουν ορισμένοι οι οποίοι υποστηρίζουν ότι οι θεραπείες με τη χορήγηση μεθαδόνης, η ανταλλαγή των παλαιών βελονών με νέες, η παροχή ιατροφαρμακευτικής περίθαλψης, τα λογικά μέτρα αρχικής πρόληψης, οδηγούν ουσιαστικά στον εθισμό και ενθαρρύνουν μόνο τη χρησιμοποίηση ναρκωτικών. Θέλω να τονίσω εν προκειμένω ότι οι θεραπείες αντικατάστασης των ναρκωτικών ουσιών είχαν ως αποτέλεσμα να περιορισθεί στο ελάχιστο η χρήση προϊόντων του οπίου, να μειωθεί η εγκληματικότητα, να μειωθεί η χρήση ναρκωτικών από τρίτους και να αντιμετωπισθεί, κατ' αυτόν τον τρόπο, ένας νέος εθισμός, να προωθηθεί η κοινωνική επανένταξη και να μειωθεί γενικά η επικίνδυνη συμπεριφορά και η μετάδοση μολυσματικών ασθενειών.
<P>
Μεγάλες προκαταλήψεις υπάρχουν και όσον αφορά την αντικατάσταση παλαιών συρίγγων και βελονών με νέες, όμως ύστερα από σοβαρή έρευνα που πραγματοποιήθηκε αποδείχθηκε ότι δεν προστίθενται πλέον νέοι χρήστες, ότι μειώθηκε παρά αυξήθηκε η χρήση ενδοφλέβιων ναρκωτικών και ότι τα άτομα αυτά δεν καταφεύγουν εκ νέου στα ναρκωτικά μετά από αποτοξίνωση. Με άλλα λόγια, είχαμε μόνο ικανοποιητικά αποτελέσματα.
<P>
Φρονώ ότι είναι ιδιαίτερα λυπηρό το γεγονός ότι ορισμένοι προσπαθούν τώρα να υπονομεύσουν την τελευταία στιγμή τον ευρύ συμβιβασμό που πέτυχε ο κ. Burtone ύστερα από προσπάθειες πολλών μηνών και ελπίζω ότι όταν σε λίγο διεξαχθεί η ψηφοφορία η λογική, κ. Oomen-Ruijten, θα υπερισχύσει των σλόγκαν και της υστερίας.

<SPEAKER ID=38 LANGUAGE="NL" NAME="Oomen-Ruijten">
Πρόεδρε, εγώ προσωπικά και ολόκληρη η Ομάδα μου εκφράζουμε το θαυμασμό μας για το έργο του εισηγητή Burtone ο οποίος με χαρισματικό τρόπο εκπόνησε την έκθεση για την πρώτη και τη δεύτερη ανάγνωση.
<P>
Κεντρικό θέμα είναι η πρόληψη. Πώς μπορούμε να αποφύγουμε τη χρησιμοποίηση ναρκωτικών από τα νεαρά άτομα; Πώς μπορούμε να βοηθήσουμε τους τοξικομανείς να αποτοξινωθούν; Πώς μπορούμε να περιορίσουμε τους κινδύνους για την υγεία; Τα κονδύλια που διαθέτουμε εν προκειμένω, 12, 5 εκατ. φιορίνια ετησίως, δεν αποτελούν παρά μόνο σταγόνα στο ωκεανό και, δυστυχώς, για αυτό το λόγο μπορούν να χρησιμοποιηθούν μόνο για την ανταλλαγή εμπειριών.
<P>
Η συγκεκριμένη χρηματοδότηση προγραμμάτων όπως η χορήγηση μεθαδόνης ως υποκατάστατης ουσίας ή η χορήγηση συρίγγων, μπορούν να συμβάλουν με καλύτερο τρόπο στη μέριμνα για τους τοξικομανείς, όμως η χρηματοδότηση αυτή δεν μπορεί να γίνει από την Ευρωπαϊκή Ένωση. Εξακολουθεί να αποτελεί καθήκον αυτών των ίδιων των κρατών μελών. Ανταλλαγή εμπειριών όχι ευρωπαϊκή χρηματοδότηση των προγραμμάτων. Έχουμε υποβάλει ορισμένες τροπολογίες επ' αυτού του σημείου και φρονώ ότι αυτό στοχεύει και ο κ. de Coene.
<P>
Ζητήσαμε επι μακρόν για την πολιτική στον τομέα των ναρκωτικών, μια συζήτηση η οποία ορισμένες φορές διεξήχθη με έντονο ύφος. Είναι λυπηρό το γεγονός ότι αντί να ενώσουμε τα χέρια για να αντιμετωπίσουμε οριστικά την περαιτέρω χρησιμοποίηση, ιδίως από άτομα νεαρής ηλικίας, νέων ουσιών όπως η ΧΤC, που έχουν ολοένα και πιο επικίνδυνη σύσταση, αντί να διδασκόμεθα από την εμπειρία του άλλου, αντιμαχόμαστε ο ένας τον άλλον.
<P>
Η ολλανδική ανεκτική πολιτική δεν αποτελεί λύση. Απλώς αυξάνει τη διαθεσιμότητα των ναρκωτικών και λειτουργεί ώς ένας μαγνήτης για τους αλλοδαπούς τοξικομανείς. Αντί να μειώνει την τοπική εγκληματικότητα, την αυξάνει. Δεν είχε επίσης αποτέλεσμα η υπαγωγή των τοξικομανών στην κατηγορία των εγκληματιών.
<P>
Υποστηρίζουμε ρητώς τη στρατηγική μείωσης των κινδύνων, όπως αυτή ονομάζεται, που προτείνει η έκθεση. Τούτο σημαίνει ότι συμφωνούμε απόλυτα με το γεγονός ότι δεν υπάρχει διάκριση μεταξύ ηπίων και σκληρών ναρκωτικών. Όμως δεν μπορούμε να υιοθετήσουμε τη φαταλιστική θέση που υποστήριξε ο συνάδελφος de Coene, ο οποίος δήλωσε ότι ο αγώνας κατά της προσφοράς ναρκωτικών πρέπει να θεωρηθεί ότι είναι χαμένος.
<P>
Η ανεκτικότητα και η απελευθέρωση δεν αποτελούν λύσεις. Οδηγούν μόνο σε έναν φαύλο κύκλο στο πλαίσιο του οποίου η κοινωνία πρέπει κάθε φορά να αποδέχεται και περισσότερα. Ο ηγέτης των σοσιαλιστών του Βελγίου, ο κ. Tobback, δήλωσε την περασμένη Κυριακή στην ολλανδική τηλεόραση: »ποια ήταν τα αποτελέσματα της πολιτικής των Κάτω Χωρών; Εγώ, ο κ. Tobback, είμαι δήμαρχος μιας πόλης με 35.000 φοιτητές χωρίς να υπάρξει ποτέ ένας νεκρός από ναρκωτικά». Εκείνο το οποίο επιθυμεί η Ομάδα του ΕΛΚ είναι η εκπόνηση εντός βραχέως χρονικού διαστήματος ενός προγράμματος από την Επιτροπή και το Συμβούλιο, στο πλαίσιο του οποίου θα εξεταστούν τα αποτελέσματα της πολιτικής που ακολούθησε για την καταπολέμηση των ναρκωτικών η Σουηδία, για την οποία η Ομάδα μας εκφράζει μια προτίμηση και η οποία, ενδεχομένως, να αποτελεί την ενδεδειγμένη αντιμετώπιση, τον ενδεδειγμένο δρόμο που πρέπει να ακολουθήσουν πολλές χώρες στην Ευρώπη.

<SPEAKER ID=39 LANGUAGE="NL" NAME="Eisma">
Πρόεδρε, κάθε πολιτική Ομάδα του Κοινοβουλίου χαρακτηρίζεται, όσον αφορά το πρόγραμμα δράσης για την πρόληψη της τοξικομανίας, από μια άποψη της πλειοψηφίας και από μια άποψη της μειοψηφίας. Ομιλώ εξ ονόματος της πλειοψηφίας της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών η οποία υποστηρίζει την έκθεση Burtone.
<P>
Πρέπει να αντιληφθούμε ότι η έκθεση αυτή και το πρόγραμμα δράσης δεν αφορούν την καταπολέμηση του εμπορίου ναρκωτικών, αλλά ασχολούνται με τις πτυχές του προβλήματος των ναρκωτικών που αφορούν τη δημόσια υγεία. Η πολιτική σε αυτόν τον τομέα πρέπει να έχει ως αφετηρία μια ανθρωπιστική, ανεκτική και ρεαλιστική αντιμετώπιση. Βλέπω ότι τώρα που αναφέρω αυτές τις λέξεις η κ. Oomen εγκαταλείπει την αίθουσα, γεγονός για το οποίο λυπούμαι. Η πολιτική αυτή είναι καλύτερη από μια προληπτική πολιτική που βασίζεται σε μια αυστηρή, καταπιεστική προσέγγιση των τοξικομανών.
<P>
Αυτή η καταπιεστική προσέγγιση μπορεί καλύτερα να εφαρμοστεί για την καταπολέμηση του εμπορίου ναρκωτικών και του οργανωμένου εγκλήματος. Η πολιτική αυτή δεν οφελεί τους τοξικομανείς. Ορθώς επίσης θεωρείται ουτοπία η επιδίωξη μιας κοινωνίας η οποία θα είναι εντελώς απαλλαγμένη από τα ναρκωτικά. Τούτο είναι το ίδιο ρεαλιστικό όσο και μια κοινωνία χωρίς προϊόντα καπνού και οινοπνευματώδη ποτά. Όπως υποστηρίζει ο συνάδελφος Burtone δεν διεξάγουμε εδώ μια συζήτηση για «εξωγήινους».
<P>
Λυπούμαι για το γεγονός ότι στην έκθεση Burtone δεν γίνεται διαχωρισμός μεταξύ ηπίων και σκληρών ναρκωτικών. Στη χώρα μας, στις Κάτω Χώρες, τούτο αποτελεί αφετηρία της πολιτικής στον τομέα των ναρκωτικών και τούτο είχε ως συνέπεια ο διαχωρισμός αυτός να έχει καλύτερα αποτελέσματα στον τομέα της δημόσιας υγείας από ότι τα αποτελέσματα σε άλλες ευρωπαϊκές χώρες. Στη χώρα μου είναι σχετικά περιορισμένος ο αριθμός των χρηστών, των ατόμων που έχουν μολυνθεί από AIDS και των νεκρών και, επιπλέον, από στατιστικές εξάγεται το συμπέρασμα ότι σε σύγκριση με άλλες ευρωπαϊκές χώρες λιγότερα άτομα νεαρής ηλικίας μεταβαίνουν από τα ήπια στα σκληρά ναρκωτικά και ότι η χρήση σκληρών ναρκωτικών μειώνεται.
<P>
Πρόεδρε, ευτυχώς υπάρχουν και ορισμένες τροπολογίες προς αυτή την κατεύθυνση, όταν ζητείται η χορήγηση αποστειρωμένων συρίγγων και βελονών προκειμένου να αντιμετωπισθεί η διάδοση μολυσματικών ασθενειών όπως το AIDS. Ζητείται επίσης, όπως στην τροπολογία αριθ. 23, η αναγνώριση των υποκατάστατων ουσιών, όπως η μεθαδόνη. Το γεγονός αυτό μας προκαλεί ικανοποίηση.

<SPEAKER ID=40 LANGUAGE="ES" NAME="Gonzαlez Αlvarez">
Κύριε Πρόεδρε, πιστεύω ότι το βασικό πρόβλημα αναπτύσσεται σε μια έκθεση του κ. Stewart-Clark, της Επιτροπής Πολιτικών Ελευθεριών και Εσωτερικών Υποθέσεων. Στην έκθεση αυτή αναφέρεται ότι η οικονομική Ομάδα των 7 θεωρεί ότι στην Ευρώπη και τις Ηνωμένες Πολιτείες κινούνται 120.000 εκατομμύρια δολάρια από την πώληση ναρκωτικών. Από αυτά, 85.000 εκατομμύρια ξεπλένονται σε χρηματοπιστωτικούς οργανισμούς. Πιστεύω ότι αυτό είναι το βασικό πρόβλημα στο οποίο προσκρούουν όλα τα θεσμικά όργανα, συμπεριλαμβανομένου και του Ευρωπαϊκού Κοινοβουλίου, που επιθυμούν να αντιμετωπίσουν μια τόσο τρομερή μάστιγα όπως η τοξικομανία.
<P>
Εμείς συμφωνούμε με την έκθεση του κ. Burtone, καθώς και με το ότι συμπεριέλαβε και πάλι τις τροπολογίες της πρώτης ανάγνωσης. Πρόκειται για τροπολογίες σημαντικότατες, διότι αφορούν κυρίως των πρόληψη, την εκπαίδευση και την κατάρτιση και όταν η πρόληψη αυτή δεν είναι αποτελεσματική, αναφέρονται στην αποκατάσταση και τη θεραπεία των τοξικομανών. Οι τροπολογίες αυτές λαμβάνουν επίσης υπόψη την κοινωνική κατάσταση των ατόμων που είναι θύματα του κοινωνικού αποκλεισμού και την κοινωνική κατάσταση της φτώχειας που οδηγεί -όχι σε όλες τις περιπτώσεις, αλλά σε πολλές από αυτές- τους νέους στην τοξικομανία. Συνεπώς, εμείς θεωρούμε ότι η έκθεση, εκτός από ορισμένες άλλες τροπολογίες με τις οποίες δε συμφωνούμε, θα πρέπει να εγκριθεί από το Ευρωπαϊκό Κοινοβούλιο, με την ίδια ίσως πλειοψηφία με την οποία εγκρίθηκε από την Επιτροπή Περιβάλλοντος και Δημόσιας Υγείας, μια πλειοψηφία συντριπτική: 28 ψήφοι υπέρ, 1 κατά και 3 αποχές.
<P>
Υπογραμμίζουμε επίσης ότι η έκθεση εκλαμβάνει την τοξικομανία ως πρόβλημα δημόσιας υγείας και δε θεωρεί τους τοξικομανείς ως άτομα υποκείμενα σε καταστολή. Αυτό που αφήνει να εννοηθεί η έκθεση είναι ότι η καταστολή πρέπει να στρέφεται ακριβώς εναντίον των μεγαλεμπόρων ναρκωτικών, οι οποίοι είναι εκείνοι που κινούν τα 120.000 εκατομμύρια δολάρια, και όχι εναντίον του μεμονωμένου χρήστη ο οποίος, όντας στη φυλακή, μπορεί να επιβαρυνθεί η θέση του. Στη χώρα μου, το 60 % των κρατουμένων προέρχονται από την τοξικομανία, και από αυτό το 60 %, το 40 % πάσχει από τον ιό του AIDS. Συνεπώς, η πρόληψη πρέπει να κατέχει πρωταρχική θέση και γι' αυτό εμείς θεωρούμε σημαντικές άλλες δύο τροπολογίες: κατά πρώτο λόγο, να εφοδιαστεί με επαρκείς ανθρώπινους και οικονομικούς πόρους το Κέντρο Παρακολούθησης της Λισαβόνας, ώστε να διαθέτει αυστηρώς ακριβή δεδομένα για ολόκληρη την Ευρώπη σχετικά με το ποιά από τις δράσεις υπήρξε η πλέον αποτελεσματική και κατά δεύτερο λόγο, να πραγματοποιηθεί η διάσκεψη που προτείνει ο εισηγητής μέσα στο 1996, υπό την αιγίδα των Ηνωμένων Εθνών, του Ευρωπαϊκού Κοινοβουλίου και της Επιτροπής, όπου και θα αξιολογηθούν οι εμπειρίες όλων των ευρωπαϊκών χωρών, και όχι μόνο για τα τελευταία είκοσι χρόνια, διότι γνωρίζοντας ποιές εμπειρίες υπήρξαν πιο αποτελεσματικές, θα μπορέσουμε κατόπιν να λάβουμε πιο πρακτικές αποφάσεις σε αυτόν τον τομέα.

<SPEAKER ID=41 LANGUAGE="FR" NAME="Cohn-Bendit">
Κύριε Πρόεδρε, κύριε εισηγητή, κυρίες και κύριοι, είμαι μεταξύ εκείνων τους οποίους, όπως φαίνεται, εκτιμάτε χωρίς όμως να συμμερίζεστε τη γνώμη τους και οι οποίοι παίρνουν θέση υπέρ ενός θετικού κανονιστικού πλαισίου για τα ναρκωτικά, δηλαδή υπέρ αυτού που ονομάζετε «νομιμοποιημένη ελευθέρωση».
<P>
Ξέρω ότι τη στιγμή αυτή δεν διαθέτουμε στο Κοινοβούλιο πλειοψηφία προς την κατεύθυνση αυτή. Θα πρόσθετα ότι δεν είμαι τελείως σύμφωνος με τον κ. De Coene: ακόμη κι αν δούμε το ζήτημα της δημόσιας υγείας, ένα θετικό κανονιστικό πλαίσιο των ήπιων ναρκωτικών θα διευκόλυνε την άσκηση της πολιτικής υγείας. Θα συνέβαινε το ίδιο με το αλκοόλ, αν θέλουμε να ασχοληθούμε έστω και λίγο με το πρόβλημα. Όπως κι αν είναι, δεν θέλω να ανοίξω τη συζήτηση πάνω σε αυτό, λαμβανομένης υπόψη της συσχέτισης δυνάμεων που υπάρχει εδώ.
<P>
Υπάρχει κάτι που με ανησυχεί: υπήρξε στην Ευρώπη, αυτούς τους τελευταίους μήνες, μια συζήτηση απίστευτα χαμηλού επιπέδου. Με τρόμαξε το γεγονός ότι ο πρόεδρος μιας δημοκρατίας που αγαπώ πολύ μπόρεσε να πει τέτοια πράγματα - δεν θα πω «ανοησίες», για να μην τον προσβάλω - ασήμαντα και ανακριβή για τα ναρκωτικά. Αυτό με φοβίζει γιατί, βέβαια, είμαι υπέρ μιας ευρωπαϊκής αντιμετώπισης του προβλήματος των ναρκωτικών και της δημόσιας υγείας, αλλά εάν πρόκειται για αντιμετώπιση της μορφής που προτείνει ο κ. Chirac, λέω: »Κάτω τα χέρια! Που πάμε; » Θα ήταν καταστροφή, εάν σκεφθούμε ότι η χώρα με την οποία τα βάζει ο κ. Chirac, η χώρα που μισεί (σε ό, τι αφορά την πολιτική της σε θέματα ναρκωτικών, βέβαια, γιατί πέρα από αυτό οι Ολλανδοί είναι φίλοι), για να μην μακρηγορώ, η χώρα αυτή τα πάει πολύ καλύτερα, σε επίπεδο δημόσιας υγείας, από ότι η Γαλλία της οποίας ο κ. Chirac έχει την πολιτική ευθύνη. Ιδού λοιπόν ένας κύριος που τολμάει να δίνει συμβουλές σε ανθρώπους που τα πάνε καλύτερα από άλλους και που τους λέει: »Εάν έλθετε σε μας, θα περνάτε χειρότερα, αλλά σε μας, είναι καλύτερα». Είναι ωστόσο κάπως χοντρό για να περάσει...
<P>
Για το λόγο αυτό ακριβώς το Κοινοβούλιό μας οφείλει να υιοθετήσει την έκθεση Burtone. Δεν συμφωνώ με όλα όσα συμπεριλαμβάνονται σε αυτή την έκθεση, αλλά είναι προτιμότερη από πολλά άλλα πράγματα. Πρέπει επίσης το Κοινοβούλιο να πει καθαρά στους πολιτικούς υπεύθυνους και στο Συμβούλιο ότι είμαστε αντίθετοι προς τις πολιτικές που προτείνονται από τη γαλλική κυβέρνηση, όχι γιατί πρόκειται για τη γαλλική κυβέρνηση, αλλά γιατί πρόκειται για πολιτικές εξαιρετικά βλαβερές για τη δημόσια υγεία στην Ευρώπη. Ο κ. Chirac, σε θέματα δημόσιας υγείας και ναρκωτικών αποτελεί πραγματικό δημόσιο κίνδυνο. Πρέπει να του το πούμε ευγενικά, γιατί πρόκειται για φίλο που από καιρό σε καιρό κάνει λάθη: έκανε λάθος με τις πυρηνικές δοκιμές, συνεχίζει με τα ναρκωτικά, αλλά θα του περάσει με την ηλικία. Κάποια στιγμή θα καταλάβει, όπως άλλωστε και όλος ο κόσμος.

<SPEAKER ID=42 LANGUAGE="FR" NAME="Hory">
Κύριε Πρόεδρε, αγαπητοί μου συνάδελφοι, η έκθεση που μας παρουσιάζεται από τον κ. Burtone δικαιώνει, μια φορά ακόμη, διάφορες ανησυχίες που διατυπώθηκαν από το Κοινοβούλιό μας και αγνοήθηκαν από την κοινή θέση. Συμφωνώ λοιπόν με τη γενική γραμμή της έκθεσης αυτής και με το σύνολο σχεδόν των τροπολογιών, με εξαίρεση την τροπολογία αριθ. 8 που, στο στάδιο της πρόληψης, αρνείται τη διάκριση μεταξύ σκληρών και ήπιων ναρκωτικών. Κατά τα λοιπά, ωστόσο, διαβάζοντας τις τροπολογίες 1 και 4 που αφορούν αντίστοιχα την αμφισβήτηση κάθε ανασταλτικού μέτρου και την υγειονομική άποψη της τοξικομανίας, έχω την εντύπωση ότι φοβόμαστε, ταυτόχρονα, τόσο τις λέξεις όσο και την πραγματικότητα.
<P>
Η πραγματικότητα που μπορεί να διαπιστώσει ο καθένας, και που είναι αποτέλεσμα μιας πολιτικής βασικά κατασταλτικής, η οποία υπαγορεύεται από τις απαγορευτικές διεθνείς συμβάσεις και τις προκατειλλημένες θέσεις ορισμένων κρατών - όπως η Γαλλία και οι Ηνωμένες Πολιτείες - η πραγματικότητα αυτή είναι η εξής: αδιάλειπτη αύξηση της διακίνησης και της κατανάλωσης, χρηματοδότηση σε τρομακτικά ύψη του οργανωμένου εγκλήματος, αποσταθεροποίηση των τραπεζικών συστημάτων, διαφθορά ολόκληρων κρατών, ανάπτυξη της εγκληματικότητας στην οποία εξωθούν οι ανάγκες χρηματοδότησης, και εξάπλωση του AIDS, με το μανδύα της απαγόρευσης και της υποκρισίας. Αυτός είναι ο ιδιαίτερα διδακτικός απολογισμός της πολιτικής καταστολής.
<P>
Ωστόσο, δεν προτείνω να αντιπαραθέσουμε στο δόγμα της καταστολής χωρίς αρχές το αντιδιαμετρικό δόγμα μιας ελευθέρωσης στερούμενης στόχων από πλευράς δημόσιας υγείας. Η δική μας θέση, ρεαλιστική, στηρίζεται σε τέσσαρες απλές ιδέες και πραγματικά προσαρμοσμένες στην κατάσταση: αποποινικοποίηση όλων των χρήσεων ναρκωτικών, ελεγχόμενη νομιμοποίηση των προϊόντων που δεν δημιουργούν εθισμό, δημόσιος διεθνής έλεγχος της προσφοράς και των ανταλλαγών σκληρών προϊόντων μέσω συμφωνίας μεταξύ της Ευρωπαϊκής Ένωσης, των Ηνωμένων Πολιτειών, των άλλων μεγάλων καταναλωτριών χωρών και χωρών παραγωγής και, τέλος, γενίκευση των πολιτικών μείωσης των κινδύνων και των θεραπειών με υποκατάστατα.
<P>
Ιδού μια πολιτική, απλή, σαφής, κατανοητή. Όσο δεν θα έχουμε προχωρήσει με θάρρος στην κατεύθυνση αυτή, το έγκλημα θα συνεχίσει να ευημερεί πάνω σε ατομικές τραγωδίες.

<SPEAKER ID=43 LANGUAGE="NL" NAME="Blokland">
Κύριε Πρόεδρε, πλησιάζουμε στον καθορισμό του προληπτικού προγράμματος για τα ναρκωτικά. Η κοινή θέση περιέχει πολλές βελτιώσεις, οι οποίες πραγματοποιήθηκαν μετά από τροπολογίες του Ευρωπαϊκού Κοινοβουλίου. Για αυτό το λόγο υπάρχει ποιοτική βελτίωση. Η χορήγηση κονδυλίων θα διευκολυνθεί τώρα επειδή κατονομάζονται συγκεκριμένες δράσεις. Τούτο θα είναι προς όφελος τόσο της Επιτροπής όσο και των κρατών μελών.
<P>
Ορισμένες τροπολογίες δεν έγιναν δεκτές από την Επιτροπή και το Συμβούλιο. Δεν λυπούμαι για αυτό το γεγονός. Οι τροπολογίες που επανυποβλήθηκαν στη σύσταση για τη δεύτερη ανάγνωση χαρακτηρίζονται από ηττοπάθεια. Είναι ως να υποστηρίζουν: δεν μπορούμε να κάνουμε πολλά πράγματα, ας περιορίσουμε τώρα τις σοβαρότερες επιπτώσεις. Η στάση αυτή βοηθεί τους έμπορους ναρκωτικών. Οι έμποροι αυτοί φέρουν έμμεσα στη συνειδησή τους την ευθύνη για την καταστροφή των συνανθρώπων τους. Για λόγους αρχής απορρίπτουμε την αποδοχή του εθισμού ως ένα κοινωνικό φαινόμενο για το οποίο προσπαθούμε να μειώσουμε τις επικίνδυνες συνέπειες. Με αυτόν τον τρόπο απορρίπτουμε μόνοι μας την νομιμοποίηση της χορήγησης βοήθειας. Για αυτό το λόγο είμαι αντίθετος προς τις τροπολογίες οι οποίες αποσκοπούν ρητώς σε αυτή τη στρατηγική μείωσης των συνεπειών.
<P>
Η αποτοξίνωση είναι μια αβέβαια υπόθεση, για την οποία δεν πρέπει να ισχύει μια γενική ευρωπαϊκή στρατηγική. Επιπλέον, δεν πρόκειται για προληπτική, αλλά για θεραπευτική αγωγή κάτι το οποίο δεν αφορά το παρόν πρόγραμμα δράσης.
<P>
Συμπέρασμα: συμφωνώ με την κοινή θέση, αλλά θα καταψηφίσω τη σύσταση Burtone.

<SPEAKER ID=44 LANGUAGE="FR" NAME="Blot">
Κύριε Πρόεδρε, αγαπητοί μου συνάδελφοι, θέλω καταρχήν να διαμαρτυρηθώ για την προπαγάνδα που γίνεται τη στιγμή αυτή εναντίον της έκθεσης Burtone με την μορφή προπαγανδιστικών εντύπων που παρεμβάλλονται στους διαδρόμους του Κοινοβουλίου. Βρίσκω ότι αυτή η διαδικασία είναι τελείως εμπαικτική στη βάση της, απαράδεκτη από την πλευρά της καθαριότητας των χώρων, και αναρρωτιέμαι που θα βρίσκονταν αυτό το Κοινοβούλιο εάν, για όλες τις εκθέσεις, εφαρμοζόταν συστηματικά στους χώρους του Ευρωπαϊκού Κοινοβουλίου τεχνικές προπαγάνδας αυτής της μορφής. Ζητώ λοιπόν, στο μέτρο του δυνατού, για το συμφέρον αυτού του Κοινοβουλίου, να αφαιρεθούν τα έντυπα αυτά που είναι κολλημένα λίγο-πολύ παντού.
<P>
Τώρα, ως προς την ουσία του θέματος, ξέρω ότι ο εισηγητής είχε έργο δύσκολο στο μέτρο που, από την αρχή, η διάκριση ανάμεσα στην πρόληψη και στην περιστολή μας φαίνεται να είναι αρκετά τεχνητή. Είναι σαφές ότι, σε πολλές περιπτώσεις, η καταστολή αποτελεί την καλύτερη πρόληψη. Διαπιστώνω επίσης ότι, όπως προκύπτει σιωπηρά μάλλον από την έκθεση αλλά τελείως απερίφραστα από ορισμένες τροπολογίες, κυρίως τις προτεινόμενες τροπολογίες 2 και 3, στον αγώνα αυτό κατά των ναρκωτικών υποβόσκει ένα πνεύμα συνθηκολόγησης, πράγμα που είναι τελείως απαράδεκτο. Αναφέρομαι ιδιαίτερα στην τροπολογία 2, που λέει ότι μια κοινωνία απαλλαγμένη πλήρως από τα ναρκωτικά είναι ουτοπιστική, και η τροπολογία 3, που λέει ότι στόχος πρέπει να είναι ο περιορισμός των καταστρεπτικών αποτελεσμάτων της κατανάλωσης ναρκωτικών. Είπα πράγματι «περιορισμός».
<P>
Θα ήθελα να χρησιμοποιήσω ένα παράδειγμα στον χώρο της οικονομικής επιστήμης, που είναι το παράδειγμα του πληθωρισμού. Με το πρόσχημα ότι ένας μηδενικός πληθωρισμός είναι σχεδόν ουτοπιστικός όταν υπάρχει οικονομική ανάπτυξη, ορισμένοι οικονομολόγοι είχαν πάντοτε τη γνώμη ότι έπρεπε να επισημοποιηθεί μια πολιτική ασθενούς πληθωρισμού. Κι αυτό είναι κατά κάποιο τρόπο αυτό που προσπαθούμε να κάνουμε στο χώρο των ναρκωτικών με το να λέμε ότι αφού δεν μπορούμε να τα καταργήσουμε ολοκληρωτικά, θα πρέπει να επισημοποιήσουμε μια πολιτική περιορισμού των ζημιών. Νομίζω ότι, όπως και στην περίπτωση του πληθωρισμού, για προφανείς ψυχολογικούς λόγους, πρόκειται για λάθος.
<P>
Σήμερα ξέρουμε πολύ καλά ότι όταν θέλουμε να καταπολεμήσουμε τον πληθωρισμό, πρέπει να στοχεύουμε σε πληθωρισμό μηδενικό. Ακόμη κι αν συνειδητοποιούμε το ότι δεν θα το επιτύχουμε, πρέπει να επιβεβαιώσουμε την επιδίωξη αυτή, κατά τρόπο που να μπορούμε να αντιδράσουμε στις προσδοκίες των οικονομικών συντελεστών που βλέπουν εδώ την πραγματική επιθυμία των κυβερνήσεων να διατηρήσουν τη σταθερότητα των τιμών. Ε λοιπόν, στον τομέα των ναρκωτικών, είναι λίγο πολύ το ίδιο πράγμα. Πρέπει λοιπόν να επιβεβαιώσουμε τη θέλησή μας να τα καταπολεμήσουμε.
<P>
Αλλο σφάλμα: η τροπολογία 4, για παράδειγμα, αναφέρει ότι οι ναρκομανείς αντιμετωπίζουν μόνο πρόβλημα υγείας. Δεν είναι σωστό: υπάρχει εδώ, βέβαια, ένα πρόβλημα υγείας, αλλά επίσης ένα πρόβλημα ηθικό που δεν μπορούμε να αγνοούμε. Ο Σοφοκλής το είχε ήδη γράψει εδώ και 2400 χρόνια στην Αντιγόνη, ο σοφός άνθρωπος είναι σε θέση να επιλέξει ελεύθερα ανάμεσα στο καλό και στο κακό. Εάν θέλουμε να ιατρικοποιήσουμε το πρόβλημα και να απαλάξουμε από κάθε ευθύνη τους ναρκομανείς, δεν νομίζω ότι θα τους βοηθήσουμε. Νομίζω αντίθετα ότι αυτό θα αποτελέσει, γι' αυτούς, ένα συμπληρωματικό μειονέκτημα όταν θα θέλουν να το αντιμετωπίσουν. Κατά συνέπεια, θεωρώ ότι είναι βασικό φιλοσοφικό σφάλμα να πιστεύουμε ότι μπορούμε να αποφύγουμε την καταστολή στον τομέα αυτό.
<P>
Το ανθρώπινο μυαλό δεν είναι απόλυτα λογικό, το ξέρουμε σήμερα χάρη στο έργο των φρενολόγων όπως ο MacLean, και μια συλλογική καταστολή αποδεικνύεται απόλυτα επιβεβλημένη. Ισχυριζόμαστε σήμερα ότι καταπολεμούμε το τα ναρκωτικά με κόστος δισεκατομμυρίων, αλλά είναι λάθος, γιατί ο πόλεμος προϋποθέτει ότι σκοτώνουμε τον εχθρό και, παρόλο που έχουμε το θάρρος να απαγγείλουμε την ποινή του θανάτου κατά των διακινητών, ο πόλεμος κατά των ναρκωτικών είναι χαμένος εκ των προτέρων. Είναι επομένως περιττό να ξοδεύουμε χρήματα εάν δεν έχουμε αυτό το ηθικό θάρρος.
<P>
Εάν αναπτύσσονται τα ναρκωτικά, είναι επειδή η κοινωνία αυτή είναι σαθρή από άποψη ηθικής. Το να αρνούμαστε την ηθική διάσταση, το να μη βλέπουμε παρά τις υγειονομικές και κοινωνιολογικές πτυχές αυτού του δράματος, είναι σαν να αυτοκαταδικαζόμαστε σε αποτυχία. Δεν προσφέρουμε υπηρεσία στους τοξικομανείς, αφήσουμε υποκριτικά ασύδοτους τους διακινητές. Τι θέλουν οι διακινητές; Πραγματικά, αυτό που θέλουν είναι η διατήρηση της παρούσας κατάστασης.

<SPEAKER ID=45 LANGUAGE="FR" NAME="Kouchner">
Κύριε Burtone, υπήρξατε πολύ γενναίος. Συναντήσατε, λόγω και της ομάδας σας, πολλά εμπόδια. Διαισθάνομαι ότι ήσαστε υποχρεωμένος να διατηρήσετε την ισορροπία ανάμεσα στα δύο άκρα.
<P>
Το να μιλάμε για πρόληψη των κινδύνων είναι τελείως βασικό. Αλλά δεν αρκεί. Επειδή επιτέλους πρέπει να λάβουμε υπόψη μας εδώ, όπου είναι ο τόπος για να το κάνουμε, όπου μπορούμε τελικά να επωφεληθούμε από την εμπειρία των άλλων, ότι δεν πάμε μπροστά και, μάλιστα, ότι πάμε πίσω. Το Παρατηρητήριο της Λισσαβώνας μας δίνει τραγικά στοιχεία. Και βέβαια γίνονται συλλήψεις, και βέβαια γίνονται κατασχέσεις, αλλά τα ναρκωτικά συνεχίζουν να μπαίνουν στην επικράτεια κάθε χρόνο σε μεγαλύτερες ποσότητες. Το λιγότερο που μπορούμε να πούμε χωρίς να ηθικολογούμε, είναι ότι η πολιτική καταστολής δεν δουλεύει. Φυσικά, δεν υποστηρίζω ωστόσο ότι πρέπει να ανοίξουμε τις βάνες. Εάν, όμως, κατατάσσετε μαζί, από το ένα μέρος, αυτούς που θέλουν την απελευθέρωση και τους άλλους που θέλουν απλά την καταστολή, νομίζω πως δεν πηγαίνετε αρκετά μακριά. Εκτιμώ πολύ το θάρρος σας και την έκθεση αυτή, αλλά δεν είναι αρκετά.
<P>
Ας είμαστε απόλυτα σαφείς: υπάρχει ένας ρατσισμός για τα ναρκωτικά. Όταν ακούω ότι οι ζημιές από τα ήπια ναρκωτικά είναι τραγικές, σκέφτομαι το αλκοόλ και τον καπνό. Συγχωρείστε με, είναι τα δικά μας ναρκωτικά. Ο καπνός προκαλεί μια εξάρτηση του 25 ως 35 %. Τι κάνετε; Κι όμως, το κράτος είναι εκείνο που τον πουλάει. Εγώ, μιλάω από πλευράς δημόσιας υγείας, σύμφωνοι, και έπειτα από πλευράς ηθικής και πολιτικής. Από πλευράς δημόσιας υγείας, το αλκοόλ και ο καπνός είναι εκείνα που προξενούν τις μεγαλύτερες βλάβες. Ας το λάβουμε υπόψη και ας μην είμαστε τόσο κακοί απέναντι στα ναρκωτικά των άλλων! Έχουμε και εμείς τα δικά μας.
<P>
Ως προς την ουσία, μια οικονομική προσέγγιση είναι οπωσδήποτε απαραίτητη. Πρέπει να έχουμε το θάρρος να πούμε ότι πρέπει να δημιουργήσουμε ένα κανονιστικό πλαίσιο, και όχι μόνο να αποποινικοποιήσουμε τη χρήση των ναρκωτικών. Όπως στην περίπτωση που έχουμε πιει πολύ δεν έχουμε το δικαίωμα να οδηγήσουμε, ε λοιπόν, όταν θα έχουμε καπνίσει πολύ δεν θα έχουμε το δικαίωμα να οδηγήσουμε. Αλλά αν σκεφθούμε ότι στη χώρα μου, ιδιαίτερα, υπάρχουν πέντε εκατομμύρια χρήστες καννάβεως, αναρρωτιέμαι πως θα κάνουμε για να τους βάλουμε όλους φυλακή. Στο Κοινοβούλιο αυτό είμαστε υποχρεωμένοι να ανταλλάσσουμε απόψεις πολύ περισσότερο. Τα βάζουμε με τις εμπειρίες των άλλων αντί να τις ακούσουμε. Χονδρό παράδειγμα είναι, προφανώς, η στάση της χώρας μου απέναντι στην Ολλανδία που, κατά βάθος, δηλαδή με το να έχει προφυλάξει, με τις μεθόδους της, τους χρήστες σκληρών ναρκωτικών από την εμφάνιση και τη μετάδοση της νόσου του VIH, αποτελεί ένα καλό παράδειγμα που πρέπει να ακούσουμε, τουλάχιστον, και να μιμηθούμε. Επομένως, έχουμε υποχρέωση να το κουβεντιάσουμε περισσότερο και να επωφεληθούμε από τις εθνικές εμπειρίες, τόσο τις αρνητικές όσο και τις θετικές. Νομίζω ότι αυτό θα αποτελέσει πρόοδο, και η διάσκεψη αυτή στην οποία αναφέρεστε και την οποία ευχόμαστε ολόκαρδα, το 1996, μου φαίνεται ότι είναι ένα καλό βήμα.
<P>
Τέλος, ας μην αναθεματίζουμε καμιά από τις εμπειρίες, τις προσπάθειες, θετικές ή αρνητικές. Αρχικά, ας ακούσουμε αυτό που έγινε για την πρόληψη των κινδύνων και ας δοκιμάσουμε να πάμε μακρύτερα, σε αυτό που φαίνεται να είναι πρόβλημα συνδεδεμένο με τις κοινωνίες μας και όχι μόνο με την ηθική κατάπτωση. Νομίζω ότι εάν δεν προτείνουμε κάτι άλλο στη νεολαία μας, όχι αρκετά όνειρα, όχι αρκετή δράση, όχι αρκετή σιγουριά, τα ναρκωτικά και οι διακινητές τους θα έχουν ακόμη λαμπρό μέλλον.

<SPEAKER ID=46 LANGUAGE="FR" NAME="Reding">
Κύριε Πρόεδρε, τα ναρκωτικά είναι μια μάστιγα που καταστρέφει τις οικογένειές μας και σκοτώνει τη νεολαία μας. Για την αντιμετώπιση της καταστροφής αυτής, το Ευρωπαϊκό Κοινοβούλιο, εδώ και πολλά χρόνια τώρα, συγκεντρώνει την προσοχή του σε τρεις δράσεις. Πρώτον, την πρόληψη της τοξικομανίας, δεύτερον, την καταπολέμηση της διακίνησης των ναρκωτικών και της εγκληματικότητας που σχετίζεται με αυτή και, τρίτο, τη βοήθεια στους ασθενείς της τοξικομανίας να βγουν από την κατάσταση αυτή.
<P>
Σήμερα, μας ενδιαφέρει η πρώτη από τις παραπάνω πτυχές. Για μένα, είναι η πιο σημαντική. Γιατί εάν τα ναρκωτικά πάψουν να παρουσιάζουν ενδιαφέρον για τους νέους, εάν η νεολαία λάβει υπόψη της ότι όλα τα ναρκωτικά και διεγερτικά αποτελούν απειλή για την ελευθερία του ατόμου, τότε η κυκλοφορία των ναρκωτικών θα πέσει αυτόματα. Είναι, λοιπόν, ουσιαστικό να φθάσουμε στο θέμα της πρόληψης σε μια συντονισμένη δράση σε ευρωπαϊκό επίπεδο, να ανταλλάξουμε τις σχετικές θετικές ή αρνητικές εμπειρίες, να εισάγουμε την πρόληψη της τοξικομανίας στα διάφορα κοινοτικά προγράμματα για τους νέους, να χρηματοδοτήσουμε ελπιδοφόρα προγράμματα.
<P>
Αλλά, πριν από κάθε άλλο, θα έπρεπε να βοηθήσουμε τους γονείς που πολύ συχνά βρίσκονται αφοπλισμένοι απέναντι στους κινδύνους που απειλούν τα παιδιά τους, τους δασκάλους και τους εκπαιδευτές, ιδιαίτερα εκείνους που εργάζονται σε επικίνδυνο περιβάλλον. Και τέλος, ας μην ξεχνάμε μια σπουδαία αρχή: συχνά τα προγράμματα που γίνονται με τους νέους είναι πολύ πιο αποτελεσματικά από εκείνα που γίνονται για τους νέους. Μου φαίνεται ότι στο θέμα της πρόληψης της τοξικομανίας, το να οπλίσουμε με υπευθυνότητα αυτούς που είναι οι άμεσα ενδιαφερόμενοι και να τους ενεργοποιήσουμε, αποτελεί χρυσό κανόνα.

<SPEAKER ID=47 LANGUAGE="IT" NAME="Caccavale">
Κύριε Πρόεδρε, κύριοι συνάδελφοι, ευχαριστώ τον κ. Burtone για τις προσπάθειές του, που κατέβαλε κυρίως κατά την τελευταία περίοδο για να αντιμετωπίσει το πρόβλημα με μεγαλύτερη σαφήνεια αλλά και μεγαλύτερο πραγματισμό. Το γεγονός ότι, επιτέλους, έγινε κατανοητό πως το πρόβλημα των ναρκωτικών δεν μπορεί να αντιμετωπισθεί με κατασταλκτικά μέσα, Θεωρώ ότι αποτελεί ένα σημαντικό προς τα εμπρός βήμα, όπως σημαντικό βήμα είναι και η αντιμετώπιση του, αντίθετα, με προληπτικά μέσα.
<P>
Θα πρέπει, όμως, να πω ότι στο τέλος η προσέγγιση του όλου ζητήματος θυμίζει το «μια ασπιρίνα κατά του καρκίνου»: αυτό στην ουσία είναι το συμπέρασμα, εάν εξαιρέσουμε -επαναλαμβάνω- τη μεγάλη προσπάθεια καλής θέλησης του φίλου μου Burtone και όλων εκείνων που εργάστηκαν για την διατύπωση της έκθεσης.
<P>
Στην πραγματικότητα, όπως είπαν οι συνάδελφοι Hory και Kouchner, τα κατασταλκτικά μέτρα απέτυχαν πλήρως και ό αντίπαλος που έχουμε μπροστά μας είναι ένας γίγαντας της παγκόσμιας οικονομίας που δεν μπορεί να αντιμετωπισθεί με κανένα τρόπο, ούτε με άρματα μάχης ή με ελικόπτερα: όσο περισσότερο λαμβάνονται κατασταλκτικά μέτρα, τόσο περισσότερο αυξάνει η κατανάλωση των ναρκωτικών σε διεθνές επίπεδο, σε παγκόσμιο επίπεδο.
<P>
Αυτή είναι η πραγματικότητα. Και όμως θα πρέπει να αλλάξει ριζικά η προσέγγιση, και θα πρέπει να το κάνουμε όλοι μαζί, αρχίζοντας να συζητάμε μεταξύ μας ποια ήταν μέχρι σήμερα τα αποτελέσματα της απαγόρευσης και της καταστολής. Γι αυτό το λόγο η πιο σημαντική τροπολογία είναι η τροπολογία 32, με την οποία ζητείται η διοργάνωση μιας ευρωπαϊκής διάσκεψης όπου θα συζητηθούν με επιστημονικά κριτήρια τα καταστροφικά αποτελέσματα των απαγορευτικών μέσων και θα επανεξετασθούν οι διεθνείς συμβάσεις των Ηνωμένων Εθνών.

<SPEAKER ID=48 LANGUAGE="SV" NAME="Olsson">
Κύριε Πρόεδρε, ο κ. Burtone έκανε πολλή δουλειά και καταφανώς έχει ένα πολύ ενεργό ενδιαφέρον για την καταπολέμηση των ναρκωτικών, αλλά ταυτόχρονα θέλω να πώ ότι δεν συμμερίζομαι όλες τις απόψεις του. Στην ομάδα μας ομιλώ εκ μέρους αυτού που αποκαλείται μειοψηφία, αλλά πιστεύω πραγματικά ότι είναι μεγαλύτερο από την πλειοψηφία σ' αυτήν την περίπτωση. Το κόμμα μου στην Σουηδία, το κόμμα του Κέντρου, ποτέ δεν πρόκειται, όπως και οι περισσότεροι σουηδοί πολιτικοί, να ταχθεί υπέρ της άποψης ότι η απαλλαγμένη από ναρκωτικά κοινωνία είναι μιά ανέφικτη ουτοπία.
<P>
Είμαι βαθύτατα εξοργισμένος να βλέπω σχεδόν να διαστρεβλώνεται σε βαθμό που να μην αναγνωρίζεται ένα κοινό ευρωπαϊκό πρόγραμμα μέτρων ενάντια στην χρήση ναρκωτικών από συνάδελφους βουλευτές που έχουν παραιτηθεί ενώπιον των ναρκωπαραγωγών και των εχόντων φιλελεύθερη στάση απέναντι στα ναρκωτικά. Είναι εντελώς λάθος να τίθεται μιά περιοριστική πολιτική για τα ναρκωτικά σε αντιπαράθεση με μιά πολιτική που μειώνει τις ταλαιπωρίες και τις επιβλαβείς επιπτώσεις από τη χρήση ναρκωτικών. Καλώ κάθε φιλελεύθερο πρός τα ναρκωτικά ευρωβουλευτή που αμφιβάλλει να κάνει μιά επίσκεψη μελέτης στην Σουηδία για να δεί πως γίναεται ο συγκερασμός μιάς πολύ περιοριστικής απέναντι στα ναρκωτικά αντίληψης με μιά ανθρωπιστική περίθαλψη των θυμάτων αυτών των θανατηφόρων ναρκωτικών.
<P>
Η πρόταση του Ευρωκοινοβουλίου δεν έχει εντούτοις καμία επίδραση στους σουηδικούς νόμους και θεσμούς, αλλά αφορά προτάσεις σ' ένα πρόγραμμα μέτρων. Αλλά, δυστυχώς, αποφάσεις τέτοιου είδους συμβάλλουν στην φαλκίδευση της νομιμοποίησης του Ευρωκοινοβουλίου και της εμπιστοσύνης εκ μέρους των πολιτών της Ευρώπης. Αυτό είναι μιά ατυχής συνέπεια της σημερινής συζήτησης. Αυτή η συζήτηση ενισχύει ακόμη περισσότερο την πεποίθηση μου ότι ο ποινικός τομέας πρέπει να παραμείνει μιά εντελώς εθνική υπόθεση των κρατών μελών.

<SPEAKER ID=49 LANGUAGE="SV" NAME="Sjφstedt">
Κύριε Πρόεδρε, η έκθεση Burtone περιέχει πολλά διαφορετικά μέρη. Υπάρχουν μέρη που υποστηρίζω, π.χ. την σημασία του προληπτικού έργου και την ανάγκη μιάς καλής περίθαλψης και αποκατάστασης της υγείας για να βοηθηθούν οι τοξικομανείς να βγούν από την κατάχρηση. Αλλά υπάρχουν επίσης μέρη της έκθεσης που δεν είναι καθόλου αποδεκτά. Περιέχει αρκετές περισσότερο ναρκωφιλελεύθερες διατυπώσεις, όπου αναφέρεται η πολιτική μείωσης των βλαβών, η λεγόμενη »harm reduction» . Είναι μιά φιλοσοφία που βασίζεται στην μείωση των βλαβών της κατάχρησης - όχι στην καταπολέμηση και εξάλειψη της.
<P>
Η έκθεση περιέχει επίσης το αίτημα μιάς υπερεθνικής πολιτικής για τα ναρκωτικά και της αναθεώρησης των υπαρχουσών διεθνών συνθηκών. Δεν είναι αποδεκτό. Οι συνθήκες του ΟΗΕ για τα ναρκωτικά έπρεπε αντιθέτως να εφαρμόζονται αυστηρά από τις χώρες της ΕΕ σαν ένα βήμα στον αγώνα κατά των ναρκωτικών. Η πολιτική κάποιων χωρών της ΕΕ στον τομέα των ναρκωτικών σήμερα είναι στην πράξη μιά δολιοφθορά της διεθνούς συνεργασίας κατά των ναρκωτικών.
<P>
Στην έκθεση αντιμετωπίζεται το θέμα των ναρκωτικών σαν ένα θέμα υγείας και η εξάρτηση σαν μιά αρρώστεια. Αλλά το θέμα των ναρκωτικών είναι στον μέγιστο βαθμό ένα θέμα κοινωνικό και πολιτικό. Το θεμέλιο της κατάχρησης ναρκωτικών είναι η κοινωνική κατάσταση, η αποξένωση, η ανεργία και η έλλειψη μελλοντικών δυνατοτήτων για τους νέους. Ο αγώνας ενάντια στην ανεργία, τις κοινωνικές αδικίες και την γκετοποίηση είναι επομένως ένα σημαντικό, το σημαντικότερο θα έλεγα, μέρος του αγώνα ενάντια στην κατάχρηση των ναρκωτικών. Χρειάζεται επίσης μιά καλή πολιτική για μιά περίθαλψη και αποκατάσταση υγείας που να λειτουργεί. Σ' αυτό το σύνολο υπάγεται επίσης το ότι η κοινωνία δεν μπορεί να δεχτεί το εμπόριο ή την κατοχή ναρκωτικών - πρέπει να είναι παράνομα. Πρέπει επίσης να υπάρχει μιά λαϊκή αντίσταση κατά των ναρκωτικών και μιά στιβαρή και συνεπής αντιμετώπιση από την αστυνομία και τα τελωνεία. Αυτή η πολιτική διαμορφώνει ένα σύνολο όπου όλα τα μέρη χρειάζονται.
<P>
Κύριε Πρόεδρε, ως σοσιαλιστής θεωρώ την ισοτιμία όλων των ανθρώπων ως απολύτως κεντρική. Δεν μπορώ να δεχτώ ότι άνθρωποι υποκύπτουν από την κατάχρηση ναρκωτικών. Γι' αυτό θέλω να δώ μιά συνεπή πολιτική ολότητας με στόχο: μιά απαλλαγμένη από ναρκωτικά κοινωνία.

<SPEAKER ID=50 LANGUAGE="FR" NAME="Pradier">
Κύριε Πρόεδρε, συνηθίζεται να εκφράζουμε τα συγχαρητήρια μας στον εισηγητή. Αλλά στην παρούσα περίπτωση, επιθυμώ να τον συγχαρώ όλως ιδιαιτέρως γιατί είναι σπάνιο να βλέπομε να παρουσιάζονται ενώπιον του Κοινοβουλίου κείμενα τόσο έξυπνα και τόσο θαρραλέα, όπως δείχνει άλλωστε ο αριθμός των βουλευτών που παρακολουθούν τη στιγμή αυτή τη συνεδρίαση.
<P>
Η έκθεση αυτή είναι αντίθετη προς τις κυρίαρχες τάσεις και την τύφλωση που επιδεινώνουν καθημερινά μια κατάσταση η οποία είναι ήδη, από μόνη της, εξαιρετικά ανησυχητική. Αποδεικνύει την αποτυχία των πολιτικών καταστολής που προσφεύγουν σε όλο και σημαντικότερα μέσα, σε μικρότερη έκταση στην Ευρώπη και σε εξαιρετικά μεγάλη έκταση στις Ηνωμένες Πολιτείες, χώρα την οποία ακολουθούμε κατά βήμα ενώ, την ίδια στιγμή, βλέπουμε μια παράλληλη αύξηση του αριθμού των καταναλωτών και του αριθμού των ατυχημάτων των οποίων γίνονται θύματα.
<P>
Σήμερα μιλάμε ακριβώς για την πρόληψη. Φυσικά, η πρόληψη αυτή θα πρέπει να ασκηθεί ιδιαίτερα απέναντι στα σκληρά ναρκωτικά, δίνοντας έμφαση στα ενδοφλέβια ναρκωτικά. Και θα πρέπει να εισαχθεί σε διάφορα επίπεδα: στην οικογένεια, στα σχολεία, στα πανεπιστήμια, στις οργανώσεις, στις κοινότητες, στα εργαστήρια, θα πρέπει να κάνουμε το παν σε όλα αυτά τα μέτωπα γιατί, κι αν δεν αρέσει σε ορισμένους, πρόκειται για αρρώστια που πρέπει να καταπολεμήσουμε, και έχουμε να κάνουμε με αρρώστους, όπως ακριβώς είναι άρρωστος ένας αλκοολικός με κίρρωση ή ένας καπνιστής που προσβλήθηκε από καρκίνο του πνεύμονα.
<P>
Οφείλουμε λοιπόν να αντιμετωπίσουμε μια αρρώστια και τις επιπλοκές της - και που, αλήθεια, είναι ένα κύριο στοιχείο -, είτε πρόκειται για μόλυνση από ιούς, ουσιαστικά δηλαδή ηπατίτιδες και AIDS, είτε για μολύνσεις κοινωνικές με τη μορφή οικογενειακών δραμάτων, περιθωριοποίησης και αποκλεισμού-εγκατάλειψης, ή ακόμη για δικαστική μόλυνση, λόγω της εγκληματικότητας που αναπτύσσει.
<P>
Όλα αυτά πρέπει να αποτελέσουν αντικείμενο μιας αξιολόγησης. Γιατί ο καθένας να περιχαρακώνεται στο στρατόπεδό του, χωρίς να θέλει να εξετάσει τα αποτελέσματα που έχουν επιτευχθεί στο πλαίσιο ορισμένων προσπαθειών που έχουν αναληφθεί - και αναφέρομαι ειδικότερα στην προσπάθεια χρήσης υποκατάστατων -, τα αποτελέσματα των οποίων δεν έχουμε ακόμη εξετάσει επαρκώς;
<P>
Εξάλλου, χρειάζεται να καλλιεργήσουμε τη συλλογική συνείδηση, της δημόσιας γνώμης, των κρατών μας, των κυβερνήσεών μας - και ξέρω γιατί μιλώ λόγω της εθνικότητάς μου - και, τελικά, ολόκληρης της διεθνούς γνώμης. Για το σκοπό αυτό, η σύγκληση μιας διάσκεψης που θα κατέληγε σε μια αναθεώρηση της θέσης της διεθνούς κοινότητας θα ήταν εξαιρετικά ευπρόσδεκτη.

<SPEAKER ID=51 LANGUAGE="SV" NAME="Hulthιn">
Κύριε Πρόεδρε, αυτή η υπόθεση αφορά ένα από τα απολύτως σημαντικότερα θέματα στην Ευρώπη και ολόκληρο τον κόσμο. Αφορά το πώς θα μπορέσουμε, κατά τον καλύτερο και αποτελεσματικότερο δυνατό τρόπο, να καταπολεμήσουμε αυτήν την πληγή που αποτελούν τα ναρκωτικά. Είναι ένα έργο που μας δεσμεύει και απαιτεί από εμάς σαν βουλευτές να αναλάβουμε τις ευθύνες μας και να μην αφήσουμε απλώς τα πράγματα στην τύχη.
<P>
Η αντίληψη που εκφράζει η έκθεση Burtone είναι μιά αντίληψη που με ανησυχεί. Επιβεβαιώνει ότι υπάρχει μιά εν εξελίξει επανεκτίμηση της παραδοσιακής πολιτικής για τα ναρκωτικά η οποία προηγουμένως ήταν κατευθυντήρια στην Ευρώπη και επίσης οδηγός στο διεθνές έργο και την καταπολέμηση των ναρκωτικών. Αποπνέει παραίτηση και κατήφεια. Το μήνυμα της είναι ότι τα ναρκωτικά δεν μπορούν να καταπολεμηθούν. Αλλά αυτό είναι λάθος.
<P>
Γνωρίζουμε ότι μιά περιοριστική πολιτική για τα ναρκωτικά συνδυασμένη με μιά ευρέως δομημένη αποκατάσταση της υγείας έχει αποτελέσματα. Γνωρίζουμε ότι όσο λιγότεροι νέοι ούτε δοκιμάζουν κάν ναρκωτικά τόσο λιγότεροι παγιδεύονται στην κατάχρηση. Γι' αυτό απευθύνονται τα προληπτικά προγράμματα στους νέους. Είναι τα περισσότερο αναγκαία μας μέτρα. Είναι ο ουσιαστικότερος τρόπος με τον οποίο μπορούμε να δουλέψουμε για να ελαττώσουμε τον αριθμό αυτών που θα κάνουν κατάχρηση στο μέλλον.
<P>
Μιά πολιτική που προσανατολίζεται μόνον στην μείωση των επιβλαβών επιπτώσεων μιάς ήδη ξεκινημένης κατάχρησης δίνει εντελώς λάθος μηνύματα και κατευθύνει τους πόρους πρός εντελώς λάθος στόχο. Η πολιτική του περιορισμού των βλαβών είναι η πολιτική της αρνητικής προσαρμογής. Είναι η πολιτική της παραίτησης.
<P>
Για να μπορέσουμε να επιτύχουμε στην καταπολέμηση της κατάχρησης ναρκωτικών, δεν μπορούμε να κάνουμε διαχωρισμό μεταξύ χρήσης και κατάχρησης. Ούτε μπορούμε επίσης να κάνουμε διαχωρισμό μεταξύ μαλακών και σκληρών ναρκωτικών. Υπάρχει πάντοτε κίνδυνος - άσχετα από το πώς επιλέγουμε να το ονομάσουμε - ένας επικείμενος κίνδυνος να παγιδευτεί το άτομο στην κατάχρηση του. Γι' αυτό δεν μπορώ να υποστηρίξω την έκθεση Burtone και ελπίζω να έχουμε να προτείνουμε μιά θετικότερη και δυναμικότερη πολιτική σ' αυτήν την αίθουσα όσον αφορά τον τομέα των ναρκωτικών.

<SPEAKER ID=52 LANGUAGE="DE" NAME="Heinisch">
Kύριε Eπίτροπε, αγαπητοί κυρίες και κύριοι συνάδελφοι, κατ' αρχήν θερμές ευχαριστίες, κύριε Burtone, για την έκθεσή σας. Έχοντας υπόψη τον απολογισμό των ναρκωτικών για το 1995 στη Γερμανία, θα ήθελα κυρίως να ζητήσω μέτρα κατά των ναρκωτικών, στον τομέα της διαφώτισης, για τους κινδύνους των δυστυχώς πολύ συχνά ακόμη ως αθώων ναρκωτικών για πάρτι χαρακτηριζομένων ουσιών, καθώς και στον τομέα της προσανατολισμένης στην αναζήτηση των αιτίων πρόληψης. Eίναι τρομερό πόσο υψηλό είναι το ποσοστό αύξησης της ζήτησης για συνθετικά ναρκωτικά, και ιδιαίτερα για το Ecstasy, και με πόση ανεμελιά αντιμετωπίζονται αυτά τα ναρκωτικά ευεξίας, χωρίς να αναλογίζεται κανείς την επικινδυνότητα των ουσιών αυτών. Θα πρέπει να ελπίζουμε ότι με μια αποτελεσματική πρόληψη της ναρκομανίας θα μπορέσει να σημειωθεί αρνητική εξέλιξη στη ζήτηση, όπως έγινε και με την ηρωίνη.
<P>
Eπιπλέον θα ήθελα να συνηγορήσω κατά της απελευθέρωσης των ναρκωτικών, ώστε να αντιμετωπίσουμε μια αναμενόμενη αύξηση της ζήτησης. H Eυρώπη εξακολουθεί να θεωρείται προσοδοφόρα αγορά διάθεσης, με πολύ καλές ευκαιρίες κέρδους. Eπιπλέον, κάθε τάση απελευθέρωσης ή νομιμοποίησης, περιλαμβάνει και μια προσπάθεια να παρουσιάσουν αθώα τα παράνομα ναρκωτικά, κι αυτό είναι το μεγαλύτερο πρόβλημα για την επιτυχία της πρόληψης. Στις συζητήσεις αυτές επισημαίνονται πάντα ταυτόχρονα και οι συνέπειες της κατάχρησης του οινοπνεύματος και της νικοτίνης. Δεν θα 'πρεπε όμως κανείς να επισημαίνει μόνο τα προβλήματα, αλλά να τα παίρνει και σαν σαφή προειδοποίηση για να μην έχουμε τα ίδια προβλήματα, με την ελεύθερη διάθεση των «μαλακών» ναρκωτικών.
<P>
Ως επαγγελματίας φαρμακοποιός αντικρούω κάθε προσπάθεια χορήγησης χασίς ή μαριχουάνας από τα φαρμακεία, διότι κατ' αυτόν τον τρόπο βάζουμε τα ναρκωτικά στο ίδιο επίπεδο με τα φάρμακα και τα θεραπευτικά μέσα. Aντίθετα, εγκρίνω κάθε καινούργιο μοντέλο και πρόοδο στον τομέα της προσφοράς βοήθειας και θεραπείας κατά των ναρκωτικών, μέχρι και τη χορήγηση υποκαταστάτων μεθαδόνης, αλλά μόνο με θεραπευτικά και ψυχοκοινωνικά συνοδευτικά μέτρα. H προσφορά στην παροχή συμβουλών και αγωγής σε άτομα υψηλού κινδύνου και εξαρτημένους, καθώς και στους οικείους τους, θα πρέπει να επεκταθεί και να διαφοροποιηθεί.
<P>
Eπιτρέψτε μας να αγωνισθούμε για μια ζωή χωρίς ναρκωτικά και χωρίς ουσίες εθισμού, και να μην παρουσιάζουμε τα προβλήματα ως αθώα, με συζητήσεις που δημιουργούν σύγχυση.

<SPEAKER ID=53 LANGUAGE="FR" NAME="Donnay">
Κύριε Πρόεδρε, αγαπητοί μου συνάδελφοι, είμαι πολύ ευτυχής που έρχεται σήμερα για συζήτηση στη Συνέλευσή μας το πρόγραμμα της κοινοτικής δράσης για την τοξικομανία.
<P>
Και με ικανοποιεί ακόμη περισσότερο το ότι πρόκειται να συζητήσουμε, πολύ σύντομα, την πρόταση κανονισμού του Συμβουλίου σχετικά με τη συνεργασία ΒορράΝότου στον τομέα της καταπολέμησης των ναρκωτικών και της τοξικομανίας, γεγονός, λοιπόν, που συμπληρώνει την πλευρά πρόληψη του φακέλου αυτού.
<P>
Τη στιγμή που αρχίζει η Διακυβερνητική Διάσκεψη η οποία έθεσε κυρίως ως στόχο την προσέγγιση της Ευρώπης των πολιτών, το θέμα με το οποίο ασχολούμαστε αντιστοιχεί σε συγκεκριμένες και, δυστυχώς, καθημερινές ανησυχίες των συμπολιτών μας.
<P>
Εκλεγμένος σε μια περιοχή που έχει πληγεί ιδιαίτερα από τη μάστιγα αυτή, σε απόσταση 100 χιλιομέτρων από την Ολλανδία, γνωρίζω τις καταστρεπτικές, για την κοινωνία μας, συνέπειες αυτού του φαινομένου, που δυστυχώς αναπτύσσεται όλο και περισσότερο, κυρίως στους νέους και θα έλεγα μάλιστα, μερικές φορές, και στα παιδιά. Έτσι, 90 % των τοξικομανών που παρακολουθούνται στην περιοχή μου, είναι κάτω των 30 ετών.
<P>
Πρέπει να σταματήσουμε μια βρύση που παραμένει συνέχεια ανοιχτή. Φυσικά, πρέπει να βελτιώσουμε και να ενισχύσουμε τα προγράμματα θεραπείας. Χαίρομαι για τις προτάσεις που περιέχονται στην κοινή θέση του Συμβουλίου, οι οποίες προβλέπουν μια σειρά δράσεων που είναι καθαρά πιο σημαντικές και πιο ειδικές από ότι στην αρχική πρόταση της Επιτροπής.
<P>
Οι προσπάθειες πρέπει να συνεχιστούν προς την κατεύθυνση αυτή. Πρέπει κυρίως να αυξήσουμε τα μέσα που διατίθενται στα προγράμματα θεραπείας. Πρέπει επίσης να προωθήσουμε μια καλύτερη συνεργασία μεταξύ των κρατών μελών και μεταξύ των αρμόδιων στον τομέα αυτό κοινοτικών οργάνων. Εξάλλου, δεν θα ήταν φρόνιμο να ενσωματώσουμε σε ένα ενιαίο φορέα όλες τις κοινοτικές υπηρεσίες και ιδρύματα που εμπλέκονται στο θέμα αυτό; Μόνο με μια τέτοια συνένωση των δυνάμεων θα πολεμήσουμε αποτελεσματικά και θα έχουμε επιτύχουμε την εξαφάνιση αυτής της μάστιγας.

<SPEAKER ID=54 LANGUAGE="FI" NAME="Ryynδnen">
Αξιότιμε κ. Πρόεδρε, είναι ιδιαιτέρως ενθαρρυντικό ότι, επί τέλους, θα εφαρμοσθεί ένα πρόγραμμα - το πρώτο - σχετικά με την πρόληψη της τοξικομανίας, κατά την εκπόνηση του οποίου λήφθηκε υπόψη τόσο η υγειονομική όσο και η κοινωνική διάσταση του ζητήματος. Ελπίζω ότι η εφαρμογή του προγράμματος αυτού θα αποτελέσει αφετηρία για τη θέσπιση της αποτελεσματικότερης συνεργασίας των αρχών οι οποίες είναι υπεύθυνες για τις εσωτερικές υποθέσεις και για τη διατήρηση της τάξης με αυτές οι οποίες είναι αρμόδιες για τα υγειονομικά και κοινωνικά θέματα. Τα προγράμματα που αποβλέπουν στη συνεργασία μεταξύ των διαφόρων αρχών, θεωρούνται πάντα απαραίτητα.
<P>
Στη Φινλανδία έχουμε αντιληφθεί ιδιαιτέρως τη σοβαρότητα του προβλήματος των ναρκωτικών λόγω, κυρίως, της παράνομης εισαγωγής τους στη χώρα μας από την Ανατολή. Αφετηρία για την εκπόνηση προγραμμάτων για την καταπολέμηση των ναρκωτικών πρέπει να είναι η καθολική άρνηση της κοινωνίας να αποδεχθεί τη χρήση τους για μη ιατρικούς σκοπούς. Όταν ο άνθρωπος συνηθίσει να ρυθμίζει την ψυχική του κατάσταση με τη βοήθεια χημικών ουσιών, αρχίζοντας από τον καπνό και το αλκοόλ και καταλήγοντας στα ναρκωτικά, θα αρχίσει και σταδιακά να απομακρύνεται, λόγω υπορβολικής χρήσης, από την κοινωνία, με αποτέλεσμα, στο τέλος, να αποκλεισθεί από αυτήν πλήρως. Ακόμη και τα ηρεμιστικά φάρμακα, τα οποία κατατάσσονται στην κατηγορία των αποκαλούμενων «νομίμων ναρκωτικών», διακινούνται από παράνομα δίκτυα εμπορίας ναρκωτικών. Τα φάρμακα αυτά, ιδίως χρησιμοποιούμενα σε συνδυασμό με αλκοόλ, συνθέτουν τεράστια απειλή κατά, κυρίως, της νεολαίας. Ο έλεγχος πρέπει να γίνεται με επιδεξιότητα και μεθοδικότητα. Δεν θα πρέπει να αμαυρώνεται η υπόληψη των τοξικομανών με τη διάρρευση, προς το κοινό, πληροφοριών για την κατάστασή τους. Η άμεση συνεργασία με τους νέους όσον αφορά την πρόληψη της τοξικομανίας, είναι ιδιαιτέρως σημαντική. Ακόμα πιστεύω ότι πρέπει να διατεθούν και επί πλέον κονδύλια για την έρευνα σχετικά με την καταπολέμηση των ναρκωτικών.

<SPEAKER ID=55 LANGUAGE="EN" NAME="Malone">
Κύριε Πρόεδρε, συμφωνώ απόλυτα με τις προτάσεις της παρούσας έκθεσης. Επί πολύ καιρό στην Ευρώπη συγκεντρώναμε την προσοχή μας σε οικονομικά και εμπορικά θέματα δαπάναις των κύριων κοινωνικών θεμάτων όπως το πρόβλημα των ναρκωτικών. Η ανισορροπία αυτή έχει κάπως αντιμετωπιστεί με τις αρμοδιότητες που μας παραχώρησε η Συνθήκη του Μάαστριχτ σχετικά με τη δημόσια υγεία. Έστω και εάν ο προϋπολογισμός του προγράμματος είναι αξιοθρήνητος - 28 εκατομμύρια Ecu για μια περίοδο πέντε ετών είναι εντελώς ανεπαρκή εάν λάβουμε υπόψη τη κλίμακα του προβλήματος - αποτελεί μια ένδειξη της αναγνώρισης της ανάγκης για συντονισμένη δράση σε ευρωπαϊκό επίπεδο.
<P>
Σε συνδιασμό με την ανεργία και την πενία, τα ναρκωτικά ερημώνουν μεγάλα τμήματα των πόλεών μας και καταστρέφουν τις ζωές των νέων μας. Στην ίδια την πόλη μου, το Δουβλίνο, ο αριθμός των χρηστών ηρωΐνης αυξάνεται σταθερά τα τελευταία 20 χρόνια και υπολογίζεται σήμερα στις 7.000. Θα ζητούσα από τον Επίτροπο Flynn να συμμετάσχει μαζί μου στην προτροπή μου προς την ιρλανδική κυβέρνηση να συντονίσει τις προσπάθειες της με τις προσπάθειες που γίνονται εδώ στην Ευρώπη. Χρειάζεται, επί παραδείγματι, η αύξηση της δυνάμεως των μονάδων αντιμετώπισης ναρκωτικών της αστυνομίας. Οι μονάδες αυτές στην Ιρλανδία αποτελούν το 1 % της συνολικής δυνάμεως της αστυνομίας. Αυτό είναι γελοίο όταν το 80 % των αδικημάτων στην περιοχή του Δουβλίνου σχετίζεται με τα ναρκωτικά.
<P>
Πρέπει επίσης να ζητήσουμε τον αποτελεσματικό συντονισμό μεταξύ της αστυνομίας, των εφοριακών και του Υπουργείου Κοινωνικής Πρόνοιας. Είναι πλέον καιρός να καταπιαστεί η κυβέρνηση και με τα εναπομείναντα προβλήματα βιομηχανικών σχέσεων σ' αυτή την περιοχή ούτως ώστε να μπορέσουν να ελεγχθούν τα παράνομα κέρδη από τα ναρκωτικά.
<P>
Πρόσφατα επισκέφθηκα τη φυλακή Μάουντζόϋ στο Δουβλίνο. Είναι σαφές ότι εκεί λειτουργεί ένα σύστημα «μόνο περιορισμού». Η Υγειονομική Επιτροπή της Ανατολικής περιφέρειας θα πρέπει να φροντίσει για την παροχή στους εγκλείστους ενός επακόλουθου αποτελεσματικού προγράμματος απεξάρτησης. Το πρόβλημα του ναρκωτικού «Έκσταση» πολλαπλασιάζεται πέραν κάθε ελέγχου ενώ τώρα στο Δουβλίνο είναι ευρέως διαθέσιμο και σε συσκευασία για πάρτυ. Χρειαζόμαστε περισσότερα εκπαιδευτικά προγράμματα. Συμφωνώ ότι χρειάζονται εξειδικευμένα προγράμματα απεξάρτησης χρηστών για να αντιμετωπιστεί το «Έκσταση» αλλά επίσης και η χρήση της ηρωΐνης είτε σε ενέσιμη μορφή είτε σε μορφή καπνίσματος και, τέλος, χρειάζεται εντατικοποίηση της δράσης της αστυνομίας κατά των γνωστών τοποθεσιών πώλησης ναρκωτικών.
<P>
Ζητώ από την Επιτροπή να υποβάλει περαιτέρω προγράμματα σύμφωνα μ' αυτές τις γραμμές ούτως ώστε να αντιμετωπιστεί αυτό το πρόβλημα ζωής και θανάτου που ορθώνεται μπροστά σ' ολόκληρη την Ευρώπη.

<SPEAKER ID=56 LANGUAGE="EN" NAME="Banotti">
Κύριε Πρόεδρε, ασχολούμαι με το πρόβλημα των ναρκωτικών από την πρώτη ακόμη εξεταστική των πραγμάτων επιτροπή στην οποία υπηρέτησα μαζί με τον Sir Jack Stewart-Clark. Κατά τη διάρκεια των ετών που πέρασαν διαπίστωσα ότι πήγαινα από τη μια θέση στην άλλη. Πολύ συχνά ήταν οι γηράσκοντες φιλελεύθεροι της δεκαετίας του '60, όπως εγώ, που ήθελαν τη φιλελευθεροποίηση, τη νομιμοποίηση των ναρκωτικών. Πολύ συχνά τα επιχειρήματά τους είναι σωστά. Μιλώντας όμως γενικά, οι άνθρωποι που ακολουθούν τη γραμμή αυτή δεν είναι οι ίδιοι χρήστες, ούτε βρίσκονται συχνά οι ίδιοι σε άμεση επαφή με τα τεράστια προβλήματα της τοξικομανίας, προβλήματα που είναι πράγματι πολύπλοκα. Εδώ βεβαίως τα στοιχεία της ανεργίας και της πενίας παίζουν μεγάλο ρόλο. Στην πραγματικότητα, το όλο ερώτημα του γιατί ορισμένοι άνθρωποι επιλέγουν να αντιμετωπίσουν τη ζωή μέσω της ομίχλης των ναρκωτικών αποτελεί μέρος του προβλήματος που πρέπει να αντιμετωπίσουμε.
<P>
Χρειάζεται να αποδόσουμε ιδιαίτερη προσοχή στις φυλακές μας. Σε αντίθεση με εκείνα που ανέφερε η προηγούμενη ομιλήτρια, είμαι ευτυχής να σας ενημερώσω ότι στις φυλακές του Δουβλίνου έχει αρχίσει τη λειτουργία της μια ειδική μονάδα. Είμαι βεβαία ότι πολλοί συνάδελφοι από άλλες χώρες αντιμετωπίζουν το ίδιο πρόβλημα, ότι δηλ. πολύ συχνά νεαρά άτομα στις φυλακές, τα οποία τη στιγμή που εγκλείονται δεν είναι χρήστες, βγαίνουν χρήστες. Είναι σημαντικό επομένως να υπάρχει μια μονάδα στις φυλακές όπου οι φυλακισμένοι να μπορούν οι ίδιοι να κάνουν την επιλογή τους κατά των ναρκωτικών. Θα διαπιστώσετε ότι είναι σημαντικός ο αριθμός εκείνων που θα κάνουν αυτή την επιλογή. Μολονότι το 80 % των εγκλείστων στις φυλακές μας βρίσκεται εκεί εξ αιτίας των ναρκωτικών, ορισμένοι απ' αυτούς δεν είναι τοξικομανείς. Τα ναρκωτικά είναι μια μεταδοτική ασθένεια, τόσο μεταδοτική όπως η φυματίωση στις δεκαετίες του '50 και του '60. Θα πρέπει να την αντιμετωπίσουμε όπως και εκείνη.
<P>
Θα πρέπει επίσης να δεχθούμε ότι τα προγράμματά μας για απεξάρτηση και θεραπεία θα πρέπει να περιλαμβάνουν όχι απλά και μόνο την απεξάρτηση αλλά και στοιχεία διδασκαλίας βασικών τεχνών. Δεν μπορεί κανείς να αποκαταστήσει τα άτομα αυτά στην κοινωνία εάν πολλά από αυτά δεν αποτελούσαν μέλη της από την αρχή.

<SPEAKER ID=57 LANGUAGE="EN" NAME="Stewart-Clark, Sir Jack">
Κύριε Πρόεδρε, γνωρίζω ότι ο Επίτροπος Flynn συμμερίζεται μαζί μας τη λύπη μας για το γεγονός ότι δεν έχουμε καθολική αρμοδιότητα για όλα τα θέματα που σχετίζονται με τα ναρκωτικά. Είναι λυπηρό το γεγονός ότι ο νόμος και η τάξη περιλαμβάνονται στον τρίτο πυλώνα. Ωστόσο, έχουμε την εκπαίδευση - εκπαίδευση για τα νεαρά άτομα, για τους δασκάλους, για τους γονείς. Έχουμε την υγεία. Έχουμε την επανένταξη και έχουμε και τον περιορισμό των ζημιών. Υπάρχουν πολλά που μπορούμε να κάνουμε σχετικά με τα παραπάνω. Επομένως, η κοινή αυτή θέση αποτελεί ένα καλό πρώτο βήμα. Ο κ. Burtone συνέταξε μια ικανοποιητική έκθεση και, συνολικά, θα πρέπει να την υποστηρίξουμε.
<P>
Έχω την άποψη ότι οι εθνικές αρχές πρέπει να αποφασίζουν για τη δική τους πολιτική κατά των ναρκωτικών. Πράγματι, εάν εξετάσουμε τη χώρα μου, θα διαπιστώσουμε ότι η Σκωτία και η Αγγλία έχουν δύο διαφορετικές πολιτικές για τα ναρκωτικά. Η Σκωτία ενδιαφέρεται για τη μείωση του κινδύνου περισσότερο απ' όσο η Αγγλία. Και εδώ είναι που βλέπω ένα απόλυτα ζωτικό ρόλο για το Ευρωπαϊκό Κέντρο Παρακολούθησης Ναρκωτικών και Τοξικομανίας. Εξαρτάται από τη νέα επιτροπή η οποία έχει συγκροτηθεί από εκπροσώπους των εθνικών κυβερνήσεων και της οποίας θα προεδρεύει, χωρίς καμιά αμφιβολία, ο Επίτροπος Flynn, να κάνει τις κατάλληλες συγκρίσεις μεταξύ του τι συμβαίνει σε κάθε χώρα, να εξετάσει τις μεθόδους που χρησιμοποιούνται για την παροχή βοήθειας προς τους τοξικομανείς, για την παροχή εκπαίδευσης προς τους τοξικομανείς, για την επίλυση του προβλήματος της τοξικομανίας και κατόπιν να προσέλθει στην Κοινότητα, σ' αυτό το Κοινοβούλιο, με προτάσεις για το τι μπορεί να γίνει. Αυτή είναι η αξία της επιτροπής.
<P>
Υποστηρίζοντας επομένως την παρούσα συζήτηση και τις προτάσεις του κ. Burtone, ζητώ από την Επιτροπή να επανέλθει στο Κοινοβούλιο και να κάνει συγκεκριμένες προτάσεις επί τη βάσει της εργασίας της επιτροπής και των συστάσεων του Ευρωπαϊκού Κέντρου Παρακολούθησης Ναρκωτικών και Τοξικομανίας.

<SPEAKER ID=58 LANGUAGE="SV" NAME="Cederschiφld">
Κύριε Πρόεδρε, αξιότιμοι συνάδελφοι! Η υγεία των πολιτών της Κοινότητας είναι κάτι που μας προβληματίζει όταν πρόκειται για τρόφιμα και καταναλωτικά είδη. Γιατί δεν θα έπρεπε τότε να μας προβληματίζει επίσης η υγεία των πολιτών όταν πρόκειται για την κατάχρηση ναρκωτικών, τις επιπτώσεις στον εγκέφαλο, τους πνεύμονες και τα όργανα αναπαραγωγής;
<P>
Η πολιτική για τα ναρκωτικά πρέπει να προσεγγιστεί από διάφορες πλευρές. Δεν υπάρχουν απλές λύσεις. Ο στόχος πρέπει να είναι μιά κοινωνία χωρίς ναρκωτικά. Πρέπει να βρούμε κοινές και εθνικές αποτελεσματικές μεθόδους. Εδώ πρέπει να συγκεντρωθούμε στην πρόληψη και τον αγώνα κατά του εμπορίου ναρκωτικών, ενώ η θεραπεία και η καταστολή είναι εθνική αρμοδιότητα.
<P>
Αν θέλουμε να έχουμε την υποστήριξη των πολιτών δεν μπορούμε να χρησιμοποιούμε κοινοτικούς πόρους για να χρηματοδοτούμε διαφιλονικούμενα προγράμματα, όπως π.χ. συνταγογράφηση ηρωϊνης. Αλλά και τα προγράμματα διανομής συριγγών με μεθαδόνη είναι επίσης διαφιλονικούμενα. Από αυτούς που συμμετείχαν σε προγράμματα μεθαδόνης επί δέκα έτη 5 % απεξαρτητοποιούνται - δεν είναι τόσο αποτελεσματικό.
<P>
Πρέπει όμως από κοινού να αξιολογήσουμε τα εθνικά ειδικά προγράμματα μας. Εξ αυτού μπορούμε επίσης να βρούμε μιά κοινή πολιτική που μπορεί να διαμορφωθεί από τα αποτελέσματα, αποτελέσματα που φυσικά θα οδηγήσουν σε μιά μειωμένη ζήτηση. Η άλλη περίπτωση σε σχέση με αυτήν την πολιτική είναι η εξάπλωση της κατάχρησης, να ωφεληθούν οι έμποροι ναρκωτικών. Πρέπει να επιδείξουμε τώρα θέληση συμβιβασμού. Αυτή είναι η προϋπόθεση για να καταστεί δυνατή η επίτευξη κοινών μέτρων.
<P>
Θέλω επίσης να ευχαριστήσω τον κ. Burtone για το ενεργητικό ενδιαφέρον του σ' αυτό το θέμα και να επισημάνω ότι νομίζω ότι η Επιτροπή και το Συμβούλιο βρίσκονται σε ρεαλιστικό και σωστό δρόμο τον οποίο το Κοινοβούλιο πρέπει να υποστηρίξει. Δεν θα υποστηρίξουμε τους εμπόρους ναρκωτικών, αλλά τους συναδέλφους μας στους ευρωπαϊκούς θεσμούς.

<SPEAKER ID=59 LANGUAGE="DE" NAME="Liese">
Πάντα όταν στην Eυρωπαϊκή Ένωση αντικείμενο της συζήτησης είναι τα ναρκωτικά, δημιουργείται αναταραχή, όπως αυτή τώρα μεταξύ Γαλλίας και Oλλανδίας. Θεωρώ εδώ φοβερό να παρουσιάζουν οι εκάστοτε ομιλητές την άποψή τους ως τη μοναδική λύση. H μομφή αυτή αποδίδεται πολύ συχνά στον κ. Chirak. Toυλάχιστον όμως το ίδιο ισχύει, σύμφωνα με την εμπειρία μου, και για τους φετιχιστές της απελευθέρωσης, μέσα κι έξω απ' αυτό το Σώμα. Για την ομάδα του EΛK δεν υπάρχει η πολύ συχνά αποδιδόμενη με μελανά χρώματα αντίφαση μεταξύ βοήθειας και τιμωρίας. Kαι τα δύο χρειάζονται για να αντιμετωπίσουμε το πρόβλημα πράγματι αποτελεσματικά.
<P>
Προς το παρόν πιο επιτυχημένο μου φαίνεται το σουηδικό μοντέλο. Σε όλη τη συζήτηση σήμερα, αλλά και τις άλλες μέρες, δεν άκουσα πραγματικά κανένα καλό επιχείρημα κατά του σουηδικού μοντέλου και δεν ξέρω γιατί δεν θα 'πρεπε να αποτελεί μοντέλο για ολόκληρη την Eυρώπη. Mπροστά στο πλαίσιο αυτό, με εκνευρίζει και η συζήτηση μεταξύ της χώρας μου, της Γερμανίας, και της Oλλανδίας. O δικός μας Yπουργός Eξωτερικών κ. Kinkel δήλωσε πρόσφατα στη Xάγη ότι δε θέλει να αναμιχθεί κανείς στην πολιτική της Oλλανδίας κατά των ναρκωτικών. H Oμοσπονδιακή Kυβέρνηση, σαν σύνολο, βλέπει το θέμα τελείως διαφορετικά. Aναρωτιέμαι μήπως ο κ. Kinkel ξέχασε ότι ζούμε στο έτος 3 μετά Mάαστριχτ. O διάλογος για την καταπολέμηση των ναρκωτικών δεν αποτελεί ανάμιξη, αλλά ευρωπαϊκή εσωτερική πολιτική. Tο πρόβλημα των ναρκωτικών θα πρέπει να αντιμετωπιστεί ευρωπαϊκά. Πρώτον, με πρόληψη όπως τη συζητάμε σήμερα, δεύτερον, με βελτιωμένη αστυνομική συνεργασία, στα πλαίσια της Europol, και τρίτον, με κοινή πολιτική ανάπτυξης, με τη δημιουργία εναλλακτικών λύσεων στις χώρες καλλιέργειας των ουσιών αυτών.
<P>
Tο τρίτο σημείο είναι για μένα ιδιαίτερα σημαντικό. Eλπίζω ότι όλοι όσοι παρακολουθούν τη συζήτηση τώρα, θα ακούνε προσεκτικά και την Πέμπτη, όταν θα συζητείται το θέμα αυτό, όχι επειδή είναι δική μου η έκθεσή, αλλά γιατί χωρίς εναλλακτικές λύσεις για τις χώρες που καλλιεργούν τις ουσίες αυτές, δεν υπάρχει καμιά αποτελεσματική καταπολέμηση του προβλήματος των ναρκωτικών.

<SPEAKER ID=60 NAME="Flynn">
Κύριε Πρόεδρε, καταρχάς απευθύνω τις ευχαριστίες μου προς όλους εκείνους που συνέβαλαν στη συζήτηση με ένα τόσο ειλικρινή και αφοσιωμένο τρόπο. Προφανώς πρόκειται περί συζητήσεως η οποία εγγίζει τις ανησυχίες πολλών ανθρώπων στο Σώμα.
<P>
Το κείμενο που έχετε ενώπιόν σας για τη δεύτερη ανάγνωση αποτελεί την κοινή θέση της Επιτροπής σχετικά με το πρώτο πρόγραμμα κοινοτικής δράσης για την πρόληψη της τοξικομανίας. Όλοι συμφωνούμε για την αναγκαιότητα ενός παρόμοιου προγράμματος καθώς και για την αναγκαιότητα υιοθέτησης στιβαρών μέτρων για την αντιμετώπιση των ναρκωτικών σε ευρωπαϊκό επίπεδο. Θα ήθελα να εκφράσω τις ευχαριστίες μου προς τον εισηγητή σας, τον κ. Burtone, για τις αξιόλογες προσπάθειες που κατέβαλε προς εξέταση της κοινής θέσης, του σημερινού κειμένου, καθώς και της τροποποιημένης πρότασης την οποία κατέθεσε η Επιτροπή σε συνέχεια της πρώτης ανάγνωσής σας.
<P>
Καθώς γνωρίζετε, η αρχική πρόταση διηυρύνθει ύστερα από την ενσωμάτωση 21 περίπου τροπολογιών οι οποίες προτάθηκαν από το Κοινοβούλιο και οι οποίες υποστηρίχθηκαν από την Επιτροπή είτε εν όλω είτε εν μέρει. Το Συμβούλιο υιοθέτησε πολλές από τις τροπολογίες μολονότι, ορισμένες φορές, θα πρέπει να πω, υπό διαφορετική μορφή. Πιστεύω ότι έχει γίνει αξιόλογη πρόοδος προς την κατεύθυνση κατάληξης σε ένα κείμενο το οποίο είναι παραδεκτό από όλα τα θεσμικά όργανα της Κοινότητας. Παραδέχομαι ότι υπάρχει ανάγκη για περισσότερη εργασία έτσι ώστε να επιλύσουμε τις διαφορές που εξακολουθούν να υφίστανται. Από μέρους της, η Επιτροπή δεν μπορεί να αποδεχθεί την κοινή θέση του Συμβουλίου για δύο κύριους λόγους οι οποίοι αναφέρονται στην πρότασή της.
<P>
Το Συμβούλιο θέλει να μειώσει το σύνολο του προϋπολογισμού του πενταετούς προγράμματος από 28, 5 εκατομμύρια Ecu σε 27 εκατομμύρια Ecu. Η Επιτροπή θεωρεί το γεγονός αυτό απαράδεκτο δοθέντος ότι η κοινή θέση η οποία προτάθηκε από το Συμβούλιο διευρύνει ουσιαστικά το πεδίο δράσεως της αρχικής προτάσεως. Μολονότι, λοιπόν, θέλει να διευρύνει τους στόχους μειώνει τις πιστώσεις. Αυτό είναι απαράδεκτο για μας. Δεύτερον, η διαχειριστική επιτροπή, ένα όργανο το οποίο προτείνεται από το Συμβούλιο, δεν έχει κανένα λόγο υπάρξεως σε ένα πρόγραμμα τόσο μικρού μεγέθους. Η Επιτροπή υποστηρίζει τη συγκρότηση μιας καθαρά συμβουλευτικής επιτροπής, τόσο ως θέμα αρχής όσο και για την αποφυγή περιττών διοικητικών επιβαρύνσεων. Επιμένω στην άποψη αυτή, παρά τις αποφάσεις που ελήφθησαν σχετικά με τη διάρθρωση των αντίστοιχων επιτροπών των τριών άλλων προγραμμάτων για την υγεία που εγκρίθηκαν πρόσφατα με τη διαδικασία της συναπόφασης.
<P>
Θα ήθελα να παρουσιάσω τώρα τη θέση της Επιτροπής σχετικά με τις 32 τροπολογίες τις οποίες κατέθεσε ο εισηγητής στη δεύτερη ανάγνωση. Δώδεκα από αυτές, κ. Burtone, γίνονται δεκτές εν όλω ή εν μέρει. Αυτές είναι οι Τροπολογίες Αριθ. 3, 6, 7, 10, 12, 15, 16, 17, 26, 27, 28 και 31. Σχετικά με τις υπόλοιπες τροπολογίες η Επιτροπή δεν μπορεί να αποδεχθεί τα αντίστοιχα σχέδια προτάσεων για τους κάτωθι λόγους: Τροπολογίες Αριθ. 1, 2, 8, 11, 14 και 30 και οι νέες Τροπολογίες Αριθ. 33 έως 36. Οι τροπολογίες εκφεύγουν των ορίων των εξουσιών της Κοινότητος που στηρίζονται στο άρθρο 129 ή αφορούν θέματα τα οποία είναι αντικείμενο άλλων πυλώνων της Συνθήκης, ακριβώς δηλ. το σημείο που θέτει επί πολύ χρόνο τώρα ο Sir Jack Stewart-Clark.
<P>
Τροπολογία Αριθ. 4: η δήλωση αυτή έχει ήδη καλυφθεί από την αιτιολογική σκέψη 1 της κοινής θέσης και από την Τροπολογία Αριθ. 6. Τροπολογία Αριθ. 5: η Τροπολογία Αριθ. 7 περιγράφει τους αντικειμενικούς σκοπούς του προγράμματος με μεγαλύτερη λεπτομέρεια χωρίς αναφορά στους αντικειμενικούς σκοπούς μιας πολιτικής για τα ναρκωτικά. Τροπολογία Αριθ. 6: η πρώτη δήλωση είναι πλήρως αποδεκτή δεδομένου ότι επιβεβαιώνει την προσέγγιση της κατάρας των ναρκωτικών από την πλευρά της δημόσιας υγείας αλλά το δεύτερο μέρος της κείται εκτός των εξουσιών της Κοινότητος σύμφωνα με το άρθρο 129. Η Τροπολογία Αριθ. 9 καλύπτεται ήδη από την Τροπολογία Αριθ. 7. Τροπολογία Αριθ. 13: το περιεχόμενο της τροπολογίας καλύπτεται από την Τροπολογία Αριθ. 15 η οποία είναι αποδεκτή από την Επιτροπή. Τροπολογία Αριθ. 18: οι αρμοδιότητες του ΕΚΠΝΤ αναφέρονται στον κανονισμό ιδρύσεώς του και δεν μπορούν να τροποποιηθούν μέσω του παρόντος προγράμματος. Τροπολογίες Αριθ. 19, 20 και 21: έχω ήδη υπογραμμίσει τη θέση της Επιτροπής αναφορικά με την επιτροπή που προβλέπεται από το άρθρο 5 της προτεινόμενης αποφάσεως. Επιπλέον, θα ήθελα να τονίσω ότι οι Τροπολογίες Αριθ. 19 και 21 δεν συμβαδίζουν με τις αποφάσεις που έχουν ληφθεί από τα τρία προγράμματα υγείας τα οποία εγκρίθηκαν κατά την έναρξη του τρέχοντος έτους. Τροπολογίες Αριθ. 22 και 37: οι δραστηριότητες που προβλέπονται από τις τροπολογίες αυτές δεν συμβαδίζουν με την αρχή της επικουρικότητος και υπερβαίνουν τις χρηματοδοτικές δυνατότητες του προγράμματος. Τροπολογία Αριθ. 23: η Επιτροπή είναι υπέρ της αξιολόγησης και της ανταλλαγής εμπειριών στους τομείς που αναφέρονται στην τροπολογία και ως αποτέλεσμα τα παραπάνω ενσωματώθηκαν στην κοινή θέση. Τροπολογία Αριθ. 24: η Επιτροπή θεωρεί ότι οι δραστηριότητες αυτές περιλαμβάνονται ήδη στην κοινή θέση κάτω από γενικές διατάξεις. Τροπολογία Αριθ. 25: το πρώτο μέρος της τροπολογίας αυτής καλύπτεται ήδη από την κοινή θέση ενώ το δεύτερο μέρος, το οποίο σχετίζεται με την οργάνωση των υγειονομικών και κοινωνικών υπηρεσιών, αποτελεί αρμοδιότητα των εθνικών αρχών. Τροπολογία Αριθ. 29: η πρόληψη της τοξικομανίας και των συναφών κινδύνων με την υποστήριξη των δραστηριοτήτων των αντίστοιχων οργάνων αποτελεί τον κύριο στόχο του προγράμματος και υπογραμμίζεται ήδη στο κείμενο του Συμβουλίου. Τροπολογία Αριθ. 32: δεν ενδείκνυται η οργάνωση μιας ευρωπαϊκής διάσκεψης, δεδομένου ότι υπήρξε ήδη η Ευρωπαϊκή Διάσκεψη για τις Πολιτικές κατά των Ναρκωτικών η οποία συντονίστηκε και συνοργανώθηκε από το Κοινοβούλιο, το Συμβούλιο και την Επιτροπή τον Δεκέμβριο του παρελθόντος έτους με εξειδικευμένη ομάδα εργασίας επί των πολιτικών και των δραστηριοτήτων πρόληψης. Έτσι, κατόπιν της εξετάσεως των διαφόρων προτεινομένων τροπολογιών, θα ήθελα και πάλι να εκφράσω την εκτίμησή μου για την εργασία που εκπόνησε η Επιτροπή Περιβάλλοντος, Δημόσιας Υγείας και Προστασίας των Καταναλωτών.
<P>
Η έκθεση αξιολόγησης της Επιτροπής σχετικά με την ευρωπαϊκή εβδομάδα πρόληψης της τοξικομανίας του 1994, η οποία διαβιβάστηκε προσφάτως στο Κοινοβούλιο, επιβεβαιώνει το ενδιαφέρον όλων εκείνων που ασχολούνται με την καθημερινή διαχείριση των προβλημάτων από τα ναρκωτικά συνεργαζόμενοι σε ευρωπαϊκό επίπεδο. Ελπίζω ότι η έγκριση του παρόντος προγράμματος, εν ευθέτω χρόνω θα υποστηρίξει, θα επανεισάγει και θα λειτουργήσει ως καταλύτης των κοινών προσπαθειών για την πρόληψη της τοξικομανίας και την υποστήριξη των χρηστών.

<SPEAKER ID=61 NAME="Burtone">
Κύριε Πρόεδρε, θα κάνω μία σύντομη παρέμβαση για να εκφράσω, βεβαίως, την ικανοποίησή μου για την προσπάθεια που κατέβαλε ο επίτροπος να προσεγγίσει τη θέση της Επιτροπής με εκείνη του Ευρωπαϊκού Κοινοβουλίου. Παραμένουν εντούτοις σημαντικές διαφορές, με την Επιτροπή, αλλά και με εκείνους που έχουν παρουσιάσει τροπολογίες, εξ ονόματος μεταξύ άλλων και του ΕΛΚ, που παραποιούν την εργασία που έχει επιτελεσθεί μέχρι σήμερα.
<P>
Επαναλαμβάνω: ακολουθήσαμε με συνέπεια το δρόμο μας και η πορεία δεν ήταν εύκολη. σε κάθε περίπτωση προσπαθήσαμε να δώσουμε μία απάντηση σε ένα δραματικό πρόβλημα, όπως είναι το πρόβλημα της τοξικομανίας στην Ευρώπη. Δηλώσαμε με απόλυτη σαφήνεια ότι είμαστε αντίθετοι σε οποιαδήποτε μορφή απελευθέρωσης ή νομιμοποίησης των ναρκωτικών αλλά, συγχρόνως, λέμε και ένα αποφασιστικό «όχι» σε οποιαδήποτε μορφή ποινικοποίησης: πράγματι ο νεαρός τοξικομανής δεν θα πρέπει να περιθωριοποιείται αλλά αντίθετα θα πρέπει να επανεντάσσεται με όλα τα μέσα, με όλα τα διαθέσιμα όργανα. Συνεπώς, κύριε Πρόεδρε, επαναλαμβάνω πόσο σημαντικό είναι να υιοθετηθεί ένα πρόγραμμα πρωτογενούς πρόληψης, ένα πρόγραμμμα που θα επιδιώκει να μειώσει τη ζήτηση των ναρκωτικών στην Κοινότητά μας αλλά, συγχρόνως, τονίζω ότι θα ήταν, χωρίς αμφιβολία είναι, ανεπαρκές εάν παράλληλα δεν επιχειρηθεί και η οδός της αποκατάστασης, της θεραπείας και της επανένταξης του τοξικομανούς στην κοινωνία. Αυτές τις κατευθύνσεις προβάλαμε κατά τη δύσκολη συζήτηση που διεξαγάγαμε στην Επιτροπή Περιβάλλοντος, Δημόσιας Υγείας και Προστασίας των Καταναλωτών και κατόπιν στην Ολομέλεια. Υπάρχουν ορισμένοι που, καλόπιστα, δεν έχουν καταλάβει τη θέση μας, αλλά υπάρχουν και άλλοι που, κακόπιστα, επιδιώκουν με όλα τα μέσα να υπονομεύσουν μία εργασία που έχει σαν στόχο να καταπολεμήσει με σοβαρό τρόπο το φαινόμενο της τοξικομανίας στην Ευρώπη.
<P>
(Χειροκροτήματα)

<SPEAKER ID=62 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί στις 12.00.

<CHAPTER ID=5>
Ψηφοφορίες
<SPEAKER ID=63 LANGUAGE="FR" NAME="Pompidou">
Θα επιθυμούσαμε, κυρία Πρόεδρε, οι τροπολογίες 5 και 6 να ψηφιστούν χωριστά.

<SPEAKER ID=64 LANGUAGE="NL" NAME="Oomen-Ruijten">
Kυρία Πρόεδρε, νομίζω ότι είχαμε συμφωνήσει ότι όταν θα επιθυμούσαμε να διεξαχθεί χωριστή ψηφοφορία τότε θα το δηλώναμε αυτό εκ των προτέρων. Συμφωνώ φυσικά με τον κ. Pompidou, αλλά θα πρέπει να τηρούμε αυστηρώς μια γραμμή διαφορετικά δεν θα μπορέσουμε να συνεχίσουμε κατ' αυτόν τον τρόπο.

<SPEAKER ID=65 NAME="Πρόεδρος">
Κυρία Oomen-Ruijten, έχετε απόλυτο δίκιο, στην περίπτωση που υπάρχει σύσταση της αρμόδιας επιτροπής. Για τον λόγο ακριβώς αυτό διευκρίνισα αρχικά ότι, για τις τροπολογίες αυτές, δεν υπήρχε σύσταση της αρμόδιας επιτροπής. Δεν υπάρχει, επομένως, πρόβλημα.

<SPEAKER ID=66 LANGUAGE="FR" NAME="Pompidou">
Ζητώ συγγνώμη που παρεμβαίνω και πάλι, κυρία Πρόεδρε, αλλά θέλουμε επίσης να ψηφιστούν χωριστά οι τροπολογίες 22 και 23.
<P>
(Η Πρόεδρος κηρύσσει την κοινή θέση εγκριθείσα όπως τροποποιήθηκε)

<SPEAKER ID=67 LANGUAGE="NL" NAME="Oomen-Ruijten">
Την αριθ. 16 χωριστά, κυρία Πρόεδρε.

<SPEAKER ID=68 NAME="Πρόεδρος">
Κυρία Oomen-Ruijten, η αρμόδια επιτροπή, την φορά αυτή, συνέστησε να ψηφιστούν μαζί οι τροπολογίες 12, 16, 19 και 21. Εξάλλου, δεν νομίζω ότι πήραμε το αίτημά σας για χωριστή ψηφοφορία μέσα στις προθεσμίες που προβλέπονται από το άρθρο 116 του κανονισμού. Αντιλαμβάνεστε τη δύσκολη θέση μου.

<SPEAKER ID=69 LANGUAGE="NL" NAME="Oomen-Ruijten">
Πρόεδρε, κοιτάζω πίσω μου, όμως εάν ενθυμούμαι καλά την περασμένη εβδομάδα είχαμε ήδη καθορίσει τον τρόπο με τον οποίο θα ψηφίζαμε και εάν είμαι καλά ενημερωμένη, όμως δεν βλέπω την αρμόδια συνεργάτρια, τούτο είχε ανακοινωθεί και στη γραμματεία. Πράξαμε ότι ακριβώς έπρεπε, Πρόεδρε.

<SPEAKER ID=70 NAME="Πρόεδρος">
Κυρία Oomen-Ruijten, όπως μπορέσατε να διαπιστώσετε σήμερα το πρωί, καθιερώνουμε ένα σύστημα, ας πούμε, λίγο πιο δυναμικό και πιο αυστηρό από όσο συνήθως. Νομίζω ότι πρέπει να είμαστε ρεαλιστές και ότι πρέπει να καταλήξουμε να εφαρμόζουμε αυστηρά το σύστημα αυτό, επιτρέποντας ωστόσο κάποια ελαστικότητα γιατί δεν είμαστε μηχανές ψηφοφορίας. Για το λόγο αυτό θέλω να απομονώσω την τροπολογία 16.
<P>
Κύριε Αναστασόπουλε, όταν θα προεδρεύετε, θα έχετε όλη την άνεση να εφαρμόσετε την αυστηρότητα που επιθυμείτε.
<P>
(Γέλια)

<SPEAKER ID=71 LANGUAGE="FR" NAME="Pompidou">
Για λόγους ίσης μεταχείρισης, κυρία Πρόεδρε, εάν απομονώσετε την 16, σας ζητάμε να κάνετε το ίδιο και για τις 19 και 21.

<SPEAKER ID=72 NAME="Πρόεδρος">
Κύριε Pompidou, εκμεταλλεύεστε την κατάσταση κατά τρόπο ασύστολο!
<P>
(Γέλια)

<SPEAKER ID=73 LANGUAGE="FR" NAME="Pompidou">
Όχι, κυρία Πρόεδρε, είναι για λόγους ίσης μεταχείρισης,

<SPEAKER ID=74 NAME="Πρόεδρος">
Είμαι σίγουρη, κύριε Pompidou, ότι θα παραιτηθείτε του αιτήματος αυτού, που έγινε για να εισάγετε μια μικρή νότα χιούμορ στην ψηφοφορία αυτή.

<SPEAKER ID=75 LANGUAGE="FR" NAME="Pompidou">
Όχι κυρία Πρόεδρε, η ομάδα μου με ακολουθεί. Δεν είμαι μόνο εγώ αυτός που θα αποφασίσει για την απόσυρση αυτού του αιτήματος.
<P>
(Η Πρόεδρος κηρύσσει την κοινή θέση εγκριθείσα όπως τροποποιήθηκε)

<SPEAKER ID=76 NAME="Soulier">
Κυρία Πρόεδρε, θα ήθελα να πω μια λέξη πάνω στο σημείο αυτό γιατί παρουσίασα και πάλι τον πίνακα που, δυστυχώς, για μια ψήφο, δεν έτυχε της αποδοχής της Επιτροπής. Αλλά θα ήθελα να επιστήσω την προσοχή στο γεγονός ότι αφού έχουμε εγκρίνει το προηγούμενο κείμενο, εάν δεν ψηφίσουμε την τροπολογία που προτείνω θα βρεθούμε σε αντίφαση. Χθες, ο Επίτροπος κ. Παπουτσής, που ήταν εδώ, έδειξε πράγματι ότι υπάρχει συνέπεια ανάμεσα στο κείμενο που έχουμε ψηφίσει και τον πίνακα που προτείνω. Για το λόγο αυτό σας καλώ να ψηφίσετε υπέρ της τροπολογίας μου, και μάλιστα όταν οφείλουμε, Επιτροπή και Κοινοβούλιο, να καταφέρουμε να πείσουμε το Συμβούλιο.

<SPEAKER ID=77 LANGUAGE="DE" NAME="Lange">
Kυρία Πρόεδρε, θα ήθελα να συνηγορήσω υπέρ της τροπολογίας. Nομίζω πως δεν υπάρχει καμιά αντίφαση εδώ. H αρμόδια επιτροπή ενέκρινε ομόφωνα τον πίνακα, επειδή στον πίνακα αναφέρονται σαφέστατα ορισμένα βασικά σημεία, ίσως κάπως σαφέστερα απ' ότι στο αρκετά διεξοδικά διατυπωμένο κείμενο. Aλλά όπως είπα, δεν υπάρχει καμιά αντίφαση, και η αρμόδια επιτροπή ενέκρινε ομόφωνα τον πίνακα.

<SPEAKER ID=78 NAME="Πρόεδρος">
Σας ευχαριστώ, αγαπητέ μου συνάδελφε. Τώρα η Συνέλευση έχει διαφωτιστεί επαρκώς ώστε να ψηφίσει με πλήρη επίγνωση.
<P>
Μετά την υιοθέτηση του τμήματος «Πίνακας» της τροπολογίας 27

<SPEAKER ID=79 LANGUAGE="DE" NAME="Lange">
Kυρία Πρόεδρε, φυσικά και εννοούσα τον πίνακα της αρμόδιας επιτροπής και όχι αυτόν που υπέβαλε ο κ. Soulier και η ομάδα του EΛK. Aυτό είναι απόλυτα σαφές, επειδή η αρμόδια επιτροπή υπέβαλε κι ενέκρινε αυτόν τον πίνακα, και όχι τον πίνακα που υπέβαλε η ομάδα του EΛK. Γι' αυτό και παρακαλώ να ξανακάνουμε την ψηφοφορία, επειδή με την παρέμβασή μου προκάλεσα προφανώς κάποια σύγχυση. Συνεπώς: O πίνακας της αρμόδιας επιτροπής είναι διαφορετικός από τον πίνακα της ομάδας του EΛK, για να το ξεκαθαρίσω και πάλι αυτό.

<SPEAKER ID=80 NAME="Πρόεδρος">
Κύριε Lange, νομίζω ότι υπήρξε πράγματι εκεί κάποια σύγχυση. Νομίζω ότι από την πλευρά μου υπήρξα πολύ σαφής. Έθεσα σε ψηφοφορία την τροπολογία 27 της Ομάδας του Ευρωπαϊκού Λαϊκού Κόμματος. Ο εισηγητής μου ζήτησε τότε το λόγο για να εξηγήσει γιατί ήταν υπέρ αυτής της τροπολογίας και γιατί την κατέθεσε. Μιλήσατε δίνοντας την εντύπωση ότι την υποστηρίζατε, αλλά αυτό είναι δικό σας θέμα. Η τροπολογία αυτή τέθηκε πάλι σε ψηφοφορία και διευκρίνισα ακριβώς για ποια επρόκειτο.
<P>
Δεν επανερχόμαστε στην ψηφοφορία αυτή. Δεν θα ήταν σωστό. Νομίζω ότι όλα ήταν πολύ σαφή.

<SPEAKER ID=81 LANGUAGE="FR" NAME="Dankert">
Θα ήθελα να διαμαρτυρηθώ. Είναι πράγματι λογικό ένας εισηγητής να παρεμβαίνει εξ ονόματος της επιτροπής. Στην περίπτωση αυτή, όμως, παρασυρθήκαμε σε λάθος για τον απλό λόγο ότι ο εισηγητής δεν μίλησε εξ ονόματος της επιτροπής του, αλλά εξ ονόματος της ομάδας του. Αυτό δεν είναι καθόλου σωστό.

<SPEAKER ID=82 NAME="Πρόεδρος">
Κύριε Dankert, άκουσα με προσοχή τον εισηγητή, ιδιαίτερα μάλιστα αφού μιλούσε στην γλώσσα μου και επομένως δεν υπήρχε δυνατότητα εσφαλμένης ερμηνείας. Δεν άκουσα πουθενά τον κ. Soulier να αναφέρεται στην Ομάδα του ΕΛΚ. Ήμουν πράγματι πολύ προσεκτική και σας το λέω αυτό πολύ απλά. Δεν θα επανέλθουμε στην ψηφοφορία αυτή, δεν θα ήταν σωστό. Τα πράγματα ήταν πολύ σαφή.

<SPEAKER ID=83 LANGUAGE="FR" NAME="Desama">
Θα ήθελα απλά, κυρία Πρόεδρε, να πω αυτό. Ο κ. Soulier θεώρησε ότι οφείλει να παρουσιάσει, υπό την ιδιότητά του ως εισηγητή, την τροπολογία 27, που είχε κατατεθεί από το κόμμα του, με βάση ακριβώς τα συμπεράσματα της συζήτησης που είχαμε αυτή την εβδομάδα - μερικές φορές υπάρχει και κάποιο κέρδος από τη συζήτηση - και τις απαντήσεις που έδωσε ο Επίτροπος κ. Παπουτσής.
<P>
Σύμφωνα με αυτά, ήταν λοιπόν προτιμότερο να υποστηρίξουμε την τροπολογία αριθ. 27 του κ. Soulier, αντί να κρατήσουμε την τροπολογία αριθ. 26 της Επιτροπής Έρευνας, Τεχνολογικής Ανάπτυξης και Ενέργειας. Διαβεβαιώνω τα μέλη της ομάδας μου, όλα έγιναν τελείως κανονικά.
<P>
(Χειροκροτήματα)
<P>
(Το Σώμα υιοθετεί το ψήφισμα νομοθετικού περιεχομένου)

<SPEAKER ID=84 LANGUAGE="DE" NAME="Bloch von Blottnitz">
Kυρία Πρόεδρε, η αίθουσα είναι σχεδόν άδεια και πίσω μου γίνεται πολύς θόρυβος, αλλά παρόλα αυτά είμαι ιδιαίτερα ευτυχής που το Σώμα με ακολούθησε κι εγκρίναμε στο πρόγραμμα SAVE τα νομοθετικά μέτρα. Θα ήθελα να καλέσω επειγόντως την Eπιτροπή να ακολουθήσει σ' αυτή την περίπτωση το Kοινοβούλιο, διότι είδαμε, ως γνωστόν, ότι χωρίς νομοθετικά μέτρα δεν κινείται τίποτε απολύτως, πράγμα που φαίνεται στη μείωση του CO2 και στην ενεργειακή απόδοση. Στο πρόγραμμα THERMIE II, το οποίο μπλοκάρει το Συμβούλιο και το οποίο ουσιαστικά ήταν ένα πρόγραμμα για ανανεώσιμες μορφές ενέργειας, δεν έγινε απολύτως τίποτε. Tο Συμβούλιο μπλοκάρει το THERMIE II, το μοναδικό πρόγραμμα το οποίο ασχολείται με τις ανανεώσιμες μορφές ενέργειας, σε αντίθεση με τις προφορικές πολιτικές του εξαγγελίες προς όλο τον κόσμο, και παρόλο που υπέγραψε τη συμφωνία του Pίο και του Bερολίνου.
<P>
Γι' αυτό και είναι ακόμη πιο σημαντικό να το εφαρμόσουμε εμείς σαν Kοινοβούλιο, και να αναγκάσουμε το Συμβούλιο και την Eπιτροπή να προβούν σε πράξεις μετά τα λόγια. Διαφορετικά εμείς σαν EE σιγά-σιγά θα γίνουμε γελοίοι πράγματι. Δεν θα ήθελα να πω πώς είμαστε ψεύτες, αλλά δεν γίνεται απολύτως τίποτε. Παντού λέμε παχιά λόγια, ότι χρειαζόμαστε ενεργειακή απόδοση, χρειαζόμαστε μείωση του CO2 , αλλά δε γίνεται τίποτε. Eίναι μόνο λόγια του αέρα. Γι' αυτό και η Eπιτροπή Έρευνας, Tεχνολογικής Aνάπτυξης και Eνέργειας συμπεριέλαβε το νομοθετικό στοιχείο στο SAVE II. H συμβουλή μου προς το Συμβούλιο και την Eπιτροπή είναι η εξής: Aκολουθείστε την αρμόδια επιτροπή; τότε θα σας έχουν συμβουλευτεί καλά. Διαφορετικά θα δημιουργήσουμε προβλήματα στη διαδικασία του προϋπολογισμού.

<SPEAKER ID=85 NAME="Rovsing">
Η υπό εξέταση πρόταση απόφασης του Συμβουλίου αφορά έναν άκρως σημαντικό τομέα για τα κράτη μέλη της Ευρωπαϊκής Ένωσης τόσο από οικονομική και περιβαλλοντική άποψη, όσο και από άποψη πολιτικής εφοδιασμού, δηλαδή την προώθηση της ενεργειακής απόδοσης. Θα έπρεπε συνεπώς να είναι αυτονόητο ότι με την αύξηση της ενεργειακής απόδοσης τα κράτη μέλη της ΕΕ θα είναι σε θέση να μειώσουν την κατανάλωση ενέργειας, να αξιοποιήσουν με πιο ορθολογικό τρόπο μια σειρά μη ανανεώσιμων πηγών ενέργειας, να περιορίσουν την εξάρτησή τους από τις εισαγωγές ενέργειας και να μειώσουν το επίπεδο των εκπομπών CO2 , που αποτελεί την κυριότερη αιτία του φαινομένου του θερμοκηπίου.
<P>
Συνεπώς, είναι απόλυτα αναγκαία η ανανέωση του προγράμματος SAVE για μία ακόμη πενταετία, με στόχο να διασφαλιστεί η πιο ορθολογική εκμετάλλευση των σπάνιων ενεργειακών πόρων. Στο πλαίσιο αυτό, είναι φυσικά ευχάριστο το γεγονός ότι το ποσό των 150 εκατομμυρίων ECU που διατέθηκε για την εκτέλεση του προγράμματος SAVE II, αντιπροσωπεύει σημαντική αύξηση σε σύγκριση με το πενιχρό ποσό των 35 εκατομμυρίων ECU που είχε διατεθεί για το SAVE I. Ωστόσο, η εισηγήτρια της υπό εξέταση έκθεσης υποστηρίζει σωστά ότι, στα πλαίσια της εκτέλεσης του προγράμματος SAVE II, είναι απαραίτητο να εφαρμοστούν δεσμευτικά μέτρα στα κράτη της ΕΕ για να εξασφαλιστεί η επίτευξη του στόχου της μείωσης της κατανάλωσης ενέργειας. Η μη λήψη νομοθετικών μέτρων στον τομέα αυτό, σύμφωνα με την αρχή της επικουρικότητας, δεν έχει κανένα νόημα, επειδή τα προβλήματα που δημιουργεί το CO2 υπερβαίνουν τα εθνικά σύνορα.
<P>
Για τους ίδιους λόγους είμαι της γνώμης ότι η ΕΕ, στα πλαίσια του στόχου του προγράμματος SYNERGY, οφείλει να θέτει στη διάθεση των αναπτυσσόμενων χωρών όλες τις χρήσιμες πληροφορίες και εμπειρίες που έχουν αντληθεί από τα προγράμματα SAVE όσον αφορά την αποτελεσματική εκμετάλλευση των πηγών ενέργειας, εφόσον η κατανάλωση στις χώρες αυτές, κυρίως στερεών καυσίμων, αναμένεται να αυξηθεί θεαματικά κατά την περίοδο μέχρι το έτος 2020, πράγμα που θα έχει ως αποτέλεσμα τη σημαντική αύξηση του συνόλου των εκπομπών CO2 στον κόσμο.
<P>
Για τη σύσταση von Wogau για τη δεύτερη ανάγνωση
<SPEAKER ID=86 NAME="Ahlqvist, Andersson, Hulthιn, Theorin και Wibe">
Προϋποθέτουμε ότι το πρόγραμμα Τελωνείο 2000 αφορά την συμφωνία σε κοινοτικό επίπεδο των κριτηρίων του ελαχίστου εύρους των πρός διεκπεραίωση ελέγχων.
<P>
Καθόσον στα κράτη μέλη ισχύουν σήμερα διαφορετικές νομοθεσίες π.χ. στον έλεγχο των ναρκωτικών και των όπλων, δεν θεωρούμε ότι μπορεί να γίνει κάποια κοινή ερμηνεία των αρμοδιοτήτων των τελωνειακών αρχών.
<P>
Κατά την άποψη μας κάθε κράτος μέλος πρέπει να αποφασίζει μόνο του το εύρος των διενεργούμενων ελέγχων στα σύνορα της πρός τις άλλες χώρες της ΕΕ.

<SPEAKER ID=87 NAME="Berthu">
Κατά την παρέμβασή μας στην πρώτη ανάγνωση για το πρόγραμμα δράσης της Κοινότητας σε τελωνειακά θέματα, εκφράσαμε τη χαρά μας για την πρωτοβουλία αυτή που απέβλεπε στον καλύτερο συντονισμό των εθνικών τελωνειακών ελέγχων στα εξωτερικά σύνορα της Ένωσης, αλλά ταυτόχρονα, διατυπώσαμε τις ανησυχίες μας για τις κατευθύνσεις του Ευρωπαϊκού Κοινοβουλίου: οι τροπολογίες επιχειρούσαν στην πράξη να «κοινοτικοποιήσουν» τα εθνικά τελωνεία και να προωθήσουν το στόχο μιας «εσωτερικής αγοράς» ακόμη πιο ενωμένης από τη σημερινή εσωτερική αγορά, η οποία θα αφαιρούσε πρακτικά από τα έθνη κάθε περιθώριο χειρισμού στη νομοθεσία τους.
<P>
Χαιρόμαστε λοιπόν σήμερα, στη δεύτερη ανάγνωση, που βλέπουμε ότι στο μεταξύ το Συμβούλιο ακολούθησε την ίδια γραμμή με μας και απέρριψε τις πιο αμφισβητούμενες τροπολογίες του Κοινοβουλίου. Για να δείξει σαφώς την πρόθεσή του, άλλαξε ακόμη και το όνομα του προγράμματος, το οποίο δεν αφορά πια «το κοινοτικό τελωνείο», αλλά απλά «την κοινοτική δράση στον τελωνειακό τομέα», πράγμα που μας φαίνεται τέλειο.
<P>
Όπως μπορούσαμε να περιμένουμε, το Ευρωπαϊκό Κοινοβούλιο επανήλθε στην επίθεση με τις τροπολογίες που η ομάδα μου δεν ψήφισε. Πράγματι, εκτιμούμε ότι η Κοινότητα, κάτω από την πίεση ομάδων που είναι υπέρ της ομοσπονδοποίησης όπως αυτές της Συνέλευσής μας, παίρνει συστηματικά λάθος κατεύθυνση: αρχικά, καταργήσαμε τους ελέγχους των εμπορευμάτων στα εσωτερικά σύνορα χωρίς μάλιστα να εναρμονίσουμε τους ελέγχους στα εξωτερικά σύνορα, λάθος που σήμερα πληρώνουμε πολύ ακριβά.
<P>
Τώρα, κάτω από το πρόσχημα της βελτίωσης των εξωτερικών ελέγχων, μας προτείνεται να κατευθυνθούμε προς την «κοινοτικοποίηση». Αποτελεί νέο λάθος, για τρεις λόγους. Ένας λόγος αρχής: κάθε κράτος μέλος πρέπει να διατηρήσει τα τελωνεία του, τα οποία εξυπηρετούν επίσης αποστολές καθαρά εθνικές, στις οποίες άλλωστε συμπεριλαμβάνεται η ενδεχόμενη εφαρμογή της ρήτρας διασφάλισης (ας θυμηθούμε σχετικά τα μαθήματα «των τρελών αγελάδων») ένας λόγος αποτελεσματικότητας: νομίζουμε, εδώ όπως και αλλού, ότι είναι καλύτερα να στηριζόμαστε σε παλιές δοκιμασμένες εθνικές διοικήσεις, παρά να δημιουργήσουμε νέες ευρωπαϊκές δομές (προτιμούμε το συνεταιρισμό από τη συγχώνευση) ένας λόγος καταλληλότητας: με δεδομένες τις επικρατούσες ιδέες υπέρ του ελεύθερου ανταγωνισμού, τίποτε δεν μας εγγυάται ότι, εγκαταλείποντας για μια ακόμη φορά τα δικά μας μέσα τελωνειακής άμυνας προς όφελος της Κοινότητας, οι έλεγχοι θα γίνουν αυστηρότεροι, παρόλο που αυτό επιβάλλεται.

<SPEAKER ID=88 NAME="Fayot">
Εγκρίνω την επιμονή την οποία δείχνει το Ευρωπαϊκό Κοινοβούλιο για να δώσει στο κοινοτικό πρόγραμμα «Τελωνείο 2000» περισσότερο σθένος και περισσότερο δυναμισμό, απέναντι στους δισταγμούς του συννομοθέτη, του Συμβουλίου.
<P>
Η Επιτροπή Οικονομικής, Νομισματικής και Βιομηχανικής Πολιτικής θέλει με τον τρόπο αυτό να εντατικοποιήσει την καταπολέμηση της απάτης χάρη σε τελωνεία εναρμονισμένα και ενισχυμένα. Απέναντι στις τρίτες χώρες, και με κοινούς δασμούς, χρειάζονται κοινά τελωνεία. Αυτό σημαίνει την επιβολή αυστηρών κανόνων παντού όπου υπάρχουν τελωνεία, και όχι κανόνες που μεταβάλλονται από το ένα κράτος στο άλλο.
<P>
Ένα τέτοιο πρόγραμμα μπορεί να ενθαρρύνει την Ευρωπαϊκή Ένωση να προχωρήσει προς αυτή την κατεύθυνση, αλλά θα πρέπει προφανώς να επιδείξουμε σοβαρότητα στην εκτέλεση του προγράμματος, και ιδιαίτερα στους ελέγχους. Κάθε κράτος πρέπει να εφοδιάσει τα τελωνεία του με τεχνικά και ανθρώπινα μέσα ώστε να ανταποκριθούν στο έργο αυτό.
<P>
Επιμένω ιδιαίτερα στη σημασία μιας συνεχιζόμενης εκπαίδευσης υψηλού επιπέδου που θα προστίθεται στην αρχική εκπαίδευση που δέχεται κάθε τελωνειακός στη χώρα καταγωγής του. Η συνεχής αυτή κατάρτιση, που θα γίνεται σε μια ευρωπαϊκή ακαδημία τελωνείων, θα είναι ουσιαστική για τους ευρωπαίους τελωνειακούς που εργάζονται στα εξωτερικά σύνορα και ασχολούνται με την καταπολέμηση της απάτης.

<SPEAKER ID=89 NAME="Gahrton, Holm, Lindholm, Schφrling (V), Eriksson, Sjφstedt (GUE/NGL), Lindqvist (ELDR), Lis Jensen, Bonde og Sandbζk (EDN)">
Ψηφίσαμε σήμερα κατά όλων σχεδόν των τροπολογιών στο πρόγραμμα δράσης της ΕΚ «Τελωνείο 2000», επειδή κρίνουμε ότι δεν λαμβάνουν υπόψη την εθνική κυριαρχία των κρατών μελών. Πρέπει να εναπόκειται πάντα σε κάθε μεμονωμένο κράτος μέλος να αποφασίζει κατά πόσο επιθυμεί να διενεργεί ελέγχους στα σύνορά του, να εκπαιδεύει το προσωπικό του κλπ.
<P>
Υπάρχει σήμερα μια ανομοιογενής νομοθεσία σε όλα σχεδόν τα κράτη μέλη όσον αφορά τις εισαγωγές διάφορων προϊόντων, π.χ. ναρκωτικών και όπλων. Η κατάσταση αυτή πρέπει να συνεχιστεί στο μέλλον και, για το λόγο αυτό, δεν θεωρούμε ότι συντρέχει κανένας λόγος για να εναρμονιστεί η νομοθεσία στον τομέα αυτό.

<SPEAKER ID=90 NAME="Reding">
Tο Eυρωπαϊκό Kοινοβούλιο ενέκρινε, σε δεύτερη ανάγνωση, την τελική έκδοση του προγράμματος δράσης «Tελωνείο 2000». Eλπίζω ότι το Συμβούλιο Yπουργών, στη συνέχεια, θα εκφράσει τη συμφωνία του με τις ακόλουθες σημαντικές προτάσεις του Kοινοβουλίου:
<P>
1) H ιδέα μιας ευρωπαϊκής τελωνειακής αρχής θα πρέπει να είναι ένας μακροπρόθεσμος στόχος της πολιτικής της EE.
<P>
2) Bραχυπρόθεσμα και μεσοπρόθεσμα θα πρέπει να επεξεργασθούμε κοινά κριτήρια και τρόπους εργασίας για τις εθνικές τελωνειακές αρχές, να προωθήσουμε τις ανταλλαγές μεταξύ εθνικών διοικήσεων και να δημιουργήσουμε μια κοινή τελωνειακή ακαδημία, ως πρόσθετη εκπαίδευση για όλους τους υπαλλήλους.
<P>
3) Για να αντιμετωπίσουμε επιτυχώς τα προβλήματα του συστήματος διαμετακόμισης θα πρέπει οπωσδήποτε να βελτιωθούν, σ' ολόκληρη την Eυρώπη οι δυνατότητες ελέγχου. Έτσι, μια αποτελεσματική ηλεκτρονική δικτύωση και ο αυτοματισμός όλων των ευρωπαϊκών τελωνειακών υπηρεσιών, αποτελεί «υποχρέωση». Eίναι επίσης απαραίτητο να συμπεριλάβουμε στους ελέγχους των διερχόμενων μεταφορών και τις συνδεδεμένες χώρες της Kεντρικής και Aνατολικής Eυρώπης, οι οποίες συμμετέχουν ενεργά στο διεθνές ελεύθερο εμπόριο, και να τις επιτρέψουμε τη συμμετοχή στο πρόγραμμα MATTHΔUS.
<P>
Για τη σύσταση Burtone για τη δεύτερη ανάγνωση
<SPEAKER ID=91 NAME="Ahlqvist, Andersson, Hulthθn, Theorin, Waidelich και Wibe">
Η χρήση ναρκωτικών είναι μία από τις χειρότερες πληγές που έχει να αντιμετωπίσει η Ευρώπη. Γι' αυτό είναι επίσης πάρα πολύ σημαντικό να επιλέγονται με φροντίδα οι στρατηγικές καταπολέμησης των ναρκωτικών. Είμαστε της άποψης ότι οι υποβεβλημένες τώρα στην έκθεση Burtone προτάσεις είναι πολύ προσανατολισμένες σε μέτρα για την μείωση των επιπτώσεων των βλαβών μιάς ήδη πρϊούσας κατάχρησης. Κατ' εμάς είναι πολύ αργά. Πρέπει να δωθεί περισσότερο βάρος σε προληπτικά μέτρα προσανατολισμένα κυρίως πρός τους νέους. Γνωρίζουμε ότι όσο λιγότεροι νέοι δοκιμάζουν έστω ναρκωτικά τόσο λιγότεροι παγιδεύονται αργότερα στην κατάχρηση.
<P>
Φυσικά τα προληπτικά μέτρα πρέπει να συνδυάζονται με μιά καλώς δομημένη αποκατάσταση της υγείας, όπου αυτό που πρέπει να οδηγεί είναι το να καταστεί ο χρήστης απεξαρτημένος και να τον/την ωθήσουμε να επανενταχτεί στην κοινωνία.
<P>
Πιστεύουμε επίσης ότι είναι λάθος να κάνουμε διαχωρισμό μεταξύ μαλακών και σκληρών ναρκωτικών καθώς και να διαφοροποιούμε την χρήση από την κατάχρηση. Πρόβλημα οριοθέτησης θα δημιουργηθεί ωστόσο και μιά ασάφεια στο τι αποδεχόμαστε ή όχι δίνει μόνον ασαφή μηνύματα στα παιδιά και τους νέους μας.
<P>
Μιά περιοριστική και προληπτική πολιτική για τα ναρκωτικά είναι η οδός που από κοινού πρέπει να ακολουθήσουμε για να μπορέσουμε να καταπολεμήσουμε αποτελεσματικά τα ναρκωτικά. Η παραίτηση και ένα ολοένα υψηλότερο επίπεδο ανοχής έχει μόνον αντίθετο αποτέλεσμα. Το θέμα της χρήσης ναρκωτικών αφορά κατά βάση την δημοκρατία και τα ανθρώπινα δικαιώματα. Κάθε άνδρας ή γυναίκα πρέπει να είναι κύριος του σώματός του/της! Ένα εξαρτημένο από ναρκωτικά άτομο δεν μπορεί επομένως ποτέ να είναι ελεύθερο.

<SPEAKER ID=92 NAME="Caudron">
Η έκθεση που μας προτείνει ο συνάδελφός μας κ. Burtone συνοδεύται αναγκαστικά, και πάλι, από πολλές από τις τροπολογίες που είχαν υιοθετηθεί από το Ευρωπαϊκό Κοινοβούλιο κατά την πρώτη ανάγνωση, αφού το Συμβούλιο σκόπιμα αγνόησε τις προτάσεις μας και τροποποίησε το πνεύμα της διορθωμένης πρότασης της Επιτροπής.
<P>
Είναι πολύ λυπηρό ότι η άποψη του Συμβουλίου δεν υπήρξε ανάλογη με την έκταση του προβλήματος της τοξικομανίας και την απαραίτητη πρόληψή του.
<P>
Όπως ο εισηγητής, νομίζω ότι η «πλήρης καταστολή» δεν είναι το σωστό μέσο για να καταφέρουμε να σταματήσουμε τη μάστιγα που αποτελεί η λήψη ναρκωτικών ουσιών και ότι η καταστολή πρέπει κυρίως να στρέφεται στους προμηθευτές, τους εμπόρους των προϊόντων αυτών, κι ακόμη περισσότερο στους χρήστες του δικτύου των ναρκωτικών για λόγους χρηματικούς. Ο αγώνας πρέπει να είναι αμείλικτος εναντίον των διακινητών, αυτών των εμπόρων του θανάτου, και εναντίον των μεμυημένων στη λεύκανση του χρήματος των ναρκωτικών, τοκογλύφων του οργανωμένου θανάτου.
<P>
Από αυτούς πρέπει οι τοξικομανείς να σωθούν και να προστατευθούν, και να επωφεληθούν από τη μεγαλύτερη δυνατή πολιτική πρόληψης, που παρέχεται, βεβαίως, μέσω ενός πραγματικού ευρωπαϊκού προγράμματος υγείας, αλλά επίσης και με άλλες κοινοτικές πολιτικές.
<P>
Πρέπει το Συμβούλιο να συμφωνήσει για τις συνεργασίες που πρέπει να δρομολογηθούν. Πρέπει το Συμβούλιο να θεωρήσει τους τοξικομανείς ως άτομα στο δρόμο της απώλειας που πρέπει να επανέλθουν στην κοινωνία, και όχι ως εγκληματίες.
<P>
Κατά συνέπεια (ο στόχος αυτός είναι έργο μακρόπνοο), πρέπει πρώτα να δώσουμε στους τοξικομανείς τα μέσα να αποφύγουν τον πολλαπλασιασμό των κινδύνων που συνδέονται με την κατανάλωση ναρκωτικών. Δεν μπορούμε να τους βγάλουμε από την εξάρτηση από τη μια μέρα στην άλλη. Έτσι, παράλληλα με την καθαρή πρόληψη, που επιτρέπει να αποφευχθεί η χρήση των ναρκωτικών, πρέπει να διαφυλάξουμε τους ναρκομανείς από τους εξαιρετικά σοβαρούς κινδύνους που διατρέχουν.
<P>
Υποστηρίζω λοιπόν την έκθεση Burtone, που πρέπει να υιοθετήσουμε με πολλή μεγάλη πλειοψηφία.
<P>
Ελπίζω ότι η Επιτροπή θα υποστηρίξει την προσπάθειά μας.
<P>
Κάνω έκκληση στο Συμβούλιο για περισσότερο ρεαλισμό και περισσότερη προθυμία στην εφαρμογή αυτού του προγράμματος. Αποτελεί γι' αυτό θέμα αξιοπιστίας.

<SPEAKER ID=93 NAME="Cars">
Αυτό που με τάραξε και προβληματίζει σε μεγάλο βαθμό τους περισσότερους σουηδούς και άλλους ευρωπαίους είναι ο προσανατολισμός της τροπολογίας του κ. Burtone και της επιτροπής.
<P>
Σίγουρα είναι σημαντικό να βοηθήσουμε τους χρήστες ναρκωτικών. Αλλά το ίδιο τουλάχιστον σημαντικό είναι να εμποδίσουμε να βουλιάξουν οι νέοι και άλλοι στον βούρκο των ναρκωτικών. Αυτό απαιτεί σαφή μηνύματα από τα κράτη της Ευρώπης.
<P>
Μέσω της έγκρισης της έκθεσης Burtone το Ευρωκοινοβούλιο θα έστελνε ένα τελείως διαφορετικό μήνυμα - ένα μήνυμα που θα μπορούσε να οδηγήσει στο να πέσουν περισσότεροι ευρωπαίοι νέοι στην απελπισία, την πορνεία και την εγκληματικότητα.
<P>
Αυτό που χρειαζόμαστε στην Ευρώπη δεν είναι παραχωρήσεις στην πολιτική για τα ναρκωτικά, αλλά δυναμικά μέτρα από κυβερνήσεις, κοινοβούλια και οργανώσεις των εθελοντών για να τιμωρηθούν οι κερδοσκόποι και να απωθηθεί η χρήση των ναρκωτικών με στόχο την απελευθέρωση της ηπείρου μας από μιά κατάχρηση ναρκωτικών που υποδουλώνει.
<P>
Γι' αυτό ψήφισα σε βασικά μέρη κατά της έκθεσης Burtone.

<SPEAKER ID=94 NAME="Dybkjζr">
Το γεγονός ότι προτίμησα να απόσχω της ψηφοφορίας για την έκθεση σχετικά με την πρόληψη της τοξικομανίας δεν σημαίνει ότι δεν υποστηρίζω την πρόληψη του προβλήματος των ναρκωτικών. Κάθε άλλο. Όμως, η πρόληψη, σε αντίθεση με την καταπολέμηση του σοβαρού αυτού προβλήματος, μπορεί να γίνει πιο αποτελεσματικά σε επίπεδο εθνικών κρατών. Οι χώρες είναι σε θέση να εκτιμήσουν καλύτερα ποιά πολιτική και ποιά μέσα θα είναι τα πιο αποτελεσματικά βάσει των συνθηκών που επικρατούν σε αυτές, όπως μεταξύ άλλων βάσει των πολιτιστικών δεδομένων. Μια κοινή στρατηγική της ΕΕ δεν θα αποτελεί τον καλύτερο πρόληψης του προβλήματος των ναρκωτικών, ενώ οι προοπτικές επίτευξης σχετικής συμφωνίας δεν είναι ούτε αυτές τόσο ευοίωνες, εάν ληφθούν υπόψη οι αποκλίνουσες απόψεις που εξέφρασαν σήμερα στην αίθουσα αυτή οι διάφοροι ομιλητές.

<SPEAKER ID=95 NAME="Gahrton, Holm, Lindholm και Schφrling">
Η έκθεση Burtone προξένησε νωρίτερα οξείες αντιθέσεις μεταξύ μιάς φιλελεύθερης πρός τα ναρκωτικά πλειοψηφίας και των περισσοτέρων από τους σουηδούς βουλευτές. Στην πρόταση που τώρα έγινε αποδεκτή απεσύρθη ένα μέρος των φιλελεύθερων πρός τα ναρκωτικά προτάσεων. Καθορίζεται επίσης ότι «δεν είναι κατάλληλο να τραβηχτεί μιά ξεκάθαρη διαχωριστική γραμμή μεταξύ μαλακών και σκληρών ναρκωτικών». Σημαίνει αυτό ότι οι σουηδικές προσπάθειες πληροφόρησης είχαν αποτέλεσμα; Είναι πιθανόν και εν τοιαύτη περιπτώσει ελπιδοφόρο.
<P>
Αλλά η έκθεση εξακολουθεί να περιέχει μερικά στοιχεία που το κόμμα των Οικολόγων δεν μπορεί να υποστηρίξει:
<P>
Το κόμμα των Οικολόγων δεν μπορεί να αποδεχτεί την αποκαλούμενη »harm reduktion» - στρατηγική, διότι αυτή η έκφραση έγινε ένας κωδικός για μιά φιλελεύθερη πρός τα ναρκωτικά στρατηγική.-Το κόμμα των Οικολόγων δεν μπορεί να αποδεχτεί ότι το πρόγραμμα ξεκινά με την διαπίσωση ότι «η επιδίωξη μιάς εντελώς ελεύθερης από ναρκωτικά κοινωνίας είναι ουτοπική». Το να αποπεμφθεί ήδη από την αρχή ο στόχος αρχής ως ουτοπικός σημαίνει μιά απαράδεκτη υποβάθμιση των φιλοδοξιών.-Το κόμμα των Οικολόγων δεν μπορεί να αποδεχτεί ότι η πολιτική για τα ναρκωτικά θα γίνει αρμοδιότητα της ΕΕ, διότι αυτό ανοίγει την πόρτα για μιά κοινή, πλειοψηφικά αποφασισμένη νομοθεσία για τα ναρκωτικά.-Τέλος θεωρούμε ότι οι διασυνοριακοί έλεγχοι πρέπει να παραμείνουν, αν μιά χώρα της ΕΕ το κρίνει αυτό ως ένα αποτελεσματικό μέσο κατά της παράνομης εισαγωγής ναρκωτικών.
<SPEAKER ID=96 NAME="Novo">
Η καταπολέμηση της τοξικομανίας, κυρίως με την ενθάρρυνση της συνεργασίας μεταξύ των κρατών μελών, τη στήριξη των αντίστοιχων δράσεών τους και την προώθηση και το συντονισμό των πολιτικών τους - που αποτελούν τις βάσεις του προγράμματος κοινοτικής δράσης για την πρόληψη της μάστιγας των ναρκωτικών στο πλαίσιο της δημόσιας υγείας - αξίζει την συγκατάθεσή μας.
<P>
Οτιδήποτε προοωθεί την πληροφόρηση, την πρόληψη και την εκπαίδευση, την προφύλαξη και τη θεραπεία, είτε στις στις πιο νεαρές ηλικίες (όπου η πρόσκληση για κατανάλωση γίνεται όλο και πιο νωρίς), είτε στο οικογενειακό, σχολικό ή επαγγελματικό πλαίσιο, είτε σε δράσεις που απευθύνονται προς τους πληθυσμούς κινδύνου (μεταξύ των οποίων οι φυλακισμένοι) ή που απευθύνονται γενικά στην κοινή γνώμη, πρέπει να έχει την υποστήριξη και την έγκρισή μας.
<P>
Αλλά δεν έχουμε ψευδαισθήσεις ότι για την επιτυχία του προγράμματος αυτού είναι απαραίτητο να εφαρμοστούν άλλες πολιτικές με συντονισμένο τρόπο, μεταξύ των οποίων εκείνες που ασχολούνται με την τιμωρία του ξεπλύματος κεφαλαίων και τη μείωση των βαθύτερων αιτίων του αποκλεισμού, της κοινωνικής αστάθειας και της ανεργίας που, στο σύνολο, δημιουργούν τρωτά σημεία τα οποία ευνοούν την τάση για κατανάλωση ναρκωτικών.
<P>
Είναι επιπλέον λυπηρό το γεγονός ότι τα ποσά που διατίθενται από το Συμβούλιο για το πρόγραμμα αυτό (27 εκατομμύρια Ecu, δηλαδή περίπου 5 δισεκατομμύρια εσκούδα για πέντε χρόνια) είναι χαμηλότερα από αυτά που προτάθηκαν και απέχουν πολύ από τους ευκταίους πόρους. Στην καταπολέμηση των ναρκωτικών, θα διαπράξουμε ένα μεγάλο σφάλμα αν αρχίσουμε να δεχόμαστε την ιδέα ότι είναι «ένας χαμένος πόλεμος» και ότι, για λόγους υποκριτικά οικονομίστικους, δεν αξίζει τον κόπο να επενδύσουμε τα μέσα που αρμόζουν στο μέγεθος αυτής της μάστιγας. Αντίθετα, θα καταφέρουμε να περιορίσουμε και να μειώσουμε την τοξικομανία μόνο αν διαθέτουμε ισχυρή πολιτική βούληση και σημαντικά μέσα τα οποία θα κτυπήσουν το πρόβλημα σε όλες τις πτυχές του.

<SPEAKER ID=97 NAME="Rovsing">
Η κατανάλωση διάφορων μορφών ναρκωτικών, συμπεριλαμβανόμενων και των γνωστών ως «σκληρών», όπως η ηρωΐνη και η κοκαΐνη, προσέλαβε δραματικές διαστάσεις κατά την τελευταία 20ετία. Για το λόγο αυτό, δεν προκαλεί έκπληξη το γεγονός ότι πολλοί πολίτες της ΕΕ θεωρούν σήμερα την κατάχρηση ναρκωτικών ως ένα από τα σοβαρότερα κοινωνικά προβλήματα. Συνεπώς, δεν υπάρχει αμφιβολία ότι το πρόβλημα αυτό, που υπερβαίνει τα εθνικά σύνορα, μπορεί και πρέπει να επιλυθεί με ένα συνδυασμό εθνικών και διεθνών μέτρων. Είναι επομένως πολλοί οι λόγοι για τους οποίους επικροτείται η πρόταση της Επιτροπής για τη θέσπιση ενός προγράμματος δράσης σχετικά με την πρόληψη της κατάχρησης ναρκωτικών.
<P>
Η Επιτροπή Περιβάλλοντος, Δημόσιας Υγείας και Προστασίας των Καταναλωτών διατυπώνει στην έκθεσή της μια σειρά προτάσεων για τη λήψη συμπληρωματικών μέτρων, συμπεριλαμβανόμενων και προτάσεων για τη βελτιωμένη ανταλλαγή πληροφοριών μεταξύ των κρατών μελών, την παροχή βοήθειας για τη βελτίωση των ενημερωτικών εκστρατειών και την ενίσχυση των εργασιών των εθελοντικών οργανώσεων, καθώς επίσης και μιας πρότασης σχετικά με τη χάραξη μιας αποτελεσματικότερης στρατηγικής για την καταπολέμηση της κατάχρησης των ναρκωτικών σε διεθνές επίπεδο βάσει μιας συγκριτικής εξέτασης των νομοθεσιών των μεμονωμένων κρατών μελών στον τομέα των ναρκωτικών. Υποστηρίζω αμέριστα τις προτάσεις αυτές για τη βελτίωση του προγράμματος δράσης της Κοινότητας.
<P>
Για τη σύσταση Castricum για τη δεύτερη ανάγνωση
<SPEAKER ID=98 NAME="Blot">
Το σχέδιο διαλειτουργικότητας του διευρωπαϊκού σιδηροδρομικού συστήματος μεγάλης ταχύτητας είναι ένα καλό σχέδιο. Αλλά δεν έχει νόημα παρά μόνο αν συνοδεύεται από ένα χρηματοδοτικό πρόγραμμα με το οποίο η Ευρώπη συμπληρώνει τις προσπάθειες των κρατών μελών. Πρέπει να εφαρμοστεί η αρχή της επικουρικότητας, και πολύ συχνά, η Ευρωπαϊκή Ένωση παρεμβαίνει κατά τρόπο παράνομο στις υποθέσεις που κανονικά ανήκουν στον χώρο αρμοδιότητας των κρατών μελών. Αλλά εδώ, χώρο διασυνοριακό κατεξοχήν, είναι εκπληκτικό το ότι η Ευρωπαϊκή Ένωση δεν προβλέπει μια σημαντική οικονομική συμμετοχή.
<P>
Εάν πάρω για παράδειγμα το TGV Est, Παρίσι-Στρασβούργο-Μόναχο-Βιέννη-Βουδαπέστη, πρέπει, πέρα από τις προσπάθειες των κρατών μελών, να παρέμβει στο έργο αυτό χρηματοδοτικά και η Ευρωπαϊκή Κοινότητα. Η Ευρωπαϊκή Ένωση θα έπρεπε να επανασυγκεντρώσει τις δραστηριότητές της σε αυτά που είναι πραγματικά διασυνοριακά. Συνολικά, μια τέτοια επανασυγκέντρωση δεν θα προκαλούσε αύξηση των δαπανών αλλά μάλλον μείωσή τους. Θα ήθελα η έκθεση αυτή να συμπληρωθεί μια μέρα με μια χρηματοδοτική έκθεση. Το θεωρώ επείγον.
<P>
Για τη σύσταση Cornelissen για τη δεύτερη ανάγνωση
<SPEAKER ID=99 NAME="Blak">
Η ασφάλεια των συστημάτων μεταφοράς επικίνδυνων προϊόντων πρέπει να ενισχυθεί σημαντικά. Έχουμε το παράδειγμα του σιδηροδρομικού ατυχήματος στο σταθμό του Nζstved, όπου τρία χρόνια αργότερα εξακολουθούν να υπάρχουν προβλήματα λόγω της διαρροής τοξικών ουσιών. Για το λόγο αυτό εκφράζω την ικανοποίησή μου για το γεγονός ότι με την παρούσα έκθεση καθίστανται πιο αυστηρές οι σχετικές διατάξεις. Τάσσομαι συνεπώς υπέρ της παρούσας έκθεσης.
<P>
Για την έκθεση Soulier
<SPEAKER ID=100 NAME="Rovsing">
Η παρούσα πρόταση κανονισμού σχετικά με το πρόγραμμα SYNERGY συμβάλλει από κάθε άποψη στην επίλυση μιας σειράς διεθνών προβλημάτων στους τομείς του περιβάλλοντος, της ανάπτυξης και του ενεργειακού εφοδιασμού. Συνεπώς, δεν υπάρχει αμφιβολία ότι είναι απαραίτητη η ανανέωση για μια ακόμη 5ετία του προγράμματος αυτού, του οποίου η πρώτη φάση άρχισε πριν από 15 χρόνια.
<P>
Η συνολική κατανάλωση ενέργειας στον κόσμο αυξάνεται συνεχώς. Αυτό ισχύει και για τις αναπτυσσόμενες χώρες. Ο Διεθνής Οργανισμός Ενέργειας (ΙΕΑ) κρίνει ότι οι αναπτυσσόμενες χώρες, που το 1990 αντιπροσώπευαν το 75 % του συνόλου του παγκόσμιου πληθυσμού, αλλά μόνο το 25 % της κατανάλωσης ενέργειας στον κόσμο, το έτος 2010 θα αντιπροσωπεύουν το 80 % του παγκόσμιου πληθυσμού και το 40 % της συνολικής κατανάλωσης ενέργειας. Δυστυχώς, η αυξημένη αυτή κατανάλωση θα έχει ως κύριο χαρακτηριστικό την αύξηση της χρησιμοποίησης στερεών καυσίμων με αποτέλεσμα την αύξηση των εκπομπών CO2 στην ατμόσφαιρα. Για να αντιμετωπιστεί κατά τον πλέον αποτελεσματικό τρόπο η τάση αυτή, είναι απόλυτα αναγκαίο να προωθήσει η ΕΕ και να εντατικοποιήσει τη μεταφορά τεχνογνωσίας για θέματα ενέργειας στις αναπτυσσόμενες χώρες. Επομένως, η ΕΕ πρέπει, μεταξύ άλλων, να θέτει στη διάθεση των αναπτυσσόμενων χωρών όλες τις χρήσιμες πληροφορίες και εμπειρίες που συγκεντρώνονται στα πλαίσια του προγράμματος SAVE II.
<P>
Για την έκθεση Soltwedel-Schδfer
<SPEAKER ID=101 LANGUAGE="FR" NAME="Antony">
Κυρία Πρόεδρε, η έκθεση της κ. Soltwedel-Schδfer είναι γεμάτη με παρατηρήσεις και προτάσεις που χαρακτηρίζονται από λογική και καλή θέληση. Ωστόσο, ορισμένα σημεία είναι απαράδεκτα.
<P>
Πρώτον, η ομοιομορφοποίηση, ακόμη και μερική, των συστημάτων κοινωνικής προστασίας των κρατών μελών (προκειμένου να εναρμονιστούν τα ποσά συμμετοχής των ασφαλιστικών φορέων στις δαπάνες για φάρμακα) για μας δεν επιδέχεται συζήτηση.
<P>
Δεύτερον, πρέπει να είμαστε προσεκτικοί στο θέμα της προώθησης των φαρμάκων που επονομάζονται κοινόχρηστης ονομασίας. Δεν θα πρέπει αυτό να βλάψει τα εργαστήρια που δημιουργούν βασικά προϊόντα, αποτέλεσμα ερευνών των οποίων η διάρκεια ξεπερνά την περίοδο εκμετάλλευσής τους, έρευνες εξαιρετικά δαπανηρές, σε σύγκριση με τις οποίες - ας το υπενθυμίσουμε - οι δαπάνες διαφήμισης στο ιατρικό σώμα και μόνο φαίνονται να περιέχουν μεγάλη δόση υπερβολής από τον εισηγητή.
<P>
Τρίτον, ο ενθουσιασμός που σημειώνεται σχετικά με τη χωρίς γνωμάτευση λήψη φαρμάκων (αυτοφαρμακία) μας βρίσκει ιδιαίτερα επιφυλακτικούς. Αποτελεί την ανοιχτή πόρτα σε όλες τις καταχρήσεις και σε όλους τους κινδύνους. Ας μη ξεχνάμε ποτέ ότι το φάρμακο είναι ένα ενεργό προϊόν, που πρέπει να χειριζόμαστε με προσοχή. Δεν πρέπει λοιπόν ποτέ να μας διαφεύγει ο εξέχων ρόλος του φαρμακοποιού και του γιατρού στο επίπεδο της πληροφόρησης και του ελέγχου και να μην προσπαθούμε να το θυσιάσουμε στο βωμό αβάσιμων οικονομικών δικαιολογιών. Αυτό που πρέπει να είναι το κυρίαρχο στοιχείο εν προκειμένω, είναι η δημόσια υγεία.
<P>
Τέλος, και δεν είναι το ελάχιστα σημαντικό, λυπούμαστε για την ασάφεια του όρου «ηθική», που ωστόσο επαναλαμβάνεται συχνά στην έκθεση: είναι το λεξιλόγιο που χρησιμοποιείται στην καινούργια γλώσσα του «πολιτικά ορθού» προκειμένου να αποφευχθεί η αναγκαία υποβολή της ιατρικής στις αρχές της φυσικής ηθικής και του χριστιανισμού.
<P>
Παρά τις σημαντικές αυτές επιφυλάξεις, ψηφίσαμε υπέρ της έκθεσης αυτής.

<SPEAKER ID=102 NAME="Chanterie">
Οι κοινοτικές κατευθύνσεις της βιομηχανικής πολιτικής για τον φαρμακευτικό τομέα οφείλουν να λαμβάνουν υπόψη το γεγονός ότι το εμπόριο δεν πραγματοποιείται κάτω από φυσιολογικές συνθήκες αγοράς. Δεν υπάρχει κάποιο αόρατο χέρι το οποίο κανονίζει τη ζήτηση, την προσφορά και την τιμή. Την πώληση, τη χρησιμοποίηση και το κέρδος το καθορίζουν σε σημαντικό βαθμό οι εκπρόσωποι των ενδιαφερομένων ομάδων και των αρχών. Τούτο έχει ορισμένες συνέπειες. Υπάρχουν τα τεράστια κέρδη, οι τεχνητές τιμές, οι γιγαντιέες δαπάνες για διαφήμιση, οι μεγάλης κλίμακος συγχωνεύσεις κλπ. Το γεγονός αυτό σχετίζεται φυσικά και με το τεράστιο κόστος της έρευνας και της ανάπτυξης, με την απασχόληση, με τον ανταγωνισμό καθώς και τα ιδιαίτερα χαρακτηριστικά των φαρμάκων. Αλλωστε, »φάρμακο» σημαίνει ταυτόχρονα μια θεραπευτική ουσία, αλλά και δηλητήριο, θεραπεία και θάνατο. Το γεγονός ότι αυτού του είδους τα εμπορεύματα δεν μπορεί κανείς να τα αποκτήσει ελεύθερα και δεν μπορεί να τα διαθέσει χωρίς την ανάλογη επίβλεψη, ομιλεί αφεαυτού. Είναι κατανοητό επίσης το γεγονός ότι κράτος, τα ασφαλιστικά ιδρύματα, οι ενώσεις των ασθενών, οι ιατρικοί σύλλογοι, τα πανεπιστήμια και ο φαρμακευτικός κλάδος είναι από κοινού υπεύθυνοι για την παραγωγή και τη διάθεση των φαρμάκων.
<P>
Η συμβολή της Ευρωπαϊκής Ένωσης και, συγκεκριμένα, του Ευρωπαϊκού Κοινοβουλίου, εστιάζεται τόσο στην τομεακή πολιτική όσο και στην πολιτική για τη δημόσια υγεία. Οι κυριότερες γραμμές αυτής της πολιτικής είναι περιληπτικά οι εξής. Αφενός η βελτιστοποίηση της παραγωγής μέσω, μεταξύ άλλων, του περιορισμού των δαπανών για διαφήμιση και την παρεμπόδιση της διαίρεσης σε μικρές ομάδες. Αφετέρου, ο επαναπροσανατολισμός των καινοτομιών, δίδοντας ιδιαίτερη προσοχή κυρίως στις πραγματικές ανανεώσεις, τις διαδικασίες έγκρισης και τις προϋποθέσεις καταγραφής των νέων φαρμάκων, τα δικαιώματα ιδιοκτησίας και την παραγωγή φαρμάκων ή την εξεύρεση τρόπων θεραπείας για σπάνιες ή, κυρίως, ανίατες ασθένειες. Συμπληρωματικά σε όλα αυτά, άλλα αντικείμενα δραστηριότητας είναι η προληπτική και η ενημερωτική ιατρική, τα γενετικά τροποποιημένα φάρμακα, τα φυτικά και ομοιοπαθητικά φάρμακα, η ορθολογική χρήση φαρμάκων, και η ομοιόμορφη συσκευασία των φαρμάκων, τα εναλλακτικά τέστ, η αυτοφαρμακεία, μια φιλική προς το περιβάλλον βιομηχανική πολιτική, ο πολυετής προγραμματισμός, μια υπεύθυνη εμπορική πολιτική, μια ευρωπαϊκή τράπεζα δεδομένων (συγκεκριμένα η ECPHIN), μια επιτροπή δεοντολογίας (στο πλαίσιο του EMEA), κλπ.
<P>
Ως μέλος αμφοτέρων των γνωμοδοτικών επιτροπών, συμφωνώ, καταρχήν με την έκθεση. Αποτελεί ένα λογικό και ισόρροπο συμβιβασμό μεταξύ των διαφόρων συμφερόντων της φαρμακευτικής βιομηχανίας, της κοινωνικής ασφάλισης, των ερευνητικών ιδρυμάτων, των ταμείων ασφάλισης, των ιατρών και των ενώσεων των ασθενών ή των καταναλωτών. Θα ζητούσα, ωστόσο, να υπάρξει μια σαφέστερη περιγραφή των «καινοτομιών». Μια ουσιαστική καινοτομία είναι ένα νέο φάρμακο, δηλαδή όχι ένα υφιστάμενο φάρμακο το οποίο λαμβάνει μια συμπληρωματική ένδειξη και ούτε μια επανάλειψη η οποία αρκετά έτη μετά από μια πραγματική ανανέωση, εμφανίζεται με παραπλανητικό τρόπο. Μια πραγματική καινοτομία οφείλει να θεραπεύει ανίατες ή αθεράπευτες έως τώρα ασθένειες ή οφείλει να παρέχει μια καλύτερη θεραπεία για ορισμένες ασθένειες ή να δημιουργεί καλύτερες δυνατότητες θεραπείας από ότι τα υφιστάμενα φάρμακα.
<P>
Σε γενικές γραμμές θεωρώ ότι η έκθεση αυτή αποτελεί ένα βήμα προς την ορθή κατεύθυνση. Μια πολιτική στον τομέα των φαρμάκων οφείλει να λαμβάνει υπόψη την ανταγωνιστικότητα και την απόδοση των επενδύσεων της φαρμακοβιομηχανίας (βιομηχανική πολιτική), αλλά και την απασχόληση, τη δημόσια υγεία, την πρόοδο της ιατρικής επιστήμης και την κοινωνική ασφάλεια (κοινωνική πολιτική). Πιστεύω ότι η έκθεση που βρίσκεται ενώπιόν μας προς ψήφιση πληροί τις προϋποθέσεις για μια υπεύθυνη πολιτική στον φαρμακευτικό τομέα τόσο από βιομηχανική όσο και από κοινωνική άποψη.

<SPEAKER ID=103 NAME="Πρόεδρος">
Κηρύσσω τη λήξη της ώρας των ψηφοφοριών.
<P>
(Η συνεδρίαση, διακοπείσα στις 13.10, επαναλαμβάνεται στις 15.00)

<CHAPTER ID=6>
Απαλλαγή για τα έτη 1991, 1992, 1993 και 1994
<SPEAKER ID=104 NAME="Πρόεδρος">
Η ημερήσια διάταξη προβλέπει την κοινή συζήτηση των εκθέσεων:
<P>
Α4-0058/96 της κ. Kjer Hansen, εξ' ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής στην Επιτροπή για την εκκαθάριση λογαριασμών του ΕΓΤΠΕ κατά το οικονομικό έτος 1991-Α4-0086/96 του κ. Cornelissen, εξ' ονόματος της Επιτροπής Ελέγχου του Προϋπολογισμού, σχετικά με την έκθεση της Επιτροπής για τα μέτρα που ελήφθησαν κατόπιν των παρατηρήσεων που περιλαμβάνονται στο ψήφισμα που συνοδεύει την απόφαση απαλλαγής όσον αφορά την εκτέλεση του γενικού προϋπολογισμού των Ευρωπαϊκών Κοινοτήτων για το οικονομικό έτος 1992 (COM(95)0666)-Α4-0097/96 του κ. Samland, εξ' ονόματος της Επιτροπής Ελέγχου του Προϋπολογισμού, σχετικά με την έκθεση της Επιτροπής για τα μέτρα που ελήφθησαν κατόπιν των παρατηρήσεων που περιλαμβάνονται στα ψηφίσματα που συνοδεύουν τις αποφάσεις απαλλαγής όσον αφορά την εκτέλεση του γενικού προϋπολογισμού των Ευρωπαϊκών Κοινοτήτων για το οικονομικό έτος 1993 (COM(95)0666)-Α4-0098/96 του κ. Wynn, εξ' ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής στην Επιτροπή για την εκτέλεση του γενικού προϋπολογισμού των Ευρωπαϊκών Κοινοτήτων για το οικονομικό έτος 1994-Α4-0089/96 του κ. Blak, εξ' ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής στην Επιτροπή για τη διαχείριση της ΕΚΑΧ κατά το οικονομικό έτος 1994-Α4-0081/96 του κ. Kellett-Bowman, εξ' ονόματος της Επιτροπής Ελέγχου του Προϋπολογισμού, σχετικά με την αναβολή της απαλλαγής του Διοικητικού Συμβουλίου του Ευρωπαϊκού Κέντρου για την Ανάπτυξη της Επαγγελματικής Κατάρτισης (Θεσσαλονίκη) σχετικά με την εκτέλεση του προϋπολογισμού του κατά το οικονομικό έτος 1994-Α4-0082/96 του κ. Kellett-Bowman, εξ' ονόματος της Επιτροπής Ελέγχου του Προϋπολογισμού, σχετικά με τη χορήγηση απαλλαγής στο Διοικητικό Συμβούλιο του Ευρωπαϊκού Ιδρύματος για τη Βελτίωση των Συνθηκών Διαβίωσης και Εργασίας όσον αφορά τη χρησιμοποίηση των πιστώσεων για το οικονομικό έτος 1994-Α4-0096/96 του κ. Wynn, εξ' ονόματος της Επιτροπής Ελέγχου του Προϋπολογισμού, σχετικά με την άρνηση χορήγησης απαλλαγής στην Επιτροπή όσον αφορά τη διαχείριση των Ευρωπαϊκών Ταμείων Ανάπτυξης κατά το οικονομικό έτος 1994.
<SPEAKER ID=105 NAME="Blak">
Κύριε Πρόεδρε, δεν θα είχα καμία αντίρρηση εάν δινόταν πρώτα ο λόγος στην αγαπητή συνάδελφό μου, κα Eva Kjer. Θα αναφερθώ στην Ένωση Ανθρακα και Χάλυβα, πρέπει δε να παραδεχθώ ότι αισθάνομαι κάποια απογοήτευση για το γεγονός ότι ο Επίτροπος δεν συμμετέχει στη συζήτηση αυτή, επειδή δεν θεωρεί τόσο σημαντική την παρουσία του. Γνωρίζω φυσικά ότι έχει έναν ικανό εκπρόσωπο, το κ. Fritz Brόckert, που παρευρίσκεται στην αίθουσα αυτή, αλλά θα ήταν προτιμότερο να συμμετείχε ο ίδιος ο Επίτροπος στη συζήτηση ενός τόσο σημαντικού θέματος. Πρόκειται δε για ποσό 60 εκατομμυρίων κορωνών Δανίας.
<P>
Η Ένωση Ανθρακα και Χάλυβα είναι το μόνο όργανο για το οποίο εκδόθηκε εφέτος ανεπιφύλακτη δήλωση λογιστικού ελέγχου, πράγμα αξιέπαινο. Η συνεργασία μεταξύ Κοινοβουλίου, Επιτροπής Προϋπολογισμών, Ελεγκτικού Συνεδρίου και Επιτροπής ήταν άψογη, αλλά αυτό δεν σημαίνει φυσικά ότι δεν υπήρξαν διαφορές απόψεων. Αντίθετα!
<P>
Ωστόσο, θα ήθελα καταρχάς να συγχαρώ την Επιτροπή για το γεγονός ότι δόθηκε επιτέλους ένα τέλος στην υπόθεση Bagnoli. Επί τέσσερα χρόνια επέκρινα την Ιταλία που προσπαθούσε να μας εξαπατήσει κωλυσιεργώντας επί 10 χρόνια για να μην επιστρέψει επιδοτήσεις επιτοκίου. Η Επιτροπή κατόρθωσε να της επιστραφούν τα οφειλόμενα ποσά. Πρόκειται για μερικά εκατομμύρια κορώνες, αλλά είναι πάντα σημαντικό να γνωρίζουν οι φορολογούμενοι ότι επιστρέφονται τα αχρεωστήτως καταβληθέντα ποσά. Θα έπρεπε να πανηγυρίσουμε το γεγονός ότι στις 11 Οκτωβρίου 1995 η Επιτροπή μπόρεσε επιτέλους να δώσει μια λύση στο θέμα αυτό.
<P>
Έρχεται τώρα η σειρά ορισμένων μικρών θεμάτων με τα οποία υπάρχουν προβλήματα όσον αφορά τους συντελεστές φερεγγυότητας. Το 1992 εγκρίθηκε μεν μια οδηγία, τώρα όμως παραβιάζεται η οδηγία για τους συντελεστές φερεγγυότητας. Αυτό σημαίνει ότι επενδύσαμε υπερβολικά μεγάλα ποσά. Πρόκειται για θέμα διασποράς του κινδύνου, ο οποίος περιορίζεται σε όλο και λιγότερους χρεώστες και όλο και μεγαλύτερες υποχρεώσεις. Μπορώ να σας αναφέρω ορισμένα στοιχεία. Υπάρχουν 11 χρεώστες, των οποίων το δάνειο υπερβαίνει το 25 % του ιδίου κεφαλαίου της ΕΚΑΧ. Οι μεγάλες υποχρεώσεις υπερβαίνουν το 800 % του ιδίου κεφαλαίου, πράγμα που σημαίνει ότι η διασπορά του κινδύνου δεν είναι επαρκής. Υπάρχει συνεπώς κίνδυνος να προκληθούν πολύ σοβαρά θέματα εάν προκύψουν ξαφνικά απώλειες. Αρχίζουμε μεν τώρα να ασχολούμεθα με την απαλλαγή του επόμενου έτους, αλλά τί θα συμβεί εάν προκύψει θέμα πτώχευσης όσον αφορά την υπόγεια σήραγγα μεταξύ Γαλλίας και Αγγλίας; Τότε η ΕΕ θα χάσει - κρατηθείτε καλά στις θέσεις σας - πάνω από 10 δισεκατομμύρια κορώνες Δανίας, οπότε θα αρχίσουν τα προβλήματα. Αυτό σημαίνει ότι, έστω και εάν η τήρηση των λογαριασμών είναι σωστή, έχουν παραλειφθεί ορισμένα πράγματα, οπότε οι λογαρισμοί δεν είναι τόσο σωστοί όσο θα έπρεπε. Είναι ένα από τα θέματα που πράγματι με ενδιαφέρουν ιδιαίτερα και έχω ζητήσει έναν κατάλογο με τις υφιστάμενες μορφές εγγυήσεων. Η Επιτροπή υποσχέθηκε να μου τον αποστείλλει, αλλά δεν τον έχω λάβει ακόμη.
<P>
Επίσης, οι ικανότητές μας όσον αφορά την κερδοσκοπία στον τομέα των αξιογράφων δεν είναι και τόσο μεγάλες. Πράγματι, κατά το περασμένο οικονομικό έτος, για το οποίο πρέπει τώρα να χορηγήσουμε απαλλαγή, χάσαμε 70 εκατομμύρια ECU, το επαναλαμβάνω για μια ακόμη φορά - ακούσατε σωστά - 70 εκατομμύρια ECU από χρεώγραφα που δεν πωλήθηκαν την κατάλληλη στιγμή. Πρέπει τώρα να περιμένουμε να αλλάξουν τα δεδομένα της αγοράς και να ανέβουν ίσως οι τιμές για να μπορέσουμε να «πάρουμε τα λεφτά μας πίσω».
<P>
Ας έλθουμε τώρα σε ένα άλλο πρόβλημα, π.χ. στην υπόθεση του Παρισιού. Ο καλός μου φίλος, κ. John Tomlinson, θα ενθυμείται ότι στο Παρίσι κάναμε κάτι απαράδεκτο. Αγοράσαμε ένα ακίνητο, το οποίο ήταν τόσο ακριβό που θα νόμιζε κανείς ότι αγοράσαμε ολόκληρο το Παρίσι. Η υπόθεση αυτή συγκαλύπτεται στους λογαριασμούς. Το 28 % του ποσού των επενδύσεων, που έπρεπε να επιστραφεί στην ΕΚΑΧ, δηλαδή 1, 68 εκατομ. ECU, δεν έχει εισπραχθεί ακόμη. Αυτό σημαίνει ότι τα στοιχεία παραποιούνται κάπως και, για το λόγο αυτό, θα ήθελα να καλέσω την Επιτροπή να επανορθώσει την κατάσταση και να σταματήσει τα «καμώματα» αποκρύπτοντας τα στοιχεία. Θα μπορούσα ίσως να θέσω το εξής ερώτημα: έχουν επίσης παραποιηθεί και οι λογαριασμοί όσον αφορά τα ακίνητα που έχουμε για τις 126 πρεσβείες μας ανά τον κόσμο; Είναι πάντως ένα θέμα που θα προσπαθήσω να εξετάσω στα πλαίσια της απαλλαγής για το επόμενο έτος.
<P>
Ας έλθουμε τώρα σε ένα τελείως χωριστό θέμα. Πρόκεται για το κλείσιμο των ορυχείων στην Αγγλία, όπου μια συντηρητική κυβέρνηση ζήτησε χαμηλότοκο δάνειο και διαπίστωσε αργότερα ότι δεν χρειαζόταν παρόλα αυτά το δάνειο και το επέστρεψε. Ποιός ξέρει πόσα εκατομμύρια κορώνες εισπράχθηκαν με τη μορφή επιδοτήσεων επιτοκίου τα οποία, σύμφωνα με τη νομική υπηρεσία της Επιτροπής, δεν υπάρχει πιθανότητα να επιστραφούν. Στην περίπτωση αυτή, δεν πρέπει κατά τη γνώμη μου να εμμείνουμε περισσότερο στη νομική πλευρά του θέματος, αλλά να δούμε την πολιτική πτυχή του και να σύρουμε την κυβέρνηση της Αγγλίας στο Δικαστήριο επισημαίνοντας ότι δεν ανεχόμεθα τους ελιγμούς της για την κλοπή των χρημάτων μας. Με λίγα λόγια, η Επιτροπή πρέπει να επιδείξει θάρρος και να λάβει πολιτικά μέτρα ώστε να επιστραφούν τα χρήματά μας.
<P>
Τέλος, κ. Πρόεδρε, θα ήθελα να επισημάνω το πρόβλημα ότι η Αγγλία εισέπραξε πάνω από το 50 % των δανείων που περοορίζονται για τέσσερις μόνο χώρες, πράγμα απαράδεκτο. Είναι ενδιαφέρον ότι αυτό γίνεται από μια αγγλική κυβέρνηση. Ο Πρωθυπουργός, κ. Major, λέγει όπως οι ιερόδουλες: χωρίς λεφτά πονάει. Του αρέσουν τα χρήματά μας, όχι όμως και η ΕΕ.

<SPEAKER ID=106 NAME="Πρόεδρος">
Το λόγο έχει η κ. Theato για ένα ζήτημα επί της διαδικασίας.

<SPEAKER ID=107 NAME="Theato">
Kύριε Πρόεδρε, δεν κατάλαβα καλά γιατί άλλαξε η σειρά των εκθέσεων: Ακουσα πως ο Προεδρεύων του Συμβουλίου θα παρευρίσκονταν στη συζήτησή μας και θα άκουγε τουλάχιστον τις πρώτες εκθέσεις. Σας ερωτώ αν γνωρίζετε κατά πόσον θα έλθει ο Προεδρεύων του Συμβουλίου και αν ναι, κατά πόσον είναι σίγουρο ότι οι εκθέσεις, για τις οποίες εμείς αποδίδουμε ιδιαίτερη σημασία στην παρουσία του Προέδρου του Συμβουλίου, θα μπορέσουν να πραγματευθούν πριν το Συμβούλιο πάρει το λόγο, ότι θα μπορέσουν δηλαδή να μιλήσουν προηγουμένως οι εισηγητές τουλάχιστον. Θα ήθελα ευχαρίστως να μου το επιβεβαιώνατε αυτό. Φοβάμαι πως χάνουμε χρόνο αν συνεχίσουμε να αλλάζουμε το πρόγραμμα και το συμφωνηθέν χρονοδιάγραμμα δεν μπορεί να τηρηθεί.

<SPEAKER ID=108 NAME="Πρόεδρος">
Κυρία Theato, η σειρά άλλαξε αποκλειστικά διότι ο κ. Blak είχε μια επείγουσα υπόθεση και δε μπορούσε να έρθει αργότερα. Όλες οι υπόλοιπες εκθέσεις θα παρουσιαστούν σύμφωνα με την προβλεπόμενη σειρά. Το Συμβούλιο θα λάβει το λόγο, φαίνεται όμως ότι καθυστερεί λόγω του τριμερούς διαλόγου που διεξάγεται αυτήν τη στιγμή.
<P>
Το λόγο έχει ο κ. Tomlinson για ένα ζήτημα επί της διαδικασίας.

<SPEAKER ID=109 LANGUAGE="EN" NAME="Tomlinson">
Κύριε Πρόεδρε, σε συνέχεια της ερωτήσεως που έθεσε η κ. Theato, το Συμβούλιο το ίδιο ήταν εκείνο που καθόρισε τον χρόνο για τον τρίλογο. Έτσι, εσκεμμένα επικάλυψε τον διαθέσιμο χρόνο του. Το να βρίσκεται σε διπλανό δωμάτιο και να ασχολείται με τον τρίλογο την ώρα που το Σώμα συζητά την οικονομική απαλλαγή αποτελεί απαράδεκτη συμπεριφορά. Εάν ήμουν στη θέση σας, κ. Πρόεδρε, δεν θα έδινα το δικαίωμα στο Συμβούλιο να παρέμβει στη συζήτησή μας επί της οικονομικής απαλλαγής, μια και έχει τόσο ιδιότροπη συμπεριφορά ώστε να επικαλύπτει τον χρόνο του. Το Συμβούλιο προσδιόρισε τόσο τον τρίλογο όσο και τον χρόνο διεξαγωγής του. Απεφάσισε ότι σ' αυτή τη συζήτηση, η οποία στηρίζεται σε δική του πρόταση, μπορεί να μπει όποτε του καπνίσει και να βγάλει λόγο χωρίς να έχει παρακολουθήσει προηγουμένως τη συζήτηση. Ελπίζω επομένως, κ. Πρόεδρε, ότι θα εξετάσετε την περίπτωση να μην παραχωρήσετε χρόνο ομιλίας στο Συμβούλιο όταν αποφασίσει να παρουσιαστεί καθόσο μεταχειρίστηκε το Κοινοβούλιο αυτό με περιφρόνηση και αποστροφή. Θα πρέπει να του ανταποδόσουμε το ίδιο νόμισμα.
<P>
(Χειροκροτήματα)

<SPEAKER ID=110 LANGUAGE="NL" NAME="Cornelissen">
Πρόεδρε, είμαι έκπληκτος από το γεγονός ότι πραγματοποιούμε σήμερα μια συζήτηση σχετικά με την απαλλαγή χωρίς να είναι παρούσα η Επιτροπή. Πρόεδρε, πως μπορεί να λάβει κανείς σοβαρά υπόψη το Κοινοβούλιο, όταν αυτό λειτουργεί κατ' αυτόν τον τρόπο; Είμαι 25 έτη βουλευτής, Πρόεδρε, όμως πρώτη φορά συναντώ τέτοια κατάσταση. Η συγκεκριμένη ερώτηση που επιθυμώ να υποβάλω είναι εάν προτίθεστε να λάβετε μέτρα ώστε η Ευρωπαϊκή Επιτροπή να παρευρεθεί εδώ σε πολιτικό επίπεδο, χωρίς αναβολή.

<SPEAKER ID=111 LANGUAGE="DE" NAME="Mόller">
Kύριε Πρόεδρε, θα ήθελα να συμφωνήσω με τις παρατηρήσεις των προηγουμένων ομιλητών και να καλέσω ουσιαστικά να εγκαταλείψουμε την αίθουσα και να σταματήσουμε τη συζήτηση στο σημείο αυτό, μέχρις ότου το Kοινοβούλιο μας ενημερώσει πότε θα μπορέσει να συνεχιστεί κανονικά η συνεδρίαση. H συζήτηση για τη χορήγηση απαλλαγής δεν μπορεί, στην ουσία, να συνεχιστεί έτσι.

<SPEAKER ID=112 LANGUAGE="EN" NAME="Ewing">
Κύριε Πρόεδρε, επί του ιδίου θέματος. Θα ήθελα να προτείνω προσωρινή διακοπή, γεγονός που το υποστηρίζουν πάρα πολλά Μέλη από όλες τις πτέρυγες του Σώματος.

<SPEAKER ID=113 LANGUAGE="EN" NAME="Wynn">
Κύριε Πρόεδρε, μόλις ήρθα από τον τρίλογο. Ο Επίτροπος Liikanen είναι πράγματι δεσμευμένος εκεί ως Προεδρεύων. Φύγαμε από εδώ αμέσως μετά το τέλος των ψηφοφοριών στις 1 μ.μ., πήγαμε κατευθείαν στον τρίλογο και για 45 περίπου λεπτά υπήρχε διακοπή έτσι ώστε η προεδρία να βρει άκρη. Ο τρόπος με τον οποίο διεξήγαγε η προεδρία τη σύσκεψη κατά τις τελευταίες δύο ώρες ήταν εντελώς υποτιμητικός. Δεν νομίζω ότι η σύσκεψη πρόκειται να τελειώσει μέσα στις επόμενες δύο ώρες. Δεν γνωρίζω εάν η αίθουσα έχει διατεθεί. Εγώ βγήκα επειδή η ημερήσια διάταξη περιλαμβάνει δύο εκθέσεις μου. Εσείς όμως έχετε πρόβλημα, κ. Πρόεδρε. Ίσως κάποιος να μπορούσε να πληροφορηθεί από την αίθουσα συσκέψεων το πότε προβλέπουν να τελειώσουν. Κάτι τέτοιο θα βοηθούσε πάρα πολύ τα Μέλη.

<SPEAKER ID=114 NAME="Πρόεδρος">
Κύριε Wynn, αξιότιμοι κύριοι βουλευτές, θα διακόψω τη συνεδρίαση για δέκα λεπτά. Έστειλα κάποιον να ρωτήσει αν μετά από αυτά τα δέκα λεπτά θα μπορούμε να υπολογίζουμε στην παρουσία του Συμβουλίου και της Επιτροπής. Αν η απάντηση είναι ότι δε μπορούν, το Συμβούλιο και η Επιτροπή, να είναι βέβαιοι για την παρουσία τους μετά την πάροδο των δέκα αυτών λεπτών, θα υποβάλω σε ψηφοφορία το αν θα συνεχίσουμε ή όχι τη συζήτηση.
<P>
(Η συνεδρίαση, διακοπείσα στις 15.10 επαναλαμβάνεται στις 15.20)

<SPEAKER ID=115 NAME="Πρόεδρος">
Αξιότιμοι κύριοι βουλευτές, ήρθαμε σε επαφή με την Επιτροπή και το Συμβούλιο. Ο κύριος Επίτροπος είχε την ευγένεια να σπεύσει αμέσως. Όσο για το Συμβούλιο, μας είπαν ότι διαπραγματεύεται ένα κείμενο αυτήν τη στιγμή και ότι θα καθυστερήσει ακόμη ένα τέταρτο της ώρας. Συνεπώς, υποβάλλω σε ψηφοφορία τη συνέχιση ή όχι της συζήτησης.
<P>
(Το Σώμα αποφασίζει τη συνέχιση της συζήτησης)

<SPEAKER ID=116 LANGUAGE="EN" NAME="Tomlinson">
κύριε Πρόεδρε, προειδοποιώ το Συμβούλιο ότι ο Θεός να το βοηθήσει εάν έρθει εδώ και θελήσει επί μισή ώρα να μας κάνει διάλεξη σχετικά με μια συζήτηση την οποία δεν παρακολούθησε. Ελπίζω ότι θα το ξεκαθαρίσετε αυτό στον Προεδρεύοντα πριν μπει εδώ μέσα. Μας περιφρόνησαν στην επιτροπή όπου μας έστειλαν έναν δημόσιο υπάλληλο να μας παρουσιάσει κάτι το οποίο, στο κάτω κάτω, αποτελούσε πολιτική πρόταση. Κάναμε απόλυτα σαφές στην επιτροπή ότι αυτή η συμπεριφορά της προεδρίας ήταν απαράδεκτη. Μας περιφρόνησαν ξανά σήμερα το απόγευμα και αυτό που δεν πρόκειται να ανεχτούμε είναι μια διάλεξη επάνω σε μια συζήτηση την οποία το Συμβούλιο δεν είχε την ευγένεια να παρακολουθήσει. Ελπίζω ο εκπρόσωπος του Συμβουλίου να το ξεκαθαρίσει αυτό στην προεδρία πριν μπει στην Αίθουσα. Θα μας έβγαζε από τον κόπο να τα ξαναπούμε απευθείας στο Συμβούλιο μόλις εμφανιστεί.

<SPEAKER ID=117 NAME="Πρόεδρος">
Ευχαριστώ, κύριε Tomlinson. Παρίσταται εδώ ένας εξέχων εκπρόσωπος του Συμβουλίου ο οποίος θα του μεταφέρει φυσικά αυτές τις απόψεις. Γνωρίζετε ότι δεν είναι δική μου αρμοδιότητα να λογοκρίνω οτιδήποτε θέλει να πει το Συμβούλιο σε αυτό το Σώμα. Το Συμβούλιο από την πλευρά του θα ακούσει τις διαμαρτυρίες που θα είναι αρμόζουσες και μέσα στα πλαίσια του Κανονισμού. Συνεπώς, δίνω το λόγο στην κ. Kjer Hansen προκειμένου να παρουσιάσει την έκθεση που συνέταξε.

<SPEAKER ID=118 NAME="Kjer Hansen">
Κύριε Πρόεδρε, τώρα που η Επιτροπή εκπροσωπείται δεόντως, θα ήθελα καταρχάς να την ευχαριστήσω για τη συνεργασία της και για το γεγονός ότι παρέσχε πρόθυμα πληροφορίες και έδωσε απάντηση στα ερωτήματα που έθεσα σχετικά με το υπό εξέταση θέμα. Θα ήθελα πρώτα να τονίσω ότι οι περισσότερες ελλείψεις της διαδικασίας κλεισίματος των λογαριασμών οφείλονται, κατά τη γνώμη μου, στη γεωργική πολιτική αυτή καθεαυτή και μάλιστα στη μορφή την οποία δώσαμε στην εν λόγω κοινή γεωργική πολιτική. Η πολιτική αυτή έχει γίνει τόσο πολυσύνθετη που το αποτελεσματικό κλείσιμο των λογαριασμών προϋποθέτει ριζική απλούστευση και μεταρρύθμισή της. Ελπίζω ότι το μήνυμα αυτό θα αποτελέσει σημαντικό στοιχείο των συζητήσεων σχετικά με τη μελλοντική γεωργική πολιτική. Ένα ακόμη πρόβλημα είναι ότι οι γεωργικές δαπάνες διενεργούνται αποκλειστικά μέσω του προϋπολογισμού της ΕΕ. Η φύση της υπόθεσης είναι τέτοια που τα κράτη μέλη δεν έχουν το ίδιο ενδιαφέρον να εντοπίσουν τις αντικανονικές πληρωμές που ενδέχεται να έχουν γίνει. Είναι πραγματικά αντιφατική κατάσταση να μην αναλαμβάνουν από κοινού τις δαπάνες η Επιτροπή και τα κράτη μέλη.
<P>
Η διαδικασία κλεισίματος των λογαριασμών δεν είναι ικανοποιητική για πολλούς λόγους. Η Επιτροπή δεν διαθέτει επαρκείς πόρους για το κλείσιμο των λογαριασμών με ασφαλή τρόπο. Η εμβέλεια του λογιστικού ελέγχου είναι ελάχιστη σε σύγκριση με τις συναλλαγές που πραγματοποιούνται. Υπάρχουν μάλιστα τομείς όπου επί σειρά ετών δεν γίνεται κανένας έλεγχος. Επίσης, το γεγονός ότι στα κράτη μέλη υπάρχουν πολλοί καταβάλλοντες οργανισμοί αποτελεί πρόβλημα από άποψη ελέγχου. Σε πολλές περιπτώσεις φαίνεται να «μαντεύονται» απλώς τα ποσά που πρέπει να εισπραχθούν. Μόνο το 7 % των διορθώσεων, που πραγματοποιήθηκαν στον προϋπολογισμό του 1991, είναι μεμονωμένες διορθώσεις. Το υπόλοιπο αφορά τις γνωστές «σταθερές διορθώσεις», δηλαδή η Επιτροπή εκτιμά ή, μάλλον, »μαντεύει» τα ποσοστά και τα ποσά που πρέπει να εισπραχθούν. Τα κράτη μέλη αποδέχονται στις περισσότερες περιπτώσεις τις διορθώσεις, αλλά υπάρχουν ορισμένα παραδείγματα διαφωνιών, που έχουν παραπεμφθεί στο Δικαστήριο. Για το λόγο αυτό, επιδοκιμάζω το γεγονός ότι συστάθηκε ένα όργανο συνδιαλλαγής, στα πλαίσια του οποίου τα κράτη μέλη και η Επιτροπή θα μπορούν να συμβιβάζονται σε περίπτωση διαφωνιών.
<P>
Το κυριότερο πρόβλημα στα πλαίσια της διαδικασίας κλεισίματος των λογαριασμών είναι ότι, αντί να υπάρχει μια διαδικασία τεχνικής φύσεως, στην πράξη διεξάγονται πολιτικές διαπραγματεύσεις. Οι εκτιμήσεις της Επιτροπής αποτελούν το αντικείμενο διαπραγματεύσεων μεταξύ της τελευταίας και των ενδιαφερόμενων κρατών μελών. Έχουμε διάφορα παραδείγματα. Ένα από τα χειρότερα είναι το παράδειγμα της παραγωγής βαμβακιού στην Ελλάδα, όπου η Επιτροπή ζήτησε αρχικά μια διόρθωση κατά 25 %, αλλά μετά από διαπραγματεύσεις με την εν λόγω χώρα το ποσό αυτό μειώθηκε σε 10 % με την υπόσχεση να τηρηθούν ορισμένες απαιτήσεις. Βέβαια οι διαπραγματεύσεις αυτές παρουσιάζουν τόσο θετικά όσο και αρνητικά σημεία. Είναι όμως γεγονός ότι δεν υπάρχει αντικειμενικότητα.
<P>
Ένα άλλο πολύ γνωστό παράδειγμα είναι οι ποσοστώσεις γάλακτος. Η υπόθεση αυτή εξετάστηκε πιο εμπεριστατωμένα στο παρελθόν, αλλά ας μου επιτραπεί να τονίσω ότι οι διαπραγματεύσεις και οι πολιτικές πιέσεις υπερίσχυσαν του γεγονότος ότι επρόκειτο για αχρεωστήτως καταβληθέντα ποσά. Η κατάληξη της όλης υπόθεσης ήταν ένα πολιτικό «παζάρεμα», το δε θετικότερο σημείο της υπόθεσης των ποσοστώσεων γάλακτος ήταν ότι, παρόλα αυτά, η υπόθεση και η εξέλιξή της είδαν το φως της δημοσιότητας.
<P>
Το γεγονός ότι διεξάγονται συχνά διαπραγματεύσεις μεταξύ της Επιτροπής και ενός κράτος μέλους σημαίνει ότι δεν υπάρχει πλήρης νομική ασφάλεια. Υπάρχει κίνδυνος διαφορετικής μεταχείρισης των κρατών μελών, είτε αυτό γίνεται εσκεμμένα είτε συμπτωματικά. Υπάρχουν φυσικά και κράτη μέλη που θεωρούν θετική την εν λόγω «ευελιξία», όπως την αποκαλούν, επειδή θεωρούν ότι αποβαίνει προς το συμφέρον τους. Ωστόσο, το πρόβλημα είναι ότι στόχος του κλεισίματος των λογαριασμών είναι η είσπραξη των μη επιλέξιμων δαπανών. Το σύστημα βρίθει λαθών και το πιο σοβαρό είναι ότι δεν διασφαλίζει ούτε προσπαθεί να διασφαλίσει την αντικειμενικότητα σε σχέση με το κλείσιμο των λογαριασμών, ώστε τα ποσά που εισπράττονται να αντικατοπτρίζουν τις πραγματικές απώλειες.
<P>
Προτείνω να χορηγηθεί απαλλαγή στον τομέα αυτό, όχι επειδή αυτό αξίζει να γίνει, αλλά επειδή θα είναι φυσικό για να υπάρχει συνέπεια και συνέχεια σε σχέση με την προηγούμενη απόφαση. Θα ήθελα να καταλήξω αναφέροντας ότι θεωρώ προτιμότερο να κλείσουν οι λογαριασμοί παρόλες τις ελλείψεις αντί να μην κλείσουν καθόλου, ελπίζω δε να καταλήξουμε στην ίδια απόφαση και για τους λογαριασμούς σε άλλους τομείς, π.χ. όσον αφορά τα Διαρθρωτικά Ταμεία.

<SPEAKER ID=119 NAME="Cornelissen">
Πρόεδρε, η απόφαση απαλλαγής όσον αφορά την εκτέλεση του γενικού προϋπολογισμού για το 1992, προκάλεσε πολλά σχόλια. Όπως είναι γνωστό, η σαφής και συνεπής στάση του Ευρωπαϊκού Κοινοβουλίου είχε τελικά ως αποτέλεσμα να ζητήσει η Ευρωπαϊκή Επιτροπή την επιστροφή 1, 6 δισεκ. Ecu για την μη εφαρμογή των γαλακτοκομικών ποσοστώσεων στην Ιταλία και την Ισπανία. Με άλλα λόγια το Κοινοβούλιο μπόρεσε να σώσει 1, 6 δισεκ. Ecu από χρήματα που προέρχονταν από τον κοινοτικό φορολογούμενο. Επιθυμώ να το τονίσω αυτό ιδιαίτερα και να το θέσω υπόψη ιδίως στους ευρωσκεπτιστές. Μπορώ να ρωτήσω τον Επίτροπο πόσα από αυτά τα 1, 6 δισεκ. Ecu έχουν ήδη επανεισπραχθεί;
<P>
Κατά τη σύζητηση για την απαλλαγή που διεξήχθη το περασμένο έτος, ορισμένα σημεία έμειναν εκκρεμή. Καταρχάς η έρευνα για την απάτη με τον καπνό στην Ελλάδα και την Ιταλία. Αληθεύουν οι πληροφορίες που έχω ότι ιδίως στην Ελλάδα πραγματοποιείται μικρή μόνο έρευνα; Πότε θα ενημερωθεί το Ευρωπαϊκό Κοινοβούλιο σχετικά με το ενδεχόμενο μέγεθος της απάτης και τα ληφθέντα μέτρα;
<P>
Στη συνέχεια η εκτέλεση ενός προγράμματος για την επαναγορά γαλακτοκομικών ποσοστώσεων χωρίς να υπάρχει νομική βάση. Η Επιτροπή εύκολα το δικαιολόγησε με την παρατήρηση ότι το 1995 εγκρίθηκε μια νομική βάση με την οποία δικαιολογήθηκαν εκ των υστέρων τα 170 εκατ. Ecu. Συμμερίζεται ο Επίτροπος την άποψή μου ότι παρόμοιες ενέργειες δεν αρμόζουν σε μια υπεύθυνη δημοσιονομική διαχείριση;
<P>
Τέλος, η μη επανείσπραξη των 170 εκατ. Ecu από την Ισπανία για τη μη εφαρμογή των γαλακτοκομικών ποσοστώσεων το 1989. Στην πρόσθετη ενημέρωση, για την οποία ευχαριστώ την Επιτροπή, αυτή υποστηρίζει ότι δεν ζήτησε την επανείσπραξη του εν λόγω ποσού επειδή κανένα άλλο κράτος μέλος δεν προσέφυγε στο Ευρωπαϊκό Δικαστήριο.
<P>
Πρόεδρε, φρονώ ότι το θέμα αυτό είναι ιδιαίτερα σοβαρό. Τούτο σημαίνει, άλλωστε, ότι η Επιτροπή αφήνει την εφαρμογή της Συνθήκης και της αρχής ίσης αντιμετώπισης, στην ενδεχόμενη διαμαρτυρία ενός ή περισσοτέρων κρατών μελών. Κατ' αυτό τον τρόπο φρονώ ότι η Επιτροπή κινδυνεύει να καταστεί υποχείριο του Συμβουλίου Υπουργών αντί να είναι θεματοφύλακας της Συνθήκης και προστάτης των ευρωπαίων φορολογουμένων. Αντιλαμβάνομαι ότι εν προκειμένω πρόκειται για αποφάσεις που κατά κύριο λόγο ελήφθησαν από την προηγούμενη Επιτροπή, όμως επιθυμώ από την παρούσα Επιτροπή να αποστασιοποιηθεί εν προκειμένω. Η πορεία των πραγμάτων όσον αφορά τη χρηματοδότηση της καταστροφής των μόσχων στις Κάτω Χώρες, θέτει εκ νέου υπό αμφισβήτηση την αξιοπιστία της χρηματοδοτικής πολιτικής της Επιτροπής. Γνωρίζω ότι αύριο η Επιτροπή θα προβεί σε δήλωση, όμως ο αρμόδιος για τον προϋπολογισμό και τον έλεγχο του προϋπολογισμού Επίτροπος μπορεί ενδεχομένως να προβεί τώρα σε δήλωση σχετικά με αυτή την κακή χρηματοδοτική πολιτική.
<P>
Πρόεδρε, θα διευκρινίσω αυτό το σημείο. Τη μια ημέρα ο Επίτροπος που είναι αρμόδιος για τη γεωργία εκφράζει την έκπληξή του για το γεγονός ότι οι Κάτω Χώρες αποφάσισαν να καταστρέψουν 60.000 μόσχους και μερικές ημέρες αργότερα διαβάζουμε στις εφημερίδες ότι η Επιτροπή θα διαθέσει 20 εκατ. ολλανδικά φιορίνια για αυτό το μέτρο το οποίο η ίδια χαρακτήρισε ως άσκοπο και περιττό. Πρόεδρε, φρονώ ότι πρόκειται για ένα σοβαρό θέμα. Θίγεται η αξιοπιστία της Επιτροπής. Μπορεί ο Επίτροπος να διευκρινίσει με ποιο τρόπο αυτό ευθυγραμμίζεται με την εξαγγελθείσα εκ μέρους του Προέδρου της Επιτροπής Santer αυστηρή δημοσιονομική διαχείριση, γεγονός για τον οποίο τον συγχαίρω; Όμως, Πρόεδρε, όπως λέγουν και οι Βρετανοί proof of the pudding is in the eating και για αυτό το λόγο θα ήθελα από τον Επίτροπο να δώσει μια εκτεταμένη απάντηση σε αυτήν την ουσιώδη ερώτηση.

<SPEAKER ID=120 NAME="Kellett-Bowman">
Κύριε Πρόεδρε, οι οκτώ αυτές εκθέσεις κοινής συζήτησης εκπροσωπεύουν κάτι το νέο για την Κοινότητα εφέτος καθόσο η Συνθήκη του Μάαστριχτ αναθέτει στο Ευρωπαϊκό Δικαστήριο την έκδοση ετήσιας Δήλωσης Αξιοπιστίας για τα οικονομικά της Κοινότητας. Η Συνθήκη δεν λέει στο Δικαστήριο πως να την εκπονήσει, ούτε και στο Κοινοβούλιο τι να κάνει μ' αυτή. Ήμουν προετοιμασμένος να ακολουθήσω τον κ. Wynn με τις παρατηρήσεις μου και τώρα διαπιστώνω ότι κάνω τον Αη-Γιώργη πριν απ' αυτόν!
<P>
Το Ευρωπαϊκό Δικαστήριο αφιέρωσε αξιόλογους πόρους για την DAS (τη Δήλωση Αξιοπιστίας) γεγονός το οποίο προκύπτει σαφώς εάν δείτε τις ελλείψεις και τα κενά της Ετήσιας Έκθεσής του για το 1994. Προσβλέπω στον νέο Πρόεδρο του Ευρωπαϊκού Δικαστηρίου για να υιοθετήσει κάποια αναδιάρθρωση των τρόπων εργασίας του Δικαστηρίου. Αυτό το εζήτησα πέρσι και το ζητώ ξανά κι' εφέτος διότι υπάρχει πράγματι ανάγκη οργάνωσης του Δικαστηρίου έτσι ώστε να μπορεί να εκδίδει και την ετήσια έκθεση και τη Δήλωση Αξιοπιστίας. Γνωρίζω ότι κάτι τέτοιο θα το επιβαρύνει με πολύ περισσότερη εργασία αλλά εάν λειτουργούσε περισσότερο ως μία διεθνής ομάδα οικονομικών ελεγκτών και λιγότερο ως ένα ωχρό αντίγραφο της Ευρωπαϊκής Επιτροπής, τότε ίσως να ήταν περισσότερο επιτυχημένο.
<P>
Το δεύτερο πρόβλημα συνοδεύει τη λήψη της DAS από το Ευρωπαϊκό Κοινοβούλιο. Το γεγονός αυτό οδήγησε σε παρατεταμένες συζητήσεις μέσα στην Επιτροπή Ελέγχου του Προϋπολογισμού. Υποστηρίζω με έμφαση τις απαντήσεις που έδωσε ο κ. Wynn, τις οποίες θα παρουσιάσει αργότερα και οι οποίες υπάρχουν στην αιτιολογική του έκθεση. Τοποθετεί την DAS και την συνταγματική θέση της DAS στο αρμόζον πλαίσιο, διότι το μόνο που έκανε το Ευρωπαϊκό Συμβούλιο ήταν απλά και μόνο να ζητήσει από το Ευρωπαϊκό Δικαστήριο την έκδοση της Δήλωσης. Δεν διευκρίνησε πως θα έπρεπε να προχωρήσει το δικαστήριο και δεν διευκρίνησε τι θα έπρεπε να κάνουμε εμείς με τη Δήλωση. Πιστεύω όμως ότι η αιτιολογική έκθεση που είναι προσαρτημένη στην έκθεση του κ. Wynn είναι τόσο εξαίρετη που θα έπρεπε να συντάξουμε μια εξ ιδίας πρωτοβουλίας έκθεση η οποία θα μας επέτρεπε να παρουσιάσουμε ενώπιον του Σώματος τις παραγράφους αυτές - 30 έως 51 - έτσι ώστε να μπορέσουμε να ψηφίσουμε επ' αυτών ως κοινοτική πλέον πολιτική.
<P>
Ο φίλος μου ο κ. Blak τώρα βρήκε την ώρα να φύγει. Έσπασε το τζάμι και τρέχει να κρυφτεί. Πέρσι είπα γι' αυτόν «Τον θεωρώ ως τον άνθρωπο που έχει την ευθύνη για την Ευρωπαϊκή Κοινότητα Ανθρακος και Χάλυβος. Κάνει εξαίρετη εργασία». Ωστόσο, με τις παρατηρήσεις του για το κλείσιμο των ανθρακορυχείων επέτρεψε στην πολιτική του κόμματός του να θολώσει την συνήθως ορθή κρίση του. Το ίδιο έκανε ξανά και φέτος! Είναι αληθές ότι διευκρινίζει πως το Ηνωμένο Βασίλειο δεν ενήργησε παρανόμως. Δεν υπάρχει θέμα ότι εσκεμμένως διασπάθισε πιστώσεις της ΕΚΑΧ. Ενώ ένα από τα ορυχεία έκλεισε το 1990, το κύριο ανθρακορυχείο του Μάρκαμ μπήκε στη ναφθαλίνη, κατά το ότι είναι υπό επισκευή και συντήρηση έτσι ώστε να μπορέσει να χρησιμοποιηθεί στο μέλλον. Θα ψηφίσουμε κατά της παραγράφου 11 του κ. Blak.
<P>
Αναφορικά με το Ίδρυμα του Δουβλίνου, δεν υπάρχει πρόβλημα καθόσο η Επιτροπή Ελέγχου του Προϋπολογισμού δεν εδίστασε να συστήσει την παροχή απαλλαγής για το έτος 1994. Είμαι ευτυχής που πληροφορήθηκα ότι αυτή η ατέλειωτη ιστορία με την ιδιοκτησία του οικοπέδου στο Δουβλίνο έφτασε πλέον στο τέλος της. Κράτησε πολύ χρόνο αλλά τώρα πέρασε. Το πρόβλημα όμως του δημοσιονομικού ελέγχου για το Ίδρυμα του Δουβλίνου δεν έχει λυθεί ακόμη. Προτείναμε πέρσι να διορίσει η Επιτροπή έναν δημοσιονομικό ελεγκτή μερικής απασχόλησης αλλά αυτό δεν έγινε ακόμη. Φαίνεται ότι το σύστημα εργασίας, ο Δημοσιονομικός Κανονισμός και η σύσταση του Ελεγκτικού Συνεδρίου συνομωτούν για την ύπαρξη, κάθε στιγμή, πολλών μετρητών στο ταμείο. Εάν το Ελεγκτικό Συνέδριο, η Επιτροπή και το Ίδρυμα δεν μπορούν να λύσουν το πρόβλημα θα πρέπει να προτείνουν την τροποποίηση του Δημοσιονομικού Κανονισμού καθόσο οι συστάσεις διαφέρουν από έτος σε έτος. Ελπίζω ότι το Σώμα θα υποστηρίξει την πρόταση της Επιτροπής Ελέγχου του Προϋπολογισμού για την παροχή οικονομικής απαλλαγής στο Ευρωπαϊκό Ίδρυμα για τη Βελτίωση των Συνθηκών Διαβίωσης και Εργασίας του Δουβλίνου.
<P>
Εάν εξετάσουμε το Ευρωπαϊκό Κέντρο για την Ανάπτυξη της Επαγγελματικής Κατάρτισης, το CEDEFOP όπως το αποκαλούμε, θα διαπιστώσουμε ότι δεν πρόκειται για μια εξ ίσου εύκολη ιστορία. Εκεί υπάρχουν πολλά και σοβαρά προβλήματα τα οποία, σπεύδω να προσθέσω, δεν οφείλονται στο ίδιο το Κέντρο - το Κέντρο δεν φέρει καμιά ευθύνη. Πιστεύω ότι η απόφαση του Ευρωπαϊκού Συμβουλίου να μεταφέρει το CEDEFOP από το Βερολίνο στη Θεσσαλονίκη απετέλεσε την κορυφαία στιγμή μιας ευρωπαϊκής ιστορίας χάους. Πράγματι, πιστεύω ότι πρόθεσή τους ήταν να μεταφέρουν στη Θεσσαλονίκη το Ανατολικοευρωπαϊκό Ίδρυμα Κατάρτισης - το οποίο προσωρινά στεγαζόταν στον χώρο του CEDEFOP στο Βερολίνο. Αλλά η διαταγή ήταν βασιλική και η μετακίνηση έπρεπε να γίνει.
<P>
Η Επιτροπή δεν βοήθησε διότι καταπιάστηκε με ορισμένες εξόχως αποτυχημένες εργασιακές σχέσεις που είχαν ως αποτέλεσμα το περισσότερο από το μισό προσωπικό να μην είναι έτοιμο να μετακινηθεί. Πιστεύω ότι ούτε το Κοινοβούλιο βοήθησε διότι είχε ζητήσει την πρόσληψη εξωτερικών συμβούλων οι οποίοι να ελέγξουν την εργασία του CEDEFOP. Οι σύμβουλοι επέλεξαν να έρθουν τη στιγμή που το ηθικό στο Κέντρο είχε φτάσει κάτω από το πάτωμα δεδομένου ότι το προσωπικό ήταν έντονα δυσαρεστημένο με τις ρυθμίσεις που έγιναν.
<P>
Εκείνη τη στιγμή το Ευρωπαϊκό Δικαστήριο εξέδωσε μια έντονα επικριτική έκθεση, αλλά οι σύμβουλοι έφτασαν μέχρι του σημείου να δηλώσουν ότι το Κέντρο δεν προσφέρει κάποια ουσιαστική υπηρεσία στην Κοινότητα.
<P>
Δεν πιστεύω ότι η Επιτροπή Ελέγχου του Προϋπολογισμού είναι το κατάλληλο όργανο για να κάνει μία ποιοτική εκτίμηση της χρησιμότητας και της μελλοντικής αξιοποίησης του Κέντρου. Αυτό είναι δουλειά της Διαχειριστικής Επιτροπής. Η προσωπική μου άποψη είναι ότι εφόσον υπάρχει αύξηση της ζήτησης των εκθέσεων του Κέντρου, θα πρέπει να κάνουν κάποια χρήσιμη εργασία για την οποία ο κόσμος θέλει να ενημερωθεί. Το παραπάνω αποτελεί μια καλή επιχειρηματική αιτιολόγηση. Επί πλέον, πιστεύω ότι θα φαινόμασταν μάλλον ανόητοι εάν λέγαμε ότι το Κέντρο είναι άχρηστο αυτή την ώρα της μεγάλης ανεργίας στην Ευρώπη και την ώρα που οι ιδέες για την κατάρτιση και την επανακατάρτιση είναι ζωτικές για το μέλλον μας.
<P>
Η εργασία αυτή χρειάζεται μια ακόμη μεγαλύτερη προτεραιότητα. Έτσι, αντί να καταδικάσουμε με μια μονοκοντυλιά το CEDEFOP αρνούμενοι την χορήγηση απαλλαγής, προτείνουμε την αναβολή της. Στο άμεσο μέλλον, η επιτροπή θα πρέπει να κανονίσει μια επίσκεψη στη Θεσσαλονίκη έτσι ώστε ο διευθυντής και οι αρμόδιοι του Κέντρου να μπορέσουν να μας διαβεβαιώσουν για το μέλλον του CEDEFOP, την βιωσιμότητά του και ότι μπορεί να παίξει ένα χρήσιμο ρόλο στην έρευνα για την κατάρτιση και την επανακατάρτιση. Η Επιτροπή Ελέγχου του Προϋπολογισμού συνιστά στο Σώμα την επί του παρόντος αναβολή παροχής απαλλαγής στο CEDEFOP.
<P>
Επιτρέψτε μου να τελειώσω απευθύνοντας έκκληση προς την Επιτροπή και προς οιονδήποτε ενδιαφερόμενο να ασχοληθούν με εκείνα που συμβαίνουν στα διοικητικά συμβούλια τόσο του Δουβλίνου όσο και της Θεσσαλονίκης. Τα διοικητικά συμβούλια περιλαμβάνουν τώρα περισσότερα άτομα από εκείνα που εργάζονται στα κέντρα αυτά. Η αρχική ιδέα των ιδρυτικών πατέρων ήταν να κάνουν τους κοινωνικούς εταίρους, τις κυβερνήσεις, τους εργοδότες και τις συνδικαλιστικές οργανώσεις να συνομιλήσουν μεταξύ τους - και αυτό είναι κάτι το ευπρόσδεκτο. Εάν όμως υπάρχει ένας εκπρόσωπος από το καθένα από τα 15 κράτη μέλη, ένας εκπρόσωπος από τις χώρες της ΕΖΕΣ καθώς και εκπρόσωποι της Επιτροπής, τα διοικητικά συμβούλια φτάνουν στα 60 άτομα. Τα διοικητικά συμβούλια συνεδριάζουν δύο φορές και οι γραμματείες τους συναντώνται τρεις ή τέσσερεις φορές. Θα πρέπει να υπάρχει κάποιος καλύτερος τρόπος για να γίνει αυτό, κάποιος τρόπος ο οποίος να φαίνεται λογικότερος στους πολίτες της Ευρώπης. Κάνω έκκληση στην Επιτροπή να ξεκινήσει διερεύνηση για το πως μπορεί να βελτιωθεί αυτή η κατάσταση.

<SPEAKER ID=121 NAME="Wynn">
Κύριε Πρόεδρε, καταρχάς σχετικά με τον γενικό προϋπολογισμό: μέσα στα πλαίσια της προτάσεως ψηφίσματος ας μην ξεχάσουμε το γεγονός ότι στην πραγματικότητα δεχόμεθα με ευχαρίστηση το πνεύμα της εποικοδομητικής συνεργασίας που επεκράτησε μεταξύ της Επιτροπής και του Ελεγκτικού Συνεδρίου για το οικονομικό έτος 1994. Εάν δεχθούμε το ίδιο και για το παρελθόν, τότε καλωσορίζουμε επίσης και τις προτάσεις για μια υγιή και αποτελεσματική δημοσιονομική διαχείριση (SEM 2000) και ελπίζουμε ότι μελλοντικά τα πράγματα θα πάνε καλύτερα.
<P>
Το πρόβλημα με την παροχή απαλλαγής είναι ότι το 80 % του προϋπολογισμού της Ένωσης δαπανάται από τα κράτη μέλη, κάτι που το γνωρίζουμε όλοι. Δυστυχώς όμως δεν χορηγούμε απαλλαγή στα κράτη μέλη, χορηγούμε απαλλαγή στην Επιτροπή. Η Επιτροπή δεν θα πρέπει να ενθουσιαστεί που ακούει μόνο επαίνους, διότι γνωρίζει ότι η πρόταση ψηφίσματος περιλαμβάνει επικρίσεις για τον χλιαρό τρόπο με τον οποίο ενήργησε, κατά την άποψή μας, αντί να παρέμβει δυναμικά στα κράτη μέλη και να απαιτήσει επιστροφή χρημάτων ή να βεβαιωθεί ότι δαπανώνται κατάλληλα.
<P>
Πολλοί εξειδικευμένοι τομείς της εκθέσεως θα καλυφθούν από τους αγορητές που θα με ακολουθήσουν. Θα ήθελα να συγκεντρώσω την προσοχή μου σε ένα θέμα, και σε ένα θέμα μόνο, το οποίο το ανέφερε ήδη ο κ. Kellett-Bowman, και αυτό είναι η Δήλωση Αξιοπιστίας (DAS). Η DAS θα βελτιώσει τη χρηστή οικονομική διαχείριση του κοινοτικού προϋπολογισμού - όλοι το δεχόμαστε αυτό - αλλά, όπως σημείωσε το Ελεγκτικό Συνέδριο, υπάρχουν και προβλήματα. Μεταξύ των 70 περίπου παραγράφων της προτάσεως ψηφίσματος η πιο σημαντική για μένα είναι η παράγραφος 8 η οποία ζητεί από την Επιτροπή όπως, από εδώ και πέρα, περιλαμβάνει ένα ξεχωριστό λογαριασμό με τίτλο «Προσδιοριζόμενα ποσά υποκείμενα σε διαδικασία ανάκτησης». Ζητούμε από την Επιτροπή να αναφέρει συγκεκριμένες περιπτώσεις καθώς και υποσύνολα στηριζόμενα σε ουσιαστικά σφάλματα που διαπιστώθηκαν από το Ελεγκτικό Συνέδριο και στη συνέχεια ζητούμε να ενημερώσει το Κοινοβούλιο σχετικά με τις ενέργειες που έκανε και για τις δύο περιπτώσεις. Υποστηρίζω ότι πρόκειται για την πιο σημαντική παράγραφο διότι, μολονότι θα προτείνω την παροχή απαλλαγής, θα το προτείνω υπό τη σαφέστατη προϋπόθεση παροχής διασφάλισης από την Επιτροπή ότι θα κάνει αυτά της ζητούμε. Επομένως, αναμένουμε τη σχετική ανταπόκριση της Επιτροπής.
<P>
Η παρούσα υπήρξε η πρώτη Δήλωση Αξιοπιστίας. Τα συμπεράσματα της εκθέσεως του Ελεγκτικού Συνεδρίου για την Επιτροπή είναι κάπως ανάμικτα. Στην αιτιολογική μου έκθεση χρησιμοποιώ ένα ποδοσφαιρικό όρο για να πω ότι εάν εξετάζαμε αυτά τα συμπεράσματα θα μπορούσαμε να πούμε ότι η Επιτροπή είχε μια νίκη, μια ήττα και μια ισοπαλία. Η νίκη ήταν το ότι οι λογαριασμοί αντικατόπτριζαν με ακρίβεια τα έσοδα, τα έξοδα και την οικονομική κατάσταση της Ένωσης. Η ήττα ήταν ότι υπήρχαν πάρα πολλά σφάλματα στις οικονομικές συναλλαγές για να χορηγηθεί θετική βεβαίωση, και η ισοπαλία ήταν το γεγονός ότι δεν υπήρχαν σημαντικά σφάλματα στους ιδίους πόρους αλλά ότι παράλληλα δεν μπορούσε να βεβαιωθεί πως όλες οι δασμολογητέες εισαγωγές απέδωσαν τα αντίστοιχα έσοδα.
<P>
Ακόμη και με αυτό το αποτέλεσμα, δηλ. μια νίκη, μια ήττα και μια ισοπαλία, τον περασμένο Νοέμβριο όταν το Ελεγκτικό Συνέδριο παρουσίασε την έκθεσή του, τα μέσα ενημέρωσης - και, ασφαλώς, τα βρετανικά μέσα ενημέρωσης - »γαντζώθηκαν» στο ποσοστό του 4 %. Με πυχιαίους τίτλους όλα τα μέσα ενημέρωσης διαλάλησαν ότι η Κοινότητα έκανε κακή διαχείριση ή έχασε - βεβαίως και η λέξη «απάτη» εμφανίστηκε από καιρού εις καιρόν - το 4 % του προϋπολογισμού της.
<P>
Δεν θα πρέπει να αγνοήσουμε το γεγονός αυτό και θα πρέπει να αποφασίσουμε εάν μπορούμε να παράσχουμε απαλλαγή στην Επιτροπή υπό το φως των αναφερομένων στη Δήλωση Αξιοπιστίας.
<P>
Ας την εξετάσουμε λοιπόν. Το πρώτο που θα πρέπει να θυμόμαστε είναι το ότι η οικονομική απαλλαγή ισοδυναμεί με τη νομιμοποίηση των λογαριασμών. Βλέποντας αυτό το 4 % θα πρέπει να διερωτηθούμε: αποτελεί άραγε παραδεκτό ή απαράδεκτο ποσοστό; Η απλή απάντηση είναι ότι είναι απαράδεκτο! Το Κοινοβούλιο κατά κανένα τρόπο δεν μπορεί να συγχωρήσει αυτό το 4 %. Έτσι, δεν μπορούμε να αποδεχθούμε ότι σε κάθε 25 Ecu το 1 έχει πληρωθεί εσφαλμένα.
<P>
Στη συνέχεια όμως θα πρέπει να εξετάσουμε το ίδιο το σύστημα και να αναρωτηθούμε: ο αριθμός αυτός είναι άραγε αξιόπιστος; Αυτό εξαρτάται από την γωνία που θα το δει κανείς! Η αιτιολογική έκθεση, και στο σημείο όπου εξετάζουμε εάν ο αριθμός αυτός είναι αξιόπιστος ή όχι, περιλαμβάνει ανάλυση για τα παραπάνω.
<P>
Εάν όμως είναι αξιόπιστος, τότε ποιός φταίει; Αυτό αποτελεί ένα ακόμη μεγαλύτερο δίλημμα. Βασικά, θα μπορούσαμε να κατηγορήσουμε τα κράτη μέλη, διότι εκείνα είναι που δαπανούν το 80 % του προϋπολογισμού. Αλλά ασφαλώς, όπως είπα, δεν χορηγούμε οικονομική απαλλαγή στα κράτη μέλη.
<P>
Αυτό που θα πρέπει να ρωτήσουμε είναι: μπορούν τα σφάλματα αυτά να διορθωθούν; πιστεύω ότι η απάντηση σ' αυτό περιλαμβάνεται στην αιτιολογική έκθεση και αυτός είναι ο λόγος για τον οποίο η παράγραφος 8 είναι τόσο σημαντική για το Κοινοβούλιο, διότι αποτελεί τον τρόπο με τον οποίο μπορούμε να χορηγήσουμε απαλλαγή στην Επιτροπή, έστω και με αυτή τη Δήλωση Αξιοπιστίας.
<P>
Ας ξεκαθαρίσουμε ότι το Κοινοβούλιο δεν έχει νομικό δικαίωμα να δημιουργήσει χρέος. Δεν μπορούμε να κάνουμε τη δουλειά της Επιτροπής και, επομένως, δεν μπορούμε να θέσουμε ως προϋπόθεση απαλλαγής την είσπραξη του χρέους. Αυτό έχει θεμελιώδη σημασία. Η ισχύς χορήγησης απαλλαγής εκ μέρους του Κοινοβουλίου στηρίζεται στους λογαριασμούς της Επιτροπής. Αυτός είναι ο τομέας με τον οποίο έχουμε το δικαίωμα να ασχοληθούμε. Εάν οι λογαριασμοί είχαν τροποποιηθεί, όπως ζητούμε με την παράγραφο 8, ούτως ώστε να περιλαμβάνουν τα ποσά που ελπίζει να ανακτήσει η Επιτροπή, τότε θα μπορούσαν να συμβούν τρία πράγματα. Πρώτον, το Κοινοβούλιο δεν θα ήταν υποχρεωμένο να πιστοποιήσει τους λογαριασμούς και, κατά συνέπεια, δεν θα εκάλυπτε τα οποιαδήποτε λάθη. Δεύτερον, η Επιτροπή θα ήταν υποχρεωμένη να επιδιώξει την ανάκτηση των αχρεωστήτως καταβληθέντων ποσών και, τρίτον, δεν θα υπήρχε υποκατάσταση στη νομική ευθύνη της Επιτροπής όσον αφορά την εκτέλεση του προϋπολογισμού. Συνεπώς, το συμπέρασμα στο οποίο καταλήγει αυτή η γενική έκθεση είναι ότι θα πρέπει να χορηγήσουμε απαλλαγή υπό την προϋπόθεση των παραπάνω απαιτήσεων από την Επιτροπή.
<P>
Στρέφομαι τώρα στο Ευρωπαϊκό Ταμείο Ανάπτυξης. Εδώ οι προτάσεις είναι εντελώς διαφορετικές. Εκείνοι από εμάς που βρισκόμαστε εδώ από χρόνια και έχουμε διαπιστώσει την, χρόνο με χρόνο, παροχή απαλλαγής για τα ΕΤΑ γνωρίζουμε τα προβλήματα χρηματοδότησης μέσω των Ευρωπαϊκών Ταμείων Ανάπτυξης και τα έχουμε αποδεχθεί με το πέρασμα των ετών - όχι ότι έχουμε προσπαθήσει να καλύψουμε κάτι, αλλά τουλάχιστον έχουμε προσπαθήσει να κατανοήσουμε ότι σε όλους αυτούς τους τομείς που περιλαμβάνουν αναπτυξιακούς όρους, τα πράγματα δεν είναι τόσο απλά όσο θα φαινόντουσαν σε έναν απλό λογιστή.
<P>
Έρχεται όμως κάποτε η ώρα που θα πρέπει να πούμε: ως εδώ και μη παρέκει. Εντελώς ειλικρινά, υπάρχουν τρία πράγματα που έχουν φτάσει στο όριο και μας έχουν φέρει τώρα στο σημείο να πούμε ότι ως εδώ και μη παρέκει.
<P>
Εδώ και πολύν καιρό επιμένουμε ότι τα ΕΤΑ δεν αποδίδουν σωστό δημοκρατικό λογαριασμό και ότι περιορίζονται από το νομικό και δημοσιονομικό τους πλαίσιο. Αλλά, ξανά, τα κράτη μέλη είναι εκείνα που είναι υπεύθυνα γι' αυτή τη νομική και δημοσιονομική κατάσταση: εκείνα τη δημιούργησαν και εκείνα μπορούν να την αλλάξουν.
<P>
Μέσα στο πλαίσιο της παρούσας εκθέσεως και της προτάσεως ψηφίσματος, το Κοινοβούλιο αναγνωρίζει την προσπάθεια της Επιτροπής να βελτιώσει τα ΕΤΑ μέσω της καλύτερης δημοσιονομικής τους διαχείρισης, έστω κι' αν εργάζεται μέσα σε κάτι που το θεωρούμε ως ένα πολύ δύσκολο πλαίσιο. Γενικά η Επιτροπή δεν επικρίνεται για τα ΕΤΑ. Οι επικρίσεις γίνονται ασφαλώς όταν φτάσουμε στο Πολιτιστικό Ίδρυμα - θα έλθω σ' αυτό σε ένα λεπτό - διότι αυτός είναι ένας τομέας στον οποίο χρησιμοποιούμε τη λέξη «καταδικάζουμε». Στην πραγματικότητα τη χρησιμοποιούμε δύο φορές σε συνάρτηση με το Πολιτιστικό Ίδρυμα.
<P>
Αλλά η DAS μας έδωσε την ευκαιρία να εξετάσουμε τους λογαριασμούς και το Ελεγκτικό Συνέδριο είπε ότι οι λογαριασμοί αντικατοπτρίζουν ατελώς τη δημοσιονομική κατάσταση και τις λειτουργίες των ΕΤΑ. Από τους λογαριασμούς λείπει η συνεκτικότητα και η πειθαρχία για να αποτυπώσουν επακριβώς την πραγματική κατάσταση. Είναι σαφές ότι αυτό δεν αποτελεί μια θετική δήλωση αξιοπιστίας. Η ΓΔ VIII θα πει ότι είναι. Αυτό υπήρξε για μια ακόμη φορά το δίλημμά μας όταν λειτουργήσαμε ως διαιτητές και, κάνοντας αυτό, το μόνο για το οποίο είμαστε σαφείς είναι το ότι δεν πρόκειται περί θετικής βεβαίωσης. Όπως είπα για τον γενικό προϋπολογισμό, υπάρχει για να χρησιμεύει ως εργαλείο υποβοήθησης του Κοινοβουλίου.
<P>
Η μεγαλύτερη όμως ανωμαλία φέτος - το ίδιο συνέβη και το προηγούμενο έτος, αλλά τότε δεν είχαμε τη DAS - είναι ότι το Ευρωπαϊκό Δικαστήριο με την απόφασή του γνωμάτευσε ότι τα Ευρωπαϊκά Ταμεία Ανάπτυξης δεν συνιστούν κοινοτικές δαπάνες. Είναι δαπάνες των κρατών μελών τις οποίες διαχειρίζεται η Επιτροπή. Με άλλα λόγια, η Επιτροπή ενεργεί ως υπεργολάβος για τη διαχείριση των Ταμείων αυτών και, για κάθε πρακτικό σκοπό, το Κοινοβούλιο δεν έχει καμία συμμετοχή στη διαχείρισή τους. Ωστόσο είμαστε υποχρεωμένοι να χορηγήσουμε απαλλαγή. Σεβόμεθα βέβαια την απόφαση του Δικαστηρίου αλλά δεν παύει να δημιουργεί ένα χάος χωρίς αρχή και τέλος. Επίσης δημιουργεί προβλήματα και στην καθημερινή διαχείριση των ΕΤΑ. Εάν θα πρέπει να χορηγούμε κάθε χρόνο απαλλαγή, θα πρέπει να ξέρουμε που στηριζόμαστε νομικά για να το κάνουμε αυτό.
<P>
Η Επιτροπή έχει κάνει μεγάλες προσπάθειες για να αλλάξει τα πράγματα, γεγονός το οποίο το αποδεχόμεθα και το καλωσορίζουμε. Χρειάζεται όμως μια ριζική αναθεώρηση σκέψεως και είμαι βέβαιος ότι όλοι στο Σώμα, εκτός των τυχόν ενός ή δύο - και εννοώ των τυχόν ενός ή δύο - θα συμφωνήσουν ότι τα ΕΤΑ θα πρέπει να ενταχθούν στον προϋπολογισμό. Αυτός είναι ο μόνος τρόπος για να αλλάξει το σύστημα. Αναγνωρίζουμε επίσης ότι με το ισχύον σύστημα το προσωπικό της Επιτροπής στις Βρυξέλλες δεν επαρκεί, όχι ποιοτικά αλλά ποσοτικά. Η Επιτροπή δεν διαθέτει επαρκές προσωπικό για να κάνει αυτά που θα έπρεπε να κάνει.
<P>
Η φύση του ρόλου της Επιτροπής σχετικά με την αναπτυξιακή χρηματοδότηση προκαλεί αντιφάσεις τις οποίες το Κοινοβούλιο ως ένα δημοκρατικό θεσμικό όργανο βρίσκει πολύ δύσκολο να αποδεχθεί. Τα κράτη μέλη παίρνουν τον έπαινο για τα ποσά που χορηγούν, προδιαγράφουν τους κανονισμούς - όποιοι κι' αν είναι αυτοί - αλλά αφήνουν τον ψόγο στην Επιτροπή και στο Κοινοβούλιο. Επομένως, υπάρχουν δύο πλευρές τις οποίες μνημόνευσα μέχρι τώρα: πρώτον, η DAS και δεύτερον, η απόφαση του Δικαστηρίου.
<P>
Η τρίτη πλευρά είναι αυτά που συνέβησαν με το Πολιτιστικό Ίδρυμα. Η Επιτροπή δεν έχει καμιά δικαιολογία σχετικά μ' αυτό. Όταν συναντήθηκα με την Επιτροπή θα έκαναν καλά να πούν: »Τα θαλασσώσαμε αφεντικό. Σηκώνουμε τα χέρια, κάναμε λάθος». Ορισμένες πλευρές όμως έκαναν προσπάθειες υπεράσπισης, γεγονός που το βρίσκω εντελώς ανεξήγητο. Όταν κάτι είναι τόσο κακό όσο αυτό που παρουσιάστηκε με το Πολιτιστικό Ίδρυμα δεν θα πρέπει να προσπαθούμε να το καλύψουμε. Η Επιτροπή πήρε μια πολιτική απόφαση την οποία δεν θα έπρεπε να πάρει έστω κι' αν την πίεζε το Συμβούλιο των Υπουργών. Το Κοινοβούλιο δεν θα πρέπει να συνδέσει το όνομα του με αυτήν την απόφαση κάτω από οποιαδήποτε μορφή, σχήμα ή μέγεθος. Εάν δεν είχαμε τη DAS ή την απόφαση του Δικαστηρίου, εγώ τουλάχιστον θα συνιστούσα να μην χορηγήσουμε απαλλαγή εξ αιτίας των όσων συνέβησαν με το Πολιτιστικό Ίδρυμα.
<P>
Δεν χαίρομαι καθόλου που προτείνω να μην χορηγηθεί απαλλαγή για τα Ευρωπαϊκά Ταμεία Ανάπτυξης αλλά, έχει έρθει πλέον η ώρα να σταματήσει το Κοινοβούλιο να παρέχει αυτή την επικάλυψη νομιμότητας, αυτό το φύλλο συκής που παρείχαμε πάντοτε στο παρελθόν. Από τώρα και στο εξής θα πρέπει να το βλέπουμε με διαφορετικά μάτια και η σύσταση για το έτος 1994 είναι να μην χορηγηθεί απαλλαγή.

<SPEAKER ID=122 NAME="Wolf">
Kύριε Πρόεδρε, αγαπητοί κυρίες και κύριοι συνάδελφοι, ως Kοινοβούλιο το καθήκον μας είναι διαφορετικό από εκείνο του Eλεγκτικού Συνεδρίου. Έχουμε το καθήκον να αξιολογούμε πολιτικά την πολιτική που αφήνεται να διαφανεί μέσω του προϋπολογισμού. Στον τομέα της κοινωνικής πολιτικής διαφαίνεται ότι υπάρχει ένα μεγάλο χάσμα ανάμεσα σ' αυτό που θα ήταν απαραίτητο στην ευρωπαϊκή κοινωνική πολιτική και σ' αυτό που υπάρχει ήδη. Aυτό φαίνεται ξεκάθαρα. Aντικατοπτρίζεται, στη συνέχεια, και στα διάφορα μεμονωμένα διαρθρωτικά προβλήματα. Έτσι υπάρχει το γνωστό διαρθρωτικό πρόβλημα το οποίο, παρά τις μεταρρυθμίσεις, εξακολουθεί να υφίσταται ακόμη, δηλαδή η δυσκολία να δαπανηθούν έγκαιρα τα χρήματα του Eυρωπαϊκού Kοινωνικού Tαμείου, ένα πρόβλημα που, παρά τις σχετικές προσπάθειες της Eπιτροπής, δεν έχει ακόμη εξαλειφθεί.
<P>
Ένα άλλο πρόβλημα - κατά τα άλλα δεν θα υπεισέλθω σε περισσότερες λεπτομέρειες - υπάρχει στον τομέα του κοινωνικού διαλόγου, όπου εξακολουθεί να κυριαρχεί πολύ μεγάλη ασυμμετρία, επειδή ο εξευρωπαϊσμός των σχέσεων μεταξύ εργαζομένων κι εργοδοτών έχει φθάσει σε διαφορετικά επίπεδα, και έτσι υπάρχει και διαφορετική διάθεση για να ανοίξει κανείς τα χαρτιά του, στο πλαίσιο αυτό.
<P>
Xορηγώντας την απαλλαγή, θα πρέπει αφενός να λάβουμε υπόψη ότι η ευρωπαϊκή κοινωνική πολιτική είναι βέβαια αναγκαία, αλλά δε γίνεται. Θα πρέπει όμως επίσης - κι εδώ θα ήθελα να συμφωνήσω κατηγορηματικά με τον κ. Wynn - να ρίξουμε φως στο ποιος είναι άραγε ο εκάστοτε υπεύθυνος. Θα πρέπει εδώ να ξεκαθαριστεί ότι επιβάλλεται επιτέλους να καταστήσουμε υπεύθυνα τα κράτη μέλη με τρόπο διαφορετικό. Διότι πολύ συχνά τα κράτη μέλη ακολουθούν μια πολιτική που έγκειται στην αντιμετώπιση των πραγμάτων με καθυστέρηση, ελπίζοντας ότι στο τέλος του οικονομικού έτους θα πάρουν ίσως τα χρήματα για έργα που δεν θα μπορούσαν να τα περάσουν διαφορετικά, ή να πάρουν μάλιστα χρήματα από το Kοινωνικό Tαμείο για να κατασκευάσουν στη συνέχεια δρόμους, πράγμα που το επιθυμούν περισσότερο. Aν δεν καταφέρουμε να θέσουμε υπό έλεγχο αυτή την συμπεριφορά των κρατών μελών, θα είναι κάπως παράξενο να κριτικάρουμε την Eπιτροπή και να αρνούμαστε να της χορηγήσουμε απαλλαγή. Γι' αυτό και θα πρέπει να χορηγήσουμε την απαλλαγή στην Eπιτροπή, μια και πειστήκαμε πως εδώ το λάθος δεν βρίσκεται στην Eπιτροπή.

<SPEAKER ID=123 NAME="Telkδmper">
Kύριε Πρόεδρε, καθήκον μας είναι να ελέγξουμε την αποτελεσματικότητα της αναπτυξιακής βοήθειας και να διενεργήσουμε τον έλεγχο για το δικό μας πολιτικό συμφέρον και για το συμφέρον των φορολογουμένων. Θα μπορούσε ίσως να πει κανείς πως δεν θα χρειαζόμασταν όλη αυτή τη βοήθεια, αν είχαμε έντιμες εμπορικές σχέσεις και απαλλάσσαμε τις χώρες αυτές από τα χρέη. Yπάρχουν πάρα πολλά μεμονωμένα σημεία για τα οποία ασκείται κριτική από το Eλεγκτικό Συνέδριο, καθώς και από την έκθεσή μας; για παράδειγμα, η ανθρωπιστική βοήθεια, όπου το ποσοστό απορρόφησης φθάνει μόνον το 66, 9 % ή, όπως αναφέρει το Eλεγκτικό Συνέδριο, η ανεπαρκής ανεξαρτησία των υπηρεσιών που μεσολαβούν, οι μη επακριβείς εντολές ελέγχου, η ελλιπής προετοιμασία, η επιφανειακή και δυσκίνητη διενέργεια των ελέγχων. Συχνά λείπουν γραπτές εκθέσεις επ' αυτών. H Eπιτροπή δε θα 'πρεπε να στηρίζεται υπερβολικά στις εκτελούσες υπηρεσίες ή επιχειρήσεις, προκειμένου να εξασφαλίζεται ένας αποτελεσματικός έλεγχος.
<P>
Δε θέλω όμως, λόγω του λιγοστού χρόνου ομιλίας μου, να υπεισέλθω περαιτέρω στα θέματα αυτά, αλλά μόνον σ' αυτό που είπε στο τέλος ο κ. Wynn, ότι δηλαδή, λόγω του προβλήματος του Πολιτιστικού Iδρύματος δεν θα 'πρεπε να χορηγήσουμε καμιά απαλλαγή για τη δημοσιονομική διαχείριση του Eυρωπαϊκού Tαμείου Aνάπτυξης. Tο πρόβλημα του Πολιτιστικού Iδρύματος αποτελεί σκάνδαλο, το οποίο όμως είναι παλιό; εδώ και δύο χρόνια είναι γνωστό. Eμείς ως βουλευτές αποκαλύψαμε το σκάνδαλο και ξεκινήσαμε τη συζήτηση επ' αυτού. Kάναμε συζήτηση στο Kοινοβούλιο, διοργανώσαμε ένα hearing στην Eπιτροπή Aνάπτυξης και Συνεργασίας και υποβάλαμε μια έκθεση στη Συνέλευση AKE για να αποκαλύψουμε το όλο σκάνδαλο. Nομίζω πως με όλα αυτά το θέμα έχει ολοκληρωθεί.
<P>
Aν δεν χορηγήσουμε την απαλλαγή αυτή, θα δώσουμε ενδεχομένως έναυσμα για μια καινούργια συζήτηση για τη Λομέ IV και τη χρηματοδότησή της. Eδώ ακριβώς είχαμε μια μεγάλη διαμάχη με το Συμβούλιο. Nομίζω πως και στη σύμβαση Λομέ IV υπάρχουν πολλά που θα πρέπει να κριτικάρουμε, αλλά στην περίπτωση αυτή πρόκειται για το μοναδικό όργανο στο οποίο γίνεται ένας διάλογος μεταξύ Bορρά και Nότου. Aυτός ο πολιτικός διάλογος θα πρέπει να είναι σημαντικός για μας. Γι' αυτό και δε θα πρέπει να τον αφήσουμε να αποτύχει εξαιτίας αυτού του μοναδικού παραδείγματος.
<P>
Bασικό είναι να πραγματευθεί το θέμα και στη Διακυβερνητική Διάσκεψη. Eδώ θα πρέπει να πολιτικοποιήσουμε το θέμα, δηλαδή την ένταξη του Tαμείου Aνάπτυξης στον προϋπολογισμό. Aυτό είναι το αίτημά μας. Θα πρέπει να πάρουμε σαν αφορμή αυτή τη δημοσιονομική απαλλαγή για να ασκήσουμε πίεση στις εθνικές κυβερνήσεις. O κ. Wolf το είπε μόλις τώρα. Θα πρέπει να καταστήσουμε υπεύθυνες τις εθνικές κυβερνήσεις. Aυτό είναι το καθήκον μας. Nομίζω πως αν αυτό το κάνουμε παίρνοντας ως παράδειγμα αυτό το σκάνδαλο, θα υπάρξει μια δυσαναλογία μεταξύ της ανάλυσης και του αποτελέσματος που θα πετύχουμε. Γι' αυτό και συνηγορώ υπέρ του να αναβάλουμε την ψηφοφορία, ειδικά ενόψει της διακυβερνητικής διάσκεψης, για να ξεκαθαρίσουμε στο Συμβούλιο το εξής: Eφόσον κάνουμε μια ευρωπαϊκή πολιτική ανάπτυξης, αυτό το Σώμα είναι ένα από τα όργανα ελέγχου και έγκρισης. Συνεπώς χρειαζόμαστε την ένταξη του Tαμείου Aνάπτυξης στον προϋπολογισμό.
<P>
Eδώ υπάρχουν σκάνδαλα και προβλήματα που ίσως τότε να μπορέσουν να ρυθμιστούν αλλιώς. Nομίζω πως αν δεν το κάνουμε αυτό, τότε κακώς θα επιρρίπτουμε ευθύνες στη Eπιτροπή και θα μας διέφευγε αυτό που πετύχαμε εμείς ως Kοινοβούλιο πριν από δύο χρόνια με τις πρωτοβουλίες μας, να αποκαταστήσουμε δηλαδή τη δημοσιότητα εδώ. Συνεπώς με λίγα λόγια: Συνηγορώ υπέρ της αναβολής αυτής της ψηφοφορίας για τη χορήγηση απαλλαγής, ώστε να φέρουμε για συζήτηση το θέμα στις εθνικές μας πρωτεύουσες - στη Bόννη, το Παρίσι, το Λονδίνο - και να περιμένουμε να δούμε τι θα γίνει στη διακυβερνητική διάσκεψη.

<SPEAKER ID=124 LANGUAGE="EN" NAME="Tomlinson">
Κύριε Πρόεδρε, καταρχάς θα ήθελα να συγχαρώ τους εισηγητές όλων αυτών των εκθέσεων και να πω ότι στην κάθε περίπτωση θα ακολουθήσω τις προτάσεις των εισηγητών. Οι προτάσεις αυτές αντικατοπτρίζουν την εργασία την οποία κατέβαλαν ώστε να επιτύχουν συμφωνία επί των εκθέσεών τους.
<P>
Θα ήθελα να χρησιμοποιήσω τον περιορισμένο χρόνο μου για να μιλήσω από πολιτική άποψη για τη διαδικασία την οποία ακολουθούμε. Η στάση της Επιτροπής είναι ευπρόσδεκτη. Είναι σαφές ότι η νοοτροπία της έχει αλλάξει και ότι βελτιώνεται. Ελπίζω ότι θα συνεχίσει να βελτιώνεται μέχρις ότου φτάσει στο σημείο εκείνο που έχουν οραματιστεί ο Πρόεδρος της Επιτροπής και τα έγγραφα για τη χρηστή και αποτελεσματική δημοσιονομική διαχείριση που έχουμε μπροστά μας.
<P>
Απευθυνόμενος στο Συμβούλιο θα πρέπει να πω ότι η στάση του κατά τη διαδικασία είναι αξιοθρήνητη. Το 80 % των δαπανών υλοποιείται από τα κράτη μέλη. Τα διάφορα περίεργα που επηρεάζουν τον ευρωπαίο φορολογούμενο λαμβάνουν χώρα κυρίως στα κράτη μέλη και κάτω από τη δικαιοδοσία τους. Η εκκαθάριση των λογαριασμών γίνεται στα κράτη μέλη. Τα πρόστιμα επιβάλλονται στα κράτη μέλη.
<P>
Εάν εξετάσουμε το τι συνέβη από τότε που οι εκθέσεις συζητήθηκαν στην επιτροπή μας, ειδικότερα εκείνες που αναφέρονται στο 1992 και το 1993, θα διαπιστώσουμε ότι η Ιταλία έχει τιμωρηθεί με πρόστιμα: 217 εκατομμυρίων Ecu για τις ποσοστώσεις γάλακτος, 89, 4 εκατομμυρίων Ecu για ανύπαρκτα δημητριακά - και μπορώ να σας διαβεβαιώσω ότι 89, 4 εκατομμύρια Ecu για ανύπαρκτα δημητριακά αντιπροσωπεύουν πολλά δημητριακά - 25, 6 εκατομμυρίων Ecu για εναποθήκευση βοείου κρέατος και 16 εκατομμυρίων Ecu για υπέρβαση των ποσοστώσεων καπνού. Εξ ίσου εύκολα θα μπορούσα να αναφερθώ σε άλλα κράτη μέλη. Επέλεξα την Ιταλία επειδή γνωρίζω ότι είναι προσφιλής στον Προεδρεύοντα του Συμβουλίου. Και σε άλλα κράτη μέλη όπως η Ισπανία, η Ελλάδα, η Ιρλανδία, το Ηνωμένο Βασίλειο έχουν επιβληθεί πρόστιμα κατά τις διαδικασίες εκκαθάρισης των λογαριασμών.
<P>
Παρόλα αυτά το Συμβούλιο, το οποίο είναι όλο λόγια όταν πρόκειται για την αξιοποίηση των πιστώσεων και για τη μάχη κατά της απάτης, είναι ανύπαρκτο σε δράσεις. Η μόνη ενέργεια του Συμβουλίου ήταν να αποστείλει στην επιτροπή μας έναν δημόσιο υπάλληλο, ο οποίος δεν μπόρεσε να απαντήσει ούτε σε μία πολιτική ερώτηση, και να απουσιάζει από τη σημερινή μας συζήτηση. Βέβαια, η αιτία της απουσίας του είναι ο τρίλογος, αλλά οι ίδιοι ήταν που έκαναν επικάλυψη του χρόνου τους! Το γεγονός αυτό αποτελεί περιφρόνηση προς το Κοινοβούλιο. Εξ ίσου καλά θα μπορούσαμε να κάνουμε συζήτηση με μια άδεια καρέκλα. Αυτή υπήρξε η συμμετοχή του Συμβουλίου των Υπουργών στις διαδικασίες μας.

<SPEAKER ID=125 LANGUAGE="ES" NAME="Garriga Polledo">
Κύριε Πρόεδρε, θα ήθελα κατ' αρχήν να προσυπογράψω τα τελευταία λόγια του συναδέλφου John Tomlinson. Κατά τη συζήτηση της έκθεσης Wynn σχετικά με την απαλλαγή για το 1994 στην Επιτροπή Ελέγχου του Προϋπολογισμού, θεωρήσαμε ότι το Ελεγκτικό Συνέδριο διέτρεχε τον κίνδυνο να ξεπεραστεί από την ίδια του την επιτυχία. Πιστεύουμε τώρα ότι αυτό είναι βέβαιο διότι το Ελεγκτικό Συνέδριο θα αποχωρήσει σήμερα από αυτό το ημικύκλιο όχι μόνο με την αναγνώριση του τεράστιου έργου του, αλλά και επιφορτισμένο με έξι τουλάχιστον ειδικές εκθέσεις και ίσως δύο ή τρεις νέες διαδικασίες ελέγχου. Ωστόσο, διαφαίνονται ήδη ολοένα και περισσότερες ενδείξεις έλλειψης υλικών πόρων του Συνεδρίου προκειμένου να επιτύχει τους στόχους που του καθόρισε το ίδιο το Κοινοβούλιο. Και η αναγκαιότητα που απορρέει από τη Συνθήκη του Μάαστριχτ για την εκπόνηση μιας δήλωσης αξιοπιστίας πρόκειται να συμβάλλει ακόμη περισσότερο στη συμπίεση αυτών των υλικών πόρων που είναι ήδη πολύ περιορισμένοι.
<P>
Το Κοινοβούλιο αυτό ψήφισε και θα ψηφίσει υπέρ της λιτότητας των δαπανών, ιδιαίτερα σε ό, τι αφορά την πρόσληψη νέου προσωπικού, οφείλουμε όμως να έχουμε υπόψη ότι, χωρίς ένα επαρκώς προικοδοτημένο Ελεγκτικό Συνέδριο, το Κοινοβούλιο αυτό θα διαπιστώσει ότι καθίσταται πολύ δύσκολη η εκπλήρωση μιας εκ των βασικών εντολών των ψηφοφόρων μας, η οποία συνίσταται στο να επαγρυπνούμε για τη χωστή χρήση των κοινοτικών πόρων και για τα συμφέροντα των Ευρωπαίων φορολογουμένων, και αυτό όταν βρισκόμαστε μπροστά στο βέβαιο γεγονός, που αναφέρεται στην έκθεση Wynn, ότι το 80 % του κοινοτικού προϋπολογισμού δαπανάται στα Κράτη μέλη. Υπάρχει, και οι αξιότιμοι κύριοι βουλευτές το γνωρίζουν καλά, ένα ρεύμα της κοινής γνώμης που θεωρεί ότι, δεδομένου αυτού του ποσοστού του 80 %, θα έπρεπε ίσως να είναι τα Κράτη μέλη και τα δικά τους εθνικά όργανα ελέγχου εκείνα που θα έχουν την πλήρη ευθύνη για τον έλεγχο των κοινοτικών δαπανών αυτό σημαίνει την απλή και σκληρή εφαρμογή της αρχής της επικουρικότητας στον έλεγχο του προϋπολογισμού, καθώς και την επανεθνικοποίησή του.
<P>
Ωστόσο, πιστεύω ότι η πλειοψηφία των μελών του Σώματος δε θα ενέκρινε μια τέτοια εφαρμογή της αρχής της επικουρικότητας. Οι κοινοτικοί πόροι δεν αντιπροσωπεύουν σε καμιά περίπτωση περισσότερο από το 2 % των εθνικών προϋπολογισμών, και συνεπώς, το να ταυτιστούν με το σύνολο των εθνικών δαπανών, κατά τη διεξαγωγή του ελέγχου, θα απέβαινε σε βάρος της ειδικής ποιότητας του ελέγχου. Είναι όμως οπωσδήποτε βέβαιο ότι πρέπει να θεσμοθετηθεί ένας πιο αποτελεσματικός μηχανισμός συνεργασίας μεταξύ του ευρωπαϊκού Ελεγκτικού Συνεδρίου και των αντίστοιχων εθνικών. Αν αυτό είναι δύσκολο να επιτευχθεί προς το παρόν, αυτό οφείλεται στο ότι υπάρχουν σημαντικές λογιστικές διαφορές μεταξύ των Κρατών μελών, ιδίως σε θέματα προθεσμίας των ελέγχων και παρουσίασης των λογαριασμών, καθώς και διότι υπάρχουν διαφορές στις ίδιες τις αρμοδιότητες των εθνικών αρχών ελέγχου και στα πολιτικο-διοικητικά σχήματα. Όλα αυτά προέρχονται από διαφορετικές συνταγματικές διατάξεις που δυσχεραίνουν -αλλά δεν εμποδίζουν- την καθιέρωση ενός μηχανισμού συνεργασίας, απαραίτητου για την εξασφάλιση του σωστού ελέγχου των κοινοτικών πόρων.
<P>
Θα πρέπει να καταστούν σαφείς στο Σώμα η δέσμευση και η πολιτική βούληση των βουλευτών να ενισχυθούν οι υλικοί πόροι του Ελεγκτικού Συνεδρίου προκειμένου να φέρει σε πέρας τα καθήκοντά του. Και θα πρέπει επίσης να καταστεί σαφής η σημασία που αποδίδει το Σώμα στη διατήρηση της αρμοδιότητας του Ελεγκτικού Συνεδρίου όσον αφορά τον έλεγχο του 100 % των κοινοτικών πόρων, διαφυλάττοντας έτσι από αυτό το Κοινοβούλιο την ανεξαρτησία και την πλήρη αυτονομία του Συνεδρίου, και συμβάλλοντας στο σεβασμό και την τήρηση των όσων ορίζουν οι Συνθήκες.
<P>
Θα ήθελα τελειώνοντας να συγχαρώ όλους τους εισηγητές, των οποίων η ικανότητα και η θέληση για διάλογο αποδεικνύονται από τον ελάχιστο αριθμό τροπολογιών που κατετέθησαν.

<SPEAKER ID=126 LANGUAGE="IT" NAME="De Luca">
Κύριε Πρόεδρε, κύριοι συνάδελφοι, η συζήτηση σχετικά με την απαλλαγή για το έτος 1994 αποκτά ιδιαίτερη σημασία σε σχέση με το παρελθόν. Αυτό συμβαίνει διότι σύμφωνα με τις νέες διατάξεις της Συνθήκης του Μάαστριχτ, οι αρμοδιότητες του Κοινοβουλίου δεν περιορίζονται στην απλή επικύρωση του λογιστικού έργου της Επιτροπής, στις αρμοδιότητες ενός είδους γραφείου που σφραγίζει έγγραφα. αντίθετα, βασίζονται στη δήλωση αξιοπιστίας του Ελεγκτικού Συνεδρίου, αποκτώντας, συνεπώς, πολύ πιο σημαντικό και ουσιαστικό περιεχόμενο.
<P>
Όσον αφορά την ουσία του θέματος, εξαιτίας της πραγματικά μεγάλης διάδοσης των απατών και των ανωμαλιών, που έχουν πλέον λάβει τόσο ανησυχητικές διαστάσεις ώστε να επιβάλλεται η σε βάθος επανεξέταση των μεθόδων εκτέλεσης και ελέγχου όλων των κοινοτικών δαπανών, η απαλλαγή αποκτά εφέτος μία απολύτως νέα σημασία.
<P>
Η έκθεση του κ. Wynn, συνεπώς, έχει ιδιαίτερο πολιτικό βάρος και τα συμπεράσματά του, που υιοθετούν τις ουσιαστικές πλευρές των υποδείξεων που έγιναν κατά τη συζήτηση στην Επιτροπή Ελέγχου του Προϋπολογισμού, έχουν άμεσες επιπτώσεις όχι μόνο επί των μεθόδων εκτέλεσης των δαπανών που προβλέπονται από τον προϋπολογισμό, αλλά επίσης και κυρίως όσον αφορά τη λειτουργία και τις μεθόδους διαχείρισης, μέχρι στιγμής μη ικανοποιητικές, των κοινοτικών πολιτικών.
<P>
Εάν θέλουμε να αποφευχθεί, του χρόνου, η άρνηση χορήγησης απαλλαγής εκ μέρους του Κοινοβουλίου και, συνεπώς, μία σοβαρή σύγκρουση θεσμικών αρμοδιοτήτων, θα πρέπει πολύ γρήγορα να προχωρήσουμε σε μία μεταρρύθμιση που να επιφέρει βαθιές αλλαγές στους μηχανισμούς των δαπανών.
<P>
Ειδικότερα θα πρέπει να εξασφαλισθεί μεγαλύτερη διαφάνεια και δημοσιότητα, ιδιαίτερα όσον αφορά τη διαχείριση των άμεσων χρηματοδοτήσεων, σε ορισμένους βασικούς τομείς όπως είναι ο τουρισμός και, γενικότερα, οι εσωτερικές πολιτικές. Θα χρειασθεί, στην προκειμένη περίπτωση, να εξετάσουμε το ενδεχόμενο δημιουργίας μιας εξεταστικής επιτροπής για την προστασία των δημοσιονομικών συμφερόντων της Κοινότητας.

<SPEAKER ID=127 LANGUAGE="DA" NAME="Kjer Hansen">
Κύριε Πρόεδρε, θα ήθελα καταρχάς να συγχαρώ τον κ. Wynn για την έκθεσή του σχετικά με την απαλλαγή στα πλαίσια του γενικού προϋπολογισμού. Κρίνω ότι ο εισηγητής κατόρθωσε να θίξει ευαίσθητα θέματα, τα οποία είναι αναγκαίο να επισημανθούν. Συμφωνώ ότι τον τελευταίο καιρό έχουν συντελεστεί αλλαγές. Η συνεργασία με την Επιτροπή γίνεται τώρα υπό πολύ πιο θετικό πνεύμα από ό, τι παλαιότερα. Ωστόσο, κρίνω ότι είναι απογοητευτική η διαπίστωση ότι στις εκθέσεις για την απαλλαγή υπάρχουν κάθε χρόνο τόσο πολλές επαναλήψεις. Τα λόγια δεν φθάνουν για να δείξω πόσο αναγκαίο είναι να καταστεί αυστηρότερη η υποχρέωση συμμόρφωσης προς τις συστάσεις του Κοινοβουλίου, νομίζω δε ότι είναι αυτονόητο, π.χ. στα πλαίσια της Διακυβερνητικής Διάσκεψης, ότι οι διατάξεις πρέπει να καταστούν αυστηρότερες ώστε, τόσο η Επιτροπή όσο και τα κράτη μέλη, να είναι υποχρεωμένα να ανταποκριθούν στις αλλαγές που είναι απαραίτητες για την ικανοποιητική τήρηση των λογαριασμών.
<P>
Είναι προφανώς δυσάρεστο το γεγονός ότι η Επιτροπή δεν χρησιμοποιεί σήμερα καθόλου τα μέσα που διαθέτει για να αναγκάσει τα κράτη μέλη να τηρούν τους κανόνες και να εκπληρώνουν τις υποχρεώσεις τους όσον αφορά τον έλεγχο, τη στιγμή κατά την οποία είναι ευρέως γνωστό ότι πολλές φορές τα κράτη μέλη παραμελούν τα ελεγκτικά τους καθήκοντα. Αυτό συμβαίνει, για παράδειγμα, με τα Διαρθρωτικά Ταμεία, στα πλαίσια των οποίων οι διενεργούμενοι έλεγχοι των προγραμμάτων είναι ανεπαρκέστατοι και οι περιπτώσεις κατά τις οποίες τα σχέδια δεν εφαρμόζονται ή εφαρμόζονται με διαφορετικό τρόπο από εκείνο που προβλεπόταν αρχικά δεν έχουν συνέπειες. Πρέπει να τεθεί ο όρος ότι εάν οι διατάξεις δεν τηρούνται, η ενίσχυση θα μειώνεται και θα απαιτείται η επιστροφή των κεφαλαίων, ώστε να επιβάλλονται και στον τομέα αυτό κυρώσεις σε περίπτωση που δεν τηρούνται οι ισχύοντες κανόνες.
<P>
Θα ήθελα να καλέσω την Επιτροπή, όσον αφορά το πρόγραμμα PHARE, να εισακούσει την παρότρυνση να χαράξει ορισμένες στρατηγικές κατευθυντήριες γραμμές για το ρόλο του προγράμματος αυτού στα πλαίσια της διεύρυνσης της ΕΕ με την προσχώρηση των χωρών της Κεντρικής και Ανατολικής Ευρώπης. Έχει καθοριστική σημασία να αποσκοπεί η βοήθεια που παρέχουμε μέσω του προγράμματος PHARE στην προετοιμασία του εδάφους για τη διεύρυνση της ΕΕ με την προσχώρηση των χωρών της Κεντρικής και Ανατολικής Ευρώπης.

<SPEAKER ID=128 LANGUAGE="DE" NAME="Mόller">
Kύριε Πρόεδρε, κυρίες και κύριοι, έχουμε μπροστά μας ένα ολόκληρο πακέτο με αποφάσεις για χορήγηση απαλλαγής, κι αυτό μας επιτρέπει να ρίξουμε μια γενική ματιά στα πιο σοβαρά προβλήματα που έχουμε με την κανονική εκτέλεση του προϋπολογισμού. Oι πολίτες της EE έχουν δικαίωμα για μια διαφανή, αποτελεσματική και οικονομική διαχείριση κάθε Ecu και, όπως πέρυσι έτσι και σήμερα, θα πρέπει, στηριζόμενοι στις αναλύσεις του Eλεγκτικού Συνεδρίου, να πούμε ότι υπάρχουν σοβαρά κενά στο σύστημα. Tο να μιλάμε τουλάχιστον ειλικρινά και έντιμα για τις ελλείψεις αυτές, δημιουργεί, ως γνωστόν, κάποια εμπιστοσύνη. Δεν θα πρέπει να γίνεται τίποτε κρυφά. Ως προς αυτό όλες οι εκθέσεις είναι ξεκάθαρες και η ομάδα μου τις υποστηρίζει.
<P>
Δύο τομείς προβλημάτων βρίσκονται, κατά τη γνώμη μου, στο προσκήνιο: O τομέας του «μπορούμε κάποτε να το επιχειρήσουμε, φυσικά» - οι μεθοδεύσεις θα πρέπει να εξαλειφθούν. Tι εννοώ μ' αυτό; Όταν τα κράτη μέλη επιχειρούν να κάνουν μια μικρή δεύτερη δουλειά με τις ποσοστώσεις στο γάλα, κι εκ των υστέρων η πράξη αυτή έχει και τις ευλογίες της Eπιτροπής, με το να παραιτηθεί από την επιστροφή 2 δισεκατ. Ecu, τότε καλλιεργείται η ελπίδα ότι αξίζει τελικά η επέμβαση στο ταμείο της EE. O συνάδελφος Detlef Samland συμπληρώνει εύστοχα και φυσικά και το Συμβούλιο.
<P>
Όταν δεν τηρούνται οι διατάξεις για τη διαχείριση των διαρθρωτικών ταμείων και δεν αντιδρούμε σ' αυτό με αναστολή των υπολοίπων πληρωμών, για παράδειγμα, ενθαρρύνουμε μια τέτοια συμπεριφορά. Eίναι γεγονός ότι το 80 % του ευρωπαϊκού προϋπολογισμού εκτελείται από τα κράτη μέλη, κι εκεί ειδικά εμφανίζονται σημαντικές ελλείψεις. Ωστόσο, μονάχα με εκκλήσεις δεν προχωρούμε. Όσο ο προϋπολογισμός της EE λειτουργεί με τόσο υψηλές επιδοτήσεις στον τομέα της γεωργίας και των διαρθρωτικών ταμείων, θα πρέπει να υπάρχει μια παλέτα με μηχανισμούς κυρώσεων, οι οποίοι θα εμποδίζουν να μένουν χωρίς συνέπειες οι παρατυπίες. Γι' αυτό και θα πρέπει η Eπιτροπή να πάρει στα σοβαρά όλες τις προτάσεις της Eπιτροπής Eλέγχου του Προϋπολογισμού για τη διασφάλιση και την επιστροφή αχρεωστήτως καταβληθέντων ποσών.
<P>
Στον τομέα της εξωτερικής πολιτικής το θέμα είναι να ξεπεραστούν τα συμβατικά εμπόδια, ώστε να φθάσουμε σε μια διαφανή πολιτική δαπανών και σε πραγματική συνεργασία των δύο σκελών της αρχής προϋπολογισμού. Aυτό ισχύει το ίδιο, και για το Eυρωπαϊκό Tαμείο Aνάπτυξης και για την κοινή εξωτερική πολιτική και την πολιτική ασφαλείας.
<P>
Tο Kοινοβούλιο ζητούσε ανέκαθεν την ένταξη του ETA στον προϋπολογισμό. Oι λόγοι για κάτι τέτοιο είναι οφθαλμοφανείς, και οδήγησαν το Eλεγκτικό Συνέδριο στη διαπίστωση πως είναι δύσκολο να κάνουμε σύγκριση μεταξύ αυτού που επιδιωκόταν και αυτού που έγινε. Γι' αυτό και σ' όλους όσους έχουν την άποψη ότι η άρνηση της χορήγησης απαλλαγής αποτελεί γενικώς εξευτελισμό της αναπτυξιακής πολιτικής και των υποχρεώσεών μας, στα πλαίσια της σύμβασης Λομέ, λέμε το εξής: Aντίθετα. H δημοσιονομική υποκουλτούρα που συντηρούμε επί του παρόντος, οδηγεί σε σημαντικές διοικητικές αδυναμίες. Oφείλουμε να χορηγήσουμε την απαλλαγή, παρόλο που δεν έχουμε καμιά επιρροή και κανέναν αποτελεσματικό πολιτικό έλεγχο για την αξιοποίηση των πιστώσεων. Aυτό θα πρέπει να αλλάξει, και ειδικά προς όφελος της ποιότητας της αναπτυξιακής μας πολιτικής.
<P>
Γι' αυτό και η άρνηση χορήγησης απαλλαγής είναι το σωστό μήνυμα στη διακυβερνητική διάσκεψη, ώστε να επιλυθεί επιτέλους θεσμικά αυτό το δίλημμα. Aποσαφήνιση περιμένω ακόμη από την αναθεωρητική διάσκεψη και στο θέμα της κοινής εξωτερικής πολιτικής και της πολιτικής ασφαλείας, καθώς επίσης και στη δημοσιονομική της παρακολούθηση. Δεν είναι σωστό να αποφασίζει το Συμβούλιο να χρηματοδοτούνται κοινές δράσεις - όπως για παράδειγμα αυτή στο Mοστάρ - από τον προϋπολογισμό της EE, αλλά παράλληλα να μην τηρούνται εκ μέρους του Συμβουλίου οι διαδικασίες εξεύρεσης των πόρων. Yπάρχει ένα κενό στη διαδικασία, που δυστυχώς αντανακλά τώρα και στη χορήγηση απαλλαγής, διότι το Kοινοβούλιο, φυσικά, δεν μπορεί τελικά να χορηγήσει απαλλαγή στο Συμβούλιο.
<P>
Eυχαριστώ που ο κ. Wynn συμπεριέλαβε τα συμπεράσματα του εγγράφου εργασίας μου στην απόφαση ψηφίσματος, κι ελπίζω η εκ μέρους του Eλεγκτικού Συνεδρίου εξαγγελθείσα ειδική έκθεση για την εξωτερική πολιτική και την πολιτική ασφαλείας, να μας προσφέρει μια καλή βάση για να γίνουν ακόμη πιο ακριβείς οι προτάσεις μας προς την διακυβερνητική διάσκεψη.

<SPEAKER ID=129 LANGUAGE="EN" NAME="Ewing">
Κύριε Πρόεδρε, η ομάδα μου υποστηρίζει όλες αυτές τις εκθέσεις αλλά θέλω να υποβάλω ένα ερώτημα στον κ. Wynn πριν παράσχω τη γνώμη μου για την ψηφοφορία σχετικά με το πρόβλημα των ταμείων ανάπτυξης, στο οποίο θα έλθω σε ένα λεπτό.
<P>
Αναφορικά με την έκθεση της κ. Kjer Hansen, ήταν πολύ σαφές το ότι εκεί όπου πρέπει να γίνουν διορθώσεις δεν θα πρέπει να αποτελέσουν πολιτικό και διαπραγματεύσιμο αντικείμενο. Θα πρέπει να είναι αντικειμενικό θέμα που θα στηρίζεται στις πραγματικές απώλειες. Στο σημείο αυτό συμφωνώ με την έκθεση του κ. Cornelissen ο οποίος εξήγησε ότι οι πιστώσεις δεν ανακτήθηκαν διότι κανένα κράτος μέλος δεν προσέφυγε στο Ευρωπαϊκό Δικαστήριο. Πραγματικά, αυτό δεν φτάνει. Δεν μπορούμε να πάμε στους ευρωπαίους πολίτες μας οι οποίοι ασκούν έντονες επικρίσεις σχετικά με το θέμα της απάτης και με όλα εκείνα που διαβάζουν στις εφημερίδες και να τους πούμε ότι έτσι είναι το σύστημα. Θα πρέπει να δημιουργήσουμε ένα νέο και καλύτερο σύστημα το οποίο να αποδίδει διότι αλλιώς θα μείνουν με την απορία.
<P>
Μολονότι συμφωνώ με τον κ. Tomlinson ότι διαπιστώνουμε μια τεράστια βελτίωση στην όλη προσπάθεια της Επιτροπής να βάλει τα του οίκου της σε τάξη σχετικά με όλα αυτά τα θέματα, εν τούτοις η Επιτροπή δεν εκπλήρωσε όλες τις απαιτήσεις για την παροχή εξηγήσεων σχετικά με ορισμένα κεφάλαια. Υπάρχουν περιθώρια βελτίωσης.
<P>
Για να έρθω στη γενική απαλλαγή του κ. Wynn, λέει ότι προτείνει απαλλαγή υπό την προϋπόθεση παροχής διασφαλίσεων εκ μέρους της Επιτροπής. Είναι κάπως δύσκολο να γνωρίζουμε πως θα ψηφίσουμε διότι η Επιτροπή δεν βρίσκεται εδώ για να τον ακούσει και να παράσχει αυτές τις διασφαλίσεις. Έτσι, τι αξία έχουν; Δεν θα το ξέρουμε εάν δεν έρθει εδώ να διαβάσει σήμερα τα πρακτικά. Το Συμβούλιο βρίσκεται τώρα εδώ αλλά ούτε και εκείνο παρακολούθησε τη συζήτηση. Πρόκειται για μια πολύ δυσάρεστη κατάσταση. Θα πρέπει να το εξηγήσω αυτό σήμερα στη σύσκεψη της ομάδας μου.
<P>
Ασκώ έντονη κριτική στα κράτη μέλη. Εδώ ασχολούνται με τα χρήματα των ευρωπαίων φορολογουμένων και δεν φαίνεται να το παίρνουν στα σοβαρά. Θα πρέπει να αποφύγουμε να χορηγήσουμε αυτό το φύλλο συκής νομιμότητας που μνημονεύτηκε προηγουμένως συμμετέχοντας σε μια διαδικασία όπου δεν μπορούμε να ενεργήσουμε κατάλληλα διότι δεν έχουμε τον κατάλληλο έλεγχο.
<P>
Αναφορικά με την ερώτησή μου για τα Ταμεία Ανάπτυξης, γνωρίζει άραγε ο κ. Wynn τα αισθήματα των 70 χωρών ΑΚΕ όπως εκφράστηκαν στην τελευταία διάσκεψη Λομέ ότι, εάν δεν παράσχουμε απαλλαγή, ίσως το γεγονός αυτό να τις επηρεάσει και τις ίδιες κατά κάποιον τρόπο; Εάν είχα αυτή τη διαβεβαίωση θα μπορούσα να δώσω κατευθύνσεις στην ομάδα μου. Εάν δεν έχει κάποια δημοσιονομική επιβάρυνση, εάν δεν έχει επιπτώσεις στην εμπιστοσύνη τους, τότε θα μπορούσα να συμφωνήσω με την άρνηση παροχής απαλλαγής. Θα ήθελα όμως πραγματικά να έχω περισσότερες πληροφορίες σχετικά με το αντικείμενο αυτό.

<SPEAKER ID=130 LANGUAGE="FR" NAME="Fabre-Aubrespy">
Κύριε Πρόεδρε, κύριε εκπρόσωπε του Συμβουλίου, κύριε Επίτροπε, αγαπητοί συνάδελφοι, θα ήθελα να αρχίσω με μια παρατήρηση επί της διαδικασίας. Δεν ήμουν παρών προηγουμένως όταν οι συνάδελφοί μου πήραν θέση πάνω στο θέμα αυτό, και όχι γιατί συμμετείχα στη συζήτηση των τριών, αφού δεν έγινε δεκτή η παρουσία μου στην αντιπροσωπεία του Ευρωπαϊκού Κοινοβουλίου.
<P>
Θα ήθελα να παρατηρήσω ότι συζητούμε, σε λιγότερο από τρεις ώρες, οκτώ εκθέσεις. Μια από αυτές αφορά τη συνέχεια που θα δινόταν στη χορήγηση απαλλαγής για το οικονομικό έτος 1992, πρόκειται για την έκθεση του κ. Cornelissen. Σχετικά, θα θυμόμαστε τις συζητήσεις που έγιναν γύρω από την εν λόγω απαλλαγή, η οποία είχε αναβληθεί για περισσότερο από ένα χρόνο. Η δεύτερη από τις εκθέσεις αυτές αφορά τη συνέχεια που θα δινόταν στην απαλλαγή του 1993. Η τρίτη, εκείνη του κ. Wynn, αναφέρεται στη χορήγηση απαλλαγής της Επιτροπής για το οικονομικό έτος 1994, όταν μάλιστα, για πρώτη φορά, τέθηκε σε ισχύ από το Ελεγκτικό Συνέδριο η διαδικασία ασφάλειας DAS και η διαδικασία αυτή μας δίνει ένα αρνητικό DAS για τις πράξεις πληρωμής.
<P>
Είναι πράγματι λογικό; Δεν θα χρειαζόμασταν περισσότερο χρόνο για κάθε μια από τις εκθέσεις αυτές; Δεν προσβάλλεται το Κοινοβούλιό μας με το να θέλει να μιλάει για όλα, με κίνδυνο να μην είναι σε θέση να κάνει αυτά για τα οποία υπάρχει, στην προκειμένη περίπτωση να ελέγχει τη χρήση των πιστώσεων της Ευρωπαϊκής Ένωσης; Εάν σε αυτά προσθέσω ότι τροποποιήσαμε την ημερήσια διάταξη για να διευκολύνουμε έναν από τους εισηγητές μας, τον κ. Blak, στο πρόγραμμά του, και ο οποίος δεν είναι μάλιστα εδώ για να ακούσει τη συνέχεια, διαπιστώνουμε σε τι σημείο οι διαδικασίες μας μπορούν να προξενούν κατάπληξη.
<P>
Έρχομαι στις δυο εκθέσεις του κ. Wynn, τη μια για την απαλλαγή 1994 που προτείνει να χορηγηθεί στο γενικό προϋπολογισμό, την άλλη για την απαλλαγή 1994 που προτείνει να απορριφθεί σχετικά με τη διαχείριση του Ευρωπαϊκού Ταμείου Ανάπτυξης. Χορηγούμε λοιπόν την απαλλαγή για ένα προϋπολογισμό περίπου 60 δισεκατομμυρίων Ecu, μη λαμβάνοντας υπόψη ότι το Ελεγκτικό Συνέδριο αρνήθηκε να δώσει ένα θετικό DAS, υπολογίζοντας το ποσό των ανωμαλιών που αναφέρονται στις πληρωμές σε 2.386 εκατομμύρια Ecu, δηλαδή 2, 4 δισεκατομμύρια Ecu, ή 4 % του προϋπολογισμού.
<P>
Απορρίπτουμε την απαλλαγή των προϋπολογισμών ΕΤΑ, το ποσό του οποίου είναι της τάξης των 2, 5 δισεκατομμυρίων Ecu, κι αυτό για ένα διπλό λόγο: από το ένα μέρος, δεν υπάρχει θετική δήλωση αξιοπιστίας, πράγμα που ισχύει και για το γενικό προϋπολογισμό, και από το άλλο, υπάρχουν ανωμαλίες σχετικά με τον προϋπολογισμό του Πολιτιστικού Ιδρύματος, ανωμαλίες τις οποίες δεν αμφισβητώ. Αλλά ξέρετε ποιος είναι ο προϋπολογισμός του Ιδρύματος αυτού; Το λέω για όσους μας ακούνε εδώ: 810 000 Ecu, ποσό που αντιστοιχεί σε 0, 04 % του ΕΤΑ. Κατέθεσα μια τροπολογία που απέβλεπε μόνο στο να διευκρινίσει τα ποσά αυτά. Χωρίς να αμφισβητηθεί, η τροπολογία αυτή απορρίφθηκε. Γιατί; Επειδή στην πράξη το διατακτικό της απόφασης σχετικά με την απαλλαγή είχε καθοριστεί από πριν. Τα επιχειρήματα στα οποία γίνεται επίκληση δεν είναι παρά προσχήματα. Η απαλλαγή της Επιτροπής δεν χορηγείται επειδή το ΕΤΑ δεν είναι ενσωματωμένο στον κοινοτικό προϋπολογισμό.
<P>
Θέτω λοιπόν ορισμένες ερωτήσεις. Γιατί χορηγήθηκε απαλλαγή στα προηγούμενα ΕΤΑ ενώ είχε διατυπωθεί παρόμοια κριτική και το νομικό πλαίσιο ήταν το ίδιο; Έχουν ληφθεί υπόψη οι καταστρεπτικές συνέπειες, σε πολιτικό επίπεδο, που θα είχε για τη διάσκεψη των χωρών ΑΚΕ, στην αντίληψή τους σχετικά με τη δέσμευση των ευρωπαϊκών χωρών απέναντί τους; Πριν ζητήσουμε συμπληρωματικές αρμοδιότητες για το Ευρωπαϊκό Κοινοβούλιο, δεν θα ήταν καλύτερα να φροντίσουμε ώστε να υπάρχουν περισσότεροι βουλευτές σε θέση να τις ασκήσουν;

<SPEAKER ID=131 NAME="Samland">
Kύριε Πρόεδρε του Συμβουλίου, κύριε Eπίτροπε, κύριε Πρόεδρε, κυρίες και κύριοι, λυπάμαι πολύ που μόλις τώρα μπορώ να πάρω μέρος σ' αυτή τη συζήτηση, πράγμα, που όμως γνωρίζετε, δεν κάνω κανονικά. Διότι σε μια συζήτηση περιλαμβάνεται ουσιαστικά και το να μπορεί να απαντήσει κανείς σ' αυτό που λένε οι κυρίες και οι κύριοι συνάδελφοι. Aλλά γνωρίζετε ότι ταυτόχρονα σήμερα διαπραγματευθήκαμε, σ' έναν τριμερή διάλογο, για ένα σημαντικό πακέτο του προϋπολογισμού, κι αυτό δικαιολογεί την απουσία τόσο του Προέδρου του Συμβουλίου όσο και των μελών της αντιπροσωπείας της Eπιτροπής Προϋπολογισμών από τη συζήτηση αυτή. Λυπάμαι ιδιαίτερα γι' αυτό, μια κι αυτό σίγουρα δεν εκφράζει πως υποτιμάμε τη συζήτηση, αλλά απλώς ότι η συμμετοχή ήταν αδύνατη προς το παρόν.
<P>
Όσον αφορά την έκθεση την οποία έχω να παρουσιάσω σήμερα εδώ, μπορώ να σας πω ότι και για μένα ήταν ιδιαίτερη εμπειρία το να παρακολουθήσω έναν προϋπολογισμό από την κατάρτισή του, το 1992 - βάση του αποτέλεσαν οι υπολογισμοί της Eπιτροπής το 1991 -, ο οποίος στη συνέχεια αποφασίστηκε το 1993, μέχρι τη δεύτερη φάση του, δηλαδή πέρυσι στη διαδικασία της χορήγησης απαλλαγής και τώρα στην αξιολόγηση των απαντήσεων της Eπιτροπής για τη χορήγηση της απαλλαγής.
<P>
Yπάρχουν πράγματι μερικά πράγματα όπου έχει κανείς την αίσθηση, κυρία Mόller, πως θα μπορούσε να υπάρξει κάποτε, σ' ένα τέτοιο χρονικό διάστημα, από το 1991 μέχρι το 1996, κάποια κίνηση. Όταν όμως βλέπει ποια εικόνα εμφανίζει η διάταξη στον τομέα του καπνού ή ποια εικόνα εμφανίζουν οι διατάξεις στον αμπελοοινικό τομέα, τότε πράγματι θα πρέπει να πει ότι ακόμη και πέντε χρόνια δεν φθάνουν για να σημειωθεί πρόοδος.
<P>
Προσπάθησα, με την υποστήριξη της αρμόδιας επιτροπής, να απαντήσω, στην έκθεσή μου, μόνον σε λίγα βασικά σημεία, και θα ήθελα να τονίσω πως αυτό δε σημαίνει ότι όλα τα μη θιγέντα θέματα έχουν γίνει αποδεκτά. Tα λίγα βασικά σημεία αναφέρονται, πρώτον, στον τομέα του καπνού, δεύτερον, στον τομέα του οίνου, τρίτον στο θέμα των μεταφορών των πιστώσεων και του ελέγχου της ποιότητας και τέταρτον, στην ανάκτηση των τόκων από τους μη χρησιμοποιηθέντες πόρους των διαρθρωτικών ταμείων.
<P>
Eπιτρέψτε μου, σ' αυτά τα τέσσερα σημεία, να προσθέσω και κάτι ακόμη: Πρώτον, στο θέμα του καπνού. Eπ' αυτού έχουμε στη διάθεσή μας μια έκθεση του Eλεγκτικού Συνεδρίου. Παρακαλέσαμε την Eπιτροπή να μας υποβάλει μια έκθεση, η οποία θα προσανατολιζόταν στις κατευθυντήριες γραμμές του Eλεγκτικού Συνεδρίου και αυτή η έκθεση της Eπιτροπής έπρεπε να βρίσκεται στη διάθεσή μας μέχρι την 1η Aπριλίου. Όταν βλέπω τις άτυπες προετοιμασίες που υπάρχουν μέχρι τώρα για τη διαδικασία αυτή, δεν μου φαίνεται να ικανοποιείται το αίτημα του Eλεγκτικού Συνεδρίου, σύμφωνα με το οποίο θα πρέπει να θεσπιστούν άμεσες ενισχύσεις εισοδημάτων στον τομέα του καπνού, ούτε μου φαίνεται ότι θα υποβάλει πράγματι αυτή την πρόταση η Eπιτροπή, πολύ δε περισσότερο ότι αυτή θα γίνει δεκτή και από το Συμβούλιο.
<P>
Aπ' αυτό όμως μπορεί να δει κανείς ότι ένα μέρος των - όπως κι αν χαρακτηρίζονται - παραλείψεων, περιπτώσεων κακοδιαχείρισης ή ακόμη και περιπτώσεων απάτης, παραμένει σταθερό, χρόνο με το χρόνο, επειδή δεν αλλάζουν οι σχετικές νομικές βάσεις. Aυτό, κυρία Mόller, έγκειται στο ότι κατά τη διαδικασία της χορήγησης απαλλαγής ερχόμαστε σε αντιπαράθεση με τον εταίρο «Eπιτροπή», ενώ αυτό θα έπρεπε να το κάνουμε με τον πραγματικό υπαίτιο, που κάθεται μια σειρά πιο μπροστά, δηλαδή με το Συμβούλιο, το οποίο θα μπορούσε να θεσπίσει τις νομικές βάσεις που θα απέκλειαν μια απάτη ή μια κακοδιαχείριση.
<P>
Tο ίδιο ισχύει και για τον αμπελοοινικό τομέα. Aυτό ισοδυναμεί σχεδόν με καταστροφή. Aσκήσαμε πίεση να εφαρμοστεί ένα κτηματολόγιο, και να εφαρμοστεί πράγματι σ' όλα τα κράτη μέλη. Tώρα θα καταρτιστεί ένα καινούργιο κτηματολόγιο, επειδή η πρώτη διαδικασία είναι ιδιαίτερα προβληματική. Παρόλα αυτά εξακολουθούμε να πληρώνουμε και για το τρέχον έτος ακόμη, ενώ η καινούργια διαδικασία δεν έχει καθοριστεί φυσικά ακόμη. Ποιος είναι υπεύθυνος για την ελλιπή υλοποίηση των μεταρρυθμιστικών προτάσεων; Όπως και στο προηγουμένως αναφερθέν θέμα, το Συμβούλιο. Αλλωστε, στο Συμβούλιο εκκρεμούν 256 αποφάσεις ούτως ή άλλως, ενώ από μας εξαρτώνται μόνον 52. Aυτό δείχνει πού βρίσκεται η στενωπός και η δυσαναλογία μεταξύ των οργάνων.
<P>
Tο τρίτο θέμα αναφέρεται στους τόκους των χρημάτων για τα διαρθρωτικά ταμεία. Παρακαλέσαμε την Eπιτροπή και της ζητήσαμε να φροντίσει να καθοριστούν επακριβέστερα οι δυνάμενες και μη δυνάμενες να χρηματοδοτηθούν δαπάνες των διαρθρωτικών ταμείων και να λυθεί οριστικά το θέμα της ανάκτησης των τόκων, διότι υποθέτουμε ότι αυτά είναι χρήματα της Kοινότητας, είναι πόροι που εισέρευσαν στην Kοινότητα και δεν επιτρέπεται να εξαφανιστούν σε κάποιες τσέπες κρατών μελών, ή ακόμη και περιφερειακών φορέων κρατών μελών, όπως συμβαίνει στην πατρίδα μου, στα ομόσπονδα κρατίδια.
<P>
Last but not at least: Mεταφορές πιστώσεων από τη Γενική Διεύθυνση XIX. Γνωρίζω ότι είστε αρμόδιος για το δημοσιονομικό μέρος, αλλά περιμένουμε από εσάς, κύριε Eπίτροπε, να μη μας διαβιβάζετε στο μέλλον μόνον μια υπολογιστική αιτιολόγηση της μεταφοράς των πιστώσεων, αλλά να μας δίνετε και μια ποιοτική αξιολόγηση, διότι αυτή θα πρέπει να είναι η βάση για μια αποδοτική αξιοποίηση και υλοποίηση των πόρων. Eπί του θέματος αυτού η Eπιτροπή Eλέγχου του Προϋπολογισμού ενέκρινε ομόφωνα το σχέδιο της έκθεσής μου.

<SPEAKER ID=132 NAME="Giarda">
Κύριε Πρόεδρε, κύριοι βουλευτές, θα πρέπει πριν από όλα να ζητήσω συγνώμη για την καθυστέρηση, η οποία εν μέρει οφείλεται στο ότι το ενδιαφέρον για τους μελλοντικούς προϋπολογισμούς στην Κοινότητα, όπως και σε άλλες χώρες, είναι συνήθως εντονότερο από το ενδιαφέρον για τους προϋπολογισμούς του παρελθόντος: συμμετείχα προηγουμένως στη συζήτηση σχεδιασμού του προϋπολογισμού για το 1997.
<P>
Βρίσκομαι ενώπιόν σας για να παρουσιάσω τη σύσταση του Συμβουλίου, που υιοθετήθηκε στις 11 Μαρτίου και μεταβιβάστηκε στο Κοινοβούλιο, με την οποία χορηγείται απαλλαγή στην Επιτροπή όσον αφορά τη διαχείριση του προϋπολογισμού για το οικονομικό έτος 1994. Είμαι βέβαιος ότι συμμερίζεσθε την πεποίθηση της Προεδρίας και του Συμβουλίου σχετικά με την ανάγκη αρμονικής συνεργασίας των δύο θεσμικών οργάνων και σε θέματα πράξεων που συνδέονται με τον κοινοτικό προϋπολογισμό. Γνωρίζω λόγω προηγουμένων εμπειριών ότι το Κοινοβούλιο και το Συμβούλιο θεωρούν κεφαλαιώδους σημασίας για την Κοινότητα την επαγρύπνηση με στόχο την υλοποίηση και τη βελτίωση όλων των άμεσων δράσεων που παρέχουν εγγυήσεις για τη δαπάνη των πόρων του κοινοτικού προϋπολογισμού στα πλαίσια του απολύτου σεβασμού των αρχών μιας υγιούς οικονομικής διαχείρισης και η οποία συνοπτικά θα έλεγα ότι βασίζεται σε τρία στοιχεία. Πρώτο: οι επιλογές θα πρέπει να ανταποκρίνονται στις ανάγκες της κοινωνίας. δεύτερο: οι πόροι θα πρέπει να δαπανώνται με οικονομία και αποτελεσματικότητα. τρίτο: θα πρέπει να υπάρχει απόλυτη διαφάνεια κατά τη διαχείριση και την απόδοση των λογαριασμών. Τα προαναφερθέντα κριτήρια αποκτούν ιδιαίτερη σημασία κατά την παρούσα περίοδο όπου τα κράτη αντιμετωπίζουν κοινωνικά και δημοσιονομικά προβλήματα, σε όλους γνωστά.
<P>
Στη σύστασή του το Συμβούλιο υπογραμμίζει ότι η πειθαρχία του προϋπολογισμού και ο σεβασμός της υγιούς διαχείρισης, που ανέφερα, θα πρέπει να εφαρμόζονται σε οποιαδήποτε παρέμβαση που επιβαρύνει τα οικονομικά της Κοινότητας. Έχει θεμελιώδη σημασία η πργματοποίηση μιας περιοδικής εξέτασης των λόγων που οδήγησαν στην υιοθέτηση των ισχυουσών πράξεων με στόχο την εξασφάλιση εξοικονομήσεων και την αποτελεσματικότητα κατά τη χρήση των πόρων. Η εξέταση θα πρέπει να πραγματοποιείται πάντοτε ανεξάρτητα από τις εκτιμήσεις που γίνονται κατά την προετοιμασία των επιλογών του προϋπολογισμού. Οι εκθέσεις του Ελεγκτικού Συνεδρίου και οι εργασίες ελέγχου στις οποίες βασίζονται οι εν λόγω εκθέσεις αποτελούν τα βασικά όργανα που επιτρέπουν την επαλήθευση της εφαρμογής των παραπάνω κριτηρίων. Θα πρέπει να αναγνωρίσουμε την αποτελεσματικότητα με την οποία το Ελεγτικό Συνέδριο φέρει σε πέρας αυτή την αποστολή που του έχουν αναθέσει οι Συνθήκες. Θα ήθελα να επωφεληθώ της ευκαιρίας για να ευχαριστήσω και την Επιτροπή Ελέγχου του Προϋπολογισμού για την εργασία που επιτελεί κάθε χρόνο στα πλαίσια της απαλλαγής, μία εργασία που διεξάγεται προς το συμφέρον όχι μόνο του Ευρωπαϊκού Κοινοβουλίου αλλά και ολόκληρης της Κοινότητας.
<P>
Όσον αφορά τις παρατηρήσεις που εμπλουτίζουν τις θέσεις του Συμβουλίου, επιτρέψτε μου να διατυπώσω ορισμένες σύντομες σκέψεις επί των κυρίων θεμάτων και να σας ζητήσω να διατρέξετε το κείμενο της σύστασης σε όλες τις λεπτομέρειές του όπως και τις παρατηρήσεις που το συνοδεύουν.
<P>
Στον τομέα των ιδίων πόρων το Συμβούλιο συμμερίζεται τις ανησυχίες του Ελεγκτικού Συνεδρίου σχετικά με τη λειτουργία του καθεστώτος της κοινοτικής διαμετακόμισης στα κράτη μέλη. Σχετικά με το θέμα αυτό το Συμβούλιο ενδιαφέρεται ιδιαίτερα για την πρωτοβουλία του Ευρωπαϊκού Κοινοβουλίου να ορίσει μία προσωρινή εξεταστική επιτροπή που να ασχοληθεί με αυτό το τελωνειακό καθεστώς.
<P>
Στον τομέα των δαπανών το Συμβούλιο συμφωνεί απολύτως με το Ελεγκτικό Συνέδριο όσον αφορά την ανάγκη βελτίωσης της διαχείρισης και του ελέγχου της κοινής οργάνωσης της αγοράς στον τομέα των οπωροκηπευτικών και τονίζει τη σημασία της μείωσης των διαρθρωτικών πλεονασμάτων και μιας καλύτερης χρήσης των προϊόντων που αποσύρονται από την αγορά.
<P>
Στον τομέα των Διαρθρωτικών Ταμείων το Συμβούλιο διαπιστώνει ότι εξακολουθεί να υπάρχει ένα σημαντικό πρόβλημα, το πρόβλημα δηλαδή της υπερβολικής συγκέντρωσης των υποχρεώσεων και των πληρωμών προς το τέλος του οικονομικού έτους. Θα πρέπει να εξευρεθεί μία λύση το ταχύτερο δυνατό και γι αυτό το λόγο τα κράτη μέλη θα πρέπει να βελτιώσουν τον προγραμματισμό των δαπανών τους ενώ η Επιτροπή θα πρέπει να επιταχύνει τις διοικητικές διαδικασίες. Το Συμβούλιο θεωρεί ότι είναι απαραίτητη η βελτίωση της συνεργασίας μεταξύ των αρμοδίων εθνικών αρχών και των υπηρεσιών της Επιτροπής που είναι αρμόδιες για τις δαπάνες. Είναι αναγκαία, επίσης, η καταβολή μεγαλυτέρων προσπαθειών προσδιορισμού των κριτηρίων από τα οποία εξαρτάται εάν είναι παραδεκτή μία δαπάνη καθώς και ο έλεγχος των δηλώσεων δαπανών.
<P>
Όσον αφορά ειδικότερα το Ευρωπαϊκό Ταμείο Περιφερειακής Ανάπτυξης, το Συμβούλο ζητά την ομοιόμορφη και αυστηρή εφαρμογή των κοινοτικών κανόνων σχετικά με την ανάθεση των δημοσίων εργολαβιών όπως και των ρυθμίσεων σε θέματα περιβάλλοντος που αφορούν παρεμβάσεις χρηματοδοτούμενες και από τον κοινοτικό προϋπολογισμό.
<P>
Στα πλαίσια του Ευρωπαϊκού Κοινωνικού Ταμείου, το Συμβούλιο ζητά να εξευρεθεί μία λύση στο πρόβλημα που αφορά την υπέρβαση των πιστώσεων για υποχρεώσεις και να δημιουργηθούν οι προϋποθέσεις αναθεώρησης της διαχείρισης των κοινοτικών πρωτοβουλιών ώστε να βελτιωθεί η αποτελεσματικότητα.
<P>
Σχετικά με τις παρατηρήσεις που διατύπωσε το Ελεγκτικό Συνέδριο για την εκτέλεση των προγραμμάτων PHARE και TACIS, το Συμβούλιο έχει επίγνωση ότι η Επιτροπή επιτελεί τις δραστηριότητές της σε ένα ιδιαίτερα δύσκοκο περιβάλλον, ζητεί όμως τη βελτίωση του συντονισμού μεταξύ των συμμετεχόντων ώστε οι πραγματοποιούμενες μελέτες να ακολουθούνται από συγκεκριμένες ενέργειες και να επιτυγχάνεται μία προληπτική συστηματική αξιολόγηση πριν από τη λήψη αποφάσεων για την ανανέωση των προγραμμάτων.
<P>
Τέλος, όσον αφορά την εκτέλεση των πιστώσεων για τη λειτουργία των Θεσμικών Οργάνων, λαμβάνοντας υπόψη τις παρατηρήσεις του Ελεγκτικού Συνεδρίου σχετικά με ορισμένα κενά κατά τη διαχείριση του προσωπικού, των εξωτερικών αντιπροσωπειών και των ακινήτων, το Συμβούλιο σημειώνει ότι η Επιτροπή υλοποιεί τις συστάσεις του Ελεγκτικού Συνεδρίου.
<P>
Καταλήγοντας, το Συμβούλιο μετά από προσεκτική εξέταση όλων των παρατηρήσεων που διατύπωσε το Ελεγτικό Συνέδριο αποφάσισε να συστήσει στο Ευρωπαϊκό Κοινοβούλιο να χορηγήσει απαλλαγή στην Επιτροπή όσον αφορά την εκτέλεση του γενικού προϋπολογισμού για το οικονομικό έτος 1994.
<P>
Δύο περαιτέρω σχόλια, ένα από τα οποία αφορά το πρόβλημα της δήλωσης στην οποία προέβη για πρώτη φορά το Ελεγκτικό Συνέδριο σύμφωνα με το άρθρο 188 Γ και που προκάλεσε τη δήλωση του Συμβουλίου, δήλωση μεταδοθείσα την ίδια ημερομηνία με τη σύσταση. Το Συμβούλιο τόνισε ότι οι λογαριασμοί αντικατοπτρίζουν σωστά τις ειπράξεις και τις δαπάνες της Ένωσης, έστω κι αν θα έπρεπε να βελτιωθούν ως προς την ενμερωτική πλευρά. Το Ελεγκτικό Συνέδριο δεν διαπίστωσε σημαντικά σφάλματα όσον αφορά την ακρίβεια πράξεων που αφορούν τις εισπράξεις, αλλά διαπίστωσε αντίθετα σφάλματα σχετικά με τις πληρωμές, σφάλματα που δεν του επιτρέπουν να πιστοποιήσει τη νομιμότητα ή την ακρίβεια όλων των πράξεων. Η διαπίστωση αυτή προκάλεσε ανησυχίες στο Συμβούλιο, που δέχθηκε με ικανοποίηση την αναγγελία ενός προγράμματος που θα αποσκοπεί στη βελτίωση της οικονομικής διαχείρισης της Επιτροπής. Το εν λόγω πρόγραμμα θα πρέπει να εφαρμοσθεί το ταχύτερο δυνατό και πλήρως για να μειωθούν τα σφάλματα όσον αφορά τις πράξεις πληρωμών.
<P>
Αυτές είναι οι παρατηρήσεις που η Προεδρία επιθυμούσε να ανακοινώσει εξ ονόματος του Συμβουλίου, σχετικά με τα προβλήματα που δημιουργήθηκαν κατά το οικονομικό έτος 1994.

<SPEAKER ID=133 LANGUAGE="DE" NAME="Telkδmper">
Kύριε Πρόεδρε, ίσως, μη ακούγοντας καλά, να μην κατάλαβα σωστά. Tο Συμβούλιο έκανε λόγο για το Eυρωπαϊκό Tαμείο Περιφερειακής Aνάπτυξης. Δεν πήρε όμως θέση για το Eυρωπαϊκό Tαμείο Aνάπτυξης. O κ. Wynn εξήγγειλε την αναβολή της χορήγησης απαλλαγής. Eγώ, εξ ονόματος της Eπιτροπής Aνάπτυξης και Συνεργασίας, τάχθηκα υπέρ της αναβολής της απόφασης, ώστε να δώσουμε τη δυνατότητα στο Συμβούλιο - και το λέω τώρα ξεκάθαρα, ως υπεύθυνο για ένα τέτοιο σκάνδαλο που συνέβη στο Πολιτιστικό Ίδρυμα, όπου κι εδώ το φταίξιμο έγκειται ουσιαστικά στη διάρθρωση - να πάρει θέση, λ.χ. με την ένταξη του Tαμείου Aνάπτυξης στον προϋπολογισμό. Eυχαρίστως εμείς εδώ στο Kοινοβούλιο θα θέλαμε να έχουμε μια απάντηση σ' αυτές τις εξαγγελίες, ώστε να ξέρουμε ποια στάση θα τηρήσουμε στη συνέχεια. Eπί του θέματος αυτού, ως γνωστόν, θα πρέπει να σχηματίσουμε μια άποψη και στην ομάδα. Tο Συμβούλιο δεν μπορεί να φροντίσει κρυφά τώρα για την επίλυση των προβλημάτων του, όπου αυτά είναι τόσο προφανή, λόγω του σκανδάλου. Θα ήθελα το Συμβούλιο να απαντήσει επ' αυτών.

<SPEAKER ID=134 NAME="Πρόεδρος">
Επιθυμεί το Συμβούλιο να έχει το λόγο τώρα ή προτιμά να περιμένει αργότερα;

<SPEAKER ID=135 NAME="Giarda">
Κύριε πρόεδρε, θα προτιμούσα να περιμείνω.

<SPEAKER ID=136 LANGUAGE="EN" NAME="McGowan">
Κύριε Πρόεδρε, ως εκπρόσωπος της Σοσιαλιστικής Ομάδας για την ανάπτυξη, καταδικάζω το γεγονός ότι η διαχείριση των Ευρωπαϊκών Ταμείων Ανάπτυξης δεν υπόκειται σε δημοκρατικό έλεγχο. Καταδικάζω το γεγονός ότι κάθε χρόνο έχουμε αυτό το θέατρο, αυτή την ετήσια παράσταση, όταν το Κοινοβούλιο δεν έχει καμιά απολύτως εξουσία σχετικά με τη χρηματοδότηση των ΕΤΑ. Καταδικάζω το χάλι της διαχείρισης του Πολιτιστικού Ιδρύματος. Απετέλεσε σκάνδαλο το οποίο διερευνήθηκε από το Προεδρείο της Συνέλευσης Ίσης Εκπροσώπισης της Σύμβασης Λομέ του οποίου υπήρξα μέλος. Εξετάσαμε μάρτυρες και «ξετινάξαμε» διάφορα άτομα, συμπεριλαμβανομένου και ενός σημαντικού Μέλους του Ευρωπαϊκού Κοινοβουλίου. Κάνω αυτό το συγκεκριμένο σημείο για να είμαι δίκαιος προς την Επιτροπή.
<P>
Η πολιτιστική συνεργασία, η οποία παίζει κεντρικό ρόλο στην ανάπτυξη, υπέστη μια μεγάλη οπισθοδρόμιση εξ αιτίας αυτού του σκανδάλου. Πιστεύω ότι η άρνηση παροχής απαλλαγής θα επιταχύνει την κίνηση προς την κατεύθυνση δημοκρατικού ελέγχου των ΕΤΑ. Επιθυμώ να σημειωθεί στα πρακτικά ότι το Ευρωπαϊκό Κοινοβούλιο καταδικάζει απερίφραστα το εμετικό σκάνδαλο του Πολιτιστικού Ιδρύματος. Διατυπώνω την άποψη ότι η Επιτροπή θα πρέπει να είναι άγρυπνη και λεπτομερειακή στην υποστήριξη αυτών των απόψεων, για τις οποίες ελπίζω ότι υπάρχει πλήρης συμφωνία μεταξύ Κοινοβουλίου και Επιτροπής.
<P>
Θα μπορούσε παρακαλώ το Συμβούλιο να ασκήσει επειγόντως τις αρμοδιότητές του και να διασφαλίσει ότι οι χρηματοδοτήσεις των ΕΤΑ θα υπόκεινται στον κατάλληλο έλεγχο;

<SPEAKER ID=137 LANGUAGE="DE" NAME="Theato">
Kυρία Πρόεδρε, αγαπητοί κυρίες και κύριοι συνάδελφοι, παρουσιάστηκαν οκτώ εκθέσεις απαλλαγής σε μια σειρά διαφορετική απ' ότι προβλεπόταν στην ημερήσια διάταξη; ωστόσο δείχνουμε κατανόηση γι' αυτό. Για όλες δεν μπορεί να μιλήσει κανείς μέσα σε τέσσερα λεπτά. Θα ήθελα να τονίσω μόνο ορισμένα βασικά σημεία, αλλά ωστόσο να ευχαριστήσω και όλους τους εισηγητές.
<P>
Kατ' αρχήν λίγα λόγια για την αρμοδιότητα χορήγησης απαλλαγής, αυτή καθαυτή, καθώς και για τη δική μας Eπιτροπή Eλέγχου του Προϋπολογισμού. Eδώ και 20 χρόνια σχεδόν, έχουμε την αρμοδιότητα για τη χορήγηση απαλλαγής, και την αναπτύσσουμε ολοένα και περισσότερο. Στηριζόμαστε κυρίως στην ετήσια, αλλά και στις ειδικές εκθέσεις του Eλεγκτικού Συνεδρίου, για τις οποίες και το ευχαριστούμε, καθώς επίσης και στη γνωμοδότηση του Συμβουλίου, εφόσον φθάσει σε μας εγκαίρως. Kάτι τέτοιο δε συνέβη αυτή τη φορά. Ωστόσο οι εξηγήσεις στην Eπιτροπή Eλέγχου του Προϋπολογισμού δεν παρουσιάστηκαν, όπως ανέκαθεν ζητούσαμε, από ένα μέλος του Συμβουλίου, αλλά από έναν ανώτερο υπάλληλο, τον οποίο φυσικά δεν μπορούμε να επιπλήξουμε γι' αυτό. Αλλωστε έκανε και καλά τη δουλειά του μέχρις εδώ. Eδώ στην ολομέλεια, μιλήσατε εσείς, κύριε Προεδρεύοντα του Συμβουλίου. Πιστεύω να ακούσατε καλά αυτά που λέχθηκαν. Διότι αυτά που λέγονται εδώ, απευθύνονται κυρίως προς τα κράτη μέλη, τα οποία, όμως, δεν έχουμε την υποχρέωση να απαλλάξουμε.
<P>
Kαι τώρα ως προς την ουσία του θέματος. Aυτή τη φορά την απαλλαγή της Eπιτροπής την χαρακτηρίζουν δύο μέσα που εφαρμόζονται για πρώτη φορά και, όπως είπα, απευθύνονται προς τα κράτη μέλη, βλέποντας καλύτερα. Tο πρώτο καινούργιο μέσο είναι η ετυμηγορία μας για τη εκκαθάριση των λογαριασμών του EΓTΠE, την οποία υποβάλει η Eπιτροπή για το έτος 1991. Mέχρι τώρα η εκκαθάριση των λογαριασμών ήταν μια διαδικασία που είχε χαρακτηριστεί ως τεχνική, και βρισκόταν στην αρμοδιότητα της Eπιτροπής. Tο Kοινοβούλιο μόλις και μετά βίας την πρόσεχε. Aποτελεί επίτευγμα του κ. Cornelissen το ότι ως εισηγητής για τη χορήγηση απαλλαγής το 1992, έκανε γνωστά τα προβλήματα των παλαιότερων χρόνων. Ήρθε κυρίως στο φως η απώλεια 1, 6 δισεκατ. Ecu περίπου για την Kοινότητα, λόγω των ποσοστώσεων γάλακτος σε τρία κράτη μέλη.
<P>
Σε διεξοδικές ανταλλαγές απόψεων της Eπιτροπής Eλέγχου του Προϋπολογισμού με την Eπιτροπή, άλλαξε τώρα η απόφαση για την εκκαθάριση των λογαριασμών, και θα γίνεται συμπληρωματικά στην ήδη χορηγηθείσα απαλλαγή για τα αντίστοιχα οικονομικά έτη. Για το 1991 εφαρμόζεται για πρώτη φορά η διαδικασία αυτή, με την καλή έκθεση της κ. Kjer Hansen. H εισηγήτρια τονίζει - και της χρωστάμε ευγνωμοσύνη γι' αυτό - τη διαφωνία που υπάρχει μεταξύ της τεχνικής και της πολιτικής πτυχής. Oι αναγκαίες δημοσιονομικές διορθώσεις της Eπιτροπής, έναντι των κρατών μελών, δεν είναι διαπραγματεύσιμες, εφόσον πρόκειται για απώλειες σε βάρος του ταμείου της EK. Διαφορετικά θα πρέπει να αναβληθεί η χορήγηση απαλλαγής για την εκκαθάριση των λογαριασμών μέχρις ότου ανακτηθούν τα χρήματα. Mια πρώτη απτή επιτυχία της επιμονής του Kοινοβουλίου να προστατεύσει τα χρήματα των φορολογουμένων πολιτών, είναι η καταβολή της πρώτης δόσης των ποσοστώσεων που δεν καταβλήθηκαν.
<P>
Tο δεύτερο καινούργιο μέσο, η δήλωση αξιοπιστίας του Eλεγκτικού Συνεδρίου, η λεγόμενη DAS, έχει πολύ μεγάλη σημασία για την απαλλαγή. Παρόλο που δεν υφίσταται ακόμη καμιά νομική δέσμευση για το Kοινοβούλιο και η δειγματοληπτική μέθοδος που ανέπτυξε το Eλεγκτικό Συνέδριο, θα μπορούσε να εξειδικευθεί κατά κράτος μέλος και κατά τομέα αν υπήρχε προσωπικό, θα πρέπει, κατά κάποιον τρόπο, να συμπεριλάβουμε τα ευρήματα της δήλωσης στην απόφασή μας. Aυτό έκανε ο εισηγητής κ. Wynn στην πρόταση ψηφίσματός του, εξ ονόματος της Eπιτροπής Eλέγχου του Προϋπολογισμού, και προσέφερε σε όλους εμάς, στην άξια ανάγνωσης αιτιολόγησή του, μια θαυμάσια βοήθεια σ' αυτό το πολύπλοκο θέμα. Tον ευχαριστώ ιδιαίτερα γι' αυτό.
<P>
Θεωρώ πολύ σοβαρό το ποσοστό σφάλματος 4 % που διεπίστωσε το Eλεγκτικό Συνέδριο στις πληρωμές. Eνόψει όμως των μέτρων της Eπιτροπής που έχουν δρομολογηθεί με το πρόγραμμα SEM 2000 - ευχαριστώ πολύ, εσάς Eπίτροπε κύριε Liikanen, καθώς και τη συνάδελφό σας κυρία Gradin - και ιδιαίτερα υπό τον όρο ότι η Eπιτροπή θα ζητήσει τα μη καταβληθέντα ποσά, ότι θα προσδιοριστεί το ύψος των ποσών αυτών κι εμείς θα το ελέγξουμε, κάτω από τις προϋποθέσεις και τους όρους αυτούς, εγκρίνω τον εποικοδομητικό τρόπο, όπως τον προτείνει ο εισηγητής, για τον πρώτο χρόνο εφαρμογής της DAS. Έτσι η ομάδα μου υποστηρίζει τη σύσταση για τη χορήγηση απαλλαγής στην Eπιτροπή για το γενικό προϋπολογισμό 1994, παρά τις αναφερθείσες ελλείψεις, αλλά με τους ανάλογους όρους.

<SPEAKER ID=138 LANGUAGE="EN" NAME="Killilea">
Κυρία Πρόεδρε, κατά τη διάρκεια μιας συζητήσεως θεμάτων προϋπολογισμού είναι απαραίτητο να γίνει κάποια αναφορά στις θεμελιώδεις αρχές που διέπουν τον υπεύθυνο έλεγχο του προϋπολογισμού, όπως η πρόνοια και η κατανομή των πιστώσεων στις εφαρμογές που είναι κατάλληλες και αξίζουν. Ωστόσο είναι σαφές ότι όλα τα ευρωπαϊκά προγράμματα δεν συμμορφώνονται με αυτές τις αρχές και θα ήθελα να αναφερθώ συγκεκριμένα σε ένα. Μιλώ για τη διαχείριση των οικονομικών μας μέσα στις ίδιες τις δομές μας.
<P>
Οι επισκέπτες που έχουν έρθει πρόσφατα στις Βρυξέλλες έχουν μείνει άναυδοι με τη συνεχιζόμενη κατασκευή και με την πολυτέλεια του νέου διοικητικού κέντρου του Ευρωπαϊκού Κοινοβουλίου, η οποία συνεχίζεται από το 1990. Ο σύγχρονος αυτός γυάλινος Πύργος της Βαβέλ είναι εντελώς περιττός και αντιπροσωπεύει διασπάθιση πόρων τους οποίους το Κοινοβούλιο θα μπορούσε να χρησιμοποιήσει περισσότερο εποικοδομητικά σε άλλους τομείς των εργασιών του. Τα κτίριο αυτό θα στοιχίσει περίπου 900 εκατομμύρια Ecu - ένα δραματικά μεγάλο ποσό χρημάτων υπόψη των άλλων χρήσεων στις οποίες θα μπορούσε να αξιοποιηθεί και υπόψη ότι το υπολογιζόμενο φετεινό έλλειμμα του προϋπολογισμού είναι της τάξεως των 72 εκατομμυρίων Ecu, ίσο με εκείνο που εξοικονομήσαμε από την αναθεώρηση της ΚΑΠ για φέτος. Όλα αυτά τα Ecu που εξοικονομήθηκαν δαπανώνται τώρα ασυγκράτητα. Από τους ευρωβουλευτές, οι οποίο έχουν τη δημοκρατική εντολή από το εκλογικό σώμα, δεν ζητήθηκε η γνώμη τους γι' αυτό το κτίριο της ανοησίας και δεν είχαν καμία ευκαιρία να καταψηφίσουν την κατασκευή του. Αντ' αυτού, η οικοδόμιση του γυάλινου πύργου συνεχίζεται ακατάπαυστα.
<P>
Είναι ιδιαίτερα ειρωνικό το γεγονός ότι σήμερα στο Κοινοβούλιο συζητούμε δημοσιονομικά θέματα και θέματα προϋπολογισμού. Εάν υπήρξε ποτέ ένα παράδειγμα ανευθυνότητας για τον προϋπολογισμό, είναι αυτό το μεγαλοπρεπές οικοδόμημα που ανεγείρεται τώρα στις Βρυξέλλες. Παρά τα μεγάλα λόγια για την αναγκαιότητα να έρθει η Ευρώπη κοντά στον λαό της και παρά την ανάγκη οικοδόμησης μιας Ευρώπης των Λαών, προγράμματα όπως αυτό το κτίριο εξυπηρετούν μόνο την ενίσχυση της εικόνας μιας ελιτίστικης Ευρώπης που έχει χάσει κάθε επαφή με τον κόσμο της και τις ανησυχίες του. Η έννοια της προοπτικής είναι πολύ σημαντική για το Ευρωπαϊκό Κοινοβούλιο και το κτίριο αυτό δεν τη βοηθά καθόλου.

<SPEAKER ID=139 LANGUAGE="NL" NAME="Mulder">
Πρόεδρε, θα ήθελα να περιοριστώ σε ορισμένες μόνο παρατηρήσεις σχετικά με την έκθεση Wynn όσον αφορά τη χορήγηση απαλλαγής για το οικονομικό έτος 1994.
<P>
Καταρχάς ορισμένες παρατηρήσεις σχετικά με όσα αναφέρονται για τον τομέα της γεωργίας. Φρονώ ότι στο μέλλον θα είναι σχεδόν αδύνατον να προβλέψουμε επακριβώς τις γεωργικές δαπάνες. Δεν γνώρισα ποτέ κανένα ο οποίος θα μπορούσε να προβλέψει επακριβώς ποιες ασθένειες θα ενσκύψουν. Το μόνο που μπορούμε να πράξουμε είναι να παρακολουθούμε την ασθένεια των «τρελών αγελάδων» που ενέσκυψε πρόσφατα. Δεν έχω επίσης ακούσει ποτέ κανένα να προβλέπει επακριβώς την ισοτιμία δολαρίου-Ecu. Για αυτό το λόγο φρονώ ότι είναι πάντοτε καλύτερα να ακολουθούμε ένα ασφαλή δρόμο ούτως ώστε να μπορούμε να τηρούμε στην πράξη τις εγγυήσεις που δίνουμε στους αγρότες μας. Εκείνο το οποίο μπορούμε να πράξουμε είναι να καταστήσουμε όσο το δυνατόν σαφέστερους τους κανόνες. Όπως πολλοί υποστήριξαν, επ' αυτού του σημείου μπορούν να γίνουν πολλά ακόμη. Νομίζω ότι όταν πρόκειται να ληφθεί μια πολιτική απόφαση, με ποιο τρόπο δηλαδή θα πρέπει να εφαρμοσθούν αυτοί οι κανόνες, τότε αυτό εμπίπτει στην αρμοδιότητα της Επιτροπής του Συμβουλίου και του Κοινοβουλίου.
<P>
Η δεύτερη παρατηρησή μου αφορά το πρόγραμμα PHARE χωρίς καμιά αμφιβολία, το πρόγραμμα PHARE αποτελεί μια προετοιμασία για την τελική ένταξη των συγκεκριμένων χωρών στην Ευρωπαϊκή Ένωση. Για αυτό το λόγο φρονώ ότι πρέπει να προσπαθήσουμε, ιδίως όσον αφορά αυτές τις χώρες, ώστε η συνεργασία μας αυτή να εξέλθει από τη σφαίρα της καχυποψίας όσον αφορά τις χρηματοδοτήσεις. Φρονώ ότι εάν επιθυμούμε να βελτιώσουμε αυτή τη συνεργασία θα πρέπει να βελτιώσουμε όχι μόνο τις διπλωματικές υπηρεσίες και τις αντιπροσωπείες, αλλά θα πρέπει να προχωρήσουμε και σε μια ανταλλαγή υπαλλήλων, ας πούμε υπαλλήλων της ΓΔ VI με υπαλλήλους των υπουργείων γεωργίας των εν λόγω χωρών. Ίσως να ήταν δυνατόν ορισμένοι υπάλληλοι των υπουργείων γεωργίας των πρώην χωρών του ανατολικού μπλόκ να μπορούσαν να εργασθούν στις Βρυξέλλες, και αντιστρόφως, ορισμένοι υπάλληλοι της ΓΔ VI θα μπορούσαν να μεταβούν εκεί για να εξηγήσουν την πολιτική τους ή την πολιτική της ΓΔ VI στις εν λόγω χώρες.
<P>
Φρονώ ότι το θέμα αυτό θα θιγεί στο έγγραφο το οποίο ελπίζω ότι θα λάβουμε πριν από τις 30 Σεπτεμβρίου 1996 και ότι η Επιτροπή θα διευκρινίσει καλύτερα με ποιο τρόπο τα κτηνιατρικά και τα φυτοϋγειονομικά μέτρα καθώς και η συνεργασία θα μπορέσουν να υλοποιηθούν με καλύτερο τρόπο.

<SPEAKER ID=140 LANGUAGE="NL" NAME="Dankert">
Κυρία Πρόεδρε, θα ήθελα καταρχάς να δηλώσω ότι συμφωνώ πλήρως με την έκθεση Wynn και ότι επιθυμώ να θίξω μια μόνο πτυχή της. Ουσιαστικά το θέμα αυτό έθιξε και ο κ. Tomlinson: είναι υποκριτικό στη γνωμοδότηση του Συμβουλίου σχετικά με τη χορήγηση να διαβάζουμε ότι το Ελεγκτικό Συνέδριο έχει δίκιο και ότι η Επιτροπή θα πρέπει να κάνει καλύτερα τη δουλειά της. Όμως υπάρχει κάτι θετικό στην παρατήρηση του Συμβουλίου, διότι εάν κανείς διαβάσει προσεκτικά την έκθεση του Ελεγκτικού Συνεδρίου, τότε εξάγεται το συμπέρασμα ότι η Επιτροπή δεν εκπληρεί καθόλου ικανοποιητικά τις υποχρεώσεις της ως θεματοφύλακα των Συνθηκών. Σχεδόν με κανένα τρόπο δεν τηρούνται οι οδηγίες σχετικά με τους δημόσιους διαγωνισμούς, η νομοθεσία σχετικά με το περιβάλλον κλπ. Ο λόγος είναι σαφής και αυτός είναι το γεγονός ότι εάν η Επιτροπή το έπραττε τότε η Επιτροπή θα αντιμετώπιζε ακόμη πιο μικρότερη εκτέλεση των πιστώσεων των διαρθρωτικών ταμείων, απ' ό, τι παρατηρείται τώρα. Όμως αυτό δεν αποτελεί επιχείρημα για τη μη τήρηση της νομοθεσίας, επειδή αυτό οδηγεί στην σπατάλη πολλών χρημάτων ή στο γεγονός ότι η νομοθεσία για την προστασία του περιβάλλοντος δεν τηρείται προκειμένου να αποφευχθεί η επιβάρυνση, αλλά, στην καλύτερη δυνατή περίπτωση, για να περιορισθούν οι ζημιές και προκειμένου να επανορθωθούν οι ζημίες που υπέστησαν τα ταμεία.
<P>
Ένα μικρό παράδειγμα σχετικά με τους δημόσιους διαγωνισμούς: στην Ελλάδα παρατηρείται το φαινόμενο, το συχνό φαινόμενο, να ανατίθεται σε έλληνες εργοδότες η εκτέλεση ενός έργου επειδή υποβάλλουν προσφορές που καλύπτουν λιγότερο από το ήμισυ του κόστους του έργου, όμως, τελικά, λαμβάνουν από την Επιτροπή περισσότερο από το 150 % του κόστους του έργου. Δύσκολα μπορώ να υποθέσω ότι αυτό το κέρδος του 50 % το καρπώνεται μόνο ο εργολάβος.
<P>
Η κατάσταση στον τομέα προστασίας του περιβάλλοντος δεν είναι καλύτερη. Η εκπόνηση έκθεσης για τις επιπτώσεις στο περιβάλλον πραγματοποιείται αφού πλέον έχει ληφθεί η πολιτική απόφαση για ένα συγκεκριμένο έργο και τούτο σημαίνει ότι σπανίως ζητούνται εναλλακτικές λύσεις, όπως συνέβη με τη γέφυρα στον ποταμό Τάγο στη Λισαβόνα, και η μοναδική επιλογή που απομένει είναι ο περιορισμός της ζημίας.
<P>
Όπως έχω ήδη δηλώσει, το κύριο πρόβλημα που υφίσταται, τουλάχιστον εντός της Επιτροπής, είναι το γεγονός ότι η πλειονότης των Επιτρόπων αποδίδει μεγαλύτερη σπουδαιότητα στην εκταμίευση των κονδυλίων του προϋπολογισμού παρά στο σεβασμό των νομοθετικών κανόνων.
<P>
Συμφωνώ απόλυτα με τον κ. Liikanen όταν αυτός με επιστολή του αναφέρει σχετικά με τις κοινοτικές τελωνειακές μεταφορές ότι η Επιτροπή δεν έχει άλλη επιλογή παρά να εμμείνει στη διατήρηση της υφιστάμενης νομοθεσίας. Τούτο είναι ορθό. Έτσι έπρεπε να γίνει. Όμως αυτό δεν αποτελεί συνήθη πρακτική της Επιτροπής. Πέραν τούτου υπάρχουν και άλλα αίτια τα οποία μπορεί να κατανομάσει κάποιος: ανεπάρκεια των διαδικασιών ελέγχου, η μη ικανοποιητική λειτουργία των επιτροπών επίβλεψης, η μη ικανοποιητική εφαρμογή του άρθρου 24. Με άλλα λόγια, όσον αφορά τα διαρθρωτικά ταμεία η Επιτροπή απέτυχε να εκπληρώσει το ρόλο της ως θεματοφύλακα του κοινοτικού δικαίου. Επειδή αυτή είναι η πραγματικότητα, η Επιτροπή θα έπρεπε να εξετάσει με ποιο τρόπο θα μπορούσε να επιλύσει αυτά τα προβλήματα. Φρονώ, ότι σε ευθυγράμμιση με τις στάσεις του Συμβουλίου, θα έπρεπε να συμφωνήσει με το Συμβούλιο ώστε τα κράτη μέλη να αποκτήσουν μεγαλύτερη αρμοδιότητα και ευθύνη όσον αφορά την εφαρμογή των οδηγιών και ότι η Επιτροπή με βάση αυτό θα μπορεί κρίνει εάν αυτή θα χρηματοδοτεί ή όχι τα προγράμματα.

<SPEAKER ID=141 LANGUAGE="EN" NAME="McCartin">
Κυρία Πρόεδρε, ο συνάδελφος από την εκλογική μου περιφέρεια, ο κ. Killilea, ήταν πολύ γραφικός όταν περιέγραψε το νέο κτίριο του Ευρωπαϊκού Κοινοβουλίου ως Πύργο της Βαβέλ. Δεν έχω αμφιβολία ότι έχει σχεδιαστεί ώστε να προσελκύει το μέγιστο ενδιαφέρον, αλλά δεν θα ήθελα αυτό το είδος της κατηγορίας να κυκλοφορεί στην εκλογική μου περιφέρεια χωρίς απάντηση. Δεν κτίζουμε ένα κτίριο κοινοβουλίου για τα Μέλη που βρίσκονται σήμερα εδώ. Το κτίζουμε για τους ανθρώπους της Ευρώπης. Το κτίριο στοιχίζει στους λαούς της Ευρωπαϊκής Ένωσης 3 περίπου Ecu κατά κεφαλήν για ένα χρόνο. Ελπίζω ότι, όπως η Βουλή των Κοινοτήτων ή το Reichstag στη Γερμανία ή το Cortes στην Ισπανία, το κτίριο αυτό θα βρίσκεται εκεί για τα παιδιά μας, τα εγγόνια μας και τα δισέγγονά μας, ότι ποτέ δεν θα βομβαρδιστεί ή θα συλληθεί και ότι θα αποτελέσει τον χώρο στον οποίο κατά τις ερχόμενες γενεές θα ακούγεται η φωνή των ευρωπαίων πολιτών. Είμαι υπερήφανος για το κτίριο αυτό. Αντικατοπτρίζει την τεχνολογία και το μεγαλείο του σημερινού αιώνα και των σημερινών ικανοτήτων των ευρωπαϊκών λαών.
<P>
Η επίθεση που έκανε ο κ. Killilea δεν είναι αντάξια ενός Μέλους του Κοινοβουλίου. Εάν ήταν τακτικός στην παρακολούθηση των εργασιών του Σώματος θα εγνώριζε ότι ζητήθηκε η γνώμη μας. Εάν ο ίδιος δεν ήταν έτοιμος να βρίσκεται πάντοτε εδώ τότε θα έπρεπε να εμπιστεύεται τη γνώμη των συναδέλφων του που ήταν εδώ και έλαβαν τις αποφάσεις.
<P>
Θα ήθελα να ευχαριστήσω τον κ. Wynn για την έκθεσή του. Υποστηρίζω την άρνησή του για χορήγηση απαλλαγής. Δεν αναφέρομαι συγκεκριμένα στα Ευρωπαϊκά Ταμεία Ανάπτυξης διότι δεν θεωρώ ότι αντικατοπτρίζουν τις ικανότητες της Ευρωπαϊκής Επιτροπής, αλλά μάλλον τις συνθήκες τις οποίες αντιμετωπίζουμε με την απίθανη κατάσταση να πρέπει να δώσουμε λογαριασμό για κάτι που δεν έχει λογαριασμό και για το οποίο δεν φέρουμε καμία ευθύνη.
<P>
Δεν συμφωνώ με τον τόνο της κριτικής του κατά των αγροτικών δαπανών. Ορισμένες φορές μένω έκπληκτος με την εμπειρία και τις γνώσεις που συναντώ στην Επιτροπή. Αποτελεί μια αφάνταστα πολύπλοκη προσπάθεια να προσπαθήσει κανείς να προβλέψει ποιό θα είναι το κόστος της γεωργικής παραγωγής για ένα οποιοδήποτε έτος. Το Κοινοβούλιο είναι κάπως οξύ στην κριτική του γι' αυτόν τον τομέα.
<P>
Το τελευταίο σημείο που θα ήθελα να θέσω σχετίζεται με το χρηματικό πρόστιμο το οποίο επεβλήθει στην ιρλανδική κυβέρνηση. Δυστυχώς οι ιρλανδοί φορολογούμενοι θα πρέπει να το ανεχθούν ενώ ταυτόχρονα δεν κέρδισαν τίποτα από την κακοδιαχείριση που είχε ως αποτέλεσμα την επιβολή του. Θα ήθελα να υπογραμμίσω το γεγονός ότι οι πρώτες αποκαλύψεις και οι απαιτήσεις για διερεύνηση των καταχρήσεων που συνέβησαν δεν έγινε σε ευρωπαϊκό επίπεδο αλλά από το ιρλανδικό κοινοβούλιο. Το πρόστιμο ήταν εξαιρετικά βαρύ κατά το ότι ισοδυναμεί με πρόστιμο ύψους 1.000 εκατομμυρίων Ecu για τους βρετανούς ή τους ιταλούς. Η ιρλανδική γεωργία δεν απεκόμισε κανένα απολύτως όφελος από όλα αυτά.

<SPEAKER ID=142 NAME="Κακλαμάνης">
Κυρία Πρόεδρε, θα αναφερθώ στην έκθεση του σεβαστού συναδέλφου κ. Έντουαρντ Κέλετ-Μπόουμαν, σχετικά με την αναβολή χορήγησης απαλλαγής στο Διοικητικό Συμβούλιο του Ευρωπαϊκού Κέντρου για την Ανάπτυξη της Επαγγελματικής Κατάρτισης στη Θεσσαλονίκη.
<P>
Ειλικρινά, δεν κατάλαβα γιατί ο αγαπητός συνάδελφος ζητάει αναβολή. Ζητάει αναβολή διότι υπάρχει οικονομικό σκάνδαλο στη διαχείριση μέχρι το 1994; Εάν συμβαίνει αυτό, θα πρέπει να το αναφέρει στην έκθεσή του, να μας το περιγράψει και πιστεύω ότι όλοι θα ταχθούμε με το μέρος του. Κάτι τέτοιο όμως δεν αναφέρεται στην έκθεσή του. Αντίθετα, εκφράζει αμφιβολίες για τη συνέχιση του έργου αυτού του Κέντρου -του CEDEFOP- σε ό, τι αφορά την παραγωγικότητα και την αποτελεσματικότητά του. Και αποδίδει αυτές τις αμφιβολίες στο ότι, όταν ελήφθη το 1994 από τη Σύνοδο Κορυφής η απόφαση να φύγει το Κέντρο αυτό από το Βερολίνο και να μεταφερθεί στη Θεσσαλονίκη, οι μισοί υπάλληλοι αρνήθηκαν να μεταβούν στο Κέντρο αυτό στη Θεσσαλονίκη. Όσοι είχαν ισχυρούς πολιτικούς προστάτες μετατέθηκαν σε άλλες υπηρεσίες της Ευρωπαϊκής Ένωσης. Όσοι ήταν κοντά στο όριο συνταξιοδότησης ζήτησαν πρόωρη συνταξιοδότηση την οποία και έλαβαν και, τέλος, όσοι δεν είχαν ούτε το ένα ούτε το άλλο παραιτήθηκαν. Έτσι, από τα 100 περίπου άτομα, λιγότεροι από τους μισούς βρίσκονται σήμερα στη Θεσσαλονίκη.
<P>
Και εγώ, κύριοι συνάδελφοι, θέλω να σας ρωτήσω: έτσι θα γίνει η διεύρυνση της Ευρώπης; Όταν αύριο προσχωρήσουν οι ανατολικές χώρες, μερικοί κακομαθημένοι υπάλληλοι θα αρνούνται να μεταβαίνουν στις πρωτεύουσες που είναι έξω από το τρίγωνο Παρίσι-Βερολίνο-Βρυξέλλες; Έτσι στηρίζει το Ευρωπαϊκό Κοινοβούλιο την πολιτική της αποκέντρωσης, την πολιτική της ενίσχυσης των περιφερειών;
<P>
Λυπούμαι πάρα πολύ, αλλά εάν δεν λάβω σοβαρές εξηγήσεις στα ερωτήματα τα οποία έθεσα, η εισήγησή μου προς την ομάδα μου θα είναι να καταψηφιστεί η έκθεση του κ. Κέλετ-Μπόουμαν.

<SPEAKER ID=143 LANGUAGE="EN" NAME="Tappin">
Κυρία Πρόεδρε, θα ήθελα να αναφερθώ στην έκθεση του κ. Blak σχετικά με την ΕΚΑΧ και την χορήγηση απαλλαγής για το 1994.
<P>
Θα ήθελα να προσέξουν τα Μέλη την παράγραφο 11 της εκθέσεως του κ. Blak η οποία αναφέρεται στο κλείσιμο των βρετανικών ανθρακορυχείων. Θα ήθελα να προσέξει ο κ. Liikanen το όλο πρόβλημα σχετικά με το τι πρόκειται να κάνει ο ίδιος και το Συμβούλιο των Υπουργών για την ανάκτηση των επιδοτήσεων οι οποίες κατεβλήθησαν σε ανθρακορυχεία του Ηνωμένου Βασιλείου τα οποία εν συνεχεία πωλήθηκαν ή ιδιωτικοποιήθηκαν.
<P>
Θα μπορούσαμε να κοιτάξουμε εν συντομία την φρασεολογία της εκθέσεως του κ. Blak; Έχει μεγάλο ενδιαφέρον η διατύπωση της άποψης ότι η ΕΚΑΧ δεν θα μπορέσει να ανακτήσει με νόμιμο τρόπο τις επιδοτήσεις επιτοκίου οι οποίες κατεβλήθησαν για να χρηματοδοτήσουν επενδύσεις βελτίωσης της παραγωγής. Εάν όμως οι επιδοτήσεις αυτές δεν μπορούν να ανακτηθούν με νομικά μέσα, τι θα κάνει άραγε ο κ. Blak ή η Επιτροπή; Θα στείλουν τους χωροφύλακες στο σπίτι του βρετανού Πρωθυπουργού να του ζητήσουν τα λεφτά; Τι είναι αυτό που διακυβεύεται εδώ; Η έκθεση του Ελεγκτικού Συνεδρίου αναφέρει σαφώς ότι σύμφωνα με το άρθρο 54, δεκαπέντε ανθρακορυχεία έλαβαν επιδοτήσεις. Δύο από αυτά έκλεισαν. Το ένα - στο Λεία Χώλ της εκλογικής μου περιφέρειας - έλαβε μη ανακτήσιμη επιδότηση ύψους μισού περίπου εκατομμυρίου Ecu ενώ το ορυχείο Φρίκεϋ έλαβε επιδότηση ύψους 294 εκατομμυρίων Ecu η οποία δεν ανεκτήθη από τη βρετανική κυβέρνηση. Επιδοτήσεις χορηγήθηκαν επίσης σε ανθρακορυχεία τα οποία εν συνεχεία ιδιωτικοποιήθηκαν - δύο από αυτά, πάλι, στην εκλογική μου περιφέρεια: το Τρέντχαμ και το Σίλβερντεϊλ. Γνωρίζω ότι όταν το Τρέντχαμ ιδιωτικοποιήθηκε, το μεγαλύτερο μέρος των μηχανημάτων τα οποία είχαν πληρωθεί από την ΕΚΑΧ καταστράφηκαν.
<P>
Έτσι, απευθύνω δύο ερωτήματα στον κ. Liikanen: τι πρόκειται να κάνετε για να ανακτήσετε τις επιδοτήσεις σε μετρητά και με ποιον τρόπο θα σταματήσετε την καταβολή επιδοτήσεων σε βιομηχανίες του Ηνωμένου Βασιλείου οι οποίες έχουν ιδιωτικοποιηθεί ή πρόκειται να ιδιωτικοποιηθούν στο μέλλον; Με ποιον τρόπο σκοπεύετε να εισπράξετε αυτά τα χρήματα και να σταματήσετε την επανάληψη αυτών των φαινομένων;

<SPEAKER ID=144 LANGUAGE="DE" NAME="Kφnig">
Kυρία Πρόεδρε, θα ήθελα κυρίως να απευθυνθώ στην Eπιτροπή, επειδή πιστεύω ότι αυτή, παρόλο που πρέπει να της χορηγήσουμε απαλλαγή, είναι ένας φυσικός σύμμαχος του Kοινοβουλίου στην οικονομική διαχείριση. Όπως είπε ήδη η συνάδελφος κ. Theato, έχουμε, η Eπιτροπή κι εμείς, με την DAS, τη στατιστική δήλωση αξιοπιστίας; έχουμε δηλαδή για πρώτη φορά ένα μέσο, το οποίο βέβαια δεν είναι ολοκληρωμένο, αλλά δίνει νόημα στη διαδικασία χορήγησης απαλλαγής, και συνεπώς αυξάνει τις δυνατότητες της Eπιτροπής, καθώς και τις ευθύνες της, για την εκτέλεση του προϋπολογισμού.
<P>
Tην ίδια σοβαρότητα έχει και το θέμα της στελέχωσης της UCLAF. Διαπιστώσαμε ότι, λ.χ. στην περίπτωση της απάτης στον τομέα της συσκευασίας, η υπηρεσία αυτή είναι απαραίτητη για την κανονική εκτέλεση της δημοσιονομικής διαχείρισης και φυσικά έχει παίξει βασικό ρόλο και στην καταπολέμηση της απάτης. Eδώ, συνεπώς, θα πρέπει να προβλεφτεί και το απαραίτητο δυναμικό σε προσωπικό.
<P>
Λέχθηκε ήδη ότι το 80 % των πιστώσεων το διαχειρίζονται τα κράτη μέλη; γι' αυτό και είναι ακόμη πιο σημαντικό το να κάνει εδώ διεξοδικές έρευνες η Eπιτροπή. Γιατί, όσον αφορά τα αποτελέσματα του ελέγχου στην απόσυρση οπωροκηπευτικών από την αγορά, ακούσαμε πράγματα, με τα οποία σηκώνονται οι τρίχες της κεφαλής μας. Eκεί φάνηκε πόσο σημαντικό πράγμα είναι οι έλεγχοι και ότι αυτοί θα πρέπει να γίνονται σε πολύ μεγαλύτερη έκταση, ώστε να δείξουμε στα κράτη μέλη και τη δική τους ευθύνη.
<P>
Σαν τελευταίο βασικό σημείο θα ήθελα να υπογραμμίσω και τους οργανισμούς-δορυφόρους, δηλαδή τα όργανα εκείνα που δουλεύουν για την Ένωση, στο σύνολό της, αποκεντρωμένα στα διάφορα κράτη μέλη. Tο Kέντρο Aνάπτυξης της Eπαγγελματικής Kατάρτισης αναφέρθηκε από τους έλληνες συναδέλφους μας. Tο κέντρο αυτό, λοιπόν, μεταφέρθηκε στη Θεσσαλονίκη και, λόγω του γεγονότος αυτού, έχει προβλήματα. O κ. Kellet-Bowman και η αρμόδια επιτροπή δικαιολογημένα συνέστησαν να αρνηθούμε τη χορήγηση απαλλαγής, μέχρις ότου το κέντρο αυτό αποκτήσει ένα σαφή ρόλο και επιπλέον η ποιότητα του έργου του να ανταποκρίνεται στις ανάγκες. Θα δούμε κατά πόσον θα συμβεί αυτό στο μέλλον. Tότε το κέντρο αυτό θα έχει νόημα. Διαφορετικά θα πρέπει να υποστεί κανείς και τις απαραίτητες συνέπειες.

<SPEAKER ID=145 LANGUAGE="DE" NAME="Bφsch">
Kυρία Πρόεδρε, στη συζήτηση για τη χορήγηση απαλλαγής για τον ευρωπαϊκό προϋπολογισμό, βρίσκουμε ένα βασικό λόγο, για τον οποίο αυτή τη στιγμή υπάρχει στα κράτη μέλη μας μια ευρω-κόπωση. O λόγος αυτός είναι η εν μέρει χαλαρή διαχείριση των χρημάτων, των χρημάτων δηλαδή των ευρωπαίων φορολογουμένων. Παρακολούθησα τη συζήτηση αυτή εδώ με ενδιαφέρον, επειδή προφανώς πρόκειται για το ερώτημα, φταίνε άραγε τα κράτη μέλη ή η Eπιτροπή; Aυτό το ερώτημα το θεωρώ μάλλον μη εποικοδομητικό. Eδώ το Eυρωπαϊκό Kοινοβούλιο στέλνεται από τον Αννα στον Kαϊάφα.
<P>
Δεν μπορώ να απαλλάξω τελείως την Eπιτροπή από το φταίξιμο. Eιδικά τώρα που ξαναρχίζουμε τη συζήτηση για τις νομικές βάσεις - κι έχω τη γνώμη πως οι νομικές αυτές βάσεις αποτελούν βασική προϋπόθεση για τη δημοσιονομική ασφάλεια στην Eυρώπη - έχω την αίσθηση πως η Eυρωπαϊκή Eπιτροπή συμπράττει πολύ ευχαρίστως σ' αυτό το παιχνιδάκι. Δεύτερον, όταν στην εξεταστική μας επιτροπή για τις περιπτώσεις απάτης στη διαδικασία διαμετακόμισης, βλέπουμε πόσο ανίδεα εμφανίζονται εκεί ορισμένα μέλη της Eυρωπαϊκής Eπιτροπής, τότε είμαι υποχρεωμένος να πω πως εδώ θα πρέπει να αλλάξουν ορισμένα πράγματα, ώστε να μπορεί κανείς να έχει περισσότερη εμπιστοσύνη σ' αυτή την Eπιτροπή, σε δημοσιονομικά θέματα.
<P>
Yπό το πρίσμα αυτό συγχαίρω τον εισηγητή μας Barry Wynn για την ξεκάθαρη έκθεσή του, σχετικά με την εκτέλεση του Eυρωπαϊκού Tαμείου Aνάπτυξης, το οικονομικό έτος 1994, και κυρίως για την πρόταση να αρνηθούμε τη χορήγηση απαλλαγής στην Eπιτροπή για το θέμα αυτό. Tο Eυρωπαϊκό Kοινοβούλιο εκφράζει έτσι ότι δε θέλουμε να συνεχίσουμε να παίζουμε το ρόλο του φύλλου συκής για γεγονότα που πρέπει να αποκαλύπτονται και όχι να καλύπτονται. Aποδεικνύεται ότι εκεί όπου οι ευθύνες δεν είναι σαφώς καθορισμένες, εκεί ακριβώς εμφανίζονται παραλείψεις σαν αυτές, λ.χ., που εμφανίζοναι στο Πολιτιστικό Ίδρυμα. Kαι για να το πούμε σαφώς. Θέλουμε και ζητάμε την ένταξη του Eυρωπαϊκού Tαμείου Aνάπτυξης στον ευρωπαϊκό προϋπολογισμό, ώστε να μην υπάρχει γόνιμο έδαφος για κακοδιαχείριση στον τομέα αυτό. Eπί του θέματος αυτού προσδοκώ μερικές πρωτοβουλίες και από τα καινούργια κράτη μέλη. Έχω όμως και την εντύπωση πως εδώ θα πρέπει να περιμένουμε και την ενεργό υποστήριξη της Eυρωπαϊκής Eπιτροπής.

<SPEAKER ID=146 LANGUAGE="DE" NAME="Bardong">
Kύριε Πρόεδρε, κυρίες και κύριοι, προς το τέλος της συζήτησης αυτής θα ήθελα να εκφράσω την ανησυχία μου για το κατά πόσον γίνεται σωστά αντιληπτή η πολιτική σημασία αυτής της διαδικασίας χορήγησης απαλλαγής, τόσο από τους συναδέλφους μας όσο και από το Συμβούλιο ή τα κράτη μέλη, και κατά συνέπεια και από την κοινή γνώμη. Aυτό το θεωρώ ιδιαίτερα ανησυχητικό. Θα πρέπει μάλιστα να ρωτήσει κανείς κατά πόσον η Eπιτροπή παίρνει στα σοβαρά την όλη υπόθεση. Σας υπενθυμίζω μόνο την αρχή της συζήτησης. Παρόλα αυτά λέω εδώ ρητά και κατηγορηματικά ότι η εντύπωσή μας από την συνεργασία με την Eπιτροπή, όπως και με το Eλεγκτικό Συνέδριο, είναι ιδιαίτερα καλή, κι αυτό ουσιαστικά, πέρα απ' όλα τα άλλα επιχειρήματα, στηρίζει την άποψη ότι η απαλλαγή θα πρέπει να χορηγηθεί. Aνεξάρτητα από το ότι και η συνεχής αναβολή στη χορήγηση των απαλλαγών δεν αποφέρει μεγαλύτερη αποτελεσματικότητα.
<P>
Πολύ λίγο κατάλαβα σήμερα τον τρόπο με τον οποίο συμμετέχουν το Συμβούλιο και τα κράτη μέλη σ' όλη αυτή τη διαδικασία. Bεβαίως, κάθε ομιλητής σχεδόν, επεσήμανε ότι το 80 % του προϋπολογισμού εκτελείται στα κράτη μέλη και συνεπώς μια σταθερή βελτίωση στην εκτέλεση του προϋπολογισμού μπορεί να επιτευχθεί μόνο με τα κράτη μέλη; γι' αυτό και θα πρέπει, κατά τη γνώμη μου, να φροντίσουμε να βελτιωθεί η συνεργασία μαζί τους. Έχω ακόμη τη γνώμη ότι η Eπιτροπή, σε πολλές περιπτώσεις, εμφανίζεται μισοαποφασισμένη να κινηθεί κατά των οκνηρών κρατών μελών που δεν τηρούν τις διατάξεις.
<P>
Bεβαίως, συνηγορώ σαφώς υπέρ της αναβολής ή ακόμη και της άρνησης στην χορήγηση απαλλαγής στο CEDEFOP, αλλά όχι για πολλά χρόνια. Aκόμη και σήμερα βλέπω ουσιαστικά αρκετούς λόγους για τους οποίους θα έπρεπε κανείς να προβληματιστεί για τη διάλυσή του. O κ. Kellet-Bowman, δηλαδή, σε αντίθεση με την άποψη ενός από τους προλαλήσαντες, εξέφρασε σαφέστατα την άποψη πως εκεί δεν εξασφαλίζεται η αποτελεσματική εκτέλεση των καθηκόντων του κέντρου.
<P>
Tελειώνοντας, θα ήθελα να τονίσω μόνο - πράγμα που κατά τη γνώμη μου φέτος αναφέρεται πολύ λίγο - ότι θα πρέπει να ασχοληθούμε και με τα έσοδα, όπως ακριβώς και με τα έξοδα. Eπισημάναμε βέβαια πως αυτό γίνεται στην εξεταστική επιτροπή. Aυτά ωστόσο, είναι ένα μέρος μόνον από τις μεγάλες ανησυχίες που θα πρέπει να εκφράσουμε σ' αυτόν τον τομέα.

<SPEAKER ID=147 NAME="Κρανιδιώτης">
Κυρία Πρόεδρε, θα πρέπει να δηλώσω εξ αρχής ότι έχω ιδιαίτερες επιφυλάξεις για την έκθεση Κέλλετ-Μπόουμαν για το CEDEFOP.
<P>
Η έκθεση επικαλείται μικρά δημοσιονομικά διαχειριστικά προβλήματα για να καταλήξει στο συμπέρασμα ότι πρέπει να αναβληθεί η χορήγηση απαλλαγής στο CEDEFOP για τη χρήση 1994. Η πρόταση περί αναβολής της απαλλαγής στηρίζεται σε έκθεση εξωτερικών συμβούλων, η οποία δεν είναι σαφές κατά πόσον αναφέρεται στη χρήση του έτους 1994. Υποψιάζομαι ότι πίσω από αυτή τη στάση υποκρύπτονται άλλοι στόχοι και επιδιώξεις, όπως ο περιορισμός της δραστηριότητας του CEDEFOP και το κλείσιμό του, όπως εμμέσως αφήνεται να υπονοηθεί και στην έκθεση.
<P>
Είναι γεγονός ότι το CEDEFOP διέρχεται μία μεταβατική περίοδο εξ αιτίας της μετακίνησής του από το Βερολίνο στη Θεσσαλονίκη, ύστερα από την πολιτική απόφαση του Ευρωπαϊκού Συμβουλίου των Βρυξελλών για την οποία μπορεί ο οποιοσδήποτε να έχει επιφυλάξεις. Εντούτοις, είναι μία πολιτική απόφαση την οποία πρέπει όλοι να σεβασθούμε και να στηρίξουμε. Έτσι, οποιεσδήποτε καθυστερήσεις ή παρατυπίες που έχουν παρατηρηθεί θα πρέπει να καταβληθούν προσπάθειες να ξεπερασθούν με την ενίσχυση και την ορθολογικότερη οργάνωση του CEDEFOP και όχι να θέσουν σε αμφιβολία τη χρησιμότητα ενός ευρωπαϊκού θεσμικού οργάνου.
<P>
Η χρησιμότητα του CEDEFOP είναι τεράστια σε μία εποχή κατά την οποία ένα από τα σημαντικότερα προβλήματα της ευρωπαϊκής οικονομίας είναι η ανεργία. Νομίζω, κυρία Πρόεδρε, ότι είναι υποχρέωση της Ευρωπαϊκής Επιτροπής, όπως παρατηρεί εξ άλλου και ο εισηγητής, να αξιοποιήσει καλύτερα τη συνεισφορά του CEDEFOP. Εξ άλλου, υπάρχει ήδη έτοιμο ένα μακροχρόνιο πρόγραμμα που έχει ετοιμάσει το CEDEFOP, το οποίο θα πρέπει να ληφθεί σοβαρά υπόψη.
<P>
Τελειώνοντας, θα ήθελα να καλέσω τον εισηγητή, όταν θα επισκεφθεί τη Θεσσαλονίκη, να αξιολογήσει με αντικειμενικό τρόπο την κατάσταση. Επί του παρόντος, θα ήθελα να παρακαλέσω τον εισηγητή να απαλείψει την παράγραφο 2 του διατακτικού της πρότασης ψηφίσματος, η οποία θέτει εν αμφιβόλω τη χρησιμότητα του CEDEFOP.

<SPEAKER ID=148 LANGUAGE="EN" NAME="McCarthy">
Κυρία Πρόεδρε, θα ήθελα να εκφράσω τις ελικρινείς μου ευχαριστίες στον κ. Blak όχι μόνο για την εξαιρετική του έκθεση αλλά και για το ότι επέστησε την προσοχή μας ακόμη μια φορά στην άδικη τακτική της Συντηρητικής κυβέρνησης να καταχράται και να κάνει κακή διαχείριση των ευρωπαϊκών χρηματοδοτήσεων. Θα πρέπει να ειπωθεί ότι αυτό αποτελεί την κορυφή μόνο του παγόβουνου. Τα 2, 2 εκατομμύρια Ecu δεν φαίνονται μεγάλο ποσό δεδομένου ότι η Επιτροπή διερευνά τώρα ουσιαστικά μισό δισεκατομμύριο Ecu από πόρους του ΕΤΠΑ που έχουν διοχετευθεί στους ιδιωτικοποιημένους τομείς φυσικού αερίου, ύδρευσης και τηλεπικοινωνιών στο Ηνωμένο Βασίλειο.
<P>
Πιστεύω ότι ρόλος της Επιτροπής και του Συμβουλίου είναι να παρακολουθούν και να ελέγχουν τη χρήση αυτών των πιστώσεων και να λαμβάνουν εν συνεχεία μέτρα. Φοβούμαι ότι δεν φτάνει να λέμε ότι για νομικούς λόγους η Επιτροπή δεν μπορεί να ενεργήσει και να ανακτήσει τα χρήματα των φορολογουμένων. Πως γίνεται να επιτρέπουμε στον Πρόεδρο Santer να σηκώνεται και να ζητεί ένα σύμφωνο εμπιστοσύνης για την απασχόληση ενώ την ίδια ώρα τα δάνειά μας, οι χορηγίες μας και οι επιδοτήσεις μας πηγαίνουν στις ιδιωτικοποιημένες επιχειρήσεις και στις πολυεθνικές εταιρείες για να γεμίσουν τις τσέπες των μετόχων και να στείλουν τον κόσμο στο επίδομα ανεργίας; Είναι βέβαιο ότι κάτι τέτοιο δεν θα περάσει στους πολίτες μας οι οποίοι θα αντιληφθούν την υποκρισία των πολιτικών μας. Ζητώ επομένως από την Επιτροπή και το Συμβούλιο να αναλάβουν δράση.
<P>
Πριν από δύο χρόνια κατέθεσα κοινοβουλευτικές ερωτήσεις γι' αυτό το θέμα. Μέχρι τώρα δεν υπήρξαν αποτελέσματα. Πιστεύω ότι εάν το Συμβούλιο και η Επιτροπή δεν αναλάβουν δράση, το Κοινοβούλιο θα πρέπει να αναλάβει την ευθύνη και να ζητήσει τη σύσταση εξεταστικής των πραγμάτων επιτροπής σχετικά με την κακή χρησιμοποίηση των πιστώσεων ούτως ώστε να παρεμποδιστεί η συστηματική κατάχρηση των χρηματοδοτήσεων μας επί σκοπώ ιδιωτικού κέρδους.

<SPEAKER ID=149 LANGUAGE="EN" NAME="Truscott">
Κυρία Πρόεδρε, επιθυμώ να αναφερθώ στην έκθεση του κ. Samland για την οποία τον συγχαίρω. Ιδιαίτερα δέχομαι με ικανοποίηση την αναφορά του στο πρόγραμμα TACIS και στη μεγαλύτερη ανάγκη αποφασιστικότητας για την παρακολούθηση των σχεδίων του TACIS.
<P>
Υπάρχει επίσης ανάγκη, όπως είπε ο εισηγητής, για καλύτερη δημοσιοποίηση των αποτελεσμάτων του προγράμματος αυτού. Τα τελευταία πέντε χρόνια, για παράδειγμα, το TACIS διοχέτευσε στη Ρωσική Ομοσπονδία περί τα 600 εκατομμύρια λίρες. Έχει άραγε το Κοινοβούλιο κάποια σαφή ιδέα που έχουν δαπανηθεί τα χρήματα αυτά ή πόσο αποτελεσματικό ήταν το TACIS; Η απάντηση πρέπει να είναι ένα ηχηρό «όχι».
<P>
Θα πρέπει να δοθεί πρώτη προτεραιότητα στην αυξημένη ελεγξιμότητα και διαφάνεια, συμπεριλαμβανομένης της αυξημένης επιτήρησης των πληρωμών του προγράμματος για τις νεοσύστατες ανεξάρτητες χώρες της πρώην Σοβιετικής Ενώσεως. Ωστόσο, αυτό δεν πρέπει να αποβεί εις βάρος της ταχείας και αποτελεσματικής εφαρμογής του.
<P>
Ελπίζω ότι η Επιτροπή θα διασφαλίσει ότι το πνεύμα αυτό διαφάνειας θα επεκταθεί και στη διερεύνηση των τυχόν καταχρήσεων εκ μέρους του Μάϊκελ Έμερσον και ότι το Κοινοβούλιο θα ενημερωθεί πλήρως για οιαδήποτε κακή χρήση ευρωπαϊκών χρηματοδοτήσεων ή παροχής συμβουλευτικών υπηρεσιών.

<SPEAKER ID=150 NAME="Liikanen">
Θα ήθελα να ζητήσω συγγνώμη για την καθυστέρηση στην αρχή της συζητήσεως αλλά είμασταν απασχολημένοι με Μέλη της Επιτροπής Προϋπολογισμών και την προεδρία προσπαθώντας να λύσουμε τα προβλήματα της διαδικασίας κατάρτισης του προϋπολογισμού για το επόμενο έτος.
<P>
Η σημερινή συζήτηση και η αυριανή ψηφοφορία ολοκληρώνουν την επισκόπιση των δημοσιονομικών δραστηριοτήτων της Κοινότητας για το έτος 1994.
<P>
Η διαδικασία εξωτερικού ελέγχου αποτελεί ένα ζωτικό σημείο των προσπαθειών για να βελτιωθεί η αποτελεσματικότητα και η οικονομική οφελιμότητα των κοινοτικών προϋπολογισμών. Το κάθε βήμα - από τις εκθέσεις του Ελεγκτικού Συνεδρίου μέχρι τις ολοκληρωμένες διαβουλεύσεις του Ευρωπαϊκού Κοινοβουλίου - ενισχύει τις προσπάθειες μεταρρύθμισης της δημοσιονομικής διαχείρισης στην Επιτροπή και σε ολόκληρη την Κοινότητα.
<P>
Η Επιτροπή Ελέγχου του Προϋπολογισμού, στηριζόμενη στην έκθεση του κ. Wynn, προτείνει την παροχή οικονομικής απαλλαγής σχετικά με τον γενικό κοινοτικό προϋπολογισμό για το έτος 1994. Επίσης, προτείνεται η παροχή απαλλαγής στην Ευρωπαϊκή Κοινότητα Ανθρακος και Χάλυβος καθώς και στο Ευρωπαϊκό Ίδρυμα για τη Βελτίωση των Συνθηκών Διαβίωσης και Εργασίας στο Δουβλίνο, στηριζόμενη στις εκθέσεις του κ. Blak και του κ. Kellett-Bowman αντίστοιχα. Η Επιτροπή δέχεται με ικανοποίηση τις προτάσεις αυτές. Στο πλαίσιο αυτό θα ήθελα να απαντήσω στον κ. Blak για την ερώτησή του σχετικά με το Μπανόλι της Ιταλίας. Η επιδότηση επεστράφη πλήρως στο τέλος του προηγουμένου έτους.
<P>
Η παροχή οικονομικής απαλλαγής στο CEDEFOP αναβάλλεται. Η Επιτροπή θα συνεργαστεί με τον εισηγητή, κ. Kellett-Bowman, για να διαλευκάνει τα εκκρεμή θέματα. Τέλος, σχετικά με τα Ευρωπαϊκά Ταμεία Ανάπτυξης προτείνεται, επί τη βάσει της εκθέσεως του κ. Wynn, η άρνηση χορήγησης απαλλαγής. Θα επιστρέψω στο σημείο αυτό σε ένα λεπτό.
<P>
Η ιδιαιτερότητα της διαδικασίας απαλλαγής για το 1994 ήταν το ότι έπρεπε να αξιολογηθούν τα αποτελέσματα ενός νέου εργαλείου το οποίο εισήγαγε η Συνθήκη του Μάαστριχτ, της «Δήλωσης Αξιοπιστίας (DAS)».
<P>
Τα αποτελέσματα της πρώτης DAS δείχνουν ότι η εξέταση των διακεκριμένων λειτουργιών, από το επίπεδο της Επιτροπής μέχρι τον τελικό δικαιούχο, παρέχει πολύτιμες νέες πληροφορίες για τη λειτουργία της δημοσιονομικής διαχείρισης τόσο της Επιτροπής όσο και των κρατών μελών.
<P>
Η αναγκαιότητα, ταυτόχρονα, να εξαχθούν γενικά συμπεράσματα από ένα μικρό δείγμα θέτει δύσκολα προβλήματα μεθοδολογίας. Υπάρχει επίσης η δυσκολία επεξήγησης της έννοιας των πορισμάτων στο ευρύ κοινό. Όπως ήδη αναφέρθηκε σήμερα, οι επικεφαλίδες της μορφής: »Απάτες και σπατάλες δισεκατομμυρίων Ecu» - όσο αστήρικτες κι' αν είναι - δείχνουν τη δυσχέρεια κατανόησης του εργαλείου αυτού εκ μέρους του κοινού.
<P>
Η ολοκληρωμένη και ισορροπημένη αξιολόγηση της πρώτης DAS από τον κ. Wynn έχει επομένως ιδιαίτερη αξία, δημιουργώντας ένα σημείο αναφοράς για τις μελλοντικές αξιολογήσεις. Θα ήθελα να συγχαρώ την Επιτροπή και τον κ. Wynn για την εξαίρετη εργασία τους. Θα ήθελα να επαινέσω ιδιαίτερα την αιτιολογική έκθεση η οποία επεξηγεί πολύ αποτελεσματικά ένα εξαιρετικά δύσκολο, νοητικά, αντικείμενο. Ίσως στο μέλλον να αποτελέσει μια χρήσιμη παραπομπή για την Επιτροπή.
<P>
Η Επιτροπή θα συνεχίσει να συνεργάζεται με το Ελεγκτικό Συνέδριο και με εξωτερικούς συμβούλους για να βελτιώσει τη μεθοδολογία της DAS. Τα κύρια συμπεράσματα τα οποία μπορούν να αρυσθούν από την πρώτη DAS είναι διττής μορφής. Πρώτον, θα συνεχιστούν όλες οι προσπάθειες για τον αποκλεισμό των πηγών σφαλμάτων που προσδιορίστηκαν με την DAS. Τα σφάλματα τα οποία απεδόθησαν στην Επιτροπή - τυπικά κυρίως - έχουν επανορθωθεί ως μέρος των δύο πρώτων σταδίων του προγράμματος Χρηστής και Αποτελεσματικής Διαχείρισης (SEM 2000).
<P>
Τα σφάλματα τα οποία αποδίδονται στα κράτη μέλη - συχνά ουσιαστικά - θα αντιμετωπιστούν κατά το τρίτο στάδιο του προγράμματος αυτού το οποίο έχει ήδη αρχίσει. Η πρώτη σύσκεψη με την ομάδα των προσωπικών εκπροσώπων των Υπουργών Οικονομικών της 7ης Μαρτίου 1996 υπήρξε καρποφόρος. Συμφωνήθηκε ένα πρόγραμμα εργασίας. Το πρόγραμμα αυτό καλύπτει αντικείμενα από την κατάρτιση του προϋπολογισμού μέχρι τον δημοσιονομικό έλεγχο.
<P>
Τα πρώτα σημεία που συζητήθηκαν σε κάποιο βάθος περιέλαβαν το πρόβλημα της επιλεξιμότητας των δαπανών των διαρθρωτικών ταμείων και της δυνατότητας επιβολής αυξημένων κυρώσεων. Τα προβλήματα αυτά προσδιορίστηκαν στην έκθεση απαλλαγής των διαρθρωτικών ταμείων για το 1994 ως σημαντικά. Καθώς είπε ο κ. Samland στην έκθεσή του το αντικείμενο αυτό είναι σημαντικό. Ελπίζουμε ότι στην ομάδα εργασίας θα βρούμε κάποια λύση.
<P>
Οι συζητήσεις με την ομάδα των προσωπικών απεσταλμένων επιβεβαίωσαν τις προβλέψεις ότι η πρόοδος επί των προβλημάτων αυτών θα είναι δύσκολη. Ένας αριθμός κρατών μελών είχαν άποψη αντίθετη με εκείνη του Ελεγκτικού Συνεδρίου και του Ευρωπαϊκού Κοινοβουλίου. Υπάρχει στην πραγματικότητα μια εγγενής αντίφαση μεταξύ αφενός των φιλόδοξων ποιοτικών στόχων και αφετέρου της πολιτικής δέσμευσης του «δώστα όλα» μέχρι το 1999.
<P>
Το Ευρωπαϊκό Συμβούλιο της Μαδρίτης έδωσε μεν μια ισχυρή ώθηση προς την κατεύθυνση βελτίωσης της ποιότητας των δαπανών καθώς και στην εξέταση των δυνατοτήτων επιβολής νέων κυρώσεων, αλλά η βασική αντίφαση παραμένει.
<P>
Δεύτερον, η ανάκτηση των συγκεκριμένων εκείνων καταβολών, στις οποίες το Ελεγκτικό Συνέδριο διεπίστωσε σοβαρά σφάλματα, θα πρέπει να γίνει περισσότερο συστηματική και περισσότερο διαφανής, όπως ζητείται με την έκθεση απαλλαγής για το 1994 και όπως επανέλαβε πριν από λίγο ο κ. Wynn.
<P>
Κατά συνέπεια η Επιτροπή - από τώρα και στο εξής - θα συντάσσει έκθεση για τη συνέχεια που δόθηκε σε κάθε ένα σοβαρό σφάλμα πληρωμών. Η έκθεση αυτή θα κοινοποιείται μαζί με τους ετήσιους χρηματοδοτικούς λογαριασμούς.
<P>
Περαιτέρω, οι προβλέψεις πληρωμών (ή prιvisions de crιances ) από τώρα και στο εξής θα γίνονται κατά τομέα. Τα ποσά θα υπολογίζονται από τις εκάστοτε αρμόδιες υπηρεσίες της Επιτροπής ανεξάρτητα από την πηγή της ενημέρωσης που υποδεικνύει κάποια αντικανονικότητα. Η ανάκτηση των ποσών θα γίνεται ακολούθως σύμφωνα με τις ισχύουσες διαδικασίες του κάθε τομέα. Οι διάφοροι τομείς έχουν διαφορετικές διαδικασίες.
<P>
Αναφορικά με τις εσωτερικές πολιτικές, η έκθεση απαλλαγής για το 1994 εκφράζει σοβαρές αμφιβολίες σχετικά με τη διαφάνεια των διαδικασιών που αφορούν απευθείας χρηματοδοτήσεις και επιδοτήσεις. Η έκθεση του Ελεγκτικού Συνεδρίου δεν περιλαμβάνει επαρκείς αποδείξεις για την υποστήριξη αυτής της άποψης. Θα πρέπει να σημειωθεί ότι στην πραγματικότητα τόσο το πρόγραμμα LIFE όσο και οι ερευνητικές δαπάνες διαθέτουν εξειδικευμένους και λεπτομερείς κανονισμούς οι οποίοι διασφαλίζουν τη διαφάνεια σχετικά με την επιλογή και την αξιολόγηση των προγραμμάτων. Η δημοσίευση στην Επίσημη Εφημερίδα είναι υποχρεωτική.
<P>
Οι δραστηριότητες σχετικά με τον τουρισμό αξιολογήθηκαν πλήρως και τα αποτελέσματα θα διαβιβαστούν στο Κοινοβούλιο σε λίγες εβδομάδες. Συνιστώ με έμφαση την ανάγνωση της εκθέσεως ως μιας ενημερωμένης προσέγγισης στη μεθοδολογία αξιολόγησης στην οποία πιστεύω σταθερά για το μέλλον.
<P>
Η Επιτροπή θα συνεργαστεί με το Κοινοβούλιο σχετικά με οποιαδήποτε χρήσιμη βελτίωση. Ωστόσο, αντί μιας νέας οριζοντίου εκθέσεως που να καλύπτει ολόκληρη την κατηγορία 3, θα ήταν πιο αποτελεσματικό να συγκεντρώσουμε την προσοχή μας στα καθ' έκαστα προγράμματα μέσω εκ των προτέρων και εκ των υστέρων αξιολογήσεων για κάθε συγκεκριμένο πρόγραμμα.
<P>
Επιτρέψτε μου να εξετάσω τώρα τα Ευρωπαϊκά Ταμεία Ανάπτυξης. Η Επιτροπή Ελέγχου του Προϋπολογισμού προτείνει να μην χορηγηθεί απαλλαγή στην Επιτροπή. Η πρόταση αυτή δεν στηρίζεται βασικά σε κακή διαχείριση εκ μέρους της Επιτροπής. Στην πραγματικότητα, η έκθεση του κ. Wynn αναγνωρίζει τις προσπάθειες της Επιτροπής για τη βελτίωση της δημοσιονομικής διαχείρισης των ΕΤΑ μολονότι επικρίνει τη δημοσιονομική διαχείριση του Πολιτιστικού Ιδρύματος ΑΚΕ. Αντιθέτως, η κύρια αιτία είναι η μη ένταξη των ΕΤΑ στον προϋπολογισμό.
<P>
Η Επιτροπή λυπάται γι' αυτή την πρόταση. Από μέρους της θα συνεχίσει να καταβάλλει τις καλύτερες των προσπαθειών για να βελτιώσει τη διαχείριση του ΕΤΑ. Τα διαχειριστικά σφάλματα για το Πολιτιστικό Ίδρυμα αναγνωρίζονται, έχουν συναχθεί συμπεράσματα από αυτή την εμπειρία και το Ίδρυμα έκλεισε. Θα πρέπει επίσης να μη λησμονείται ότι τα σχετικά ποσά ήταν πολύ μικρά.
<P>
Επιπλέον, η Επιτροπή πάντοτε συμμεριζόταν τις επικρίσεις του Κοινοβουλίου αναφορικά με το νομικό και το δημοσιονομικό πλαίσιο των ΕΤΑ. Η Επιτροπή θα εξακολουθήσει να πιέζει για την ένταξη των ΕΤΑ στον προϋπολογισμό. Αλλά η άρνηση παροχής απαλλαγής μέχρις ότου τα ΕΤΑ ενταχθούν στον προϋπολογισμό, μολονότι κατανοητή και συνεπής, ίσως να σημαίνει ότι μέχρι εκείνη την στιγμή το Κοινοβούλιο δεν θα μπορεί να εκφράζει τις απόψεις του σχετικά με την υλοποίησή τους. Τέλος, όπως ασφαλώς γνωρίζετε, υπάρχουν και εκείνοι στην Επιτροπή οι οποίοι ασχολούνται με την αναπτυξιακή πολιτική και οι οποίοι φοβούνται ότι η άρνηση παροχής απαλλαγής θα κάνει μελλοντικά την αναπτυξιακή πολιτική πιο δύσκολη.
<P>
Επιτρέψτε μου να ολοκληρώσω με δύο απαντήσεις προς την κ. Kjer Hansen και τον κ. Cornelissen, τους οποίους επίσης ευχαριστώ για τις εξαίρετες εκθέσεις τους. Η κ. Kjer Hansen αναφέρθηκε στους πόρους για την εκκαθάριση των λογαριασμών. Γνωρίζουμε τις ανάγκες, αλλά θα ήθελα να πω ότι η Επιτροπή έχει ήδη λάβει απόφαση για τον προϋπολογισμό του 1997 ότι δεν πρόκειται να ζητήσει νέους πόρους, εκτός του προϋπολογισμού της διεύρυνσης. Έτσι θα κάνουμε ό, τι μπορούμε μέσα στα όρια της αναδιάταξης και των προϋπολογισμών της διεύρυνσης.
<P>
Ο κ. Cornelissen υπέβαλε έναν αριθμό ερωτήσεων. Καταρχάς, σχετικά με την ανάκτηση των χρηματοδοτήσεων εξ αιτίας της υπέρβασης των ποσοστώσεων του γάλακτος, εισπράττουμε τα ποσά σε τέσσερα χρόνια, δηλ. σε τέσσερεις ίσες δόσεις. Το 1995 είχαμε εισπράξει 450 εκατομμύρια Ecu. Για το τρέχον έτος έχουν ληφθεί αποφάσεις για άλλα 450 εκατομμύρια Ecu τα οποία και εντάχθηκαν στον προϋπολογισμό ενώ άλλες δύο δόσεις θα εισπραχθούν το 1997 και το 1998. Όσον αφορά την απάτη με τις επιδοτήσεις του καπνού, οι έρευνες και οι νομικές διαδικασίες συνεχίζονται. Η Επιτροπή θα κρατεί το Κοινοβούλιο ενήμερο για οποιεσδήποτε νέες εξελίξεις.
<P>
Όσον αφορά το σχήμα επαναγοράς των ποσοστώσεων του γάλακτος, η νομική βάση εγκρίθηκε εν τω μεταξύ και η Επιτροπή θεωρεί το θέμα λήξαν. Σχετικά με τις ποσοστώσεις γάλακτος της Ισπανίας για το 1989 η Επιτροπή δεν έχει νομική βάση για να αλλάξει την απόφαση. Αυτή επίσης είναι και η θέση του Ευρωπαϊκού Δικαστηρίου. Τέλος, σχετικά με το ερώτημα για τους ολλανδικούς μόσχους θα το παραπέμψω στον Επίτροπο Fischler. Η εμπειρία μου είναι ανεπαρκής γι' αυτό.
<P>
Υπήρξε επίσης ένα ερώτημα σχετικά με τα δάνεια της ΕΚΑΧ στην British Coal. Συζητήσαμε το θέμα αυτό και τον προηγούμενο χρόνο. Λυπούμαι, αλλά σύμφωνα με την γνώμη των νομικών υπηρεσίων η Επιτροπή δεν έχει νομική βάση για να ανακτήσει τις επιδοτήσεις με την αιτιολογία ότι η British Coal έκλεισε.
<P>
Τέλος, θα ήθελα να ευχαριστήσω την προέδρο της Επιτροπής Ελέγχου του Προϋπολογισμού, κ. Theato, γι' αυτές τις εξαιρετικά πλήρεις και δημιουργικές διαδικασίες απαλλαγής για το 1994.

<SPEAKER ID=151 NAME="Πρόεδρος">
Κύριε Προεδρεύοντα του Συμβουλίου, θα θέλατε να πάρετε το λόγο;

<SPEAKER ID=152 NAME="Giarda">
Κύριε Πρόεδρε, μόνο ένα σύντομο σχόλιο σχετικά με το ζήτημα του Ευρωπαϊκού Ταμείου Ανάπτυξης. Θα ήθελα να υπενθυμίσω ότι το Ευρωπαϊκό Ταμείο Ανάπτυξης τροφοδοτείται με παροχές που επιβαρύνουν τα κράτη μέλη και όχι με πιστώσεις που επιβαρύνουν τον κοινοτικό προϋπολογισμό. Γι αυτό το λόγο, η απαλλαγή σχετικά με τον προϋπολογισμό του Ταμείου δεν αποτέλεσε αντικείμενο της σημερινής παρέμβασης της Προεδρίας του Συμβουλίου.

<SPEAKER ID=153 LANGUAGE="EN" NAME="Wynn">
Κυρία Πρόεδρε, θα πρέπει να προβούμε σε διόρθωση αυτής της δήλωσης εάν πρόκειται να συμπεριληφθεί στα πρακτικά. Αυτό που προέκυψε από τη διερμηνεία στα αγγλικά είναι ότι το Κοινοβούλιο δεν παίζει κανένα ρόλο στην απαλλαγή για τα ΕΤΑ. Μα, αυτό είναι το όλο θέμα. Παίζουμε ρόλο σ' αυτό μόνο και σε τίποτα άλλο. Θα πρέπει να πω στον Προεδρεύοντα ότι τον είδα προηγουμένως να αγωνίζεται - αυτό δεν αποτελεί προσωπική μομφή - στη σύσκεψη του τριλόγου και με το είδος της απάντησης που έδωσε τώρα συνάγω ότι δεν έχει τους κατάλληλους συμβούλους σχετικά με κάτι το οποίο το Κοινοβούλιο θεωρεί εξαιρετικά σοβαρό.

<SPEAKER ID=154 LANGUAGE="EN" NAME="McGowan">
Κυρία Πρόεδρε, εδώ παρουσιάστηκε μια πολύ σοβαρή αντίφαση μεταξύ Επιτροπής και Συμβουλίου η οποία πρέπει να διαλευκανθεί. Η Επιτροπή υπονόησε ότι εάν δεν χορηγήσουμε απαλλαγή για τα ΕΤΑ, η εργασία της θα δυσκολευτεί. Η δήλωση αυτή ακολουθήθηκε από δήλωση του Συμβουλίου με την οποία πληροφορηθήκαμε ότι δεν έχουμε καμία απολύτως ευθύνη για τη χορήγηση απαλλαγής στα ΕΤΑ. Θα μπορούσαν να τα βρουν μεταξύ τους και να μας πουν το αποτέλεσμα;

<SPEAKER ID=155 LANGUAGE="DE" NAME="Theato">
Kυρία Πρόεδρε, ευχαριστώ το Συμβούλιο που μας έδωσε μόλις τώρα την πληροφορία. Ωστόσο, ευχαρίστως θα ήθελα να την ελέγξω και πάλι. Aπ' όσο γνωρίζω, δεν είναι σωστή. Σαφώς υπάρχει μια σύσταση του Συμβουλίου, όσον αφορά το Tαμείο Aνάπτυξης. Παρακαλώ λοιπόν να την ελέγξετε πάλι.

<SPEAKER ID=156 LANGUAGE="FR" NAME="Fabre-Aubrespy">
Κυρία Πρόεδρε, στο σημείο αυτό υποστηρίζω τα όσα είπε μόλις η κ. Theato. Θα ήθελα απλά να υπενθυμίσω, στο τέλος αυτής της συζήτησης, ότι κατά τη διάρκεια της διαδικασίας έγινε συχνά λόγος για την παρουσία των οργάνων. Νομίζω ότι θα ήταν καλό να υπενθυμίσουμε στους εισηγητές που παρουσιάζουν, κατ' εφαρμογή του άρθρου 145, την έκθεσή τους εξ ονόματος της Επιτροπής Ελέγχου του Προϋπολογισμού, ότι πρέπει, από τη στιγμή που δέχονται τις εκθέσεις, να είναι παρόντες καθόλη τη διάρκεια των συζητήσεων. Ο Επίτροπος κ. Liikanen απάντησε στους εισηγητές: από τους οκτώ εισηγητές, τέσσαρες απουσίαζαν .Πρόεδρος. Το σημειώνουμε.
<P>
Η συζήτηση έληξε.
<P>
Η ψηφοφορία θα γίνει την Τετάρτη στις 12: 00.

<CHAPTER ID=7>
Ώρα των Ερωτήσεων (Επιτροπή)
<SPEAKER ID=157 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β4-0431/96)

<SPEAKER ID=158 NAME="Monti">
Η κατάργηση των ελέγχων όσον αφορά τα εμπορεύματα και τις αποσκευές στα εσωτερικά σύνορα δεν βασίζεται στη Συμφωνία του Σέγκεν. Παραδείγματος χάρη, σχετικά με τους ελέγχους των αποσκευών, το άρθρο 124 της Συμφωνίας Σέγκεν, που υπογράφτηκε τον Ιούνιο του 1990, περιορίζεται στην ακόλουθη διατύπωση: »ο αριθμός και το εύρος των ελέγχων των εμπορευμάτων, κατά τη διακίνηση των ταξιδιωτών, στα εσωτερικά σύνορα μειώνονται στο ελάχιστο δυνατό. Η προοδευτική τους μείωση και η οριστική τους κατάργηση εξαρτώνται από τη μελλοντική εξέλιξη των διάταξεων που θα εφαρμοσθούν όσον αφορά τη διασυνοριακή διακίνηση των ταξιδιωτών».
<P>
Τα κοινοτικά ειδικότερα μέτρα που έχουν υιοθετηθεί για την ολοκλήρωση της εσωτερικής αγοράς, εξασφαλίζουν τις προϋποθέσεις για την κατάργηση των ελέγχων των εμπορευμάτων και των αποσκευών στα εσωτερικά σύνορα. Όσον αφορά τους ελέγχους των αποσκευών, το άρθρο 1 του κανονισμού αριθ. 3925/91 ορίζει ότι η κατάργηση των ελέγχων των αποσκευών στα εσωτερικά σύνορα εφαρμόζεται εκτός από τις περιπτώσεις ελέγχων που σχετίζονται με απαγορεύσεις ή περιορισμούς που θεσπίζουν τα κράτη μέλη και που είναι συμβατοί με τις συνθήκες ίδρυσης των Ευρωπαϊκών Κοινοτήτων.

<SPEAKER ID=159 LANGUAGE="DA" NAME="Haarder">
Υπέβαλα την ερώτηση αυτή, επειδή οι αντιτιθέμενοι στη συνεργασία του Schengen υποστηρίζουν συνεχώς ότι με την προσχώρηση στη Συμφωνία του Schengen καθίσταται δυσκολότερη η σύλληψη των συμμοριών εγκληματιών. Εγώ έχω αντίθετη άποψη και θα ήθελα να ακούσω την άποψη του Επιτρόπου ως προς το κατά πόσο ο παραδοσιακός έλεγχος στα σύνορα είναι ξεπερασμένος, επειδή είναι πολύ εύκολο να τον «περάσουν» οι συμμορίες εγκληματιών, οπότε είναι επίσης ξεπερασμένο να τοποθετούνται αστυνομικά σώματα κατά μήκος των συνόρων, αντί να υπάρχει διεθνής συνεργασία για την καταπολέμηση της εγκληματικότητας. Θα ήθελα να επιβεβαιώσετε ότι η προσχώρηση στη συνεργασία του Schengen δεν εμποδίζει κατά κανένα τρόπο τους Ιταλούς, τους Γάλλους και τους Δανούς αστυνομικούς να σταματούν, να ελέγχουν και να ερευνούν αυτοκίνητα κλπ. και να προβαίνουν σε όλες τις αναζητήσεις που είναι απαραίτητες για τη σύλληψη των εμπόρων ναρκωτικών και των ατόμων που «πλένουν» χρήματα, για την καταστολή του εμπορίου ανθρώπινων υπάρξεων κλπ. Θα ήθελα να το επιβεβαιώσετε.

<SPEAKER ID=160 LANGUAGE="IT" NAME="Monti">
Η Επιτροπή, όπως γνωρίζει ο κ. βουλευτής, συμμετέχει στις συνεδριάσεις της εκτελεστικής επιτροπής του Σέγκεν ως παρατηρητής. Στην παρούσα περίοδο, κατά το πρώτο έτος εφαρμογής των συμφωνιών του Σέγκεν, διαπιστώθηκε ότι η εφαρμογή της συμφωνίας αύξησε, στην πραγματικότητα, τις δυνατότητες ελέγχου όσον αφορά όλα τα φαινόμενα που θέτουν σε κίνδυνο την ασφάλεια των πολιτών. Συνεπώς η εφαρμογή της συνθήκης του Σέγκεν δημιούργησε κίνητρα συνεργασίας στον τομέα των προληπτικών δραστηριοτήτων και του ελέγχου που ασκούν οι αρμόδιες αρχές των διαφόρων κρατών μελών. Γι αυτό το λόγο πιστεύω ότι η απάντηση, που ενδιαφέρει ιδιαίτερα όσες χώρες σκοπεύουν να συμμετάσχουν μελλοντικώς στο Σέγκεν, είναι μία ενθαρρυντική απάντηση.

<SPEAKER ID=161 LANGUAGE="SV" NAME="Sjφstedt">
Κύριε Πρόεδρε, θα ήθελα να το συσχετίσω με την ερώτηση του κ. Haarder. Αυτός ο έλεγχος γίνεται σήμερα με την βοήθεια της μεθόδου του ελέγχου τυχαίας επιλογής χωρίς υποψία αδικήματος από τις εθνικές τελωνειακές υπηρεσίες στην Δανία και την Σουηδία. Εννοεί ο Επίτροπος ότι αυτή η μορφή ελέγχου τυχαίας επιλογής χωρίς υποψία αδικήματος είναι σύμφωνη με την Συνθήκη Σενγκεν;

<SPEAKER ID=162 LANGUAGE="IT" NAME="Monti">
Αρκεί οι έλεγχοι να μη διεξάγονται συστηματικά μόνο και μόνο διότι κάποιος διασχίζει τα σύνορα. Βεβαίως έλεγχοι μπορεί να διαξάγονται και μακριά από την περιοχή των συνόρων και, περιστασιακά, και στα σύνορα, αλλά θα πρέπει να βασίζονται στην προϋπόθεση της διάβασης των συνόρων.

<SPEAKER ID=163 LANGUAGE="SV" NAME="Lindqvist">
Κύριε Πρόεδρε, αυτό το τελευταίο με εκπλήσσει λίγο, διότι μας έχει ανακοινωθεί ότι στην Σουηδία δεν επιτρέπεται πλέον η διεξαγωγή ελέγχων τυχαίας επιλογής του είδους που διεξάγαμε πριν από την ένταξη. Γι' αυτό είναι αυτό το θέμα τόσο σημαντικό.
<P>
Έχουμε δικαίωμα να διεξάγουμε ελέγχους τυχαίας επιλογής σήμερα και θα υπάρχει κάποια αλλαγή πρός το χειρότερο, δηλ. θα γίνει ακόμη πιό δύσκολο να διεξάγονται έλεγχοι τυχαίας επιλογής λόγω της Συνθήκης Σενγκεν; Θα επέλθει ωστόσο κάποια αλλαγή σε σχέση με την Συνθήκη Σενγκεν;

<SPEAKER ID=164 LANGUAGE="IT" NAME="Monti">
Είναι σκόπιμο να υπενθυμίσω ότι τα κράτη μέλη διατηρούν το δικαίωμα διεξαγωγής ελέγχων σε οποιοδήποτε σημείο της επικράτειάς τους, υπό τον όρο ότι οι εν λόγω έλεγχοι δικαιολογούνται, ειδικότερα σύμφωνα με το άρθρο 36 της Συνθήκης ΕΚ, δεν είναι υπερβολικοί και δεν πραγματοποιούνται βάσει διακρίσεων.
<P>
Το άρθρο 7 της Συνθήκης της Ευρωπαϊκής Ένωσης ορίζει, επίσης, και έναν άλλο σαφή στόχο, που δεν επιδέχεται διακριτική ερμηνεία, ότι δηλαδή η κατάργηση των ελέγχων στα εσωτερικά σύνορα της Ένωσης δεν αφαιρεί από τις αρμόδιες αρχές το δικαίωμα δράσης επί του συνόλου της επικράτειας και συνεπώς και στα σύνορα της επικράτειας. Εφόσον, όμως, η διάβαση των εσωτερικών συνόρων δεν μπορεί να αποτελεί την προϋπόθεση που προκαλεί τον έλεγχο, η άσκηση αυτού του δικαιώματος θα πρέπει να αποτελεί τμήμα ενός συστήματος ελέγχου που ενδιαφέρει το σύνολο της επικράτειας. Ενδεχόμενες δυνατότητες ελέγχου που θα ασκούνταν αποκλειστικά σε σχέση με τη διέλευση, ή λόγω της διέλευσης, των εσωτερικών συνόρων, θα ήσαν επομένως αντίθετες με το άρθρο 7 Α.

<SPEAKER ID=165 NAME="Πρόεδρος">
Δεδομένου ότι ο συντάκτης της απουσιάζει, η Ερώτηση αριθ. 19 καταπίπτει. Ζητώ συγγνώμην από τον Επίτροπο Flynn και τον κ. McMahon που ήρθαν τρέχοντας στην Αίθουσα γι' αυτήν την ερώτηση.
<P>
Ερώτηση αριθ. 20 του κ. Brian Crowley (H-0240/96)
<P>
Θέμα: Αγορά αφορολογήτων ειδών
<P>
Η αγορά αφορολογήτων ειδών στα αεροδρόμια, τα αεροπλάνα και τα οχηματαγωγά αποτελεί μία επί εθελοντικής βάσεως δραστηριότητα στην οποία επιδίδονται οι ταξιδιώτες; τα κέρδη από αυτήν συμβάλλουν σημαντικά στο οικονομικώς βιώσιμο πολλών αεροδρομίων, αεροπορικών γραμμών και γραμμών οχηματαγωγών. Επίσης από τα προϊόντα που πωλούνται στα καταστήματα αφορολογήτων ειδών σε ολόκληρο τον κόσμο το μεγαλύτερο μέρος φέρουν το εμπορικό σήμα επιχειρήσεων από την Ευρωπαϊκή Ένωση, η ανταγωνιστικότητα των οποίων βοηθείται από τις πωλήσεις αφορολογήτων ειδών κατά τις διεθνείς μετακινήσεις εντός της Ευρωπαϊκής Ενώσεως.
<P>
Υπό αυτές τις συνθήκες και έχοντας κατά νου ότι ακόμη δεν έχει επιτευχθεί κοινό σύστημα ΦΠΑ για την Ευρωπαϊκή Ένωση, έχει διερευνήσει η Επιτροπή των Ευρωπαϊκών Κοινοτήτων κατά πόσον είναι εφικτό να συνεχισθούν οι πωλήσεις αφορολογήτων ειδών στις διεθνείς γραμμές της Ευρωπαϊκής Ενώσεως μετά την προθεσμία της 1ης Ιουλίου 1999; Εάν όχι, προτίθεται τώρα να το πράξει;

<SPEAKER ID=166 NAME="Monti">
Οι πωλήσεις αφορολογήτων ειδών στους ταξιδιώτες των κοινοτικών χωρών στα αεροδρόμια και τους λιμένες, τα αεροπλάνα και τα οχηματαγωγά, έχουν επιτραπεί από το Συμβούλιο, όπως είναι γνωστό, μέχρι τις 30 Ιουνίου 1999 για να προληφθούν τόσο οι κοινωνικές επιπτώσεις στους ενδιαφερόμενους τομείς όσο και οι περιφερειακές δυσκολίες, ιδιαίτερα στις συνοριακές περιοχές, που ενδεχομένως θα προκύψουν από την κατάργηση των φορολογήσεων των εισαγωμένων ειδών και των ατελειών επί των εξαγωμένων ειδών για τις συναλλαγές μεταξύ των κρατών μελών, όπως προκύπτει από τη δεκάτη τρίτη αιτιολογική σκέψη της οδηγίας 91/680.
<P>
Η Επιτροπή επιθυμεί να διευκρινίσει με απόλυτη σαφήνεια ότι εξετάζοντας το θέμα των πωλήσεων αφορολογήτων ειδών κανείς δεν μπορεί να αγνοήσει ότι η παραίτηση από την είσπραξη φόρων σε ορισμένους τομείς ισοδυναμεί στην πραγματικότητα με την παροχή ενισχύσεων.
<P>
Συνεπώς πολύ δύσκολα η Επιτροπή θα μπορούσε να εξετάσει το ενδεχόμενο παράτασης των διευκολύνσεων για τα καταστήματα αφορολογήτων ειδών, επειδή το καθεστώς αυτό είναι αντίθετο προς τις αρχές της εσωτερικής αγοράς. Θα ήθελα, παρεπιπτόντως, να τονίσω ότι κανένα από τα κράτη μέλη δεν επιτρέπει τοιούτου είδους διευκολύνσεις στο εωτερικό της φορολογικής του επικράτειας, δεδομένου ότι το εν λόγω καθεστώς μπορεί να προκαλέσει στρεβλώσεις, από τη μία πλευρά, μεταξύ των λειτουργούντων καταστημάτων αφορολογήτων ειδών και των καταστημάτων που φορολογούνται, και από την άλλη, μεταξύ των διαφόρων μεταφορικών μέσων.

<SPEAKER ID=167 LANGUAGE="EN" NAME="Crowley">
Ευχαριστώ τον Επίτροπο για την απάντησή του. Ωστόσο, φαίνεται ότι δεν τον συμβούλευσαν καλά. Ρίχνει πράγματι ένα πολύ πυκνό πέπλο μυστικότητας επάνω στα τεκταινόμενα. Είπε ότι ο μηχανισμός των καταστημάτων αφορολογήτων ειδών έρχεται σε αντίθεση με την εσωτερική αγορά. Ωστόσο ένα από τα κύρια σημεία της οποιασδήποτε εσωτερικής αγοράς θα πρέπει να είναι η εναρμόνιση των επιπέδων του ΦΠΑ και των εμμέσων φόρων. Αυτό δεν συμβαίνει και δεν υπάρχει προοπτική να συμβεί στο άμεσο μέλλον. Αυτό που προτείνεται εδώ με την κατάλυση των ρυθμίσεων για τα καταστήματα αφορολογήτων ειδών είναι οι μαζικές απώλειες θέσεων εργασίας και στα 15 κράτη μέλη όπως επίσης και η μαζική πτώση στην προσέλκυση ταξιδιωτών με υπηρεσίες που θα είναι ελεύθεροι να επιλέγουν οι ίδιοι και από τις οποίες μπορούν να επωφεληθούν εάν μεταβούν εκτός ΕΕ. Ζητώ από την Επιτροπή εδώ και τώρα να αναβάλλει την εφαρμογή αυτής της αποφάσεως έως ότου να υλοποιήσουμε και τους άλλους θεμελιώδεις τομείς της εσωτερικής αγοράς, δηλ. την εναρμόνιση του ΦΠΑ και των εμμέσων φόρων.

<SPEAKER ID=168 LANGUAGE="EN" NAME="Monti">
Θα προσπαθήσω να είμαι σύντομος, μολονότι το θέμα δεν είναι τόσο απλό. Οι πωλήσεις αφορολογήτων και αδασμολογήτων ειδών σε αεροδρόμια, αεροσκάφη ή πορθμεία σ' εκείνους που ταξιδεύουν εντός της επικράτειας της Κοινότητας έχουν επιτραπεί από το Συμβούλιο μέχρι την 30η Ιουνίου 1999. Αναφορικά με το σημείο που θέσατε μόλις τώρα, δηλ. στον σύνδεσμο με τις άλλες πλευρές της εσωτερικής αγοράς, επιτρέψτε μου να πω, χωρίς να προκαταλαμβάνω το μελλοντικό καθεστώς του ενιαίου ΦΠΑ, ότι η ελευθερία αγοράς αφορολογήτων ειδών σε οποιαδήποτε χώρα της Κοινότητας υπήρξε ένα από τα θεμελιώδη κεκτημένα της εσωτερικής αγοράς από την 1η Ιανουαρίου 1993. Επομένως δεν θα πρέπει να υφίσταται στρεβλώσεις του ανταγωνισμού από αφορολόγητες πωλήσεις πέραν της προθεσμίας της 30ης Ιουνίου 1999, η οποία αποτελεί το τέλος της περιόδου προσαρμογής. Έτσι, το γεγονός το οποίο δημιουργεί λογικά την αναγκαιότητα τερματισμού του συστήματος πωλήσεων αφορολογήτων ειδών δεν είναι το μελλοντικό καθεστώς του ενιαίου ΦΠΑ αλλά κάτι το οποίο ήδη υπήρχε ουσιαστικά από την 1η Ιανουαρίου 1993.

<SPEAKER ID=169 LANGUAGE="EN" NAME="Cox">
Θα ήθελα να ευχαριστήσω τον Επίτροπο για τις παρατηρήσεις του. Και η δική μου άποψη είναι πως το θέμα είναι πολύπλοκο. Πιθανώς είναι περισσότερο πολύπλοκο για να το αντιμετωπίσει μ' αυτόν τον τρόπο.
<P>
Ο Επίτροπος είπε ότι το σύστημα πώλησης αφορολογήτων ειδών, εάν συνεχιστεί πέραν της προθεσμίας που ετέθη από το Συμβούλιο, θα ερχόταν σε αντίθεση με τις αρχές της εσωτερικής αγοράς. Ωστόσο δεν έρχεται αναγκαστικά σε αντίθεση με τη Συνθήκη. Στο άρθρο 99 η Συνθήκη προβλέπει την αναγκαία εναρμόνιση προς τον σκοπό εξασφάλισης της ίδρυσης και της λειτουργίας της εσωτερικής αγοράς. Δεν γνωρίζω εάν υπάρχει σαφής θεμελίωση του γεγονότος ότι η κλίμακα της αποκαλούμενης στρέβλωσης αποτελεί, καθ' οποιονδήποτε τρόπο, σημαντικό πρόβλημα ή εμπόδιο στη λειτουργία της εσωτερικής αγοράς.
<P>
Θα ήθελα να υποβάλω στον Επίτροπο μια ερώτηση. Στις 20 Νοεμβρίου 1990, κατά τη συζήτηση της εκθέσεως Fuchs για το σύστημα του ΦΠΑ, ο προκάτοχός σας υποσχέθηκε στο Σώμα την εκπόνηση εκ μέρους της Επιτροπής πλήρους μελέτης σχετικά με τις επιπτώσεις της κατάργησης των πωλήσεων αφορολογήτων ειδών πριν από το τέλος της προαναφερθείσης ημερομηνίας. Είναι άραγε έτοιμη η παρούσα Επιτροπή να εκτελέσει αυτή την υπόσχεση, η οποία ποτέ δεν εκπληρώθηκε, και η οποία θα μας επιτρέψει να ασχοληθούμε με αυτό το πρόβλημα το οποίο, όπως ήδη είπατε, είναι πολύπλοκο και δεν μπορεί να αντιμετωπιστεί με αυτόν τον τρόπο;

<SPEAKER ID=170 LANGUAGE="EN" NAME="Monti">
Η ερώτηση μου δίνει την ευκαιρία να αναφερθώ στην έκθεση.
<P>
Κατά την υιοθέτηση της Οδηγίας 81/690, η Επιτροπή δεσμεύτηκε πράγματι να καταβάλει στο Συμβούλιο έκθεση για τη λειτουργία του συστήματος ελέγχου από τον πωλητή. Το έγγραφο αυτό, του οποίου η επεξεργασία έγινε σε συνεργασία με τις διοικήσεις των κρατών μελών, βρίσκεται υπό εξέταση από τις υπηρεσίες της Επιτροπής.
<P>
Η έκθεση ασχολείται τόσο με τον έλεγχο από τον πωλητή όσο και με την ανάλυση του ποσού των 90 Ecu που εφαρμόζονται από την 1 Απριλίου 1994 στις ενδοκοινοτικές πωλήσεις αφορολογήτων. Πράγματι, η Επιτροπή δεσμεύτηκε επίσης, κατά την υιοθέτηση της Οδηγίας 94/4, να συντάξει κατά το διάστημα μέχρι τις 31 Δεκεμβρίου 1995, μια έκθεση προς το Συμβούλιο και το Ευρωπαϊκό Κοινοβούλιο πάνω στο θέμα αυτό. Αυτή είναι η έκθεση, που με κάποια καθυστέρηση, οριστικοποιήθηκε τώρα από την Επιτροπή.

<SPEAKER ID=171 LANGUAGE="DA" NAME="Sindal">
Κύριε Επίτροπε, ο κ. Cox αναφέρθηκε σε αυτό που θα ήθελα στην ουσία να ρωτήσω, αλλά ας μου επιτραπεί να υπενθυμίσω το πρόβλημα που παρατηρείται σε σημαντικά δρομολόγια, π.χ. μεταξύ Στοκχόλμης και Ελσίνκι, όπου το των ακαθάριστων κερδών προέρχεται από αφορολόγητες πωλήσεις, πράγμα που συμβαίνει στα περισσότερα μέρη της Ευρώπης. Το πρότυπο μεταφορών θα αλλάξει όταν καταργηθούν με τον τρόπο αυτό οι αφορολόγητες πωλήσεις. Έχω επίσης ένα ερώτημα, το οποίο δεν χρειάζεται απάντηση επειδή γνωρίζω ότι είναι περίπλοκο. Θα μπορούσε κανείς πράγματι να διερωτηθεί: τί σημαίνει ο όρος «αφορολόγητες πωλήσεις», προκύπτει άραγε καμία στρέβλωση του ανταγωνισμού όταν συμμετέχουν όλα τα κράτη μέλη; Η απάντηση είναι βεβαίως όχι.
<P>
Το τελευταίο που θα ήθελα απλώς να αναφέρω είναι ότι η καθυστέρηση της έκθεσης αυτής εκ μέρους της Επιτροπής δείχνει ότι ο περίπλοκος χαρακτήρας της υπόθεσης δεν είναι στην ουσία δυνατόν να περιγραφεί σε μια έκθεση. Πρέπει να ληφθούν υπόψη τόσο οι μεταφορές όσο οι κοινωνικές και περιφερειακές συνθήκες. Ωστόσο, ελπίζω να καταστεί δυνατή η από κοινού εξεύρεση λύσεως.

<SPEAKER ID=172 LANGUAGE="EN" NAME="Monti">
Το αντικείμενο της διαφάνειας έχει σχέση. Είναι αλήθεια ότι το παρόν σύστημα πωλήσεων αφορολογήτων ειδών συμβάλλει στα εισοδήματα των αεροδρομίων, των πορθμείων κλπ. Αυτό εννοούσα από την αρχή όταν είπα ότι το παρόν σύστημα πωλήσεων αφορολογήτων ειδών εμπεριέχει κάποιο στοιχείο οικονομικής ενίσχυσης. Εάν τα αεροδρόμια, οι αεροπορικές μεταφορές, τα πορθμεία κλπ χρειάζονται οικονομική ενίσχυση, είμαι βέβαιος πως θα συμφωνήσετε ότι πρέπει να εξεταστούν διαφορετικές και περισσότερο διαφανείς οικονομικές μέθοδοι αντί της συνέχισης του παρόντος αδιαφανούς συστήματος δαπανών.

<SPEAKER ID=173 NAME="Πρόεδρος">
Ερώτηση αριθ. 21 του κ. Wayne David (H-0229/96)
<P>
Θέμα: Απαίτηση επιστροφής του ΦΠΑ
<P>
Θα μπορούσε η Επιτροπή να ενημερώσει το Κοινοβούλιο ως προς τις ακολουθητέες διαδικασίες για την απαίτηση επιστροφής του ΦΠΑ επί αγαθών που αγοράζονται και υπηρεσιών που παρέχονται ανά την ευρωπαϊκή ήπειρο από τους οδηγούς φορτηγών;
<P>
Σ'ό, τι δε αφορά τα έντυπα του ΦΠΑ, αληθεύει ότι οι οδηγοί φορτηγών υποχρεούνται να συμπληρώνουν έντυπα διαφορετικών τύπων και μάλιστα στη γλώσσα του κράτους μέλους όπου αγοράζονται τα αγαθά ή παρέχονται οι υπηρεσίες προκειμένου να μπορέσουν να απαιτήσουν την επιστροφή του ΦΠΑ, ή μήπως μπορούν να χρησιμοποιούνται έντυπα στη μητρική γλώσσα του οδηγού;

<SPEAKER ID=174 NAME="Monti">
Η ογδόη οδηγία ΦΠΑ, που αφορά την επιστροφή του ΦΠΑ σε όσους υπόκεινται σε αυτή τη φορολογία και είναι εγκατεστημένοι σε ένα κράτος μέλος διαφορετικό από εκείνο στο οποίο πραγματοποιείται η επιστροφή, προβλέπει ένα τυποποιημένο έντυπο για την αίτηση επιστροφής και μία επεξηγηματική σημείωση, που τα κράτη μέλη υποχρεώνονται να θέτουν στη διάθεση όλων εκείνων που τη ζητούν.
<P>
Ο αιτών έχει δικαίωμα να χρησιμοποιήσει το τυπωμένο έντυπο σε μία οποιαδήποτε από τις επίσημες γλώσσες της Ευρωπαϊκής Ένωσης, ενώ το ίδιο το έντυπο θα πρέπει να συμπληρωθεί στη γλώσσα της χώρας που πραγματοποιεί την επιστροφή.
<P>
Αν και η Επιτροπή έχει επίγνωση των πρακτικών προβλημάτων που αυτή η μέθοδος δημιουργεί στους επαγγελματίες, δεν είναι, δυστυχώς, δυνατό να εξευρεθεί μία άλλη λύση στα πλαίσια του σημερινού καθεστώτος του ΦΠΑ.
<P>
Αυτού του είδους τα προβλήματα, εντούτοις, θα εκλείψουν με το πέρασμα στο τελικό καθεστώς του ΦΠΑ, που θα βασίζεται στη αρχή της φορολόγησης στη χώρα καταγωγής. Πράγματι, ο τόπος επιβολής του φόρου θα καθορίζει συγχρόνως τον τόπο στον οποίο θα εφαρμόζεται η έκπτωση του φόρου. Αυτή η έκπτωση θα εφαρμόζεται σφαιρικά από τον υποκείμενο στο φόρο του ΦΠΑ και θα συμψηφίζεται με το σύνολο του οφειλομένου φόρου, ανεξάρτητα από τον τόπο όπου κατεβλήθη ο εκπίπτων φόρος. Με αυτό τον τρόπο, όλη η ειδική διαδικασία που προβέπεται από την ογδόη οδηγία θα παύσει να ισχύει.

<SPEAKER ID=175 LANGUAGE="EN" NAME="David">
Ευχαριστώ τον Επίτροπο για την πλήρη και ολοκληρωμένη απάντησή του και λαμβάνω υπόψη μου το σημείο που έθεσε στο τέλος της ομιλίας του ότι δηλ. αυτό αποτελεί ουσιαστικά ένα προσωρινό πρόβλημα και ότι από τη στιγμή που θα τεθούν σε ισχύ οι νέες διαδικασίες το πρόβλημα θα πάψει να υπάρχει. Ωστόσο, δεδομένου ότι το προσωρινό αυτό πρόβλημα υφίσταται τώρα και ότι προκαλεί τεράστιες δυσκολίες, δεν υπάρχουν άραγε κάποια μέτρα που θα μπορούσε να πάρει η Επιτροπή έτσι ώστε οι διαδικασίες να γίνουν περισσότερρο ομαλές και αποτελεσματικές;

<SPEAKER ID=176 LANGUAGE="EN" NAME="Monti">
Η Επιτροπή έχει εξετάσει πράγματι εάν, σύμφωνα με το ισχύον καθεστώς, υπάρχει κάποιος τρόπος για να αρθούν οι δυσκολίες οι οποίες παραδέχθηκα ότι υπάρχουν. Φοβούμαι ότι μέχρι τώρα δεν μπορέσαμε να προσδιορίσουμε κάποια τέτοια δυνατότητα.

<SPEAKER ID=177 LANGUAGE="EN" NAME="Hardstaff">
Ένα πρόβλημα ΦΠΑ παρόμοιο με αυτό των οδηγών των φορτηγών αντιμετωπίζουν και οι εταιρείες διεθνών μεταφορών. Μπορείτε να διευκρινίσετε ποιά χώρα θα πρέπει να επιβάλλει ΦΠΑ στις μεταφορές - η χώρα εξόδου ή η χώρα εισόδου - και μπορεί άραγε να παρασχεθεί κάποια σαφής οδηγία στις ενδιαφερόμενες μεταφορικές εταιρείες;

<SPEAKER ID=178 LANGUAGE="EN" NAME="Monti">
Αυτό είναι ένα σχετικό αλλά κάπως διαφορετικό πρόβλημα διότι δεν έχει να κάνει με συμπλήρωση εγγράφων και με γλώσσες αλλά σχετίζεται με μία άλλη, ακόμη πιο θεμελιώδη, αδυναμία του παρόντος μεταβατικού συστήματος ΦΠΑ, η οποία θα επιλυθεί μόνο όταν τεθεί σε ισχύ το σύστημα του συγκεκριμένου ΦΠΑ το οποίο θα στηρίζεται στην αρχή της προέλευσης.

<SPEAKER ID=179 NAME="Πρόεδρος">
Ερώτηση αριθ. 22 του κ. Per Gahrton (H-0256/96)
<P>
Θέμα: Europol
<P>
Σε συνέχεια εξέτασης της έκθεσης Nassauer από το Ευρωπαϊκό Κοινοβούλιο καθίσταται σαφές ότι μια πλειοψηφία του Σώματος προσδοκεί ότι η Europol θα εξελιχθεί αφενός σε πλαίσιο συνεργασίας μεταξύ των αστυνομικών αρχών και αφετέρου σε ενιαία αστυνομική υπηρεσία της ΕΕ. Η Επίτροπος Gradin έχει κατά το παρελθόν υποστηρίξει ότι η Europol θα αποτελέσει ένα πλαίσιο συνεργασίας μεταξύ των αστυνομικών αρχών, όχι μεταξύ των αστυνομικών τμημάτων. Η Επίτροπος έχει δηλώσει την αντίθεσή της στην ιδέα για μία «ΕΕ-FBI». Η συνεργασία μεταξύ των αστυνομικών αρχών υφίσταται ήδη στο πλαίσιο της Interpol. Προτίθεται η Επίτροπος να δηλώσει ποιές θεωρεί η ίδια ότι πρέπει να είναι οι αρμοδιότητες της Europol οι οποίες δεν συμπεριλαμβάνονται ήδη στο πεδίο δράσης της Interpol ή των υποδιευθύνσεών της στην Ευρώπη;

<SPEAKER ID=180 NAME="Gradin">
Σύμφωνα με την Συνθήκη της ΕΕ η αστυνομική συνεργασία είναι ένα θέμα κοινού ενδιαφέροντος. Αυτό απορρέει σαφώς τόσο από το κεφάλαιο 6 της Συνθήκης όσο και από την επεξήγηση περί αστυνομικής συνεργασίας. Ένα μέρος αυτής της συνεργασίας θα γίνει μέσω της δημιουργίας ενός συστήματος ανταλλαγής πληροφοριών που θα καλύπτει όλη την ΕΕ εντός ενός ευρωπαϊκού αστυνομικού γραφείου, την αποκαλούμενη Europol.
<P>
Ο σκοπός της Europol είναι να βελτιώσει τις δυνατότητες των αρμοδίων αρχών στα κράτη μέλη να μπορούν να καταπολεμήσουν σοβαρές μορφές του διεθνούς οργανωμένου εγκλήματος εντός της ΕΕ. Σύμφωνα με την Συνθήκη πρέπει να υπάρχει στενή συνεργασία με την Ιντερπολ. Το Συμβούλιο θα καθορίσει διατάξεις που τυποποιούν αυτήν την συνεργασία και διασφαλίζουν την αλληλοσυμπλήρωση των λειτουργειών.

<SPEAKER ID=181 LANGUAGE="SV" NAME="Gahrton">
Ευχαριστώ για την απάντηση, αλλά νομίζω ότι δεν έλαβα κάποια σωστή απάντηση στην ερώτηση τι θα κάνει η Europol που δεν το κάνει ήδη η Interpol. δχω μόλις τελειώσει μιά γερμανική διδακτορική διατριβή, »Grenzenlose Polizei» που παραθέτει αφενός έναν βρεττανό υπάλληλο της Interpol που λέει ότι η Interpol έχει «παγκόσμια ευθύνη» κάτι που πλεονεκτεί σε σχέση με την Europol, αφετέρου τον πρώην αρχηγό της ΒΚΑ που λέει ότι «η Europol είναι μια παράλληλη και ανταγωνιστική προς την Interpol οργάνωση που κατασπαταλά τις δυνάμεις». Σουηδοί αρχηγοί αστυνομίας επίσης έχουν επικρίνει δημόσια, μεταξύ άλλων ο πρώην γενικός αρχηγός της αστυνομίας, πρώην Πρόεδρος της Interpol, που περίπου έθεσε την ίδια ερώτηση.
<P>
Γι' αυτό επαναλαμβάνω την ερώτηση: Τι συγκεκριμένα έχετε σκεφθεί ότι θα κάνει η Europol που δεν το κάνει ήδη ή δεν θα μπορούσε να κάνει η Interpol; Αν δεν μπορούμε να λάβουμε απάντηση επ' αυτού, είναι σαφώς κάποιας μορφής ανταγωνιστική οργάνωση, και τότε μπορεί να αναρωτηθεί κανείς αν είναι κάν απαραίτητη.

<SPEAKER ID=182 LANGUAGE="SV" NAME="Gradin">
Δεν αντιλαμβάνομαι ότι η Europol είναι κάποιος θεσμός που σπαταλά δυνάμεις - το αντίθετο. Η Europol χρειάζεται για να αναλύει, εντός της ΕΕ, πληροφορίες για να καταστεί δυνατόν να αντιμετωπιστεί με έναν καλύτερο τρόπο η εγκληματικότητα που υπάρχει.
<P>
Δεν συμφωνώ με τον κ. Gahrton ότι ο πρώην γενικός αρχηγός της αστυνομίας είναι ιδιαίτερα προβληματισμένος για το ότι θα υπήρχε μιά επικάλυψη μεταξύ Interpol και Europol. Αντίθετα μαζί με τον κ. Bjorn Eriksson επισκεφτήκαμε πρόσφατα την Λυών, όπου συζητήσαμε διεξοδικά με ποιόν τρόπο θα συνεργαστούν η Europol και η Interpol και πως θα μπορέσουμε να το τυποποιήσουμε αυτό. Αλλά αυτό δεν μπορεί να γίνει πριν η Συνθήκη της Europol επικυρωθεί στα 15 κράτη μέλη.

<SPEAKER ID=183 LANGUAGE="EN" NAME="Elliott">
Θα ήθελα να ρωτήσω την Επίτροπο, στην περίπτωση που πράγματι επρόκειτο να προχωρήσουμε σύμφωνα με την πορεία που ενέκρινε το Κοινοβούλιο με την έκθεση Nassauer - η οποία εγώ πιστεύω ότι ήταν πρόωρη -, σκέφτεται άραγε η Επιτροπή να διαβιβάσει τη γνώμη της στο Συμβούλιο για το πως μια τέτοια ενισχυμένη και ημιαυτόνομη Europol θα ήταν πολιτικά ελεγχόμενη - γεγονός πολύ αναγκαίο - και πως θα αντιμετωπίζονται τα τυχόν παράπονα από τη λειτουργία της Europol, όπως εξάλλου αναμένουμε να αντιμετωπίζονται τα τυχόν παράπονα κατά των αστυνομικών δυνάμεων στις χώρες μας;

<SPEAKER ID=184 LANGUAGE="SV" NAME="Gradin">
Είναι ένα πολύ σημαντικό θέμα στο οποίο αναφέρεται ο αξιότιμος βουλευτής, συγκεκριμένα πως μπορεί κανείς να ασκήσει έφεση σε μιά ενέργεια της Europol. Λαμβάνοντας υπόψη πόσο σημαντικό είναι να γίνει το δικαστήριο ένα ενεργό συμμετέχον μέρος και να λειτουργεί συμπληρωματικά ως πρός την Επιτροπή αυτό είναι ιδιαίτερα σημαντικό. Γι' αυτό είναι που εγώ, και πολλοί άλλοι μαζί μου, ελπίζουμε ότι και η Αγγλία επίσης θα μπορέσει τελικά να δεχτεί να παίξει το Δικαστήριο ένα ρόλο στην Συνθήκη της Europol.

<SPEAKER ID=185 NAME="Πρόεδρος">
Ερώτηση αριθ. 23 της κ. Eva Kjer Hansen (H-0274/96)
<P>
Θέμα: Απάτες με κοινοτικά κονδύλια
<P>
Με διάφορες ευκαιρίες και πλέον πρόσφατα, κατά τη διάρκεια ακρόασης στο πλαίσιο εξεταστικής επιτροπής, η Επιτροπή έχει δηλώσει ότι η αποτελεσματικότερη λύση στο πρόβλημα της απάτης είναι η καθιέρωση κοινού συστήματος κυρώσεων.
<P>
Κατά συνέπεια, θα μπορούσε η Επιτροπή να διευκρινήσει ποια είναι τα μέσα που αναμένεται να αποτελέσουν τα καταλληλότερα εργαλεία για την επιβολή των κοινοτικών κυρώσεων; Θεωρεί η Επιτροπή ότι έχει την πολιτική ισχύ για την εφαρμογή των μέσων που θα επιλεγούν;

<SPEAKER ID=186 NAME="Gradin">
Η Επιτροπή καταπολεμά μέ όλα τα κατάλληλα μέσα τις απάτες που βλάπτουν τα οικονομικά συμφέροντα της Ένωσης. Οι προτεραιότητες διαφαίνονται σαφώς από το τελευταίο πρόγραμμα εργασίας για την καταπολέμηση της απάτης. Σ' αυτό αναφέρονται τέσσερα κύρια σημεία. Το πρώτο αφορά μιά αυξημένη παρουσία επί τόπου. Το δεύτερο αφορά την ενίσχυση της συνεργασίας μεταξύ της Επιτροπής και των χωρών μελών, μεταξύ άλλων μέσω της σύναψης συμφωνιών συνεργασίας και της παροχής σεμιναρίων και κύκλων σπουδών περί την εφαρμογή νομικών διατάξεων, συμπεριλαμβανομένων και ποινικών διατάξεων. Το τρίτο κύριο σημείο αφορά τη βελτίωση της νομοθεσίας της Ένωσης. Το τέταρτο σημείο επισημαίνει την ανάγκη μιάς μεγαλύτερης συμβατότητας μεταξύ των νομοθεσιών των κρατών μελών.
<P>
Στο πλαίσιο του τρίτου και του τέταρτου σημείου έθιξε η Επιτροπή το θέμα των κυρώσεων. Σε συνάφεια με αυτό είναι σημαντικό να γίνει διαχωρισμός μεταξύ διοικητικών κυρώσεων και ποινικών συνεπειών. Επιτρέψτε μου να αναφερθώ πρώτα στις διοικητικές κυρώσεις: Τον Δεκέμβριο του 1995 εγκρίθηκε η οδηγία αριθ. 2988/95 του Συμβουλίου. Η βάση ήταν το άρθρο 235 της Συνθήκης της Ρώμης και το άρθρο 203 της Συνθήκης της Euratom. Η οδηγία περιέχει γενικούς κανόνες για τις διοικητικές κυρώσεις που θα εφαρμοστούν σε ατασθαλίες. Όλοι οι τομείς εξόδων της δνωσης καλύπτονται, καθώς και οι ίδιοι πόροι του προϋπολογισμού. Ως γνωστόν έχουν ήδη εγκριθεί κυρώσεις για μερικούς τομείς, μεταξύ άλλων στον αγροτικό τομέα.
<P>
Τα κράτη μέλη έχουν αποστείλει εκθέσεις για εθνικά μέτρα κατά της σπατάλης και της κακής διαχείρισης των κοινοτικών πόρων. Με βάση τις εκθέσεις η Επιτροπή έκανε μιά συγκριτική ανάλυση. Αυτή είναι τώρα η βάση για μιά έρευνα για την επέκταση των διοικητικών κυρώσεων σε άλλους τομείς, π.χ. τα διαρθρωτικά ταμεία. Αυτό απαίτησε επίσης και το Συμβούλιο Υπουργών.
<P>
Θέλω τώρα να θίξω τις ποινικές συνέπειες. Η Συνθήκη για την προστασία των οικονομικών συμφερόντων της Κοινότητας υπεγράφη τον Ιούλιο του 1995. Περιμένει λοιπόν την επικύρωση σε όλα τα κοινοβούλια των δεκαπέντε κρατών μελών, και ελπίζω πραγματικά ότι αυτό θα γίνει το συντομότερο δυνατόν.
<P>
Η Συνθήκη εδραιώνει ότι η απάτη είναι μιά εγκληματική πράξη. Αφορά και κοινοτικούς πόρους που αποκτήθηκαν με λάθος βάσεις και την απόκρυψη ιδίων πόρων προϋπολογισμού. Προγραμματίζεται ένας αριθμός συμπληρωματικών εγγράφων της Συνθήκης. Ένα εξ αυτών αφορά το θέμα της διαφθοράς. Εκεί θίγεται επίσης το θέμα των συνεπειών. Ένα άλλο έγγραφο αφορά την ποινική ευθύνη των νομικών προσώπων που αύξησε την συνεργασία σε νομικά θέματα. Στο πλαίσιο της συνεχιζόμενης Διακυβερνητικής Διάσκεψης η Επιτροπή εκτός αυτού επρότεινε ότι πρέπει να μεταφερθεί η μάχη κατά της απάτης στον πρώτο πυλώνα.

<SPEAKER ID=187 LANGUAGE="DA" NAME="Kjer Hansen">
Θα ήθελα να σας ευχαριστήσω για την απάντηση και για τη σύνοψη του περιεχομένου του προγράμματος εργασίας και των αποφάσεων που έχουν ήδη ληφθεί. Θα ήθελα όμως να καλέσω την Επίτροπο να επιβεβαιώσει ότι δεν είναι βάσιμο να μην επιβάλλονται κοινές κυρώσεις σε όλους τους τομείς. Η Επίτροπος αναφέρθηκε σε ορισμένους από τους τομείς όπου έχουν μεν αναληφθεί πρωτοβουλίες, αλλά σε πολύ περιορισμένη κλίμακα, και σε τι ωφελεί να εγκρίνουμε ορισμένους κοινούς κανόνες που θα ισχύουν στην ΕΕ, εάν δεν υπάρχουν ούτε κοινά μέτρα ελέγχου που να διασφαλίζουν την τήρηση των κανόνων, ούτε δυνατότητες επιβολής κοινών κυρώσεων σε περίπτωση παραβάσεων. Διότι εάν δεν υπάρχουν σχετικές διατάξεις θα εξακολουθήσει να υφίσταται μια διαφορά: θα υπάρχουν δηλαδή ορισμένοι που θα είναι σε θέση να «τη γλυτώσουν φθηνά» σε περίπτωση παραβίασης των κοινών κανόνων. Συνεπώς, θα ήθελα να καλέσω την Επίτροπο να επιβεβαιώσει ότι ο επιδιωκώμενος στόχος είναι να δημιουργηθεί ένα κοινό σύστημα κυρώσεων για όλους τους τομείς.
<P>
Θα ήθελα επίσης να θέσω ένα ερώτημα σχετικά με το σύστημα κυρώσεων σε σχέση με τα κράτη μέλη. Το θέμα είναι, π.χ., ότι, όσον αφορά την εφαρμογή των νομοθετικών κανόνων εκ μέρους των κρατών μελών η Επιτροπή έχει τη δυνατότητα να επιβάλλει κυρώσεις κατά των κρατών μελών με τη μορφή προστίμων, σε περίπτωση που δεν εφαρμόζουν τους κανόνες αυτούς. Δεν υπάρχει μέχρι σήμερα καμία περίπτωση κατά την οποία να έχει γίνει χρήση της δυνατότητας αυτής. Θα επιβάλλει στο μέλλον η Επίτροπος κυρώσεις και στα κράτη μέλη;

<SPEAKER ID=188 LANGUAGE="SV" NAME="Gradin">
Φυσικά θα προσπαθήσουμε να ασκήσουμε έλεγχο σ' όλους τους τομείς. Αλλά ο αξιότιμος συνάδελφος γνωρίζει τόσο καλά όσο και εγώ ότι είναι πράγματι μιά μεγάλη πρόοδος ότι αποκτήσαμε την συνθήκη που θα προστατέψει τους κοινούς μας πόρους. Πρέπει πρώτα να επικυρωθεί από όλα τα κοινοβούλια για να μπορέσουμε κατόπιν να προχωρήσουμε με συμπληρωματικά πρωτόκολλα και τα συναφή για να βρούμε κοινές μορφές συνεργασίας.
<P>
Το θέμα των κυρώσεων το θίγουμε στο SEM 2000, πράγμα που σημαίνει ότι τώρα έχουμε ξεκινήσει μιά συνεργασία και έναν διάλογο με τις χώρες - μέλη για βρούμε μεταξύ άλλων κατάλληλες μορφές κυρώσεων, π. χ. πως θα διαμορφώσουμε τις κυρώσεις όσον αφορά τα διαρθρωτικά ταμεία.

<SPEAKER ID=189 LANGUAGE="SV" NAME="Lindqvist">
Μιά σύντομη ερώτηση επ' αυτού: το 70-80 % των πόρων της ΕΕ χρησιμοποιούνται εντός του κάθε κράτους μέλους. Είδα εντελώς πρόσφατα στην χώρα μου την Σουηδία, ότι έχει προταθεί ένα ειδικό εθνικό όργανο για να αντιμετωπιστούν οι απάτες με τους πόρους της ΕΕ.
<P>
Νομίζω ήταν μιά καλή πρωτοβουλία γιατί έτσι είναι ευκολότερο να προωθηθεί σε κάθε χώρα - μέλος χωρίς ίσως να χρειαστεί να καταφύγουμε σε κοινές, ενδεχομένως έως και υπερεθνικές, κυρώσεις.
<P>
Η ερώτηση μου είναι: θα προσπαθήσει η Επίτροπος κα Gradin να αναλάβει πρωτοβουλία για αντίστοιχα εθνικά όργανα σε άλλα κράτη μέλη σύμφωνα με την αρχή της επικουρικότητας;

<SPEAKER ID=190 LANGUAGE="SV" NAME="Gradin">
Είναι σωστό ότι 80 % των πόρων της ΕΕ καταβάλλονται στα κράτη μέλη. Και εγώ έχω δεί ότι η Σουηδία σκέφτεται να ορίσει μιά αντιπροσωπεία που θα ασκεί έλεγχο για την σωστή χρήση των πόρων.
<P>
Διεξάγουμε έναν διάλογο και με τα δεκαπέντε κράτη μέλη για το ποιό σύστημα θα ταίριαζε στην κάθε χώρα, κάτι που εγγράφεται σε μιά συμφωνία. Μέχρι τούδε έχουμε έξι συμφωνίες και συνεχίζουμε το έργο της εξεύρεσης λύσεων. Το εμπόδιο σ' αυτήν την περίπτωση αποτελούν οι χώρες που έχουν ένα σύστημα ομοσπονδίας.

<SPEAKER ID=191 LANGUAGE="DE" NAME="von Habsburg">
Kυρία Eπίτροπε, δεν έχετε την άποψη ότι ουσιαστικά το μεγαλύτερο πρόβλημα της διαφθοράς στην Eυρωπαϊκή Ένωση έγκειται στο ότι συνεχώς τα διάφορα κράτη μέλη κάνουν το παν, ώστε να μην διατεθούν στην Eπιτροπή οι πόροι, για να διενεργήσει έναν αποτελεσματικό έλεγχο των διαφόρων πράξεων;

<SPEAKER ID=192 LANGUAGE="SV" NAME="Gradin">
Δυστυχώς δεν έιναι η διαφθορά το μεγαλύτερο πρόβλημα, αλλά αυτή η τάση που μπόρεσα κατά το τελευταίο έτος να διακρίνω, ότι κυρίως το οργανωμένο έγκλημα εμφανίζεται σε όλο και μεγαλύτερο εύρος και γίνεται κάτω από τον χαρακτηρισμό απάτες. Αυτό είναι ένα πολύ σοβαρό πρόβλημα.

<SPEAKER ID=193 NAME="Πρόεδρος">
Δεδομένου ότι ο συντάκτης της απουσιάζει, η Ερώτηση αριθ. 24 καταπίπτει.
<P>
Ερώτηση αριθ. 25 της κ. Maj Theorin (H-0254/96)
<P>
Θέμα: Η εξέλιξη της κοινής εξωτερικής πολιτικής και πολιτικής ασφαλείας σε πιθανή κοινή αμυντική πολιτική
<P>
Στη γνωμοδότηση της Επιτροπής ενόψει της Διακυβερνητικής Διάσκεψης (CΟΜ(96) 90 τελικό) η Επίτροπος αναφέρει ότι θεωρείται πως η κοινή εξωτερική πολιτική και πολιτική ασφαλείας πρέπει να επεκταθεί ώστε να περιλαμβάνει και κοινή αμυντική πολιτική. Η Επιτροπή προτρέπει ως εκ τούτου τη Διακυβερνητική Διάσκεψη να καταστήσει δυνατό για την Ένωση να μετατρέψει το ρόλο της ΔΕΕ, ώστε η ΔΕΕ να ενσωματωθεί εντός καθορισμένου χρονικού πλαισίου στην ΕΕ. Οι ερωτήσεις μου είναι οι κάτωθι:
<P>
Ποιές θα είναι οι συνέπειες, σύμφωνα με την Επιτροπή, μιας τέτοιας εξέλιξης για τα κράτη μέλη της ΕΕ που διατηρούν ουδετερότητα και δεν αποτελούν μέλη αμυντικών ενώσεων; Θα χρειασθεί να εγκαταλείψουν την ΕΕ; Στην περίπτωση που τα κράτη μέλη σε μεμονωμένες περιπτώσεις αποφασίσουν να μη συμμετάσχουν σε συγκεκριμένη στρατιωτική δράση θα αναγκάζονται ωστόσο να συνεισφέρουν σε αυτήν οικονομικά;

<SPEAKER ID=194 NAME="Van den Broek">
Πρόεδρε, σε απάντηση της ερώτησης της κ. Theorin θα ήθελα να δηλώσω ότι η γνωμοδότηση της Επιτροπής εκπονήθηκε ενόψει της Διακυβερνητικής Διάσκεψης και αποτελεί μέρος της επίσημης διαδικασίας η οποία, ως γνωστό, έχει καθορισθεί στη Συνθήκη του Μάαστριχτ. Για αυτό το λόγο φρονώ ότι είναι ουσιαστικά δύσκολο για την Επιτροπή να προσπαθήσει να αναλύσει περαιτέρω αυτή τη γνωμοδότηση εκτός του πλαισίου της Διακυβερνητικής Διάσκεψης.
<P>
Επιθυμώ ωστόσο να επιστήσω την προσοχή της αξιότιμης βουλευτού στο γεγονός ότι όλα τα κράτη μέλη έχουν τώρα συμφωνήσει ότι η κοινή εξωτερική πολιτική και η πολιτική για την ασφάλεια - »περιλαμβάνει όλα τα θέματα τα οποία σχετίζονται με την ασφάλεια της Ευρωπαϊκής Ένωσης συμπεριλαμβανομένης της διάταξης για μια κοινή αμυντική πολιτική μακροπρόθεσμα, η οποία θα μπορούσε να οδηγήσει σε μια κοινή άμυνα» - άρθρο Ι4 της Συνθήκης της Ευρωπαϊκής Ένωσης.
<P>
Η γνωμοδότηση της Επιτροπής την οποία προανέφερα δεν μπορεί σε καμιά περίπτωση να ερμηνευθεί ως να εννοεί ότι ένα κράτος μέλος θα πρέπει να εγκαταλείψει την Ένωση. Όλες οι ιδιαιτερότητες όσον αφορά τις υποχρεώσεις των κρατών μελών θα εξετασθούν εκτεταμένα στο πλαίσιο της Διακυβερνητικής Διάσκεψης.

<SPEAKER ID=195 LANGUAGE="SV" NAME="Theorin">
Αφού τώρα εν πάση περιπτώσει η Επιτροπή, στο έγγραφο της πρός την Διακυβερνητική Διάσκεψη, επιμένει στο ότι η κοινή εξωτερική πολιτική και πολιτική ασφάλειας θα εμπεριέχει επίσης και μιά κοινή άμυνα, πρέπει βεβαίως να έχει σκεφτεί τις συνέπειες, ιδιαίτερα τις συνέπειες για τα κράτη - μέλη της ΕΕ που είναι ουδέτερα και στρατιωτικά αδέσμευτα. Η ερώτηση μου είναι ποιά στρατηγική έχει σκεφτεί η Επιτροπή για να μπορέσει να ενσωματώσει την ΔΕΕ στην ΕΕ, ταυτόχρονα με το ότι είναι γεγονός ότι πολλά κράτη μέλη δεν θέλουν να γίνουν πλήρη μέλη της ΔΕΕ, και δεν θέλουν να συμμετέχουν σε μιά κοινή άμυνα.
<P>
Είναι επίσης έτσι ότι η ΔΕΕ αποτελείται από 27 κράτη μέλη - με διάφορετικό νομικό καθεστώς όσον αφορά τον ρόλο τους στην ΔΕΕ. Αυτό φυσικά είναι πηγή μεγάλης ασάφειας και αβεβαιότητας γύρω από τις υποχρεώσεις που έχει η κάθε χώρα απέναντι στις άλλες.
<P>
Είναι δυνατή μιά ενσωμάτωση της ΔΕΕ στην ΕΕ αν ληφθεί υπόψη ο μεγάλος αριθμός χωρών με διαφορετικά συστήματα ασφαλείας που υπάρχει εντός της ΔΕΕ, και δεν περιπλέκεται η επικείμενη διεύρυνση πρός την Ανατολική - και Κεντρική Ευρώπη με μιά ενσωμάτωση της ΔΕΕ στην ΕΕ; Δεν πρέπει τα ενδεχομένως νέα μέλη της ΕΕ επίσης να περιβάλλονται από τις αμοιβαίες εγγυήσεις ασφάλειας της ΔΕΕ, και ποιές συνέπειες θα έχει αυτό στις σχέσεις της ΕΕ με την Ρωσσία;

<SPEAKER ID=196 LANGUAGE="NL" NAME="Van den Broek">
Όλες αυτές είναι ουσιαστικές και σημαντικές ερωτήσεις στο πλαίσιο της συζήτησης για την πολιτική συνεργασία στον τομέα της ασφάλειας της Ευρωπαϊκής Ένωσης και των αμυντικών πτυχών που σχετίζονται με αυτήν. Όμως, η γνωμοδότηση της Επιτροπής για τη Διακυβερνητική Διάσκεψη περιέχει ορισμένες σαφείς συστάσεις όσον αφορά αυτούς τους τομείς καθώς και ορισμένες εναλλακτικές επιλογές και φρονώ ότι αυτή τη στιγμή είναι ιδιαίτερα δύσκολο να προεξοφλήσω τα αποτελέσματα των διαπραγματεύσεων που δρομολογήθηκαν με τη διάσκεψη κορυφής που πραγματοποιήθηκε στα τέλη Μαρτίου στο Τορίνο. Όμως θα προσπαθήσω να δώσω ένα παράδειγμα σχετικά με τον τρόπο με τον οποίο παρόμοιες δυσκολίες θα μπορούσαν να υπερνικηθούν.
<P>
Γνωρίζω ότι κατά τη διακυβερνητική διάσκεψη θα συζητηθεί διεξοδικώς π.χ. η διαδικασία λήψεως αποφάσεων όσον αφορά την εξωτερική πολιτική και την πολιτική για την ασφάλεια. Ένα ιδιαίτερα σημαντικό θέμα είναι π.χ. εάν θα πρέπει να καταργηθεί το δικαίωμα αρνησικυρίας που υφίσταται σήμερα. Από όλες τις προπαρασκευαστικές συζητήσεις ένα πράγμα κατέστη σαφές, συγκεκριμένα ότι κανένα κράτος μέλος, αλλά ούτε και η Επιτροπή, ζητεί να λαμβάνονται με πλειοψηφία αποφάσεις σχετικά με τη συμμετοχή σε στρατιωτικές δράσεις της Ένωσης σε περίπτωση που η Ένωση, μέσω ή εκτός της Δυτικοευρωπαϊκής Ένωσης, θα έχει τη στρατιωτική ικανότητα να αναλαμβάνει μια τέτοια δράση. Όλοι συμφωνούν ότι όταν θα πρόκειται για συμμετοχή των κρατών μελών σε συγκεκριμένες στρατιωτικές δράσεις, τότε κάθε μεμονωμένο κράτος μέλος θα έχει το κυριαρχικό δικαίωμα να αποφασίζει αυτό το ίδιο εν προκειμένω.
<P>
Όμως σε διάφορες γνωμοδοτήσεις κατά τη διάρκεια της προπαρασκευαστικής συζήτησης κατέστη επίσης σαφές ότι θα μπορούσε να υπάρχει η δυνατότητα συμφωνίας μεταξύ των κρατών μελών ότι η πλειοψηφία δεν θα μπορούσε να επιβάλει στη μειοψηφία τη συμμετοχή σε στρατιωτικές δράσεις, όπως αντιστρόφως η μειοψηφία δεν θα μπορούσε με τη σειρά της να εμποδίσει την πλειοψηφία των κρατών μελών να συμμετάσχουν σε μια παρόμοια στρατιωτική δράση.
<P>
Σας έδωσα απλώς ένα παράδειγμα. Είναι θεωρητικό, αλλά η συζήτηση αυτή θα πραγματοποιηθεί αναμφισβήτητα στο πλαίσιο των διαπραγματεύσεων της Διακυβερνητικής Διάσκεψης. Για ένα πράγμα είμαι πεπεισμένος, συγκεκριμένα ότι οι χώρες οι οποίες αυτή τη στιγμή ακολουθούν ουδέτερη πολιτική, γεγονός άλλωστε που δεν έχει πάντοτε το ίδιο περιεχόμενο και δεν ερμηνεύεται πάντοτε με τον ίδιο τρόπο, είναι κατά κάποιο τρόπο διατεθειμένες να συμμετάσχουν τη μια ή την άλλη στιγμή στις ονομαζόμενες ενέργειες Petersberg. Οι ενέργειες αυτές μπορούν να αποσκοπούν στη διατήρηση της ειρήνης ή να περιλαμβάνουν ανθρωπιστικές δράσεις για την εφαρμογή των οποίων χρησιμοποιούνται στρατιωτικοί.
<P>
Σας έδωσα μόνο ένα υποθετικό παράδειγμα, υποθετικό υπό την έννοια ότι δεν έχει ληφθεί εν προκειμένω καμία απόφαση. Πέραν τούτου δεν μπορώ να δηλώσω τίποτα διότι διαφορετικά θα προεξοφλούσα το αποτέλεσμα των διαπραγματεύσεων στο πλαίσιο της Διακυβερνητικής Διάσκεψης.

<SPEAKER ID=197 LANGUAGE="EN" NAME="Titley">
Κύριε Πρόεδρε, θα ήθελα να αρχίσω κάνοντας κατάχρηση του πλεονεκτήματος του μικροφώνου για να συγχαρώ τον Επίτροπο σχετικά με την επιτυχία της συσκέψεως των χορηγών το Σάββατο. Γνωρίζω ότι αφιέρωσε πολύ προσωπική εργασία σ' αυτήν.
<P>
Έχω δύο ερωτήσεις. Πρώτον, έχει γίνει η πρόταση ότι ένας τρόπος αντιμετώπισης αυτού του συγκεκριμένου προβλήματος θα ήταν η αναστολή του άρθρου 5 της Συνθήκης της Δυτικοευρωπαϊκής Ενώσεως και η συνεπακόλουθη, ευχερέστερη ίσως, ενσωμάτωση των ουδετέρων χωρών σε μια μελλοντική αμυντική ένωση. Ποιές είναι οι απόψεις του Επιτρόπου σχετικά με το εάν αυτή - η αναστολή του άρθρου 5 - είναι μια βιώσιμη πιθανότητα;
<P>
Δεύτερον, ο Επίτροπος αναφέρθηκε στο άρθρο Θ-4, η φρασεολογία του οποίου είναι χαραγμένη στο μυαλό μου. Το άρθρο αυτό αναφέρεται στην προοδευτική υιοθέτηση μιας κοινής αμυντικής πολιτικής η οποία μπορεί, σε εύθετο χρόνο, να οδηγήσει σε μια κοινή άμυνα. Επομένως πρόκειται περί ενός πολύ μακροπρόθεσμου στόχου. Δεν συμφωνεί άραγε μαζί μου ο Επίτροπος ότι μια πρόωρη κίνηση προς την κατεύθυνση ενσωμάτωσης του τομέα της αμύνης στις αρμοδιότητες της Ευρωπαϊκής Ένωσης θα έκανε δυσκολότερη και όχι ευκολότερη τη διεύρυνση προς την Κεντρική και Ανατολική Ευρώπη, δεδομένου ότι κάτι τέτοιο αυτή τη στιγμή θα θεωρείτο εκ μέρους της Ρωσίας ως απειλή;

<SPEAKER ID=198 LANGUAGE="NL" NAME="Van den Broek">
Επιτρέψτε μου να χρησιμοποιήσω ένα μέρους του χρόνου για την άπαντησή μου για να ευχαριστήσω τον αξιότιμο βουλευτή Titley. Παρατήρησα ότι συμμετείχε στη διάσκεψη για τη Γιουγκοσλαβία και είμαστε όλοι μας ευχαριστημένοι από το γεγονός ότι η διεθνής κοινότητα ανέλαβε, εν πάση περιπτώσει, τις χρηματοδοτικές ευθύνες της όσον αφορά την επανοικοδόμηση και την αποκατάσταση της Βοσνίας.
<P>
Όσον αφορά τις δύο ερωτήσεις του κ. Titley, θα ήθελα καταρχάς να δηλώσω: η Επιτροπή δεν εξέφρασε άποψη σχετικά με τη διάταξη για την εγγύηση, άρθρο 5, ούτε επίσης σχετικά με την αμοιβαία υποχρέωση ενίσχυσης η οποία απορρέει από το Βορειοατλαντικό Σύμφωνο. Όμως δεν μπορώ να υποστηρίξω με σιγουριά ότι αυτό θα αποτελούσε και την οριστική λύση. Αλλωστε θα μπορούσε κανείς να διερωτηθεί εάν θα μπορούσε εύκολα να επιτευχθεί συμφωνία προκειμένου, κατ' αυτόν τον τρόπο, να απαλλαγούν όλα τα μέρη από τις αμοιβαίες υποχρεώσεις για τη χορήγηση βοήθειας. Συγκεκριμένα, τούτο εξαρτάται σε μεγάλο βαθμό από την απάντηση στη δεύτερη ερώτηση που έθεσε ο κ. Titley, δηλαδή ποιο εύρος θα δώσουμε στις διατάξεις, που ανέφερε αυτός, της Συνθήκης του Μάαστριχτ, οι οποίες αναφέρουν ότι θα πρέπει να επιδιώξουμε μια κοινή πολιτική άμυνας, η οποία, όπως αυτός ορθώς υπαγόρευσε, θα μπορούσε ενδεχομένως να οδηγήσει στη δημιουργία μιας κοινής άμυνας.
<P>
Πρόεδρε, ο κ. Titley σχετίζει ουσιαστικά το θέμα αυτό με τη συζήτηση σχετικά με τη διεύρυνση του ΝΑΤΟ, η οποία, όπως γνωρίζουμε, προκαλεί αυτή τη στιγμή ανησυχίες στη Ρωσσική Ομοσπονδία. Δεν γνωρίζω εάν θα πρέπει να παραλληλίσουμε αυτά τα δύο θέματα. Η εντύπωση που έχω σχηματίσει είναι, εν πάση περιπτώσει, ότι έως τώρα δεν μπορεί με κανένα τρόπο να εξαχθεί το συμπέρασμα ότι η Ρωσσία αντίθεται στη διεύρυνση της Ευρωπαϊκής Ένωσης με τις υποψήφιες χώρες της Κεντρικής και Ανατολικής Ευρώπης, μολονότι δεν αποκλείεται όντως η έλλειψη μιας τέτοιας ανησυχίας ίσως να οφείλεται στη μη ώριμη πολιτική για την ασφάλεια που εφαρμόζει αυτή τη στιγμή η Ευρωπαϊκή Ένωση. Η Συνθήκη του Μάαστριχτ προώθησε επιτέλους το 1992 την πτυχή της πολιτικής στον τομέα της ασφάλειας και όλα τα προβλήματα που ουσιαστικά αφορούν την ασφάλεια της Ένωσης θα πρέπει να εμπίπτουν στους τομείς πολιτικής της Ένωσης, όμως, όσον αφορά το περιεχόμενο των μέσων με τα οποία θα πρέπει να ασκείται αυτή η πολιτική στον τομέα της ασφάλειας, η Συνθήκη του Μάαστριχτ δεν διευκρινίζει πολλά. Κατ' αυτόν τον τρόπο βρισκόμαστε στο μέσον μιας συζήτησης, η οποία ελπίζω ότι θα ληφθεί σοβαρά υπόψη κατά τη διάρκεια της Διακυβερνητικής Διάσκεψης, συγκεκριμένα όσον αφορά το ερώτημα τι πρόκειται ακριβώς να πράξουμε όσον αφορά την πτυχή της αμυντικής πολιτικής της Ευρωπαϊκής Ένωσης. Θα υλοποιηθεί, άραγε, αυτή στο πλαίσιο της Δυτικοευρωπαϊκής Ένωσης ή η Δυτικοευρωπαϊκή Ένωση θα ενσωματωθεί στην Ευρωπαϊκή Ένωση; Η σύσταση αυτή διατυπώνεται με ιδιαίτερα σαφή τρόπο από την Επιτροπή στις γνωμοδοτήσεις της και το ερώτημα είναι ποια σχέση θα υπάρχει μεταξύ των αμυντικών δυνατοτήτων της Ευρωπαϊκής Ένωσης αφενός και του ΝΑΤΟ αφετέρου.
<P>
Πρόεδρε, ελπίζω ότι επί αυτού του θέματος θα μπορέσουμε να ανταλλάξουμε απόψεις και άλλες φορές κατά τη διάρκεια της Ώρας των ερωτήσεων.

<SPEAKER ID=199 LANGUAGE="SV" NAME="Sjφstedt">
Ευχαριστώ πολύ για την απάντηση του Επιτρόπου. Θα ήθελα να μιλήσω επίσης για τις απόψεις της Επιτροπής για την Διακυβερνητική Συνδιάσκεψη. Ας σκεφτούμε ότι γίνεται όπως θέλει η Επιτροπή, ότι η εξωτερική πολιτική αποφασίζεται με ενισχυμένη πλειοψηφία και ότι η ΔΕΕ ενσωματώνεται στην ΕΕ. Κατόπιν ας σκεφτούμε την κατάσταση όπου η Κοινότητα σύρεται σε μιά ένοπλη σύγκρουση, και οι αδέσμευτες χώρες επιλέγουν να μην στείλουν στρατεύματα όπως είπατε. Ας υποθέσουμε ότι αυτές οι αδέσμευτες χώρες θα επέλεγαν επίσης να θέλουν να λάβουν ουδέτερη θέση απέναντι στην σύγκρουση στην οποία συμμετέχει η Κοινότητα με τις υποχρεώσεις του διεθνούς δικαίου που σημαίνει μιά τέτοια ουδετερότητα - μπορεί να αφορά την πολιτική εμπορίου καθώς και άλλα. Θεωρείτε ότι είναι δυνατή μιά αυστηρά εννοούμενη ουδετερότητα, για μιά αδέσμευτη χώρα που είναι μέλος της ΕΕ;

<SPEAKER ID=200 LANGUAGE="NL" NAME="Van den Broek">
Καταρχάς: στη γνωμοδότηση της Επιτροπής αποκλείεται ρητώς η εφαρμογή της αρχής της ειδικής πλειοψηφίας για αποφάσεις οι οποίες αφορούν στρατιωτική συμμετοχή και προτείνονται, για αυτή την περίπτωση, ειδικές ρυθμίσεις. Προσωπικά φρονώ ότι προκειμένου να εξευρεθεί μια φόρμουλα σε αυτά τα θέματα της πολιτικής στον τομέα της ασφάλειας, θα πρέπει, όπως προανέφερα, να έχουμε ως βάση την αρχή ότι η άποψη της πλειοψηφίας δεν πρέπει να επιβάλλεται υποχρεωτικά στην μειοψηφία όταν πρόκειται σαφώς για στρατιωτική συμμετοχή, αλλά, παράλληλα, η μειοψηφία δεν θα μπορεί επίσης να εμποδίζει την πλειοψηφία να αναλαμβάνει την επιθυμητή δράση.
<P>
Μια τελευταία παρατήρηση σχετικά με τη λήψη αποφάσεων με ειδική πλειοψηφία αφενός ή της αρνησικυρίας αφετέρου. Σε όλους εκείνους στα κράτη μέλη οι οποίοι επιθυμούν να διατηρηθεί ως έχει το δικαίωμα αρνησικυρίας στον τομέα της εξωτερικής πολιτικής και της πολιτικής για την ασφάλεια, ο αριθμός των οποίων δεν είναι καθόλου ευκαταφρόνητος, θα ήθελα να δηλώσω ότι η υποστήριξη εκ μέρους της Επιτροπής της λήψεως αποφάσεων με πλειοψηφία, οφείλεται επίσης στο γεγονός ότι δεν μπορούσαμε να αντιληφθούμε με ποιο τρόπο θα μπορούσε να ασκηθεί εξωτερική πολιτική διατηρώντας το δικαιώμα αρνησηκυρίας όταν η Ευρωπαϊκή Ένωση διευρυνθεί από 15 σε 25 ίσως μέλη. Όμως, ταυτόχρονα, φρονούμε ότι η κατάργηση του δικαιώματος αρνησικυρίας δεν σημαίνει αυτόματα ότι κάθε φορά θα πράγματοποιείται μια νέα ψηφοφορία όταν θα συζητείται η εξωτερική πολιτική της Ένωσης, αλλά γνωρίζοντας το γεγονός ότι ένα ή ορισμένα κράτη μέλη δεν θα μπορούν να εμποδίζουν τη λήψη αποφάσεων, θα υπάρχει μεγαλύτερη διάθεση για την επίτευξη συμβιβασμού. Συγκεκριμένα, τούτο το παρατηρούμε κατά τη διάρκεια της λήψης αποφάσεων σε άλλους τομείς πολιτικής της Ευρωπαϊκής Ένωσης στους οποίους οι αποφάσεις λαμβάνονται με ειδική πλειοψηφία, στο πλαίσιο των οποίων δεν διεξάγεται αμέσως ψηφοφορία, αλλά ο ένας προσπαθεί να πείσει τον άλλον και όσοι υποστηρίζουν αντίθετες θέσεις επιδεικνύουν μεγαλύτερη ευελιξία επειδή γνωρίζουν όταν στο τέλος της ημέρας διεξαχθεί η ψηφοφορία τότε θα πρέπει να αποδεχθούν την άποψη της πλειοψηφίας.

<SPEAKER ID=201 NAME="Πρόεδρος">
Ερώτηση αριθ. 26 της κ. Birgitta Ahlqvist την οποία αντικαθιστά η κ. Theorin (H-0259/96)
<P>
Θέμα: ΕΕ και Λευκορωσία
<P>
Η δημοκρατική εξέλιξη στη Λευκορωσία απαιτεί στενή παρακολούθηση. Το Σύνταγμα παρέχει στον Πρόεδρο σημαντικές εξουσίες ενώ παράλληλα τα κενά έδρανα στη Βουλή είναι αρκετά εξ αιτίας του εκλογικού νόμου. Έχουν γίνει δε πολυάριθμες καταγγελίες για νοθεία των εκλογών. Το Ευρωπαϊκό Κοινοβούλιο έχει διαμαρτυρηθεί έντονα (12/10/1995) σχετικά με τον τρόπο με τον οποίο οι τοπικές αρχές ενήργησαν σε απεργία στο Minsk τον Αύγουστο 1995. Η ΕΕ έχει ήδη συνάψει προσωρινή συμφωνία προσβλέποντας σε μελλοντική εταιρική σχέση με τη Λευκορωσία. Έχει ήδη εξαγγελθεί η Ένωση Λευκορωσίας-Ρωσίας η οποία θα πραγματοποιηθεί στις 2 Απριλίου. Η μορφή της εν λόγω ένωσης δεν έχει ακόμη σκιαγραφηθεί, ενώ η αντιπολίτευση στη Λευκορωσία δηλώνει έντονα την αντίδρασή της ενόψει αυτής της προοπτικής.
<P>
Έχει η Επιτροπή ερευνήσει εάν στη Λευκορωσία εφαρμόζεται κανονικά η ελευθεροτυπία και αν υπάρχει ελευθερία όσον αφορά την ίδρυση και δράση κομμάτων και οργανώσεων. Παρακολουθεί η Επιτροπή την κριτική που ασκείται από την αντιπολίτευση στην Λευκορωσία κατά των παραβιάσεων της δημοκρατίας και της ελευθερίας;

<SPEAKER ID=202 NAME="Van den Broek">
Η ερώτηση αφορά την κατάσταση στη Λευκορωσία και συγκεκριμένα την πρόσφατη υπογραφή της προσωρινής συμφωνίας και τι ήταν εκείνο το οποίο έπεισε την Επιτροπή να υποβάλει εν κατακλείδι στο Συμβούλιο προς έγκριση την προσωρινή συμφωνία, αφού προηγουμένως η υπογραφή της είχε ανασταλεί λόγω της κατάστασης που επικρατούσε στη Λευκορωσία. Κατά την άποψη της Επιτροπής η Λευκορωσία πραγματοποίησε όντως πρόοδο κατά το 1995. Αλλωστε, η χώρα αυτή μπόρεσε να προχωρήσει στην εκλογή ενός νέου κοινοβουλίου, παρά τη δυσκαμψία του εκλογικού νόμου. Μολονότι δεν πληρώθηκαν όλες οι έδρες, ο αριθμός των εκλεγέντων βουλευτών ήταν αρκετός για να επιτευχθεί απαρτία, εν πάση περιπτώσει, ούτως ώστε το κοινοβούλιο να μπορεί να λειτουργεί φυσιολογικά γεγονός το οποίο θεωρήθηκε ως ένα βήμα προς την κατεύθυνση των δημοκρατικών μεταρρυθμίσεων. Εκφράζομαι με ιδιαίτερη προσοχή.
<P>
Ο λαός της Λευκορωσίας έδειξε ότι επιθυμεί να έχει ένα δημοκρατικά εκλεγμένο κοινοβούλιο και εν κατακλείδι ο πρόεδρος Loekasjenko αποδέχθηκε το αποτέλεσμα των εκλογών και υποσχέθηκε αυτός προσωπικά και η κυβέρνησή του να συνεργασθούν με το κοινοβούλιο.
<P>
Όσον αφορά τις εκλογικές διαδικασίες, οι διεθνείς παρατηρητές, μεταξύ των οποίων ήταν και εκπρόσωποι της χώρας σας καθώς και άλλων κρατών μελών της Ευρωπαϊκής Ένωσης, διαπίστωσαν ότι τηρήθηκαν ικανοποιητικά σε γενικές γραμμές ο εκλογικός νόμος και οι εκλογικές διαδικασίες παρά το γεγονός ότι υπήρξαν ορισμένες περιορισμένες και, ευτυχώς, όχι συστηματικές παραβιάσεις. Η κριτική που ασκήθηκε αφορούσε κυρίως την προεκλογική εκστρατεία και ιδίως τον περιορισμό της ελευθερίας του Τύπου κατά τη διάρκεια της προεκλογικής εκστρατείας.
<P>
Εμείς, η Επιτροπή, συμφωνούμε με τις αναλύσεις του Κοινοβουλίου σχετικά με την κατάσταση στη Λευκορωσία και συμμεριζόμαστε τις ανησυχίες του σχετικά με την κατάσταση των ανθρωπίνων δικαιωμάτων π.χ. όσον αφορά την ελευθερία των μέσων μαζικής ενημέρωσης, όπως προανέφερα, καθώς επίσης και όσον αφορά το δικαίωμα δημιουργίας συλλόγων και ενώσεων και ιδίως συνδικαλιστικών οργανώσεων. Εξέφρασα αυτή την ανησυχία και στον πρωθυπουργό της Λευκορωσίας ο οποίος επισκέφθηκε τις Βρυξέλλες, στις 25 Μαρτίου καθώς και κατά τη διάρκεια της επίσκεψης που πραγματοποίησα στο Μίνσκ, στις αρχές Νοεμβρίου 1995, όταν συζήτησα με το δεξί χέρι του προέδρου Loekasjenko, τον κ. Mjasjlnikowitsj.
<P>
Η Επιτροπή θα εξακολουθήσει, εν πάση περιπτώσει, να παρακολουθεί εκ του σύνεγγυς την κατάσταση των ανθρωπίνων δικαιωμάτων στη Λευκορωσία και την ελευθερία για τη δημιουργία συνδικαλιστικών οργανώσεων και την ελευθερία των μέσων μαζικής ενημέρωσης και ο σεβασμός των ανωτέρων θα αποτελεί τη βάση της συνεχούς αναθεώρησης της διμερούς συνεργασίας μεταξύ της Ένωσης και της Λευκορωσίας.
<P>
Ανεξάρτητα από όλα αυτά θα ήθελα να πληροφορήσω το Κοινοβούλιο ότι εξ αιτίας όλων αυτών ήταν ιδιαίτερα δύσκολο για την Επιτροπή να λάβει αυτή τη στιγμή απόφαση για την υπογραφή της προσωρινής συμφωνίας καθώς επίσης και εξ αιτίας των αναλύσεων που πραγματοποίησε το Κοινοβούλιο, οι οποίες δεν μας βρίσκουν ασύμφωνους. Όμως εν προκειμένω υπήρχε το δίλημμα είτε της περαιτέρω αναστολής της υπογραφής και της, ως εκ τούτου, περαιτέρω απομόνωσης της Λευκορωσίας είτε της χρησιμοποίησης, σε μια συγκεκριμένη στιγμή, της προσωρινής συμφωνίας ως ένα μέσο για ένα συνεχή διάλογο με τη Λευκορωσία. Με τη Λευκορωσία η οποία ακριβώς, όπως γνωρίζετε, επιδιώκει περαιτέρω προσέγγιση με την Ρωσική Ομοσπονδία και για αυτό το λόγο συνήψε μαζί της ορισμένες συμφωνίες οι οποίες μοιάζουν με συμφωνίες με τις οποίες επιδιώκεται μια σε μεγάλο βαθμό ενσωμάτωση της Λευκορωσίας στη Ρωσική Ομοσπονδία. Αλλωστε, όταν αναφερόμαστε στη Λευκορωσία τότε ομιλούμε για μια χώρα η οποία στο πλαίσιο του παλαιού σοβιετικού συστήματος, είχε ενσωματωθεί με την πιο προχωρημένη μορφή στη Ρωσική Ομοσπονδία. Χωρίς να θέλουμε να δηλώσουμε ότι επιθυμούμε έναν ανταγωνισμό με τη Ρωσική Ομοσπονδία, όσον αφορά τις σχέσεις με τη Λευκορωσία, πήραμε αυτή την απόφαση για να δείξουμε στη Λευκορωσία ότι η Ευρωπαϊκή Ένωση μπορεί να προσφέρει ένα συμπληρωματικό πολιτικό και οικονομικό στοιχείο για τις σχέσεις της με τη Ρωσική Ομοσπονδία.
<P>
Εξάλλου γνωρίζουμε ότι εκκρεμεί επίσης η επικύρωση από το Ευρωπαϊκό Κοινοβούλιο της συμφωνίας εταιρικής σχέσης. Πρόκειται για μια ευρύτερη συμφωνία από την προσωρινή συμφωνία, η οποία υπογράφτηκε πρόσφατα από το Συμβούλιο και την Επιτροπή και, αναμφισβήτητα, το Ευρωπαϊκό Κοινοβούλιο θα διατυπώσει την άποψή του εν προκειμένω. Ελπίζω ότι στο πλαίσιο της Επιτροπής Εξωτερικών Υποθέσεων και της Επιτροπής Οικονομικής Πολιτικής να μπορέσω να ανταλλάξω για άλλη μια φορά απόψεις με το Ευρωπαϊκό Κοινοβούλιο προκειμένου να εξετάσουμε για άλλη μια φορά προσεκτικά την κατάσταση στη Λευκορωσία και, ιδιαίτερα, ποιοι είναι οι ακριβείς στόχοι της Λευκορωσίας στο πλαίσιο αυτών των συμφωνιών. Ένας από αυτούς είναι η τελωνειακή συμφωνία που συνάφθηκε με τη Ρωσική Ομοσπονδία και στην οποία συμμετέχουν επίσης και η Κιργιζία και το Καζακστάν, το οποίο επεσκέφθηκα πρόσφατα, χωρίς να είναι σαφές, επαναλαμβάνω, κατά πόσον τούτο θα οδηγήσει σε μια ενσωμάτωση των τριών αυτών χωρών στη Ρωσική Ομοσπονδία ή πρόκειται για μια χαλαρή σχέση.
<P>
Τέλος επιθυμώ να δηλώσω ότι όσον αφορά την ενσωμάτωση της Ρωσία και της Λευκορωσίας, οφείλουμε να διαπιστώσουμε ότι η συμφωνία η οποία συνήφθε πρόσφατα μεταξύ των δύο χωρών αποτελεί την τρίτη ή ίσως την τέταρτη προσπάθεια η οποία καταβάλλεται μετά τη διάλυση της Σοβιετικής Ένωσης για να αποκτήσουν οι σχέσεις μεταξύ της Ρωσικής Ομοσπονδίας και της Λευκορωσίας μια νέα, στενότερη και σταθερή βάση. Για άλλη μια φορά επαναλαμβάνω ότι αυτή τη στιγμή είναι δύσκολο να προβλεφθεί ποια θα είναι η εξέλιξη, ιδίως από πολιτική άποψη.
<P>
Εν κατακλείδι, ενθυμούμαι ότι μια ή δύο ημέρες πριν υποβάλουμε στο Συμβούλιο την άποψη ότι τώρα πλέον έπρεπε να υπογράψει την προσωρινή συμφωνία, είχα τη δυνατότητα να εκθέσω σαφώς στην Επιτροπή Εξωτερικών Υποθέσεων τα επιχειρήματα της Επιτροπής. Ελπίζω ότι κατ' αυτό τον τρόπο η υπογραφή εκ μέρους του Συμβουλίου και της Επιτροπής, δεν αιφνιδίασε το Κοινοβούλιο.

<SPEAKER ID=203 LANGUAGE="DE" NAME="Schroedter">
Kύριε Eπίτροπε, όσον αφορά τις δηλώσεις σας, με ενδιαφέρουν πολλά θέματα. Πρώτον: Ποια επίδραση είχε, συγκεκριμένα, η προσωρινή συμφωνία στη θετική δημοκρατική ανάπτυξη; Δεύτερον: Πώς κρίνετε το γεγονός ότι ο διευθυντής της εφημερίδας του Kοινοβουλίου απολύθηκε ήδη, χωρίς τη συγκατάθεση του Kοινοβουλίου, απλώς και μόνον επειδή είπε ειλικρινά πως δεν υπάρχει ελευθερία τύπου στη Λευκορωσία; Πώς κρίνετε το γεγονός ότι το τσαρικό διάταγμα υπ' αριθ. 336, που απαγορεύει τα συνδικάτα, δεν έχει ακυρωθεί ακόμη; Πώς κρίνετε, τέλος, το γεγονός ότι δεν έχει δημοσιευθεί ακόμη το κείμενο του νόμου που υπέγραψε ο Lukaschenko, παρόλο που το βασικό συνταγματικό θέμα είναι πώς θα συμπορευτεί μελλοντικά η χώρα με τη Pωσία;

<SPEAKER ID=204 NAME="Van den Broek">
Όλες οι ερωτήσεις που έθεσε η κ. Schroedter συζητήθηκαν κατά τη διάρκεια της επίσκεψης του πρωθυπουργού του Λευκορωσίας στις Βρυξέλλες. Δεν υποστηρίζω ότι αυτή τη στιγμή υπάρχουν ικανοποιητικές απαντήσεις. Η κ. Schroedter, η οποία γνωρίζει πολύ καλά την κατάσταση που επικρατεί εκεί, γνωρίζει επίσης ποιες απαντήσεις δόθηκαν και ότι εμείς θεωρούμε ότι οι απαντήσεις αυτές δεν είναι επαρκείς και ότι θα εξακολουθήσουμε να επιμένουμε και να αγωνιζόμασθε για να αλλάξει η κατάσταση. Όμως τίθεται το ερώτημα κατά πόσο αυτή η μη ικανοποιητική κατάσταση όσον αφορά τις σοβαρές ελλείψεις που παρατηρούνται σε ολόκληρο το φάσμα του εκδημοκρατισμού, όπως θα έλεγε κανείς, αποτελούν αφορμή για μια εκ νέου αναβολή. Σε προηγούμενες επαφές που είχα με την κ. Schroedter και την ομάδα που ασχολείται με τη Λευκορωσία είχα δηλώσει ότι έχουμε συζητήσει σχετικά με αυτά τα θέματα με διάφορα μέλη της αντιπολίτευσης του Κοινοβουλίου της Λευκορωσίας και έχουμε ζητήσει την άποψή τους σχετικά με κατά πόσο ήταν επιθυμητή μια ενδεχόμενη νέα αναβολή της υπογραφής της προσωρινής συμφωνίας. Πολλοί από αυτούς, το αναφέρω με ειλικρίνεια και χωρίς υπερβολές, δήλωσαν ότι ελπίζουν ότι η υπογραφή της εν λόγω συμφωνίας θα μπορούσε, εν πάση περιπτώσει, να χρησιμεύσει για την ανάπτυξη ενός περισσότερο μονίμου διαλόγου με τη Δύση, από την οποία είναι ήδη απομονωμένη η Λευκορωσία, προκειμένου ακριβώς να γίνεται κάθε φορά νέα προσπάθεια για την συζήτηση των εν λόγω θεμάτων. Όπως προανέφερα, τούτο αποτέλεσε για μένα ένα από τα σημαντικότερα επιχειρήματα προκειμένου, εν κατακλείδι, να λάβουμε αυτή την απόφαση.

<SPEAKER ID=205 NAME="Πρόεδρος">
Ερώτηση αριθ. 31 του κ. Friedrich Kφnig (H-0068/96)
<P>
Θέμα: Ταχύτερη ολοκλήρωση της σιδηροδρομικής αρτηρίας Brenner
<P>
Ποιά μέτρα προτίθεται να λάβει η Επιτροπή για να επιταχυνθεί η ολοκλήρωση της σιδηροδρομικής γραμμής Brenner, που συγκαταλέγεται στα 14 σχέδια προτεραιότητας των διευρωπαϊκών δικτύων, λαμβάνοντας υπόψη τις συνέπειες της εκ των πραγμάτων απαγόρευσης των οδικών διαμετακομιστικών μεταφορών μέσω της Ελβετίας από το 2004;

<SPEAKER ID=206 NAME="Kinnock, Neil">
Η Επιτροπή έχει αποδόσει εξαιρετική προτεραιότητα στη σιδηροδρομική γραμμή του Μπρέννερ. Έχει οργανώσει έναν αριθμό συσκέψεων εργασίας καθώς και άλλων συσκέψεων με εκπροσώπους των κυβερνήσεων και των εταιρειών σιδηροδρόμων που ενδιαφέρονται για τον άξονα του Μπρέννερ. Επιπλέον η Επιτροπή παρακολουθεί τις εργασίες της τριμερούς επιτροπής για το Μπρέννερ.
<P>
Το Νοέμβριο του 1994 ο τότε Επίτροπος Μεταφορών, κ. Oreja, υπέγραψε από κοινού με τους Υπουργούς Μεταφορών της Γερμανίας, της Ιταλίας και της Αυστρίας, μνημόνιο σχετικά με την περαιτέρω ανάπτυξη του σιδηροδρομικού άξονα ΜόναχοΒερόνα. Το μνημόνιο αυτό ακολουθεί τη συμφωνία οδικών μεταφορών, περιλαμβανομένης της βασικής σήραγγας του Μπρέννερ, η οποία επετεύχθη τον Ιούνιο του 1994 και καθορίζει τις αναγκαίες δράσεις για τη βελτίωση της δημοσιονομικής και οικονομικής βιωσιμότητας του σχεδίου. Η Κοινότητα έχει δεσμευτεί για να υποστηρίξει την ολοκλήρωση της διαλπικής διαβάσεως επί τη βάσει των κατευθυντηρίων γραμμών για την ανάπτυξη του διευρωπαϊκού δικτύου μεταφορών καθώς και των διαθεσίμων χρηματοδοτικών εργαλείων.
<P>
Μέσα σ' αυτό το πλαίσιο, η Επιτροπή έχει ξεκινήσει μελέτη για την ανάπτυξη της αλπικής κυκλοφορίας η οποία θα αποτελέσει μια σημαντική βάση για περαιτέρω εις βάθος δημοσιονομικές και οικονομικές μελέτες για το σχέδιο του Μπρέννερ. Η Επιτροπή υποστηρίζει επίσης τις προσπάθειες δημιουργίας συνεταιρισμού δημοσίου/ιδιωτικού τομέα για την υλοποίηση του σχεδίου. Προς το τέλος του 1996 η τριμερής επιτροπή του Μπρέννερ από κοινού με την αρμόδια υπηρεσία της Ευρωπαϊκής Επιτροπής θα υποβάλει έκθεση η οποία θα αποτελέσει τη βάση για τη λήψη της πολιτικής απόφασης σχετικά με την υλοποίηση του σχεδίου.
<P>
Από το 1985 η Κοινότητα έχει χορηγήσει οικονομική ενίσχυση ύψους 85 εκατομμυρίων Ecu από το πρόγραμμα υποδομής των μεταφορών και από τη γραμμή του προϋπολογισμού για τα διευρωπαϊκά δίκτυα μεταφορών για τη συγχρηματοδότηση των μελετών βιωσιμότητας και για την αναβάθμιση του υφισταμένου ιταλικού σιδηροδρομικού άξονα Βερόνα-Μπρέννερο. Από τις κατανομές του 1995 για το σχέδιο, ένα σημαντικό ποσοστό αφορούσε τεχνικές μελέτες περιβαλλοντικών επιπτώσεων για τον διπλασιασμό της γραμμής στο τμήμα Αυστρία-κοιλάδα Ίνν, δηλ. το περισσότερο προωθημένο και, λόγω προβλημάτων χωρητικότητας, περισσότερο επείγον τμήμα του όλου σχεδίου.
<P>
Εν τω μεταξύ, η Ευρωπαϊκή Τράπεζα Επενδύσεων έχει δεσμεύσει δάνειο ύψους 362 εκατομμυρίων Ecu για βελτιώσεις του υφιστάμενου άξονα Βερόνα-Μπρέννερο, οι οποίες αποτελούν την προκαταρκτική φάση του όλου σχεδίου.

<SPEAKER ID=207 LANGUAGE="DE" NAME="Kφnig">
Kύριε Eπίτροπε, χαίρομαι που είπατε ότι η Eπιτροπή αποδίδει ιδιαίτερη σημασία σ' αυτό το έργο. Aυτό προκύπτει και από το γεγονός ότι στην Eλβετία ο κύβος ερρίφθη, και ότι θα πρέπει να υπολογίζουμε ότι οι διερχόμενες από την Eλβετία εμπορευματικές μεταφορές de facto θα παραλύσουν τελείως. Συνεπώς, είναι απαραίτητες εναλλακτικές λύσεις. Oι δρόμοι είναι περιορισμένοι, το περιβάλλον έχει επιβαρυνθεί υπερβολικά και γι' αυτό ο σιδηρόδρομος είναι η μοναδική δυνατή εναλλακτική λύση. H ερώτησή μου, κύριε Eπίτροπε, είναι η εξής: Tο Συμβούλιο μέχρι πρότινος αρνήθηκε να ασπασθεί τα δεκατέσσερα έργα πρώτης προτεραιότητας. Tο Kοινοβούλιο επιμένει σ' αυτό, διότι αν δεν μπουν προτεραιότητες, αλλά μοιρασθούν τα ούτως ή άλλως ελάχιστα χρήματα με την αρχή της χωρίς διακρίσεις κατανομής, τότε δε θα μπορέσουν να υλοποιηθούν έγκαιρα και τα πιο βασικά μελήματα. Ποια είναι η θέση της Eπιτροπής έναντι του αιτήματος του Kοινοβουλίου να επιμείνει στα δεκατέσσερα έργα πρώτης προτεραιότητας;

<SPEAKER ID=208 LANGUAGE="EN" NAME="Kinnock, Neil">
Ευχεριστώ τον αξιότιμο βουλευτή για την συμπληρωματική του ερώτηση. Όλοι στην Επιτροπή γνωρίζουμε τις πιέσεις που προέρχονται τόσο από το ανάγλυφο του εδάφους όσο και από τις πιθανές ενέργειες γειτονικών χωρών. Συμφωνούμε επίσης με την άποψη που εξέφρασε ο αξιότιμος βουλευτής ότι πρέπει να επιδειχθεί πολύ έντονο ενδιαφέρον, το οποίο να υλοποιηθεί πράγματι, σχετικά με την ανάπτυξη των σιδηροδρομικών και συνδιασμένων μεταφορών της περιοχής.
<P>
Θα ήταν λάθος ωστόσο να υποστηριχθεί ότι το σχέδιο του Μπρέννερ δεν περιλαμβάνεται στα δεκατέσσερα προγράμματα προτεραιότητος που συμφωνήθηκαν στο Έσσεν και τα οποία αποτελούν αντικείμενο συνεχούς ενδιαφέροντος εκ μέρους τόσο των κρατών μελών όσο και της Επιτροπής με σκοπό τη χρηματοδότησή τους μέσα στα πλαίσια των δυνατοτήτων της γραμμής του προϋπολογισμού για τα διευρωπαϊκά δίκτυα μεταφορών. Το σχέδιο του Μπρέννερ θα συνεχίσει να λαμβάνει ουσιαστική υποστήριξη. Το μόνο για το οποίο λυπούμαι είναι το ότι οι έλεγχοι και οι περιορισμοί στους διαθέσιμους κοινοτικούς πόρους θα έχουν ως αποτέλεσμα η υποστήριξη αυτή να μην είναι τελικά τόσο ουσιαστική όσο θα επιθυμούσαμε να είναι, λαμβανομένων ιδιαιτέρως υπόψη της προτεραιότητας και της επείγουσας μορφής που θα έπρεπε να αποδόσει ολόκληρη η Ευρωπαϊκή Ένωση στην επιτυχή ολοκλήρωση του σχεδίου.

<SPEAKER ID=209 LANGUAGE="DE" NAME="Spindelegger">
Kύριε Eπίτροπε, θα ήθελα να σας ρωτήσω ακόμη σχετικά με το ότι ο Πρόεδρος Σαντέρ υπέβαλε ένα σχέδιο κι εξέφρασε ιδέες, σύμφωνα με τις οποίες θέλει να διαθέσει πρόσθετες πιστώσεις για την υλοποίηση των διευρωπαϊκών δικτύων. Γνωρίζουμε, λοιπόν, πως ειδικά το έργο της σήραγγας βάσης στο Brenner θα απαιτήσει ένα μεγάλο μέρος των πιστώσεων; για όλο το έργο, από το Mόναχο μέχρι τη Bερόνα, υπολογίζουν περίπου 160 δισεκατ. Schilling, ένα αδιανόητο ποσό. Tο 40 % θα πρέπει να το δώσει η Aυστρία. H ερώτησή μου προς εσάς είναι η εξής: Θα μπορούσατε να φαντασθείτε ότι ένα μέρος των πρόσθετων πιστώσεων που θέλει να διαθέσει τώρα ο Πρόεδρος Σαντέρ για τα διευρωπαϊκά δίκτυα, θα παραχωρηθεί σ' αυτό το τόσο σημαντικό και πρώτης προτεραιότητας έργο της σήραγγας στο Brenner;

<SPEAKER ID=210 LANGUAGE="EN" NAME="Kinnock, Neil">
Λυπούμαι που θα δηλώσω ότι εάν το αξιότιμο Μέλος πιστεύει πως ο Πρόεδρος Santer και η Ευρωπαϊκή Επιτροπή έχουν την ισχύ, για να χρησιμοποιήσω τη φράση του, να εξασφαλίσουν πρόσθετους πόρους για τα διευρωπαϊκά δίκτυα, τότε κάνει ένα πολύ σοβαρό και λυπηρό λάθος. Θα ήθελα να τον μεταφέρω πίσω στο Συμβούλιο Κορυφής του Έσσεν. Κατά τη διάρκεια εκείνου του Συμβουλίου οι ηγέτες των κυβερνήσεων διατύπωσαν ομόφωνα την άποψη ότι η Επιτροπή θα πρέπει να υποβάλει προτάσεις στο ECOFIN για τη συμπλήρωση των πιστώσεων που είχαν διατεθεί από την αντίστοιχη γραμμή του κοινοτικού προϋπολογισμού για τα διευρωπαϊκά δίκτυα. Η πρόσκληση αυτή - που έγινε, όπως είπα, πρώτα στο Έσσεν - επανελήφθη στη Μαδρίτη πέρσι τον Δεκέμβριο. Παρά τις επανειλημμένες και λεπτομερείς προτάσεις που έκανε η Επιτροπή στο ECOFIN, απεδείχθη ότι μέχρι τώρα αυτό κωφεύει σ' αυτές τις εκκλήσεις.
<P>
Εκδηλώνοντας το ενδιαφέρον της Επιτροπής, το οποίο επανειλημμένα έχω εκφράσει, ο Πρόεδρος Santer πολύ ορθά έκανε σαφές από την αρχή του έτους ότι πίστευε πως έχει έρθει πλέον η ώρα για μια θετική ανταπόκριση εκ μέρους του ECOFIN στα αιτήματα που του υπέβαλε η Επιτροπή και στην πρόσκληση των αρχηγών των κυβερνήσεων. Μέχρι τώρα δεν έχει επιτευχθεί τίποτα που να έχει πρακτική αξία.
<P>
Αυτό που κάναμε είναι ότι λάβαμε άμεσα υπόψη μας τα αιτήματα για χρηματοδοτική υποστήριξη των διευρωπαϊκών δικτύων μεταφορών που έχουν υποβληθεί εκ μέρους των κρατών μελών, τα οποία τώρα ανέρχονται σε ύψος εξαπλάσιο των πόρων που έχουμε διαθέσιμους. Έχουμε κάνει ένα υπολογισμό σε συνάρτηση με τα σχέδια που έχουμε ανά χείρας και μπορούμε να αποδείξουμε ότι δικαιολογείται συμπλήρωση με πρόσθετες πιστώσεις ύψους 1, 7 δισεκατομμυρίων Ecu, πλέον των ήδη υφισταμένων 2 περίπου δισεκατομμυρίων Ecu που είναι διαθέσιμα αυτή τη στιγμή στη γραμμή του προϋπολογισμού για τα διευρωπαϊκά δίκτυα μεταφορών. Γνωρίζουμε ότι υπάρχουν περιορισμοί στον προϋπολογισμό και κατ' ακολουθίαν κάναμε επίσης σαφές ότι θα αποδεχόμασταν συμβιβασμό και για μικρότερο ύψος πιστώσεων από τα 1, 7 δισεκατομμύρια Ecu αλλά μέχρι στιγμής δεν υπάρχει καμιά πρακτική και θετική απάντηση από το ECOFIN. Κατά συνέπεια, θα ζητήσουμε κάποια επανεπιβεβαίωση.
<P>
Αναφορικά με το τελευταίο σημείο που έθεσε το αξιότιμο Μέλος, είναι σαφέστατο ότι εάν είχαμε διαθέσιμους τους πόρους που ζητήσαμε ή έστω κάποιο σεβαστό ποσοστό των πόρων που μπορούμε να αποδείξουμε ότι είναι αναγκαίοι και οι οποίοι θα μπορούσαν πρακτικά να επενδυθούν στη βελτίωση της ανταγωνιστικότητας, την ενίσχυση της ανάπτυξης και τη δημιουργία απασχόλησης στην Ευρωπαϊκή Ένωση, θα είμασταν έτοιμοι να ανταποκριθούμε στις ρεαλιστικές απαιτήσεις που έγιναν σε σχέση με τις διαβάσεις των Αλπεων, συμπεριλαμβανομένου του σχεδίου του Μπρέννερ.

<SPEAKER ID=211 NAME="Πρόεδρος">
Ερώτηση αριθ. 32 του κ. Florus Wijsenbeek (H-0082/96)
<P>
Θέμα: Διακρίσεις εις βάρος αλλοδαπών οδηγών φορτηγών αυτοκινήτων κατά τον έλεγχο του χρόνου οδηγήσεως και αναπαύσεως στο Βέλγιο
<P>
Έχει πληροφορηθεί η Επιτροπή το γεγονός ότι γίνονται διακρίσεις εις βάρος αλλοδαπών οδηγών φορτηγών αυτοκινήτων κατά τον έλεγχο του χρόνου οδηγήσεως και αναπαύσεως; Από διάφορα στοιχεία προκύπτει ότι στο Βέλγιο το 72 % των ελέγχων αφορούν φορτηγά αυτοκίνητα ταξινομημένα στο εξωτερικό ενώ το ποσοστό αυτό σε πολλά γειτονικά κράτη μέλη κυμαίνεται μεταξύ 15 και 20 %.
<P>
Σε τί διαβήματα σχεδιάζει να προβεί η Επιτροπή στο Βέλγιο ώστε οι έλεγχοι αυτοί των ξένων φορτηγών αντοκινήτων να περιοριστούν στις συνήθεις αναλογίες;

<SPEAKER ID=212 NAME="Kinnock, Neil">
Η Επιτροπή ενέκρινε πρόσφατα έκθεση για την εφαρμογή της κοινωνικής νομοθεσίας στις οδικές μεταφορές κατά την περίοδο 1991/92. Η έκθεση δείχνει ότι το 65 % των οδηγών που υπέστησαν ελέγχους στο Βέλγιο σχετικά με τις ώρες οδήγησης και ανάπαυσης ήταν πολίτες άλλων κρατών μελών, ενώ για την Ολλανδία, π.χ., το αντίστοιχο ποσοστό ήταν 20 %.
<P>
Ωστόσο, η Επιτροπή δεν έχει ενδείξεις ότι το Βέλγιο δεν εκτελεί τους ελέγχους με αντικειμενικό τρόπο. Πληροφορίες σχετικά με τις δραστηριότητες ελέγχων που αναλαμβάνονται σε συνεργασία με τα γειτονικά κράτη μέλη δεν δείχνουν εφαρμογή διακρίσεων. Η γεωγραφική θέση των κρατών μελών και η βαρύτητα των εθνικών εταιρειών οδικών μεταφορών μπορούν, βεβαίως, να εξηγήσουν ορισμένες διαφοροποιήσεις στους αριθμούς των πολιτών και μη πολιτών του συγκεκριμένου κράτους που ελέγχονται. Ένα μικρό κράτος μέλος με υψηλά επίπεδα διερχόμενης κυκλοφορίας αλλά με λίγους εθνικούς μεταφορείς θα ελέγχει αναλογικά περισσότερους ξένους οδηγούς απ' ότι ένα μεγάλο κράτος της περιφέρειας με μεγάλο εθνικό στόλο οχημάτων οδικών μεταφορών που υπόκεινται στους κοινοτικούς κοινωνικούς κανονισμούς.
<P>
Οι απαντήσεις από το Λουξεμβούργο, φερ' ειπείν, δείχνουν μια κατάσταση συγκρίσιμη με αυτήν του Βελγίου. Δεν έχω αμφιβολία ότι το αξιότιμο Μέλος θα χαρεί να πληροφορηθεί ότι, με πρωτοβουλία της Επιτροπής, καταβάλλονται προσπάθειες προσδιορισμού των καλύτερων πρακτικών ελέγχου και προώθησής τους στα κράτη μέλη ούτως ώστε να διασφαλίζεται η ομοιόμορφη εφαρμογή των κοινοτικών κανονισμών.

<SPEAKER ID=213 LANGUAGE="EN" NAME="Wijsenbeek">
Η άποψη του Επιτρόπου θα ήταν ορθή εάν - και ο ίδιος ζει στο Βέλγιο - το 65 % όλων των φορτηγών στους δρόμους του Βελγίου ήταν ξένα φορτηγά. Είναι βέβαιο ότι κάτι τέτοιο δεν ισχύει, όπως πολύ καλά γνωρίζει ο Επίτροπος. Επομένως, υπάρχει λόγος να πιστεύουμε ότι γίνεται διακριτική μεταχείρηση εις βάρος των ξένων οδηγών. Συνιστώ στον Επίτροπο να κάνει κάτι ούτως ώστε να διασφαλίσει ότι η Οδηγία 88/599 εφαρμόζεται ορθώς. Αυτό αποτελεί το πρώτο και κυριότερο καθήκον της Επιτροπής - η διαπίστωση ότι η κοινοτική νομοθεσία εφαρμόζεται ορθώς σε όλα τα κράτη μέλη.
<P>
Το Λουξεμβούργο, βεβαίως, αποτελεί διαφορετική περίπτωση διότι εάν οδηγήσει κανείς εκεί για πέντε λεπτά, βρίσκεται ήδη στο εξωτερικό.

<SPEAKER ID=214 LANGUAGE="EN" NAME="Kinnock, Neil">
Λαμβάνουμε υπόψη μας αυτά που λέει το αξιότιμο Μέλος. Επαναλαμβάνω, μόνο για έμφαση, ότι δεν υπάρχουν ενδείξεις διακρίσεων αλλά ότι, σε συνεργασία με τις βελγικές αρχές, η Επιτροπή επιζητεί να εξασφαλίσει ότι θα υπάρχει πράγματι πάντοτε δίκαιη και ενιαία εφαρμογή των κοινοτικών κανονισμών ούτως ώστε να αποφεύγεται οποιαδήποτε πιθανότητα διακρίσεων κατά οδηγών από άλλες χώρες, ανεξάρτητα από την εταιρεία τους ή την προέλευσή τους.

<SPEAKER ID=215 NAME="Πρόεδρος">
Ερώτηση αριθ. 33 του κ. Hans Lindqvist (H-0150/96)
<P>
Θέμα: Η γέφυρα στο Φresund
<P>
Μόλις άρχισε η κατασκευή της γέφυρας στο Φresund, μεταξύ του Malmφ και της Κοπεγχάγης. Ακόμη και στο αρχικό αυτό στάδιο, οι περιβαλλοντικές εκτιμήσεις και οι οικονομικοί υπολογισμοί έχουν αποδειχτεί λανθασμένοι. Φαίνεται ότι ο προϋπολογισμός της γέφυρας θα επιβαρυνθεί με εκατοντάδες εκατομμύρια δανικές κορόνες. Όσον αφορά το περιβάλλον, φαίνεται επίσης ότι οι απορρίψεις λάσπης θα ξεπεράσουν τις οριακές τιμές.
<P>
Στο πλαίσιο αυτό, μπορεί η Επιτροπή να επισημάνει εάν το έργο χρηματοδοτείται εν μέρει από την ΕΕ; Εάν ναι, ποια είναι η συμμετοχή της ΕΕ στη χρηματοδότηση; Προτίθεται η ΕΕ να παράσχει περαιτέρω οικονομική ενίσχυση ή άλλη βοήθεια για την κατασκευή της γέφυρας;

<SPEAKER ID=216 NAME="Kinnock, Neil">
Κατά τη διάρκεια της περιόδου 19921994 οι δανικές οδικές προσβάσεις της σταθερής σύνδεσης του Όρεσουντ έλαβαν κοινοτική χρηματοδότηση σύμφωνα με το πρόγραμμα για την υποδομή των οδικών μεταφορών ύψους 21 εκατομμυρίων Ecu με τη μορφή απευθείας χορηγιών στις δανικές αρχές. Το 1995, η κοινοτική χρηματοδοτική υποστήριξη εγκρίθηκε σύμφωνα με τον νέο κανονισμό χορήγησης κοινοτικής στήριξης για τις εργασίες των διευρωπαϊκών δικτύων μεταφορών. Η υποστήριξη αυτή αποτελείτο από 10 εκατομμύρια Ecu για τη συγχρηματοδότηση των μελετών της σταθερής σύνδεσης του Όρεσουντ αυτής καθ' εαυτής, όπου δικαιούχος ήταν η Κοινοπραξία του Σχεδίου για το Όρεσουντ καθώς και από άλλα 5 εκατομμύρια Ecu για τις μελέτες των δανικών οδικών προσβάσεων όπου δικαιούχος ήταν το κράτος της Δανίας.
<P>
Οι συγχρηματοδοτούμενες μελέτες για τον σταθερό σύνδεσμο του Όρεσουντ περιλαμβάνουν μελέτες σχεδιασμού, περιβαλλοντικές μελέτες, δραστηριότητες και παρακολούθηση για μελέτες περιβαλλοντικών επιπτώσεων καθώς και μελέτες κυκλοφοριακών προβλέψεων. Οι συγχρηματοδοτούμενες μελέτες του 1995 για τις δανικές προσβάσεις περιλαμβάνουν τεχνικές μελέτες σχεδιασμού όπως επίσης και περιβαλλοντικές μελέτες και παρακολουθήση. Για την περίοδο 1996-1999 προβλέπεται περαιτέρω χρηματοδοτική υποστήριξη δεδομένου ότι η σταθερή σύνδεση του Όρεσουντ αποτελεί ένα ζωτικό στοιχείο στην ανάπτυξη των διευρωπαϊκών δικτύων μεταφορών. Στην πραγματικότητα, αποτελεί σχέδιο προτεραιότητας των διευρωπαϊκών δικτύων μεταφορών.
<P>
Το αίτημα του 1996 για την οικονομική ενίσχυση της σταθερής σύνδεσης του Όρεσουντ από τα διευρωπαϊκά δίκτυα μεταφορών έχει τη μορφή επιδότησης επιτοκίου. Η Επιτροπή δεν έχει γνώση κάποιας ουσιαστικής αύξησης στον προϋπολογισμό του σχεδίου. Οι αριθμοί τους οποίους έχει διαθέσιμους και οι οποίοι στηρίζονται στην αίτηση του 1996 για συγχρηματοδότηση από τα διευρωπαϊκά δίκτυα μεταφορών δείχνουν ότι ο προϋπολογισμός κατασκευής έχει αυξηθεί από 1.837 εκατομμύρια Ecu σε 1.962 εκατομμύρια Ecu λόγω ορισμένων αλλαγών και βελτιώσεων που συνδέονται ιδιαίτερα με τα περιβαλλοντικά σχέδια.

<SPEAKER ID=217 LANGUAGE="SV" NAME="Lindqvist">
Κύριε Πρόεδρε, ευχαριστώ για την απάντηση. Σύμφωνα με τα στοιχεία που έφθασαν ως εμένα πρόκειται για μιά ενίσχυση, ή άμεσες επιδοτήσεις, της τάξης των 5 έως 6 δις κορονών, αν συνυπολογιστούν αυτά που έχουν καταβληθεί και αυτά που θα καταβληθούν. Θα ήθελα πραγματικά να ξέρω αν η Επιτροπή ή η ΕΕ έχει θέσει κάποιους περιβαλλοντικούς όρους για την έγκριση πόρων για την γέφυρα.
<P>
Σύμφωνα με στοιχεία η βυθοκόρηση δημιούργησε περισσότερη λάσπη απ' όσο είχε υπολογιστεί. Υπάρχουν πολλές ενδείξεις ότι θα έχουμε πολύ μεγάλη αύξηση της κυκλοφορίας, και το ερώτημα είναι αν η κατασκευή της γέφυρας είναι πράγματι σύμφωνη με μιά καλή περιβαλλοντική πολιτική. Υπάρχουν επίσης πολλές ενδείξεις ότι η γέφυρα θα κοστίσει ακριβότερα απ' όσο υπολογιζόταν. Υπάρχει πιθανότητα να προκύψει χρηματοδότηση προσβάσεων όπως το city τούννελ στο Malmο κ.ά. Θα εγκρίνει η ΕΕ τότε ακόμη περισσότερους πόρους για αυτό το πρόγραμμα;
<P>
Και θέλω να ρωτήσω άν η Επιτροπή της ΕΕ έχει λάβει γνώση των εκτιμήσεων της εταιρείας κατανομής πιστώσεων Standard & Poor ότι το πρόγραμμα σαν τέτοιο δεν θα τα καταφέρει χωρίς κρατικές εγγυήσεις. Υπάρχει επομένως κίνδυνος να στηρίζει η Επιτροπή της ΕΕ ένα πρόγραμμα το οποίο δεν ανταποκρίνεται ούτε στους περιβαλλοντικούς όρους ούτε τα καταφέρνει μόνο του στην αγορά. Οι πόροι αυτοί χρησιμοποιηθηκαν σωστά;

<SPEAKER ID=218 LANGUAGE="EN" NAME="Kinnock, Neil">
Η απάντησή μου στο τελικό σημείο της ερώτησης είναι ένα εμφαντικό και απόλυτο «ναι»! Ενδιαφέρομαι επίσης για οποιαδήποτε σαφή πληροφορία η οποία να υποστηρίζει την κατηγορία που έκανε το αξιότιμο Μέλος στην ερώτησή του, ότι δηλ. ο προϋπολογισμός του σχεδίου - της σταθερής σύνδεσης του Όρεσουντ - σημειώνει υπέρβαση κατά εκατοντάδες εκατομμύρια δανικές κορόνες. Είναι φυσικό να μας ενδιαφέρει η θεμελίωση του ισχυρισμού αυτού διότι δεν υπάρχει καμία απολύτως ένδειξη που να τον επιβεβαιώνει.
<P>
Όσον αφορά τις περιβαλλοντικές συνθήκες, οι δύο κύριες κοινοτικές νομοθεσίες είναι η Οδηγία 85/337 η οποία αναφέρεται στην εκτίμηση των επιπτώσεων ορισμένων δημόσιων και ιδιωτικών έργων στο περιβάλλον και η Οδηγία 79/409 για την προστασία των αγρίων πτηνών. Κατά το 1991 και το 1992 η Επιτροπή εξέτασε τη συμμόρφωση της Δανίας με τις ανωτέρω οδηγίες σε συνάρτηση με το όλο σχέδιο και διαπίστωσε ότι δεν έχει σημειωθεί καμία παράβαση.
<P>
Επιπλέον, όσον αφορά τη σουηδική πλευρά του έργου, η κατασκευαστική κοινοπραξία υπέβαλλε αίτηση σύμφωνα με τη σουηδική νομοθεσία περί φυσικών πόρων. Η αίτηση συνοδεύοταν από μελέτη περιβαλλοντικών επιπτώσεων. Η μελέτη αυτή, μαζί με ένα αριθμό επί μέρους εκθέσεων, προοριζόταν να αποτελέσει τη βάση για την περιβαλλοντική εξέταση του έργου από σουηδικής πλευράς. Γίνεται επίσης δεκτό ότι μια δανική μη κυβερνητική περιβαλλοντική οργάνωση - το δανικό τμήμα της Γκρήνπις - δικαιώθηκε τον Ιούλιο του 1994 όταν αναγνωρίσθηκε ως έχουσα νόμιμο δικαίωμα για να αμφισβητήσει το έργο επί τη βάσει ελλιπούς μελέτης περιβαλλοντικών επιπτώσεων.
<P>
Ωστόσο, σύμφωνα με μεταγενέστερη δικαστική απόφαση, οι εργασίες μπορούν να συνεχιστούν μέχρι την έκδοση της τελικής αποφάσεως.

<SPEAKER ID=219 LANGUAGE="EN" NAME="Wijsenbeek">
Σε σχέση με την ερώτηση του κ. Kφnig, δεν θα συμφωνούσε άραγε ο Επίτροπος ότι, υπόψη των πολύ περιορισμένων διαθέσιμων πόρων και των προτάσεων που έκανε ο Πρόεδρος Santer, τα έργα αυτά θα αποτελούσαν εξαίρετα παραδείγματα εφαρμογής ενός κοινοτικού δανειστικού εργαλείου;

<SPEAKER ID=220 LANGUAGE="EN" NAME="Kinnock, Neil">
Δεν θα εκπλαγείτε να ακούσετε ότι διάκειμαι ευνοϊκά απέναντι στην ιδέα διερεύνησης των δυνατοτήτων ανάπτυξης ενός κοινοτικού δανειστικού εργαλείου. Ο Πρόεδρος Santer έφερε ξανά στην επιφάνεια τα αποκαλούμενα Eurobonds. Αυτή τη στιγμή διεξάγονται αξιολογήσεις και διερευνήσεις για να διαπιστωθεί εάν μπορεί να αναπτυχθεί μια ευρύτερη και ισχυρότερη επιχειρηματολογία από εκείνη που είχε προταθεί αρχικά σχετικά με την καθιέρωση μιας νέας μορφής κοινοτικού δανεισμού.
<P>
Το αξιότιμο Μέλος θα γνωρίζει ωστόσο πολύ καλά ότι υπάρχει πολύ σθεναρή αντίσταση σ' αυτή την ιδέα μεταξύ των κρατών μελών και ότι ίσως δεν θα είναι η πρώτη φορά στην ιστορία όπου η Επιτροπή με τις απόψεις της και το Κοινοβούλιο με τον ενθουσιασμό του αποδεικνύονται περισσότερο ρεαλιστές και περισσότερο προοδευτικοί από το Συμβούλιο των Υπουργών.

<SPEAKER ID=221 NAME="Πρόεδρος">
Ερώτηση αριθ. 34 του κ. Κωνσταντίνου Χατζηδάκη (Η-0234/96)
<P>
Θέμα: Αξιοποίηση της Εγνατίας μέσω της κατασκευής κάθετων οδικών αξόνων
<P>
Δεδομένης της κατασκευής της Εγνατίας Οδού, η οποία έχει ενταχθεί στα Διευρωπαϊκά Δίκτυα, μπορεί η Επιτροπή να με πληροφορήσει πώς αντιμετωπίζει την ιδέα μεγιστοποίησης της ωφελιμότητάς της μέσω της κατασκευής κάθετων οδικών αξόνων που θα συνδέουν την Εγνατία με τη Σόφια, το Μοναστήρι, τα Σκόπια και το Δυρράχο και εάν συμφωνεί, από πού θα μπορούσαν να αντληθούν πόροι για την υλοποίηση αυτού του έργου;

<SPEAKER ID=222 NAME="Kinnock, Neil">
Η Επιτροπή συμφωνεί με τα οφέλη του σχεδίου προτεραιότητας των διευρωπαϊκών δικτύων της Εγνατίας Οδού και συμφωνεί ότι τα οφέλη αυτά μπορούν να βελτιωθούν με την κατασκευή των διαμεθοριακών συνδέσμων προς βορράν οι οποίες θα μπορούσαν να παράσχουν επαρκείς οδικές συνδέσεις από την Ελλάδα προς την Αλβανία, τη Fyrom και τη Βουλγαρία και θα μπορούσαν επίσης να αυξήσουν την οικονομική βιωσιμότητα του έργου. Το Κοινοτικό Πλαίσιο Στήριξης περιόδου 1994-1999 για την Ελλάδα, η κοινοτική πρωτοβουλία INTERREG II και το Ταμείο Συνοχής συγχρηματοδοτούν ήδη την επί κοινοτικού εδάφους κατασκευή των οδικών αξόνων που συνδέουν την Εγνατία Οδό με την Αλβανία, τη Fyrom και τη Βουλγαρία, ενώ η διασύνδεση Θεσσαλονίκη-Εύζωνοι ανταποκρίνεται ήδη σε προδιαγραφές αυτοκινητοδρόμου. Το πρόγραμμα PHARE ήδη συγχρηματοδοτεί τη συνέχιση ορισμένων από αυτούς τους άξονες πέραν των συνόρων της Ευρωπαϊκής Ένωσης προς Δυρράχιο και Σόφια.
<P>
Επιπλέον, αναμένεται ότι κατόπιν της ομαλοποίησης των σχέσεων με τη Fyrom θα ληφθούν αποφάσεις για την κατασκευή της συνέχειας του άξονα Φλώρινα/Νίκη προς τη Fyrom. Η Επιτροπή ασαφαλώς θα συνεχίσει τις προσπάθειές της για την αξιοποίηση όλων των δυνατοτήτων περαιτέρω συγχρηματοδότησης αυτών των συνδέσμων μέσα στα πλαίσια των υφισταμένων κοινοτικών μηχανισμών και εργαλείων. Συνοπτικά, αυτό σημαίνει ότι τα τμήματα εντός της επικράτειας της ΕΕ μπορούν να οφεληθούν από συγχρηματοδότηση του Περιφερειακού Ταμείου και του Ταμείου Συνοχής όπως επίσης και από δάνεια της ΕΤΕπ, ενώ τα τμήματα εκτός της Ευρωπαϊκής Ένωσης μπορούν να συγχρηματοδοτηθούν από το πρόγραμμα PHARE καθώς επίσης και από δάνεια της ΕΤΕπ.

<SPEAKER ID=223 NAME="Χατζηδάκης">
Eυχαριστώ τον κύριο Επίτροπο για την απάντηση που μου έδωσε. Θα ήθελα απλώς να υπογραμμίσω για μια ακόμη φορά, ως μέλος της Επιτροπής Περιφερειακής Πολιτικής, ότι υπάρχει μια δυσκολία στη χρηματοδότηση τέτοιου είδους έργων, που αφορούν χώρες που δεν ανήκουν στην Ευρωπαϊκή Ένωση. Δεδομένου ότι εμείς χρηματοδοτούμε τα δικά μας έργα από το Ταμείο Συνοχής ή από το Κοινοτικό Πλαίσιο Στήριξης, πρέπει, για τις χώρες που δεν είναι μέλη της Ευρωπαϊκής Ένωσης, να τα συνδυάζουμε με χρηματοδότηση από το Πρόγραμμα PHARE. Αυτό είναι ένα πρόβλημα. Θα ήθελα να ελπίζω ότι αυτό δεν θα εμποδίσει την πρόοδο των καθέτων αξόνων της Εγνατίας, αλλά, ταυτοχρόνως, θα ήθελα να ρωτήσω τον κύριο Επίτροπο πόσο αισιόδοξος είναι για τη συνολική πρόοδο των έργων αυτών και εάν νομίζει ότι με τη συμμετοχή ιδιωτικών κεφαλαίων θα μπορούσαν η Εγνατία και οι κάθετοι δρόμοι να προχωρήσουν πολύ γρηγορότερα απ' ό, τι προχωρούν σήμερα.

<SPEAKER ID=224 LANGUAGE="EN" NAME="Kinnock, Neil">
Είμαι βέβαιος ότι δεν υπάρχει ούτε ένα έργο στην Ευρωπαϊκή Ένωση για το οποίο δεν θα μπορούσα να πω ότι μπορεί να κάνει ταχύτερη πρόοδο. Στην περίπτωση του συγκεκριμένου έργου θα πρέπει να πω ότι, υπόψη των ιδιαίτερων συνθηκών που σχετίζονται μ' αυτό, των συμφερόντων που υπάρχουν σχετικά και δοθέντος ότι είναι η πρώτη φορά στην ιστορία που αναλαμβάνεται ένα παρόμοιο αναπτυξιακό έργο, μπορώ να εκφράσω κάποιο βαθμό ικανοποίησης με το έντονο ενδιαφέρον που επιδεικνύεται και τις προσπάθειες που γίνονται για να διασφαλιστεί ότι το όλο έργο θα οφεληθεί από την κατά το δυνατόν ταχύτερη πρόοδό του. Προτιμώ να μην είμαι αισιόδοξος. Προτιμώ απλά να είμαι ρεαλιστής και είναι ρεαλιστικό να δηλώσω ότι σε κάποιο προσδιορίσιμο χρονικό διάστημα οι έντονες προσπάθειες που καταβάλλονται από όλες τις πλευρές θα καταλήξουν σε ένα ικανοποιητικό αποτέλεσμα.

<SPEAKER ID=225 NAME="Πρόεδρος">
Η Ώρα των Ερωτήσεων έληξε. Οι ερωτήσεις που δεν συζητήθηκαν λόγω ελλείψεως χρόνου θα λάβουν γραπτή απάντηση .
<P>
(Η συνεδρίαση διακοπείσα στις 19.05 επαναλαμβάνεται στις 21.00)

<CHAPTER ID=8>
Αλιευτική συμφωνία με το Μαρόκο
<SPEAKER ID=226 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0085/96) του κ. Arias Caρete, εξ' ονόματος της Επιτροπής Αλιείας, σχετικά με την πρόταση απόφασης του Συμβουλίου όσον αφορά τη σύναψη της Συμφωνίας συνεργασίας στον τομέα της θαλάσσιας αλιείας μεταξύ της Ευρωπαϊκής Κοινότητας και του Βασιλείου του Μαρόκου, και τη θέσπιση των διατάξεων για την εφαρμογή της (12358/95 - C40135/95-95/0306(AVC)).

<SPEAKER ID=227 NAME="Arias Caρete">
Κύριε Πρόεδρε, κυρία Επίτροπε, κυρίες και κύριοι βουλευτές, η αλιευτική συμφωνία με το Μαρόκο αποτελεί τη σημαντικότερη σύμβαση περί αλιείας που έχει συνάψει η Κοινότητα, όχι μόνο λόγω του οικονομικού της ύψους -οπωσδήποτε σημαντικού- αλλά και λόγω των ευρέων κοινωνικοοικονομικών της επιπτώσεων.
<P>
Η συμφωνία αυτή απετέλεσε το βασικό θέμα συζήτησης στην Επιτροπή Αλιείας κατά τους τελευταίους μήνες. Είναι ίσως περιττό να υπενθυμίσουμε ότι, μετά τις 30 Απριλίου 1995, ημερομηνία πρόωρης εκπνοής της προηγούμενης σύμβασης που ρύθμιζε τις αλιευτικές σχέσεις μεταξύ των Ευρωπαϊκής Ένωσης και του Μαρόκου, το Κοινοβούλιο απεφάνθη επανειλημμένως σχετικά με τον ευρύ προβληματισμό που προκάλεσαν οι εν εξελίξει διαπραγματεύσεις για την ανανέωσή της, γι' αυτό και δεν πρόκειται να επαναλάβουμε τις δηλώσεις που περιλαμβάνονται σε παλαιότερα ψηφίσματα του Σώματος.
<P>
Πριν εισέλθουμε όμως στο σχολιασμό του περιεχομένου της συμφωνίας και των συνεπειών που απορρέουν από αυτήν, θα επιθυμούσα, εξ' ονόματος της Επιτροπής Αλιείας, να ευχαριστήσω ειλικρινά την Επιτροπή για τη συνεργασία της και για την ταχύτητα διαβίβασης της πληροφόρησης την οποία διετήρησε κατά τη διάρκεια των επτά μηνών που διήρκεσαν οι διαπραγματεύσεις -προσπάθεια ακόμη πιο αξιέπαινη αν ληφθούν υπόψη τόσο η δυσκολία τους όσο και τα επανειλημμένα αδιέξοδα- μια συνεργασία η οποία ελπίζουμε ότι θα αποτελέσει κανόνα δράσης στο μέλλον.
<P>
Επίσης, δράττομαι της ευκαιρίας για να εκφράσω την ικανοποίησή μας διότι, μετά από μακρά διαδικασία διαλόγου και διαπραγματεύσεων μεταξύ Κοινοβουλίου, Επιτροπής και Συμβουλίου, η διοργανική συνεργασία φαίνεται ότι απέδωσε τους καρπούς της και, για πρώτη φορά σε μια διεθνή συμφωνία στον τομέα της αλιείας, γνωμοδοτεί το Κοινοβούλιο, σύμφωνα με το άρθρο 228, παράγραφος 3, δεύτερο εδάφιο της ΣΕΕ δηλαδή, ακριβώς όπως είχε ζητήσει επανειλημμένως το Σώμα, μέσω της διαδικασίας σύμφωνης γνώμης. Ελπίζουμε ότι αυτό δε θα αποτελέσει εξαίρεση και θα σημάνει μια αλλαγή του δόγματος το οποίο διετήρησαν ως τώρα το Συμβούλιο και η Επιτροπή σχετικά με τις νομικές βάσεις που αντιστοιχούν στις διεθνείς συμφωνίες στον τομέα της αλιείας.
<P>
Ωστόσο, θα πρέπει να εκφράσω την έκπληξη και την απογοήτευση της Επιτροπής Αλιείας για την καθυστέρηση της γνωμοδότησης του Κοινοβουλίου σχετικά με αυτήν τη συμφωνία, η οποία έρχεται σε αντίθεση με την προαναφερόμενη ταχύτητα και σπουδή της Επιτροπής και του Συμβουλίου. Ωστόσο, θα πρέπει να αναγνωρίσουμε ότι τουλάχιστον κληθήκαμε να γνωμοδοτήσουμε πριν λήξει η καθορισμένη προθεσμία για την πρώτη καταβολή της χρηματοδοτικής αντιστάθμισης που αντιστοιχεί σε αυτήν τη συμφωνία.
<P>
Πέραν αυτών των παρατηρήσεων, θα πρέπει να δηλώσουμε, περνώντας πλέον στο περιεχόμενο της συμφωνίας, ότι ανεξάρτητα από την αξιολόγηση της κάθε πολιτικής Ομάδας του Κοινοβουλίου σχετικά με αυτήν, πρόκειται οπωσδήποτε για μια συμφωνία στην οποία παρατηρείται ένας περιορισμός των αλιευτικών δυνατοτήτων σε σχέση με την προηγούμενη συμφωνία, ο οποίος θίγει ιδιαιτέρως τα αλιευτικά σκάφη κεφαλοπόδων, τα παραγαδιάρικα και ορισμένα τμήματα της παράκτιας αλιείας. Πρόκειται για μια συμφωνία όπου παρατηρείται αύξηση των δικαιωμάτων εισφοράς των πλοιοκτητών καθώς και αύξηση των εργασιακών βαρών όσον αφορά την επιβίβαση Μαροκινών ναυτικών, πράγμα που, σε ορισμένες περιπτώσεις, δυσχεραίνει την αλιευτική δραστηριότητα.
<P>
Αρμόζει επίσης να διατυπώσουμε ένα συλλογισμό σχετικά με τη διάρκεια. Θα ήταν σωστό η προβλεπόμενη συμφωνία για τέσσερα χρόνια να αποτελούσε αδιαπραγμάτευτη δέσμευση και για τις δύο πλευρές, και να αποφευχθούν, όπως στο προηγούμενο πρωτόκολλο, μονόπλευρες δραστικές μειώσεις της αρχικά προβλεπόμενης διάρκειας. Αν και δεν προβλέπεται ρητά μια ρήτρα ανανέωσης, το Σώμα ζητεί επίμονα από την Επιτροπή, την κατάλληλη στιγμή, αρκετά νωρίς, να ξεκινήσει τις επαφές και τις απαραίτητες διαπραγματεύσεις για μια ειρηνική συνέχιση των αλιευτικών σχέσεων με το Μαρόκο, αφού παρέλθει η αρχικά προβλεπόμενη περίοδος ισχύος.
<P>
Ίσως δεν πρόκειται για την καλύτερη συμφωνία, για τη συμφωνία που θα προτιμούσαμε. Ίσως όμως, κυρία Επίτροπε, να είναι η καλύτερη δυνατή συμφωνία. Γι' αυτό και η Επιτροπή Αλιείας, μετά από εμπεριστατωμένη συζήτηση, συμφώνησε να δώσει τη συγκατάθεσή της στους όρους με τους οποίους τη διαπραγματεύθηκε η Επιτροπή. Ελπίζουμε ότι η Ολομέλεια θα την εγκρίνει.
<P>
Εξάλλου όμως, η συμφωνία αυτή κατέστησε σαφή την αυξανόμενη δυσκολία σχετικά με τη σύναψη διεθνών συμφωνιών αυτού του μεγέθους. Και αυτό, μαζί με το γεγονός ότι οι τρίτες χώρες αναπτύσσουν προοδευτικά τους στόλους τους και τη βιομηχανία κονσερβοποίησης και μεταποίησης, καθιστά σαφή την πλεοναστική αλιευτική ικανότητα του κοινοτικού στόλου. Η Επιτροπή Αλιείας πιστεύει ότι αυτό το πρόβλημα δεν έχει προσεγγιστεί σοβαρά ως σήμερα. Σε πολλές περιπτώσεις, εφαρμόστηκε μια πολιτική ημιμέτρων και συγκαλύψεων, αλλά η κατάσταση του αλιευτικού τομέα, όπως είπε επανειλημμένως και η ίδια η Επίτροπος, απαιτεί την αντιμετώπιση αυτού του προβλήματος, με την επείγουσα προσέγγιση των απαραίτητων εναλλακτικών λύσεων για τις περιφέρειες και τα άτομα που πρόκειται να πληγούν συνεπεία των ανακατατάξεων στον αλιευτικό τομέα.
<P>
Είναι προφανές, κυρία Επίτροπε, ότι οι διαπραγματεύσεις για τα επόμενα POPS θα είναι πολύ δύσκολες, θα πρέπει όμως να διεξαχθούν με βάση τη σοβαρότητα και την αυστηρότητα, και όχι τον πολιτικό οπορτουνισμό. Θα πρέπει επίσης να διεξαχθούν με βάση τη θέσπιση χρηματοοικονομικών -και κυρίως κοινωνικών- μέτρων, απαραίτητων για την αντιμετώπιση του κόστους που πηγάζει από αυτά, και βεβαίως, μέσα στα πλαίσια ενός ευρέος διαλόγου και σε συνεργασία με τους εμπλεκομένους οικονομικούς και κοινωνικούς παράγοντες.
<P>
Κυρία Επίτροπε, σήμερα σας συγχαίρουμε και ζητάμε από το Σώμα να εγκρίνει αυτήν την αλιευτική συμφωνία δε μπορούμε όμως παράλληλα να ξεχνάμε ότι οφείλουμε να καταβάλλουμε πολύ σοβαρή προσπάθεια για να προσαρμόσουμε το στόλο μας στις αλιευτικές μας δυνατότητες. Ευχόμαστε στην Επιτροπή κάθε επιτυχία κατά τις αλιευτικές διαπραγματεύσεις που διεξάγει, ώστε να μπορέσει να διατηρηθεί η δραστηριότητα του στόλου μας, ευχόμαστε όμως επίσης τα Κράτη μέλη να αντιμετωπίσουν με αυστηρότητα τις υποχρεώσεις που τους αντιστοιχούν ώστε να διατηρηθεί η μεσοπρόθεσμη και μακροπρόθεσμη βιωσιμότητα των αλιευτικών τους στόλων.
<P>
(Χειροκροτήματα)

<SPEAKER ID=228 LANGUAGE="ES" NAME="Varela Suanzes-Carpegna">
Κύριε Πρόεδρε, κυρία Επίτροπε, αξιότιμοι κύριοι βουλευτές, συμπληρώθηκε σχεδόν ένας χρόνος από τότε που ξέσπασε η αλιευτική διένεξη μεταξύ Ευρωπαϊκής Ένωσης και Μαρόκου. Από τότε συνέβησαν πολλά σε σχέση με αυτήν, που βρήκαν απήχηση κάθε φορά σε αυτό το Κοινοβούλιο, και στα οποία σας παραπέμπω. Στο βάθος όμως όλων αυτών υπάρχει, όπως υπογραμμίστηκε και στην πρόσφατη ολομέλεια της 27ης του προηγουμένου μηνός στις Βρυξέλλες, η επείγουσα ανάγκη αναθεώρησης και ενίσχυσης της πολιτικής των διεθνών αλιευτικών συμφωνιών της Ευρωπαϊκής Ένωσης.
<P>
Στην προκειμένη περίπτωση, δεν πρόκειται να υπεισέλθω στα «ψιλά γράμματα» της συμφωνίας -ο Πρόεδρος της Επιτροπής Αλιείας αναφέρθηκε στις βασικές θετικές αλλά και αρνητικές πτυχές, καθώς και στο κοινωνικό κόστος που συνεπάγεται- διότι επιθυμώ να επικεντρωθώ στην Πολιτική με «μεγάλα γράμματα», με κεφαλαίο Π. Προηγουμένως όμως θα ήθελα να δηλώσω, κυρία Επίτροπε, ότι αξιολογούμε θετικά την επίτευξη της συμφωνίας και της περιόδου ισχύος των 4 ετών, και σε σχέση με αυτήν την προθεσμία συμφωνώ με το αίτημα που διατύπωσε ο Πρόεδρος της Επιτροπής Αλιείας να οριστούν οι κατάλληλες εγγυήσεις ώστε να τηρηθεί.
<P>
Αξιολογούμε επίσης θετικά ότι για πρώτη φορά -αν και καθυστερημένα- υποβάλλεται στη σύμφωνη γνώμη αυτού του Κοινοβουλίου, όπως είχαμε ζητήσει. Κατά βάθος όμως - επιμένω- δεδομένης της αποκομισθείσας εμπειρίας και για λόγους πολιτικού, θεσμικού και τομεακού χαρακτήρα, απαιτείται μια νέα προσέγγιση των διεθνών συμφωνιών. Από πολιτική άποψη, η αλιεία θα πρέπει να συνδεθεί με την εξωτερική και την εμπορική πολιτική της Ευρωπαϊκής Ένωσης. Από θεσμική άποψη, το Κοινοβούλιο θα πρέπει να εμπλακεί οριστικά, με πλήρη δικαιώματα και με αυστηρότητα, στη διαπραγμάτευση, την έγκριση και τον έλεγχο των συμφωνιών αυτών. Από τομεακή άποψη, θα πρέπει να αναγνωρίσουμε ότι οι διεθνείς αλιευτικές συμφωνίες είναι απαραίτητες για τη διατήρηση του κοινοτικού στόλου, και συνεπώς αποτελούν έναν βασικό πυλώνα για το μέλλον της Κοινής Αλιευτικής Πολιτικής, ώστε να καθοριστούν σταθερές εξωτερικές αλιευτικές περιοχές και να εξευρεθούν νέες εναλλακτικές αλιευτικές περιοχές.
<P>
Στην περίπτωση του Μαρόκου, όπως προηγουμένως στην περίπτωση του Καναδά, υπήρξαν σοβαρές αβλεψίες και αυτοσχεδιασμοί, σημαντικοί αλιευτικοί περιορισμοί και δαπανηρές αντισταθμίσεις, και δημιουργήθηκαν προηγούμενα τα οποία οπωσδήποτε δε θα περάσουν απαρατήρητα από άλλα Κράτη με τα οποία θα χρειαστεί σύντομα να διαπραγματευτούμε ή να επαναδιαπραγματευτούμε άλλες συμφωνίες. Για όλους αυτούς τους λόγους, εγκρίνουμε την πρωτοβουλία της Επιτροπής να πραγματοποιήσει το Μάιο ένα σεμινάριο με τους βουλευτές της Επιτροπής Αλιείας αυτού του Κοινοβουλίου, προκειμένου να συζητηθεί η μελλοντική ευρωπαϊκή πολιτική των αλιευτικών συμφωνιών. Ελπίζουμε ότι η συνάντηση του Quimper θα θέσει τις βάσεις για μια νέα πολιτική και θα ρίξει φως στον τομέα, το φως που μας ζητά αυτήν τη στιγμή.

<SPEAKER ID=229 LANGUAGE="EN" NAME="Teverson">
Κύριε Πρόεδρε, θα ήθελα να πω ότι η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών υποστηρίζει σθεναρά και καλωσορίζει αυτή τη συμφωνία και ελπίζει ότι το Κοινοβούλιο, μέσω της διαδικασίας συμφωνίας, θα της δώσει την ευκαιρία να προχωρήσει. Δεχόμαστε με ικανοποίηση το γεγονός ότι το Κοινοβούλιο έχει πλήρη εξουσία μαζί με το Συμβούλιο για τη συμφωνία αυτή μέσω της προαναφερόμενης διαδικασίας.
<P>
Υπάρχουν ωστόσο ένα ή δύο σημεία που θα ήθελα να υπογραμμίσω σε σχέση με το ευρύτερο θέμα. Ορισμένα από αυτά τα σημεία έχουν ήδη τεθεί από συναδέλφους, δηλ. πιο συγκεκριμένα ο τρόπος με τον οποίο λειτουργούν οι διεθνείς αλιευτικές συμφωνίες, ο τρόπος με τον οποίο συμφωνούνται και οι επιπτώσεις τις οποίες έχουν όχι μόνο στους δικούς μας αλιευτικούς στόλους αλλά και στους αντίστοιχους άλλων χωρών. Στην παρούσα συμφωνία περιλαμβάνονται ορισμένες πλευρές σαφώς βελτιωμένες έναντι άλλων διεθνών συμφωνιών που έχει εξετάσει το Κοινοβούλιο. Ελπίζω ότι θα υπάρξει επαρκής έλεγχος και ότι τα χρήματα θα επανεπενδυθούν επί τόπου για ερευνητικούς και άλλους σκοπούς.
<P>
Εκείνο που μου προκαλεί τη μεγαλύτερη ανησυχία είναι το μέγεθος του χρηματικού ποσού σε σύγκριση με τα συνολικά ποσά που επενδύει η Ευρωπαϊκή Ένωση στην αλιεία καθώς και το γεγονός ότι σε όρους οικονομικής αποτελεσματικότητας η παρούσα συμφωνία αντιστοιχεί με το ισόποσο 250.000 Ecu ανά σκάφος και έτος και περίπου 16.000 Ecu ανά άτομο το οποίο έχει σχέση άμεσης απασχόλησης με την αλιευτική βιομηχανία. Θα πρέπει να ζητήσω επεξηγήσεις επ' αυτού σε σχέση γενικά με την αξία των διεθνών αλιευτικών συμφωνιών, αλλά αναγνωρίζω πλήρως τη σημασία της συμφωνίας για την αλιευτική βιομηχανία της Ισπανίας και της Πορτογαλίας και επομένως πιστεύω ότι η έκθεση πρέπει να προχωρήσει.

<SPEAKER ID=230 LANGUAGE="ES" NAME="Jovι Peres">
Κύριε Πρόεδρε, σε σχέση με την αλιευτική συμφωνία μεταξύ της Ευρωπαϊκής Ένωσης και του Βασιλείου του Μαρόκου δε θα πρέπει να παραβλέψουμε τις γενικότερες σχέσεις μεταξύ των δύο χωρών και το πώς αυτές έχουν καθιερωθεί. Σε κάθε διεθνή συμφωνία είναι απαραίτητο να υπάρχει μια συμμετρία που να σέβεται και να ικανοποιεί στο μέγιστο τις ανάγκες των συμβαλλομένων μερών. Εμείς θεωρούμε προφανή τον μη ισόρροπο χαρακτήρα αυτής της συμφωνίας, και σε σχέση με αυτό θα πρέπει να ληφθεί υπόψη ότι σε γενικά πλαίσια -και δεν αναφέρομαι μόνο στην αλιεία- το Μαρόκο πέτυχε παραχωρήσεις απέναντι σε ορισμένους χαρακτηριστικούς παραγωγικούς τομείς του Νότου της Ευρωπαϊκής Ένωσης, οι οποίες επηρεάζουν αρνητικά, δημιουργώντας τον κίνδυνο να πληγούν σοβαρά οι οικονομικές και κοινωνικές μας δομές.
<P>
Κατά τη διαπραγμάτευση, το Μαρόκο άσκησε πιέσεις επί του αλιευτικού τομέα, υποχρεώνοντας τον κοινοτικό στόλο σε αδράνεια με σκοπό να επιτύχει παραχωρήσεις στον αγροτικό τομέα. Τα επιχειρήματα που προβλήθηκαν, υποθετικώς συντηρητικά, απεδείχθησαν πολλές φορές ανυπόστατα. Η διαπραγματευτική θέση της Ευρωπαϊκής Ένωσης υπήρξε εξαιρετικά αδύναμη: συγκαλύφθηκε το ζήτημα της κυριαρχίας των υδάτων της Δυτικής Σαχάρας και έγιναν παραχωρήσεις γεωργικού χαρακτήρα αόριστης διάρκειας, για να υπογραφεί μια αλιευτική συμφωνία καθορισμένης διάρκειας και αρκετά περιοριστική.
<P>
Η αδυναμία της θέσης της Ευρωπαϊκής Ένωσης δε μπορεί να καταλογιστεί, κατά την άποψή μας, στην Επιτροπή Αλιείας ή στην κ. Bonino, αλλά αποτελεί ευθύνη των τοποθετήσεων ορισμένων Κρατών στους κόλπους του Συμβουλίου. Προσωπικά κατανοώ τις δυσκολίες που συνάντησε η κ. Bonino σε όλη τη διάρκεια της περιόδου των διαπραγματεύσεων και τη συγχαίρω για ένα ορισμένο είδος ενεργειών.
<P>
Η συμφωνία δεν είναι ικανοποιητική για μας, εφόσον δημιουργεί προηγούμενο για την επαναδιαπραγμάτευσή της. Ζητήθηκε από το Ευρωπαϊκό Κοινοβούλιο να γνωμοδοτήσει, και αυτό είναι θετικό, αλλά η γνωμοδότηση μας ζητήθηκε αργά. Θα ήθελα να συμφωνήσω με τα όσα ανέφεραν άλλοι συνάδελφοι σχετικά με τα περίπλοκα προβλήματα των συμφωνιών με τρίτες χώρες. Ελπίζουμε ότι θα μπορέσει να ανοίξει ο δρόμος ώστε όλοι να έχουμε περισσότερη επίγνωση των δυσκολιών και να γνωρίζουμε σχετικά με τι θα εργασθούμε στο σεμινάριο του Quimper.

<SPEAKER ID=231 LANGUAGE="EN" NAME="McKenna">
Κύριε Πρόεδρε, όπως τόνισα ενωρίτερα σε σχέση με την παρούσα συμφωνία, η ΕΕ θα πρέπει να διδαχθεί από τα προβλήματα που η ίδια έχει δημιουργήσει. Υπάρχει, για παράδειγμα, η τεράστια εξάρτηση των σκαφών της ΕΕ από την πρόσβαση στα νερά άλλων χωρών. Εκτός αυτού, σε ορισμένες από αυτές τις χώρες υπάρχει επιθυμία περιορισμού της πρόσβασης της ΕΕ στα αλιευτικά τους αποθέματα δεδομένου ότι έχουν υποστεί εντατική εκμετάλλευση και χρειάζονται χρόνο για να συνέλθουν.
<P>
Είναι προφανές ότι οι περιορισμοί αυτοί θα έχουν αρνητικές επιπτώσεις στους αλιείς της ΕΕ, ιδιαίτερα τους ισπανούς και, σε μικρότερο βαθμό, τους γάλλους οι οποίοι είναι οι κυρίως οφελούμενοι από τις συμφωνίες. Εν τούτοις, πρέπει να σεβόμεθα τα συμφέροντα των άλλων χωρών στη διατήρηση των αλιευτικών τους αποθεμάτων.
<P>
Θα πρέπει επίσης να μεταβάλουμε τον τρόπο προσέγγισής μας σ' αυτές τις συμφωνίες. Δεν θα πρέπει να τις χρησιμοποιούμε ως δικλείδα ασφαλείας για την εκτόνωση του πλεονάζοντος δυναμικού των αλιευτικών στόλων της ΕΕ. Αυτό που κάνουμε είναι να εξάγουμε στις χώρες αυτές το δικό μας πρόβλημα με όλες τις αρνητικές επιπτώσεις επάνω τους. Θα πρέπει να τοποθετήσουμε τις αλιευτικές συμφωνίες στο ευρύτερο πλαίσιο της υπεύθυνης διαχείρισης των περιφερειακών αλιευτικών περιοχών, αποδίδοντας μεγαλύτερη έμφαση στη διατήρηση των αποθεμάτων και στις ανάγκες των τοπικών κοινοτήτων.
<P>
Κατόπιν τούτων, υπάρχουν ορισμένα θετικά σημεία στην παρούσα συμφωνία. Δέχομαι με ικανοποίηση τις διατάξεις της συμφωνίας για τη χρηματοδότηση ανάπτυξης του τομέα αλιείας του Μαρόκου όπως επίσης και τη βελτίωση της έρευνας για τα αλιεύματα της περιοχής καθώς και την καλύτερη κατάρτιση των αλιέων. Δέχομαι με ικανοποίηση επίσης την αποδοχή της αρχής ότι το μέγεθος του αλιευτικού στόλου της ΕΕ που θα επιτρέπεται να εισέλθει στα μαροκινά νερά θα πρέπει να βρίσκεται σε αντιστοιχία με την ποσότητα των αλιευμάτων που είναι πράγματι διαθέσιμα για αλιεία. Ομοίως, θα πρέπει εμείς στην ΕΕ να αναγνωρίσουμε πράγματι ότι δεν έχουμε κανένα δικαίωμα να διεξάγουμε απεριόριστη αλιεία είτε στα μαροκινά νερά είτε στα νερά οποιασδήποτε άλλης χώρας.

<SPEAKER ID=232 LANGUAGE="ES" NAME="Sαnchez Garcνa">
Κύριε Πρόεδρε, κυρία Επίτροπε, αξιότιμοι κύριοι βουλευτές, πιστεύω ότι πρέπει να χαιρόμαστε που η έκθεση αυτή σχετικά με τη συμφωνία συνεργασίας στον τομέα της θαλάσσιας αλιείας μεταξύ της Ευρωπαϊκής Ένωσης και του Βασιλείου του Μαρόκου ήρθε ενώπιον του Σώματος, διότι αυτό αποδεικνύει δύο πράγματα: πρώτον, ότι η Επιτροπή Αλιείας και η Επιτροπή Προϋπολογισμών είχαν δίκιο όταν εξέδωσαν την πολιτική τους γνωμοδότηση σχετικά με αυτήν, εφόσον το Συμβούλιο αναγνωρίζει τις δημοσιονομικές επιπτώσεις της εν λόγω συμφωνίας, πράγμα που συνεπάγεται ένα θετικό βήμα για το ρόλο που έχει να διαδραματίσει το Ευρωπαϊκό Κοινοβούλιο στην κοινοτική διαδικασία λήψης αποφάσεων. Δεύτερον, ότι η πρόταση ψηφίσματος που παρουσίασα στις αρχές του έτους, εξ' ονόματος της Ομάδας της Ευρωπαϊκής Ριζοσπαστικής Συμμαχίας, είχε το λόγο ύπαρξής της.
<P>
Ωστόσο, η απόφαση του Συμβουλίου να εφαρμόσει προσωρινά τη συμφωνία περιορίζει το ρόλο του Κοινοβουλίου και εξουδετερώνει εν μέρει αυτήν τη δημοκρατικότερη τάση. Γι' αυτό και συμφωνώ με την Επιτροπή Προϋπολογισμών στην πολιτική της πρόταση η σύμφωνη γνώμη να εξαρτηθεί από την επίσημη δέσμευση από πλευράς της Ευρωπαϊκής Επιτροπής να ενημερώνει ετησίως το Ευρωπαϊκό Κοινοβούλιο σχετικά με το στάδιο δημοσιονομικής και χρηματοδοτικής εκτέλεσης της συμφωνίας σε συνέχεια της πρότασης ψηφίσματος που είχα καταθέσει, να προσθέσω ότι αρμόζει η Ευρωπαϊκή Επιτροπή να παρουσιάζει μιαν αξιολόγηση των κοινωνικοοικονομικών επιπτώσεων που απορρέουν από τη συμφωνία επί των θιγομένων κοινοτικών περιοχών, κυρίως των απομακρυσμένων.
<P>
Εντούτοις, πρόκειται να υποστηρίξουμε αυτήν τη σύμφωνη γνώμη, παρόλες αυτές τις διαφοροποιήσεις, καθώς και εκείνες που παρουσιάσαμε σε εύθετο χρόνο σχετικά με τους όρους της συμφωνίας, εφόσον θα πρέπει να αναγνωρίσουμε ότι το Μαρόκο έχει μεταβληθεί σε σημαντικό πόλο της εξωτερικής ευρωπαϊκής στρατηγικής και η ανησυχία αυτή εκφράστηκε ντε φάκτο μέσα από μια πολιτική διαλόγου η οποία, παρά τις εντάσεις στον τομέα της αλιείας καθώς και σε άλλους τομείς όπου παλαιότερα είχαν δημιουργηθεί διενέξεις, βαίνει προς την κατεύθυνση της συνεργασίας.

<SPEAKER ID=233 LANGUAGE="NL" NAME="Blokland">
Κύριε Πρόεδρε, ο ανά χείρας μου κανονισμός για τη σύναψη συμφωνίας με το Μαρόκο δεν αφορά θέματα αλιείας. Από τη συμφωνία αυτή θα υπάρξουν επιπτώσεις, έστω και έμμεσες, για τα οπωροκηπευτικά προϊόντα. Η συμφωνία αυτή δεν θα είχε ποτέ πραγματοποιηθεί εάν δεν υπήρχαν εμπορικές παραχωρήσεις στον τομέα των εισαγωγών λαχανικών, φρούτων και ανθέων από το Μαρόκο. Κατ' αυτόν τον τρόπο οι ευρωπαίοι γεωργοί οπωροκηπευτικών είναι εκείνοι οι οποίοι τελικά θυσιάστηκαν για την εξεύρεση λύσης στην αλιευτική διαμάχη μεταξύ της Ευρωπαϊκής Ένωσης και του Μαρόκου.
<P>
Η Ευρωπαϊκή Ένωση για να μετριάσει, κάπως, τις αρνητικές επιπτώσεις δεσμεύτηκε στο Συμβούλιο Γενικών Υποθέσεων στις 10 Νοεμβρίου 1995 να υποβάλει προτάσεις για τη δημιουργία ενός ταμείου προώθησης των προϊόντων που προέρχονται από την καλλιέργεια καλλωπιστικών φυτών. Από τότε όμως έχουν περάσει έξι μήνες και η Ευρωπαϊκή Επιτροπή δεν έχει υλοποιήσει την υπόσχεσή της γεγονός το οποίο είναι απαράδεκτο!
<P>
Αναμένω από την Επιτροπή να υποβάλει το συντομότερο δυνατόν συγκεκριμένες προτάσεις οι οποίες θα καλύπτουν ένα εκτεταμένο πεδίο εφαρμογής. Ο εν λόγω τομέας έχει να αντιμετωπίσει προβλήματα που ήταν αποτέλεσμα των αυξανόμενων εισαγωγών από τρίτες χώρες. Οι εισαγωγές αυτές ήταν προϊόν των δασμολογικών παραχωρήσεων που χορηγήθηκαν στις χώρες αυτές κατά τα τελευταία χρόνια, ώστε να φθάσουμε σήμερα στο σημείο να πραγματοποιούνται εισαγωγές από τρίτες χώρες χωρίς να επιβάλλεται κανένας δασμός για το σύνολο της ποσότητας. Έφθασε λοιπόν η στιγμή να προχωρήσει η Ευρωπαϊκή Ένωση σε ενέργειες για την αντιμετώπιση του προβλήματος.
<P>
Προτίθεται ο Επίτροπος να μας υποσχεθεί ότι θα το πράξει αυτό; Εάν ναι τότε θα μπορούσα να ψηφίσω υπέρ του κανονισμού.

<SPEAKER ID=234 LANGUAGE="PT" NAME="Apolinαrio">
Κύριε Πρόεδρε, κυρία Επίτροπε, κυρίες και κύριοι βουλευτές, σχεδόν πέντε μήνες μετά την έναρξη της προσωρινής εφαρμογής της αλιευτικής συμφωνίας μεταξύ Ευρωπαϊκής Ένωσης και Μαρόκου, το Ευρωπαϊκό Κοινοβούλιο δίνει τώρα τη σύμφωνη γνώμη του στη συμφωνία αυτή. Είναι δίκαιο να χαιρετήσουμε ιδιαίτερα τη δέσμευση της Επιτροπής και της Επιτρόπου κ. Bonino, καθώς επίσης και των υπηρεσιών της Επιτροπής και των κρατών μελών που παρακολούθησαν το θέμα αυτό κατά τη διάρκεια των διαπραγματεύσεων. Αλλά έχουμε επίσης μία εξαιρετική ευκαιρία να υπογραμμίσουμε τρεις κεντρικές ιδέες: τα οφέλη που η Πορτογαλία, η χώρα μου, θα αποσπάσει από τη συμφωνία αυτή - επίσης επειδή στην Πορτογαλία αναπτύχθηκε και αναπτύσσεται το επιχείρημα των πλεονεκτημάτων της διμερούς διαπραγμάτευσης μεταξύ Πορτογαλίας και Μαρόκου -, την ανάγκη να αρχίσουμε ήδη την προετοιμασία της περιόδου μετά το 1999 και την επείγουσα ανάγκη για μία νέα αλιευτική πολιτική.
<P>
Ειδικά στον αλιευτικό τομέα, η διαπραγμάτευση με το Μαρόκο στο πλαίσιο της Ευρωπαϊκής Ένωσης υπήρξε μέχρι τώρα ευνοϊκή για την Πορτογαλία. Η Πορτογαλία έχει τώρα τριπλάσιες αλιευτικές άδειες στο Μαρόκο από αυτές που διέθετε το 1985, και τα αλιευτικά δικαιώματα στηρίζονται τώρα σε μία επίσημη νομική βάση και όχι σε ένα πλαίσιο ειδικών αδειών. Επομένως αγωνιζόμαστε με συνέπεια και συνεχώς για τη συμφωνία αυτή.
<P>
Ωστόσο, πρέπει ήδη από τώρα να προετοιμάσουμε το μέλλον, την εποχή μετά την περίοδο 1995-1999, κυρίως εφόσον τεράστιοι πληθυσμοί και οικονομίες των ακτών της Πορτογαλίας και της Ισπανίας εξαρτώνται σημαντικά από τους πόρους που υπάρχουν στα μαροκινά ύδατα. Μία μελλοντική συμφωνία θα έχει πάντοτε μία διεκδίκηση για μείωση του στόλου που πρέπει να πάψει τη δραστηριότητα, για περισσότερες μεικτές εταιρείες, για βιώσιμη διαχείριση των αλιευτικών πόρων. Κανένας αρμόδιος δεν μπορεί να κάθεται αδιάφορος στη σκιά της μπανανιάς, διότι οι αλιείς δεν είναι, δεν υπήρξαν ποτέ εξαρτημένοι από τις επιδοτήσεις, θέλουν μόνο να εργαστούν.
<P>
Τρίτον, εμφανίζεται έτσι μία νέα αλιευτική πολιτική. Μία νέα κοινή αλιευτική πολιτική, βιώσιμη και υπεύθυνη, όπου οι διεθνείς συμφωνίες δεν θα μπορούν να αποτελούν την εξαγωγή των διαρθρωτικών ανεπαρκειών του κοινοτικού στόλου. Μία πολιτική η οποία βασίζεται στην αναγνώριση των αλιέων ως κύριων φορέων προστασίας των αλιευτικών πόρων, διότι είτε το θέλουμε είτε όχι μία πολιτική για τη θάλασσα και την υατοκαλλιέργεια θα υπάρξει μόνο με αλιεία και με αλιείς.

<SPEAKER ID=235 LANGUAGE="EN" NAME="Provan">
Κύριε Πρόεδρε, καλωσορίζω την έκθεση του Arias Caρete. Καλοσωρίζω τη συμφωνία καθώς επίσης και το γεγονός ότι η Επιτροπή κατόρθωσε να φτάσει σε συμφωνία με το Μαρόκο.
<P>
Αντιμετωπίσαμε πολύ δύσκολες καταστάσεις και, παρά το ότι δεν είμαι Μέλος του ΕΛΚ από την Ισπανία, είμαι ευτυχής που οι ισπανοί συνάδελφοί μας έχουν τώρα στη διάθεσή τους τη λύση μιας πολύ δύσκολης κατάστασης σύμφωνα με την οποία κατέβαλαν αποζημιώσεις σε αλιείς οι οποίοι δεν είχαν την ευκαιρία να αλιεύουν. Αυτή ήταν μια πολύ δύσκολη κατάσταση και επομένως είμαι ευτυχής για τη νέα συμφωνία. Έχοντας δηλώσει αυτά, θα ήταν λάθος μου να μην επιστήσω την προσοχή στο μέλλον αυτών των αλιευτικών συμφωνιών.
<P>
Η συμφωνία με το Μαρόκο είναι η σημαντικότερη όλων. Θα πρέπει να αναγνωρίσουμε το γεγονός ότι η παρούσα συμφωνία πρόκειται να στοιχίσει περίπου 20 % περισσότερο από την προηγούμενη και ότι ίσως να μην προσφέρει τις ίδιες αλιευτικές ευκαιρίες με εκείνες που είχαμε προηγουμένως.
<P>
Επιτρέψτε μου επίσης να πω ότι δέχομαι με ικανοποίηση, κ. Επίτροπε, την ευκαιρία που μας δίδετε για να εξετάσουμε το μέλλον αυτών των αλιευτικών συμφωνιών, όχι μόνο διότι είναι σημαντικές για τους ισπανούς συναδέλφους μας αλλά και διότι είναι κατ' ακολουθίαν σημαντικές και για ολόκληρο τον αλιευτικό στόλο της ΕΕ. Μελλοντικά δεν θα πρέπει να δαπανούμε τεράστια ποσά για ένα αγαθό το οποίο μπορεί ίσως να κτηθεί και με άλλον τρόπο. Θα πρέπει να δεχθούμε ότι έχουμε συμφωνίες επίσης με τις χώρες ΑΚΕ καθώς και άλλες ρυθμίσεις με τις αναπτυσσόμενες χώρες.
<P>
Η εξέταση αυτής της συνολικής σχέσεως από το Κοινοβούλιο ίσως να είναι δύσκολη. Πιστεύω ότι μελλοντικά θα πρέπει να είμαστε προσεκτικοί, γεγονός που ίσως να έχει επιπτώσεις για τους ισπανούς συναδέλφους μας και τους αλιείς τους. Το θέτω αυτό μόνο ως σημείωση καθόσο πιστεύω ότι το κόστος των αλιευμάτων πρόκειται να αποτελεί ένα σημαντικό παράγοντα των μελλοντικών συμφωνιών.

<SPEAKER ID=236 LANGUAGE="ES" NAME="Vallvι">
Κύριε Πρόεδρε, κυρία Επίτροπε, αξιότιμοι κύριοι βουλευτές, πιστεύω ότι πρέπει να μας χαροποιεί το γεγονός ότι καταλήξαμε σε αυτήν την αλιευτική συμφωνία μεταξύ της Ευρωπαϊκής Ένωσης και του Μαρόκου. Η συμφωνία αυτή παρουσιάζει κάποια χαρακτηριστικά τα οποία πιστεύω ότι θα είναι κοινά με τις συμφωνίες που μπορεί να υπογραφούν στο μέλλον: μείωση των αλιευτικών ποσοστώσεων από πλευράς των στόλων των κοινοτικών χωρών απαιτούμενη αξιολόγηση των πόρων διαπίστωση μιας έλλειψης πλεονασμάτων και συνεπώς απαίτηση μιας βιώσιμης εκμετάλλευσης των αλιευτικών πόρων στις αντίστοιχες περιοχές και επιπλέον, αυξανόμενη παρουσία τρίτων χωρών στην αλιευτική δραστηριότητα που θα διεξάγεται πλησίον των ακτών τους.
<P>
Όλα αυτά εμφανίζονται προφανώς στην εν λόγω συμφωνία με το Μαρόκο και πιστεύω ότι θα πρέπει να εκφράσουμε την ικανοποίησή μας για τις ενέργειες της Επιτροπής, και ιδιαιτέρως της κ. Επιτρόπου, για την επίτευξη της συμφωνίας η οποία, όπως πολύ σωστά παρατήρησε ο εισηγητής, ίσως δεν είναι μια καλή συμφωνία, αλλά είναι πιθανώς η καλύτερη συμφωνία που μπορούσε να επιτευχθεί.
<P>
Κατ' αυτήν την έννοια, πιστεύω ότι είναι σημαντικό να τονίσουμε επίσης ότι, σε αυτήν τη συμφωνία, υπήρχε και η ανάγκη να μπορέσει να επιταχυνθεί η διαπραγμάτευση, δεδομένων των πιέσεων που ασκούσε μία από τις πλευρές πιέσεις προς τις οποίες δεν ήταν ξένη η Ευρωμεσογειακή Διάσκεψη της Βαρκελώνης που διεξήχθη στα τέλη Νοεμβρίου, και θα πρέπει να υπενθυμίσουμε ότι η συμφωνία με το Μαρόκο επετεύχθη λίγες μόλις εβδομάδες πριν τη Διάσκεψη αυτή. Πιστεύω ότι η σύναψη αυτής της συμφωνίας εξαρτήθηκε από τη Διάσκεψη και θα είναι σημαντικό η Ευρωπαϊκή Ένωση να αναλύσει με ποιόν τρόπο θα πρέπει να διαπραγματευτούν οι επόμενες συμφωνίες ώστε να αποβούν προς όφελος των κοινοτικών αλιευτικών στόλων.

<SPEAKER ID=237 LANGUAGE="FR" NAME="Elmalan">
Κύριε Πρόεδρε, έχουμε συνάψει με το Μαρόκο μια συμφωνία συνεργασίας σε θέματα αλιείας. Χαίρομαι που η έμφαση έχει δοθεί στην αποτίμηση και προστασία των αλιευτικών πόρων του Μαρόκου, ενώ ταυτόχρονα έχουν προβλεφθεί δυνατότητες αλιείας για τα κοινοτικά πλοία, αλλά διαπιστώνω ότι η συμφωνία παραμένει πολύ ασαφής και διφορούμενη όσον αφορά την οριοθέτηση και την κυριαρχία των εθνικών υδάτων που διεκδικούνται από τη Σαχαραϊκή Λαϊκή Αραβική Δημοκρατία.
<P>
Είναι αυτονόητο ότι δεν ανήκει στις αρμοδιότητες της Ευρωπαϊκής Κοινότητας να καθορίσει την επικράτεια ενός κράτους, αλλά είναι στη δικαιοδοσία της να συμφωνήσει με τους συμβαλλομένους το πεδίο εφαρμογής των συμφωνιών που συνάπτει. Δεν θα μπορούσε, πράγματι, να σφετεριστεί δικαιώματα εκμετάλλευσης σε κάποιο χώρο που δεν ανήκει στην κυριαρχία ή την αποκλειστική δικαιοδοσία των τρίτων χωρών. Είναι αποδεδειγμένα η περίπτωση για τα χωρικά ύδατα της Δυτικής Σαχάρας, και καμιά αλιευτική συμφωνία με το Μαρόκο δεν θα μπορούσε να δώσει στην Ευρωπαϊκή Κοινότητα δικαιώματα αλιείας σε ύδατα, που σύμφωνα με το διεθνές δίκαιο, εμπίπτουν στην εξουσία της Σαχαραϊκής Δημοκρατίας. Οι ζώνες αλιείας του Μαρόκου που προβλέπονται από τη συμφωνία θα έπρεπε να οριοθετούνται σύμφωνα με τους κανόνες του διεθνούς δικαίου, και κυρίως εκείνους της Σύμβασης των Ηνωμένων Εθνών για το δίκαιο της θάλασσας.
<P>
Υπενθυμίζω ότι το 1982, η τρίτη διάσκεψη των Ηνωμένων Εθνών για το δίκαιο της θάλασσας, η γνωστή ως Διάσκεψη του Montego Bay, προσδιόριζε (διαβάζω το κείμενο): »Στην περίπτωση μιας εδαφικής περιοχής της οποίας ο λαός δεν έχει αποκτήσει την πλήρη ανεξαρτησία του ή ένα άλλο αυτόνομο καθεστώς αναγνωρισμένο από τα Ηνωμένα Έθνη, οι διατάξεις σχετικά με τα δικαιώματα ή συμφέροντα στα οποία αναφέρεται η Σύμβαση εφαρμόζονται επΑ ωφελεία του λαού αυτής της εδαφικής περιοχής., με σκοπό να προάγει την ευημερία του και την ανάπτυξή του». Στην παρούσα κατάσταση της αλιευτικής συμφωνίας, ο πλούτος των χωρικών υδάτων της Δυτικής Σαχάρας δεν αποφέρει οφέλη στο Σαχαραϊκό λαό. Ζητώ, λοιπόν, από την Επιτροπή, που διαπραγματεύτηκε αυτή τη συμφωνία, να κάνει ό, τι χρειάζεται για να γίνει σεβαστό το διεθνές δίκαιο.

<SPEAKER ID=238 LANGUAGE="EN" NAME="Crampton">
Κύριε Πρόεδρε, συγχαίρω την Επιτροπή και τον εισηγητή για την παρούσα έκθεση, αλλά έχω δύο προβλήματα. Δεν θα εναντιωθώ στη συμφωνία αλλά υπάρχουν δύο πολιτικά θέματα τα οποία θέλω να παρουσιάσω.
<P>
Το ένα θέμα αφορά το ίδιο το Μαρόκο. Θα αντιδράσω - προειδοποιώ από τώρα και ελπίζω ότι θα μπορέσω να πείσω και άλλους συναδέλφους να αντιδράσουν - σε οποιαδήποτε μελλοντική συμφωνία σχετικά με οποιοδήποτε αντικείμενο μέχρις ότου το Μαρόκο αποσύρει τις στρατιωτικές του δυνάμεις και τους εποίκους του από τη Δυτική Σαχάρα και εφαρμόσει τα ψηφίσματα των Ηνωμένων Εθνών που παραμένουν ανεφάρμοστα επί πολύ χρόνο.
<P>
Δεύτερον, ελπίζω ότι η πολιτική αυτή - αναφέρομαι σ' αυτά που είπε η προηγούμενη ομιλήτρια - δεν αφορά τα νερά νοτίως του γεωγραφικού πλάτους 27, 5ο ή 28ο - δεν είμαι σίγουρος ποιο από τα δύο - έτσι ώστε τα νερά της Δυτικής Σαχάρας να διατηρηθούν ανέπαφα για το μέλλον όταν η Δυτική Σαχάρα θα μπορέσει να εφαρμόσει τη δική της αλιευτική πολιτική. Θυμηθείτε την περίπτωση της Ναμίμπια όπου, πριν ακόμη οι ναμιμπιανοί μπορέσουν να διαμορφώσουν οι ίδιοι την αλιευτική πολιτική τους, υπήρχε ήδη ένας μεγάλος αριθμός σκαφών της ΕΕ που αλίευαν εκεί. Διαπράξαμε φοβερά πράγματα σε εκείνα τα νερά έξω από τη Ναμίμπια όπου δεν υπήρχε κανένας έλεγχος.
<P>
Ας μην τα ξεχνάμε όλα αυτά και ας εγκρίνουμε τώρα τη συμφωνία, διατηρώντας όμως πάντοτε στη μνήμη μας τα παραπάνω.

<SPEAKER ID=239 LANGUAGE="EN" NAME="McCartin">
Κύριε Πρόεδρε, θα ήθελα να ευχαριστήσω τον κ. Arias Caρete για την έκθεσή του. Ως συνήθως, έκανε μια πολύ ολοκληρωμένη και ενημερωτική εργασία. Υποστηρίζω και εγώ τη συμφωνία διότι αυτή την ώρα είναι σημαντική πολιτικά, οικονομικά και κοινωνικά για πολλές περιφέρειες της Ισπανίας.
<P>
Είναι προφανές ότι με ανησυχεί το γεγονός ότι το Κοινοβούλιο δεν δικαιούται να ασκήσει τα πλήρη συνταγματικά του δικαιώματα σε σχέση με αυτές τις συμφωνίες. Τα 500 εκατομμύρια Ecu είναι ένα σημαντικό ποσό χρημάτων για το οποίο έχουμε τη δυνατότητα να πάρουμε απόφαση σύμφωνα με τη διαδικασία της συναπόφασης που προβλέπει η Συνθήκη του Μάαστριχτ. Οποιεσδήποτε κι' αν είναι οι διεθνείς υποχρεώσεις μας, πιστεύω ότι θα πρέπει να έπονται των συνταγματικών δικαιωμάτων μας.
<P>
Είμαι έκπληκτος από τους αριθμούς που παρουσίασε ο Robin Teverson σε σχέση με τη δαπάνη που προβλέπει η παρούσα συμφωνία ανά θέση εργασίας και ανά σκάφος. Η δαπάνη αυτή έχει απόλυτη σχέση με αυτά που συζητάμε και θα πρέπει να τη λάβουμε υπόψη μας. Θα έπρεπε να διερωτηθούμε: εάν παίρναμε αυτά τα 500 εκατομμύρια Ecu και τα επενδύαμε στις ευαίσθητες περιφέρειες της Ισπανίας, άραγε πόσες επιπλέον επενδύσεις θα προσέλκυαν; Τι θα μπορούσε άραγε να κάνει αυτό το ποσό για τις υποδομές των υδατοκαλλιεργειών και του τουρισμού; Πιθανώς θα μπορούσαν να προσελκύσουν περί τα 2.000 εκατομμύρια Ecu σε νέες επενδύσεις και πιθανώς, τελικά, να απέφεραν μεγαλύτερα οικονομικά οφέλη απ' ότι με τον τρόπο αυτό. Έτσι θα πρέπει να σκεφτόμαστε όχι μόνο σ' αυτή την περίπτωση αλλά και μελλοντικά διότι, όπως είπαν ο James Provan και άλλοι, δεν μπορούμε να οικοδομήσουμε μια μακροχρόνια αλιευτική πολιτική επάνω σ' αυτό το είδος της συμφωνίας όταν, οφθαλμοφανώς, πολλοί από τους σχετικούς παράγοντες δεν θα υφίστανται σε δέκα χρόνια. Επομένως, θα πρέπει να εξετάσουμε και τις άλλες προοπτικές ούτως ώστε να βοηθήσουμε τις περιφερειακές περιοχές με διαφορετικό τρόπο.

<SPEAKER ID=240 LANGUAGE="PT" NAME="Mendonηa">
Κύριε Πρόεδρε, εξ ονόματος του βουλευτή κ. Arlindo Cunha, θέλω να αναφέρω εδώ ότι η αλιευτική συμφωνία που συνάφθηκε μεταξύ της Ευρωπαϊκής Ένωσης και του Βασιλείου του Μαρόκου, το Νοέμβριο του 1995, θα πρέπει να εξεταστεί κάτω από δύο πρίσματα. Πρώτον, η οικονομική και κοινωνική συμβολή της για ορισμένες ευρωπαϊκές περιοχές και για την επιβίωση μερικών χιλιάδων οικογενειών που συνδέονται με αυτή την αλιευτική δραστηριότητα: σε σχέση με τη σημασία της στο πλαίσιο αυτό, το κόστος των πεντακοσίων εκατομμυρίων Ecu στη διάρκεια τεσσάρων ετών φαίνεται λογικό. Δεύτερον, η συνάρθρωσή της με τη συμφωνία σύνδεσης στο συνολικό πλαίσιο της ευρωμεσογειακής συμφωνίας με τη χώρα αυτή. Αυτή ακριβώς η σφαιρική θεώρηση ελπίζω ότι θα συνεχίσει να λαμβάνεται υπόψη από τους πολιτικούς ιθύνοντες, όχι μόνο του Μαρόκου αλλά επίσης και της Ευρωπαϊκής Ένωσης, όταν το 1999 θα πρέπει να διαπραγματευτούμε τη νέα συμφωνία.
<P>
Για τους λόγους αυτούς, υποστηρίζω, εξ ονόματος του κόμματός μου, την έκθεση του βουλευτή κ. Arias Caρete.

<SPEAKER ID=241 LANGUAGE="PT" NAME="Novo">
Κύριε Πρόεδρε, κύριοι βουλευτές, αν και το Ευρωπαϊκό Κοινοβούλιο ήταν πρόθυμο να παρέμβει στη συζήτηση της αλιευτικής συμφωνίας με το Μαρόκο, και είχε επίσης εγκρίνει διάφορες προτάσεις ψηφίσματος κατά τη διάρκεια της περιόδου των διαπραγματεύσεων, κυρίως κατά της ακινητοποίησης των στόλων και υπέρ των αποζημιώσεων για πλοιοκτήτες και αλιείς, όλα αυτά δεν εμπόδισαν να γίνει η επίσημη διαβούλευση με το Ευρωπαϊκό Κοινοβούλιο μόνο τρεις και πλέον μήνες μετά την υπογραφή της συμφωνίας αυτής.
<P>
Τώρα θα εκδώσουμε μία γνωμοδότηση πέντε μήνες μετά την έγκριση της συμφωνίας και τέσσερεις και πλέον μήνες μετά τη θέση της σε ισχύ. Η κατάσταση αυτή, κυρία Επίτροπε, δεν είναι δυνατό να γίνει αποδεκτή ούτε μπορεί να συνεχίσει να εφαρμόζεται στο μέλλον, όπως επανειλλημμένα έχει δηλώσει το Κοινοβούλιο αυτό και γνωρίζει καλά η Εξοχότητά σας.
<P>
Οι όροι της αλιευτικής συμφωνίας με το Μαρόκο επέτρεψαν την επανάληψη της δραστηριότητας για σημαντικό τμήμα του αλιευτικού τομέα της χώρας μου, κυρίως στη Σεσίμπρα και στο Αλγκάρβε, με την πρόβλεψη μάλιστα μειώσεων - αν και περιορισμένων - της αλιευτικής προσπάθειας κατά τη διάρκεια της περιόδου ισχύος και χωρίς την επιβολή λεόντειων όρων εκφόρτωσης ή αποδοχής αλιέων από το Μαρόκο. Οι προσανατολισμοί αυτοί ανταποκρίνονται, ουσιαστικά, στις προτάσεις που έγκαιρα υποστηρίξαμε για τη συμφωνία αυτή, αν και δεν τις καλύπτουν πλήρως.
<P>
Όσον αφορά τη συμφωνία αυτή - και από όσο γνωρίζω, κυρία Επίτροπε - η καταβολή αποζημιώσεων λόγω ακινητοποίησης της δραστηριότητας μεταξύ 1ης Μαϊου και 30 Νοεμβρίου δεν έγινε σύμφωνα με τους δείκτες που ενέκριναν η Επιτροπή και το Ευρωπαϊκό Κοινοβούλιο, γι'αυτό και καλώ την κυρία Επίτροπο να επιβεβαιώσει την πληροφορία αυτή στην Ολομέλεια καθώς επίσης και στην κυβέρνηση της Πορτογαλίας και τα τοπικά συνδικάτα αλιέων, και να παρέμβει δεόντως αποκαθιστώντας, στην περίπτωση αυτή, τα ποσά που πράγματι οφείλονται.
<P>
Η διαπραγμάτευση αυτής της αλιευτικής συμφωνίας εξελίχθηκε παράλληλα με την εμπορική συμφωνία με το Μαρόκο, η οποία είναι προφανώς επιζήμια για την Πορτογαλία. Δεν μπορούμε να δεχθούμε αυτό το οποίο παίρνουμε με το ένα χέρι, έστω και δειλά και για τέσσερα μόλις έτη, με την αλιευτική συμφωνία, να το επιστρέφουμε με το άλλο χέρι, καταρχή για δώδεκα έτη - αλλά οριστικά, στην πραγματικότητα -με την εμπορική συμφωνία.
<P>
Επομένως, αν και μας στοιχίζει, δεν θα μπορέσουμε να εγκρίνουμε ούτε να υπερψηφίσουμε μία αλιευτική συμφωνία η οποία με σιωπηρό και πλάγιο τρόπο θα δημιουργήσει ίσως προβλήματα επιβίωσης σε πορτογαλικούς παραγωγικούς τομείς ενώ θα έπρεπε μόνο να επιλύσει τα προβλήματα ενός αλιευτικού στόλου μικρών διαστάσεων, κατά βάση βιοτεχνικού και με χαρακτηριστικά, κατά γενική ομολογία, που δεν λεηλατούν τα μαροκινά ύδατα.

<SPEAKER ID=242 LANGUAGE="ES" NAME="Izquierdo Rojo">
Κύριε Πρόεδρε, οι κύριοι εκπρόσωποι του αλιευτικού τομέα της Ανδαλουσίας δηλώνουν ότι αυτή η συμφωνία είναι η καλύτερη από όλες όσες έχουν υπογραφεί μεταξύ της Ευρωπαϊκής Ένωσης και του Μαρόκου. Απλώς, η καλύτερη. Πιστεύω ότι αυτό οφείλεται στο ότι η εν λόγω συμφωνία παρουσιάζει πολύ θετικές πτυχές: διότι η διάρκεια των τεσσάρων χρόνων, χωρίς ενδιάμεση αναθεώρηση, εξασφαλίζει μια σταθερότητα η οποία ξεπερνά κατά πολύ τις προβλέψεις, ακόμα και του κ. Almeida, των αρχών της διαπραγμάτευσης διότι αυξάνεται η γενική αλιευτική ικανότητα διότι βελτιώνονται οι τεχνικοί και διοικητικοί όροι διότι εξασφαλίζονται πολλές χιλιάδες έμμεσες και άμεσες θέσεις εργασίας σε περιοχές υψηλής ανεργίας διότι προσφέρεται μια συνέχεια στον κοινοτικό αλιευτικό στόλο και διότι οι αρνητικές επιπτώσεις θα είναι βαθμιαίες.
<P>
Θα ήθελα να συγχαρώ ειλικρινά όσους συμμετείχαν στις διαπραγματεύσεις, οι οποίοι και απετέλεσαν βεβαίως μια ομοιογενή ομάδα, που ενήργησε με σταθερότητα και ηρεμία, περιμένοντας τον κατάλληλο χρόνο, και έφθασε στο τέλος σε μιαν απόφαση. Ενήργησε καλώς. Πρόκειται για μια συμφωνία πολύ δύσκολη η οποία κατέληξε πολύ καλά. Πρόκειται επίσης για μια συμφωνία που μας επιτρέπει να συνεχίσουμε, να βελτιώσουμε και να επεκτείνουμε τις σχέσεις μας με το Μαρόκο.
<P>
Διαπιστώνω ότι ο κ. Arias Caρete δεν λέει πια ό, τι έλεγε πριν τις ισπανικές εκλογές. Πριν έλεγε ότι η συμφωνία ήταν αδύνατη. Έλεγε ότι μόνον ένα θαύμα της Παναγίας μπορούσε να την κάνει δυνατή, καθώς και πράγματα πιο άσεμνα, όπως ότι κατεβάζαμε τα πανταλόνια στη Ραμπάτ.
<P>
Τώρα, κύριε Πρόεδρε, μετά τις εκλογές, διαπιστώνω ότι δεν λέει πια ό, τι έλεγε πριν. Αντίθετα καλωσορίσατε, κύριε Arias Caρete, στις δικές μας θέσεις, καλωσορίσατε στην ευθυκρισία, καλωσορίσατε στη λογική, κυρίως ενόψει των εναλλακτικών κυβερνητικών επιλογών που υπάρχουν στην Ισπανία.

<SPEAKER ID=243 LANGUAGE="ES" NAME="Imaz San Miguel">
Κύριε Πρόεδρε, η πρώτη αξιολόγηση που πρέπει να εκφράσουμε είναι εκείνη που σχετίζεται με την ίδια τη συμφωνία. Η δέσμευση που επετεύχθη είναι η καλύτερη δυνατή. Όλοι μας θα προτιμούσαμε ίσως μιαν άλλη, που να διαφυλάττει τα δικαιώματα των 80 σκαφών που πρόκειται να παραμείνουν εκτός αλιευτικών περιοχών. Ωστόσο, κάθε διαπραγμάτευση προϋποθέτει παραχωρήσεις, ισορροπία και προσέγγιση των θέσεων. Και αυτή είναι η καλύτερη συμφωνία που θα μπορούσε να επιτευχθεί απέναντι στην επιφυλακτική και σκληρή στάση που διατήρησαν οι Μαροκινοί στις διαπραγματεύσεις. Θα πρέπει επίσης να συγχαρούμε την Επιτροπή διότι διαβίβασε, αμέσως μετά την υπογραφή της συμφωνίας, αντίγραφό της στο Ευρωπαϊκό Κοινοβούλιο. Αυτή η ενέργεια αποτελεί μιαν ακόμη απόδειξη του πνεύματος διαφάνειας και συνεργασίας με το Ευρωπαϊκό Κοινοβούλιο που προωθεί η Επιτροπή, και ιδίως η Επίτροπος κ. Bonino.
<P>
Υπάρχει και μια άλλη πτυχή που αξίζει να υπογραμμιστεί. Η πρόταση του Συμβουλίου αφήνει να εννοηθεί ότι αυτή η συμφωνία έχει σημαντικές δημοσιονομικές επιπτώσεις για την Ένωση. Γι' αυτό και αποφάσισε να ζητήσει τη γνωμοδότηση του Κοινοβουλίου μέσω της διαδικασίας σύμφωνης γνώμης. Η δυνατότητα αυτή αποτελεί σημαντική αναγνώριση των δικαιωμάτων και εξουσιών του Ευρωπαϊκού Κοινοβουλίου. Οφείλουμε συνεπώς να ψηφίσουμε ναι σε αυτήν την πρόταση απόφασης. Στην προκειμένη περίπτωση, παρά το ότι η δέσμευση παρουσιάζει δύσκολες πτυχές, η Ένωση εργάσθηκε υπέρ μιας συμφωνίας που είναι η λιγότερο κακή μεταξύ των διαφόρων επιλογών.
<P>
Θα ήθελα να επωφεληθώ της παρουσίας της κυρίας Επιτρόπου για να κάνω ένα σύντομο σχόλιο, που μπορεί να είναι άσχετο με αυτήν τη συζήτηση, είναι όμως σημαντικό για τη χρονική αυτή στιγμή. Βρισκόμαστε στην περίοδο αλιείας της αντζούγιας: η Πορτογαλία παραχώρησε στη Γαλλία 6.000 τόνους της ζώνης 9, που αλιεύονται από τη χώρα αυτή στη ζώνη 8. Σας ζητώ, με την ταχύτητα και την ενεργητικότητα που σας χαρακτηρίζουν, να ενεργήσετε προκειμένου να αποτραπεί αυτή η κατά μέτωπον επίθεση στη μερικές φορές -και μόνο μερικές φορές- ιερή και απαραβίαστη αρχή της σχετικής σταθερότητας.
<P>
Ευχαριστώ πολύ και συγχαρητήρια για τη συμφωνία, κυρία Επίτροπε.

<SPEAKER ID=244 NAME="Jφns">
Kύριε Πρόεδρε, κυρία Eπίτροπε, είναι ευγενικό που δίνετε και σε μένα τώρα την ευκαιρία να μιλήσω εξ ονόματος της Eπιτροπής Προϋπολογισμών. Όπως έκανε και ο συνάδελφος Arias Caρete, εξ ονόματος της Eπιτροπής Aλιείας, έτσι κι εγώ τώρα επιδοκιμάζω, εξ ονόματος της Eπιτροπής Προϋπολογισμών, την εφαρμογή της διαδικασίας της σύμφωνης γνώμης. Aσφαλώς και μια περαιτέρω πρόοδος στη διοργανική συνεργασία, όπως είπαν ήδη και μερικοί συνάδελφοι, αποτελεί το γεγονός ότι η Eπιτροπή μάς έδωσε, τουλάχιστον ανεπίσημα, το κείμενο αμέσως μετά τη μονογραφή της συμφωνίας. Aυτό διευκόλυνε τη δουλειά μας στις αρμόδιες επιτροπές. Παρόλα αυτά θα πρέπει, εξ ονόματος της Eπιτροπής Προϋπολογισμών, να κριτικάρω σοβαρά και πάλι τη διαδικασία λήψης αποφάσεων. Διότι το Συμβούλιο, με το συνηθισμένο του τρόπο - δυστυχώς, δεν είναι τώρα παρόν - αποφάσισε, για πέμπτη φορά μέσα σ' ένα χρόνο, την προσωρινή εφαρμογή μιας συμφωνίας, χωρίς προηγουμένως να κληθούμε να γνωμοδοτήσουμε επ' αυτής και χωρίς να έχουμε την ευκαιρία να δώσουμε προηγουμένως τη γνωμοδότησή μας.
<P>
Aυτή η κατά παράβασιν των Συνθηκών περικοπή των δικαιωμάτων μας, ως μέρους της αρχής προϋπολογισμού, είναι ακόμη σοβαρότερη απ' ότι στις προηγούμενες περιπτώσεις, γιατί η συμφωνία με το Mαρόκο είναι για μια συμφωνία με σημαντικές δημοσιονομικές επιπτώσεις. 500 εκατ. Ecu δεν είναι αστείο ποσό. Γι' αυτό και διαμαρτύρομαι παντοιοτρόπως κατά αυτής της συστηματικής αγνόησης του Σώματός μας, και ζητώ και πάλι τα εγγυημένα από τις Συνθήκες δικαιώματα συμμετοχής μας.
<P>
Λόγω της μεγάλης σημασίας που αποδίδουμε όλοι σ' αυτή τη συμφωνία, η Eπιτροπή Προϋπολογισμών έδωσε ομόφωνα τη συγκατάθεσή της σ' αυτήν. Στη συγκατάθεση όμως βάλαμε και τρεις όρους. Πρώτον: Kαλείται το Συμβούλιο, στα πλαίσια του τριμερούς διαλόγου για την ταξινόμηση των δαπανών και στα πλαίσια της διαδικασίας ad-hoc για τα ανώτατα όρια των δαπανών για διεθνείς αλιευτικές συμφωνίες, να συμπράξει εποικοδομητικά, ώστε να καταλήξουμε σε μια για όλους αποδεκτή διοργανική συμφωνία.
<P>
Δεύτερον: Περιμένουμε από το Συμβούλιο μια τυπική δήλωση ότι θα μας ενημερώνει επίσημα για όλες τις διαπραγματεύσεις μελλοντικών και ανανεούμενων συμφωνιών και πρωτοκόλλων. Eκτός τούτου καλούμε το Συμβούλιο και την Eπιτροπή, όσον αφορά την προσωρινή εφαρμογή της συμφωνίας, να έλθουν σ' ένα modus vivendi με το Kοινοβούλιο.
<P>
Tέλος, ζητάμε από την Eπιτροπή, κυρία Eπίτροπε, μια τυπική δήλωση ότι κάθε χρόνο, και μάλιστα πριν από την πρώτη ανάγνωση του προϋπολογισμού, θα μας δίνει αναφορά για την εφαρμογή των συμφωνιών και των δημοσιονομικών δελτίων, με βάση μια οικονομοτεχνική ανάλυση κόστους-οφέλους.

<SPEAKER ID=245 NAME="Bonino">
Θα ήθελα πριν από όλα να ευχαριστήσω, εξ ονόματος της Επιτροπής και εγώ η ίδια προσωπικά, το Ευρωπαϊκό Κοινοβούλιο για την προθυμία του να διατυπώσει τη γνωμοδότησή του. Θα ήθελα να σας ευχαριστήσω και προσωπικά και για έναν επιπλέον σημαντικό λόγο, διότι μετά από ένα χρόνο πολύ δύσκολων και πολυσύνθετων διαπραγματεύσεων, διαπραγματεύσεων που προκάλεσαν και την παρέμβαση της Προεδρίας της Επιτροπής, καταλήξαμε στο σημερινό αποτέλεσμα. Εκμεταλλεύομαι και τη σημερινή ευκαιρία για να ευχαριστήσω όλους όσους μεταξύ των πολιτικών ηγετών ανωτάτου επιπέδου, και από μαροκινής πλευράς, εργάστηκαν για την επίτευξη της τελικής συμφωνίας.
<P>
Πρόκειται, κατά τη γνώμη μου, για μία ικανοποιητική και ισόρροπη συμφωνία, όπως έχουν σήμερα τα πράγματα. Πρόκειται για μία συμφωνία χωρίς νικητές και νικημένους και για μία συμφωνία που αν και δεν είναι τέλεια -θα πρέπει πάντοτε να επιδειώκουμε την καλύτερη λύση- θέτει τις βάσεις για μία διαφορετική αντιμετώπιση των παραδοσιακών συμφωνιών αλιείας.
<P>
Πριν από όλα τονίζει ένα πρόβλημα που θεωρούμε σημαντικό, το πρόβλημα δηλαδή της προστασίας και της σωστής διαχείρισης των πόρων. Πρόκειται για μία συμφωνία που προβλέπει σημαντικές καινοτομίες όσον αφορά τον έλεγχο. Θα ήθελα να υπενθυμίσω, παραδείγματος χάρη, ότι για πρώτη φορά σε αυτού του είδους τη συμφωνία, έχουμε βελτιώσει με ουσιαστικό τρόπο τους θαλάσσιους και τους χερσαίους ελέγχους μέσω του προσδιορισμού του καθεστώτος των μαροκινών παρατηρητών στα πλοία της Κοινότητας -νομίζω ότι δεν χρειάζεται να υπογραμμίσω τον καινοφανή χαρακτήρα αυτού του μέτρου- της παρουσίας των παρατηρητών στους λιμένες σε αμοιβαία βάση καθώς και της συνεχούς δορυφορικής παρακολούθησης.
<P>
Συνεπώς, από την άποψη του ελέγχου για τη βελτίωση της προστασίας των πόρων η συμφωνία περιέχει νέα σημαντικά στοιχεία. Εναπόκειται σε εμάς, κατά τα τέσσερα προσεχή έτη, να ιδούμε με ποιο τρόπο θα αναπτύξουμε μία σχέση συνεργασίας με τους μαροκινούς εταίρους μας, διότι μόνο με τη σωστή ανάπτυξη της εταιρικής σχέσης θα μπορέσει να αναπτυχθεί η κατάλληλη ατμόσφαιρα για τη διαπραγμάτευση μιας άλλης συμφωνίας. Θα ήθελα στο σημείο αυτό να υπογραμμίσω ότι μία άλλη συμφωνία θα πρέπει να βασίζεται ουσιαστικά στις μεθόδους και στην καλή εφαρμογή της σημερινής συμφωνίας, στο είδος των σχέσεων στα πλαίσια μιας πραγματικής εταιρικής συμφωνίας που θα κατορθώσουμε να δημιουργήσουμε κατά τα προσεχή τέσσερα έτη.
<P>
Επιθυμώ σε κάθε περίπτωση να υπογραμμίσω, με αυτή την ευκαιρία, δύο πράγματα: το Κοινοβούλιο αναγνώρισε ότι για πρώτη φορά εφαρμόσθηκε το άρθρο 228, έστω και με κάποια καθυστέρηση. Είναι ανάγκη συνεπώς κάθε θεσμικό όργανο να αναλαμβάνει την ευθύνη των καθυστερήσεων αλλά και των προθέσεων. Νομίζω ότι, το περασμένο έτος, προσπάθησα να ενημερώνω όσο ήταν δυνατόν καλύτερα, τυπικά αλλά και άτυπα, το Κοινοβούλιο και ειδικότερα την Επιτροπή Αλιείας, όσον αφορά τα βασικά στάδια υλοποίησης της εν λόγω συμφωνίας.
<P>
Θα ήθελα να σταθώ στο οικονομικό πρόβλημα και σε εκείνο του κόστους/κέρδους. Πιστεύω ότι από αυτή την άποψη το σεμινάριο που θα κάνουμε στο Quimper θα μας βοηθήσει να καταλάβουμε λίγο ή πολύ ποια είναι ακριβώς η συνολική κατάσταση των αλιευτικών συμφωνιών, για να εντοπίσουμε καλύτερα ποιες είναι οι ακριβές και ποιες οι λιγότερο ακριβές συμφωνίες. Παραδείγματος χάρη, θα ανακαλύψουμε από τον φάκελο που ετοιμάζουμε ότι υπάρχουν κατ' αρχήν λιγότερο δαπανηρές συμφωνίες, που δυστυχώς δεν εκμεταλλευόμαστε επαρκώς. Πρόκειται για συμφωνίες που πληρώνουμε, οι ποσότητες όμως αλιευμάτων που έχουν συμφωνηθεί δεν αλιεύονται από κανένα: συμφωνώ συνεπώς ότι είναι ανάγκη να τεθεί κάποια τάξη στο γενικό φάκελο των αλιευτικών συμφωνιών. Γι αυτό το σκοπό θεωρώ σημαντική την πρωτοβουλία του κοινού σεμιναρίου συζήτησης, διότι είναι σημαντικό να διαπιστώσουμε ποιες από τις αλιευτικές συμφωνίες περατώθηκαν με παραδοσιακό τρόπο, ποιες δεν εκμεταλλευτήκαμε επαρκώς και ποιες, από τις ισχύουσες, δεν εκμεταλλευόμαστε επαρκώς. Είμαι συνεπώς πεπεισμένη ότι η συνάντηση του Quimper, για όλους τους λόγους που ανέφερα, θα συμβάλει σημαντικά στη γνωριμία της κατάστασης από όλους μας.
<P>
Η συμφωνία περιέχει ένα άλλο σημαντικό στοιχείο, διότι συνεπάγεται την επίσημη δέσμευση να μειωθεί η εξάρτηση του κοινοτικού αλιευτικού στόλου από τα μαροκινά ύδατα. Η δέσμευση αυτή υπάρχει και θα πρέπει να αναγνωρίσω ότι τόσο οι ισπανοί όσο και οι πορτογάλοι επαγγελματίες συμμετείχαν σε μία σειρά συνεδριάσεων που έγιναν για να μπορέσουμε εντός του Ιουλίου να παρουσιάσουμε ένα πρόγραμμα μείωσης της εξάρτησης του κοινοτικού αλιευτικού στόλου από τα ύδατα του Μαρόκου. Είχαμε αναλάβει αυτή τη δέμευση διότι είμαι πεπεισμένη ότι η 100 % εξάρτηση από μία τρίτη χώρα δεν είναι οικονομικά δυνατή σε κανένα τομέα, συμπεριλαμβανομένου φυσικά και του τομέα της αλιείας.
<P>
Θα ήθελα να υπενθυμίσω, τέλος, ένα άλλο στοιχείο: πολλοί βουλευτές έθιξαν το πολιτικό ζήτημα των σχέσεων με το Μαρόκο, με τη Σαχάρα και αλλες χώρες. Επιτρέψτε μου να τονίσω ότι αυτού του είδους τα προβλήματα δεν ανήκουν στην αρμοδιότητα της επιτρόπου για την αλιεία, η οποία είναι υποχρεωμένη να ακουλουθεί ορισμένες διεθνείς διαδικασίες και που συνεπώς διαπραγματεύεται με τις υπάρχουσες αρχές και που θα διαπραγματευθεί φυσικά με άλλες αρχές όταν θα αναλάβουν να κυβερνήσουν τους λαούς τους. Δεν θεωρώ βεβαίως πως θα ήταν φρόνιμο, παραδείγματος χάρη, να αναβληθεί μια οποιαδήποτε αλιευτική συμφωνία εν εναμονή του προσδιορισμού της κατάστασης στη Σαχάρα. επιτρέψτε μου, κύριοι βουλευτές, να επιμείινω ότι τα θέματα αυτά δεν εξαρτώνται από την κοινή πολιτική αλιείας και πολύ λιγότερο από την επίτροπο αλιείας.
<P>
Θα ήθελα εξάλλου να υπογραμμίσω μία άλλη πλευρά που τουλάχιστον όλοι έχουν υπογραμμίσει: το πρόβλημα της προσωρινής εφραμογής των συμφωνιών αλιείας. Θα ήθελα εδώ να υπενθυμίσω δύο σημεία. Πρώτο, ότι η προσωρινή εφαρμογή αποτελεί μία παραδοσιακή διαδικασία στα διεθνή standard , για οποιονδήποτε τομέα. δεύτερο, πιστεύω ότι προς το συμφέρον όλων μας δεν θα πρέπει να επιμηκύνονται οι διακοπές των δραστηριοτήτων. Σκεφθείτε αν το Νοέμβριο είχαμε πει στους ψαράδες μας να μείνουν στα λιμάνια μέχρι το Φεβρουάριο ή το Μάρτιο περιμένοντας τη γνωμοδότηση για την προσωρινή εφαρμογή! Θέλω να τονίσω ότι μία παρόμοια ενέργεια δεν θα συνέβαλλε στην κατανόηση των ευρωπαϊκών θεσμικών οργάνων εκ μέρους σημαντικών τομέων της κοινής γνώμης.
<P>
Όσον αφορά την ερώτηση που μου ετέθη σχετικά με την αποζημίωση των πορτογάλων αλιέων για την υποχρεωτική αργία, θα απαντήσω λέγοντας ότι το θέμα αυτό δεν είναι της αρμοδιότητας της Επιτροπής, θα ζητήσω όμως να πληροφορηθώ ποια είναι η αρμόδια εθνική αρχή και πού οφείλονται οι καθυστερήσεις.
<P>
Μετά από αυτές τις παρατηρήσεις, και χωρίς να ισχυρίζομαι ότι απάντησα σε όλες τις ερωτήσεις, θα ήθελα μόνο να δηλώσω ότι σε όλη την κοινή πολιτική αλιείας, εκτός από άλλα προβήματα, ο φάκελος «διεθνείς σχέσεις» θα πρέπει να μελετηθεί σε βάθος για να οργανωθεί καλύτερα το μέλλον μας, από πολλές απόψεις, ακόμη και θεσμικές, λαμβάνοντας υπόψη μία μόνο διαφορά, εάν δηλαδή πρόκειται για χώρες ΑΚΕ ή για άλλου τύπου χώρες. Πιστεύω εντούτοις ότι η επιδίωξη σύναψης ισόρροπων εταιρικών συμφωνιών -οπουδήποτε είναι δυνατό και όπουδήποτε είναι ανάγκηαποτελεί, κατά τη γνώμη μου, το δρόμο που πρέπει να ακολουθήσουμε.
<P>
(Χειροκροτήματα)

<SPEAKER ID=246 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=9>
Παρακολούθηση της υγείας
<SPEAKER ID=247 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0092/96) του κ. Poggiolini, εξ' ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για την έγκριση ενός προγράμματος κοινοτικής δράσης για την παρακολούθηση και τον έλεγχο της υγείας στο πλαίσιο της δράσης στον τομέα της δημόσιας υγείας (COM(95)0449 - C4-0443/95-95/0238(COD)).

<SPEAKER ID=248 NAME="Poggiolini">
Κύριε Πρόεδρε, μετά τα μεγάλα προγράμματα κατά του καρκίνου, κατά του AIDS και των ενημερωτικών και προληπτικών προγραμμάτων που αφορούν τις σοβαρές αθένειες, το παρόν πρόγραμμα φαίνεται σε ορισμένους λιγότερο σημαντικό: στην κοινή γνώμη, στους δημοσιογράφους, ίσως στους ίδιους του βουλευτές του Ευρωπαϊκού Κοινοβουλίου που ενδεχομένως το θεωρούν σαν ένα είδος τεχνικού δυσνόητου αινίγματος που επινόησαν οι τεχνικοί του υγειονομικού συστήματος. Και όμως τα πράγματα είναι διαφορετικά: πρόκειται για ένα ουσιαστικό στήριγμα που θα μας επιτρέψει να κατανοήσουμε την κατάσταση της υγείας των Ευρωπαίων, που θα μας επιτρέψει να αξιολογήσουμε τα ίδια τα αποτελέσματα των μαγάλων εκστρατειών κατά του καρκίνου, κατά του AIDS, κατά των ασθενειών που αποτελούν τις μάστιγες της ανθρωπότητας.
<P>
Το πρόγραμμα θα μας επιτρέψει να εκτιμήσουμε τις διεξαχθείσες δραστηριότητες συγκρίνοντας τα αποτελέσματα που επετεύχθησαν στις διάφορες χώρες. Με αυτό τον τρόπο θα δοθεί η δυνατότητα παροχής συγκριτικών στοιχείων στα κράτη μέλη, βάσει των οποίων θα προωθήσουν την πρόληψη και τη θεραπεία των ίδιων των πιο σημαντικών ασθενειών. Θα πρέπει κανείς να γνωρίζει για να μπορεί να αποφασίσει! Αλλά για να γνωρίζει θα πρέπει να μπορεί να συγκρίνει τα στοιχεία που προέρχονται από τις διάφορες κυβερνητικές και διεθνείς οργανώσεις, όπως παραδείγματος χάρη το Ευρωπαϊκό Γραφείο της Διεθνούς Οργάνωσης Υγείας και τις διάφορες οργανώσεις του τομέα, ενώ επίσης χρειάζεται κυρίως να εξευρεθεί μία κοινή γλώσσα. Οι δυσκολίες που θα πρέπει να αντιμετωπίσει κανείς για ένα πρόγραμμα αυτού του είδους είναι σημαντικές: η συλλογή των δεδομένων, παραδείγματως χάρη δεδομένων που είναι διαφορετικού χαρακτήρα από χώρα σε χώρα. σε ορισμένες μάλιστα περιπτώσεις ορισμένα στοιχεία και σε εθνικό επίπεδο είναι αύνατον να εξευρεθούν. Επιπλέον είναι αναγκαία η άθροιση των διαφόρων στοιχείων που θα πρέπει να συγκριθούν για να μπορέσουμε να έχουμε ένα πλήρες πλαίσιο της υγείας των Ευρωπαίων και, συνεπώς, και των ασθενειών που πρέπει να καταπολεμηθούν με την κατάλληλη αποτελεσματικότητα. Θα πρέπει τα εν λόγω δεδομένα να εναρμονισθούν. θα πρέπει να μπορέσει να λειτουργήσει στην Ευρώπη ένα σύστημα ηλεκτρονικού ελέγχου, που θα κατορθωθεί μόνο εάν πετύχουμε, ακριβώς, να καταστήσουμε συγκρίσιμα, αθροιζόμενα τα δεδομένα που διαθέτουμε, εφόσον στα διάφορα κράτη μέλη είναι διαφορετικοί οι ορισμοί που αφορούν πολλούς από τους δείκτες υγείας.
<P>
Χρειάζεται να εξαλειφθεί με σαφήνεια μία βασική παρεξήγηση: όταν μιλάμε για εναρμόνηση εννοούμε ότι πρέπει να ξεπερασθούν οι δυσκολίες που εμποδίζουν την παραβολή των στοιχείων. Οι εν λόγω δυσκολίες είναι μερικές φορές μόνονο γλωσσικές, άλλες φορές αντίθετα δημιουργούνται από πολιτισμικές παραδόσεις ή επιστημονικές πρακτικές που, αν και εναρμονίζονται στην πραγματικότητα από τη διεθνή επιστημονική μέθοδο, ορισμένες φορές δυσκολεύουν την ίδια την ταύτιση των δεικτών υγείας που θα πρέπει να συγκριθούν, επειδή ακριβώς ονομάζονται, προσδιορίζονται διαφορετικά στις διάφορες χώρες.
<P>
Εμπρός σε αυτές τις δυσκολίες οι λύσεις που υποδεικνύονται από το πρόγραμμα είναι κάθε άλλο παρά σαφείς, αντίθετα συχνά είναι δειλές και νεφελώδεις. Με δισταγμό χρησιμοποιείται ακόμη και η λέξη «εναρμόνιση» διότι, όπως γνωρίζετε, το άρθρο 129 της Συνθήκης του Μάαστριχτ απαγορεύει την εναρμόνιση των υγειονομικών συστημάτων. Στην περίπτωση όμως αυτή είναι σαφές ότι πρόκειται για την εναρμόνιση της επιστημονικής γλώσσας και όχι των υγειονομικών συστημάτων: χωρίς μια κοινή επιστημονική γγλώσσα δεν είναι δυνατός ο ηλεκτρονικός έλεγχος: η Ευρώπη θα προχωρούσε στα τυφλά στον τομέα της υγείας και δεν θα ήταν σε θέση να παράσχει στα κράτη μέλη τα απαραίτητα στοιχεία που θα τους επιτρέπουν να παρεμβαίνουν με τον καλύτερο δυνατό τρόπο εξασφαλίζοντας την προστασία της υγείας ακόμη και στα διαφορετικά, ανομοιόμορφα υγειονομικά συστήματα των διαφόρων χωρών.
<P>
Το όργανο που εξετάζουμε, έστω με τις ανεπάρκειές του, είμαι βέβαιος ότι θα βελτιωθεί προχωρώντας και γι αυτό το λόγο θα πρέπει να εγκριθεί και να ενθαρρυνθεί διότι αποτελεί ένα βασικό και απαραίτητο μέσο στο διάθεση των κρατών μελών για την προστασία της υγείας των ευρωπαίων πολιτών. Η συναίνεση στα πλαίσια της Επιτροπής Περιβάλλοντος υπήρξε ευρεία: 4Ο τροπολογίες αναφέρονται σε διάφορα προβλήματα, μεταξύ των οποίων η πρόταση δημιουργίας ενός ευρωπαϊκού παρατηρητηρίου, η προσαρμογή της επιχορήγησης του προϋπολογισμού, οι στόχοι που θα πρέπει να συμφωνηθούν από κοινού με τους επαγγελματίες του τομέα, ο προσδιορισμός ενός μη εξαντλητικού πίνακα των τομέων στους οποίους θα πρέπει να ορισθούν οι δείκτες υγείας.
<P>
Πιστεύω ότι το Σώμα θα εγκρίνει με μεγάλη πλειοψηφία το παρόν πρόγραμμα: ένα πρόγραμμα ίσως ελάχιστα ορατό, όπως έλεγα, διότι δεν θίγει συναισθηματικά τους πολίτες. ένα πρόγραμμα που δεν έγινε ίσως κατανοητό και δεν αξιοποιήθηκε από τα μαζικά μέσα ενημέρωσης όσο θα έπρεπε, αλλά που σε κάθε περίπτωση αποτελεί έν βασικό πρόγραμμα για την ίδια την επιτυχία όλων των προγραμμάτων που έχουν ήδη εγκριθεί καθώς και εκείνων των προγραμμάτων που πρόκειται να εγκριθούν και αναφέρονται στο θέμα της δημόσιας υγείας στην Ευρώπη.

<SPEAKER ID=249 NAME="Ghilardotti">
Κύριε Πρόεδρε, η Επιτροπή Προϋπολογισμών εξέτασε την πρόταση έγκρισης ενός προγράμματος κοινοτικής δράσης σχετικά με την παρακολούθηση της υγείας, δίνοντας ιδιαίτερη προσοχή, όπως είναι φυσικό, στις οικονομικές πλευρές. Από αυτή την άποψη θα πρέπει να τονισθούν ορισμένες ασυνέπειες: πράγματι, έχει ορισθεί από την Επιτροπή ένα κατ' εκτίμηση αναγκαίο ποσό, περιορίζοντας εν μέρει το περιθώριο ελιγμού της αρμόδιας επί του προϋπολογισμού αρχής. Το πρόγραμμα, όπως έλεγε ο εισηγητής Poggiolini, αφορά οριζόντα και υπερεθνικά μέτρα και στόχους που θα λειτουργήσουν ως δείκτες για τη λήψη πιο λειτουργικών μέτρων, όπως προβλέπεται στο πλαίσιο των τριών προηγουμένων προγραμμάτων. Γι αυτό το λόγο η Επιτροπή Προϋπολογισμών θεωρεί ότι η πρόταση του ποσού των 13, 8 εκατ. Ecu για πέντε χρόνια, δηλαδή λιγότερο από 5 εκατ. Ecu το χρόνο, αντιπροσωπεύει ένα ασήμαντο ποσό για την υλοποίηση ενός συστήματος παρακολούθησης που να είναι αποτελεσματικό και λειτουργικό. Η Επιτροπή εξάλλου στην ανακοίνωσή της σχετικά με τις νομικές βάσεις και τα ανώτατα ποσά, έχει προτείνει να μην προβλεφθούν νομικές βάσεις για τις ενέργειες εκείνες των οποίων το ποσό δεν υπερβαίνει τα 5 εκατ. Ecu. η πρόταση για την οικονομική επιχορήγηση παρουσιάζει και από αυτή την άποψη μια κάποια συνέπεια.
<P>
Στο φως του περιεχομένου της θα μπορούσε κατόπιν να φανεί ότι πρόκειται για μία πρόταση που δεν ολοκληρώνεται και διστάζει μεταξύ της δημιουργίας ενός πραγματικού ευρωπαϊκού παρατηρητήριου για την υγεία, που θα διαθέτει τον ανάλογο προϋπολογισμό, όπως έχει ευχηθεί επανειλημμένα το Ευρωπαϊκό Κοινοβούλιο, και ενός απλού συντονισμού υπερεθνικών πληροφοριών, με ηθελημένα περιορισμένο προϋπολογισμό, όπως εύχεται το Συμβούλιο.
<P>
Συμφωνώ συνεπώς, και συμφωνεί επίσης και η Επιτροπή Προϋπολογισμών, με την Επιτροπή Περιβάλλοντος, Δημόσιας Υγείας και Προστασίας των Καταναλωτών που θεωρώντας ανεπαρκή την επιδότηση εξαιτίας της θεμελιώδους σημασίας που παρουσιάζει το εν λόγω πρόγραμμα, προτείνει την αύξηση της επιδότησης. Επιθυμώ να υπενθυμίσω ότι ήδη με την ευκαιρία της πρόσφατης επιδότησης των τριών προγραμμάτων υγείας, στα οποία αναφέρθηκε ο εισηγητής, η θέση του Κοινοβουλίου είχε σαν αποτέλεσμα στη διαδικασία συνδιαλλαγής να αυξηθεί κατά 10 εκατ. Ecu το συνολικό ποσό που είχε ορισθεί για τα τρία προγράμματα.

<SPEAKER ID=250 LANGUAGE="ES" NAME="Aparicio Sαnchez">
Κύριε Πρόεδρε, ο κ. Poggiolini αξίζει, κατά την άποψή μου, τα συγχαρητήρια της Σοσιαλιστικής Ομάδας για την ακρίβεια και το ζήλο με τα οποία εξεπόνησε την έκθεσή του.
<P>
Στην ακρίβεια και την αποτελεσματικότητα προσέθεσε και τη γενναιοδωρία να αποδεχθεί όλες σχεδόν τις τροπολογίες στην επιτροπή, και του εκφράζω γι' αυτό την ευγνωμοσύνη μου. Εκφράζω επίσης τα συγχαρητήριά μου προς την Επιτροπή.
<P>
Όπως επεσήμανε και ο κ. Poggiolini, το πρόγραμμα αυτό είναι εξαιρετικής σημασίας. Κατά πρώτο λόγο, όσον αφορά την ουσία, διότι μόνο ξεκινώντας από τη γνώση της ευρωπαϊκής υγειονομικής πραγματικότητας -και αυτό επιτυγχάνεται μέσω της εναρμόνισης των δεδομένων, της αξιοπιστίας τους και της διαβίβασής τους μέσω ενός δικτύου πληροφορικής- θα μπορέσουμε να φθάσουμε σε ένα κοινοτικό σύστημα παρακολούθησης της υγείας των πολιτών και των παραγόντων που την επηρεάζουν, ώστε να προβούμε σε συγκρίσεις σχετικά με την υγεία στα διάφορα Κράτη μέλη και να υποστηρίξουμε τις πολιτικές των Κρατών μελών στον τομέα της υγείας.
<P>
Επιτρέψτε μου επίσης να υπογραμμίσω ότι όλα αυτά θα πρέπει να καταλήξουν στη δημιουργία μιας μόνιμης δομής για την παρακολούθηση της υγείας.
<P>
Βρισκόμαστε συνεπώς μπροστά σε μια πρωτοβουλία εξαιρετικής σημασίας, όσον αφορά την ουσία, αλλά και όσον αφορά τη διαδικασία: όπως ελέχθη ήδη, αυτό είναι το τέταρτο πρόγραμμα υγειονομικού χαρακτήρα που εμφανίζεται μετά τη Συνθήκη για την Ευρωπαϊκή Ένωση και επομένως, μετά τον καθορισμό, από πλευράς του Συμβουλίου, των προτεραιοτήτων σε θέματα υγείας. Αυτό όμως είναι το πρώτο από τα τέσσερα που περιέχει ένα διαφοροποιητικό στοιχείο. Και αυτό είναι ότι δε συσσωρεύει δράσεις των δεκαπέντε Κρατών μελών, αλλά παρουσιάζει μια κοινή διαχείριση, εφόσον προτείνει μια δομή συνεργασίας μεταξύ των Κρατών μελών. Δεν αποτελεί μια συσσώρευση πολιτικών. Αντίθετα, προτείνει τη δημιουργία ενός συστήματος παρακολούθησης, και εμείς που πιστεύουμε ότι πρέπει να προχωρήσει η «κοινοτικοποίηση» των πολιτικών στον τομέα της υγείας, θεωρούμε ότι αυτή είναι μια εξαιρετική πρωτοβουλία. Πρόκειται εξάλλου για μια διαδικασία συναπόφασης που εμπλουτίστηκε με τη συμβολή της Επιτροπής, της Επιτροπής Περιβάλλοντος και της Επιτροπής Προϋπολογισμών.
<P>
Θα ήθελα τέλος να ευχαριστήσω την Επιτροπή για την ιδιαίτερη ευαισθησία που επέδειξε απέναντι στη θέση αυτού του Κοινοβουλίου.

<SPEAKER ID=251 LANGUAGE="DE" NAME="Gredler">
Kύριε Πρόεδρε, αξιότιμοι κυρίες και κύριοι συνάδελφοι, σας ευχαριστώ κύριε Poggioloni γι' αυτήν τη θαυμάσια έκθεση. H εναρμόνιση των δεδομένων είναι απαραίτητη, ώστε κάθε κράτος να μπορέσει να συγκριθεί, για να ελέγξει ανάλογα την δική του πολιτική στον τομέα της υγείας, και κάθε κράτος να μπορεί να αντιδρά ταχύτερα και αποτελεσματικότερα σε αρνητικές εξελίξεις.
<P>
H προστασία και η ασφάλεια των στοιχείων είναι οι ύψιστες προϋποθέσεις. Γι' αυτό και όλα τα στοιχεία μπορούν να διαβιβαστούν μόνον ανώνυμα. Aυτό, για μας τους Φιλελεύθερους, είναι πολύ σημαντικό. Oι επιδιώξεις μας αυτές ανταποκρίνονται στο άρθρο 129, το οποίο απαιτεί την εξασφάλιση ενός υψηλού επιπέδου υγείας. Δε νομίζω ότι μπορούμε να υποστηρίξουμε την τροπολογία υπ' αριθ. 32, διότι έχουμε την άποψη ότι και οι ίδιες οι χώρες θα πρέπει να είναι διατεθειμένες να συμβάλουν στη χρηματοδότηση. H χρηματοδότηση του προγράμματος είναι πολύ μικρή για να μπορέσουμε να υποστηρίξουμε μεμονωμένα κράτη. H τροπολογία υπ' αριθ. 40 - μια καινούργια απαρίθμηση των συγκεντρούμενων στοιχείων - είναι ουσιαστικά ένα καθήκον επιμέλειας που εξαρτάται από τη θέληση της Eπιτροπής και όχι του Kοινοβουλίου.

<SPEAKER ID=252 LANGUAGE="ES" NAME="Marset Campos">
Κύριε Πρόεδρε, η Συνομοσπονδιακή Ομάδα της Ευρωπαϊκής Ενωτικής Αριστεράς - Βορειοευρωπαϊκή Πράσινη Αριστερά υποστηρίζει την έκθεση του κ. Poggiolini διότι βελτιώνει αισθητά την ανακοίνωση που παρουσίασε η Επιτροπή. Και είναι αλήθεια ότι τόσο η ανακοίνωση της Επιτροπής όσο και η έκθεση συνεπάγονται σημαντική πρόοδο, γι' αυτό και εκφράζουμε τη σχετική μας ικανοποίηση.
<P>
Εν πάση περιπτώσει, υπάρχουν τρεις παραλείψεις στην εν λόγω ανακοίνωση που θα θέλαμε να αναφέρουμε, ώστε να μπορέσουν να ενσωματωθούν στο μέλλον, αν παραστεί ευκαιρία.
<P>
Η πρώτη παράλειψη σχετίζεται με το κοινωνικό πλαίσιο στο οποίο αναφέρεται αυτή η έκθεση: φαίνεται ότι θα υπάρξει μια προβλέψιμη χειροτέρεψη της υγείας των Ευρωπαίων για τρεις λόγους. Κατά πρώτον, λόγω της αύξησης της ανεργίας, που γίνεται διαρθρωτική για τους νέους και τις γυναίκες, με όλα όσα συνεπάγεται όσον αφορά την υγεία, καθώς και της αύξησης του περιθωριακού πληθυσμού στην Ευρώπη - και αυτό θα έπρεπε να έχει ληφθεί υπόψη για την έκδοση αυτής της ανακοίνωσηςκαι όλα αυτά συνεπεία των περιορισμών που επιβάλλει η νεοφιλελεύθερη πολιτική του Μάαστριχτ. Κατά δεύτερον, λόγω της δυσκολίας να λειτουργήσει σωστά ένα δίκτυο υγειονομικής ενημέρωσης σε ολόκληρη την Ευρώπη, όταν παρευρισκόμαστε σε μια επανιδιωτικοποίηση της ιατρικής, με όλα όσα συνεπάγεται η δυσκολία συλλογής πληροφοριών από το δημόσιο σύστημα. Και κατά τρίτον, λόγω της απειλής διαφόρων επιδημιών οι οποίες -όπως παρατηρούμε- μπορεί να προέλθουν από τη Ρωσία και από χώρες που βρίσκονται στον περίγυρό της. Η ΠΟΥ προειδοποίησε σχετικά με αυτό, και συνεπώς οφείλουμε να βελτιώσουμε την κατάσταση της υγειονομικής μας ενημέρωσης.
<P>
Η δεύτερη σημαντική παράλειψη έγκειται στο ότι δε θεωρείται σοβαρή ένδειξη -αν και υπογραμμίστηκε στην Αλμα Ατα το 1978 και στην Οτάβα το 1982- ότι δε θα υπάρχει υγεία για όλους το έτος 2000 αν δεν υπάρξει συλλογική συμμετοχή στη λειτουργία του υγειονομικού συστήματος, κυρίως στη λειτουργία του επιπέδου των πρώτων βοηθειών.
<P>
Και τέλος, η τρίτη παράλειψη αφορά την ενημέρωση. Είναι σημαντικό να συλλέγονται πληροφορίες -ούτε συζήτηση!- γι' αυτό και χαιρετίζουμε αυτήν την πρωτοβουλία, η ανακοίνωση όμως δε διευκρινίζει ότι πρέπει να συλλέγονται πληροφορίες προκειμένου να ενεργούμε, να παρεμβαίνουμε δημόσια. Και πιστεύω ότι το πρόσφατο παράδειγμα αυτού που συνέβη με τις «τρελές αγελάδες» δικαιώνει την άποψη ότι πρέπει να βελτιωθεί το σύνολο των πληροφοριών και των μέσων ώστε να μπορούμε να παρεμβαίνουμε αποτελεσματικά. Διαφορετικά, θα περιοριστούμε να συλλέγουμε πληροφορίες μόνο για να τις δημοσιεύουμε, αλλά όχι και ενόψει ενεργειών.

<SPEAKER ID=253 LANGUAGE="FR" NAME="Caudron">
Κύριε Πρόεδρε, κύριε Επίτροπε, αγαπητοί μου συνάδελφοι, εάν υπάρχει ένα πράγμα για το οποίο είναι πεπεισμένες όλες οι βιομηχανικές χώρες, είναι ακριβώς η ανάγκη να προχωρήσουμε σήμερα σε βασικές επιλογές σε θέματα πολιτικής δημόσιας υγείας. Δεν θα επανέλθω στους λόγους που οδήγησαν ήδη διάφορα κράτη να ξεκινήσουν ορισμένες μεταρρυθμίσεις, αλλά, όποιες κι αν είναι οι επιλογές που θα γίνουν από τις κυβερνήσεις στον τομέα αυτό, είναι προφανές ότι μια από τις προϋποθέσεις κάθε απόφασης είναι η εφαρμογή, σε ευρωπαϊκό επίπεδο, ενός προγράμματος αξιολόγησης της κατάστασης της υγείας των πληθυσμών και των συστημάτων υγείας και των πιθανών εξελίξεων της κατάστασης αυτής. Αυτό ακριβώς προτείνει το έγγραφο της Επιτροπής και αυτό είναι που προτείνει με τη σειρά του, με μια ορισμένη επιδεξιότητα, ο εισηγητής μας, τροποποιώντας το εν λόγω έγγραφο.
<P>
Το Κοινοβούλιό μας ήθελε να προτείνει ένα αληθινό ευρωπαϊκό παρατηρητήριο υγείας, όπως γίνεται σε άλλους τομείς. Το Συμβούλιο, στην πλειοψηφία του, προτίμησε να περιοριστεί σε έναν απλό συντονισμό. Η Επιτροπή μας προτείνει ένα σύστημα επιτήρησης της δημόσιας υγείας, με κάπως ασαφή όρια, αλλά όποια κι αν είναι η μορφή που θα πάρει ο νέος αυτός μηχανισμός, θα πρέπει να είναι αποτελεσματικός και λειτουργικός. Ο επαγγελματικός κόσμος του τομέα της υγείας, οι ασθενείς, αλλά επίσης οι κυβερνήσεις τον χρειάζονται ώστε να παράσχουν στους αποφασίζοντες όλα τα μέσα για να γνωρίσουν καλύτερα τις υπάρχουσες καταστάσεις και την εξέλιξή τους.
<P>
Το Κοινοβούλιό μας είχε εκφράσει την επιθυμία να υπάρξει μεγαλύτερη συμμετοχή του επαγγελματικού κόσμου του τομέα της υγείας, των ΜΚΟ και όλου του παραϊατρικού χώρου. Δεν μου φαίνεται, στο έγγραφο της Επιτροπής, ότι η επιθυμία αυτή ελήφθη υπόψη. Έτσι, η Επιτροπή προτείνει να αναλύσει την κατάσταση υγείας των Ευρωπαίων πολιτών, να αξιολογήσει την επίπτωση των προγραμμάτων κοινοτικής δράσης, να παράσχει στα κράτη μέλη υγειονομικές πληροφορίες σχετικά με αυτή την κατάσταση υγείας. Όλα αυτά είναι τέλεια, στη θεωρία πρέπει ακόμη να υπάρχει πίσω από αυτά μια πραγματική πολιτική θέληση προαγωγής της υγειονομικής ασφάλειας και πρόληψης γιατί, όλοι το ξέρουμε, η ιατρική του 21ου αιώνα πρέπει να είναι μια ιατρική που να στρέφεται περισσότερο γύρω από την πρόληψη, μια πρόληψη που θα επέτρεπε να διαφυλάξουμε καλύτερα την ακεραιότητα των συστημάτων υγείας που έχουμε και που σήμερα απειλούνται.
<P>
Καταλήγοντας, ελπίζω ότι η πρόταση της Εκτελεστικής Επιτροπής, ακόμη κι αν δεν είναι τόσο επεξεργασμένη όσο θα ήθελε το Κοινοβούλιό μας, θα αποτελέσει, σε συμφωνία με το Συμβούλιο, ένα καθοριστικό πρώτο βήμα προς τη δημιουργία αυτής της προληπτικής ιατρικής και της ασφάλειας που περιμένουμε.

<SPEAKER ID=254 NAME="Flynn">
Κύριε Πρόεδρε, συζητούμε το προτεινόμενο κοινοτικό πρόγραμμα παρακολούθησης της υγείας. Το πρόγραμμα αυτό έχει ήδη αναγγελθεί με την ανακοίνωση της Επιτροπής σχετικά με το πλαίσιο της κοινοτικής δράσης στον τομέα της δημόσιας υγείας. Ανταποκρίνεται επίσης σε πολλά ψηφίσματα που κατετέθησαν από Μέλη καθώς και σε ψήφισμα του Συμβουλίου.
<P>
Ο γενικός στόχος του προγράμματος είναι να συμβάλει στην καθιέρωση ενός συστήματος παρακολούθησης υψηλής ποιότητος, προσανατολισμένου στην πολιτική μας ούτως ώστε να διασφαλίσουμε ένα υψηλό επίπεδο προστασίας της υγείας, όπως απαιτεί το άρθρο 129 της Συνθήκης. Ειδικότερα, η πρόθεσή μας είναι όπως το πρόγραμμα εξυπηρετήσει τρεις σκοπούς. Πρώτον, το σύστημα θα πρέπει να υποβοηθεί την υγεία και τους παράγοντες της υγείας σε ολόκληρη την επικράτεια της Ένωσης και να επιτρέπει συγκρίσεις με τρίτες χώρες. Δεύτερον, το σύστημα θα πρέπει να διευκολύνει τον σχεδιασμό, την παρακολούθηση, την υλοποίηση και την αξιολόγηση των κοινοτικών προγραμμάτων και δράσεων. Τρίτον, θα πρέπει να παρέχει στα κράτη μέλη συγκριτικούς δείκτες υγείας.
<P>
Τα Μέλη ίσως να διερωτηθούν γιατί άραγε να χρειαζόμαστε ένα παρόμοιο σύστημα όταν το κάθε κράτος μέλος ήδη συλλέγει μια ποικιλία δεδομένων για την υγεία ενώ διάφοροι διεθνείς οργανισμοί, και κυρίως η ΠΟΥ και ο ΟΟΣΑ, ήδη συλλέγουν δεδομένα σε παγκόσμιο επίπεδο. Η απάντηση είναι πολύ απλή. Τα δεδομένα που υφίστανται αυτή τη στιγμή δεν είναι ούτε ολοκληρωμένα ούτε συγκρίσιμα. Επομένως, δεν επιτρέπουν την παρακολούθηση της υγείας και των παραγόντων της σε επίπεδο Ευρωπαϊκής Ένωσης με ένα ουσιαστικό, χρήσιμο και αποτελεσματικό τρόπο. Το σημείο αυτό τονίστηκε πολύ καλά από τον κ. Poggiolini.
<P>
Επιτρέψτε μου να τονίσω ότι δεν σκοπεύουμε να ανακαλύψουμε ξανά τον τροχό. Αυτό που θέλουμε είναι να επεκτείνουμε και να συμπληρώσουμε αυτό που ήδη υφίσταται τόσο στα κράτη μέλη όσο και στους διεθνείς οργανισμούς. Με τον τρόπο αυτό ελπίζουμε να δημιουργήσουμε το μέγιστο της προστιθέμενης αξίας. Πως μπορούμε να το επιτύχουμε αυτό; Θα καθορίσουμε ένα σύνολο δεικτών υγείας οι οποίοι θα παρέχουν την αναγκαία πληροφόρηση για την επίτευξη των προαναφερθέντων αντικειμενικών σκοπών και εν συνεχεία θα αναπτύξουμε δίκτυο για τη συλλογή και τη διάθεση των δεδομένων που αναγκαιούν για τους δείκτες.
<P>
Υπό το φως των υφισταμένων τεχνολογικών δυνατοτήτων για το σκοπό αυτό προγραμματίζουμε να στηριχθούμε κυρίως στην τηλεματική. Το πρόγραμμα ανταλλαγής δεδομένων μεταξύ των διοικητικών αρχών, δηλ. το πρόγραμμα IDA, θα μας διαθέσει την κατάλληλη τεχνική υποδομή γι' αυτό το δίκτυο. Όλοι γνωρίζουμε ότι η διαθεσιμότητα των δεδομένων, ακόμη και συγκρίσιμων δεδομένων υψηλής ποιότητος, δεν επαρκεί για να διασφαλίσει τη χρησιμότητά τους. Κατά συνέπεια προγραμματίζουμε έναν αριθμό δραστηριοτήτων οι οποίες θα σχετίζονται με την ανάλυση αυτών των συγκεκριμένων δεδομένων. Προτιθέμεθα, ιδιαίτερα, να χρησιμοποιήσουμε τα δεδομένα αυτά για να εκπονήσουμε την ετήσια έκθεσή μας για την κατάσταση της υγείας, η πρώτη από τις οποίες θα σας διαβιβαστεί λίγο αργότερα κατά τη διάρκεια του τρέχοντος έτους.
<P>
Προτιθέμεθα επίσης να στηριχθούμε στα δεδομένα που θα προκύψουν από το σύστημα για την ανάλυση και την προετοιμασία της ετήσιας έκθεσής μας σχετικά με τις απαιτήσεις της υγείας σε συνάρτηση με τις άλλες πολιτικές που ξεκινήσαμε πέρσι. Οι εκθέσεις αυτές προετοιμάζονται αυτή τη στιγμή με τη χρήση μιας ποικιλίας πηγών, η ποιότητα των οποίων αφήνει μεγάλα κενά.
<P>
Θα ήθελα τώρα να στραφώ στην έκθεση αυτή καΘ' εαυτή και στις προτεινόμενες τροπολογίες αλλά πριν το κάνω θα ήθελα να ευχαριστήσω τον κ. Poggiolini και τα μέλη της επιτροπής που βοήθησαν στην προετοιμασία της εκθέσεως. Η εργασία ολοκληρώθηκε πολύ γρήγορα, γεγονός για το οποίο είμαι ευγνώμων. Στρεφόμενος τώρα στις 47 προτεινόμενες τροπολογίες μπορώ να σας πληροφορήσω ότι η Επιτροπή μπορεί να εγκρίνει 28 από αυτές είτε εν όλω είτε εν μέρει. Κάνουμε δεκτές εν όλω τις Τροπολογίες Αριθ. 12, 16, 17, 18, 20, 23, 24 και 29. Δεχόμεθα εν μέρει τις Τροπολογίες Αριθ. 1, 3, 4, 6 έως 11, 13, 19, 33 έως 40 και 42. Η εν μέρει μόνο αποδοχή των τροπολογιών αυτών οφείλεται σε διάφορες αιτίες. Έξι από αυτές, οι Αριθ. 4, 7, 8, 10, 11 και 38 είναι πολύ περιοριστικές. Αλλες έξι δεν διατυπώνονται με τους κατάλληλους λειτουργικούς όρους ή είναι δυνατόν να οδηγήσουν σε κάποια σύγχιση εάν δεν αλλάξει η φρασεολογία τους. Αυτές είναι οι Αριθ. 19, 33, 35, 36, 37 και 40. Τέσσερεις από αυτές, οι Αριθ. 3, 6, 34 και 39 περιλαμβάνονται αλλού. Οι υπολοιπόμενες πέντε είναι είτε εκτός του πεδίου του προγράμματος, Τροπολογία Αριθ. 9, ή δεν έχουν σχέση, Τροπολογία Αριθ. 1, ή νομικά δεν στηρίζονται, Τροπολογία Αριθ. 13. Η Τροπολογία Αριθ. 25 δεν συμβαδίζει με τη φρασεολογία του άρθρου 129 και η Τροπολογία Αριθ. 42 δεν συμφωνεί με την επιτροπή για τα άλλα προγράμματα δημόσιας υγείας.
<P>
Η θέση μας σχετικά με ορισμένες από αυτές τις τροπολογίες χρειάζεται κάποια επεξήγηση. Αναφέρομαι ιδιαίτερα στις Τροπολογίες Αριθ. 6 και 34 σχετικά με το Ευρωπαϊκό Παρατηρητήριο Υγείας, το οποίο εμνημόνευσαν ο κ. Caudron και ο κ. Poggiolini. Θα ήθελα να σας υπενθυμίσω την υπόσχεση που έδωσα κατά τη σύσκεψη συνδιαλλαγής τον Δεκέμβριο του 1995, ότι δηλ. η Επιτροπή θα εξετάσει πολύ προσεκτικά την ιδέα για ένα ευρωπαϊκό παρατηρητήριο υγείας. Οποιαδήποτε περαιτέρω απόφαση αναφορικά με την ίδρυση παρατηρητηρίου θα πρέπει να αναμένει την κατάληξη των αντίστοιχων διαβουλεύσεων.
<P>
Σχετικά με την Τροπολογία Αριθ. 9, δεν μπορούμε να αποδεχθούμε το τελευταίο τμήμα της το οποίο αναφέρεται στην υποστήριξη της βελτίωσης των βάσεων δεδομένων στα κράτη μέλη. Σύμφωνα με την αρχή της επικουρικότητας αυτό είναι θέμα αρμοδιότητας των ιδίων των κρατών μελών. Για τον ίδιο λόγο δεν μπορούμε να υποστηρίξουμε το τελευταίο μέρος της Τροπολογίας Αριθ. 38 σχετικά με την υποστήριξη για την ανάλυση της οικονομικής αποτελεσματικότητας των συστημάτων υγείας στα κράτη μέλη. Στο θέμα αυτό αναφέρθηκε στην παρέμβασή της η κ. Gredler. Σχετικά με την Τροπολογία Αριθ. 25, θα ήθελα να πω ότι δεν πρόκειται για το ότι δεν συμφωνούμε πως θα πρέπει να ενισχυθεί και να αναπτυχθεί η συνεργασία με όλα τα ενδιαφερόμενα μέρη, αλλά ότι θα πρέπει να χρησιμοποιήσουμε ένα κείμενο περισσότερο συναφές με τη φρασεολογία του άρθρου 129.
<P>
Έρχομαι τώρα στις τροπολογίες που δεν μπορούμε να κάνουμε δεκτές. Οι αιτίες απόρριψης έχουν ως εξής. Επτά τροπολογίες δεν μπορούν να γίνουν δεκτές εξ αιτίας νομικών λόγων. Δυό από αυτές - οι Αριθ. 21 και 31 - διότι οι υποχρεώσεις που προβλέπουν δεν μπορούν να ενσωματωθούν στο πρόγραμμα. Μία - Τροπολογία Αριθ. 15 - διότι δεν συμφωνεί με τη επακριβή φρασεολογία του άρθρου 129. Τέσσερεις - Τροπολογίες Αριθ. 43, 44, 46 και 47 - διότι βρίσκονται σε ασυμφωνία με τις αντίστοιχες διατάξεις των άλλων προγραμμάτων υγείας. Δύο τροπολογίες, οι Αριθ. 2 και 32, απορρίπτονται διότι βρίσκονται εκτός του πεδίου εφαρμογής του προγράμματος. Τέσσερεις δεν γίνονται δεκτές διότι είναι απαράδεκτα περιοριστικές. Αυτές είναι οι Τροπολογίες Αριθ. 5, 14, 32 και 45. Τρεις τροπολογίες καλύπτονται σε άλλα σημεία - Τροπολογίες Αριθ. 26, 27 και 28. Οι υπολοιπόμενες δύο τροπολογίες - Αριθ. 22 και 41 - οι οποίες αναφέρονται στο μέγεθος του προϋπολογισμού, δημιουργούν πολύ μεγάλες δυσκολίες.
<P>
Θα ήθελα να αναπτύξω λίγο περισσότερο τις αιτίες για την άρνηση αποδοχής ορισμένων από τις προαναφερόμενες τροπολογίες. Είναι σημαντικό να κατανοήσουν τα Μέλη για ποιο λόγο τις απορρίπτουμε. Σχετικά με το θέμα του προϋπολογισμού - το οποίο μνημονεύτηκε ιδιαίτερα από την κ. Ghilardotti - είναι φυσικό ότι θα θέλαμε την αύξηση των πόρων χρηματοδότησης του προγράμματος. Όπως γνωρίζει το Σώμα, τα διαθέσιμα περιθώρια για πρόσθετες δαπάνες στην κατηγορία 3 του προϋπολογισμού είναι εξαιρετικά περιορισμένα. Υπόψη τούτου, τα Μέλη θα θυμούνται ότι στην περίπτωση των προηγουμένων τριών προγραμμάτων για τη υγεία οι κατανομές του προϋπολογισμού αποφασίστηκαν τελικά μόνο κατά τη διαδικασία συνδιαλλαγής. Αναμένω ότι το ίδιο θα συμβεί και στην παρούσα περίπτωση. Σ' εκείνο το σημείο της νομοθετικής διαδικασίας, η αρμόδια επί του προϋπολογισμού αρχή θα έχει μια καλύτερη εικόνα του συνολικού περιεχομένου του προγράμματος και των πόρων που θα απαιτηθούν.
<P>
Απορρίπτονται επίσης οι Τροπολογίες Αριθ. 2 και 21 οι οποίες αναφέρονται στον καθορισμό στόχων εκ μέρους των κρατών μελών. Πρώτον, το παρόν πρόγραμμα είναι ένα κοινοτικό πρόγραμμα παρακολούθησης της υγείας το οποίο έχει σκοπό να παρακολουθεί τις τάσεις στον τομέα της υγείας. Επομένως ο καθορισμός στόχων από τα κράτη μέλη εκφεύγει του πεδίου δράσεως του προγράμματος. Δεύτερον, με το παρόν πρόγραμμα δεν είμαστε σε θέση να ζητήσουμε από τα κράτη μέλη να αναλάβουν τέτοιες δραστηριότητες. Για τον ίδιο λόγο δεν κάναμε αποδεκτή την Τροπολογία Αριθ. 31 η οποία θα υπεχρέωνε τα κράτη μέλη να εγγυηθούν τη συλλογή συγκρίσιμων δεδομένων. Μια και βρισκόμαστε σ' αυτό το θέμα θα ήθελα να τονίσω ότι η αντίστοιχη φρασεολογία των Τροπολογίων Αριθ. 5 και 30 δεν μπορεί να γίνει δεκτή καθόσο περιορίζει χωρίς λόγο τις προτεινόμενες δραστηριότητες σε εκείνες που περιλαμβάνουν μόνο συγκρίσιμα δεδομένα. Με άλλα λόγια, εάν γινόντουσαν δεκτές οι τροπολογίες, θα έπρεπε να αναμέναμε τη συγκέντρωση συγκρίσιμων δεδομένων πριν να αναλάβουμε τις δραστηριότητες στις οποίες στοχεύει το πρόγραμμα. Είναι σαφές ότι κάτι τέτοιο θα είχε επιπτώσεις στην ευελιξία και την αποτελεσματικότητα του προγράμματος.
<P>
Ελπίζω ότι το Κοινοβούλιο θα κατανοήσει την στοιχειοθέτηση που μόλις ανέφερα για την απόρριψη ορισμένων από τις τροπολογίες. Ελπίζω επίσης ότι, εκδηλώνοντας το μεγάλο του ενδιαφέρον για την παρακολούθηση της υγείας, το Κοινοβούλιο θα παράσχει ευνοϊκή γνώμη για το πρόγραμμα, αποστέλλοντας με τον τρόπο αυτόν ένα πολύ ισχυρό μήνυμα στο Συμβούλιο να προχωρήσει ταχέως στην εξέταση της γνώμης και της τροποποιημένης προτάσεως της Επιτροπής. Καταλήγοντας, θα ήθελα να εκφράσω και πάλιν τις θερμότατες ευχαριστίες μου στον κ. Poggiolini για τις προσπάθειες που κατέβαλε να βελτιώσει γενικά την κοινοτική δράση για την παρακολούθηση της υγείας. Οι κοινές μας προσπάθειες θα οδηγήσουν σε ένα πολύτιμο και παραγωγικό πρόγραμμα.

<SPEAKER ID=255 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί άυριο στις 12 το μεσημέρι.

<CHAPTER ID=10>
Νόσος του Alzheimer - Κάρτα υγείας - Ασφάλεια των μεταγγίσεων
<SPEAKER ID=256 NAME="Πρόεδρος">
Η ημερήσια διάταξη προβλέπει την κοινή συζήτηση των εκθέσεων:
<P>
Α4-0051/96 του κ. Poggiolini, εξ' ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με τη νόσο του Alzheimer και την πρόληψη των διαταραχών των διανοητικών λειτουργιών των ηλικιωμένων-Α4-0091/96 του κ. Leopardi, εξ' ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την ευρωπαϊκή κάρτα υγείας-Α4-0094/96 του κ. Cabrol, εξ' ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την ανακοίνωση της Επιτροπής για την ασφάλεια και την αυτάρκεια σε αίμα στην Ευρωπαϊκή Κοινότητα (COM(94)0652 - C4-0016/95).
<SPEAKER ID=257 NAME="Poggiolini">
Κύριε Πρόεδρε, αποτελεί κοινή εμπειρία ότι σε προχωρημένη ηλικία συναντάμε συχνά περιπτώσεις που ονομάζονται γεροντική άνοια, έγκεφαλική αρτηριοσκλήρωση.
<P>
Μόνο πρόσφατα η κοινή γνώμη -ίσως και επειδή επλήγη από αυτή την ασθένεια και ο Ρόλαντ Ρήγκαν, ο πρώην πρόεδρος των Ηνωμένων Πολιτειών- συνειδητοποίησε ένα γεγονός που η επίσημη επιστήμη γνωρίζει από πολύ καιρό, ότι δηλαδή υπάρχει μία εκφυλιστική ασθένεια του ανθρώπινου εγκεφάλου που, δυστυχώς, είναι ακόμη ανεπίστρεπτη και της οποίας η θεραπεία, σήμερα, βρίσκεται στα πρώτα βήματα, βρίσκεται ακόμη σε πειραματικό στάδιο και δεν είναι ακόμη σε θέση να σταματήσει τη μοιραία εξέλιξη της ασθένειας. Τα πρώτα συμπτώματα είναι κοινά με εκείνα άλλων ασθενειών, από τις οποίες μερικές μπορούν να θεραπευθούν αποτελεσματικά, και γι αυτό το λόγο έχει μεγάλη σημασία η πρώιμη και διαφοροποιημένη διάγνωση, ώστε να μη δημιουργείται σύγχιση μεταξύ των διαφόρων ασθενειών.
<P>
Η ασθένεια του Alzheimer πλήττει κυρίως τα ηλικιωμένα άτομα και αρχίζει με κοινά συμπτώματα -απώλεια μνήμης, ανικανότητα προσανατολισμού, ψυχικές διαταραχές- για να προχωρήσει μοιραία προς την τελική φάση, που χαρακτηρίζεται από τη μη αυτοεξυπηρέτηση, ακράτεια, έλκη λόγω της συνεχούς κατάκλισης για να καταλήξει, στο τέλος, στον αναπόφευκτο θάνατο. Μεταξύ των πρώτων συμπτωμάτων και την τελική φάση περνούν έξι, επτά, οκτώ χρόνια. Επειδή πλήττει τα ηλικιωμένα άτομα, η ασθένεια αυτή έχει καταστεί και θα καθίσταται όλο και περισσότερο άλλη μία μεγάλη μάστιγα της κοινωνίας μας, ειδικότερα μιας κοινωνίας όπως είναι η ευρωπαϊκή όπου η δυνατότητα μακροζωϊας έχει φτάσει σε επίπεδα που ήταν αδιανόητα μόλις πριν από μερικές δεκαετίες και είναι ανάλογη με τη βελτίωση των συνθηκών ζωής, τη διεύρυνση των ιατρικών θεραπειών και την πρόοδο των τελευταίων.
<P>
Σύμφωνα με τις παραπάνω διαπιστώσεις το φαινόμενο θα επεκταθεί. Υπολογίζεται ότι το 2 000, από τα 52 εκατ. ατόμων που θα είναι άνω των 65 ετών στην Ευρώπη, 4 εκατ. θα πάσχουν από την ασθένεια του Alzheimer: 4 εκατ. που θα επιβαρύνουν τις οικογένειές τους οι οποίες, ειδικότερα στα προχωρημένα στάδια της ασθένειας, θα πρέπει να αντιμετωπίσουν αυξημένες δαπάνες και ανυπόφορες συνθήκες και ψυχολογικές δυσχέριες. Υπολογίζεται ότι μετά τα 85 -και όσοι φτάνουν τα 85 σήμερα αρχίζουν να είναι πολυάριθμοι- ένας ηλικιωμένος στους 4, δηλαδή το 25 %, θα πλήττεται από την ασθένεια του Alzheimer.
<P>
Η παρούσα πρόταση ψηφίσματος έχει σαν στόχο να παρακινήσει -ελπίζουμε αποτελεσματικάτην Επιτροπή να επεξεργασθεί ένα πολυετές πρόγραμμα χρηματοδότησης και πρωτοβουλιών που θα αφορούν κάθε δυνατή ενέργεια που θα βοηθούσε τις οικογένειες και τους ασθενείς. Πολλά πρέπει να γίνουν: υποστήριξη της έρευνας, επιμόρφωση του ιατρικού και παραϊατρικού προσωπικού, ιδιαίτερα σε σχέση με την ανάγκη πρώιμης διάγνωσης. κυρίως όμως η ενημέρωση και η ακριβής προετοιμασία της οικογένειας σχετικά με την εξέλιξη της ασθένειας, για να προετοιμασθεί ψυχολογικά, συγκεκριμένα και πρακτικά να αντιμετωπίσει τα διάφορα στάδια. Φυσικά τα κράτη μέλη θα πρέπει να αντιληφθούν ότι, ειδικά στα τελικά στάδια, δεν είναι δυνατό να επωμίζονται πάντοτε και μόνο οι οικογένειες το ανυπόφορο βάρος του τραγικού αυτού ενδεχομένου.
<P>
Θεμελιώδους, τέλος, σημασίας θα είναι η εκστρατεία ενημέρωσης που θα πρέπει να απευθύνεται στο ευρύ κοινό, στούς μαθητές των σχολείων, για να μάθουν να γνωρίζουν την ασθένεια, να ζουν μαζί της και με τους ασθενείς αυτού του είδους, διότι ακόμη και σήμερα εξακολουθούν να υπάρχουν ταμπού, αδικαιολόγητα αισθήματα ντροπής εμπρός στο πρόβλημα της γεροντικής άνοιας. Είναι αλήθεια ότι η Ευρωπαϊκή Κοινότητα δεν έχει παραμελήσει το πρόβλημα: παρά την απουσία ενός ειδικού προγράμματος, στα πλαίσια των παρεμβάσεων υπέρ της δημόσιας υγείας περάσαμε από πιστώσεις ύψους 2 εκατ. σε 5 εκατ. Ecu στο κονδύλιο Β3-4300 του προϋπολογισμού για το 1996. Η χρηματοδότηση αυτή χρησιμοποιήθηκε για τους στόχους που ανέφερα και επιπλέον ετέθη στη διάθεση διαφόρων μη κυβερνητικών ευρωπαϊκών οργανώσεων, όπως παραδείγματος χάρη την Alzheimer Europe που περιλαμβάνει 18 εθνικές οργανώσεις.
<P>
Η γραπτή ερώτηση που απηύθυνα κατά προτεραιότητα στην Επιτροπή για να μάθω πώς προτίθεται να χρησιμοποιήσει αυτά τα 5 εκατ. Ecu έλαβε, είναι αλήθεια, μιαν πολύ γενική απάντηση από τον επίτροπο Flynn. Σημειώνουμε, εντούτοις, με ικανοποίηση την προβλεπόμενη συμμετοχή της Επιτροπής στη σημαντική διάσκεψη που θα διεξαχθεί στην Ιρλανδία στις 21 και 22 του προσεχούς Νοεμβρίου. Το Ευρωπαϊκό Κοινοβούλιο θα επαγρυπνήσει σχετικά με την καλύτερη δυνατή χρησιμοποίηση αυτών των κεφαλαίων, όχι μόνο σε σχέση με τα προβλήματα της μέγιστης δυνατής διαφάνειας αλλά και για να ξπεράσει το πρόβλημα αυτής της νέας μάστιγας τη σημερινή αβέβαιη και νεφελώδη κατάσταση, ώστε να ενημερωθούν οι ευρωπαίοι πολίτες, οι μόνοι που μπορούν να ασκήσουν πιέσεις στα κράτη μέλη, με τρόπο δημοκρατικό, για να υπάρξουν παρεμβάσεις από τις κυβερνήσεις υπέρ των ασθενών και των οικογενειών τους. Ένα βήμα προς αυτή την κατεύθυνση θα αποτελέσει το πρόγραμμα του οποίου την πραγματοποίηση ζητά η έκθεσή μας από την Επιτροπή.

<SPEAKER ID=258 NAME="Leopardi">
Κύριε Πρόεδρε, κύριε επίτροπε, κύριοι συνάδελφοι, η κάρτα υγείας αποτελεί ένα θέμα που κινεί το ενδιαφέρον του Ευρωπαϊκού Κοινοβουλίου εδώ και 15 χρόνια. Είνια τώρα γνωστό σε όλους ότι στην Ευρώπη υπάρχει μία μεγάλη κινητικότητα: για λόγους εργασίας, για τουριστικούς λόγους και για λόγους σπουδών, και σε όλες αυτές τις περιπτώσεις ο ευρωπαίος πολίτης έχει δικαίωμα στις κατάλληλες θεραπείες που απαιτεί η κατάσταση της υγείας του κατά τις μετακινήσεις του. Θεωρούμε ότι μία κάρτα υγείας θα επέτρεπε την αποφυγή σοβαρών ατυχημάτων που συνεπάγεται η χορήγηση μη αποτελεσματικών ή επικινδύνων φαρμάκων, κυρίως στην περίπτωση χρονίων ασθενειών, σοβαρών μολύνσεων ή αλλεργιών. Η κάρτα υγείας έχει όντως σαν στόχο τη διευκόλυνση της διάγνωσης, την αποφυγή συνταγών θεραπείας ή φαρμάκων που είναι ακατάλληλα και τη μείωση των διοικητικών διαδικασιών.
<P>
Η κάρτα υγείας περιέχει όντως πληροφορίες σχετικά με ορισμένα ιατρικά στοιχεία, ειδικότερα: την ομάδα αίματος, τις διαπιστωμένες αλλεργίες, τις ακολουθούμενες ιατρικές και φαρμακευτικές θεραπείες, την αναφορά ενδεχομένως ενός υπευθύνου από την ομάδα θεραπευτικής αγωγής, τα εμβόλια, την ενδεχόμενη επιθυμία δωρεάς οργάνων και τα δεδομένα που αφορούν το σύστημα της κοινωνικής ασφάλισης και επιστροφής των εξόδων περίθαλψης. Στην ουσία η κάρτα υγείας έχει σαν στόχο τη διευκόλυνση της ελεύθερης διακίνησης των προσώπων στο εσωτερικό της Ένωσης εξασφαλίζοντάς τους την κατάλληλη πρόσβαση στις θεραπείες που απαιτεί η κατάσταση της υγείας τους. Ένα έγγραφο αυτού του τύπου παρουσιάζει επίσης και οικονομικά πλεονεκτήματα σε σχέση με τα κοινωνικά συστήματα των κρατών μελών, όπως είναι παραδείγματος χάρη οι οικονομίες χάρη στις συμπληρωματικές εξετάσεις. Η κάρτα υγείας θα πρέπει να χορηγείται σε όλους τους πολίτες που τη ζητούν και θα περιέχει όλες τις πληροφορίες σχετικά με την περίπτωση στα πλαίσια του σεβασμού της εμπιστευτικότητας. Σήμερα με τις νέες τεχνολογίες υπάρχουν τα μέσα για την πραγματοποίηση μιας κάρτας υγείας σε ευρωπαϊκό επίπεδο, πράγμα που με παρακίνησε να παρουσιάσω την εξεταζόμενη πρόταση. Καλώ συνεπώς της Επιτροπή να διατυπώσει μέχρι την 1η Ιανουαρίου του 1997 ένα σχέδιο απόφασης του Συμβουλίου και του Κοινοβουλίου όσον αφορά τη θέσπιση, από την 1η Ιανουαρίου του 1999, μιας ευρωπαϊκής κάρτας υγείας.

<SPEAKER ID=259 NAME="Cabrol">
Κύριε Πρόεδρε, κύριε Επίτροπε, αγαπητοί μου συνάδελφοι, η Ευρωπαϊκή Επιτροπή μας παρουσιάζει μια ανακοίνωση την οποία, το ελπίζω, θα την ακολουθήσει μια οδηγία σχετικά με την μετάγγιση αίματος με στόχο να γίνει ομοιόμορφη, σε όλη την Ευρωπαϊκή Ένωση, η τόσο χρήσιμη πρακτική της μετάγγισης αίματος, και να υπάρξουν εγγυήσεις, σε όλα τα κράτη μέλη, για όλους τους πολίτες της Ένωσης, πρώτον, ως προς την ασφάλεια των προϊόντων αίματος, δεύτερον, ως προς την επάρκειά τους για όλους. Είμαστε, βεβαίως, σύμφωνοι με τα κύρια σημεία αυτής της ανακοίνωσης, αλλά στην έκθεσή μας επιμένουμε σε ορισμένες πτυχές που μας φαίνονται ουσιαστικές.
<P>
Κατά πρώτο λόγο, για να εξασφαλίσουμε την ασφάλεια, πρέπει να δούμε την αλυσίδα της μετάγγισης αίματος στο σύνολό της, αρχίζοντας, ασφαλώς, από την επιλογή των αιμοδοτών, η οποία πρέπει να είναι αυστηρή, ομοιόμορφη και ελεγχόμενη σε όλη την Ευρωπαϊκή Ένωση, ώστε οι δότες που εγκυμονούν κάποιο κίνδυνο να μπορούν να αποκλειστούν με τη βοήθεια μιας σχολαστικής εξέτασης. Πρέπει επίσης, από την άποψη αυτή, να καθιερωθεί μια παρακολούθηση των προϊόντων αίματος που έχουν ήδη ληφθεί, η οποία να επιτρέπει να ανατρέξουμε, όταν χρειαστεί, μέχρι το δότη. Είναι η δυνατότητα ανίχνευσης.
<P>
Αλλά δεν αρκεί να επιλεγούν οι δότες. Πρέπει επίσης να ελέγχονται τα προϊόντα που λαμβάνονται από αυτούς. Για το σκοπό αυτό, πρέπει να προσδιοριστούν και να χρησιμοποιούνται οι λεγόμενοι «μολυσματικοί δείκτες», οι οποίοι θα επιτρέπουν να αναγνωρισθεί η ενδεχόμενη παρουσία επικίνδυνων μικροβίων ή παρασίτων, που μπορούν να μεταδοθούν στους λήπτες. Τέλος, πρέπει να προσδιοριστούν και να εφαρμόζονται ομοιόμορφα σε όλη την Ευρωπαϊκή Ένωση οι μέθοδοι επεξεργασίας, διατήρησης, αποθήκευσης, διαχείρισης των προϊόντων αίματος, μέθοδοι που να παρέχουν τις καλύτερες εγγυήσεις ασφάλειας. Όλα αυτά τα ομοιόμορφα μέτρα σε όλα τα κράτη μέλη θα επιτρέψουν την ελεύθερη κυκλοφορία των προϊόντων αίματος στο σύνολο της Ευρωπαϊκής Ένωσης.
<P>
Τέλος, επιβάλλεται να επιτηρείται σε συνεχή βάση η δραστηριότητα μετάγγισης αίματος και όλη η αλυσίδα της, προκειμένου να αποκαλυφθεί άμεσα κάθε ατύχημα ή κάθε μόλυνση, να διαπιστωθούν οι αιτίες τους και να αποφευχθεί η επανάληψή τους: είναι η αιμοεπαγρύπνηση.
<P>
Ο δεύτερος στόχος αυτής της ανακοίνωσης είναι η διασφάλιση μια ποσότητας αίματος και προϊόντων αίματος που θα επαρκεί να ικανοποιήσει τις ανάγκες των πολιτών της Ένωσης. Για να επιτευχθεί ο στόχος αυτός υπάρχουν δυο δυνατότητες: ή να μειωθούν οι ανάγκες ή να αυξηθούν οι ποσότητες αιμοδοσίας. Μπορούμε να μειώσουμε τις ανάγκες μέσω μιας λογικής και συνετούς χρήσης των προϊόντων αίματος, με το να προορίζουμε τα προϊόντα αυτά μόνο για τις περιπτώσεις που είναι απόλυτα αναγκαία, με το να ενθαρρύνουμε εναλλακτικές πρακτικές, όπως η αυτομετάγγιση, η συγκέντρωση και επαναχρησιμοποίηση του αίματος που χύνεται κατά και μετά τις εγχειρήσεις, και με το να αποδεχόμαστε μια ελαφρά μετεγχειρητική αναιμία κάνοντας μετάγγιση μικρότερης ποσότητας, αναιμία που συνήθως διορθώνεται σύντομα. Οι ασχολούμενοι επαγγελματικά με τη μετάγγιση αίματος - τεχνικοί, νοσοκόμοι και γιατροί - πρέπει να γνωρίζουν καλά τη ορθολογική αυτή χρήση των προϊόντων αίματος. Αυτό απαιτεί, επομένως, μια κατάλληλη εκπαίδευση και διδασκαλία στη φάση των σπουδών.
<P>
Ο δεύτερος τρόπος για να εξασφαλιστεί η επάρκεια των προϊόντων αίματος είναι, φυσικά, η αύξηση της ποσότητας του αίματος που συλλέγεται, με την ευαισθητοποίηση του κοινού ως προς την αναπόδραστη ανάγκη για αιμοδότες, η με απλές παροχές πλάσματος χάρη στην τεχνική που έχει τώρα τελειοποιηθεί, την πλασμαφαίρεση. Τέλος, βεβαίως, η αιμοδοσία πρέπει να είναι όχι μόνο εθελοντική αλλά μη αμειβόμενη, δηλαδή χωρίς οικονομική απολαβή, γιατί έτσι θα αποφευχθεί η εξατομίκευση επαγγελματιών δοτών που, επειδή θα αμειβόταν για τις αιμοληψίες, θα υπήρχε ενδεχόμενο να μην ενημερώσουν για τυχόν κινδύνους που θα διέτρεχαν οι αιμολήπτες από τη μετάγγιση.
<P>
Αλλά προς το παρόν η ποσότητα του πλάσματος είναι ανεπαρκής στην Ευρωπαϊκή Ένωση, η ποσότητα του πλάσματος, η ποσότητα των παραγόντων 8 και άλλων, γεγονός που υποχρεώνει στην εισαγωγή πλάσματος ή άλλων παραγώγων με προέλευση από τρίτες χώρες, ιδιαίτερα από τις Ηνωμένες Πολιτείες. Τα προϊόντα αυτά παρέχονται κυρίως από ιδιωτικές εταιρίες, που για την αποδοτικότητα της επιχείρησής τους χρησιμοποιούν αμειβόμενους αιμοδότες ώστε να έχουν επαρκή αριθμό αιμοδοτών. Τέτοιες ιδιωτικές εταιρίες υπάρχουν άλλωστε και στην Ευρωπαϊκή Ένωση και δεν είναι επιθυμητό να τις καταδικάσουμε σε αφανισμό προς όφελος των δημοσίων οργανισμών που θα είχαν έτσι το μονοπώλιο. Μια λύση ώστε να αποφευχθεί η αμοιβή των αιμοδοτών από τις ιδιωτικές αυτές εταιρίες θα ήταν να καταβάλεται σε αυτές αποζημίωση. Θα επιτυγχανόταν έτσι οι δύο επιδιωκόμενοι βασικοί στόχοι: η ασφάλεια και η αυτάρκεια των μεταγγίσεων αίματος στην Ευρωπαϊκή Ένωση.

<SPEAKER ID=260 NAME="Mendonηa">
Κύριε Πρόεδρε, κύριοι βουλευτές, επιτρέψτε μου, μεταξύ των εκθέσεων που συζητούμε τώρα από κοινού σχετικά με προβλήματα τα οποία συνδέονται ουσιαστικά με την υγεία των ευρωπαίων πολιτών, να διακρίνω την έκθεση Poggiolini σχετικά με τη νόσο του Αlzheimer, όχι μόνο διότι μου ανατέθηκε η εκπόνηση μίας γνωμοδότησης σχετικά με το θέμα αυτό, την οποία εξέδωσε η Επιτροπή Κοινωνικών Υποθέσεων και Απασχόλησης, αλλά κυρίως λόγω επικαιρότητας και λόγω των προοπτικών που εμφανίζονται για τη νόσο αυτή και για άλλες γεροντικές ανεπάρκειες οι οποίες προκύπτουν από την αυξανόμενη προσδοκία ζωής που ενισχύεται ανάλογα με τα επίπεδα ανάπτυξης των διαφόρων χωρών. Ασφαλώς και επιβάλλεται μεγάλη δέσμευση, προσπάθεια και αυξανόμενες χρηματοδοτικές επενδύσεις για την ιατρικο-επιστημονική έρευνα σχετικά με τη νόσο. Πρέπει να βρεθούν μέσα πρόληψης της νόσου του Alzheimer σε επιστημονικές βάσεις και, όσο το δυνατόν πιο σύντομα, να θεραπεύονται οι άνδρες και οι γυναίκες που δεν είναι δυνατό να δουν να μεταβάλλεται σε μεγάλη δυστυχία το γεγονός ότι επωφελήθηκαν από την αυξημένη προσδοκία ζωής που τους προσέφερε η επιστήμη. Στο μεταξύ, έχουμε την υποχρέωση να βρίσκουμε όλο και πιο κατάλληλες λύσεις για τα προβλήματα τα οποία θέτει η νόσος του Alzheimer και άλλες οι οποίες συνδέονται με τη γήρανση των πληθυσμών.
<P>
Ανήκει στα κράτη μέλη της Ευρωπαϊκής Ένωσης να καθορίσουν μία βέβαιη πολιτική και στρατηγική για δράσεις στο σύνολο των προβλημάτων τα οποία θέτουν οι νευροεκφυλιστικές νόσοι στις ιατρικο-κοινωνικές, οικονομικές και άλλες πτυχές. Ωστόσο, πιστεύουμε ότι η αυξανόμενη διάσταση του προβλήματος, η κοινωνική του σημασία και η ευκαιρία για την Ευρώπη να επιβεβαιώσει για μία ακόμη φορά το συλλογικό καθήκον της αλληλεγγύης, αποτελούν σημαντικούς λόγους για να υποβάλει η Επιτροπή ένα σχέδιο δράσης για την καταπολέμηση της νόσου του Alzheimer, αντικαθιστώντας την ασθενή απάντηση της Ευρώπης μπροστά στα ερωτήματα που θέτει η νόσος.
<P>
Τέλος, θέλω να εκφράσω το σεβασμό μου προς τους εργαζόμενους στον τομέα της κοινωνικής βοήθειας που, στις διάφορες χώρες της Ευρώπης, προσφέρουν με αυταπάρνηση εξαιρετικά απαιτητικές φροντίδες στους ασθενείς από τη νόσο του Alzheimer, συχνά σε συνθήκες πολύ δύσκολες και κυρίως συγκινητικά απελπιστικές.

<SPEAKER ID=261 NAME="Pradier">
Κύριε Πρόεδρε, αγαπητοί μου συνάδελφοι, η αποκατάσταση και ενίσχυση της εμπιστοσύνης προς την αλυσίδα της μετάγγισης αίματος και η διασφάλιση της αυτάρκειας σε αίμα είναι οι δυο επιδιωκόμενοι στόχοι.
<P>
Αλλά όλα αυτά δεν είναι πολύ εύκολα, στο μέτρο που είμαστε υποχρεωμένοι ταυτόχρονα να απαλείψουμε τις διατάξεις που εμποδίζουν την ελεύθερη κυκλοφορία και να πάρουμε μέτρα που να εγγυώνται μια μέγιστη ασφάλεια. Θα πρέπει λοιπόν να καθοριστούν κοινά πρότυπα. Αλλά αξίζει να σταθούμε για λίγο στα κοινά αυτά μέτρα. Πράγματι, οι απαιτήσεις του βιομηχανικού τομέα του πλάσματος είναι τέτοιες που δείχνουν ότι τα μέτρα που έχουν εισαχθεί, εν ονόματι της αυτάρκειας, κυρίως με το ψήφισμα του Κοινοβουλίου της 14ης Σεπτεμβρίου 1993, τον εμποδίζουν να εμπορευθεί τα προϊόντα αυτά.
<P>
Για να είμαστε τελείως σαφείς, η ελεύθερη κυκλοφορία των εμπορευμάτων αποτελεί σήμερα δόγμα απαράβατο, η άσκηση βιομηχανικών δραστηριοτήτων γενεσιουργών οικονομικής δραστηριότητας και ευημερίας, αποτελεί σίγουρα μια αλήθεια που δεν αμφισβητείται, αλλά πολύ ωμά, η ζωή των συμπολιτών μας είναι ακόμη πιο σπουδαία. Και, όπως το εισόδημα των γεωργών πρέπει να διατηρηθεί, αλλά όχι με οποιοδήποτε κόστος, πρέπει να περιμένουμε ότι θα τεθεί σε εφαρμογή ένα αυστηρό κανονιστικό πλαίσιο. Δεν πρέπει να ασχολείται με ασήμαντες λεπτομέρειες, αλλά πρέπει να μας κατοχυρώνει.
<P>
Στο ίδιο θέμα, μόλις πριν από δεκαπέντε μέρες, ακριβώς εδώ, σ&#x02BC; αυτό το ημικύκλιο, είχαμε συζήτηση για τις διατάξεις της διάγνωσης in vitro : τους ορολογικούς ελέγχους. Οι απαιτήσεις σε θέματα επίβλεψης και κανονισμών προκάλεσαν επανάσταση, ακριβώς εν ονόματι της ελεύθερης κυκλοφορίας των εμπορευμάτων.
<P>
Να, λοιπόν, που μερικές μέρες μετά τη συζήτηση αυτή, 50000 παρασκευάσματα ελέγχου HIV αναγνωρίστηκαν ως ελαττωματικά από τους παρασκευαστές τους και θα πρέπει να επαναληφθούν οι εξετάσεις αυτές. Μια νομοθεσία και ένας αυστηρός έλεγχος θα μας είχε προφυλάξει.
<P>
Όταν ξέρουμε το δράμα που προκαλεί μια λανθασμένη θετική ένδειξη σε μια οικογένεια, σε ένα ζευγάρι όταν ξέρουμε την πραγματική υγειονομική καταστροφή που δημιουργείται από μια λανθασμένη αρνητική ένδειξη, αντιλαμβανόμαστε ότι πρέπει να μείνουμε αποφασιστικοί, προσεκτικοί και ακριβείς ως προς τις απαιτήσεις σχετικά με τις εθελοντικές προσφορές αίματος, αφενός, και με τη βελτιστοποίηση της χρήσης του αίματος και των προϊόντων αίματος αφετέρου σχετικά με την πληροφόρηση του ευρέως κοινού ως προς το αβλαβές της αιμοδοσίας, ως προς το επείγον της κατάστασης και ως προς την αλληλεγγύη της αιμοδοσίας. Θα πρέπει να είμαστε απαιτητικοί σχετικά με τη δημιουργία ενός τυποποιημένου φακέλου για κάθε δότη. Θα πρέπει να είμαστε απαιτητικοί για την ανάπτυξη των τεχνικών οικονομίας του αίματος. Θα πρέπει να τονώσουμε την έρευνα για συνθετικά προϊόντα και υποκατάστατα. Θα πρέπει να είμαστε απαιτητικοί για την εκπαίδευση των γιατρών και του νοσηλευτικού προσωπικού και για την μετεκπαίδευσή τους, για τη δυνατότητα ανεύρεσης των δοτών, για τα δίκτυα αιμοεπαγρύπνησης.
<P>
Τέλος, σχετικά με τα δίκτυα αιμοεπαγρύπνησης, ένα ευρωπαϊκό σύστημα σωστά εναρμονισμένο θα έπρεπε να μπορεί να στηριχθεί στο κανονιστικό πλαίσιο που υπάρχει ήδη στην οδηγία 89/381. Το Ευρωπαϊκό Κοινοβούλιο το είχε ήδη ζητήσει με πολύ σαφείς όρους στο ψήφισμα του Νοεμβρίου 1993. Νομίζω ότι τρία χρόνια μετά, μπορούμε να το θυμηθούμε.

<SPEAKER ID=262 LANGUAGE="IT" NAME="Marinucci">
Κύριε Πρόεδρε, το Ευρωπαϊκό Κοινοβούλιο δεν περίμενε τη Συνθήκη του Μάαστριχτ για να δείξει ότι έχει μία σταθερή θέση όσον αφορά όλες τις προβληματικές της δημόσιας υγείας. Βεβαίως, τώρα οι προσπάθειες που καταβάλλονται είναι μεγαλύτερες, έχουν πολλαπλασιασθεί, και δεν είναι τυχαίο ότι, μετά την έγκριση των τριών μεγάλων προγραμμάτων πλαίσιο, στην παρούσα σύνοδο το Κοινοβούλιο καλείται να συζητήσει τέσσερα άλλα μέτρα που αποτελούν συγχρόνως προσθήκη και ολοκλήρωση των προηγουμένων προγραμμάτων.
<P>
Εγκρίναμε πριν από λίγα λεπτά ένα σημαντικό συμπλήρωμα του προγράμματος πλαίσιο για τη δημόσια υγεία. όσον αφορά το πρόγραμμα για την παρακολούθηση της υγείας, επιθυμώ να συγχαρώ την Επιτροπή διότι ανταποκρίθηκε στην υποχρέωση που είχε αναλάβει κατά τη διαδικασία της συνδιαλλαγής, όταν εγκρίναμε ακριβώς το πρόγραμμα πλαίσιο για τη δημόσια υγεία.
<P>
Για την κάρτα υγείας το Κοινοβούλιο έχει συζητήσει πολλές φορές -το υπενθύμισε ο κ. Leopardi- αλλά η καθυστέρηση είναι μεγάλη. Θα έλεγα ότι ένα από τα όργανα της ευρωπαϊκής ιθαγένειας πρέπει να είναι -για κάθε ευρωπαίο πολίτη, εάν το ζητήσει- η δυνατότητα να έχει μία κάρτα υγείας που να του επιτρέπει να κυκλοφορεί ελεύθερα στην ήπειρό μας χωρίς να πρέπει κάθε φορά να αντιμετωπίζει τα εμπόδια που δημιουργεί το ότι δεν βρίσκεται στη χώρα του και συνεπώς έρχεται σε επαφή με γιατρούς που δεν γνωρίζουν την κατάσταση της υγείας του. Μία κάρτα υγείας αυτού του είδους, συνεπώς, θα πρέπει να προσδιορισθεί επιτέλους και εγώ, εξ ονόματος της ομάδας μου, ζητώ επιμόνως από την Επιτροπή να παρουσιάσει το ταχύτερο δυνατό μία πρόταση απόφασης που θα δίνει τη δυνατότητα στον πολίτη να ζητήσει, εάν το επιθυμεί, μία κάρτα υγείας.
<P>
Όσον αφορά την ασθένεια του Alzheimer -το έχουμε πει πολλές φορές και το είπε πολύ ωραία ο καθηγητής Poggiolini- αποτελεί επιτυχία της ιατρικής η αύξηση της μακροζωϊας του πληθυσμού. Η αύξηση όμως της μακροζωϊας του πληθυσμού, μαζί με την αύξηση των ιατρικών δαπανών, επιφέρει βεβαίως και την αύξηση των επιπτώσεων των γεροντικών ασθενειών. Και σε σχέση με αυτό το πρόβλημα υπάρχει μεγάλη καθυστέρηση. Πολύ σωστά πριν από λίγο ο κ. Poggiolini ζητούσε -και η ομάδα μου είναι σύμφωνη- να ληφθεί επιτέλους υπόψη ότι η εν λόγω ασθένεια μπορεί να αποκτήσει ευρείες διαστάσεις, πράγμα που σημαίνει ότι θα πρέπει να αυξηθούν οι δαπάνες για την έρευνα και την αρωγή, κυρίως, διότι, όπως είπε ο κ. Poggiolini, θα πρέπει να υπενθυμίσουμε ότι μέχρι σήμερα οι δυσχέριες που ζουν οι ασθενείς του Alzheimer επιβαρύνουν κυρίως και σχεδόν αποκλειστικά τις οικογένειές τους.
<P>
Σχετικά με την ανακοίνωση της Επιτροπής για την ασφάλεια του αίματος, θα πρέπει να πω ότι, από τότε που είμαι μέλος του Ευρωπαϊκού Κοινοβουλίου, νομίζω ότι είναι η τρίτη φορά που συζητούμε αυτή τη θεματική. Και στο πεδίο αυτό υπάρχει μεγάλη καθυστέρηση. Και σε αυτή την περίπτωση νομίζω ότι, εκτός από τους ειδικούς, κανένας δεν θα πίστευε ότι στην Ευρώπη δεν υπάρχει αυτάρκεια. κανένας δεν θα πίστευε ότι στην Ευρώπη δεν υπάρχει ασφάλεια. Τα δύο πράγματα εξάλλου συμβαδίζουν: εξασφαλίζοντας όντως την αυτάρκεια θα πετύχουμε και την ασφάλεια, διότι δεν θα πρέπει πλέον να εισάγουμε αίμα ή μάλλον δεν θα δεχόμαστε τις εισαγωγές από άλλες χώρες, πληρώνοντας μάλιστα, όπως μου φαίνεται ότι υποστηρίζεται. Χρειάζεται να αυξηθούν οι εθελοντικές αιμοδοσίες, θα πρέπει οι αιμοδοσίες να είναι αποκλειστικά εθελοντικές και μη αμειβόμενες, αλλά συγχρόνως θα πρέπει να εκτιμάται δεόντως η πράξη των αιμοδοτών: θα πρέπει να τους αναγνωρίζεται, παραδείγματος χάρη, όσο είναι δυνατό το δικαίωμα μιας μονοήμερης άδειας κατά την αιμοδοσία και θα πρέπει να τους δίδονται βραβεία ως αναγνώριση της δωρεάς τους.
<P>
Θα πρέπει επιπλέον να διευρυνθεί η ενημέρωση των εργαζομένων στον υγειονομικό τομέα. Δεν θα πρέπει να σπαταλάται αυτό το πολύτιμο δώρο και θα πρέπει να εκμεταλλευόμαστε με τον καλύτερο δυνατό τρόπο αυτό τον πόρο. Είναι αναγκαία η μείωση των μεταγγίσεων αυξάνοντας τις αυτόλογες μεταγγίσεις αίματος. Νομίζω ότι θα είχε ιδιαίτερη σημασία -το ζητώ από την Επιτροπή και ζητώ από το Συμβούλιο να υποστηρίξει το αίτημα- να φτάσουμε στη δημιουργία ενός οργανισμού που να παρακολουθεί τη συλλογή και την ασφάλεια του αίματος στην Ευρώπη, έναν ευρωπαϊκό οργανισμό που να έχει αυτή την αποστολή προς όφελος των ευρωπαίων πολιτών.

<SPEAKER ID=263 LANGUAGE="EN" NAME="Collins, Gerard">
Κύριε Πρόεδρε, η νόσος του Alzheimer ως ασθένεια εκφύλισης του εγκεφάλου η οποία αναπόφευκτα οδηγεί στην καταστροφή όλων των πνευματικών και φυσικών δραστηριοτήτων πρέπει να μας απασχολεί όλους μας. Στο τελικό στάδιο, η ασθένεια αυτή παραλύει τα θύματά της και τα κάνει, ανίκανα να αναγνωρίσουν ακόμη και τα μέλη της οικογενείας τους. Επί του παρόντος δεν υπάρχει ουσιαστικά ούτε θεραπεία ούτε ίαση για την ασθένεια αυτή. Αποτελεί αδιαμφισβήτητα μια θανατηφόρα ασθένεια.
<P>
Στην Ιρλανδία περισσότεροι από 25.000 άνδρες και γυναίκες υποφέρουν από την ασθένεια αυτή. Περίπου το 6 % του συνολικού πληθυσμού της Ιρλανδίας ηλικίας άνω των 65 ετών και το 20 % ηλικίας άνω των 80 ετών είναι θύματα. Σε επίπεδο Ευρώπης, υπολογίζεται ότι κατά το έτος 2000 πάνω από 8 εκατομμύρια άτομα - που ισοδυναμούν περίπου με το 2 % της ομάδας ηλικίας άνω των 65 ετών - θα πάσχουν από τη νόσο του Alzheimer.
<P>
Ασφαλώς στους αριθμούς αυτούς δεν συμπεριλαμβάνονται οι δυσχέρειες που δημιουργούνται για τις οικογένειες των θυμάτων της νόσου, οι οποίες υφίστανται βαρύτατες επιπτώσεις από την ασθένεια, τόσο συναισθηματικές όσο και πρακτικές. Όλη η κοινωνική ζωή εξαρθρώνεται και πολύ συχνά παρουσιάζονται οικονομικά και νομικά προβλήματα. Στις περιπτώσεις αυτές εκείνοι που φροντίζουν για τους ασθενείς υφίστανται τρομακτική πίεση.
<P>
Στην Ιρλανδία, η ανεκτίμητη εργασία που εκτελεί η Εταιρεία Alzheimer της Ιρλανδίας έχει κάνει σημαντική συνεισφορά στην υποστήριξη των ασθενών και των οικογενειών τους.
<P>
Καθώς η δημογραφική εικόνα του ευρωπαϊκού πληθυσμού εξελίσσεται προς τη γήρανση, είναι σαφές ότι η νόσος του Alzheimer θα γίνεται ένα ολοένα και μεγαλύτερο κοινωνικό και υγειονομικό πρόβλημα. Πιστεύω ότι η Ευρωπαϊκή Επιτροπή πρέπει σαφώς να παίξει ρόλο στην υιοθέτηση ενός ολοκληρωμένου προγράμματος δραστηριοτήτων για την καταπολέμηση της ασθένειας και, ιδιαίτερα, στην ενίσχυση της έρευνας για μια μελλοντική λύση στο πρόβλημα.
<P>
Η Επιτροπή πρέπει επειγόντως να υλοποιήσει ένα ολοκληρωμένο πρόγραμμα μέτρων τόσο για την αντιμετώπιση της ασθένειας όσο και για την παροχή αυξημένων πόρων ερευνών στα πλαίσια του προγράμματος BIOMED για κοινή έρευνα σχετικά με την ασθένεια.
<P>
Αναφορικά με την έρευνα, η Επιτροπή πρέπει επίσης να παίξει ένα σημαντικό ρόλο στον συντονισμό των αντίστοιχων ερευνών στα κράτη μέλη και στη διασφάλιση των αρίστων αποτελεσμάτων των ερευνών αυτών.
<P>
Είναι πολύ σημαντικό να βελτιωθεί η ενημέρωση του κοινού σχετικά με την ασθένεια και να παρέχονται πληροφορίες στις οικογένειες των θυμάτων. Ωστόσο, ένα ευρωπαϊκό πρόγραμμα για την αντιμετώπιση της Alzheimer δεν θα πρέπει να περιορίζεται απλά και μόνο στη βελτίωση της ενημέρωσης για την ασθένεια αλλά θα πρέπει να στοχεύει επίσης στην παροχή πρακτικής υποστήριξης, ιδιαίτερα στους ανθρώπους που φροντίζουν τους ασθενείς κατ' οίκον.
<P>
Τέλος, είναι σημαντικό όπως η Ευρωπαϊκή Ένωση απονείμει πρακτική αναγνώριση στην ανεκτίμητη εργασία εκείνων που παρέχουν τις σχετικές φροντίδες στους ασθενείς και ζουν κάθε μέρα τις δραματικές εμπειρίες από την ασθένεια. Σχετικά με το σημείο αυτό η Επιτροπή θα πρέπει να εξετάσει ταχέως την κατανομή ποσών για την υποστήριξη εκείνων που φροντίζουν τους ασθενείς, συμπεριλαμβανομένων των αναγκαίων εξωνοσοκομειακών εγκαταστάσεων.

<SPEAKER ID=264 LANGUAGE="DE" NAME="Gredler">
Kύριε Πρόεδρε, ευχαριστώ τους τρεις εισηγητές για τις θαυμάσιες εκθέσεις. Eπειδή έχω πολύ λίγο χρόνο, έρχομαι αμέσως στο medias res. Δεν πιστεύω ότι υπάρχουν αρκετά χρήματα για την καταπολέμηση της νόσου του Alzheimer, ώστε να χρηματοδοτήσουμε μ' αυτά ειδικά κινητά ιατρεία ή και νοσοκομειακούς σταθμούς. Tα χρήματα αυτά επίσης δεν θα πρέπει να χρησιμοποιηθούν για την απολύτως αναγκαία έρευνα στον τομέα της ασθένειας Creutzfeldt-Jakob. Eδώ θα 'πρεπε η Eπιτροπή να σκεφθεί από πού θα μπορούσε να αντλήσει χρήματα.
<P>
Δεν πιστεύω ακόμη ότι οι μαθητές είναι η κατάλληλη ομάδα-στόχος για να ενημερωθεί η κοινή γνώμη για την ασθένεια του Alzheimer. Nομίζω ότι εμείς, σαν ομάδα, δεν μπορούμε να υπερψηφίσουμε την τροπολογία υπ' αριθ. 1, επειδή έχουμε την άποψη ότι η έρευνα σε εμβρυακό ιστό είναι απαραίτητη και θα πρέπει να επιτρέπεται.
<P>
Όσον αφορά την έκθεση του κ. Leopardi, σχετικά με την κάρτα υγείας, θα πρέπει να πω ότι η εθελοντική βάση του θέματος θα πρέπει να βρίσκεται σε πρώτο πλάνο. H ομάδα μου δεν θα μπορέσει να ψηφίσει υπέρ του συνόλου της έκθεσης, αν το Eυρωπαϊκό Kοινοβούλιο ζητήσει μια υποχρεωτική τήρηση της κάρτας. Eπίσης, έχουμε την άποψη ότι οι ενδιαφερόμενοι θα πρέπει να έχουν τη δυνατότητα να σβήνουν οι ίδιοι όλα τα αποθηκευμένα στοιχεία. Tρίτον, η κάρτα αυτή θα είναι μεγάλη βοήθεια, ώστε να μπορούμε να ενεργούμε γρήγορα και αποτελεσματικά, αν δεν είναι παραφορτωμένη με πληροφορίες, ούτως ώστε βασικές πληροφορίες να μην μπορούν να αναγνωριστούν από τον θεράποντα ιατρό. Συνεπώς, κατά τη γνώμη μου, δεν πρέπει να αναφέρει φάρμακα στα οποία κανείς δεν παρουσιάζει καμιά αντίδραση. Διότι αν κάποτε πήρα ένα φάρμακο κατά της μυκητίασης των ποδιών και δεν είχε καμιά αντίδραση, δεν έχει θέση σε μια τέτοια κάρτα υγείας. Θα πρέπει λοιπόν να γνωρίζει κανείς τι είναι πιο βασικό για τον καθένα.
<P>
H κοινωνική ασφάλιση ή το οικονομικό πλαίσιο κάλυψης, οδηγεί, κατά τη γνώμη μου, σε ιατρική δύο κατηγοριών. Nομίζω πως για έναν ασθενή μπορεί να είναι επικίνδυνο το να μην μπορεί να αποδείξει αμέσως ποιος θα προσφέρει την οικονομική κάλυψη.

<SPEAKER ID=265 LANGUAGE="IT" NAME="Tamino">
Κύριε Πρόεδρε, τα μέτρα που συζητά σήμερα η Ολομέλεια εντάσσονται σε ένα σύνολο εκθέσεων της Επιτροπής Περιβάλλοντος και Δημόσιας Υγείας που έχουν σαν κύριο στόχο την πρόληψη ασθενειών των οποίων είναι δύσκολη η θεραπεία και οπωσδήποτε είναι πιο λογική η πρόληψή τους. Η σύγχρονη κοινωνία έχει πετύχει την εξάλειψη ορισμένων παραδοσιακών ασθενειών άλλες όμως νέες ασθένειες έχουν εμφανισθεί στο μεταξύ. Η περίπτωση της ασθένειας του Alzheimer, όπως και η περίπτωση των όγκων, καθώς και ορισμένες κυκλοφοριακές ασθένειες μπορούν να καταπολεμηθούν μέσω της πρόληψης.
<P>
Αναφερόμενος ειδικότερα στην έκθεση Cabrol, θα ήθελα να επισημάνω ότι το πρόβλημα της πρόληψης των ιογενών ασθενειών έγκειται στην αποφυγή της μετάδοσης και, όπως είχαμε την ευκαιρία να διαπιστώσουμε, μία από τις αιτίες μετάδοσης είναι η μετάγγιση μολυσμένου αίματος. Για να αποφευχθεί η μόλυνση θα πρέπει συνεπώς να δίδεται η μεγαλύτερη δυνατή προσοχή στα προβλήματα που συνεπάγεται η αιμομετάγγιση. Αν και συμμερίζομαι την προσέγγιση του εισηγητή, θα ήθελα να υπενθυμίσω ότι σήμερα, όση προσοχή και αν δίδεται, όσα τέστ και αν γίνονται τόσο στον αιμοδότη όσο και στις ποσότητες αίματος που προορίζονται για μετάγγιση, υπάρχει μία ανοικτή περίοδος που δεν μας επιτρέπει απόλυτη ασφάλεια. Επιπλέον έχουμε διαπιστώσει ότι τα τεστ συνεπάγονται σε ορισμένες περιπτώσεις κινδύνους διότι έχουν εσφαλμένα αρνητικά αποτελέσματα. Εμπρός σε αυτή την κατάσταση θα πρέπει να αυξήσουμε τα κριτήρια πρόληψης και να υιοθετήσουμε όλα εκείνα τα συστήματα που παρέχουν εγγυήσεις στους συμπολίτες μας.

<SPEAKER ID=266 LANGUAGE="NL" NAME="Blokland">
Πρόεδρε, η έκθεση του κ. Poggiolini καταπιάνεται με ένα θέμα στο οποίο έχει δοθεί μέχρι στιγμής λίγη δημοσιότητα. Την νόσο του Alzheimer. Ο αριθμός των ατόμων άνω των 60 που πάσχουν από την ασθένεια αυτή αυξάνεται ανησυχητικά. Οι ασθενείς καταλήγουν τελικά να είναι απόλυτα εξαρτώμενοι από τρίτους. Το βάρος για την περιποίηση των εν λόγω ασθενών επαφίεται συχνά στα μέλη των οικογενειών τους και στους στενούς φίλους τους οι οποίοι έχουν να αντιμετωπίσουν κατ' αυτό τον τρόπο ένα δύσκολο πρόβλημα. Το ενδιαφέρον λοιπόν που δείχνει η έκθεση για τους ασθενείς της νόσου του Alzheimer και για τις επιπτώσεις της ασθένειας είναι δικαιολογημένο όπως επίσης και η χορήγηση κινήτρων για την πραγματοποίηση περαιτέρω ερευνών και η παροχή πληροφοριών με παράλληλη αύξηση της χρηματοδοτικής συνεισφοράς της Ευρωπαϊκής Ένωσης και των κρατών μελών για το θέμα αυτό.
<P>
Η ασθένεια αυτή με τις κοινωνικές, ψυχολογικές και οικονομικές επιπτώσεις της δεν είναι δυνατόν να θεωρηθεί ότι αποτελεί δευτερεύον ζήτημα. Για το λόγο αυτό θα προσπαθήσω να εκφράσω προσεκτικά και σε χαμηλούς τόνους τις ακόλουθες απόψεις οι οποίες βασίζονται κατά το μάλλον ή ήττον σε μια παρατήρηση στην ενημέρωση εκ μέρους του κ. Poggiolini. Σε κάποιο σημείο ο κ. Poggiolini ανέφερε ότι η εν λόγω ασθένεια δεν παρουσιάζεται σχεδόν καθόλου σε αναπτυσσόμενες χώρες επειδή ο προσδοκόμενος χρόνος ζωής είναι σε αυτές τις χώρες πολύ μικρός. Αυτό είναι εντυπωσιακό και ταυτόχρονα απεικονίζει ακριβώς την κατάσταση.
<P>
Στην κοινωνία της ευημερίας στην οποία ζούμε είναι πλέον συνήθες φαινόμενο το να φθάνει κανείς σε μεγάλη ηλικία. Αυτό βέβαια είναι κάτι για το οποίο θα έπρεπε να είμαστε ευγνώμονες. Εκείνο όμως που είναι εντυπωσιακό είναι ότι η επικρατούσα ιδεολογία στη σύγχρονη κοινωνία μας μεταδίδει, χωρίς να κάνει αναφορά σε ο, τιδήποτε άλλο, την εικόνα του ιδανικού ανθρώπου ο οποίος είναι νέος και υγιής. Φοβούμαστε λοιπόν το γήρας, τις ασθένειες και το θάνατο. Ο πυρήνας του προβλήματος αυτού έγκειται στο γεγονός ότι έχουμε απωλέσει την αίσθηση ότι ζούμε σε αυτή τη γη. Χωρίς την ελπίδα που μας δίνει το ευαγγέλιο όλα τελειώνουν με το θάνατο. Η καταπολέμηση μιας ασθένειας όπως είναι η ασθένεια του Alzheimer είναι το απολύτως ευκταίο. Ας αποδεχθούμε λοιπόν ότι οι ασθένειες και το γήρας αποτελούν στοιχείο της ύπαρξής μας. Η σύγχρονη κοινωνία φαίνεται να τα έχει αποσυνδέσει αυτά από την καθημερινή ζωή μας και κατ' αυτόν τον τρόπο δεν αποδεχόμαστε την αξία των συνανθρώπων μας και τη θέση που κατέχουν στον κόσμο που ζούμε. Οι άνθρωποι αυτοί είναι απλά συνανθρώποι μας τίποτα λιγότερο τίποτα περισσότερο.

<SPEAKER ID=267 LANGUAGE="NL" NAME="Van Putten">
Πρόεδρε, εξ ονόματος της Ομάδας του Ευρωπαϊκού Σοσιαλιστικού Κόμματος, θα ήθελα να ευχαριστήσω τον κ. Poggiolini για την εποικοδομητική συνεργασία του και για το γεγονός ότι εξέτασε σοβαρά και αποδέχθηκε πολλές από τις τροπολογίες μας. Ποιός είναι όμως ο τρόπος που εξετάζουμε το θέμα της νόσου του Alzheimer, γιατί αυτό είναι το θέμα της έκθεσης στο οποίο αναφέρομαι. Εξετάζουμε λοιπόν ένα θέμα που καλούμεθα να αντιμετωπίσουμε και εδώ θα ήθελα να επισημάνω ότι θα επιθυμούσα να μην αναφέρουμε τον όρο πρόβλημα στη συζήτησή μας. Αυτό προσπάθησα να το συμπεριλάβω και σε μια τροπολογία που υπάρχει στο παράρτημα. Πρόκειται λοιπόν για ένα θέμα που καλούμεθα να αντιμετωπίσουμε και όχι για ένα πρόβλημα. Αυτό εξάλλου φαίνεται και από τα λεγόμενα του κ. Blokland ο οποίος μίλησε πριν από λίγο. Πιστεύω ότι όταν ομιλούμε για άτομα που πάσχουν από γεροντική άνοια και για ασθενείς που πάσχουν από τη νόσο του Alzheimer, θα πρέπει να το πράττουμε με τον απαραίτητο σεβασμό έχοντας συναίσθηση της αξίας τους και πιστεύω ότι η λέξη πρόβλημα, στην ολλανδική τουλάχιστον γλώσσα, ηχεί αρνητικά. Φρονώ ότι πρόκειται για ένα θέμα στο οποίο πρέπει να δώσουμε μια απάντηση. Τι καλούμεθα λοιπόν να αντιμετωπίσουμε στη σύγχρονη κοινωνίας μας; Αυτή είναι η ακριβής διατύπωση. Αυτή την άποψη είχαν και οι προηγούμενοι ομιλητές. Πράγματι, η Ευρώπη είναι η ήπειρος των ηλικιωμένων. Όποιος ανατρέξει στα αριθμητικά δεδομένα για τους ηλικιωμένους σε όλες τις ηπείρους θα διαπιστώσει ότι η Ευρώπη θα έχει τους περισσότερους ηλικιωμένους στις επόμενες δεκαετίες και θα είναι η απόλυτη πρωταθλήτρια σε αυτόν τον τομέα. Βλέπουμε λοιπόν ότι το μέλλον ανήκει στη νεολαία αλλά ανήκει και στους ηλικιωμένους. Αυτό το θεωρώ ως θετικό βήμα, αλλά από την άλλη πλευρά επιφέρει ταυτόχρονα και ορισμένες δυσκολίες και αυτό είναι το ζήτημα με το οποίο ασχολούμεθα εμείς κατά την εξέταση της παρούσης έκθεσης.
<P>
Σύμφωνα λοιπόν με τα ανωτέρω εκφράζω την ικανοποίησή μου για το γεγονός ότι ο συνάδελφος κ. Poggiolini έλαβε σοβαρά υπόψη του τη σημασία που έχει η προώθηση, για παράδειγμα, των ενώσεων που ασχολούνται με τη νόσο του Alzheimer, η Alzheimer-Ευρώπη είναι μια από αυτές τις ενώσεις, η ανταλλαγή των πορισμάτων των ερευνών ώστε να αποφευχθεί το φαινόμενο της πραγματοποίησης διπλών ερευνών για το ίδιο θέμα, η προώθηση και η δημιουργία ειδικευμένων πολυκλινικών ή κλινικών μνήμης, όπως εμείς τις ονομάζουμε στην πατρίδα μου την Ολλανδία, όπου στα πλαίσια αυτά έγινε δυνατή η απόκτηση σημαντικής εμπειρίας σχετικά με την νόσο αυτή. Επίσης κατ' αυτόν τον τρόπο έγινε γνωστό και ένα επιτυχημένο πρότυπο για την αντιμετώπιση της νόσου: το τηλέφωνο-Alzheimer.
<P>
Πρόεδρε, η Ομάδα μας δεν μπορεί να υπερψηφίσει τις τροπολογίες 1 και 3 όπου γίνεται αναφορά στη χρήση εμβρύων για ερευνητικούς σκοπούς. Θα απέσχουμε από την ψηφοφορία για την τροπολογία αριθ. 1. Το θέμα αυτό είναι βέβαια σχετικό, όμως δεν νομίζω ότι εντάσσεται στα πλαίσια της παρούσας έκθεσης αλλά θα μπορούσε να ενταχθεί σε μια έκθεση όπου θα εξετάζουμε το θέμα των ηθικών ορίων κατά τη διεξαγωγή των ερευνών.

<SPEAKER ID=268 LANGUAGE="NL" NAME="Oomen-Ruijten">
Κύριε Πρόεδρε, επιτρέψτε μου καταρχάς να συγχαρώ τον κ. Poggiolini για την εξαιρετική έκθεση που συνέταξε. Το εννοώ αυτό πραγματικά και τα συγχαρητήρια προέρχονται από το βάθος της καρδίας μου. Βλέπουμε λοιπόν ότι ακόμη και ένας ιατρός, ακόμη και ο πρόεδρος των ειδικευμένων ιατρών του ιατρικού συλλόγου της Ιταλίας μπορεί να γίνει ένας πολύ καλός πολιτικός. Κατ' αυτόν τον τρόπο θα ήθελα να εκφράσω το σεβασμό μου για το πρόσωπό του.
<P>
Προσωπικά θα ήθελα να επισημάνω ότι συμφωνώ με όλες τις εκθέσεις. Καταρχάς συμφωνώ με το θέμα της δημιουργίας ιατρικού φακέλου. Πιστεύω ότι είναι μια εξαιρετική πρωτοβουλία. Πιστεύω ότι ο φάκελος αυτός θα μπορούσε να έχει ζωτική σημασία για τον κάτοχο του σε περίπτωση που χρειαστεί να γίνει ιατρική περίθαλψη στο εξωτερικό. Εάν κάποιος περνάει τις διακοπές του ή ευρίσκεται σε υπηρεσιακό ταξίδι μπορεί πλέον να υπολογίζει κατ' αυτόν τον τρόπο στη βοήθεια ενός θεράποντος ιατρού ο οποίος θα προχωρήσει αμέσως στη διάγνωση χωρίς να υπάρχουν γλωσσικά προβλήματα.
<P>
Πιστεύω ότι με τον τρόπο αυτό θα δοθεί η δυνατότητα σε κάποιον που ευρίσκεται στο εξωτερικό να επικοινωνήσει με τους οικείους του, εάν για παράδειγμα ασθενήσει, και να πληροφορηθεί σχετικά με όλα τα δεδομένα τα οποία θα υπάρχουν βέβαια πάντα στο φάκελο.
<P>
Πιστεύω και ελπίζω ότι με δεδομένες τις εξελίξεις που σημειώθηκαν στην τεχνολογία, ο Επίτροπος Flynn θα προωθήσει πλέον την πρωτοβουλία που καθυστερεί σε τόσο μεγάλο βαθμό στο Κοινοβούλιο αυτό.
<P>
Αναφορικά με τη νόσο του Alzheimer τώρα θα ήθελα να επισημάνω ότι οι συναδέλφοι Maartje van Putten και Blokland αναφέρθηκαν σχετικά με το θέμα αυτό. Θα πρέπει να αντιληφθούμε ότι θα πρέπει να ενεργήσουμε σε ευρωπαϊκό επίπεδο για να καθορίσουμε τον τρόπο με τον οποίο θα συνεργαστούμε ώστε να εξευρεθεί η καλύτερη δυνατή λύση. Αυτό συνεπάγεται ότι θα πρέπει να συντονίσουμε τις έρευνες σε ευρωπαϊκό επίπεδο, να προχωρήσουμε στην ανταλλαγή εμπειριών κλπ.
<P>
Στο σημείο αυτό θα ήθελα να τονίσω ότι η συνάδελφος μου Karla Peijs λυπάται ιδιαίτερα για το γεγονός ότι λόγω ορισμένων πολύ δυσάρεστων οικογενειακών προβλημάτων δεν ήταν δυνατόν να παραστεί εδώ επειδή θα ήθελε και εκείνη να διατυπώσει ορισμένες παρατηρήσεις, οι οποίες μάλιστα θα ήταν θετικές και οι οποίες θα απευθύνονταν στον κ. Poggiolini.
<P>
Τέλος, χωρίς αυτό να σημαίνει ότι η παρατήρησή μου αυτή είναι ήσσονος σημασίας, θα ήθελα να ευχαριστήσω τον κ. Cabrol για την εξαιρετική έκθεσή του σχετικά με την τυποποίηση και την ασφάλεια των εξετάσεων αίματος. Ψηφίσαμε επίσης ορισμένες δικές μου τροπολογίες στις οποίες συγκεκριμένα θεωρούμε ότι οι δυνατότητες αυτοτροφοδοσίας και παροχής αίματος έχουν μεγάλη σημασία για την ασφάλεια της προμήθειας του αίματος και αυτό είναι ένα σημείο το οποίο θα επιθυμούσαμε να συμπεριληφθεί στη έκθεσή του. Ο κ. Cabrol έλαβε υπόψη του τις τροπολογίες αυτές με το γνωστό τρόπο ο οποίος απορρέει από τη μεγάλη εμπειρία του στον τομέα αυτό και η πρόταση εγκρίθηκε στο σύνολό της.
<P>
Ευχαριστώ τους εισηγητές. Η εργασία που πραγματοποίησαν ήταν εξαιρετική.

<SPEAKER ID=269 LANGUAGE="FR" NAME="Nordmann">
Κύριε Πρόεδρε, θα ήθελα να παρέμβω σχετικά με τα προβλήματα της ασφάλειας των μεταγγίσεων αίματος, που θα πρέπει άλλωστε να περιλαμβάνονται στην ημερήσια διάταξη ενός Συμβουλίου που προβλέπεται από την Ιρλανδική Προεδρία το προσεχές φθινόπωρο. Πρόκειται εν προκειμένω για εξαιρετικά σοβαρό θέμα, γιατί έχουμε ακόμη στη μνήμη μας την πολεμική που προκλήθηκε από το δράμα του μολυσμένου αίματος.
<P>
Θα ήθελα, ενώ βεβαίως συμφωνώ πλήρως με το περιεχόμενο της ανακοίνωσης της Επιτροπής και με τις ουσιώδεις θέσεις του εισηγητή, να επιστήσω την προσοχή της Εκτελεστικής Επιτροπής στο θέμα του ξηρού λυοφιλισμένου πλάσματος, που αποτελεί τεχνική συντήρησης με κάποια ορισμένη αποτελεσματικότητα που όμως, για τη διάρκεια της συντήρησης που επιτρέπεται από την Επιτροπή, έχει προκαλέσει και διαιωνίσει ορισμένους κινδύνους μετάγγισης: φαίνεται πράγματι ότι υπάρχουν ακόμη ορισμένα υπόλοιπα αποθεμάτων - έγινε λόγος για ορισμένες χρήσεις τους, κυρίως από τις ένοπλες δυνάμεις -, αποθέματα που ξεφεύγουν από τους ελέγχους εκείνους που εδώ και πολλά χρόνια παρέχουν αυτή την ασφάλεια.
<P>
Θα ήθελα, στο πλαίσιο της προετοιμασίας αυτού του Συμβουλίου γα την ασφάλεια των μεταγγίσεων, να μπορέσει να τεθεί και το θέμα αυτό των υπόλοιπων αποθεμάτων ξηρού λυοφιλισμένου πλάσματος και να ληφθούν μέτρα για να αποτραπούν οι κίνδυνοι που θα συνέχιζαν να υπάρχουν σε θέματα μετάγγισης. Φαίνεται ότι τα πράγματα δεν είναι ακόμη σαφή στο θέμα αυτό. Πέρα ακόμη από το πρόβλημα του AIDS, συνεχίζουν να υπάρχουν τα προβλήματα της ηπατίτιδας.
<P>
Θα ήταν, νομίζω, καλό το Συμβούλιο που προγραμματίζεται να αποτελέσει την ευκαιρία για μια διασαφήνιση, κατά τρόπο που να δίνει τις απαιτούμενες διασφαλίσεις και να εγγυάται την πραγματοποίηση αυτού του στόχου ασφάλειας για τον οποίο είμαστε σύμφωνοι με τον εισηγητή.

<SPEAKER ID=270 LANGUAGE="FR" NAME="Martinez">
Κύριε Πρόεδρε, η υπόθεση που βρίσκεται στο κέντρο αυτής της έκθεσης - εξαιρετικής άλλωστε - του καθηγητή κ. Cabrol, δηλαδή το μολυσμένο αίμα, δεν μας έγινε μάθημα. Αυτό που οδήγησε στη μόλυνση με τη σπογγώδη εγκεφαλομυελίτιδα των βοοειδών, στο AIDS με το μολυσμένο αίμα, στην ασθένεια του Kreutzfeldt-Jakob με το μολυσμένο κρέας, προέρχεται από μια και μόνη αιτία: την ιδεολογία.
<P>
Ιδεολογία της ανάμιξης, ανάμιξη αιμάτων κάθε προέλευσης, ανάμιξη αλεύρων κάθε προέλευσης ιδεολογία του σκοταδισμού, της άρνησης να γνωρίζουμε την προέλευση του αίματος, της προέλευσης των κρεάτων ιδεολογία του κέρδους: έπρεπε να πωληθούν τα αποθέματα του μολυσμένου αίματος, των μολυσμένων βοοειδών, δεν θερμάνθηκε ούτε το αίμα ούτε τα άλευρα για λόγους οικονομίας ιδεολογία φυλετική: το γενικό ενδιαφέρον έπρεπε να παραμεριστεί μπροστά στο σινάφι των ομοφυλόφιλων, στο σινάφι των τοξικομανών, στο σινάφι αυτών που διοικούν τις πολυεθνικές και που έχουν το δικαίωμα να μολύνουν, γιατί υπάρχει επίσης και η ιδεολογία της ανευθυνότητας.
<P>
Στις υποθέσεις του μολυσμένου αίματος και του μολυσμένου κρέατος, οι καπιταλιστικές κοινωνίες ιδιωτικοποίησαν τα κέρδη και εθνικοποίησαν την αποζημίωση των ζημιών. Δεν ήταν αυτός που μόλυνε εκείνος που πλήρωσε, ήταν ο φορολογούμενος. Κι όλα αυτά γιατί τελικά υπάρχει η ιδεολογία της ολιγαρχίας: η ολιγαρχία του τεχνικο-βιομηχανικού συμπλέγματος, των υπαλλήλων της υγείας και των εκπροσώπων των μεγάλων πολυεθνικών εργαστηρίων (στην περίπτωση του αίματος), των Ευρωϋπαλλήλων, της Unilever και της Unigate, πολυεθνικών του κλάδου των ζωοτροφών.
<P>
Ιδού, αγαπητοί μου συνάδελφοι, σε τελευταία ανάλυση οι λόγοι της καταστροφής από το μολυσμένο αίμα, οι λόγοι της καταστροφής από το BSE. Η δημοκρατική τιμωρία δεν υπάρχει πια. Η Ευρώπη είναι άρρωστη, άρρωστη από την ολιγαρχία της οποίας η Ευρωπαϊκή Επιτροπή είναι η βασική μολυσματική εστία. Η ιδέα της ομοσπονδίας είναι ιός. Η ιδέα της ομοσπονδίας είναι ένα πριόν. Εάν πρέπει να το εκριζώσουμε, πρέπει να εκριζώσουμε από τα όργανα της Ευρώπης την Ευρωπαϊκή Επιτροπή.

<SPEAKER ID=271 LANGUAGE="EN" NAME="Martin, David">
Κύριε Πρόεδρε, θα ήθελα να συγχαρώ τον κ. Poggiolini για την έκθεσή του. Είμαι ιδιαίτερα ευτυχής που διαπιστώνω την ολοκλήρωση αυτής της εκθέσεως για τη νόσο του Alzheimer καθόσο ξεκίνησε από μια δική μου πρόταση ψηφίσματος εδώ και 18 περίπου μήνες.
<P>
Όπως ήδη ακούσαμε, σε ολόκληρη την Ευρωπαϊκή Ένωση υπάρχουν περί τα 3, 5 εκατομμύρια άτομα προσβεβλημένα από τη νόσο του Alzheimer. Η νόσος αυτή αποτελεί την πιο συνήθη, την πιο χρονία και την πιο θανατηφόρα μεταξύ των ασθενειών των ηλικιωμένων. Στην ίδια τη χώρα μου, τη Σκωτία, η οποία έχει ένα συνολικό πληθυσμό πέντε εκατομμυρίων ατόμων, υπολογίζεται ότι υπάρχουν περί τις 61.000 άνθρωποι που υποφέρουν από γεροντική άνοια και προβλέπεται ότι ο αριθμός αυτός θα αυξηθεί σε 73.000 κατά τις αρχές του επόμενου αιώνα. Το 40 με 45 % των ατόμων αυτών διαβιώνουν σε ιδρύματα διαφόρων μορφών και είναι άτομα έντονα εξαρτώμενα - μολονότι πολλοί με μεγάλη εξάρτηση φροντίζονται από τις οικογένειές τους και μέσα στα όρια των κοινοτήτων τους.
<P>
Η γεροντική άνοια δεν είναι νόσος μόνο των ηλικιωμένων. Το ένα σοβαρό σημείο που έθεσε ο κ. Martinez είναι ότι πληροφορούμεθα το ανωτέρω από ορισμένες από τις νέες περιπτώσεις εμφάνισης του συνδρόμου Kreutzfeldt-Jakobs. Μόνο στη Σκωτία υπάρχουν δύο με τρεις χιλιάδες άτομα μεταξύ των ηλικιών 30 και 65 που υποφέρουν από άνοια. Η νόσος αυτή δεν γνωρίζει κοινωνικά, οικονομικά ή εθνικά σύνορα. Πιστεύω επομένως ότι έχει έρθει η ώρα για να αντιμετωπιστεί σε ευρωπαϊκό επίπεδο. Ελπίζω ότι η Ευρωπαϊκή Επιτροπή θα αξιοποιήσει την παρούσα έκθεση ως βάση γι' αυτό που θα μπορούσε να αποκληθεί «το πρώτο ευρωπαϊκό πρόγραμμα δράσης για την καταπολέμηση της γεροντικής άνοιας». Ένα παρόμοιο πρόγραμμα δράσης θα πρέπει να περιλαμβάνει τα ακόλουθα στοιχεία: θα πρέπει να περιλαμβάνει στοιχεία ενημέρωσης/εκπαίδευσης τα οποία να προσπαθήσουν να δώσουν μεγαλύτερη δημοσιότητα στην ασθένεια και να υποβοηθήσουν την υπέρβαση των προκαταλήψεων και των παρανοήσεων που αντιμετωπίζουν ακόμη τα άτομα που υποφέρουν από την ασθένεια χρησιμοποιώντας, π.χ., το Ευρωπαϊκό Έτος των Ηλικιωμένων και ορισμένες από τις δραστηριότητες που έλαβαν χώρα στα πλαίσια του προγράμματος αυτού.
<P>
Θα πρέπει να κάνουμε κάτι στο ευρωπαϊκό επίπεδο για να βελτιώσουμε την κατάρτιση και τις ποιοτικές προδιαγραφές εκείνων που φροντίζουν τους ασθενείς. Η Επιτροπή θα μπορούσε να χρησιμοποιήσει τις καλές της υπηρεσίες ούτως ώστε να φέρει σε επαφή εμπειρογνώμονες των τομέων της υγείας και της κοινωνικής πρόνοιας με σκοπό τη δημοσιοποίηση των καλών πρακτικών. Θα μπορούσαμε επίσης να χρησιμοποιήσουμε ορισμένα από τα υφιστάμενα ερευνητικά μας προγράμματα όπως το BIOMED για να συμβάλλουμε περισσότερο στην ενίσχυση και την κινητοποίηση της έρευνας στον συγκεκριμένο τομέα.
<P>
Θα ήθελα επίσης να ενθαρρύνω την Επιτροπή να εξετάσει την περίπτωση συγκρότησης μιας σχετικής συμβουλευτικής επιτροπής, συγκεντρώνοντας μη κυβερνητικές οργανώσεις, χρήστες και άτομα που φροντίζουν τους ασθενείς, επαγγελματίες του τομέα της υγείας και της κοινωνικής πρόνοιας ώστε, και πάλιν, να δημοσιοποιήσουμε τις καλές πρακτικές σε ολόκληρη την επικράτεια της Ευρωπαϊκής Ένωσης. Τα παραπάνω συνιστούν έναν δικαιολογημένο ρόλο για την Ένωση και για την Επιτροπή.

<SPEAKER ID=272 LANGUAGE="DE" NAME="Schleicher">
Kύριε Πρόεδρε, κυρίες και κύριοι, οι πολιτικοί, οι ειδικοί στον τομέα της υγείας, έχουν το λόγο σήμερα το βράδυ. Θα ήθελα να ευχαριστήσω όλους τους συναδέλφους και να πω κυρίως κάτι για την έκθεση Leopardi. O αγώνας για την καθιέρωση μιας κάρτας υγείας έχει ήδη ιστορία στο Eυρωπαϊκό Kοινοβούλιο, διότι από το 1981 υπήρξαν σχετικές δραστηριότητες στο Kοινοβούλιο και, στη συνέχεια, εκδόθηκε η λεγόμενη σύσταση της Eυρωπαϊκής Kοινότητας. Ωστόσο, οι τότε Yπουργοί Yγείας δεν ήταν ακόμη πρόθυμοι να συναντηθούν. Ήταν ακόμη η εποχή που η πολιτική, στον τομέα της υγείας, γινόταν καθαρά εθνικά. Tώρα είμαστε ένα βήμα πιο μπροστά. Πρώτον, το Kοινοβούλιο έχει δικαίωμα πρωτοβουλίας, κι ελπίζω ότι ο Eπίτροπος θα το εκμεταλλευτεί για να δράσει. Aπό την άλλη, με το Mάαστριχτ, έχουμε και το συντονισμό της πολιτικής στον τομέα της υγείας.
<P>
H ερώτησή μου απευθύνεται σήμερα κυρίως προς τον κύριο Eπίτροπο. Ποιοι ήταν στο παρελθόν οι λόγοι που οδήγησαν στο να μην υπάρξει ένας συντονισμός μεταξύ των κρατών μελών, όσον αφορά την κάρτα υγείας, και τι μπορούμε να κάνουμε για να εξαλείψουμε τους λόγους αυτούς; Yπέβαλα δύο τροπολογίες; είναι δύο σημεία που είναι και για τον Πρόεδρο σημαντικά. Mε την πρώτη μου τροπολογία ήθελα να βελτιώσω κάτι, αλλά η μετάφραση είναι τόσο λανθασμένη, που στο γερμανικό κείμενο εννοείται κάτι τελείως διαφορετικό απ' αυτό που αναφέρεται στο γαλλικό και στο ιταλικό. Φυσικά λοιπόν υπάρχουν παρεξηγήσεις, επειδή η τροπολογία μου βασίζεται στο γερμανικό κείμενο. Aυτό για τον εισηγητή, που είναι Iταλός, είναι ακατανόητο φυσικά, επειδή λείπει η αναφορά. Aυτό σημαίνει συνεπώς ότι εδώ δε λειτούργησε δυστυχώς η μετάφραση και γι' αυτό εμφανίστηκαν προβλήματα στην τροπολογία.
<P>
H δεύτερη τροπολογία κινείται προς την ακόλουθη κατεύθυνση: Oι συνάδελφοι θα επιθυμούσαν να καθιερωθεί όχι μόνον η κάρτα υγείας, αλλά ταυτόχρονα να συντονιστούν οι επαγγελματικές ασθένειες και οι κοινωνικές ασφαλίσεις. Φοβάμαι ότι οι Yπουργοί Kοινωνικών Yπηρεσιών, λόγω του γεγονότος ότι στο παρελθόν ούτε καν τα θέματα του τομέα υγείας δεν μπορέσαμε να συντονίσουμε, θα έχουν προβλήματα, αν συμπεριλάβουμε εδώ και το θέμα των επαγγελματικών ασθενειών και το θέμα των κοινωνικών ασφαλίσεων, μια και τα συστήματά μας δεν είναι συντονισμένα.
<P>
M' ενδιαφέρει μόνο να αποκτήσουμε όσο το δυνατόν πιο γρήγορα και πιο απλά την κάρτα υγείας, ώστε ο ιατρός να μπορεί να βοηθήσει πολύ γρήγορα έναν ασθενή που πάσχει και δεν μπορεί να μιλήσει, είτε γιατί δεν έχει τις αισθήσεις του είτε γιατί δεν καταλαβαίνει τη γλώσσα, σε περιπτώσεις όπου πρόκειται πραγματικά για θέματα ζωής ή θανάτου, εφόσον του γίνει λανθασμένη αγωγή. Γι' αυτό και θα ήθελα, με την τροπολογία μου, να εξαιρέσω το θέμα της κοινωνικής ασφάλισης και των επαγγελματικών ασθενειών, επειδή είναι τόσο πολύπλοκα που θα πρέπει να περιμένουμε 100 ακόμη χρόνια. Πραγματικά θα του ήμουν ευγνώμων αν ο κ. Eπίτροπος μάς έλεγε ποια στοιχεία μπορεί να υιοθετήσει και με ποιο τρόπο μάς εξασφαλίζει ότι σύντομα θα έχουμε την κάρτα.

<SPEAKER ID=273 LANGUAGE="EN" NAME="Fitzsimons">
Κύριε Πρόεδρε, συγχαίρω τον κ. Cabrol για την έκθεσή του. Ως άνθρωπος με τεράστια ιατρική εμπειρία ήταν ο καταλληλότερος εισηγητής για την έκθεση επί της ασφάλειας των μεταγγίσεων αίματος.
<P>
Ένας αριθμός αντιφάσεων αναφορικά με μολυσμένα αποθέματα αίματος σε κάποιες χώρες της Ευρωπαϊκής Ένωσης - περιλαμβανομένου του συμβάντος με την ηπατίτιδα Β στην Ιρλανδία - έχουν μειώσει κάπως την εμπιστοσύνη του κοινού στην αλυσίδα των μεταγγίσεων αίματος. Η ανακοίνωση της Ευρωπαϊκής Επιτροπής για την ασφάλεια των μεταγγίσεων και την αυτάρκεια σε αίμα στην Ευρωπαϊκή Ένωση αντιπροσωπεύει μια αξιόλογη προσπάθεια επαναφοράς της εμπιστοσύνης του κοινού και υλοποίησης μιας εξειδικευμένης ευρωπαϊκής ανταπόκρισης στο θέμα.
<P>
Σε ανταπόκριση των συστάσεων της Επιτροπής, πιστεύω ότι είναι αναγκαίο να θεσπίσει τα αναγκαία μέτρα για την εγγύηση της μεγίστης ασφάλειας στν εφοδιασμό και τη χρήση του αίματος και των παραγώγων του. Η Επιτροπή πρέπει επίσης να ωθήσει τα κράτη μέλη να λάβουν τα κατάλληλα μέτρα για να αποκτήσουν αυτάρκεια η οποία στηρίζεται σε δωρεάν, εθελοντικές προσφορές.
<P>
Είναι επίσης ζωτικό να υιοθετήσει η Επιτροπή κοινούς κανονισμούς για την επιλογή των αιμοδοτών και την καθιέρωση ομοιόμορφων δοκιμών του υψηλοτέρου δυνατού τεχνολογικού επιπέδου σε ολόκληρη την Ευρώπη: εναποθήκευση, χειρισμό, υγιεινή του πλάσματος και ορθολογική χρήση του αίματος. Δεν έχει παρά να θυμηθεί κανείς το τραγικό συμβάν της προσβολής αιμοφιλικών από τον ιό HIV μέσω μολυσμένων προϊόντων αίματος από την Αμερική για να συνειδητοποιήσει την ανάγκη ύπαρξης παρόμοιων κανονισμών. Δεν θα πρέπει να επιτραπεί η επανάληψη παρόμοιων τραγικών συμβάντων.
<P>
Τέλος, η Επιτροπή και τα κράτη μέλη θα πρέπει επίσης να αναγνωρίσουν τα σημαντικά οφέλη ασφάλειας από αιμοδότες που δίδουν συχνά αίμα και να ενθαρρύνουν όχι μόνο τους υπάρχοντες αλλά και τους νέους αιμοδότες να δωρίζουν αίμα. Η Συνθήκη του Μάαστριχτ προβλέπει ρόλο για την Ευρωπαϊκή Ένωση στον συντονισμό των εθνικών πολιτικών υγείας. Μέσα σ' αυτό το πλαίσιο, η ασφάλεια των προϊόντων αίματος για τους πολίτες της Ευρώπης θα πρέπει να αποτελέσει πρώτη προτεραιότητα. Ελπίζω ότι το ενδιαφέρον στον τομέα της ασφάλειας των μεταγγίσεων θα βοηθήσει να ανοίξει ο δρόμος για μια πολύ πιο ανεπτυγμένη ευρωπαϊκή πολιτική υγείας η οποία θα επιτρέψει μια περισσότερο ενεργητική προσέγγιση στην αντιμετώπιση των πιεστικών προβλημάτων υγείας στην Ευρώπη.

<SPEAKER ID=274 LANGUAGE="DE" NAME="Lukas">
H Aυστρία εδώ και πολλές δεκαετίες έχει ένα υποδειγματικό σύστημα συγκέντρωσης αίματος και πλάσματος, το οποίο ευχαρίστως θα ήθελα να επισημάνω. Tο μικτό σύστημα συντίθεται από οργανώσεις του Eρυθρού Σταυρού, των κλινικών και της βιομηχανίας. Aυτό το ιστορικά αναπτυχθέν σύστημα αποτελείται από κέντρα αιμοδοσίας μη κερδοσκοπικών οργανισμών και από ιδιωτικο-οικονομικά κέντρα αφαίρεσης πλάσματος από το αίμα, που συγκεντρώνουν πλάσμα για βιομηχανική ομαδοποίηση. Ήδη το 1975, θεσπίστηκε, για πρώτη φορά σε παγκόσμια κλίμακα, ένας ειδικός νόμος για την αφαίρεση του πλάσματος από το αίμα. Στην ιδιωτικο-οικονομική κυρίως πρωτοβουλία χρωστάμε το ότι η Aυστρία, με πάνω από 120.000 l πλάσματος, ήδη από τον πρώτο χρόνο της συμμετοχής της στην EE, μπόρεσε να συμβάλει σημαντικά στην ευρωπαϊκή αυτάρκεια σε πλάσμα. Aυτό επιτεύχθηκε με 14.000 περίπου αιμοδότες σε δεκατρία κέντρα αφαίρεσης πλάσματος από το αίμα. H εθελοντική βάση και η άνευ αμοιβής προσφορά αίματος, θεωρείται κάτι το αυτονόητο. Tο πλάσμα δεν αγοράζεται από τον αιμοδότη. Σαφώς όμως οι αιμοδότες στην Aυστρία παίρνουν μια ανάλογη αποζημίωση για το χρόνο που διέθεσαν και τη δαπάνη που έκαναν για τη μετάβασή τους για αιμοδοσία.
<P>
Kάθε χώρα έχει το δικό της σύστημα, που λειτουργεί περισσότερο ή λιγότερο καλά. Θα πρέπει να δεχθούμε ότι στον τομέα της αιμοδοσίας και της συγκέντρωσης πλάσματος υπάρχουν διαφορετικά και ανάμικτα συστήματα. Aνεξάρτητα από το αν η συγκέντρωση γίνεται εμπορικά ή μη κερδοσκοπικά, ο στόχος για την Eυρώπη παραμένει ο ίδιος: η αποτελεσματική αυτάρκεια σε αίμα. Στις επιδιώξεις μας, όμως, για ευρωπαϊκή αυτάρκεια σε αίμα, δεν επιτρέπεται να αγνοηθεί η συγκέντρωση αίματος στις Hνωμένες Πολιτείες. Διότι όσο εκεί μπορεί να συγκεντρώνεται πλάσμα με το ήμισυ του ευρωπαϊκού κόστους, η οικονομική λογική, κυρίως στα πλαίσια της εκρηκτικής αύξησης του κόστους των συστημάτων υγείας μας, δεν οδηγεί οπωσδήποτε προς την κατεύθυνση μιας ευρωπαϊκής αυτάρκειας σε αίμα.

<SPEAKER ID=275 LANGUAGE="EN" NAME="White">
Κύριε Πρόεδρε, θα ήθελα να θέσω υπόψη του Επιτρόπου Flynn το είδος των προβλημάτων που αντιμετωπίζουν οι ευρωπαίοι πολίτες και το οποίο έφερε εις γνώσιν μου ένας εκλογέας μου. Ο γιός του εκλογέα μου πήγε στην Ελλάδα όπου, ατυχώς, υπέστη ένα ατύχημα. Βεβαίως, όταν επέστρεψε στο Ηνωμένο Βασίλειο παρουσίασε το έντυπο Ε111 αλλά του είπαν ότι η απόδειξη που έφερε από τον γιατρό δεν ήταν νόμιμη διότι δεν έφερε την απαραίτητη διατρήση. Φανταστήτε το πρόβλημα που αντιμετώπισε ο νεαρός: εξαντλημένος, κουρασμένος και αγανακτισμένος, θα έπρεπε να επιμείνει για την χορήγηση απόδειξης με διάτρηση. Το γεγονός ότι δεν προσεκόμισε στο Ηνωμένο Βασίλειο απόδειξη με διάτρηση σημαίνει ότι δεν μπορεί να πάρει τα λεφτά του πίσω.
<P>
Είμαι βέβαιος ότι θα συμφωνείτε πως κάτι τέτοιο παρεμποδίζει την ελεύθερη διακίνηση. Θα ήθελα, επομένως, να εξετάσετε την πρόταση για μια κάρτα υγείας έχοντας υπόψη τον χρόνο που έχουμε ήδη διαθέσει ως Κοινοβούλιο για το θέμα αυτό. Θα ενθυμείστε ότι το παρόν αποτελεί ένα από μια σειρά ψηφισμάτων το πρώτο εκ των οποίων εγκρίθηκε το 1981. Επομένως το ζητούμε αυτό από πολύ καιρό. Η διαφορά όμως τώρα είναι ότι διαθέτουμε το άρθρο 138 Β, το οποίο για πρώτη φορά δίδει στο Ευρωπαϊκό Κοινοβούλιο ισχύ νομοθετικών πρωτοβουλιών - χωρίς κυρώσεις, θα πρέπει να δεχθούμε, κατά της Επιτροπής εάν αυτή δεν μπορέσει να ολοκληρώσει το θέμα.
<P>
Προτρέπω την Επιτροπή να σκεφθεί πολύ καλά σχετικά με το αντικείμενο αυτό διότι, όπως ήδη είπα, είναι θέμα που αφορά την ελεύθερη διακίνηση. Θα συνέβαλε στη μείωση της γραφειοκρατίας της μορφής που προανέφερα και είμαι βέβαιος ότι τεχνικά είναι δυνατόν να γίνει. Πράγματι, με την εξαίρετη έκθεσή του, ο κ. Leopardi τα λέει αυτά σε τμήμα του ψηφίσματος.
<P>
Θα ήθελα να πω στον κ. Flynn, ο οποίος τα γνωρίζει, ότι εάν είχε την καλωσύνη να υποβάλει μια σχετική πρόταση, το είδος της κάρτας το οποίο ήδη του παρουσίασα θα γινόταν διαθέσιμο στον κάθε πολίτη της Ευρωπαϊκής Ένωσης. Αυτό είναι το είδος της κάρτας που έχει ήδη σχεδιάσει η Σοσιαλιστική Ομάδα και το οποίο θα είχε πολύ μεγάλη αξία στον κάθε ευρωπαίο πολίτη όταν ταξιδεύει στην εσωτερική αγορά. Ζητούμε από την Επιτροπή να υποβάλει τις σχετικές προτάσεις και ελπίζω ότι ο Επίτροπος θα ανταποκριθεί με τον τρόπο που περιέγραψα.

<SPEAKER ID=276 LANGUAGE="NL" NAME="Chanterie">
Κύριε Πρόεδρε, ακούσαμε πριν από λίγο τον κ. David Martin να αναφέρει ορισμένα αριθμητικά δεδομένα σχετικά με τα άτομα που πάσχουν από τη νόσο του Alzheimer στην Ευρωπαϊκή Ένωση. Θα επιθυμούσα να γίνω πιο συγκεκριμένος κ. Πρόεδρε. Το Ευρωπαϊκό Κοινοβούλιο αριθμεί αυτή τη στιγμή 626 μέλη. Ο μέσος όρος ηλικίας κυμαίνεται γύρω στα 45 χρόνια. Ένα τρίτο των μελών έχει ηλικία από 55 ετών και άνω. Στατιστικά λοιπόν θα πρέπει μέσα στην επόμενη δεκαετία να προσβληθούν πέντε έως δεκαπέντε συνάδελφοι από τη νόσο του Αlzheimer. Αυτό σημαίνει ότι οι εν λόγω συνάδελφοι θα πάσχουν, όπως αναφέρει και η εξαιρετική έκθεση του συναδέλφου Poggiolini, από μη αναστρέψιμο εκφυλισμό του εγκεφάλου τους ο οποίος θα έχει ανίατη μορφή και ο οποίος θα οδηγήσει στην απώλεια της μνήμης τους και σε διαταραχές της ικανότητας για προσανατολισμό και μερικές φορές ακόμη και στην αλλοίωση της προσωπικότητάς τους. Στο σημείο αυτό θα πρέπει να τονίσω ότι δεν ολοκλήρωσα ακόμη την αναφορά μου στους τρόπους με τους οποίους προσβάλλει τον άνθρωπο η νόσος του Alzheimer.
<P>
Κύριε Πρόεδρε, αξιότιμοι συνάδελφοι, ελπίζω ότι μέσα στην επόμενη δεκαετία θα εξευρεθούν αποτελεσματικές μεθόδοι θεραπευτικής αγωγής και φαρμάκων με τα οποία θα γίνει δυνατή η πρόληψη της ασθένειας του Alzheimer καθώς επίσης και παρόμοιων με αυτή ασθενειών ενώ παράλληλα ελπίζω ότι θα γίνει δυνατή και η θεραπεία των ασθενών σε όσο το δυνατόν μεγαλύτερο βαθμό. Αυτό όμως εξαρτάται μεταξύ άλλων και σε μεγάλο βαθμό από τη διάθεση της Ευρωπαϊκής Ένωσης να επενδύσει στον αγώνα για την καταπολέμηση παρόμοιων ασθενειών. Για την επίτευξη αυτού του σκοπού θα χρειαστεί μεταξύ άλλων να υποστηριχθούν και να ενθαρρυνθούν προγράμματα επιστημονικής έρευνας για την εξεύρεση των αιτιών και των επιπτώσεων της εν λόγω νόσου, τόσο σε θεωρητικό όσο και σε εφαρμοσμένο επίπεδο, καθώς επίσης και να πραγματοποιηθούν έρευνες για την εξεύρεση φαρμάκων και ιατρικών μεθόδων θεραπείας. Παράλληλα θα πρέπει να στηριχθούν προγράμματα εκπαίδευσης και κατάρτισης τόσο των επαγγελματιών νοσηλευτών που παρέχουν βοήθεια όσο και εκείνων που φροντίζουν τους ασθενείς σε εθελοντική βάση. Θα πρέπει να συμπαρασταθούμε στα θύματα της νόσου δηλαδή τόσο στους ασθενείς τους ίδιους όσο και στους στενούς συγγενείς τους. Επίσης θα πρέπει να στηρίξουμε τα άτομα που βοηθούν τους ασθενείς και οι οποίοι διαμένουν είτε μαζί τους είτε στην γύρω περιοχή με τη δημιουργία των καταλλήλων εγκαταστάσεων μέσα ή κοντά στα νοσοκομεία, στους οίκους ευγηρείας ή στα ψυχιατρικά ιδρύματα. Τέλος θα πρέπει να προωθήσουμε τη διασυνοριακή ανταλλαγή δεδομένων και εμπειριών τόσο σ' ό, τι αφορά την νόσο όσο και σ' ό, τι αφορά τους ασθενείς και να καταρτίσουμε ενημερωτικά προγράμματα και να προωθήσουμε σχέδια για τη διάγνωση της ασθένειας.
<P>
Πιστεύω ότι η προώθηση ενός κοινοτικού προγράμματος δράσης για το οποίο θα αφιερωθεί ένα ιδιαίτερο κονδύλιο του προϋπολογισμού, το οποίο δεν θα έχει απλά συμβολική σημασία, θα μπορούσε να συμπληρώσει τις ήδη υφιστάμενες κοινοτικές πρωτοβουλίες και να συντονίσει σε υψηλό βαθμό τις εκστρατείες που έχουν ξεκινήσει τα κράτη μέλη. Είναι επίσης προφανές ότι τα κράτη μέλη θα πρέπει να φέρουν την κύρια ευθύνη για το εν λόγω πρόγραμμα, ειδικότερα σ' ό, τι αφορά την αποζημίωση για τα ιατρικά έξοδα και τα κοινωνικά βάρη.
<P>
Ολοκληρώνοντας, κύριε Πρόεδρε, θα ήθελα να τονίσω ότι δεν είναι δυνατό να προωθούμε προγράμματα για την καταπολέμηση μιας ασθένειας αμελώντας τα προγράμματα των άλλων ασθενειών ούτε και να συγκρίνουμε τις ασθένειες μεταξύ τους λαμβάνοντας υπόψη απλά και μόνο τις δυνατότητες που προσφέρει ο προϋπολογισμός. Εγώ προσωπικά ως εισηγητής των κοινοτικών δράσεων για τις ανάγκες των ηλικιωμένων σας δηλώνω εκ βάθους καρδίας ότι δεν επιτρέπεται να αμελήσουμε αυτή την ομάδα του πληθυσμού. Το έτος 2000 θα υπάρχουν στην Ευρωπαϊκή Ένωση περισσότεροι από 50 εκατομμύρια ηλικιωμένοι εκ των οποίων περισσότεροι από 1 εκατομμύριο θα πάσχουν από τη νόσο του Alzheimer. Υπό την ιδιότητά μου ως βουλευτού του χριστιανοδημοκρατικού κόμματος και επειδή έχω κοινωνικές ευαισθησίες συνιστώ ένθερμα την υιοθέτηση μιας ευρωπαϊκής προσέγγισης στην προσπάθεια για την καταπολέμηση της νόσου του Alzheimer.

<SPEAKER ID=277 LANGUAGE="ES" NAME="Aparicio Sαnchez">
Κύριε Πρόεδρε, με τις εκθέσεις αυτές πραγματοποιούνται τρία σημαντικά βήματα στην αδυσώπητη γραμμή της κοινής λογικής που αποδεικνύει -από ιστορική άποψη, αυτή είναι και η αρχή της Ευρωπαϊκής Ένωσης- ότι μια μονάδα προστιθέμενη 15 φορές δε δίνει ως αποτέλεσμα 15, αλλά μια μεγαλύτερη αξία, με την υπεραξία που προστίθεται όταν τίθενται από κοινού τα ζητήματα, όταν καθορίζονται προτεραιότητες και προσεγγίζονται τα προβλήματα από κοινού. Αυτή είναι μια αρχή που θα πρέπει να γνωρίζουν ορισμένα Κράτη μέλη τα οποία εξακολουθούν να αντιδρούν με δυσπιστία στην κοινή αντιμετώπιση ορισμένων προβλημάτων τόσο σοβαρών και σημαντικών όπως αυτά τα τρία που παρουσιάζονται σήμερα στην Ολομέλεια. Συγχαρητήρια στους κ.κ. Poggiolini, Leopardi και Cabrol για τις εξαίρετες εργασίες τους, που εξετάζουν αντίστοιχα:
<P>
Τη νόσο του Alzheimer και τα συναφή σύνδρομα, ένα κεφάλαιο της νοσολογίας που παραμένει απρόσιτο από την έρευνα των αιτίων και της θεραπείας και το οποίο - όπως υπογραμμίσθηκε ήδη- λόγω των μεγάλων οικονομικών, ανθρώπινων και κοινωνικών του επιπτώσεων, αποτελεί ένα από τα κυριότερα προβλήματα των πολιτών.
<P>
Την κάρτα υγείας, σχετικά με την οποία θα μου επιτρέψετε μόνο να υπογραμμίσω ότι δεν πρέπει ποτέ να μεταβληθεί σε εμπόδιο για την κυκλοφορία των προσώπων. Πρέπει να καταστεί σαφής ο εθελοντικός χαρακτήρας της κάρτας υγείας. Είναι κάτι που διευκολύνει τη διάβαση των εσωτερικών συνόρων και την κυκλοφορία των ατόμων, και όχι ένα δεύτερο διαβατήριο ή ένα δεύτερο απαραίτητο στοιχείο. Η γραφειοκρατία δε μπορεί να μεταβάλλει μια ιδέα τόσο ενδιαφέρουσα αρχικά σε ένα επιπλέον εμπόδιο ή σε ένα επιπλέον υποχρεωτικό έγγραφο.
<P>
Τις μεταγγίσεις, που αποτελούν σήμερα ένα κύριο πρόβλημα. Αποτελούν μια μεταμόσχευση ιστών που επιτυγχάνεται πλήρως και συνεπώς ένα εξαίρετο θεραπευτικό όπλο. Με την επιφύλαξη ότι θα εξακολουθήσει να προωθείται η αυτομετάγγιση, πιστεύω ότι η εναρμόνιση των κανόνων μεταξύ των Κρατών μελών αποτελεί ένα πολύ θετικό βήμα.

<SPEAKER ID=278 LANGUAGE="DE" NAME="Liese">
Kύριε Πρόεδρε, κυρίες και κύριοι, θα ήθελα κι εγώ να εκφράσω την άποψή μου επί της έκθεσης του κ. Poggiolini, σχετικά με τη νόσο του Alzheimer. Θα ήθελα καταρχήν να συμμετάσχω κι εγώ στις ευχαριστίες προς τον κύριο Poggiolini. Yπέβαλε, πράγματι, μια πολύ καλή έκθεση, η οποία λαμβάνει υπόψη διάφορες πτυχές του προβλήματος. Σαν γιατρός, γνώρισα κι εγώ ασθενείς με τη νόσο του Alzheimer και γνωρίζω τη σημασία του προβλήματος. Πιστεύω πως ο κ. Poggiolini έκανε εδώ μια σωστή προσέγγιση, και ότι και οι συνάδελφοι, για παράδειγμα η κ. van Putten, έβαλε εδώ τους σωστούς τόνους.
<P>
Γι αυτό και θα ήθελα να περιοριστώ σ' ένα πρόβλημα που με ενδιαφέρει ιδιαίτερα, και συγκεκριμένα στο θέμα έρευνα. Ήμουν εισηγητής της Eπιτροπής Περιβάλλοντος, Δημόσιας Yγείας και Προστασίας των Kαταναλωτών για το θέμα BIOMED II, το πρόγραμμα έρευνας, και συζητήσαμε τότε με πολλή αφοσίωση για το κατά πόσον θα 'πρεπε να επιτρέπεται η έρευνα με εμβρυακό ιστό. Πού υπάρχουν όρια όμως εδώ; Πού υπάρχουν προβλήματα και όρια που δεν επιτρέπεται να ξεπεράσουμε; Tότε, ύστερα από διεξοδική συζήτηση, συμφωνήσαμε σε μια συμβιβαστική λύση, ότι σε καμιά περίπτωση δεν επιτρέπεται να ασκηθεί πίεση, οικονομικής ή άλλης φύσης, σε έγκυες γυναίκες, ώστε να τις υποχρεώσουμε σε έκτρωση και να γίνει κατάχρησή τους, ως προμηθευτριών πρώτης ύλης, κατά κάποιον τρόπο. Aυτός είναι ο πραγματικός κίνδυνος, ο οποίος δεν παρουσιάζεται μόνον θεωρητικά με μελανά χρώματα. Nομίζω πως θα πρέπει να λάβουμε υπόψη αυτή την τροπολογία. Ψηφίσθηκε τότε με μεγάλη πλειοψηφία από το Kοινοβούλιο, αλλά βεβαίως, ατυχώς, δεν υιοθετήθηκε τότε από την Eπιτροπή.
<P>
Θα ήθελα, Eπίτροπε κύριε Flynn, να σας θερμοπαρακαλέσω να εξετάσετε κατά πόσον αυτή η σκέψη του Kοινοβουλίου δεν είναι, στην ουσία, λογική, να αποκλειστεί δηλαδή οπωσδήποτε αυτή η πίεση. Nομίζω πως έχουμε εδώ την ευκαιρία να τονίσουμε και πάλι πως υποστηρίζουμε οπωσδήποτε την έρευνα, αλλά και ότι το όριο βρίσκεται εκεί που ο άνθρωπος χρησιμοποιείται καταχρηστικά ως προμηθευτής πρώτης ύλης. H Oμάδα των Πρασίνων στο Eυρωπαϊκό Kοινοβούλιο υπέβαλε μια τροπολογία που απορρίπτει τελείως την έρευνα αυτή. M' αυτό, ασφαλώς, δε θα συμφωνήσει το Kοινοβούλιο. Aυτό όμως που καταθέτω, εξ ονόματος της Oμάδας του Eυρωπαϊκού Λαϊκού Kόμματος, είναι μια συμβιβαστική λύση, και παρακαλώ όλους να δεχθούν αυτή την τροπολογία 3 της Oμάδας του Eυρωπαϊκού Λαϊκού Kόμματος για την έκθεση Poggiolini.

<SPEAKER ID=279 LANGUAGE="FR" NAME="Caudron">
Κύριε Πρόεδρε, κύριε Επίτροπε, αγαπητοί συνάδελφοι, η μετάγγιση αίματος είναι μια πράξη σημαντική, εξαιρετικά ευαίσθητη, συχνά όχι και τόσο γνωστή σε όλες τις πτυχές της και, ωστόσο, κρίσιμη και αναντικατάστατη για την υγεία, για τη νοσηλεία και, επομένως, για τη ζωή. Έτσι θέλω από την αρχή να ευχαριστήσω τον Επίτροπο, και την Επιτροπή, για την ανακοίνωσή τους, καθώς και τον εισηγητή μας, το συνάδελφό μας Christian Cabrol, για την ποιότητα της εργασίας του.
<P>
Το λέω καθαρά: υποστηρίζω την ανακοίνωση, την έκθεση και το μεγαλύτερο μέρος των προτάσεων, υπό την προϋπόθεση βέβαια ότι θα υπάρξουν διευκρινίσεις. Εάν ήταν απαραίτητη η προσπάθεια διαλεύκανσης, είναι ακόμη πιο απαραίτητη η ανάγκη να επιμείνουμε στην ασφάλεια του δότη και του λήπτη. Επιβάλλεται σήμερα να προβληθεί η αιμοδοσία με ευρεία και ακριβή πληροφόρηση σχετικά με το αίμα, τα προϊόντα αίματος και τις χρήσεις τους στις θεραπείες.
<P>
Η εναρμόνιση των κανόνων που εφαρμόζονται στη διαδικασία τη μετάγγισης, που αφορούν κυρίως την επιλογή των δοτών και τους ελέγχους διαπίστωσης τυχόν μολύνσεων, είναι σήμερα τελείως απαραίτητη και επείγουσα σε όλη την Ευρώπη.
<P>
Τέλος, θα έπρεπε να φθάσουμε στη δημιουργία ενός ευρωπαϊκού οργανισμού παρακολούθησης της ασφάλειας του αίματος. Αυτό θα αποτελούσε τεράστια πρόοδο για την Ευρώπη των πολιτών. Ξέρω καλά το θέμα της εθελοντικής και μη αμειβόμενης αιμοδοσίας. Είμαι εγώ ο ίδιος αιμοδότης. Οι αιμοδότες και οι ενώσεις τους υπέφεραν πολύ από τις επιπτώσεις, σε όλα τα επίπεδα, από το δράμα του AIDS και της μετάδοσης μέσω της μετάγγισης. Σήμερα έχουν ανάγκη από αναγνώριση, ενθάρρυνση, υποστήριξη.
<P>
Συμπερασματικά, για να εξασφαλίσουμε αύριο τη βέλτιστη ασφάλεια και την ευρωπαϊκή αυτάρκεια - που συχνά αποτελεί προϋπόθεση για την ασφάλεια αυτή - πρέπει να ενεργήσουμε ακόμη πιο γρήγορα και με περισσότερο σθένος. Η ανακοίνωση της Εκτελεστικής Επιτροπής και η έκθεση του Christian Cabrol θα πρέπει να μας βοηθήσουν σ' αυτό.

<SPEAKER ID=280 LANGUAGE="DE" NAME="Rόbig">
Kύριε Πρόεδρε, αξιότιμοι κυρίες και κύριοι συνάδελφοι, σε τόσο προχωρημένη ώρα σήμερα το βράδυ, αποδεικνύεται ότι αξίζει να παρευρίσκεται κανείς εδώ ακόμη. Έφερα μαζί την προσωπική μου κάρτα αιμοδοσίας που ταυτόχρονα συνδυάζεται με μια κάρτα έκτακτης ανάγκης, κι έχει εκδοθεί από τον Aυστριακό Eρυθρό Σταυρό. Έχει το πλεονέκτημα ότι σαν αιμοδότης κανείς έχει πάντα μαζί του τα προσωπικά του στοιχεία, ότι καταχωρούνται στην κάρτα αυτή εμβολιασμοί, ενεργά προστατευτικά εμβόλια, οι οροί, ο διαβήτης, και οι αλλεργίες, όπως επίσης οι διευθύνσεις οικείων προσώπων, καθώς και ειδικές παρατηρήσεις, όπως λ.χ. τα αντισώματα.
<P>
Για κάποιον που δίνει αίμα ή για κάποιον που παίρνει αίμα, είναι ιδιαίτερα σημαντικό να γνωρίζει πως αναλύονται τα στοιχεία, ότι μια γρήγορη και αξιόπιστη διάγνωση επιτρέπεται και είναι δυνατόν να γίνει. Aυτό είναι πολύ αποφασιστικό για την πολιτική στον τομέα της υγείας; με την κάρτα υγείας συνδέεται και μια δυναμική θεώρηση. Nομίζω πως είναι σημαντικό να μην συγκεντρώνει κανείς τα στοιχεία στατικά μόνο, αλλά να τα αποθηκεύει για πολλά χρόνια και να τα αξιολογεί.

<SPEAKER ID=281 LANGUAGE="PT" NAME="Apolinαrio">
Κύριε Πρόεδρε, κύριε Επίτροπε, κυρίες και κύριοι βουλευτές, συγχαίρω καταρχή τους τρεις εισηγητές για την εξαίρετη ποιότητα της εργασίας που μας παρουσίασαν εδώ, η οποία προσδίδει κύρος και αξία στο Κοινοβούλιο αυτό.
<P>
Θα ήθελα να εκφράσω κάποιες σκέψεις υπέρ μίας από αυτές τις ιδέες που θεωρώ από τις πιο θετικές και με μέλλον, δηλαδή την ιδέα της ευρωπαϊκής κάρτας υγείας. Η δημιουργία μίας ευρωπαϊκής κάρτας υγείας είναι μία θετική και ευνοϊκή ιδέα για το σχέδιο ευρωπαϊκής οικοδόμησης, που αξίζει την ενθουσιώδη υποστήριξή μας. Η ελεύθερη κυκλοφορία των προσώπων δεν θα είναι όσο ο ευρωπαίος πολίτης που μετακινείται σε ένα άλλο κράτος, για λόγους εργασίας, σπουδών ή τουρισμού, δεν θα διαθέτει ένα ποιοτικό σύστημα υγειονομικής περίθαλψης με ένα πλαίσιο εντελώς ξεκάθαρων δικαιωμάτων πρόσβασης.
<P>
Καθώς προέρχομαι από μία τουριστική περιοχή - το Aλγκάρβε - και επειδή η Πορτογαλία είναι μία χώρα μετανάστευσης, πιστεύω ότι έχω μία αυξημένη ευαισθησία για την υποστήριξη της ιδέας αυτής. Η ίδια η Συνθήκη αναθέτει στην Κοινότητα την ευθύνη για την εξασφάλιση ενός υψηλού επιπέδου προστασίας της ανθρώπινης υγείας. Πλην όμως, σήμερα υπάρχουν τεχνικές συνθήκες για τη δημιουργία ενός ευρωπαϊκού υγειονομικού εγγράφου το οποίο θα είναι αποδεκτό από όλα τα κράτη μέλη και από τους διάφορους τομείς του συστήματος υγείας. Μία κάρτα υγείας η οποία δεν είναι δυνατό ούτε θα είναι ποτέ δυνατό να αποτελέσει ένα νέο διαβατήριο, ένα νέο εμπόδιο για την ελεύθερη κυκλοφορία, η οποία θα συνιστά μία σημαντική συμβολή εναντίον της γραφειοκρατίας και θα πρέπει να σέβεται τις αρχές του απαραβίαστου και της ασφάλειας των σχετικών δεδομένων.
<P>
Η ιδέα, που δεν είναι καινούργια, αξίζει επομένως να τροφοδοτηθεί και να αναπτυχθεί. Ήδη πέρασαν πάνω από δέκα χρόνια από το πρώτο ψήφισμα του Συμβουλίου που διατύπωσε την ιδέα της Ευρωπαϊκής Κάρτας Υγείας Επειγόντων Περιστατικών, αλλά χωρίς σημαντικές συνέπειες. Όμως οι καιροί σήμερα έχουν αλλάξει, υπάρχουν μεγαλύτερες απαιτήσεις και μεγαλύτερες τεχνικές δυνατότητες. Οι δρόμοι που ήδη έχουμε διανύσει (και η Επιτροπή έχει έργο και γνώσεις αρκετές για να δώσει δυναμική σε μία πρωτοβουλία αυτών των διαστάσεωνς) και η αξιολόγηση των εμπειριών που προκύπτουν από τις κάρτες που ήδη κυκλοφορούν (γίνεται λόγος για 60-70 εκατομμύρια) αποτελούν θετικά παραδείγματα που πρέπει να ληφθούν σοβαρά υπόψη.
<P>
Και, τέλος, ανοίγει η πόρτα για τη συμμετοχή της κοινωνίας, των επαγγελματικών οργανώσεων υγείας, των κρατικών και περιφερειακών υπηρεσιών υγείας, των καταναλωτών ας σπάσει οριστικά το πλέγμα των λόγων και των προθέσεων και ας προχωρήσει η κάρτα. Αυτή είναι η πρόκληση που έχουμε μπροστά μας!

<SPEAKER ID=282 LANGUAGE="EN" NAME="Malone">
Κύριε Πρόεδρε, ήταν ενδιαφέρον το γεγονός ότι ο Επίτροπος Flynn μπόρεσε και ήταν εδώ νωρίτερα όταν συζητούσαμε ένα πρόβλημα κυρίως των νέων, τα ναρκωτικά. Σήμερα το απόγευμα συζητούμε ένα πρόβλημα το οποίο επηρεάζει κυρίως τους ηλικιωμένους - τη νόσο του Alzheimer και τη γεροντική άνοια. Όπως έχει ήδη τονιστεί οι ασθένειες αυτές προσβάλλουν εκατομμύρια ανθρώπους σε ολόκληρη την Ευρώπη. Στην Ιρλανδία και μόνο υπολογίζονται σε εικοσιπέντε περίπου χιλιάδες.
<P>
Το προτεινόμενο πρόγραμμα θα χρησιμεύσει για την έναρξη υιοθέτησης συνεκτικών πολιτικών σε ευρωπαϊκό επίπεδο. Θα συντονίσει τα μέτρα σε εθνικό επίπεδο και θα δράσει ως καταλύτης για τη λήψη μέτρων τόσο στον ιδιωτικό όσο και στον δημόσιο τομέα. Υποστηρίζω την έκκληση που έγινε για την υποστήριξη προς τις οικογένειες των ασθενών. Είναι γνωστό ότι πολλές γυναίκες υποχρεώνονται να φροντίζουν τους ασθενείς οι οποίοι μπορεί να είναι πολύ δύσκολοι, ενοχλητικοί και ορισμένες φορές βίαιοι. Οι οικογένειες υποφέρουν επίσης καθόσο οι νομικές υποθέσεις των ασθενών παραμένουν σε εκκρεμότητα. Η κατάπτωση είναι ταχύτατη και ίσως να μην μπορούν να φροντίσουν τις υποθέσεις τους.
<P>
Προτρέπω επίσης την Επιτροπή να λάβει υπόψη της τις προτάσεις του Κοινοβουλίου για ένα εθελοντικό σύστημα ευρωπαϊκής κάρτας υγείας από τον Ιανουάριο του 1999. Μολονότι κάτι τέτοιο δεν σημαίνει ένα δωρεάν ευρωπαϊκό σύστημα υγείας, η κάρτα θα έδινε τη δυνατότητα στους πολίτες της Ευρωπαϊκής Ένωσης να αποκτήσουν ταχύτερα πρόσβαση σε ιατρική θεραπεία και θα μπορούσε επίσης να βοηθήσει εάν γινόταν συντονισμός με την κάρτα δωρητού οργάνων ούτως ώστε σε περίπτωση ατυχημάτων να υπάρχει άμεση ανταπόκριση.
<P>
Τέλος, σε σχέση με την ασφάλεια των μεταγγίσεων, όπως ετόνισε και ο κ. Fitzsimons, υπήρξε ένα τεράστιο πρόβλημα στην Ιρλανδία με την ηπατίτιδα Β. Δέχομαι με ικανοποίηση τις σχετικές προτάσεις της Επιτροπής.

<SPEAKER ID=283 LANGUAGE="IT" NAME="Vecchi">
Κύριε πρόεδρε, η καθυστέρηση με την οποία αντιμετωπίζουμε με τρόπο σοβαρό μία ασθένεια όπως είναι η νόσος του Alzheimer σηματοδοτεί τη δυσκολία κατανόησης ενός φαινομένου όπως αυτό της αλλαγής της πυραμίδας των γενεών που θα πρέπει να συνεπάγεται τον αναπροσανατολισμό των προτεραιοτήτων τόσο στον τομέα της επιστημονικής έρευνας όσο και της κοινωνικής οργάνωσης. Η αύξηση του μέσου όρου ζωής δεν μπορεί να αντιμετώπιζεται μόνο σαν πρόβλημα αλλά αντίθετα θα πρέπει να θεωρείται και σαν μία μεγάλη κατάκτηση του πολιτισμού μας που θα πρέπει όμως να ακολουθείται και από τις κατάλληλες πολιτικές επιλογές.
<P>
Η έκθεση που εξετάζουμε, η εξαιρετική έκθεση του συναδέλφου Poggiolini, πολύ σωστά τονίζει την ανάγκη εντατικοποίησης της ιατρικής έρευνας με στόχο τόσο τη θεραπεία και τουλάχιστον τη διαχείριση και τον περιορισμό των γεροντικών ασθενειών, όσο και την υιοθέτηση των αναγκαίων μέτρων ενημέρωσης και προετοιμασίας που θα απευθύνονται στις οικογένειες αλλά και στους εργαζόμενους στον υγειονομικό τομέα. Σε πολλά μέρη της Ευρώπης έχουμε εξαιρετικές εμπειρίες εργασίας όσον αφορά την ασθένεια του Alzheimer, αλλά για την ώρα είναι ακόμη ανεπαρκείς οι ανταλλαγές εμπειριών και η ανάπτυξη διεθνικών πρωτοβουλιών.
<P>
Για αυτό το λόγο, το αίτημα να προετοιμάσει η Επιτροπή ένα πρόγραμμα δράσεων για την καταπολέμηση της νόσου του Alzheimer και των συνδρόμων που τη συνοδεύουν είναι περισσότερο από ποτέ σκόπιμο και το υποστηρίζουμε με πλήρη πεποίθηση.

<SPEAKER ID=284 NAME="Flynn">
Κύριε Πρόεδρε, είμαι πολύ ευτυχής που έχω την ευκαιρία να παρουσιάσω τη θέση της Επιτροπής σε σχέση με αυτά τα τρία σημαντικά θέματα που έχουν σχέση με την υγεία.
<P>
Θα αναφερθώ πρώτα στη νόσο του Alzheimer και στην έκθεση του κ. Poggiolini. Η Επιτροπή καλωσορίζει την πρωτοβουλία του Ευρωπαϊκού Κοινοβουλίου και σημειώνει ότι το Κοινοβούλιο δεν περιορίζει το ψήφισμά του στη νόσο αυτή αλλά έχει διευρύνει το αντικείμενό του ούτως ώστε να συμπεριλάβει την πρόληψη όλων των διαταραχών των διανοητικών λειτουργιών των ηλικιωμένων. Αυτή ήταν μια πολύ εποικοδομητική απόφαση.
<P>
Οι ασθένειες εκφυλισμού του νευρικού συστήματος έχουν σοβαρές κοινωνικές επιπτώσεις. Είμαι, επομένως, ιδιαίτερα ευτυχής διότι η πρόταση ψηφίσματός σας δεν συγκεντρώνει την προσοχή της μόνο στις ιατρικές πλευρές της Alzheimer αλλά επίσης και στην απώλεια των διανοητικών λειτουργιών και, εξ ίσου, στις κοινωνικές επιπτώσεις. Η ενημέρωση σχετικά με την ασθένεια όπως επίσης και η υποστήριξη των μελών των οικογενειών και των οργανώσεών τους είναι ορισμένες από τις προτεραιότητες που καθορίζονται με το ψήφισμά σας. Πολύ συχνά οι επιπτώσεις στις οικογένειες εκείνων που υποφέρουν από παρόμοιες ασθένειες λησμονούνται. Αυτό είναι ένα γεγονός που θα πρέπει να αναγνωριστεί. Έχει αναφερθεί πολύ εύγλωττα από τον εισηγητή και από όλους εκείνους οι οποίοι συνέβαλαν στη συζήτηση.
<P>
Στην ανακοίνωσή της του 1993 σχετικά με το πλαίσιο των δράσεων για τη δημόσια υγεία, η Επιτροπή θεώρησε πως παρά το γεγονός ότι οι διανοητικές ασθένειες δεν μπορούν, επί τη βάσει των κριτηρίων που επελέχθηκαν για την επιλογή των τομέων κοινοτικής δράσης και επίσης υπόψη των περιορισμένων διαθέσιμων πόρων, να αποτελέσουν προτεραιότητα για το άμεσο μέλλον, εν τούτοις θα έπρεπε να παραμείνουν υπό εξέταση.
<P>
Είμαι ευτυχής που διαπιστώνω ότι το Ευρωπαϊκό Κοινοβούλιο το οποίο υπεστήριξε την ανακοίνωσή μας και την επιλογή των προτεραιοτήτων, έχει κάνει τώρα ένα γενναίο βήμα τοποθετώντας τις διανοητικές ασθένειες και ιδιαίτερα εκείνες που επηρεάζουν τους ηλικιωμένους, όπως η νόσος του Alzheimer, στην προμετωπίδα του προγράμματός του. Με τον τρόπο αυτό το Κοινοβούλιο ενίσχυσε τον προϋπολογισμό που είναι διαθέσιμος για τις ασθένειες αυτές.
<P>
Κατά το 1995 το Κοινοβούλιο προέβει σε μια ειδική κατανομή πιστώσεων ύψους 1 εκατομμυρίου Ecu για δράσεις στον τομέα της νόσου του Alzheimer. Εφέτος έχει προσθέσει ποσό 5 εκατομμυρίων Ecu στη γραμμή του προϋπολογισμού για τη δημόσια υγεία. Συμμερίζομαι την ανησυχία του Κοινοβουλίου για την εξέλιξη αυτής της τρομερής ασθένειας και πιστεύω ότι τα ποσά αυτά θα χρησιμοποιηθούν για τη βελτίωση της ποιότητας της ζωής εκείνων που πάσχουν από εκφυλιστικές ασθένειες του νευρικού συστήματος, ιδιαίτερα των πασχόντων από Alzheimer καθώς και εκείνων που τους φροντίζουν. Αυτά είναι ακριβώς εκείνα στα οποία ζητήσατε να δοθεί προτεραιότητα.
<P>
Έτσι, η έκθεση του Κοινοβουλίου προβάλλει έντονα το γεγονός ότι η νόσος του Alzheimer θα αποτελέσει προοδευτικά ένα πολύ μεγάλο κοινωνικό πρόβλημα στην Ευρώπη. Αυτό προκύπτει εμφανώς από τις δημογραφικές μεταβολές που εκδηλώνονται στην κοινωνία μας. Η επιταχυνόμενη γήρανση του ευρωπαϊκού πληθυσμού και οι ιδιαίτερες ανάγκες των ασθενών από Alzheimer θα αυξήσει τις απαιτήσεις για ιατρικές και κοινωνικές υπηρεσίες. Έτσι, υπάρχει προστιθέμενη αξία στην αντιμετώπιση αυτών των αυξημένων αναγκών σε ευρωπαϊκό επίπεδο. Το πρόγραμμα δραστηριοτήτων που πρόκειται να υιοθετήσει η Επιτροπή θα μας παράσχει χρήσιμες πληροφορίες για την ορθή προσέγγιση που πρέπει να χρησιμοποιηθεί. Δοθείσης της κλίμακος της πρόκλησης, είμαι βέβαιος ότι αυτό αποτελεί ένα πρόβλημα που θα βρίσκεται μπροστά μας ολοένα και περισσότερο στα χρόνια που έρχονται.
<P>
Στρέφομαι τώρα στο θέμα της ευρωπαϊκής κάρτας υγείας και στην έκθεση του κ. Leopardi. Το ζήτημα της κάρτας υγείας υπάρχει εδώ και πάρα πολύ καιρό. Ορισμένα από τα Μέλη θα θυμούνται παλαιότερες συζητήσεις στο Σώμα σχετικά μ' αυτό. Τόσο το ψήφισμα του 1986 για την ευρωπαϊκή κάρτα υγείας επειγουσών περιπτώσεων όσο και οι συστάσεις του Συμβουλίου σχετικά με τη χρήση ηλεκτρονικών καρτών, έχουν σχέση με τα θέματα που θέτει η έκθεση του κ. Leopardi.
<P>
Θα ήθελα επίσης να τονίσω ότι κατά το 1995 η διοικητική επιτροπή για την κοινωνική ασφάλιση των μετακινουμένων εργατών περιέλαβε δύο σχετικά προγράμματα στο βασικό της σχέδιο για τη δεύτερη φάση της τηλεματικής στα προγράμματα κοινωνικής ασφαλίσεως - δηλ. το πρόγραμμα TEST. Η Επιτροπή έχει ασχοληθεί με τις δυνατότητες υιοθέτησης παρόμοιων καρτών υπό κατάλληλες μορφές και συνθήκες. Η έρευνα σχετικά με τη χρήση καρτών στον τομέα της υγείας αποτελεί τώρα ένα κύριο αντικείμενο στο πλαίσιο των εφαρμογών της τηλεματικής και στα προγράμματα της κοινωνίας της πληροφόρησης της Ομάδας των Επτά.
<P>
Από το 1986 η Επιτροπή έχει συγκροτήσει συσκέψεις ειδικών για την ανταλλαγή πληροφοριών και εμπειριών σχετικά με τον σχεδιασμό και την υιοθέτηση καρτών υγείας και έχει υποστηρίξει επίσης και ορισμένα πιλοτικά προγράμματα. Τα αποτελέσματα δεν υπήρξαν ιδιαίτερα ενθαρρυντικά δεδομένου ότι λίγα μόνο κράτη μέλη έχουν αρχίσει να τις χρησιμοποιούν. Ωστόσο, ένας αριθμός κρατών μελών έχει αρχίσει την προοδευτική εισαγωγή ηλεκτρονικών καρτών στον τομέα της κοινωνικής ασφάλισης όπου οι προοπτικές πιο γενικευμένης χρήσης είναι ενθαρρυντικές.
<P>
Αναφερόμενος στην έκθεση Leopardi και στην πρόταση ψηφίσματος που τη συνοδεύει θα ήθελα να πω καταρχάς ότι υπάρχει ένας αριθμός πλεονεκτημάτων που θα μπορούσαν να προέλθουν από τη χρήση καρτών υγείας, πλεονεκτήματα τα οποία αναπτύχθηκαν πολύ εύγλωττα στη συγκεκριμένη έκθεση και τα οποία αναφέρθηκαν από πολλούς αγορητές σήμερα το απόγευμα.
<P>
Θα ήθελα ωστόσο να επιστήσω την προσοχή του Σώματος σε ένα αριθμό πρακτικών απόψεων και, πράγματι, ορισμένων προβλημάτων τα οποία αντιμετώπισε η Επιτροπή στις προηγούμενες προσπάθειές της να προωθήσει τη χρήση παρόμοιων καρτών και τα οποία προβλήματα τονίζουν τις σοβαρές δυσκολίες που περιλαμβάνει η εφαρμογή των μέτρων που προτείνει η συγκεκριμένη έκθεση. Η εισαγωγή της κάρτας, όπως προτείνετε, θα απαιτήσει όπως όλες οι ιατρικές εγκαταστάσεις και υπηρεσίες της Κοινότητας - γιατροί, νοσοκομεία, κέντρα υγείας και τα παρόμοια - προβούν στην εγκατάσταση της αναγκαίας υποδομής τόσο σε μηχανήματα όσο και σε λογισμικό με δαπάνη η οποία μπορεί να αποβεί πολύ υψηλή. Επιπλέον, δεδομένου ότι τα υφιστάμενα εθνικά συστήματα υγείας θα έπρεπε να χρησιμοποιούνται παράλληλα με ένα κοινοτικό εθελοντικό σύστημα, οι πολίτες θα έπρεπε να έχουν μαζί τους περισσότερες από μία κάρτες. Ουσιαστικά προβλήματα δημιουργούνται επίσης επί του παρόντος και σχετικά με την προστασία των πολύ ευαίσθητων ιατρικών στοιχείων που προτείνετε να αποθηκεύονται στις κάρτες. Αυτό έχει ιδιαίτερη σημασία στην περίπτωση κλοπής, απώλειας ή μη εξουσιοδοτημένης χρήσης της κάρτας.
<P>
Υπάρχει επίσης το θέμα αναφορικά με την ευθύνη των γιατρών και των άλλων επαγγελματιών που ασχολούνται με την υγεία. Θα μπορούν άραγε να στηρίζονται στα εναποθηκευμένα στοιχεία από απόψεως ακρίβειας και πληρότητας; Θα μπορούν να κατανοήσουν όλα τα δεδομένα; Θα γνωρίζουν άραγε εάν τα δεδομένα είναι πλήρη και ενήμερα ή θα πρέπει να προβαίνουν οι ίδιοι σε εξετάσεις για να προστατεύονται κατά τυχόν ποινικών διώξεων για αμέλεια; Τι θα συμβεί με ηθικά θέματα όπως π.χ. η αποδοχή μετάγγισης αίματος ή, πράγματι, η δωρεά οργάνων;
<P>
Θα μπορούσα να συνεχίσω σ' αυτές τις γραμμές για να σας δείξω ότι υπάρχει ένα ολόκληρο φάσμα πολύ πρακτικών προβλημάτων που έχουν ταλαιπωρήσει και εμάς και τα κράτη μέλη στο παρελθόν και θα πρέπει να λαμβάνονται υπόψη όταν γίνεται συζήτηση για μια ευρωπαϊκή κάρτα υγείας. Δύο από τα βασικά ερωτήματα είναι ποιά θα είναι επακριβώς η χρήση της και ποιές πληροφορίες θα πρέπει να είναι εναποθηκευμένες.
<P>
Αναφορικά με την κοινωνική ασφάλιση: μια περιορισμένη μορφή καρτών που θα αντικαταστήσουν το έντυπο Ε111 ίσως να είναι δυνατή. Αυτή είναι μια περίπτωση για πρακτικές λύσεις, περιλαμβανομένης της αμοιβαίας αναγνώρισης των εθνικών καρτών ασφάλισης σύμφωνα με την πρόταση του Συμβουλίου της 29ης Σεπτεμβρίου 1989. Κατανόησα πολύ καλά αυτά που λέει ο κ. White. Με μεγάλη ευγένεια μου έδωσε μια μικρότερη παραλλαγή της κάρτας που δείχνει τώρα και πρόσεξα ιδιαίτερα, όχι τη φωτογραφία - που είναι πολύ καλά τοποθετημένη - αλλά ορισμένα από τα αναγραφόμενα στην κάρτα. Αυτή η συγκεκριμένη κάρτα που μου έδωσε ο κ. White για να την εξετάσω διαφέρει αρκετά από την ολοκληρωμένη κάρτα ιατρικού ιστορικού που εξετάζεται καθώς και από εκείνη που συζητείται εδώ σήμερα. Θα ήθελα να θέσω στο Σώμα το ερώτημα: Είναι άραγε αυτό το όριο στο οποίο θέλετε να φτάσετε, υπόψη των πρακτικών δυσκολιών που σας παρουσίασα και οι οποίες υπήρξαν η αιτία σοβαρών δυσχερειών κατά την προσπάθεια προώθησης της ιδέας αυτής κατά το παρελθόν; Ίσως αυτό να είναι κάτι που το Κοινοβούλιο θα πρέπει να το σκεφθεί. Ίσως να άλλαζε την όλη στάση και τις σχετικές δυνατότητες.
<P>
Συμπερασματικά θα ήθελα να τονίσω ότι η Επιτροπή θα συνεχίσει να διατηρεί το θέμα της κάρτας υγείας κάτω από συνεχή παρακολούθηση και θα αναφέρει στο Σώμα εάν υπάρξουν εξελίξεις οι οποίες ίσως να βελτίωναν τις προοπτικές γενικευμένης εφαρμογής της. Αναγνωρίζω όμως ότι αυτό που θέλει να προωθήσει η κάρτα του κ. White είναι διαφορετικό από εκείνο για το οποίο υπάρχει γενική συμφωνία ότι θα θέλαμε να περιλαμβάνεται στη μορφή της κάρτας για την οποία συζητάτε σήμερα το απόγευμα.
<P>
Επί του τρίτου θέματος, του προβλήματος των μεταγγίσεων αίματος και της αυτάρκειας της Ευρωπαϊκής Κοινότητας, η Επιτροπή δέχεται με ικανοποίηση την έκθεση της Επιτροπής Περιβάλλοντος, Δημόσιας Υγείας και Προστασίας των Καταναλωτών και είμαι ιδιαίτερα ευτυχής για το γεγονός ότι το Κοινοβούλιο συμμερίζεται την ανησυχία μας σχετικά με την ποιότητα, την ασφάλεια και τον εφοδιασμό με αίμα και προϊόντα αίματος στην Κοινότητα. Στην ανακοίνωσή της για την ασφάλεια των μεταγγίσεων και την αυτάρκεια, η Επιτροπή αναφέρθηκε στις υποχρεώσεις που επιβάλλει η Οδηγία 89/381 αναφορικά με την προετοιμασία σταθερών ιατρικών προϊόντων και τις ηθικές πλευρές της αυτάρκειας που στηρίζεται στην εθελοντική δωρεάν προσφορά της πρώτης ύλης για όλα αυτά τα προϊόντα.
<P>
Η Επιτροπή εξέτασε επίσης τα θέματα που αφορούν την ασφάλεια και τον εφοδιασμό με πλήρες αίμα, πλάσμα αίματος και έμμορφα συστατικά αίματος ανθρώπινης προελεύσεως τα οποία δεν προορίζονται για την παραγωγή φαρμακευτικών προϊόντων και επομένως δεν περιλαμβάνονται στο πεδίο δράσεως αυτής της οδηγίας. Τα προβλήματα που περιβάλλουν την ασφάλεια των μεταγγίσεων και την αυτάρκεια σε αίμα οδήγησαν την Επιτροπή να συμπεράνει ότι υπάρχει σαφής αναγκαιότητα για την εκπόνηση κοινοτικής στρατηγικής για το αίμα, στρατηγική η οποία θα καλύπτει τόσο την πρώτη ύλη για παραγωγή φαρμακευτικών προϊόντων όπως επίσης και το πλήρες αίμα και το πλάσμα που χρησιμοποιούνται σε μεταγγίσεις.
<P>
Οι κύριες δραστηριότητες οι οποίες επροτάθηκαν προς τον σκοπό αυτόν αντικατοπτρίζονται στο από 2 Ιουνίου 1995 ψήφισμα του Συμβουλίου, το οποίο περιλαμβάνει τα σημεία που πρότεινε η Επιτροπή με την τότε έκθεσή της. Η Επιτροπή προτίθεται να ακολουθήσει αυτές τις δραστηριότητες σε ανταπόκριση της προσκλήσεως του Συμβουλίου και σε συμφωνία με τις επιθυμίες των Μελών του Σώματος σ' αυτόν τον τομέα. Στην πραγματικότητα, ορισμένες από αυτές έχουν ήδη υλοποιηθεί. Την επόμενη εβδομάδα προγραμματίζεται σύσκεψη εμπειρογνωμόνων στη Ρώμη, υπό την αιγίδα της ιταλικής προεδρίας, για συζήτηση των αντικειμένων που αφορούν την ενημέρωση του κοινού σχετικά με τα θέματα που αφορούν το αίμα και τα προϊόντα αίματος.
<P>
Επίσης, σε σύντομο χρονικό διάστημα θα αρχίσει εργασία σχετικά με την καθιέρωση ενός δικτύου επαγρύπνησης για το αίμα. Το θέμα αυτό μνημονεύτηκε από ένα εκ των Μελών. Αυτή τη στιγμή υπάρχει υπό εξέλιξη ένα πρόγραμμα για τον προσδιορισμό των υφισταμένων πρακτικών σχετικά με την επιθεώρηση και τη χορήγηση αδείας στα κέντρα αιμοδοσίας σε όλα τα κράτη μέλη. Αυτά είναι ορισμένα από τα θέματα που υλοποιούμε αυτή την ώρα. Αναμένεται ότι πρόσθετες δραστηριότητες θα εκτελεστούν κατά τη διάρκεια της ιρλανδικής προεδρίας έτσι ώστε όλα τα άλλα αντικείμενα της διαμορφούμενης κοινοτικής πολιτικής σχετικά με την ασφάλεια των μεταγγίσεων και την αυτάρκεια σε αίμα, δηλ. η επιλογή των αιμοδοτών, οι δοκιμές ελέγχου, η ποιοτική διασφάλιση όπως επίσης και τα εκπαιδευτικά προγράμματα για τους επαγγελματίες του τομέα της υγείας, θα καλυφθούν από αντίστοιχα κοινοτικά εργαλεία τα οποία θα ενεργοποιηθούν στο άμεσο μέλλον.
<P>
Αυτή ήταν μια αναγκαστικά σύντομη περιγραφή της θέσεως της Επιτροπής επ' αυτών των τριών εκθέσεων. Τα αντικείμενα των εκθέσεων είναι εξαιρετικά σημαντικά. Πιστεύω ότι χρειάζονται ευρύτατη συζήτηση. Θα ήθελα να διαβεβαιώσω το Σώμα ότι οι υπηρεσίες μου θα αποτίσουν ιδιαίτερη προσοχή σ' εκείνα που αναφέρθηκαν σήμερα εδώ. Αποτελεί προσωπική μου πρόθεση να προωθήσω και τα τρία αντικείμενα εξ ονόματος της Κοινότητας.

<SPEAKER ID=285 LANGUAGE="EN" NAME="White">
Κύριε Πρόεδρε, θα ήθελα να απαντήσω σε κάποιο σημείο που έθεσε ο Επίτροπος Flynn. Είμαι ευτυχής που διάβασε την κάρτα. Έχει δίκιο όταν λέει ότι είναι πιο συνοπτική από εκείνη που περιγράφεται στην έκθεση Leopardi. Παραπέμπω τον Επίτροπο στην παράγραφο 1(α) της προτάσεως ψηφίσματος Leopardi η οποία αναφέρει ότι το αντικείμενο της ευρωπαϊκής κάρτας υγείας θα είναι να διευκολύνει την ελεύθερη διακίνηση προσώπων μέσα στην Ένωση χορηγώντας σ' αυτούς την κατάλληλη πρόσβαση στη φροντίδα υγείας και τη θεραπεία που απαιτεί η κατάσταση της υγείας τους. Αυτή είναι μια δυνατότητα τεχνικά εφικτή. Η ανησυχία μου συνίσταται στο ότι εάν περιπλέξουμε τα πράγματα τότε θα χρειαστούμε άλλα δέκα χρόνια.
<P>
Ένα από τα μεγάλα προβλήματα που αντιμετωπίζει και η Επιτροπή και το Κοινοβούλιο είναι ο λαϊκός τύπος ο οποίος μας κατηγορεί ότι δημιουργούμε ένα σωρό ανόητων νομοθετημάτων που δεν έχουν καμιά σχέση με την καθημερινή ζωή. Η παρούσα πρόταση του Κοινοβουλίου έχει σχέση μ' αυτό. Επομένως διερωτώμαι εάν θα μπορούσατε να κοιτάξετε την παράγραφο 1(α). Σας παραπέμπω σ' αυτήν.

<SPEAKER ID=286 NAME="Flynn">
Σημειώνω τα λεγόμενα του κ. White και θα αποδόσω ιδιαίτερη προσοχή σ' αυτό το συγκεκριμένο σημείο. Και οι δυό μας συμφωνούμε ότι η μορφή εκείνου για το οποίο συζητούμε εδώ είναι πολύ πιο περιορισμένη και ότι είναι σχεδιασμένη για την βελτίωση της ελευθερίας κινήσεως και της κινητικότητας των πολιτών. Αυτό είναι κάτι κάπως διαφορετικό και αφορά ορισμένα μόνο από τα πολιτικά, νομικά και τεχνικά προβλήματα που σχετίζονται με την ευρύτερη κάρτα ιατρικού ιστορικού. Σημειώνω αυτά που είπατε.

<SPEAKER ID=287 NAME="Πρόεδρος">
Ευχαριστώ πολύ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.
<P>
(Η συνεδρίαση λήγει στις 23.55)

