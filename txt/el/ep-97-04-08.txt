<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="FR" NAME="Rosado Fernandez">
Κυρία Πρόεδρε, θα ήθελα μόνο να πω δυο λόγια, και θα τα πω στα γαλλικά για να με κατανοήσουν όλοι πιο γρήγορα.
<P>
Χθες, έθιξα ένα ζήτημα που ο «ηγούμενός» μας - διότι σας αντιμετωπίζω ως καλόγερος αυτού του μοναστηρίου - το θεώρησε προσωπικό. Του οφείλω υπακοή και το κάνω ευχαρίστως, δεδομένης της συμπάθειας που τρέφω γι'αυτόν. Ωστόσο δεν ήταν προσωπικό αλλά πολιτικό ζήτημα. Πράγματι, όταν μιλάω ως πολιτικός, μέσα σε ένα πολιτικό πλαίσιο, δεν πρόκειται πλέον για προσωπικό ζήτημα το οποίο μπορώ να επιλύσω στους διαδρόμους, είναι ένα πολιτικό ζήτημα το οποίο δεν μπορώ να επιλύσω στους διαδρόμους με χαστούκια.
<P>
Ιδού, κυρία Πρόεδρε, τί συμβαίνει σε γενικές γραμμές. Θέλησα να υπερασπίσω την τιμή του κόμματός μου. Γνωρίζω πολύ καλά ότι η τίμη δεν είναι κάτι της μόδας, αλλά ήθελα παρ'όλα αυτά να την υπερασπίσω, και δεν ήθελα να αφήσω να κυκλοφορούν ψέμματα όσον αφορά το κόμμα μου, αυτό είναι όλο. Κλείνω λοιπόν έτσι το θέμα, από υπακοή στον ηγούμενο του μοναστηριού και ως μοναχός υπάκουος και σεβόμενος τη δημοκρατία, όπως αρέσκομαι να είμαι πάντα.

<SPEAKER ID=3 NAME="Πρόεδρος">
Κύριε Rosado Fernandes, ομολογώ ότι δυσκολεύτηκα να προσδιορίσω εάν η παρέμβασή σας αφορούσε ένα προσωπικό ζήτημα, ένα διαδικαστικό ζήτημα ή εάν ήταν μία παρέμβαση σχετικά με τα συνοπτικά πρακτικά, αλλά την κάνατε τόσο ευγενικά που πρόθυμα τη σημειώνω.

<SPEAKER ID=4 LANGUAGE="DE" NAME="Rack">
Kυρία Πρόεδρε, ο Πρόεδρος ανακοίνωσε χθες την έγκριση του κύρους της εντολής πολλών βουλευτών, μετά τη χορήγηση της σχετικής έγκρισης από την αρμόδια Eπιτροπή Kανονισμού. Πρόσεξα, λοιπόν, ότι έχουμε προφανώς στο Σώμα έναν καινούριο συνάδελφο, τον οποίο ο Πρόεδρος δεν ανέφερε καθόλου. Aπό χθες, δίπλα στην κ. Green, κάθεται ένας νέος άνδρας. Θα ήθελα να μάθω σε ποια ομάδα ανήκει, κι εκτός τούτου ευχαρίστως θα ήθελα να μάθω ακόμη τι έκανε η Σοσιαλιστική Oμάδα με τον κ. Hδnsch.
<P>
(Γέλια)

<SPEAKER ID=5 NAME="Πρόεδρος">
Κύριε Rack, θα σας καθησυχάσω διπλά. Δεν παραλείψαμε να ανακοινώσουμε την άφιξη ενός νέου συναδέλφου, διότι δεν πρόκειται για νέο συνάδελφο. Δεύτερον, ο κ. Klaus Hansch δεν εξαφανίστηκε από το Κοινοβούλιό μας.

<SPEAKER ID=6 LANGUAGE="IT" NAME="Caccavale">
Κυρία Πρόεδρε, θα ήθελα να επισημάνω στο Σώμα ότι εχθές προσπάθησα να βρω την έκθεση Ford, που έχει εγγραφεί στη σημερινή ημερήσια διάταξη, για να ετοιμάσω ενδεχόμενες τροπολογίες, για τις οποίες η προθεσμία κατάθεσης έληγε στις 7 το απόγευμα. Στις 6 το απόγευμα, η έκθεση Ford δεν είχε ακόμη τεθεί στη διάθεσή μας στις επίσημες γλώσσες του Κοινοβουλίου, με αποτέλεσμα να μας είναι αδύνατο να επεξεργασθούμε τις τροπολογίες εντός της ζητουμένης προθεσμίας. Αναρωτιέμαι και σας ρωτώ, κυρία Πρόεδρε, εάν το γεγονός αυτό δεν είναι ασυμβίβαστο με τις ρυθμίσεις του Κανονισμού μας και εάν συνεπώς δεν καθιστά αδύνατη τη σημερινή ψηφοφορία της έκθεσης Ford, εφόσον είναι αδύνατη η κατάθεση τροπολογιών εντός των απαιτουμένων προθεσμιών.

<SPEAKER ID=7 NAME="Πρόεδρος">
Κύριε Caccavale, σας πιστεύω όταν λέτε ότι δεν βρήκατε την έκθεση αυτή. Θα ελέγξουμε για να δούμε κατά πόσον ήταν διαθέσιμη σε όλες τις γλώσσες και αν δεν ήταν, ασφαλώς δεν θα ήταν δυνατό να την ψηφίσουμε. Θα κάνουμε αυτόν τον έλεγχο, μπορώ να σας διαβεβαιώσω.
<P>
Υπάρχουν άλλες παρατηρήσεις σχετικά με τα συνοπτικά πρακτικά; Ας σημειωθεί εξάλλου ότι οι τρεις παρατηρήσεις που έγιναν δεν αφορούσαν τα συνοπτικά πρακτικά.

<SPEAKER ID=8 LANGUAGE="EN" NAME="Andrews">
Κυρία Πρόεδρε, θα ήθελα να επισημάνω και σε σας και στο Σώμα ότι το Κόμμα του Δημοψηφίσματος του Jimmy Goldsmith στη Μ. Βρετανία χορήγησε 150.000 λίρες στο Ενωτικό Κόμμα του Ώλστερ. Διερωτώμαι εάν οι 150.000 λίρες αποτελούν άραγε το στήριγμα που προσφέρει το Κόμμα του Δημοψηφίσματος για την εκπροσώπησή του σε κάποια ομάδα του Κοινοβουλίου αυτού από τον κ. Nicholson. Είναι άραγε αυτή η τιμή που πρέπει να καταβληθεί για πατριδοκαπηλεία παρόμοιας μορφής; Το Ενωτικό Κόμμα του Ώλστερ έχει λάβει επανειλημμένα επαρκή υποστήριξη από το Σώμα τούτο και ταυτόχρονα έχουμε εδώ στο Ευρωπαϊκό Κόινοβούλιο την προβολή ενός και μοναδικού Μέλους με 150.000 λίρες για τις γενικές εκλογές στη Μ. Βρετανία. Μια πολιτική ομάδα, το Κόμμα του Δημοψηφίσματος, δηλ. ένα ασήμαντο κόμμα της Μ. Βρετανίας, επεμβαίνει στις εσωτερικές υποθέσεις της Ιρλανδίας. Θέλω να διαμαρτυρηθώ εντονότατα σχετικά μ' αυτό.

<SPEAKER ID=9 NAME="Πρόεδρος">
Αγαπητέ συνάδελφε, έχετε πλήρη επίγνωση ότι δεν επρόκειτο για παρατήρηση σχετικά με τα συνοπτικά πρακτικά. Επομένως, θα προχωρήσουμε με τάξη και μέθοδο, παραμένοντας στο θέμα των συνοπτικών πρακτικών, που θα ήθελα να μπορέσουμε να τα εγκρίνουμε όταν όλοι σας θα έχετε εκφρασθεί.
<P>
Υπάρχουν άλλες παρατηρήσεις;

<SPEAKER ID=10 LANGUAGE="EN" NAME="Wynn">
Κυρία Πρόεδρε, κατά τη διάρκεια της ψηφοφορίας με ονομαστικό κατάλογο που σημειώνεται στα πρακτικά, διαμαρτυρήθηκα ζωηρά ότι το μηχάνημά μου ψηφοφορίας δεν λειτουργούσε μέχρις ότου ο κ. Harrison είπε ότι δεν έχω την κάρτα μου. Ζήτησα τότε να σημειωθεί η αρνητική ψήφος μου αλλά δεν περιλαμβάνεται στον κατάλογο. Μπορείτε να τη συμπεριλάβετε παρακαλώ;

<SPEAKER ID=11 NAME="Πρόεδρος">
Κύριε Wynn, μου αναφέρουν ότι το όνομα σας περιλαμβάνεται στον κατάλογο. Εν πάση περιπτώσει, θα το ελέγξουμε. Αν το όνομα σας δεν περιλαμβάνεται, ασφαλώς θα καταχωριστεί η δήλωσή σας στα σημερινά συνοπτικά πρακτικά.
<P>
Υπάρχουν άλλες παρατηρήσεις για τα συνοπτικά πρακτικά;
<P>
(Τα συνοπτικά πρακτικά εγκρίνονται)

<SPEAKER ID=12 LANGUAGE="EN" NAME="Nicholson">
Κυρία Πρόεδρε, δεν είναι η πρώτη φορά που ο κ. Andrews εγείρεται στο Σώμα για να κάνει εντελώς ανακριβείς δηλώσεις. Γνωρίζοντας τον κ. Andrews μπορώ να πω ότι δεν θα είναι πιθανώς και η τελευταία. Βρίσκω πολύ ατυχές το γεγονός, κυρία Πρόεδρε, που του επιτρέψατε να κάνει αυτή τη δήλωση. Θα σας συνιστούσα όπως στο μέλλον τηρείτε τον Κανονισμό και διασφαλίζετε ότι δεν θα γίνονται παρόμοιες δηλώσεις οι οποίες δεν στηρίζονται σε πραγματικά γεγονότα. Θα ήθελα να καταστήσω απόλυτα σαφές πως ο, τιδήποτε είπε στο Σώμα είναι απόλυτα λανθασμένο, είναι ένα σύνολο από ψέμματα. Απορρίπτω ολοκληρωτικά αυτά που είπε.

<SPEAKER ID=13 NAME="Πρόεδρος">
Κύριε Nicholson, γνωρίζετε πολύ καλά ότι όταν ένας συνάδελφος ζητά το λόγο, δεν ξέρουμε ποτέ αν πρόκειται πραγματικά για ένα διαδικαστικό ζήτημα ή όχι. Και δεν είναι πολύ ορθό να διακόπτουμε έναν ομιλητή την ώρα που ομιλεί.

<CHAPTER ID=2>
Σεβασμός των ανθρωπίνων δικαιωμάτων στην 
Ευρωπαϊκή 'Ενωση
<SPEAKER ID=14 NAME="Πρόεδρος">
Η ημερήσια διάταξη προβλέπει τη συζήτηση της ετήσιας έκθεσης (Α4-0112/97) της κ. Roth, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, όσον αφορά το σεβασμό των ανθρωπίνων δικαιωμάτων στην Ευρωπαϊκή 'Ενωση (1995).

<SPEAKER ID=15 NAME="Roth">
Kυρία Πρόεδρε, αγαπητοί κυρίες και κύριοι συνάδελφοι, το ιδανικό του ελεύθερου ανθρώπου που ζει απαλλαγμένος από φόβους και δυστυχία, μπορεί να υλοποιηθεί, μόνο εφόσον υπάρχουν οι προϋποθέσεις που επιτρέπουν σε κάθε άτομο να κάνει χρήση των οικονομικών, κοινωνικών και πολιτιστικών του δικαιωμάτων, καθώς επίσης και των αστικών και πολιτικών δικαιωμάτων του.
<P>
Aυτό αναφέρεται στο προοίμιο δύο μεγάλων συμφώνων του OHE; στο προοίμιο του Διεθνούς Συμφώνου για τα Aστικά και Πολιτικά Δικαιώματα και στο προοίμιο του Διεθνούς Συμφώνου για τα Oικονομικά, Kοινωνικά και Πολιτιστικά Δικαιώματα. Kαι τα δύο χρονολογούνται από το 1966, κι έχουν υπογραφεί από περισσότερα από εκατό κράτη.
<P>
Συνεπώς, εμείς εδώ στο Eυρωπαϊκό Kοινοβούλιο, θα πρέπει να ξεκινήσουμε απ' αυτή την έννοια των ανθρωπίνων δικαιωμάτων, που περιλαμβάνει τρεις βασικές κατηγορίες κανόνων. Πρώτον, τις αρνητικές ελευθερίες; εξασφαλίζουν στον καθένα το δικαίωμα να μην υπόκειται σε οιονδήποτε κρατικό εξαναγκασμό και σε άλλης μορφής βία. Δεύτερον, τα θετικά δικαιώματα συμμετοχής; εξασφαλίζουν τη συμμετοχή του ατόμου στις διαδικασίες λήψης κοινωνικών και πολιτικών αποφάσεων. Tρίτον, τα δικαιώματα κοινωνικής συμμετοχής και το δικαίωμα στην ανάπτυξη, στο οποίο παραπέμπουν, κυρίως, οι χώρες του τρίτου κόσμου. Προβλέπουν σαφώς ότι στα αστικά και πολιτικά δικαιώματα περιλαμβάνονται επίσης και οι συνθήκες που επιτρέπουν την άσκηση των δικαιωμάτων αυτών. Aυτά είναι τα ανθρώπινα δικαιώματα της νέας, τρίτης γενιάς. Όταν φτωχοί και πλούσιοι έχουν ίσα δικαιώματα στο να κοιμούνται κάτω από τις γέφυρες, τότε αυτό αποτελεί για τους φτωχούς μια ανεπαρκή και κυνική ελευθερία. H ελευθερία αυτή, μονάχα, δεν αρκεί.
<P>
Συνεπώς, τα κοινωνικά δικαιώματα του ανθρώπου αποσκοπούν στη διασφάλιση της ελευθερίας, της ισότητας και της συμμετοχής στη λήψη των αποφάσεων, στο καθεστώς της βιομηχανικής κοινωνίας. Tα κοινωνικά δικαιώματα του ανθρώπου συμπληρώνουν τις κλασικές φιλελεύθερες ελευθερίες. Kι αυτό χρειάζεται να ληφθεί υπόψη. Σας υπενθυμίζω τον περασμένο χειμώνα, κατά τον οποίο πέθαναν πάρα πολλοί άνθρωποι από το κρύο. Στις ειδήσεις αναφερόταν ότι πέθαναν από το κρύο, αλλά στην πραγματικότητα πέθαναν από τη φτώχεια.
<P>
Eίναι εύκολο να ζητάμε από τους άλλους να σέβονται τα ανθρώπινα δικαιώματα, αλλά είναι πολύ δύσκολο να παραδεχθούμε ότι αυτά δεν εφαρμόζονται επαρκώς στη χώρα μας. Συχνά καταγγέλλουμε τη διάπραξη αδικημάτων σε άλλα μέρη, στην Tουρκία, στην Kίνα, στο Iράν. H προκειμένη έκθεση ασχολείται με τα δικά μας σφάλματα. Για λόγους αξιοπιστίας δηλαδή, θα πρέπει να εξεταστεί προσεκτικά πόσο σταθερό είναι το έδαφος για την άσκηση των ανθρωπίνων δικαιωμάτων στην Eυρωπαϊκή Ένωση. Δεν είναι δυνατόν και δεν πρέπει να μας καθησυχάζει το γεγονός ότι σε άλλα μέρη η κατάσταση είναι πολύ χειρότερη. Σ' αυτό θα πρέπει να απαντήσει κανείς με μια φράση του Bertold Brecht: »O καθένας να μιλάει για τη ντροπή του.»
<P>
Όταν εκπονούμε μια έκθεση για την κατάσταση των ανθρωπίνων δικαιωμάτων στην Eυρωπαϊκή Ένωση, οφείλουμε να μην είμαστε υποκριτές. Δεν μπορούμε και δεν πρέπει να δημιουργήσουμε μια δική μας ευρωπαϊκή έννοια για τα ανθρώπινα δικαιώματα. Aυτό είναι το πραγματικό νόημα της συχνά μνημονευόμενης φράσης «τα ανθρώπινα δικαιώματα είναι αδιαίρετα». Όταν μιλάμε για την κατάσταση των ανθρωπίνων δικαιωμάτων στην Eυρωπαϊκή Ένωση, θα πρέπει να ξεκινάμε από μια ενιαία προσέγγιση και όχι όπως οι Φαρισαίοι στο κατά Λουκά Eυαγγέλιο, κεφάλαιο 18 στίχος 11, που λένε: »Θεέ μου, σ' ευχαριστώ που δεν είμαι - που δεν είμαστε - σαν τους άλλους ανθρώπους».
<P>
Kατηγορούν την παρούσα έκθεση ότι είναι κομματική. Φυσικά και είναι κομματική; φυσικά και είναι κομματική υπέρ των ανθρωπίνων δικαιωμάτων. Δεν υπάρχει ουδέτερη έκθεση ανθρωπίνων δικαιωμάτων που να τηρεί ίσες αποστάσεις. Yπάρχουν μόνο δύο δυνατότητες: ή μία έκθεση η οποία, αδιαφορώντας για ευαισθησίες, να προσπαθεί να περιγράψει την κατάσταση, ή μία άλλη η οποία να θεωρεί ασήμαντα μερικά πράγματα, να επιλέγει αποσπασματικά, να ωραιοποιεί και να κάνει σαν να μπορούσαν αυτά που συμβαίνουν στις χώρες μας να θεωρηθούν ως επιτρεπτό αμάρτημα, με βάση το σύνθημα ότι, σε σύγκριση με την κατάσταση αλλού, η κατάσταση στην Eυρωπαϊκή Ένωση είναι πολύ καλή. Aλλά η θεωρία της σχετικότητας ανήκει στη Φυσική και όχι σε μια έκθεση ανθρωπίνων δικαιωμάτων.
<P>
H παρούσα έκθεση περιγράφει, με σαφή λόγια, την κατάσταση στα διάφορα κράτη μέλη της Eυρωπαϊκής Ένωσης. Όποιος επικρίνει την ενέργεια αυτή ως παρέμβαση στις εσωτερικές υποθέσεις των κρατών, δε γνωρίζει το διεθνές δίκαιο ή δε θέλει να το γνωρίζει. Tα ανθρώπινα δικαιώματα, σύμφωνα με τη γενικώς κρατούσα αντίληψη, που επικυρώθηκε πρόσφατα στη Διάσκεψη για τα Aνθρώπινα Δικαιώματα, στη Bιέννη το 1993, δεν αποτελούν πλέον εσωτερική υπόθεση των κρατών. Kαμιά κυβέρνηση, πολύ περισσότερο μάλιστα μια ευρωπαϊκή, δεν μπορεί να διαμαρτύρεται, λόγω νομιμότητας, για ανεπίτρεπτη παρέμβαση, εφόσον επικρίνονται κακώς κείμενα στην εν λόγω χώρα. Όποιος θέλει να περιορίσει τα ανθρώπινα δικαιώματα ή θέλει να τα μειώσει κατά το ήμισυ, θα πρέπει να λάβει υπόψη του τα λόγια του Προέδρου Pούζβελτ, όταν, το 1941, διατύπωνε τον αντιφασιστικό στόχο του πολέμου. Σύμφωνα μ' αυτόν, »η ελευθερία των υλικών αναγκών θα πρέπει να θεωρείται ισότιμη με την ελευθερία της έκφρασης, της πίστης και της απαλλαγής από το φόβο». Aπλούστερα και ωραιότερα δεν είναι δυνατόν να οριστούν τα ανθρώπινα δικαιώματα. O Pούζβελτ είχε προηγηθεί κατά 25 χρόνια των συμφώνων του OHE, του 1966. Δεν επιτρέπεται, το 1997, οι αντιλήψεις μας να είναι στενότερες.
<P>
Eυχαριστώ όλες τις κυρίες και τους κυρίους συναδέλφους, που συμμετείχαν μέχρι τώρα στην έντονα διιστάμενη συζήτηση. Eλπίζω να πετύχουμε σήμερα ευρεία συναίνεση στην παρούσα έκθεση. Eλπίζω ότι θα είναι ένα καλό αποτέλεσμα, ακόμη κι αν προκαλέσει ίσως πόνο, μια και μία έκθεση ανθρωπίνων δικαιωμάτων θα πρέπει να ασκεί κριτική, διαφορετικά δε θα εκπληρώνει το ουσιαστικό της καθήκον.
<P>
(Xειροκροτήματα)

<SPEAKER ID=16 LANGUAGE="FR" NAME="Dell'Alba">
Κυρία Πρόεδρε, παρεμβαίνω σχετικά με την παρουσία του Επιτρόπου Van den Broek, τον οποίο ευχαριστώ που βρίσκεται εδώ και που παρακολουθεί τη συζήτηση αυτή.
<P>
Ωστόσο, αναρωτιόμουν, έχοντας υπόψη το θέμα της συζήτησής μας - τα ανθρώπινα δικαιώματα στο εσωτερικό της Ευρωπαϊκής 'Ενωσης - αν ο κ. Van den Broek, ο οποίος παρακολουθεί ήδη πολλούς φακέλους, είναι πράγματι ο αρμόδιος επίτροπος όσον αφορά το θέμα αυτό.

<SPEAKER ID=17 NAME="Πρόεδρος">
Κύριε Dell'Alba, είμαι πεπεισμένη ότι ο Επίτροπος είναι απολύτος αρμόδιος για όλα τα θέματα και ιδίως για το θέμα σχετικά με το οποίο θα ομιλήσει σε λίγα λεπτά.
<P>
(Παρέμβαση του κ. Herman: »H Επιτροπή είναι ένα συλλογικό σώμα!) 'Ετσι ακριβώς, κύριε Herman!

<SPEAKER ID=18 LANGUAGE="DE" NAME="Schulz">
Kυρία Πρόεδρε, αξιότιμοι κυρίες και κύριοι συνάδελφοι, σήμερα το πρωί, αναμένεται να επαναληφθεί το ίδιο που συνέβη τα προηγούμενα χρόνια, εδώ στο Eυρωπαϊκό Kοινοβούλιο. Nα μετατραπεί δηλαδή η συζήτηση για την ετήσια έκθεση 1995, σχετικά με την κατάσταση των ανθρωπίνων δικαιωμάτων στην Eυρωπαϊκή Ένωση, σε μια συζήτηση που θα χαρακτηρίζεται από βασικές διαφορές και από τελείως διαφορετικές ερμηνείες, ως προς το τι θα πρέπει να θεωρεί κανείς συζήτηση ανθρωπίνων δικαιωμάτων από τη μια μεριά, καθώς και από εθνικές και κομματικές επιμέρους στρατηγικές από την άλλη. Tο τελευταίο, θα χαρακτηρίζει και σήμερα πάλι, σίγουρα, τη στάση κατά τη ψηφοφορία των δύο πτερύγων του Σώματος και όλων των πολιτικών ομάδων. Γι' αυτό λυπάμαι πολύ.
<P>
H κ. Roth δικαιολογημένα ανέφερε, και η συζήτηση, καθώς και η ψηφοφορία στην αρμόδια επιτροπή, έδειξαν πως υπάρχει η τάση εμείς, ως Eυρωπαϊκή Ένωση, να επιτρέπουμε στον εαυτό μας την πολυτέλεια να εκπονούμε δύο εκθέσεις ανθρωπίνων δικαιωμάτων; μία που να αναφέρεται στην κατάσταση των ανθρωπίνων δικαιωμάτων εκτός της Ένωσης και μία άλλη για την κατάσταση των ανθρωπίνων δικαιωμάτων στο εσωτερικό της. Σαν να ήταν δυνατόν να υπάρξουν δύο διαφορετικά είδη ανθρωπίνων δικαιωμάτων, ένα ευρωπαϊκό δηλαδή κι ένα μη ευρωπαϊκό. Eίναι τελείως παράλογο, στην έκθεση που συζητάμε σήμερα, να λέμε ότι τα καταγράφουμε όλα, αλλά δεν επιτρέπεται, σε περίπτωση συγκεκριμένης παραβίασης των ανθρωπίνων δικαιωμάτων, να αναφέρεται ονομαστικά ένα κράτος μέλος της Eυρωπαϊκής Ένωσης. Δεν επιτρέπεται κανένα κράτος μέλος της Eυρωπαϊκής Ένωσης να κατηγορείται ότι δε λαμβάνει υπόψη του, εκτενώς και ολοκληρωμένα, τα ανθρώπινα δικαιώματα. Aν όμως συμβεί κάτι τέτοιο, τότε σ' όλες τις ομάδες, έχει αναπτυχθεί τα τελευταία χρόνια μια συζήτηση, που προσπαθεί ακριβώς να παρεμποδίσει το να λέει κανείς ότι τα ανθρώπινα δικαιώματα είναι αδιαίρετα. O έλεγχος της τήρησής τους δεν έχει καμιά σχέση με τη συμμετοχή ενός κράτους σε οποιαδήποτε πολιτική ένωση ή σε μια άλλη κοινότητα κρατών, αλλά με το κατά πόσον οι πολιτικά ενεργούντες, οι κυβερνήσεις, οι διοικήσεις - ανεξαρτήτως τόπου - είναι σε θέση όχι μόνο να τηρούν τα θεμελιώδη δικαιώματα που οι ίδιοι διετύπωσαν, αλλά και να επιτηρούν την τήρησή τους, και εν ανάγκη να την επιβάλουν.
<P>
Έτσι έφθασα στα δύο πιο αποφασιστικά κεφάλαια της παρούσας έκθεσης, για τα οποία ζητώ την προσοχή σας. H κ. Roth ασχολήθηκε λεπτομερώς με το θέμα του ποια είναι η κατάσταση των ανθρωπίνων δικαιωμάτων των ανθρώπων που βρίσκονται στη φυλακή. Στο ερώτημα πόσο ανθρώπινη είναι μια κοινωνία, με πόση ακρίβεια και αυστηρότητα αντιμετωπίζει την εφαρμογή των ανθρωπίνων δικαιωμάτων, δεν μπορούμε να απαντήσουμε καλύτερα, από το να σεβόμαστε τα δικαιώματα όσων έχουν παραβιάσει τους βασικούς κανόνες αυτής της κοινωνίας.
<P>
Παρόλα αυτά, έχουν δικαίωμα να τους εξασφαλίζονται τα βασικά στοιχεία μιας αξιοπρεπούς μεταχείρισης, δίκαιη πρόσβαση σε μια δίκαιη δίκη και σεβασμός των στοιχειωδών αρχών της ανθρώπινης αξιοπρέπειας στη φυλακή. Ένα δημοκρατικό κράτος ή ένας δημοκρατικός σχηματισμός κρατών, όπως είναι η Eυρωπαϊκή Ένωση, που υψώνει το δείκτη του χεριού του - επαναλαμβάνω εδώ τα λόγια της κ. Roth - προς άλλα μέρη του κόσμου - κι εμείς εδώ ως Eυρωπαϊκό Kοινοβούλιο δεν είμαστε καθόλου επιφυλακτικοί, αλλά μάλλον προσπαθούμε να προσδώσουμε στην ενέργεια αυτή έναν ενισχυτικό χαρακτήρα - ένας τέτοιος σχηματισμός κρατών, και κάθε μεμονωμένο κράτος, θα πρέπει να εξετάζεται κατά πόσον, με βάση το σεβασμό των κριτηρίων αυτών μέσα στη δική του επικράτεια, δικαιούται να ασκεί σχετική κριτική σε άλλους. Όσον αφορά τις συνθήκες κράτησης, η παρούσα έκθεση ανθρωπίνων δικαιωμάτων δείχνει ότι η κατάσταση είναι μάλλον άσχημη σε όλα σχεδόν τα κράτη μέλη της Eυρωπαϊκής Ένωσης.
<P>
Συνεπώς, μονάχα το κεφάλαιο αυτό θα έφθανε για να πούμε ότι δεν μπορούμε πια να έχουμε την πολυτέλεια αυτής της συζήτησης, που χαρακτηρίζεται από μεμονωμένα συμφέροντα, από τακτική και ελιγμούς, για να σχηματιστεί μια πλειοψηφία, προκειμένου να αποφευχθεί κάτι δυσάρεστο, αν θέλουμε να διατηρούμε, σε μόνιμη βάση, έστω και μια σπίθα αξιοπιστίας.
<P>
Θα ήθελα να αναλογισθείτε και κάτι ακόμη. Tα προηγούμενα χρόνια υποχρεωθήκαμε να ζήσουμε αναξιοπρεπείς, εν μέρει, συμπεριφορές και διαδικασίες κατά τις ψηφοφορίες, γιατί αυτή ακριβώς η τακτική είχε σαν αποτέλεσμα να εξελιχθεί η έκθεση ανθρωπίνων δικαιωμάτων σε ιδεολογική μάχη επί βασικών αρχών. Aυτό δεν μπορούμε πλέον να το ανεχόμαστε, σε μόνιμη βάση. Γι' αυτό και σας παρακαλώ να αναλογισθείτε γιατί χρειαζόμαστε δύο εκθέσεις, όταν ζητάμε, στις εκθέσεις ανθρωπίνων δικαιωμάτων, τα ανθρώπινα δικαιώματα να είναι αδιαίρετα και να ισχύουν καθ' ολοκληρίαν σ' ολόκληρο τον κόσμο. Γιατί τότε δε θα έπρεπε να έχουμε μόνο μια έκθεση ανθρωπίνων δικαιωμάτων που να ισχύει για όλους, για την Eυρωπαϊκή Ένωση, όπως και για τ' άλλα κράτη, και να συζητείται και να ψηφίζεται εδώ στο Σώμα μας; Πιστεύω πως κάτι τέτοιο θα αποθάρρυνε κάπως τις κινήσεις τακτικής.

<SPEAKER ID=19 LANGUAGE="ES" NAME="De Esteban Martνn">
Κυρία Πρόεδρε, όπως και τις προηγούμενες χρονιές έτσι και φέτος η πολιτική ομάδα του Ευρωπαϊκού Λαϊκού Κόμματος κατέβαλε προσπάθειες να επικρατήσει στο Σώμα κλίμα προσέγγισης και συναίνεσης έτσι ώστε η ετήσια έκθεση για τα ανθρώπινα δικαιώματα στην Ευρωπαϊκή Ένωση να αποτελέσει ένα ενιαίο, συνεκτικό και νομικά ορθό ντοκουμέντο που θα παρουσιάζει αντικειμενικά την ισχύουσα κατάσταση αναφορικά με τα ανθρώπινα δικαιώματα στην Ευρωπαϊκή Ένωση. Δυστυχώς, όμως, το αποτέλεσμα δεν ήταν το αναμενόμενο.
<P>
Είναι γνωστό τοις πάσι (και το αποδείξαμε όχι μόνο στα λόγια αλλά και στην πράξη) ότι η πολιτική ομάδα του Ευρωπαϊκού Λαϊκού Κόμματος προάγει και στηρίζει το σεβασμό των ανθρωπίνων δικαιωμάτων, συμβάλλοντας ενεργά και αταλάντευτα στον αγώνα για την προάσπισή τους, ενάντια σε κάθε παραβίαση των ανθρωπίνων δικαιωμάτων ανεξάρτητα από το πού και κάτω από ποιες συνθήκες διαπράττεται. Πρέπει, ωστόσο, να θυμίσουμε, μετά από τα όσα είπε ο κ. Schulz, ότι τα κράτη μέλη της Ευρωπαϊκής Ένωσης ανήκουν σε μια ομάδα χωρών που εγγυώνται πλήρως το σεβασμό των ανθρωπίνων δικαιωμάτων μέσα από δημοκρατικά και πλουραλιστικά πολιτικά συστήματα, αποτελεσματικούς κοινοβουλευτικούς θεσμούς και μία ανεξάρτητη Δικαιοσύνη.
<P>
Παρόλα αυτά, είναι αλήθεια ότι στην Ευρωπαϊκή Ένωση σήμερα εξακολουθεί να υφίσταται ο κίνδυνος καταπάτησης ορισμένων δικαιωμάτων και τέτοιες περιπτώσεις πρέπει να καταγγέλλονται στο Σώμα, πάντοτε όμως σαφώς, επακριβώς και μετά από ενδελεχή μελέτη της όποιας περίπτωσης τυχόν προκύψει, ώστε να μπορεί να αποφασιστεί αν πραγματικά παραβιάστηκαν οι ενδεδειγμένοι μηχανισμοί προστασίας και σεβασμού των δικαιωμάτων αυτών ή αν τα εθνικά διοικητικά συστήματα και συστήματα απονομής της Δικαιοσύνης ολοκλήρωσαν με επιτυχία τη διαδικασία επιβολής των κατάλληλων κυρώσεων για τη συγκεκριμένη παραβίαση. Είναι, λοιπόν, προφανές ότι το Ευρωπαϊκό Κοινοβούλιο, ως νομοθετικό σώμα και αυτό, πρέπει να φροντίσει ώστε το κοινοτικό δίκαιο να εξελίσσεται στο πλαίσιο του σεβασμού των θεμελιωδών δικαιωμάτων του ανθρώπου, από τη στιγμή που οποιοδήποτε εγχείρημα μιας γνήσια δημοκρατικής κοινωνίας πρέπει να έχει ως πρωταρχικό του στόχο την ανθρώπινη ελευθερία και αξιοπρέπεια.
<P>
Πρέπει, ωστόσο, να υπογραμμιστεί ότι μία έκθεση με θέμα το σεβασμό των ανθρωπίνων δικαιωμάτων στην Ευρωπαϊκή Ένωση προϋποθέτει γνώση του εθνικού και του διεθνούς κανονιστικού πλαισίου των ανθρωπίνων δικαιωμάτων, καθώς και του επακριβούς ορισμού των χρησιμοποιούμενων νομικών εννοιών, πέρα από την αυστηρή σαφήνεια ως προς την ορολογία. Επίσης, είναι σημαντικό να χρησιμοποιούνται νομικές πηγές ως βάση του ντοκουμέντου αυτού αντί για εκθέσεις που στερούνται νομικής τεκμηρίωσης, βασιζόμενες σε απλές διακηρύξεις αρχών ή σε κατηγορίες που, κατά καιρούς, στερούνται τεκμηρίωσης. Αν δε συνεκτιμηθούν αυτές οι βασικές αρχές κατά την προετοιμασία και τη σύνταξη της έκθεσης, μπορεί να καταλήξουμε σε μία πληθώρα προγραμματικών δηλώσεων χωρίς νόημα, σε μία έκδηλα αυθαίρετη κατηγοριοποίηση των αθρώπινων δικαιωμάτων και της αντιμετώπισής τους, σε ασαφείς διατυπώσεις των χρησιμοποιούμενων νομικών εννοιών και σε μία υπέρμετρη προσήλωση σε απομονωμένες περιπτώσεις που αφορούν αποκλειστικά και μόνο εξαιρετικές περιστάσεις.
<P>
Για όλους αυτούς τους λόγους, η έκθεση σχετικά με την κατάσταση των ανθρωπίνων δικαιωμάτων στην Ευρωπαϊκή Ένωση πρέπει να συνάδει με τον πρωταρχικό μας οδηγό στην πορεία προς την ευρωπαϊκή οικοδόμηση που δεν είναι άλλος από το πρωτογενές δίκαιο της Συνθήκης για την Ευρωπαϊκή Ένωση. Η Συνθήκη αναφέρει σαφώς και εναργώς ποιο είναι το περιεχόμενο της έννοιας των ανθρωπίνων δικαιωμάτων που πρέπει να σέβονται η Ευρωπαϊκή Ένωση και τα όργανά της. Συνεπώς, όπως γνωρίζετε κυρίες και κύριοι συνάδελφοι, καμία ενέργεια και κανένα νομοθέτημα που πηγάζει από την Ευρωπαϊκή Ένωση ή από τα κράτη μέλη της δεν μπορεί να αντιβαίνει στο πρωτογενές δίκαιο της Ευρωπαϊκής Ένωσης, δηλαδή στις ιδρυτικές της συνθήκες. Για το λόγο αυτό, μία έκθεση με θέμα τα ανθρώπινα δικαιώματα πρέπει να είναι διαρθρωμένη έτσι ώστε να λαμβάνει υπόψη της τις αρχές της Συνθήκης της Ρώμης.
<P>
Είναι, βέβαια, γεγονός ότι, με δεδομένο την εξέλιξη του δικαίου, της πολιτικής, της οικονομίας αλλά και ως συνέπεια της ζωής εν μέσω της κοινωνίας, τα κράτη μέλη προσπαθούν να αποσπάσουν εγγυήσεις σε σύνδεση με το κράτος πρόνοιας. Για το λόγο αυτό, η πολιτική ομάδα του Ευρωπαϊκού Λαϊκού Κόμματος κατέθεσε δύο τροπολογίες στην κατεύθυνση αυτή, καλώντας τις Επιτροπές Κοινωνικών Υποθέσεων και Περιβάλλοντος να υποβάλουν κάθε μία την έκθεσή της για την κατάσταση και το σεβασμό των εγγυήσεων αυτών σε ζητήματα της αρμοδιότητάς τους, με την απαιτούμενη ενδελέχεια και διεξοδικότητα.
<P>
Κλείνοντας, κυρία Πρόεδρε, επιτρέψτε μου να εκφράσω ξανά τη λύπη μου για το ότι το Ευρωπαϊκό Λαϊκό Κόμμα δεν μπορεί να στηρίξει την έκθεση αυτή, αναγκαστήκαμε όμως να το κάνουμε επειδή θεωρούμε ότι το συγκεκριμένο σχέδιο έκθεσης δε σέβεται τη θεμελιώδη και αναγκαία νομική βάση για τη σύνταξη ενός τέτοιου κειμένου, δηλαδή τη Συνθήκη της Ρώμης. Θέλω, επίσης, να εκφράσω την ευχή η επόμενη έκθεση του Σώματος για το σεβασμό των ανθρωπίνων δικαιωμάτων στην Ευρωπαϊκή Ένωση να αποτελέσει ένα ντοκουμέντο συνεκτικό και επακριβές, μία έκθεση συναινετική και όχι προγραμματική, μία έκθεση που δε θα παραμορφώνει την πραγματικότητα όντας πολιτικοποιημένη.

<SPEAKER ID=20 LANGUAGE="FR" NAME="Schaffner">
Κυρία Πρόεδρε, καταρχήν θέλω να ευχαριστήσω την κ. Roth για την εργασία που πραγματοποίησε και για το χρόνο που αφιέρωσε προσπαθώντας να επιτύχει ένα συναινετικό κείμενο. Αλλά σε έναν τομέα όπου, πραγματικά, θα έπρεπε να υπάρχουν συναινέσεις, εμφανίζονται δυσκολίες όταν ερχόμαστε στις λεπτομέρειες και αποκλείεται να συμβιβασθούν τα ασυμβίβαστα, διότι προσκρούουμε για την ώρα σε πραγματικές επιλογές κοινωνίας.
<P>
Μία από τις βασικές κατηγορίες που θα προσάψω στην έκθεση αυτή είναι η πρόθεσή της να καλύψει όλες τις πτυχές της ζωής εν κοινωνία, να απαριθμήσει όλες τις καταστάσεις, να συναθροίσει όλες τις περιπτώσεις. Δεν πρόκειται πλεόν για έκθεση αλλά για έναν κατάλογο. Θέλοντας να είναι εξαντλητική, η έκθεση διατρέχει ασφαλώς τον κίνδυνο να είναι ατελής. Ασθενείς και υγιείς, εύρωστοι και ανάπηροι, νέοι και γέροι, άνδρες, γυναίκες και οι άλλοι..., ελεύθεροι και φυλακισμένοι, μιλιταριστές και αντιρρησίες συνείδησης, πιστοί και άπιστοι, έγχρωμοι ή όχι, κλπ. Αν μου επιτρέπετε έναν αστεϊσμό πάνω σε ένα θέμα τόσο σημαντικό: και οι κοκκινοτρίχηδες, κυρία Roth; Ξεχάσατε τους κοκινοτρίχηδες. Πριν από λίγα ακόμη χρόνια, ήταν αντικείμενο σοβαρών διωγμών.
<P>
Για να σοβαρευθούμε, είμαι πάντοτε πεπεισμένη ότι το πρότυπο του είδους παραμένει η διακήρυξη των ανθρωπίων δικαιωμάτων του 1789. 17 άρθρα και όχι 171! Συγκεκριμένα άρθρα, συνοπτικά, τα οποία μπορούν να αναρτηθούν παντού. 'Ολα βρίσκονται στο πρώτο άρθρο της: »Οι άνθρωποι - από το λατινικό homo και όχι vir - γεννιούνται και πεθαίνουν ελεύθεροι και με ίσα δικαιώματα».
<P>
Θέλοντας να κάνουν πάρα πολλά, διατρέχουν επίσης τον κίνδυνο να υποστηρίξουν αυτά που δεν υποστηρίζονται. 'Ετσι, θέλοντας να υποστηρίξουν, στο άρθρο 26, την ελευθερία των τελετουργικών πλάι στις θρησκείες και τις λατρείες, χωρίς αναφορά στις εθνικές μας νομοθεσίες, υποστηρίζουν επίσης μία από τις μεγαλύτερες μάστιγες που πλήττουν πολλά μικρά κορίτσια αφρικανικής καταγωγής: την κλειτοριδεκτομή.
<P>
Ασφαλώς, η Ευρώπη μας δεν είναι τέλεια. Ασφαλώς, τα κράτη μας πρέπει ακόμη να κάνουν προόδους. Αλλά εδώ, στο Ευρωπαϊκό Κοινοβούλιο, απολαμβάνω, όπως και οι βουλευτές κάθε κράτους της 'Ενωσης, ένα από τα μεγαλύτερα δικαιώματα που υπάρχουν, το δικαίωμα να μπορώ να καταψηφίσω την έκθεσή σας.

<SPEAKER ID=21 LANGUAGE="NL" NAME="Wiebenga">
Πρόεδρε, η Ευρώπη πρέπει να διατηρήσει το καλό της όνομα στον τομέα των ανθρωπίνων δικαιωμάτων. Δικαιολογημένα προσπαθεί η Ευρωπαϊκή Ένωση να προωθήσει τη βελτίωση της κατάστασης των ανθρωπίνων δικαιωμάτων στον κόσμο. Εάν όμως θέλουμε ως Ευρώπη να είμαστε αξιόπιστοι, πρέπει να τακτοποιήσουμε τα πράγματα στην επικράτειά μας και επ'αυτού, η πολιτική ομάδα του ELDR πιστεύει ότι θα ήταν καλό να εξετάζεται κάθε χρόνο η κατάσταση των ανθρωπίνων δικαιωμάτων στα κράτη μέλη της Ευρωπαϊκής Ένωσης.
<P>
Πρόεδρε, η ετήσια έκθεση περιλαμβάνει πολλά θετικά στοιχεία. Ωστόσο, πρέπει να γίνουν μερικές κριτικές παρατηρήσεις. Αναφέρω τρία σημεία. Κατά πρώτον, η πολιτική μας παράταξη. Μετά από συζήτηση που διεξήγαγε στους κόλπους της, κατέληξε στο συμπέρασμα ότι το ψήφισμα είναι υπερβολικά μακροσκελές και μάλιστα τόσο ώστε να πιστεύουμε ότι δεν πρόκειται να διαβαστεί ακριβώς γι'αυτό το λόγο. Συνεπώς, η πολιτική μας ομάδα επιθυμεί να περιορίσει την έκταση του ψηφίσματος αφαιρώντας από αυτό ορισμένες παραγράφους.
<P>
Κατά δεύτερον, Πρόεδρε, υπάρχουν ορισμένα σημεία του ψηφίσματος που πρέπει να διατυπωθούν καλύτερα. Η κατάσταση που επικρατεί στις φυλακές δεν είναι παντού άσχημη, αλλά μόνο σε ορισμένες περιπτώσεις.
<P>
Κατά τρίτον, το ψήφισμα αναφέρεται σε ορισμένα θέματα για τα οποία δεν είναι αρμόδια η Ευρωπαϊκή Ένωση αλλά τα κράτη μέλη. Σχετικό παράδειγμα αποτελεί η παράγραφος 18 για την ευθανασία. Το θέμα αυτό δεν πρέπει να ρυθμισθεί από την Ευρωπαϊκή Ένωση. Θα θέλαμε συνεπώς να αφαιρεθεί η παράγραφος αυτή από το ψήφισμα.
<P>
Πρόεδρε, αντίθετα με τους Χριστιανοδημοκράτες, η πολιτική ομάδα των Φιλελευθέρων κρίνει ότι στο ψήφισμα θα πρέπει να γίνει αναφορά και στα θεμελιώδη κοινωνικά δικαιώματα, όπως είναι, για παράδειγμα, το δικαίωμα σε ένα καθαρό περιβάλλον διαβίωσης και άλλα. Όμως, τα θεμελιώδη κοινωνικά δικαιώματα έχουν διαφορετικό χαρακτήρα από τα κλασικά θεμελιώδη δικαιώματα. Στην περίπτωση αυτή ο ρόλος των αρχών δεν είναι να εγγυηθούν ένα κάποιο δικαίωμα αλλά να καταβάλουν προσπάθειες για την υλοποίησή του.
<P>
Πρόεδρε, ελπίζουμε ότι η συζήτηση και οι ψηφοφορίες που θα διεξαχθούν με αντικείμενο τις τροπολογίες θα οδηγήσουν στην κατάρτιση ενός ισορροπημένου ψηφίσματος.

<SPEAKER ID=22 LANGUAGE="ES" NAME="Mohamed Alν">
Κυρία Πρόεδρε, οι δημοκρατικές μας κοινωνίες οφείλουν να δημιουργήσουν τις αναγκαίες εκείνες συνθήκες ώστε κάθε ανθρώπινη ύπαρξη, ακριβώς επειδή είναι μία ανθρώπινη ύπαρξη, να απολαμβάνει τα ανθρώπινα δικαιώματα που δεν πρέπει να νοούνται μόνο ως αστικά ή πολιτικά αλλά και ως οικονομικά, κοινωνικά και πολιτιστικά δικαιώματα.
<P>
Σήμερα δεν μπορούμε πλέον να αναφερόμαστε στα ανθρώπινα δικαιώματα χωρίς να μιλούμε για κοινωνικά ανθρώπινα δικαιώματα. Τα ζητήματα που σχετίζονται με την απασχόληση, τις αμοιβές, τις εργασιακές συνθήκες, το σεβασμό των μειονοτήτων, τον αγώνα ενάντια στο ρατσισμό κ.τ.λ. έχουν στενή σχέση με τα ανθρώπινα δικαιώματα. Η φτώχεια εξαπλώνεται στις χώρες της Ευρωπαϊκής Ένωσης, ενώ διαρκώς αυξάνονται εκείνοι που, για τον ένα ή τον άλλο λόγο, πέφτουν θύματα αυτής της πληγής, η καταπολέμηση της οποίας απαιτεί την κοινωνική συνδρομή και τη στήριξη των δημόσιων αρχών. Χρειάζεται μία πολιτική που να προσφέρει μία θεμελιώδη κοινωνική εξασφάλιση και να αποτελεί πραγματική εγγύηση της ισότητας των ευκαιριών.
<P>
Το κύμα του ρατσισμού και της ξενοφοβίας έχει ενσκήψει στις χώρες μας. Τα γεγονότα που συνέβησαν σε διάφορα μέρη της Ευρωπαϊκής Ένωσης τις τελευταίες μέρες καταδεικνύουν τη σοβαρότητα των διαστάσεων του προβλήματος του ρατσισμού. Στην Ευρώπη οι αλλοδαποί εξακολουθούν να υφίστανται διακρίσεις, ενώ ο νόμος ακόμη θεωρεί τους πολίτες αυτούς ως κίνδυνο για τη δημόσια τάξη και ασφάλεια που πρέπει να βρίσκεται υπό αστυνομική επιτήρηση και όχι ως παράγοντα δημιουργίας κοινωνικού και πολιτιστικού πλούτου για την κοινωνία μας. Η πολυπολιτισμική πτυχή της συνύπαρξής μας με αλλοδαπούς και με τις κουλτούρες τους ανάμεσά μας συνιστά, αναμφίβολα, μία κοινωνική προστιθέμενη αξία που θα οδηγήσει την ευρωπαϊκή μας κοινωνία στην κατεύθυνση της προόδου. Πρέπει να εμποδίσουμε την κατηγοριοποίηση των ανθρώπων. Στην Ευρωπαϊκή Ένωση οι αλλοδαποί είναι καλοί μόνο εφ' όσον προέρχονται από άλλα κράτη μέλη. Όλοι οι υπόλοιποι μετανάστες για οικονομικούς λόγους, οι πρόσφυγες κ.τ.λ. είναι άνθρωποι δεύτερης κατηγορίας, των οποίων τα θεμελιώδη δικαιώματα περιορίζονται καθημερινά όλο και περισσότερο.
<P>
Στη διάρκεια, λοιπόν, του ευρωπαϊκού έτους κατά του ρατσισμού, τα κράτη μέλη πρέπει να διασφαλίσουν περισσότερο παρά ποτέ την προστασία των κοινοτήτων των αλλοδαπών από τη ρατσιστική βία και κάθε είδους διακρίσεις. Τα κοινοτικά όργανα πρέπει να δώσουν προτεραιότητα στη χρηματοδότηση προγραμμάτων στο πλαίσιο του αγώνα ενάντια στο ρατσισμό. Μία ευρωπαϊκή κοινωνία που θέλει να διακηρύσσει χωρίς συμπλέγματα ότι είναι δημοκρατική και αλληλέγγυα και ότι σέβεται σε μεγάλο βαθμό τα θεμελιώδη ανθρώπινα δικαιώματα δεν μπορεί να ξεχνά να προσφέρει την κοινωνική εξασφάλιση σε όλα της τα μέλη, ούτε και να επιτρέπει στον εαυτό της να υποτιμά τον πολυπολιτισμικό πλούτο που συνιστά η ενσωμάτωση των αλλοδαπών στην κοινωνία μας.

<SPEAKER ID=23 LANGUAGE="IT" NAME="Orlando">
Κυρία Πρόεδρε, κύριοι συνάδελφοι, η ετήσια έκθεση για τα ανθρώπινα δικαιώματα στην Ευρωπαϊκή Ένωση μπορεί και θα πρέπει να είναι μία σημαντική ευκαιρία επίγνωσης, επαλήθευσης και προτάσεων. Για τη σύνταξη της έκθεσης έχουν καταβάλει μεγάλες προσπάθειες η εισηγήτρια Claudia Roth και η Επιτροπή Πολιτικών Ελευθεριών και Εσωτερικών Υποθέσεων.
<P>
Θα ήθελα να κάνω μία πρώτη παρατήρηση, ότι δηλαδή η έκθεση υπήρξε μία ευχάριστη έκπληξη. Πράγματι, η έκθεση δεν αντικατοπτρίζει τις προσωπικές απόψεις της κ. Claudia Roth. Η εισηγήτρια δηλαδή δεν εξέθεσε τις δικές της απόψεις, κάποτε -ας μου επιτραπεί να το πω- ακραίες, αλλά επιδίωξε, καταβάλλοντας σημαντικές προσπάθειες, να δώσει ένα πλήρες πλαίσιο των ανθρωπίνων δικαιωμάτων στην Ευρωπαϊκή Ένωση. Η διαπίστωση αυτή υπήρξε μία ευχάριστη έκπληξη και θέλω να προσθέσω ότι η ετήσια έκθεση για τα ανθρώπινα δικαιώματα στην Ευρωπαϊκή Ένωση δεν μπορεί, δεν πρέπει να αποτελεί, όπως δυστυχώς συνέβη κατά το παρελθόν, μία ευκαιρία σύγκρουσης μεταξύ των διαφόρων πλευρών, δεν μπορεί και δεν πρέπει να αποτελεί ένα πεδίο αντιπαράθεσης μεταξύ των παρατάξεων. Ελπίζω ότι εφέτος το Ευρωπαίκό Κοινοβούλιο θα θελήσει να ξεπεράσει αυτό το σχήμα, ένα άγονο σχήμα, διότι δεν χρειάζεται βεβαίως να μελετά κανείς, να συζητά και να εξετάζει τα ανθρώπινα δικαιώματα για να μετρά την αριθμητική δύναμη των πολιτικών ομάδων και παρατάξεων.
<P>
Στο σημείο αυτό θα ήθελα να επισημάνω ότι θα υπερψηφίσω την έκθεση, αν και δεν συμφωνώ με ορισμένες πλευρές της. συμφωνώ αντίθετα με το γενικό σχήμα της και είμαι πεπεισμένος για τη χρησιμότητα και την αναγκαιότητά της όσον αφορά την πρόοδο της Ευρώπης. Για να υπογραμμίσω ακριβώς την ανάγκη που υπάρχει να ξεπερασθεί η λογική της πολιτικής «μάντρας» και της αντιπαράθεσης, στην επιτροπή πολλές φορές εξέφρασα την αντίθεσή μου προς την πρόταση της εισηγήτριας και νομίζω ότι μπορώ να σας διαβεβαιώσω, εξάλλου, ότι και η ίδια η εισηγήτρια δεν συμφωνεί απολύτως με όλα τα σημεία της έκθεσης.
<P>
Διάβασα και ξαναδιάβασα την έκθεση και δεν βρήκα κανένα σημείο που να είναι ασυμβίβαστο με τις προσωπικές απόψεις μου. Υπάρχουν βεβαίως ορισμένα σημεία με τα οποία διαφωνώ, αλλά κανένα δεν είναι εκ διαμέτρου αντίθετο με τις απόψεις μου. Διαφορετικά, βεβαίως δεν θα υπερψήφιζα την έκθεση.
<P>
Η εισηγήτρια τόνισε σήμερα το πρωϊ ότι πρόκειται, από ορισμένες πλευρές, για μία έκθεση που υιοθετεί μία συγκεκριμένη θέση. Όντως περί αυτού πρόκειται, διότι δεν περιορίζεται στα ανθρώπινα δικαιώματα, όπως καθορίζονται από τη Διεθνή Σύμβαση, αλλά αντιμετωπίζει ευρύτερα το θέμα των κοινωνικών δικαιωμάτων και το δικαίωμα της ασφάλειας.
<P>
Σχετικά με αυτό το σημείο θα ήθελα να κάνω μία διευκρίνιση. Ακριβώς επειδή μιλάμε για τα ανθρώπινα δικαιώματα στην Ευρωπαϊκή Ένωση, θα ήταν στείρα η συζήτησή μας εάν δεν αντιμετωπίζαμε το θέμα των κοινωνικών δικαιωμάτων και το δικαίωμα στην κοινωνική ασφάλιση. Καταλήγοντας, μία ευχή: κατά τη σημερινή ψηφοφορία, στο όνομα ακριβώς του σεβασμού του ατόμου και του ρόλου του Ευρωπαϊκού Κοινοβουλίου, να μπορέσουμε να ξεπεράσουμε τη λογική των παρατάξεων και της διάκρισης μεταξύ των ανθρωπίνων δικαιωμάτων, από τη μία πλευρά, και των κοινωνικών δικαιωμάτων και του δικαιώματος στην κοινωνική ασφάλιση, από την άλλη.
<P>
Εάν χρειασθεί να ψηφίσουμε κατά παρατάξεις και συνεπώς με περιοριστικό τρόπο, θα πρέπει να αναρωτηθούμε σε τι χρησιμεύει η ψηφοφορία στην Ολομέλεια, εάν περιοριοριζόμαστε να καταγράφουμε το αποτέλεσμα μιας ψηφοφορίας ανεξάρτητα από το περιεχόμενο της έκθεσης, μιας ψηφοφορίας που προδικάζουν οι πολιτικές «μάντρες» που ανέφερα πριν και το μέγεθος των πολιτικών ομάδων. Εκτός από την ανάγκη σεβασμού του ανθρώπου, πιστεύω ότι θα πρέπει να γίνεται σεβαστός και ο ρόλος του Ευρωπαϊκού Κοινοβουλίου, που δεν μπορεί να είναι ούτε παθητικός ούτε στείρος.

<SPEAKER ID=24 LANGUAGE="FR" NAME="Pradier">
Κυρία Πρόεδρε, η εργασία την οποία πραγματοποίησε η κ. Roth ήταν μία εργασία απαραίτητη. Βεβαίως, κατάλαβα ότι της έγιναν κάποιες επικρίσεις όσον αφορά τον κάπως φύρδην-μίγδην χαρακτήρα της τον οποίο θα μπορούσαμε να αποδώσουμε στο έργο της. Δεν έχει σημασία. Πιστεύω ότι, είτε το θέλουμε είτε όχι, θα πρέπει να προσθέσουμε στις ελευθερίες και τα θεμελειώδη δικαιώματα, αυτό που αποκαλούσαμε κάποτε τυπικές ελευθερίες, που είναι οι ελευθερίες του συνεταιρίζεσθαι, της γνώμης, της έκφρασης κλπ., θα πρέπει επίσης, λοιπόν, να λάβουμε υπόψη το δικαίωμα στην περίθαλψη για τους αρρώστους, το δικαίωμα στην εκπαίδευση και τη μόρφωση για αυτοπου δεν τα έχουν, το δικαίωμα σε μία αξιοπρεπή εργασία, το δικαίωμα σε αξιοπρεπείς συνθήκες φυλάκισης, το δικαίωμα να αναπνέουμε καθαρό αέρα. 'Ετσι απλά. 'Ολα αυτά τα δικαιώματα είναι εξίσου αναπαλλοτρίωτα όσο και τα προηγούμενα.
<P>
Ωστόσο, είναι επίσης αλήθεια ότι υπάρχουν οριακές ζώνες, και είμαι πολύ ικανοποιημένος που η εισηγήτρια έβαλε το δάκτυλο σε ένα θεμελειώδες στοιχείο, που είναι η ευθανασία. Δεν αστειευόμαστε με τη ζωή, τομέας στον οποίο πραγματοποιούμε αληθινά, και έχει αναφερθεί εδώ, μία επιλογή κοινωνίας. Πάντως, υιοθετούνται οριστικές απόψεις, και θα ήθελα το σύνολο του Κοινοβουλίου να την ακολουθήσει όσον αφορά το θέμα αυτό.
<P>
Ταυτόχρονα, είναι αλήθεια, τί μπορούμε να ελπίζουμε για το μέλλον; Να προχωρήσουμε ασφαλώς, να προωθήσουμε τα δικαιώματα αυτά, αλλά δεν θα ήταν άσχημο αν απλώς αποφεύγαμε την οπισθοδρόμηση διότι, στις χώρες μας, τα δικαιώματα των ξένων, ιδιαίτερα, σιγά σιγά ροκανίζονται, εξαφανίζονται, και σήμερα η υπεράσπιση των δικαιωμάτων των ξένων στην επικράτειά μας αποτελεί μέρος αυτής της μάχης για τα ανθρώπινα δικαιώματα.
<P>
Κάποιος είπε ότι πρόκειται για μία επιλογή κοινωνίας. Ναι, είναι αλήθεια, είναι μία επιλογή κοινωνίας, αλλά ας σκεφτούμε ότι, αν θέλουμε να είμαστε πιστοί σε αυτό που μας ζητείται, πρέπει να εργασθούμε για αυτή την κοινωνία όπου οι άνθρωποι θα είναι ανοιχτοί ο ένας προς τον άλλο, θα δίνουν προσοχή ο ένας στον άλλο, δηλαδή για μία πιο αδελφική κοινωνία. Γι'αυτό ευχαριστώ την κ. Roth.

<SPEAKER ID=25 LANGUAGE="NL" NAME="Van der Waal">
Κυρία Πρόεδρε, η κ. Roth έχει διευρύνει υπερβολικά την έννοια των ανθρωπίνων δικαιωμάτων. Ανεξάρτητα από αυτό, συμφωνώ με ορισμένες προτάσεις και δηλώσεις κοινωνικού χαρακτήρα, θα ήθελα δε να την ευχαριστήσω για την παράγραφο για την ευθανασία.
<P>
Ωστόσο, έχω ορισμένες σοβαρές αντιρρήσεις απέναντι στην έκθεση ως σύνολο. Αυτό συμβαίνει κατ'αρχάς επειδή η ευθύνη για το σεβασμό των ανθρωπίνων δικαιωμάτων στην Ένωση εναποτίθεται αποκλειστικά στις αρχές. Βεβαίως, ένα κράτος πρέπει να προστατεύει ενεργά την έννομη τάξη στην επικράτειά του. Ωστόσο, η έννομη τάξη πρέπει να γίνει αποδεκτή και σεβαστή από το κοινωνικό σύνολο. Καλοί είναι οι κανόνες και οι νόμοι. Ωστόσο, η ποιότητα της κοινωνικής ζωής είναι δικό μας δημιούργημα. Ας αναλογιστούμε για λίγο θέματα όπως η ανεκτικότητα, η τάση καταστροφικότητας και η αντικοινωνική συμπεριφορά. Εκεί βρίσκεται η ρίζα του προβλήματος. Για την αποτελεσματική αντιμετώπιση των προβλημάτων αυτών χρειαζόμαστε ένα σύνολο προτύπων και αξιών, το οποίο δεν συναντάμε στην έκθεση. Για το λόγο αυτό, στην περίπτωση που, για παράδειγμα, διεξάγουμε αγώνα ενάντια στη σεξουαλική εκμετάλλευση των γυναικών και των παιδιών και προσφέρουμε ταυτόχρονα απεριόριστη ελευθερία στην πορνογραφία και τη διαφήμιση, το μόνο που κάνουμε είναι να καταπολεμούμε τα συμπτώματα.
<P>
Η δεύτερη αντίρρηση που θα ήθελα να προβάλω είναι ότι η έκθεση προϋποθέτει ότι το Σώμα διαθέτει αυτόνομες νομοθετικές εξουσίες. Αυτό φαίνεται να αποτελεί τη βάση μίας ανθρώπινης κοινωνίας. Σε περίπτωση όμως που δεν αναγνωρισθεί το δικαίωμα του Θεού στη ζωή μας, τα ανθρώπινα δικαιώματα δεν είναι πλήρως εξασφαλισμένα. Έτσι, ενώ προστατεύονται οι κοινωνικά ασθενέστεροι, η περισσότερο αδύναμη ανθρώπινη ζωή, το αγέννητο παιδί, παραμένει εντελώς απροστάτευτο. Επίσης, στην έκθεση προσφέρεται κάθε περιθώριο για εναλλακτικές μορφές συνύπαρξης, χωρίς να γίνεται καμία αναφορά στο θεϊκό θεσμό του γάμου.

<SPEAKER ID=26 LANGUAGE="FR" NAME="Fιret">
Κυρία Πρόεδρε, στην έκθεση αυτή, σε αυτή την ατελείωτη απογραφή που μοιάζει λιγότερο με ποίημα του Πρεβέρ και περισσότερο με κατάλογο μεγάλου παζαριού, βρίσκουμε τα πάντα. Δεν είμαι ο μόνος που το λέει σήμερα. Βρίσκουμε τα πάντα και τα αντίθετά τους. 'Ετσι, επιδιώκεται να αποτραπούν τα κράτη μέλη από τον προβληματισμό σχετικά με την ενδεχόμενη επαναφορά της θανατικής ποινής για τα διεστραμμένα σεξουαλικά εγκλήματα την ώρα που επιζητείται η παραχώρηση απόλυτης ελευθερίας έκφρασης στους δολοφόνους των παιδιών που δεν γεννήθηκαν ακόμη. Στη χώρα μου, το Βέλγιο, η θανατική ποινή καταργήθηκε πριν ένα χρόνο. Θάφτηκε στο Charleroi όπου, μερικούς μήνες αργότερα, ξεθάβαμε πτώματα μικρών κοριτσιών που βασανίστηκαν και δολοφονήθηκαν.
<P>
Βρίσκουμε ακόμη σε αυτή την έκθεση την ακούραστη σοσιαλιστική κονιοτοπία του δικαιώματος στην υγεία, την ώρα που κανένας γιατρός, ακόμη και ο πιο προικισμένος, ακόμη και ο πιο έμπειρος, δεν ισχυρίζεται ότι μπορεί να προσφέρει την υγεία, αλλά μόνο ότι προσφέρει την καλύτερη περίθαλψη γαι όλους. Επομένως, σε αυτή την τάξη ιδεών, δίπλα στο σουρρεαλιστικό δικαίωμα στην υγεία, θα ήθελα να περιληφθεί το δικαίωμα στην ευφυία για όλους. Η έκθεση αυτή το χρειάζεται.

<SPEAKER ID=27 LANGUAGE="FR" NAME="Lindeperg">
Κυρία Πρόεδρε, λυπάμαι, από την πλευρά μου, που, όπως και τα προηγουμενα χρόνια, αυτή η σημαντική έκθεση για τα ανθρώπινα δικαιώματα οδήγησε στις ίδιες ατελείωτες υπεκφυγές για να περιοριστεί το πεδίο των προς εξέταση θεμάτων: στατική αντίληψη περί ανθρωπίνων δικαιωμάτων απέναντι στην εξελικτική και δυναμική πρόσληψή τους. Η έκθεση της κ. Roth, εξαιρετικής ποιότητας, δεν ξέφυγε από τις πολεμικές, και λυπάμαι γι'αυτό. 'Οχι επειδή θεωρώ την αντιπαράθεση αριστεράς-δεξιάς εκ συστήματος επιβλαβή, αντιθέτως μάλιστα, αλλά φοβάμαι ότι αυτή η αντίθεση σχετικά με μία τόσο σημαντική έκθεση ωθεί σε δεύτερο επίπεδο την πραγματική ρωγμή, αυτή που χωρίζει την τεράστια πλειοψηφία αυτού του ημικυκλίου, η οποία έχει επίγνωση ότι ο σεβασμός των ανθρωπίνων δικαιωμάτων είναι μία από τις βασικές αξίες της Ευρωπαϊκής 'Ενωσης, από μία μειοψηφία, η οποία δεν σταματά να υποβαθμίζει την έννοια αυτή. Μόνο στο δικαίωμα στην ελευθερία της έκφρασης χαρίζεται η άκρα δεξιά. Την ελευθερία αυτή την επικαλείται για να στηλιτεύσει τις νομοθεσίες οι οποίες, κυρίως στη Γαλλία, επιτρέπουν την επιβολή κυρώσεων σε όσους παρακινούν στο ρατσισμό και σε όσους αρνο τα εγκλήματα κατά της ανθρωπότητας.
<P>
Αυτός είναι ο λόγος για τον οποίο θα ήθελα να υπενθυμίσω ότι η επιτροπή των Ηνωμένων Εθνών που είναι υπεύθυνη για τον έλεγχο της εφαρμογής του διεθνούς συμφώνου σχετικά με τα αστικά και πολιτικά δικαιώματα από τις 133 χώρες που το υπέγραψαν έλαβε, τον περασμένο Νοέμβριο, μία σημαντική απόφαση. Απέρριψε την προσφυγή του αρνητή της ιστορίας Robert Faurisson, ο οποίος ισχυριζόταν ότι ο νόμος Gaysot προσέβαλλε την ελευθερία έκφρασης και εκπαίδευσης. Η επιτροπή εκτιμά ότι δεν συμβαίνει αυτό και ότι η ελευθερία της έκφρασης μπορεί να υποβληθεί σε περιορισμούς που είναι αναγκαίοι για το σεβασμό των δικαιωμάτων ή για την υπόληψη του άλλου. Μπορεί κανείς να υποθέσει ότι αυτό είναι αυτονόητο. Αυτό είναι σφαλώς προτιμότερο να το δηλώνουμε.

<SPEAKER ID=28 LANGUAGE="DE" NAME="Nassauer">
Kυρία Πρόεδρε, κυρίες και κύριοι, η εκπόνηση της έκθεσης αυτής αποφασίσθηκε, για να νομιμοποιήσει το Eυρωπαϊκό Kοινοβούλιο στο να εφιστά την προσοχή στις παραβιάσεις των ανθρωπίνων δικαιωμάτων σ' ολόκληρο τον κόσμο. Aπό τον αρχικό αυτό σκοπό η έκθεση αυτή απέχει μίλια μακριά. Δεν αποσκοπεί σε κάτι τέτοιο πλέον. Διότι πολύ δύσκολα μπορεί να γίνει κατανοητό ότι η έκθεση αυτή, οφείλει να είναι σε θέση να δίνει το δικαίωμα στο Eυρωπαϊκό Kοινοβούλιο να επικρίνει μαζικές παραβιάσεις ανθρωπίνων δικαιωμάτων στην Kίνα ή στο Zαΐρ. Θα ήθελα να αναφέρω ένα παράδειγμα. Στην έκθεση αναφέρεται το εξής: »H έκθεση υποστηρίζει τη θέσπιση ενός δεσμευτικού νομικού μέσου, σε κοινοτικό επίπεδο, το οποίο να καθορίζει ελάχιστες εγγυήσεις, όσον αφορά το εισόδημα, την κοινωνική προστασία, το δικαίωμα στην ιατρική περίθαλψη και την κατοικία». Aξιότιμη κυρία Roth, μ' όλη την εκτίμηση και το σεβασμό, πώς ένα τέτοιο υπερβολικό αίτημα θα δώσει το δικαίωμα στο Eυρωπαϊκό Kοινοβούλιο να επιστήσει την προσοχή στις παραβιάσεις των ανθρωπίνων δικαιωμάτων στο Zαΐρ;
<P>
Tο πρόβλημα με την έκθεση αυτή είναι το εξής: Δεν ασχολείται με συγκεκριμένες παραβιάσεις, αλλά προβάλλει πολιτικές αξιώσεις. Περιέχει ένα πολιτικό πρόγραμμα βασικών αρχών. Δίνει περισσότερες πληροφορίες για την πολιτική θέση της εισηγήτριας, παρά για την κατάσταση των ανθρωπίνων δικαιωμάτων στην Eυρώπη. Kι αυτή ακριβώς είναι η αδυναμία της. Aυτό θα πρέπει να το αλλάξουμε, αν θέλουμε να πάρει στα σοβαρά ο κόσμος την έκθεση. Kαι γι' αυτό υπάρχουν παραδείγματα.
<P>
H εισηγήτρια ασχολείται, διεξοδικά και με κριτική διάθεση, με το αίτημα για την αποκαλούμενη «μηδενική μετανάστευση». Aυτό σημαίνει ότι επικρίνει το ότι σε κανένα κράτος μέλος της Eυρωπαϊκής Ένωσης δεν επιτρέπεται, γενικώς, η μετανάστευση. Kι αυτό παρουσιάζεται ως παραβίαση των ανθρωπίνων δικαιωμάτων. Aγαπητή κυρία Roth, είναι λάθος να παρουσιάζετε κάτι τέτοιο ως παραβίαση των ανθρωπίνων δικαιωμάτων. Aπομακρύνεστε πολύ από αυτά, για τα οποία ισχύει παντού πολιτική συναίνεση.
<P>
Eπιπλέον, η εισηγήτρια μάχεται κατά της εφαρμογής της έννοιας της ασφαλούς τρίτης χώρας στο δίκαιο του ασύλου. Eίναι απόλυτα σαφές πως μπορεί κανείς να μαλώσει γι' αυτό, αλλά το να συνάγουμε εξ αυτού παραβίαση των ανθρωπίνων δικαιωμάτων είναι, μετά συγχωρήσεως, λάθος.
<P>
Προτείνω να βρούμε μια διέξοδο. Σας προτείνω - κι εδώ συμμερίζομαι την άποψη του συναδέλφου Schulz - να παραιτηθούμε από τη διάκριση μεταξύ ανθρωπίνων δικαιωμάτων στην Eυρώπη και ανθρωπίνων δικαιωμάτων στον υπόλοιπο κόσμο. Aν η έννοια είναι αδιαίρετη, τότε θα πρέπει να ισχύει παντού η ίδια, τόσο στην Eυρώπη όσο και στην Kίνα ή στο Zαΐρ. Σας προτείνω να συμπεριλάβουμε στην έκθεση εκείνες μόνο τις συγκεκριμένες παραβιάσεις των ανθρωπίνων δικαιωμάτων, τις οποίες μπορούμε να ενάγουμε ενώπιον του Δικαστηρίου Aνθρωπίνων Δικαιωμάτων, εδώ στο Στρασβούργο.
<P>
Σας προτείνω να σκεφθείτε μήπως μπορούμε να μεταβιβάσουμε το καθήκον αυτό στην Yποεπιτροπή μας για τα Δικαιώματα του Aνθρώπου. H διένεξη αυτή εδώ, η οποία αναγκαστικά θα ακολουθήσει, αφού προσφέρονται τέτοια πολιτικά προγράμματα βασικών αρχών, δε βοηθάει ούτε εμάς, ούτε τα ανθρώπινα δικαιώματα, αλλά ούτε και το Kοινοβούλιο.

<SPEAKER ID=29 LANGUAGE="IT" NAME="Caccavale">
Κυρία πρόεδρε, κύριοι συνάδελφοι, και εγώ επιθυμώ να ευχαριστήσω την κ. Roth για την προσεκτική και επιμελή εργασία της κατά τη σύνταξη της έκθεσης, της οποίας εκτιμώ και εγώ πολλά σημεία αλλά και που παρουσιάζει, θα πρέπει να το πω, και ορισμένες συζητήσιμες πλευρές. Βεβαίως, η συζήτηση -και σήμερα- στην Ολομέλεια περιορίσθηκε στο θέμα της αντίληψης των ανθρωπίνων δικαιωμάτων, από τη μία μεριά εκείνης που χαρακτηρίζεται ως στατική και από την άλλη εκείνης που θεωρείται ως δυναμική.
<P>
Στο σημείο αυτό εγώ έχω μία απάντηση, δεν ξέρω εάν θα πρέπει να περιοριστούμε στη μία ή την άλλη άποψη: αυτό που είναι βέβαιο είναι ότι όλοι μας χρειάζεται να αναμετρηθούμε με μία κτάσταση που συνεχώς εξελίσσεται. Η αντίληψη των ανθρωπίνων δικαιωμάτων εξελίσσεται γιατί τα ίδια τα δικαιώματα εξελίσσονται ακόμη και όσον αφορά τα λεγόμενα κοινωνικά δικαιώματα. Βεβαίως, σχετικά με τα κοινωνικά δικαιώματα, και ακόμη περισσότερο σχετικά με το δικαίωμα στην κοινωνική ασφάλιση, δεν συμφωνούμε με πολλές από τις συνταγές, όπως θα τις ονομάζαμε, που μας προσφέρει η έκθεση: όταν διευρύνεται το δικαίωμα στην κοινωνική ασφάλιση και ζητούνται αποτελεσματικές πολιτικές κοινωνικής και οικονομικής προστασίας με δικαίωμα στη κατοικία, δικαίωμα στην υγεία, δικαίωμα στην οικγένεια, δικαίωμα στην ομορφιά, δικαίωμα στη σύζυγο, δικαίωμα στον έρωτα, δικαίωμα σε όλα, πολύ ωραία, αλλά προφανώς με αυτό τον τρόπο, στην ουσία, αποδυναμώνεται η αντίληψη της παρούσας έκθεσης. Αντιθέτως, θεωρώ ως θεμελιώδεις τις οικονομικές ελευθερίες αλλά για τους αντίθετους λόγους από αυτούς που υιοθετεί η κ. Roth: στην πραγματικότητα ακριβώς λόγω της υπερβολικής παρουσίας του κοινωνικού κράτους υπάρχουν συγκλονιστικές περιπτώσεις φτώχειας, περιθωριοποίησης και ανεργίας.
<P>
Βεβαίως, η Ευρώπη θα πρέπει να αποτελεί ένα πρότυπο, και στο σημείο αυτό έχει δίκιο η κ. Roth: η φυλακή δεν μπορεί να θεωρείται σαν ένας χώρος κολασμού ή, ακόμη χειρότερα, βασανιστηρίου αλλά σαν ένας χώρος αναμόρφωσης. οι δίκες θα πρέπει να διξάγονται με ίσους όρους τόσο για την κατηγορούσα αρχή, όσο και για την υπεράσπιση. θα πρέπει να γίνεται σεβαστό το κράτος δικαίου, ακόμη και κατά την καταπολέμηση της τρομοκρατίας ή της μαφίας. δεν μπορεί να καλλιεργείται η νοοτροπία της κατάδοσης. θα πρέπει να τυγχάνουν ίσης μεταχείρισης όταν δικάζονται τόσο όσοι ζητούν άσυλο, όσο και τα θύματα του πολέμου ή της πείνας που ζητούν τη φιλοξενία μας. Φυσικά αυτό δεν σημαίνει απολύτως ελεύθερη μετανάστευση. Σχετικά με όλα αυτά θα υπερψηφίσουμε φυσικά την έκθεση Roth: η ιταλική αντιπροσωπεία θα υπερψηφίσει την έκθεση, αν και διατηρεί επιφυλάξεις όσον αφορά πολλά άρθρα, όπως παραδείγματος χάρη το άρθρο 18 για την ενεργό ευθανασία, που δεν κατανοούμε, το άρθρο 26 για τη δυνατότητα στέρησης του καθεστώτος θρησκευτικής οργάνωσης στις αιρέσεις, χωρίς να έχουμε ακόμη καταλάβει τι ακριβώς είναι οι αιρέσεις, το άρθρο 142 για το δικαίωμα στην υιοθεσία των ομοφυλοφίλων.

<SPEAKER ID=30 LANGUAGE="FR" NAME="Goerens">
Κυρία Πρόεδρε, η παρούσα έκθεση είναι μήπως υπερβολικά τολμηρή, υπερβολικά παράτολμη; Με βάση τις τροπολογίες, αυτή φαίνεται να είναι η γνώμη πολλών συναδέλφων. Αλλά τα ανθρώπινα δικαιώματα δεν είναι κάτι το στατικό. Ο ορισμός τους μπορεί να εξελίσσεται με το χρόνο, με τις αλλαγές νοοτροπίας και ανάλογα με την αντίληψη που έχουμε για τον άνθρωπο και την αξιοπρέπειά του. Αυτό δεν σημαίνει ότι πρέπει να μειώσουμε τη σημασία του κλασικού κορμού βάση των ανθρωπίνων δικαιωμάτων: διατηρεί όλη την αξία του. 'Εφθασε ίσως η στιγμή να τον συμπληρώσουμε.
<P>
Η εισηγήτριά μας μας καλεί ρητά προς την κατεύθυνση αυτή υιοθετώντας την κλασική πλέον διάκριση μεταξύ των ανθρωπίνων δικαιωμάτων της πρώτης γενιάς και εκείνων της δεύτερης γενιάς. Μας καλεί να κωδικοποιήσουμε και να εγγυηθούμε μία τρίτη γενιά των ανθρωπίνων δικαιωμάτων.
<P>
Μπορούμε ασφαλώς να αντιτάξουμε ότι επιθυμώντας υπερβολικά να πολλαπλασιάσουμε και να επεκτείνουμε τα ανθρώπινα δικαιώματα, υπάρχει κίνδυνος να τα καταστήσουμε τετριμένα και να διαλύσουμε την πολύ ισχυρή συμβολική και πολιτική σημασία που τα χαρακτηρίζει. Η αντίρρηση αυτή πρέπει να ληφθεί σοβαρά υπόψη, αλλά αυτό δεν σημαίνει ότι δεν είναι απολύτως θεμιτός και ασφαλώς αναγκαίος ένας προβληματισμός προς την κατεύθυνση της επέκτασης των ανθρωπίων δικαιωμάτων, έστω και μόνο επειδή αυτό μας υποχρεώνει να σκεφτούμε το γίγνεσθαι των κοινωνιών μας και επειδή μας επιτρέπει να διορθώσουμε έγκαιρα ορισμένες εξελίξεις.
<P>
Αυτή η εξελικτική προσέγγιση δικαιολογείται επίσης από το γεγονός ότι τα κλασικά κείμενα και διακηρύξεις είναι επίσης αποτέλεσμα μίας εξέλιξης η οποία διήρκεσε πολλούς αιώνες πριν καταλήξει σε μία νομικώς δεσμευτική κωδικοποίηση. Αυτό ισχύει ειδικά για τη διεθνή έννομη τάξη όπου είναι ιδιαίτερα εντυπωσιακό το χάσμα μέσα στο χρόνο ανάμεσα σε αυτό που είχε καθιερωθεί από πολύ παλιά στην εσωτερική νομική τάξη και σε έναν κώδικα καλής συμπεριφοράς που εφαρμόζεται στις σχέσεις μεταξύ κρατών.
<P>
Υπάρχει επίσης, ασφαλώς, αυτό το άλλο χάσμα ανάμεσα στην πανηγυρική διακήρυξη των μεγάλων αρχών και στις κοινωνικο-οικονομικές πραγματικότητες οι οποίες, δυστυχώς, μεταβάλλουν πάρα πολύ συχνά τα ανθρώπινα δικαιώματα σε νεκρό γράμμα.
<P>
Η κ. Roth προσπάθησε να μας δείξει ότι δεν είναι όλα θαυμάσια σε ένα θαυμάσιο κόσμο όσον αφορά το σεβασμό των ανθρωπίνων δικαιωμάτων και των θεμελιωδών ελευθεριών στην Ευρωπαϊκή 'Ενωση. Αυτή η αρκετά οδυνηρή διαπίστωση μπορεί να ταράζει κάποιους αλλά, στον τομέα αυτό, πρέπει να είμαστε ιδιαίτερα απαιτητικοί και να μην ενδίδουμε στην τάση να κραλύπτουμε το πρόσωπο ή να αποστρέφουμε το βλέμμα από τα δυσάρεστα πράγματα. Είναι θλιβερό να διαπιστώνει κανείς ότι, ακόμη και στις χώρες μας, η κρατική λογική μπορεί να υπερισχύει απέναντι στο σεβασμό προς τις αρχές που θα έπρεπε να θεωρούμε πολύτιμες.

<SPEAKER ID=31 LANGUAGE="FR" NAME="Pailler">
Κυρία Πρόεδρε, λυπάμαι που έφυγε ο κ. Nassauer. Τί υποκρισία! Μία πολιτική αντίληψη για τα ανθρώπινα δικαιώματα; Αλλά όταν ο κ. Caccavale λέει ότι η φτώχεια πρέπει να αποδοθεί στο κοινωνικό κράτος και στη συνδρομή που αποτελούν εμπόδιο για τις οικονομικά χρήσιμες επιχειρηματικές δραστηριότητες, δεν πρόκειται για μία πολιτική αντίληψη των ανθρωπίνων δικαιωμάτων; 'Οσο για τις συγκεκριμένες περιπτώσεις, γνωρίζετε πολύ καλά ότι όταν αναφέρουμε μία χώρα, υποβάλλετε μία τροπολογία για να τη διαγράψουμε. Επομένως, ας σταματήσουμε την υποκρισία!
<P>
Αντίθετα από ό, τι ισχυρίζεται ένα μεγάλο τμήμα της δεξιάς αυτού του ημικυκλίου, το κράτος μπορεί να προσβάλει τις ελευθερίες. Μπορεί να υπάρξει κατάχρηση εξουσίας από το κράτος. Υπάρχει συχνά κατάχρηση εξουσίας από το κράτος: απάνθρωπη μεταχείριση που επιβάλλεται σε κρατούμενους, αμφισβήτηση των ανθρωπίνων δικαιωμάτων στον στρατό, κλπ.
<P>
Αυτή η δεξιά δεν έχει ακόμη αφομοιώσει το γεγονός ότι ορισμένα δικαιώματα αποτελούν οφειλές προς την κοινωνία, θετικά δικαιώματα, για παράδειγμα όπως, από το 1848, στη Γαλλία· τα οικονομικά, κοινωνικά, πολιτιστικά και οικολογικά δικαιώματα είναι ανθρώπινα δικαιώματα.
<P>
Θα ήθελα, από την πλευρά μου, να επικεντρώσω την παρέμβασή μου στη μετανάστευση, ή μάλλον στον τρόπο με τον οποίο ορισμένες πολιτικές δυνάμεις - και δυστυχώς ορισμένες κυβερνήσεις - χρησιμοποιούν τη μετανάστευση για σκοπούς εσωτερικής πολιτικής. Στη Γαλλία, οι νόμοι Pasqua και Debrι απότελούν συγκεκριμένα παραδείγματα. Σε ευρωπαϊκό επίπεδο, πολλές αποφάσεις καθιστούν όλους τους μετανάστες ύποπτους και έχουν ως στόχο να τους αποσταθεροποίησουν. Οι νομοθεσίες αυτές, που εγκρίθηκαν ή που βρίσκονται υπό προετοιμασία, προσβάλουν τα θεμελιώδη ανθρώπινα δικαιώματα.
<P>
Στο Παρίσι όπως στις Βρυξέλλες και στο Στρασβούργο, πρέπει να αρνηθούμε να τοποθετηθούμε στο γήπεδο που επέλεξε ο Λεπέν. Πρέπει να σταματήσουμε να μετατρέπουμε τους ξένους σε αποδιοπομπαίους τράγους της κρίσης, με όλες τις ρατσιστικές και ξενόφοβες παρεκτροπές που απορρέουν από αυτό. Η αντιμετώπιση του ξένου ως ύποπτου ισοδυναμεί με απειλή για το σύνολο της ευρωπαϊκής κοινωνίας.
<P>
Ας το πούμε με δύναμη: αυτό που δημιουργεί πρόβλημα δεν είναι η μετανάστευση, είναι η κοινωνική κρίση, είναι η ανεργία που οφείλεται στην εφαρμογή οικονομικών πολιτικών οι οποίες βασίζονται πάνω στον ανταγωνισμό των μισθών και στον κοινωνικό αποκλεισμό. 'Οσον αφορά τα ήθη, υπάρχει εν προκειμένω μία ανικανότητα να ληφθούν υπόψη οι εξελίξεις, όπως και η βούληση που έχουν ορισμένοι να συνεχίσουν να ασκούν διακρίσεις κατά των ομοφυλοφίλων και των ζευγαριών ομοφυλοφίλων, που θέτουν δήθεν σε κίνδυνο το γάμο και την οικογένεια.
<P>
'Οσοι δεν θέλουν να ψηφίσουν αυτή την έκθεση ας σκεφτούν εκείνο που έλεγε ο Ντεκάρτ, και θα ολοκληρώσω με αυτό το παράθεμα: »Δεν επιδοκιμάζω την προσπάθεια να εξαπατούμε τον εαυτό μας ικανοποιώντας τον με λανθασμένες φαντασιώσεις. Γι'αυτό, βλέποντας ότι είναι μεγαλύτερη τελειότητα να γνωρίζουμε την αλήθεια, ακόμη και όταν είναι εις βάρος μας, παρά να την αγνοούμε, ομολογώ ότι αξίζει περισσότερο να είμαστε λιγότερο εύθυμοι και να έχουμε περισσότερες γνώσεις.»

<SPEAKER ID=32 LANGUAGE="DE" NAME="Ullmann">
Κυρία Πρόεδρε, κυρίες και κύριοι, όταν πρόκειται για τα ανθρώπινα δικαιώματα στην Eυρωπαϊκή Ένωση, τότε αρχίζουν πάλι να κυριαρχούν ξαφνικά οι εθνικές ευαισθησίες, με το σύνθημα μάλιστα της μη παρέμβασης στις εσωτερικές υποθέσεις, μια έννοια που παραμένει έντονα στη μνήμη μου, ως ακρογωνιαίος λίθος της πολιτικής των ανθρωπίνων δικαιωμάτων των κομμουνιστικών κρατών. Tο Eυρωπαϊκό Kοινοβούλιο, όμως, μπλοκάρεται από την Eυρωπαϊκή Σύμβαση για την Προστασία των Δικαιωμάτων του Aνθρώπου, ως πρότυπο και αποκλειστικό πλαίσιο κάθε συζήτησης, για την εξασφάλιση ή την παραβίαση των δικαιωμάτων αυτών. Σίγουρα, δε δημιουργήθηκε γι' αυτό.
<P>
H πολιτική αυτή στηρίζεται σε διπλή πλάνη. Πρώτον, το άρθρο ΣT, παράγραφος 2, δε μας υποχρεώνει να σεβόμαστε μόνο την Eυρωπαϊκή Σύμβαση για την Προστασία των Δικαιωμάτων του Aνθρώπου, αλλά και τις κοινές συνταγματικές παραδόσεις, στις οποίες εξετάζεται και η κοινωνική και πολιτιστική βάση των ανθρωπίνων δικαιωμάτων, που έχει διαμορφωθεί τόσο πλουσιοπάροχα, και μάλιστα όχι τόσο περιοριστικά, όπως στο σύνταγμα της Oμοσπονδιακής Δημοκρατίας της Γερμανίας, συνάδελφε κύριε Nassauer.
<P>
Δεύτερον, δεν είμαστε το Eυρωπαϊκό Δικαστήριο των Aνθρωπίνων Δικαιωμάτων και δε δικάζουμε, οπότε η δίκη θα μπορούσε να γίνει, φυσικά, μόνο βάσει των υφισταμένων νομικών αρχών. Eδώ πρόκειται για μια έκθεση, στην οποία σαφώς και θα πρέπει να ληφθούν υπόψη και οι ερμηνείες για τα ανθρώπινα δικαιώματα στις διακηρύξεις του OHE, στο Σύμφωνο για τα Kοινωνικά και τα Πολιτιστικά Δικαιώματα, στη Σύμβαση για την Προστασία των Παιδιών και, τέλος, ολόκληρη η νομοθεσία της Eυρωπαϊκής Ένωσης για την απαγόρευση των διακρίσεων. Δηλαδή όλα αυτά που τα έγγραφα του Eλσίνκι και ο Xάρτης των Παρισίων ονομάζουν «ανθρώπινη διάσταση». Aυτή ανήκει, ωστόσο, στα κοινά νομικά πιστεύω των κρατών μελών της Eυρωπαϊκής Ένωσης. Πώς μπορεί να μην το λαμβάνει κανείς υπόψη κάτι τέτοιο;
<P>
H έκθεση για την κατάσταση των ανθρωπίνων δικαιωμάτων στην Eυρωπαϊκή Ένωση, δεν αποσκοπεί στο να συνεχίσει την ερμηνεία και την πρακτική των ανθρωπίνων δικαιωμάτων με τους όρους του 1950, αλλά να τη συνεχίσει με τις τελείως διαφορετικές συνθήκες της εποχής μας.
<P>
Aφού το Συμβούλιο έδωσε, μόλις τώρα, ένα τρισάθλιο παράδειγμα αδυναμίας της πολιτικής ανθρωπίνων δικαιωμάτων της Eυρωπαϊκής Ένωσης, θα πρέπει το Σώμα μας να ανασκουμπωθεί και να δείξει, όχι μόνο στην ευρωπαϊκή κοινή γνώμη, πως υπάρχουν αρκετοί Eυρωπαίοι που θέλουν να εξαλείψουν αυτή την αδυναμία.

<SPEAKER ID=33 LANGUAGE="NL" NAME="Vandemeulebroucke">
Κυρία Πρόεδρε, αξιότιμοι συνάδελφοι, χαίρομαι που σήμερα συζητάμε για το θέμα του σεβασμού των ανθρωπίνων δικαιωμάτων στην Ευρωπαϊκή Ένωση. Ορθώς προτείνεται από την κ. Roth η κατάργηση κάθε είδους διάκρισης για λόγους που αφορούν τη φυλή, το φύλο, τις σεξουαλικές προτιμήσεις, τη θρησκεία, τα ιδανικά, την ηλικία και την παρουσία κάποιου μειονεκτήματος και υποστηρίζει ότι ο χαρακτήρας των ανθρωπίνων δικαιωμάτων είναι ενιαίος και αδιαίρετος. Ορθή βρίσκω, επίσης, την πρότασή της για τη διεύρυνση των δικαιωμάτων αυτών, για παράδειγμα, με την προσθήκη κοινωνικών δικαιωμάτων, περιβαλλοντικών δικαιωμάτων και του δικαιώματος στην υγεία. Πιστεύω, όμως, ότι από την έξοχη έκθεσή της λείπει κάτι το οποίο είναι το δικαίωμα στον ίδιο πολιτισμό, η ανεμπόδιστη διατήρηση του ίδιου πολιτισμού. Η πολυγλωσσία συγκαταλέγεται στην πλούσια κληρονομιά της Ευρωπαϊκής Ένωσης και οι διάφορες κοινότητες πρέπει να έχουν το δικαίωμα να εκδηλώνουν τον πολιτισμό τους απολαμβάνοντας την προστασία της Ευρωπαϊκής Ένωσης. Κατά την έννοια αυτή έχει σημειωθεί σημαντική πρόοδος στην Ευρωπαϊκή Ένωση. Υπάρχουν ευρωπαϊκά κονδύλια τα οποία διατίθενται για την ενίσχυση των αποκαλούμενων μειονοτικών γλωσσών και πολιτισμών. Ένα περαιτέρω βήμα θα μπορούσε να είναι η υπογραφή από τα δεκαπέντε κράτη μέλη του Ευρωπαϊκού Χάρτη για τις περιφερειακές ή μειονοτικές γλώσσες. Τα δικαιώματα αυτά έχουν επίσης θεμελιώδη χαρακτήρα και λυπούμαι που υπάρχουν δύο κράτη μέλη της Ευρωπαϊκής Ένωσης που δεν μπορούν να υπογράψουν το Χάρτη αυτό. Κατά τη γνώμη μου, πρόκειται για ένα πραγματικό κενό στην προσπάθειά μας για την ολοκλήρωση της Ευρώπης μέσω της αναγνώρισης της πολυμορφίας. Απαραίτητη προϋπόθεση για τη δημιουργία μίας ολοκληρωμένης και σταθερής Ευρωπαϊκής Ένωσης είναι η προβολή και η αναγνώριση της πολυμέρειας.

<SPEAKER ID=34 LANGUAGE="FR" NAME="Le Gallou">
Κυρία Πρόεδρε, από αυτή την πλευρά του ημικυκλίου, διασκεδάζουμε κάπως παρακολουθώντας την αντίθεση δεξιάς-αριστεράς ως προς το λιγότερο ή περισσότερο εκτατό ορισμό των ανθρωπίνων δικαιωμάτων.
<P>
Αλλά πιστεύουμε ότι πριν δημιουργήσουμε νέα δικαιώματα, θα πρέπει πρώτα να φροντίσουμε ώστε να γίνονται σεβαστά τα θεμελιώδη δικαιώματα δηλαδή, καταρχή, το δικαίωμα της ελευθερίας της έκφρασης, ακόμη και για εκείνους που δεν σκέφτονται όπως εσείς, ακόμη και για εκείνους που δεν σκέφτονται όπως σκέφτεται η κυρίαρχη πολιτιστική ή πολιτική εξουσία. Διότι, στην πραγματικότητα, πρέπει πρωτίστως για τις πολιτικές μειονότητες να παραχωρούμε τις ελευθερίες και να τις υπερασπιζόμαστε.
<P>
Δικαίωμα στην ελευθερία της έκφρασης, δικαίωμα επίσης στην ελευθερία του συναθροίζεσθαι, ακόμη και για τους αντιπάλους της εξουσίας, ακόμη και για τους ανθρώπους οι οποίοι συναθροίζονται για να πουν πράγματα που σας δυσαρεστούν ή που δυσαρεστούν τις κυρίαρχες πλειοψηφίες.
<P>
Τέλος, ανθρώπινα δικαιώματα είναι επίσης το δικαίωμα στην εκλογική ελευθερία και το δικαίωμα στη συνδικαλιστική ελευθερία. Και υπάρχουν από αυτή την άποψη, στη Γαλλία, πολλές καταχρήσεις όσον αφορά τη συνδικαλιστική ελευθερία, εφόσον δεν είναι δυνατό, για τους εργαζομένους, να παρουσιάζονται στις επαγγελματικές εκλογές παρά μόνο εάν ανήκουν σε συνδικάτα που είναι δεόντως ανζγνωρισμένα και δεόντως περιορισμένα από το νόμο. Δεν είναι δυνατόν να δημιουργηθούν νέα συνδικάτα, δεν είναι δυνατό να παρουσιαασθεί κάποιος ελεύθερα, στη Γαλλία, στις συνδικαλιστικές και επαγγελματικές εκλογές και πρόκειται ασφαλώς για μία πολύ σοβαρή προσβολή των ανθρωπίνων δικαιωμάτων.
<P>
Η προσβολή αυτή ενισχύθηκε πρόσφατα από το νόμο Perben ο οποίος περιορίζει τις ελευθερίες που υπήρχαν ακόμη στη δημόσια διοίκηση στον τομέα αυτό. Η ελευθερία αυτή περιορίζεται επίσης από έναν ορισμένο αριθμό δικαστικών αποφάσεων που έχουν ληφθεί από δικαστές οι οποίοι υποκλίνονται στις εντολές της εξουσίας και που κατέληξαν να απαγορεύσουν έναν ορισμένο αριθμό εθνικών συνδικάτων, κυρίως το συνδικάτο Εθνική δύναμη-δημόσιες συγκοινωνίες, το οποίο είχε ως στόχο να επιτρέψει μία εκπροσώπιση ελεύθερων εργαζομένων στον τομέα των μεταφορών.
<P>
Ναι λοιπόν, πρέπει να υπερασπίσουμε τα ανθρώπινα δικαιώματα στην Ευρώπη, αλλά πρέπει πρώτα να υπερασπίσουμε τις θεμελιώδεις ελευθερίες: ελευθερία του εκλέγεσθαι, συνδικαλιστική ελευθερία, ελευθερία του λόγου, ελευθερία της έκφρασης, ελευθερία του συναθροίζεσθαι.

<SPEAKER ID=35 NAME="Λαμπράκη">
Κυρία Πρόεδρε, θέλω και εγώ με τη σειρά μου να συγχαρώ την κ. Roth για την εξαίρετη έκθεσή της. Nομίζω ότι δίνει μια πολιτική και κοινωνική διάσταση στην έννοια των ανθρωπίνων δικαιωμάτων, η οποία συμβαδίζει με την ευρωπαϊκή εξέλιξη στον τομέα αυτό: είμαστε ένα βήμα πιο μπροστά από την έννοια των ανθρωπίνων δικαιωμάτων όπως αυτή είχε διαμορφωθεί στην εποχή της Γαλλικής Επανάστασης.
<P>
Πριν από ένα χρόνο, με επιστολή μου στην οποία ανέφερα τις αποφάσεις και τις ανησυχίες του Ευρωπαϊκού Κοινοβουλίου, ζήτησα από τον νέο έλληνα Υπουργό Εθνικής 'Αμυνας κ. 'Ακη Τσοχατζόπουλο να ρυθμίσει το θέμα των αντιρρησιών συνείδησης. Χαίρομαι που μπορώ να πω σήμερα στην Ολομέλεια ότι έχει ήδη κατατεθεί νομοσχέδιο με το οποίο προβλέπεται η εναλλακτική θητεία, κάτι που νομίζω θα κλείσει οριστικά το θέμα που τόσα χρόνια ταλαιπωρεί και το Ευρωπαϊκό Κοινοβούλιο αλλά και πολλούς από εμάς.
<P>
Με την κ. d'Ancona έχουμε καταθέσει μία τροπολογία και ελπίζω, με την συναίνεση και της κ. Roth, να γίνει δεκτή γιατί, πραγματικά, το θέμα αυτό είναι αμφιλεγόμενο στην Ελλάδα, δεδομένου ότι η χώρα αυτή είναι το μόνο κράτος μέλος της Κοινότητας που δεν συνορεύει με άλλη χώρα της Ευρωπαϊκής 'Ενωσης και, με βάση το Σύνταγμά μας, η στρατιωτική θητεία είναι υποχρεωτική για όλους τους 'Ελληνες. Η ρύθμιση αυτή ελπίζω ότι θα ικανοποιήσει και το Σύνταγμα -που προβλέπει υποχρεωτική θητεία για όλους- αλλά θα δώσει τη δυνατότητα και σ'όσους αντιτίθενται στην ένοπλη στρατιωτική θητεία να προσφέρουν στον τόπο χωρίς να παραβαίνουν κανόνες της συνείδησής τους.
<P>
Θέλω να επισημάνω ακόμα ότι, μετά την πτώση της χούντας στην Ελλάδα το 1974, μετά τις άσχημες αυτές εμπειρίες της δικτατορίας, το ελληνικό Σύνταγμα είναι πραγματικά πολύ προοδευτικό. Αυτό σημαίνει ότι βεβαίως εγγυάται και κατοχυρώνει το δικαίωμα του συνέρχεσθαι, του συναθροίζεσθαι και συνεταιρίζεσθαι του κάθε πολίτη, μειονότητας ή μη. Μάλλον από λάθος πληροφορία έχει παρεισφρύσει η διάταξη αυτή στην παράγραφο 47 της κ. Roth γιατί το ελληνικό Σύνταγμα κατοχυρώνει πράγματι αυτό το δικαίωμα.

<SPEAKER ID=36 LANGUAGE="DE" NAME="Pirker">
Kυρία Πρόεδρε, η προκειμένη έκθεση ανθρωπίνων δικαιωμάτων ακολουθεί, ουσιαστικά, την παράδοση των προηγουμένων ετών. Σίγουρα δεν είναι μια έκθεση για το σεβασμό των ανθρωπίνων δικαιωμάτων στην Ένωση, αλλά είναι, αν την συγκρίνει κανείς με άλλες εκθέσεις, μια προσπάθεια των Σοσιαλιστών, των Πράσινων, των Aριστερών, των Φιλελεύθερων κ.λπ., με τον μανδύα των ανθρωπίνων δικαιωμάτων, να γνωστοποιήσουν στο Kοινοβούλιο, και σε μια ευρεία κοινή γνώμη, ιδεολογικές θέσεις, τις οποίες, διαφορετικά, δε θα μπορούσαν να συζητήσουν με τόση ευρύτατα.
<P>
Για μας, απλούστατα, μια έκθεση ανθρωπίνων δικαιωμάτων είναι εξαιρετικά πολύτιμη. Tα ανθρώπινα δικαιώματα είναι, απλούστατα, εξαιρετικά πολύτιμα, για να χρησιμοποιηθούν εδώ καταχρηστικά ως πεδίο ιδεολογικών συζητήσεων. Γι' αυτό κι εμείς, από το Eυρωπαϊκό Λαϊκό Kόμμα, ταχθήκαμε υπέρ του να ξαναγυρίσουμε σε μια συζήτηση για τις πραγματικές παραβιάσεις των ανθρωπίνων δικαιωμάτων, να τις αποκαλύψουμε με μεγάλη σαφήνεια, να διαπομπεύσουμε την κατάχρησή τους και να κάνουμε το παν ώστε στην Ένωση, αν υπάρχουν παραβιάσεις, να πάψουν να υπάρχουν μελλοντικά.
<P>
Στην έκθεση Roth, όπως και στις προηγούμενες εκθέσεις, συζητούνται τα πάντα, ό, τι είναι προσφιλές και πολύτιμο. Έτσι ζητείται το δικαίωμα για υγεία, όπως και το δικαίωμα για κοινωνική ασφάλεια και υγιεινό περιβάλλον. Aυτά θα πρέπει να συζητηθούν στα αρμόδια όργανα, δηλαδή στις αρμόδιες επιτροπές, και όχι με το μανδύα των ανθρωπίνων δικαιωμάτων.
<P>
Aν όλοι πιστεύουν ότι θα πρέπει να λένε κάτι για οποιοδήποτε θέμα, τότε διατρέχουμε τον κίνδυνο να μας χαρακτηρίσει η κοινή γνώμη ως μια λέσχη φλυαρίας. Συνηγορώ υπέρ του να συζητούνται αρμοδίως τα θέματα, εκεί όπου υπάρχουν οι αρμοδιότητες. Διατρέχουμε τον κίνδυνο να δυσφημισθούμε σαν Kοινοβούλιο. Όταν βλέπει κανείς να εκφράζονται ανησυχίες για βαρυσήμαντες και ανεπίτρεπτες παραβιάσεις των ανθρωπίνων δικαιωμάτων, για άσχημες συνθήκες κράτησης, για περιορισμό των θεμελιωδών δικαιωμάτων και των βασικών ελευθεριών, να εκφράζονται φόβοι για βασανιστήρια και φρικτές και απάνθρωπες συμπεριφορές, που φθάνουν μάλιστα και μέχρι το θάνατο, τότε νομίζει πράγματι πως δε βρίσκεται στην Eυρωπαϊκή Ένωση, αλλά στο Mπουρούντι ή στο Zαΐρ. Θα πρέπει να επανέλθουμε στα γεγονότα, όταν συζητάμε για τα ανθρώπινα δικαιώματα, και δεν θα 'πρεπε να αναρωτιόμαστε που ζούμε άραγε.
<P>
Aυτό που επιθυμώ εγώ, κι αυτό που επιθυμούμε εμείς εκ μέρους του Eυρωπαϊκού Λαϊκού Kόμματος, είναι η επάνοδος στα δικαιώματα που μπορούμε να ενάγουμε ενώπιον του δικαστηρίου, η επάνοδος στη συζήτηση για τις πραγματικές παραβιάσεις των ανθρωπίνων δικαιωμάτων και στο αίτημα σεβασμού των ανθρωπίνων δικαιωμάτων, στις περιπτώσεις εκείνες όπου εγκαταλείψαμε πράγματι τα ανθρώπινα δικαιώματα.

<SPEAKER ID=37 LANGUAGE="EN" NAME="Andrews">
Κυρία Πρόεδρε, δεν θα περίμενε κανείς τίποτα λιγότερο από την κ. Roth, την οποία θεωρώ ως ένα εξαίρετο άτομο. Η κ. Roth εκπόνησε μιαν έκθεση η οποία περιλαμβάνει έναν αριθμό παραγράφων για τις οποίες ορισμένα Μέλη διατηρούν αμφιβολίες. Εν τούτοις, θα πρέπει να πω ότι συνολικά η βαρύτητα της εκθέσεως είναι τέτοια που με ωθεί να την υπερψηφίσω.
<P>
Θα παρέθετα, για παράδειγμα, τις αναφορές στη μεταχείριση των φυλακισμένων και την προστασία των παιδιών. Το να ληφθεί θέση σχετικά με την ευθανασία δεν είναι δουλειά του Ευρωπαϊκού Κοινοβουλίου. Η έλλειψη ενδιαφέροντος για τα θύματα των εγκληματιών έχει, ως ένα ορισμένο βαθμό, καλυφθεί από τις τροπολογίες που εγκρίθηκαν στην επιτροπή. Θα πρέπει όμως να γίνουν πολύ περισσότερα υπέρ των θυμάτων αυτών.
<P>
Μολονότι υποστηρίζω πλήρως την κατασκευή μονάδων παροχής φροντίδων ανακούφισης για τους ανιάτους, έτσι ώστε να μπορούν να τερματίσουν τη ζωή τους με αξιοπρέπεια, πιστεύω ότι το πολύ λεπτό θέμα της ευθανασίας δεν θα πρέπει να αντιμετωπιστεί από το Ευρωπαϊκό Κοινοβούλιο.
<P>
Η έκθεση συμπεριλαμβάνει δικαιολογημένη κριτική για τη χρήση βίαιας, απάνθρωπης, σκληρής ή ταπεινωτικής συμπεριφοράς ή τιμωρίας που επιβάλλεται σε πρόσωπα που βρίσκονται υπό τη φύλαξη δυνάμεων ασφαλείας ή δυνάμεων νόμου και τάξεως. Εκείνοι που είναι υπεύθυνοι για τις παραβάσεις αυτές δεν θα πρέπει να παραμένουν ατιμώρητοι. Η φυλακή ασφαλείας Μπέλμαρς στη Μ. Βρετανία, την οποία επισκέφθηκα πρόσφατα, δεν είναι τίποτα άλλο από ένας τσιμεντένιος τάφος στον οποίο οι κρατούμενοι παραμένουν για μεγάλα χρονικά διαστήματα. Οι γυναίκες κρατούμενες στις φυλακές ολόκληρης της Κοινότητας θα πρέπει να αντιμετωπίζονται με αξιοπρέπεια και ανθρωπιά.
<P>
Θα ήθελα να ευχαριστήσω την Επιτροπή Πολιτικών Ελευθεριών και Εσωτερικών Υποθέσεων και ειδικότερα την πρόεδρό της, Hedy d'Ancona, για την αποδοχή της τροπολογίας μου που ζητά την παροχή των κατάλληλων διευκολύνσεων στις φυλακισμένες έγκυες γυναίκες. Καλωσορίζω την προτεινόμενη επίσκεψη της Hedy d'Ancona στη φυλακή του Χόλογουαιϋ. Ο τρόπος με τον οποίο έχουν μεταχειριστεί στη φυλακή αυτή τη Ροϊσίν Μακαλίσκεϋ, μια κρατουμένη που δεν έχει καταδικαστεί και η οποία είναι έγκυος, είναι απαράδεκτος. Το Μάρτιο, η εφημερίδα Guardian έγραψε ότι η περίπτωση της Ροϊσίν Μακαλίσκεϋ αποδεικνύει το πως οι κρατούμενοι που αναμένουν έκδοση ή απέλαση υφίστανται χειρότερη μεταχείριση από εκείνους που έχουν καταδικαστεί. Η Guardian ανέφερε επίσης ότι η γερμανική κυβέρνηση υποσχέθηκε στη Ροϊσίν Μακαλίσκεϋ ότι, εάν εκδοθεί, θα της επιτραπεί να πάρει μαζί της το παιδί της. Θα ήθελα να ευχαριστήσω τη γερμανική κυβέρνηση και τα Μέλη του Κοινοβουλίου από τη Γερμανία για την κατανόηση αυτής της συγκεκριμένης περιπτώσεως και για την υποστήριξή τους στην εκστρατεία μου για την κατάλληλη μεταχείριση των κρατουμένων στις βρετανικές φυλακές.

<SPEAKER ID=38 LANGUAGE="DA" NAME="Dybkjζr">
Κυρία Πρόεδρε, θα ήθελα με δύο παραδείγματα να δείξω ότι η έκθεση δεν είναι, κατά τη γνώμη μου, αντιπροσωπευτική, ενώ έχει επίσης υπερβολικά γενικό χαρακτήρα.
<P>
1) Η Δανία αναφέρεται επενειλημμένα, ενώ για τις άλλες χώρες δεν γίνεται ούτε καν λόγος. Δεν θα αποκρύψω την κατάσταση στη Δανία, αλλά απλώς δίδεται μια τελείως διαστρεβλωμένη εικόνα της Δανίας σε σχέση με τις άλλες χώρες της Ένωσης. Αυτό όμως οφείλεται ίσως στο γεγονός ότι δεν έχουμε έναν εκπρόσωπο στην επιτροπή και, για το λόγο αυτό, γινόμεθα εξιλαστήρια θύματα. Για παράδειγμα, το σημείο 159 είναι απόλυτα λανθασμένο και το σημείο 33 παραπλανητικό.
<P>
2) Για να λαμβάνεται υπόψη το περιβάλλον στις εν λόγω ετήσιες εκθέσεις, πρέπει να επισημαίνονται συγκεκριμένες παραβάσεις της περιβαλλοντικής νομοθεσίας και να μην διατυπώνονται γενικές δηλώσεις προθέσεων.
<P>
Τελικά, κ. Πρόεδρε, πρέπει να αναφέρω ότι η έκθεση δεν εκπληρώνει το σκοπό της και είναι ακατάλληλη για δημοσίευση, θα ήθελα δε να ζητήσω οι μελλοντικές εκθέσεις να είναι συντομότερες, ακριβέστερες και αντικειμενικότερες.

<SPEAKER ID=39 NAME="Εφραιμίδης">
Κυρία Πρόεδρε, εμείς θα ψηφίσουμε την έκθεση της κυρίας Roth γιατί είναι πλήρης, ειλικρινής, θαρραλέα και αντικειμενική. Θα την ψηφίσουμε ακόμα και εξ αιτίας του τρόπου με τον οποίον πολεμήθηκε από ορισμένες πλευρές, εδώ στην αίθουσα, κατά τη συζήτηση.
<P>
Αλλά ακόμα, θα την ψηφίσουμε διότι, πρώτον, βάζει σαν κύριο θέμα το γεγονός ότι εάν η Κοινότητα θέλει να είναι αξιόπιστη, πρέπει η ίδια να σέβεται πλήρως τα ανθρώπινα δικαίωμα. Και αυτό δεν συμβαίνει όταν στην Κοινότητα, σε διάφορες επιφανείς μάλιστα χώρες της, οργιάζει ο ρατσισμός, όταν η ξενοφοβία φθάνει στο απόγειο όπως συνέβη στο τελευταίο επεισόδιο με την καταβύθιση πλοίου στην Αδριατική, που μετέφερε γυναικόπαιδα αλβανών προσφύγων.
<P>
Επίσης, θα την ψηφίσουμε διότι αναφέρει σαν σημείο συγκεκριμένο το θεμελιώδες δικαίωμα στην εργασία και στη ζωή, πράγμα που δεν συμβαίνει στην Κοινότητα με 25 εκατομμύρια ανέργους, 50 εκατομμύρια στα όρια της πείνας και με άλλους τόσους άστεγους.
<P>
Τέλος, θα την ψηφίσουμε διότι επιμένει πως πρέπει να γίνονται απόλυτα σεβαστά η φύση και το περιβάλλον. Και αυτό πάλι δεν συμβαίνει γιατί στην Κοινότητα παραβιάζεται η φύση και στην περίπτωση της αρρώστιας των αγελάδων και στο τροποποιημένο καλαμπόκι, που συζητήσαμε εδώ χθες, με τα πυρηνικά απόβλητα που επιφανείς χώρες της Κοινότητας εξακολουθούν να παράγουν και να αποθέτουν σε διάφορες περιφέρειες της Ευρωπαϊκής Κοινότητας ή και έξω από αυτήν.
<P>
Αλλά ακόμα, κυρία Πρόεδρε, θα την ψηφίσουμε διότι έχει και σημεία που επικρίνουν την ελληνική πολιτική σ'αυτό το θέμα -άλλο εάν έχει κανείς κάποιες επιφυλάξεις- και αυτή την κριτική την θεωρούμε πολύ χρήσιμη για την πατρίδα μου.

<SPEAKER ID=40 LANGUAGE="DE" NAME="Wolf">
Kυρία Πρόεδρε, κυρίες και κύριοι συνάδελφοι, ας δούμε την υπόθεση πολιτικά, γενικώς, και όχι εξειδικευμένα νομικά, κάνοντας διακρίσεις. Πρόκειται ουσιαστικά για την ίδια ελευθερία όλων των ανθρώπων, ως ζώντων όντων. Aναπνέουμε τον ίδιο αέρα, πίνουμε το ίδιο νερό, είπε ο σοφιστής Aντιφών, ο οποίος διετύπωσε την ιδέα της ίδιας ελευθερίας. Oι φιλόσοφοι της διαφώτισης την ξαναδιατύπωσαν εκ νέου, και ποτέ δεν επρόκειτο μόνο για αφηρημένα νομικά υποκείμενα, για ιδιοκτήτες, απλώς, αλλά για συγκεκριμένα σωματικά, ιστορικά και κοινωνικά όντα. Aυτό σημαίνει ότι η διαίρεση που γίνεται εδώ, είναι τεχνητή. Έχει επινοηθεί εκ των υστέρων. Θα πρέπει να αναπτύξουμε μία πολιτική για τα ανθρώπινα δικαιώματα και τις πολιτικές ελευθερίες, όπως τόνισε επανειλημμένα ο Etienne Balibar στις πρόσφατες δημοσιεύσεις του.
<P>
Aς καταλάβουμε επιτέλους από κοινού, ότι η πολιτική για τα ανθρώπινα δικαιώματα και τις πολιτικές ελευθερίες αποτελεί τη βασική ευρωπαϊκή κληρονομιά, που είναι βασικό στοιχείο για μια Eυρώπη που θέλει να συνεισφέρει την ειδική, θετική και εποικοδομητική συμβολή της, στην ανάπτυξη του ανθρώπινου πολιτισμού.

<SPEAKER ID=41 LANGUAGE="DE" NAME="Hager">
Kυρία Πρόεδρε, μια έκθεση που τάσσεται υπέρ του σεβασμού των δικαιωμάτων του ανθρώπου, δεν θα 'πρεπε ουσιαστικά να είναι προβληματική. H παρούσα έκθεση όμως, και μόνον λόγω της έκτασής της, δεν μπορεί να αποτελέσει αντικείμενο διεξοδικής συζήτησης. Γι' αυτό και θα πρέπει, μαζί με μια γενική κριτική για τα ασαφή περιγράμματα των ανθρωπίνων δικαιωμάτων της έκθεσης και τα ήδη εκτεθέντα σημεία κριτικής, να επικεντρώσω την προσοχή μου σ' ένα ειδικό σημείο, και συγκεκριμένα, όπως είναι ευνόητο, στο σημείο 146 που θίγει το αυστριακό νομικό καθεστώς, το οποίο αναφέρεται στην ελάχιστη νόμιμη ηλικία. Eδώ, ανεξάρτητα από τις σκέψεις διεθνούς δικαίου, βλέπω μια αδικαιολόγητη ανάμιξη στην αυστριακή νομοθετική αρμοδιότητα. Ίσως εμείς οι Aυστριακοί έχουμε, γενικώς, κάποια ευαισθησία έναντι των γερμανικών προτάσεων.
<P>
H κριτική, όμως, είναι και αντικειμενικά αδικαιολόγητη. Oι αυστριακοί βουλευτές, ύστερα από πολύ διεξοδικές και διιστάμενες διαβουλεύσεις για την τροποποίηση του ποινικού δικαίου, το 1996, ύστερα από ακροάσεις ειδικών και λαμβάνοντας υπόψη όλα τα επιχειρήματα, κατέληξαν στην άποψη ότι η προστασία των ανηλίκων έχει πολύ μεγάλη σημασία.
<P>
Όταν στο σημείο 54 της έκθεσης αναφέρεται ότι η ανεπαρκής υλοποίηση του δικαιώματος της ελεύθερης εγκατάστασης είχε σαν συνέπεια να απωλέσουν οι πολίτες την εμπιστοσύνη τους στην Ένωση, τότε σας λέω πως η απώλεια της εμπιστοσύνης θα είναι πολύ μεγαλύτερη, αν ο πολίτης σχηματίσει την εντύπωση ότι εκείνοι εκεί πάνω στις Bρυξέλλες - έτσι αναφέρονται πάντα - θέλουν να εξαλείψουν νόμους, που θεσπίσθηκαν με δημοκρατικό τρόπο. Aυτή είναι η πραγματική δυσαρέσκεια των πολιτών. Έτσι γίνεται αναξιόπιστο και το ότι ασπάζεται κανείς την επικουρικότητα.
<P>
Eπί δεκαετίες ήμουν δικαστής σε ποινικά δικαστήρια κι εκτός τούτου είμαι πατέρας ενός δεκατετράχρονου αγοριού. Aπό τη σκοπιά και των δύο θέσεων, επιτρέψτε μου να σας πω πως έχω την πεποίθηση ότι ο διαρκώς προβαλλόμενος ισχυρισμός ότι η ομοφυλοφιλική ιδιότητα είναι γενετικά προγραμματισμένη εκ των προτέρων, δεν αληθεύει τόσο απόλυτα. Ποιες επιδράσεις υφίστανται οι νεαροί, πόσο ανέτοιμοι είναι το γνωρίζει ο καθένας που έχει σπίτι του ένα τέτοιο παράδειγμα. Δεν αμφισβητείται καθόλου η ζητούμενη από την έκθεση ανοχή έναντι των ομοφυλοφίλων, αλλά η ανοχή θα πρέπει να περιλαμβάνει και την κατανόηση προς εκείνους τους πολίτες που θέλουν να προστατεύσουν τους γιους που μεγαλώνουν.

<SPEAKER ID=42 LANGUAGE="EN" NAME="White">
Κυρία Πρόεδρε, συγχαίρω την κ. Roth για την εξαίρετη έκθεσή της και λυπούμαι πάρα πολύ που η δεξιά και η κεντροδεξιά έχουν τηρήσει την ίδια στάση με εκείνη που είχαν ακολουθήσει δυό χρόνια πριν με την έκθεση Newman.
<P>
Εμείς της προοδευτικής πτέρυγας του Σώματος τούτου κατανοούμε τα ατομικά δικαιώματα που έχουν κατακτηθεί συλλογικά. Οι γυναίκες δεν θα είχαν αποκτήσει ποτέ το δικαίωμα της ψήφου εάν δεν είχε υπάρξει το συλλογικό κίνημα των φεμινιστριών. Οι συνδικαλιστικές οργανώσεις δεν θα είχαν αναγνωριστεί ποτέ εάν τα άτομα δεν είχαν ενωθεί για να διασφαλίσουν την αναγνώρισή τους. Συνεπώς οι εμπειρίες μας είναι διαφορετικές από εκείνες της δεξιάς και αυτός είναι ο λόγος που θεωρούμε ότι τα συλλογικά δικαιώματα είναι εξ ίσου σημαντικά με τα ατομικά, μολονότι αποδεχόμεθα και αναγνωρίζουμε τα τελευταία σύμφωνα με τα αναφερόμενα στην παρούσα έκθεση.
<P>
Θα ήθελα να υπενθυμίσω στον κ. Nassauer, μολονότι δεν βρίσκεται εδώ, ότι ο τίτλος της παρούσης εκθέσεως είναι στην πραγματικότητα τα ανθρώπινα δικαιώματα στην Ευρωπαϊκή Ένωση και όχι τα ανθρώπινα δικαιώματα σ' ολόκληρο τον κόσμο.
<P>
Αφού εδήλωσα πως πιστεύω ότι τα ατομικά δικαιώματα μπορούν να κατακτηθούν συλλογικά, μπορώ να υπογραμμίσω ότι οι παράγραφοι 53-59 οι οποίες αναφέρονται στο δικαίωμα της ελεύθερης διακίνησης των πολιτών της Ευρωπαϊκής Ένωσης είναι πάρα πολύ επίκαιρες;
<P>
Πιστεύω ότι η συμφωνία του Σένγκεν δεν καταργεί την υποχρέωση των κρατών μελών για συμμόρφωση με το άρθρο 7α της Συνθήκης, αλλά ότι γίνεται εκμετάλλευσή της κατ' αυτόν τον τρόπο καθώς και ότι ένας αριθμός κρατών μελών έχουν καταλήξει στο συμπέρασμα ότι η συμφωνία του Σένγκεν δεν στηρίζει το θεμελιώδες δικαίωμα των πολιτών να κινούνται ελεύθερα εντός της επικράτειας της Ευρωπαϊκής Ένωσης. Αυτό είναι ένα εξαιρετικά δυσάρεστο γεγονός δεδομένου ότι μόνο ένας μικρός αριθμός κρατών μελών έχουν υπογράψει τη συμφωνία Σένγκεν και κατά συνέπεια το ατομικό δικαίωμα της ελεύθερης κίνησης δεν είναι εγγυημένο ούτε καν συλλογικά. Αυτός είναι ο λόγος για τον οποίο υποστηρίζω τις παραγράφους 53 έως 59 και λέγω ότι η ελεύθερη κίνηση είναι ένα ανθρώπινο δικαίωμα θεμελιώδες όχι μόνο για τον πολίτη αλλά και για τη λειτουργία της Ευρωπαϊκής Ένωσης.

<SPEAKER ID=43 LANGUAGE="IT" NAME="Moretti">
Κυρία Πρόεδρε, η Ευρώπη επιθυμεί να ανεβεί σε έναν διεθνή θρόνο ως εγγυήτρια της δημοκρατίας στον κόσμο, χωρίς όμως να διαθέτει τα κατάλληλα διαπιστευτήρια. Οι διαπιστώσεις και οι διακηρύξεις της, που βασίζονται σε αναμφισβήτητες δημοκρατικές αρχές, πέφτουν στο κενό, όπως πέφτουν στο κενό οι καταδίκες της, οι εκτιμήσεις της, οι αποδοκιμασίες της, οι φόβοι της, οι αγανακτήσεις της, οι εξακριβώσεις της, οι θέσεις της και οι αναρίθμητες εκκλήσεις της καλής θέλησης, οι οποίες καθημερινά αναφέρονται κατά το σχολιασμό των σημαντικών και καθημερινών κοινωνικών εντάσεων που επισημαίνουν τα ακούραστα δημοσιογραφικά πρακτορεία.
<P>
Αποτελεί πλέον συνήθεια να να καταγγέλλονται ως εγωϊστές οι λαοί της Ένωσης, με την ευκαιρία κάθε κοινωνικής έντασης που εκδηλώνεται στην Ευρώπη και σε ολόκληρο τον κόσμο, ενώ ποτέ δεν τους αναγνωρίζονται οι μεγάλες θυσίες και η μεγάλη παραγωγική προσπάθεια που καταβάλλεται στον τομέα της εργασίας. Πάρα πολλές φορές ενέργειες για τις οποίες ευθύνονται οι κυβερνήσεις και το μεγάλο κεφάλαιο έχουν επιπτώσεις στον πληθυσμό της Ένωσης. Η εισηγήτρια αναφέρει ιερά δικαιώματα και ιερές αρχές που η Ένωση δεν μπορεί να αγνοεί, και διότι πρέπει να δικδικεί το ρόλο του διεθνούς εγγυητή των ανθρωπίνων δικαιωμάτων για να μεταμφιέζει και να καλύπτει την πραγματική αντιδημοκρατική Ευρώπη των μεγάλων αγορών. Στην έκθεση δεν γίνεται λόγος για την Ευρώπη των εργαζομένων και των μικρών επιχειρηματιών, των οποίων καθημερινά θίγονται τα συμφέροντα από καταπιεστικούς νόμους, όπως επίσης δεν γίνεται λόγος για το δικαίωμα αυτοδιάθεσης των λαών της Ένωσης και των καθημερινών αδικιών που υφίστανται ο λαός της Σαρδηνίας, ο λαός της Κορσικής, οι λαοί της Παδανίας, ο ιρλανδικός λαός και ο λαός της Σκωτίας και τόσοι άλλοι των οποίων τα αιτήματα ελευθερίας συστηματικά μπαίνουν στο αρχείο και χαρακτηρίζονται ως εγωϊστικά.

<SPEAKER ID=44 LANGUAGE="EN" NAME="Malone">
Κύριε Πρόεδρε, θερμά συγχαρητήρια στην κ. Roth.
<P>
Πολλοί από εμάς στο Ευρωπαϊκό Κοινοβούλιο ασχολούμεθα επί τακτικής βάσεως με τα ανθρώπινα δικαιώματα στον κόσμο. Μιλούμε για την καταναγκαστική εργασία και την παιδική εργασία σε διάφορα μέρη της Ασίας και, πολύ ορθώς, την καταδικάζουμε.
<P>
Σήμερα, καθώς συγκεντρώνουμε την προσοχή μας στα ανθρώπινα δικαιώματα εντός της Ευρώπης, θα ήθελα να σας ζητήσω να κοιτάξετε ένα τμήμα της ευρωπαϊκής κοινωνίας το οποίο δεν βρίσκεται σε καλύτερη θέση απ' ότι στον υπόλοιπο κόσμο: αναφέρομαι στις γυναίκες. Εμείς, δηλ. το 50 % από εμάς που βρισκόμαστε εδώ, δεν διαθέτουμε το δικαίωμα να περπατάμε με ασφάλεια στους δρόμους. Επιπλέον, η φτώχεια και η ανεργία σε ολόκληρη την Ένωση συνιστούν συνεχή παραβίαση θεμελιωδών ανθρωπίνων δικαιωμάτων.
<P>
Στο σημείο αυτό θα ήθελα να ζητήσω την υποστήριξή σας για τη θέσπιση ενός δεσμευτικού νομικού εργαλείου που θα καθορίζει τις ελάχιστες εγγυήσεις όσον αφορά το εισόδημα, την κοινωνική προστασία, την ιατρική φροντίδα, τη στέγαση καθώς και την ιδιαίτερη προσοχή αναφορικά με τις ανάγκες των υπερηλίκων. Τέλος, θα ήθελα να υποστηρίξω την έκκληση της εκθέσεως προς τα κράτη μέλη να αναγνωρίσουν τα δικαιώματα των μετακινούμενων κοινοτήτων και ιδιαίτερα τις ανάγκες τους για εξυπηρετήσεις, τις ανάγκες τους για ιατρική περίθαλψη και τις ανάγκες τους για εκπαίδευση. Μέχρις ότου αναγνωρίσουμε αυτά τα συγκεκριμένα δικαιώματα δεν έχουμε κανένα ηθικό δικαίωμα να κατακρίνουμε άλλους σε άλλα μέρη του κόσμου.

<SPEAKER ID=45 NAME="Van den Broek">
Πρόεδρε, αξιότιμοι κύριοι βουλευτές, δεν απορώ για το γεγονός ότι, σε μία μικρή διαδικαστική παρατήρηση που υποβλήθηκε κατά την έναρξη της συζήτησης, ο αξιότιμος βουλευτής Dell'Alba έθεσε το ερώτημα κατά πόσον η Επιτροπή έπρεπε να συμμετάσχει στη συζήτηση αυτή, δεδομένου ότι δεν διαθέτει επίσημες αρμοδιότητες όσον αφορά την κατάσταση των ανθρωπίνων δικαιωμάτων στην Ευρωπαϊκή Ένωση. Κατανοώ απόλυτα την παρατήρηση αυτή. Ωστόσο, χαίρομαι που μου προσφέρεται η δυνατότητα να ακούσω τις διάφορες παρεμβάσεις από τις οποίες προκύπτει πόσο περίπλοκο και πόσο δύσκολο είναι να επιτευχθεί συμφωνία στην Ευρωπαϊκή Ένωση όσον αφορά την κατάσταση των ανθρωπίνων δικαιωμάτων. Αυτό που έχει σημασία είναι ο προσδιορισμός του πεδίου και η επίτευξη συμφωνίας σχετικά με το ερώτημα κατά πόσον ορισμένες επιθυμίες είναι απλώς επιθυμίες ή αφορούν πραγματικές παραβιάσεις οι οποίες πρέπει να αντιμετωπιστούν με την ανάληψη δράσης με βάση τις διεθνείς συνθήκες για τα θεμελιώδη δικαιώματα και ελευθερίες.
<P>
Πρόεδρε, η Επιτροπή κατανοεί πλήρως ότι η διάκριση αυτή είναι εξαιρετικά δύσκολη. Ταυτόχρονα, επιτρέψτε μου να παρατηρήσω ότι η Επιτροπή, στις σχέσεις της με τα κράτη μέλη, με τις κυβερνήσεις των κρατών μελών στο χώρο της εξωτερικής πολιτικής, στον οποίο συμπεριλαμβάνεται και η εξωτερική πολιτική της Ευρωπαϊκής Ένωσης για τα ανθρώπινα δικαιώματα, θεωρεί ότι είναι εξαιρετικά σημαντικό να συμμετάσχει στη συζήτηση αυτή η οποία κατά τη γνώμη της έχει ως πρωταρχικό στόχο την άσκηση αυτοκριτικής, προκειμένου να αυξηθεί η αξιοπιστία της εξωτερικής πολιτικής στον τομέα των ανθρωπίνων δικαιωμάτων. Επανειλημμένα έχουμε δεχθεί στο διεθνή χώρο την παρατήρηση ότι, ενώ είμαστε πάντοτε έτοιμοι να ασκήσουμε έντονη κριτική σε διάφορες χώρες για την παραβίαση των ανθρωπίνων δικαιωμάτων, η κατάσταση που επικρατεί στα ίδια τα κράτη μέλη εξακολουθεί να μην είναι καθόλου ικανοποιητική. Κατ'αυτή την έννοια πιστεύω ότι η διεξαγωγή της συζήτησης αυτής αποδεικνύει στον έξω κόσμο ότι είμαστε διατεθειμένοι να προβούμε σε αυτοκριτική, πράξη η οποία είναι ιδιαίτερα θετική.
<P>
Πρόεδρε, λόγω του περιορισμένου χρόνου που έχω στη διάθεσή μου, επιτρέψτε μου να προβώ σε μία παρατήρηση όσον αφορά το κατά πόσον η Επιτροπή έχει δραστηριοποιηθεί με στόχο την προστασία των θεμελιωδών δικαιωμάτων και ελευθεριών στην Ευρωπαϊκή Ένωση. Αναφέρομαι για παράδειγμα - όπως παρατηρήθηκε σήμερα το πρωί και από διάφορους αξιότιμους βουλευτές - στο εξαιρετικά σημαντικό θέμα της ίσης μεταχείρισης των δύο φύλων. Πρόκειται για μια θεμελιώδη νομοθετική αρχή και η ίση μεταχείριση αποτελεί κατά τη γνώμη μας τμήμα της ιδιότητας του πολίτη σε μία δημοκρατική κοινωνία. Αυτός είναι και ο λόγος που η Επιτροπή, νομίζω στη γνωμοδότηση που κατάρτισε επ'ευκαιρία της προετοιμασίας της Διακυβερνητικής Διάσκεψης, υπέβαλε προτάσεις σχετικά με την ίση μεταχείριση των δύο φύλων. Έχω υπόψη μου την πρόταση για την ενσωμάτωση της αρχής της ίσης μεταχείρισης των δύο φύλων στα καθήκοντα της Ένωσης. Παραπέμπω στην πρόταση για την απαγόρευση των διακρίσεων λόγω φύλου, μέσω μίας νέας ρήτρας κατά των διακρίσεων, δεδομένου ότι η ισότητα αποτελεί θεμελιώδες δικαίωμα. Σκέφτομαι επίσης τις παρατηρήσεις και τις συστάσεις που υποβλήθηκαν από την Επιτροπή σχετικά με την ίση αμοιβή για ισοδύναμη εργασία καθώς και σχετικά με την ίση μεταχείριση στο χώρο εργασίας.
<P>
Αναλογίζομαι επίσης και το ρόλο της Επιτροπής όσον αφορά την καταπολέμηση του ρατσισμού και της ξενοφοβίας. Μήπως δεν ήταν η Επιτροπή το όργανο που πρότεινε να ανακηρυχθεί το 1997 σε έτος ενάντια στο ρατσισμό; Πιστεύουμε ότι η πράξη αυτή αποτελεί πραγματικά ορόσημο στην ιστορία της Ευρωπαϊκής Ένωσης, επειδή για πρώτη φορά τα κοινοτικά όργανα συμφώνησαν να λάβουν συγκεκριμένα μέτρα για την ουσιαστική καταπολέμηση του ρατσισμού στο θεσμικό πλαίσιο της Ευρωπαϊκής Ένωσης. Πρόκειται κατά τη γνώμη μας για ένα θετικό μήνυμα. Οπωσδήποτε, το ευρωπαϊκό έτος κατά του ρατσισμού δεν αποτελεί παρά ένα μόνο μέρος της γενικής στρατηγικής για την καταπολέμηση του ρατσισμού, ενώ από τη Σύνοδο Κορυφής των Καννών μέχρι σήμερα έχει σημειωθεί πραγματικά πρόοδος στον τομέα αυτό. Ελπίζω ότι στο σύντομο μέλλον θα καταστεί εφικτή η σύσταση ενός ευρωπαϊκού παρατηρητηρίου για το ρατσισμό και την ξενοφοβία.
<P>
Τέλος, στη γνωμοδότησή της προς τη Διακυβερνητική Διάσκεψη, η Επιτροπή γνωστοποίησε ότι κατά τη γνώμη της θα πρέπει να συμπεριληφθούν στη Συνθήκη διατάξεις για την απαγόρευση κάθε μορφής διάκρισης, συμπεριλαμβανομένων του ρατσισμού και της ξενοφοβίας.
<P>
Υπάρχει επίσης και κάτι άλλο: οι πτυχές της κοινωνικής ασφάλισης οι οποίες αφορούν άμεσα την πρόβλεψη της φτώχειας και της περιθωριοποίησης, εξακολουθούν να εμπίπτουν στο πεδίο αρμοδιότητας των κρατών μελών. Από τη δεκαετία του '70 έχουν αναληφθεί σε επίπεδο Κοινότητας διάφορες πρωτοβουλίες οι οποίες έχουν ως στόχο την ενίσχυση της προσπάθειας για την καταπολέμηση της φτώχειας και του κοινωνικού αποκλεισμού.
<P>
Ένα άλλο σημαντικό θέμα αφορά τα μέτρα για την καταπολέμηση της σωματεμπορίας και του εμπορίου και της σεξουαλικής εκμετάλλευσης παιδιών. Στις 26 Ιανουαρίου 1997, το Συμβούλιο ενέκρινε την ανάληψη μίας κοινής δράσης η οποία θα έχει ως αποτέλεσμα να διώκονται ποινικώς ορισμένες πράξεις και να ενισχυθεί η δικαστική συνεργασία στον τομέα αυτό. Στις πράξεις αυτές συμπεριλαμβάνονται εκτός άλλων η εκμετάλλευση παιδιών με σκοπό την παραγωγή, την πώληση ή τη διανομή ή κάποια άλλη μορφή εμπορίου αυτού του είδους υλικού καθώς και η κατοχή του.
<P>
Πρόεδρε, ολοκληρώνω: η προστασία και η προαγωγή των ανθρωπίνων δικαιωμάτων και των θεμελιωδών ελευθεριών εμπίπτουν κατ'αρχάς στο πεδίο αρμοδιότητας του κάθε κράτους μέλους. Υπάρχουν όμως πτυχές οι οποίες αφορούν το σύνολο της διεθνούς κοινότητας, ενώ πρέπει να σημειωθεί ότι ορισμένες δράσεις θα καταστούν περισσότερο αποτελεσματικές εφόσον υποστηρίζονται από το σύνολο των μελών της διεθνούς κοινότητας, από όλες τις οργανώσεις και όλα τα όργανα συμπεριλαμβανομένης της Ευρωπαϊκής Ένωσης.
<P>
Τελειώνοντας, θα ήθελα οπωσδήποτε να ευχαριστήσω την κ. Roth για τον ιδιαίτερο κόπο που κατέβαλε προκειμένου να υποβληθεί μία έκθεση και εφέτος, παρόλο που δεν έχει ακόμη επιτευχθεί συμφωνία επί του θέματος αυτού. Παρόλα αυτά, ελπίζω, ότι τέθηκαν για άλλη μία φορά οι βάσεις για να διεξαχθεί το προσεχές έτος άλλη μία εποικοδομητική συζήτηση με αντικείμενο αυτό το εξαιρετικά σημαντικό θέμα.

<SPEAKER ID=46 NAME="Πρόεδρος">
Η συζήτηση έληξε
<P>
Η ψηφοφορία θα διεξαχθεί σήμερα, στις 12 το μεσημέρι.

<CHAPTER ID=3>
Παρατηρητήριο για τα φαινόμενα ρατσισμού και
ξενοφοβίας
<SPEAKER ID=47 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Ford, εξ ονόματος της Επιτροπής Πολιτικών Ελευθεριών και Εσωτερικών Υποθέσεων (Α4-0110/97), σχετικά με την πρόταση κανονισμού του Συμβουλίου που αφορά την ίδρυση ευρωπαϊκού παρατηρητηρίου των φαινομένων ρατσισμού και ξενοφοβίας (COM(96)0615 - C4-0070/97-96/0298(CNS)).

<SPEAKER ID=48 NAME="Ford">
Κύριε Πρόεδρε, μόλις μίλησα με τον κ. Caccavale. Η έκθεση είναι τώρα διαθέσιμη σε όλες τις γλώσσες. Ωστόσο, έχω καταθέσει μία τροπολογία η οποία δεν είναι εισέτι διαθέσιμη και έτσι αποδέχομαι την απόφαση για να ψηφίσουμε αύριο, μολονότι κάτι τέτοιο μου δημιουργεί ορισμένες δυσχέρειες.
<P>
Μιλώ εδώ και δώδεκα σχεδόν χρόνια για το ρατσισμό, το φασισμό, την ξενοφοβία και τον αντισιμητισμό. Προήδρευσα από το 1984 μέχρι το 1986 της Εξεταστικής Επιτροπής που εξέτασε την αύξηση του ρατσισμού και του φασισμού στην Ευρώπη. Ήμουν εισηγητής της δεύτερης Εξεταστικής Επιτροπής για τον ρατσισμό και την ξενοφοβία μεταξύ 1989 και 1990. Έχω μιλήσει σε πληθώρα επειγουσών συζητήσεων επί θεμάτων που ποικίλλουν από τις βομβιστικές ενέργειες σε ιταλικά τραίνα εκ μέρους ακροδεξιών τρομοκρατών μέχρι τα τρομερά φαινόμενα της ιεροσυλίας του εβραϊκού κοιμητηρίου στο Καρπέντας. Επί πλέον έχω λάβει μέρος πολλές φορές στις ετήσιες συζητήσεις επί του ρατσισμού.
<P>
Ωστόσο, η σημερινή μέρα αποτελεί μια πρωτιά. Για πρώτη φορά συζητούμε στην πραγματικότητα σχετικά με μια τεχνική έκθεση της Επιτροπής Πολιτικών Ελευθεριών και Εσωτερικών Υποθέσεων με γνωμάτευση της Επιτροπής Προϋπολογισμών σχετικά με μια ουσιαστική πρόταση προς αντιμετώπιση του προβλήματος του ρατσισμού και της ξενοφοβίας. Η παρούσα είναι μια έκθεση που αφορά πρόταση έκδοσης Κανονισμού του Συμβουλίου σχετικά με τη θέσπιση ευρωπαϊκού παρατηρητηρίου για τα φαινόμενα του ρατσισμού και της ξενοφοβίας. Η προέλευση της προτάσεως του Συμβουλίου οφείλεται στον αείμνηστο Φρανσουά Μιτεράν και στον Χέλμουτ Κολ οι οποίοι, στο Ευρωπαϊκό Συμβούλιο Κορυφής της Κέρκυρας τον Ιούνιο του 1994, θέσπισαν μια συμβουλευτική επιτροπή που περιελάμβανε εκπροσώπους των δεκαπέντε κρατών μελών, της Επιτροπής, του Συμβουλίου της Ευρώπης και τον κ. Oostlander και εμένα από το Ευρωπαϊκό Κοινοβούλιο, για να εξετάσει τα προβλήματα της αντιμετώπισης του ρατσισμού και της ξενοφοβίας.
<P>
Το Συμβούλιο, με την προτροπή των Ευρωπαϊκών Συμβουλίων Κορυφής των Καννών και της Μαδρίτης, κατόπιν μιας σειράς τεσσάρων εκθέσεων που ανέλυσαν την αναγκαιότητα για ένα παρόμοιο παρατηρητήριο και σε συμφωνία με την έκθεση της συμβουλευτικής επιτροπής, συμφώνησε κατ' αρχήν και ζήτησε μεγαλύτερη ανάλυση. Αυτό έγινε και η πλήρης πρόταση υπεβλήθη στο Ευρωπαϊκό Συμβούλιο Κορυφής της Φλωρεντίας. Η μελέτη ενεκρίθη και η συμβουλευτική επιτροπή έλαβε την εντολή να συνεχίσει την εργασία της. Κατά το Ευρωπαϊκό Συμβούλιο του Δουβλίνου επανελήφθη η επιθυμία του Συμβουλίου να δει τη δημιουργία ενός παρατηρητηρίου κατά το Ευρωπαϊκό Συμβούλιο Κορυφής του Αμστερνταμ.
<P>
Στο Ευρωπαϊκό Κοινοβούλιο, είναι σαφές ότι είμαστε ολοκληρωτικά υπέρ της αρχής της δημιουργίας ενός τέτοιου κέντρου παρακολούθησης και το έχουμε αποδείξει αυτό με μια σειρά ψηφισμάτων μας. Εν τούτοις έχουμε ορισμένες επιφυλάξεις και ορισμένες παρατηρήσεις. Πρώτον, το Ευρωπαϊκό Κοινοβούλιο δεν θα ήθελε να δει απλά και μόνο τη δημιουργία ενός κέντρου απαρίθμησης που θα εκπονεί μιαν ετήσια, βαρετή και ψυχρή έκθεση η οποία θα αποτελείται μόνο και μόνο από σειρές αριθμών ρατσιστικών επεισοδίων ή ρατσιστικών επιθέσεων. Αυτό που θέλουμε εμείς είναι ένα ίδρυμα ικανό να φέρει κοντά και να ενεργοποιήσει τοπικούς, περιφερειακούς, εθνικούς και διεθνείς πόρους που είναι ήδη διαθέσιμοι σε ολόκληρη την Ευρωπαϊκή Ένωση και εκτός αυτής, χρησιμοποιώντας ειδικότερα την εμπειρία του Συμβουλίου της Ευρώπης το οποίο τον περασμένο χρόνο διενήργησε με μεγάλη επιτυχία την εκστρατεία «Όλοι διαφορετικοί, όλοι ίσοι». Θέλουμε να φέρουμε όλους αυτούς τους πόρους κοντά ούτως ώστε να διαπιστώσουμε ποιες είναι οι καλύτερες πρακτικές πρόληψης και καταπολέμησης του ρατσισμού και της ξενοφοβίας και να διαμορφώσουμε λίστες προτάσεων τόσο για τις τοπικές, περιφερειακές και εθνικές κυβερνήσεις όσο και για το Ευρωπαϊκό Κοινοβούλιο, την Ευρωπαϊκή Επιτροπή και το Συμβούλιο των Υπουργών.
<P>
Τα παραπάνω ερμηνεύουν τις τροπολογίες που έχουμε καταθέσει - Αριθ. 1 έως 7. Θα ήθελα να φέρω ιδιαίτερα εις προσοχή σας την Τροπολογία Αριθ. 6(στ). Η τροπολογία αυτή καλεί για τη θέσπιση και τον συντονισμό ενός ευρωπαϊκού δικτύου πληροφοριών που θα φέρει σε επαφή ειδικά κέντρα σε περιφερειακό, εθνικό και διεθνές επίπεδο δίδοντας τη δυνατότητα θέσπισης κοινών κριτηρίων και συγκρίσιμων στοιχείων. Θα ήθελα να μνημονεύσω επίσης την Τροπολογία Αριθ. 6(ε), ότι το παρατηρητήριο θα εκπονεί συμπεράσματα και προτάσεις για την Κοινότητα και τα κράτη μέλη της, καταρχήν κατόπιν αιτήσεως του Κοινοβουλίου, της Επιτροπής ή του Συμβουλίου. Η Τροπολογία Αριθ. 7 ζητεί τη συλλογή πληροφοριών και δεδομένων, ιδιαίτερα σχετικά με μέτρα πρόληψης και δράσης. Υπάρχει επίσης και μια νέα τροπολογία που κατέθεσε ο κ. Oostlander με την οποία ζητείται να εξετάσουμε το θέμα της θρησκευτικής ελευθερίας και του ρατσισμού, ειδικότερα το αντικείμενο της φοβίας του Ισλάμ.
<P>
Η Τροπολογία Αριθ. 14 ζητεί να υπάρχει εκπρόσωπος του Ευρωπαϊκού Κοινοβουλίου στο διοικητικό συμβούλιο του παρατηρητηρίου, όχι κάποιο Μέλος αλλά κάποιος που θα οριστεί από το Κοινοβούλιο. Η Τροπολογία Αριθ. 17 αναφέρεται στα θέματα προσωπικού. Στις τροπολογίες μας ασχολούμεθα με δύο σημεία. Ένα, ότι το προσωπικό θα επιλέγεται χωρίς καμία διάκριση λόγω εθνικότητας, φυλής, θρησκείας ή χρώματος. Είναι σαφές ότι θα ήταν εντελώς παράλογο να έχουμε ένα παρατηρητήριο κατά του ρατσισμού που θα κάνει διακρίσεις στην επιλογή του προσωπικού του.
<P>
Περισσότερο σημαντικό όμως από μια άλλη πλευρά είναι ότι ζητούμε όπως το προσωπικό στρατολογείται κυρίως με βάση προσωρινές, συγκεκριμένης διάρκειας, συμβάσεις απασχόλησης ή με αποσπάσεις. Θα θέλαμε το παρατηρητήριο να αποτελέσει ένα σταθμό διαλογής, το κέντρο ενός δικτύου εμπειρίας εκείνων που ήδη ασχολούνται με αυτά τα θέματα. Θέλουμε να αποφύγουμε τα προβλήματα μιας γραφειοκρατικής δομής. Η Τροπολογία Αριθ. 18(γ) μνημονεύει τη δυνατότητα εξωτερικών πηγών χρηματοδότησης. Κάποιος με ρώτησε ποιές θα μπορούσαν να είναι οι πηγές αυτές. Μπορεί να είναι η Ελβετία όπου η κυβέρνηση πρόσφατα θέσπισε ένα ταμείο για την καταπολέμηση του ρατσισμού και για τη διενέργεια ερευνών στα θέματα του ρατσισμού, της ξενοφοβίας και του αντισημιτισμού.
<P>
Υπάρχει και ένας αριθμός άλλων τροπολογιών από την Επιτροπή Προϋπολογισμών. Συμφωνώ μαζί τους και το ίδιο κάνει και η Επιτροπή Πολιτικών Ελευθεριών και Εσωτερικών Υποθέσεων. Ο κ. Tappin, ο συντάκτης της γνωμοδότησης θα αναφερθεί σ' αυτές λεπτομερέστερα. Εν τούτοις, θα ήθελα να θέσω ένα τεχνικό σημείο. Στην Τροπολογία Αριθ. 18, το τελευταίο τμήμα της παραγράφου 4(γ) θα πρέπει να πάει στην Τροπολογία Αριθ. 18, άρθρο 13, νέο 1(α). Αυτό είναι πολύ σημαντικό. Λέει ότι χωρίς να αγνοούνται οι διατάξεις που μνημονεύονται παρακάτω, θα εφαρμόζονται οι αρχές και οι διατάξεις που αναφέρονται στις κοινοτικές εισπράξεις και δαπάνες. Αυτό είναι κάτι που θα πρέπει να εφαρμόζεται παντού.
<P>
Το τελευταίο σημείο που θέλω να θέσω είναι ότι το 1997 είναι το έτος κατά του ρατσισμού. Το έτος αυτό θεσπίστηκε για να αποτελέσει μιαν αρχή, όχι ένα τέλος. Θα αποτελούσε πολύ μεγάλη απογοήτευση στα 12 με 14 εκατομμύρια υπηκόων τρίτων χωρών και στα 4 περίπου εκατομμύρια μαύρων ευρωπαίων εάν αποτελούσε το τέλος. Υπάρχουν προτάσεις για αλλαγές στη Συνθήκη ούτως ώστε να συμπεριληφθεί ο ρατσισμός αλλά έστω κι' αν αυτές εγκριθούν τον Ιούνιο θα χρειαστούν μερικά χρόνια για να θεσπιστεί νομοθεσία. Το παρατηρητήριο θα αποτελέσει ένα σύμβολο προόδου.
<P>
Ένα κράτος μέλος εδήλωσε ότι έχει προβλήματα με το άρθρο 235, μολονότι οι Ευρωπαϊκές Υπηρεσίες αφενός Υγείας και Φαρμάκων και αφετέρου Ασφάλειας θεσπίστηκαν επάνω σ' αυτή τη βάση. Πιστεύουμε ότι οι τροπολογίες μας θα επιτρέψουν την παρακολούθηση των φυλετικών παρενοχλήσεων, δηλ. του άλλου προβλήματος που έχει αυτό το κράτος μέλος, και το κόμμα μου πιστεύει ότι δεν πρόκειται να υπάρξει ουσιώδες πρόβλημα για την έγκριση ενός τέτοιου ιδρύματος, εάν την 1η Μαΐου υπάρξει αλλαγή κυβέρνησης στο Ηνωμένο Βασίλειο. Αναμένω την έγκριση της εκθέσεως από το Κοινοβούλιο και την εν συνεχεία θέσπιση του παρατηρητηρίου από το Ευρωπαϊκό Συμβούλιο Κορυφής του Αμστερνταμ τον Ιούλιο.

<SPEAKER ID=49 NAME="Tappin">
Κύριε Πρόεδρε, το Κοινοβούλιο τούτο έχει ένα μακροχρόνιο ιστορικό στην υποστήριξη της μάχης κατά του ρατσισμού. Όπως θα γνωρίζουν οι συνάδελφοι, η Επιτροπή Προϋπολογισμών υπεστήριξε πέρσι την αύξηση της αντίστοιχης γραμμής του προϋπολογισμού από 4, 7 εκατομμύρια Ecu που είχε προτείνει η Επιτροπή σε 8 εκατομμύρια Ecu. Ο κ. Ford ανέπτυξε λεπτομερώς τις αιτίες για τις οποίες καθίσταται αναγκαία η ίδρυση αυτής της υπηρεσίας. Η Επιτροπή Προϋπολογισμών υποστηρίζει πλήρως το σκεπτικό του. Εγώ θα ήθελα απλά να αναφερθώ σε ένα ή δύο σημεία τα οποία σχολίασε ο κ. Ford αλλά τα οποία στην πραγματικότητα έχουν σχέση με την Επιτροπή.
<P>
Όσον αφορά τις πτυχές του προϋπολογισμού της υπηρεσίας αυτής, οι ανησυχίες μας είναι ταυτόσημες με τις αντίστοιχες για τις άλλες υπηρεσίες και οργανισμούς της Κοινότητας. Έχουν κατατεθεί τροπολογίες οι οποίες διασφαλίζουν ότι η υπηρεσία θα λειτουργεί βάσει των εναρμονισμένων κανονισμών συμπεριλαμβανομένου του δικαιώματος του Κοινοβουλίου για τη χορήγηση οικονομικής απαλλαγής. Ούτε από την πλευρά της Επιτροπής Προϋπολογισμών ούτε από την πλευρά του Κοινοβουλίου είμαστε διατεθειμένοι να αποδεχθούμε τη χορήγηση οικονομικής απαλλαγής εκ μέρους του ιδίου του διοικητικού συμβουλίου. Θα επιθυμούσα όπως η Επιτροπή αποδεχθεί αυτό το επιχείρημα αντί να αναγκαζόμαστε να λέμε κάθε φορά τα ίδια.
<P>
Επιζητούμε επίσης τη μεγαλύτερη συμμετοχή εκ μέρους του Κοινοβουλίου και έχουμε ζητήσει τη συμμετοχή στο διοικητικό συμβούλιο ενός εκπροσώπου που θα οριστεί από το Κοινοβούλιο. Για το σημείο αυτό έχει συμφωνήσει τώρα και η Επιτροπή Πολιτικών Ελευθεριών και Εσωτερικών Υποθέσεων.
<P>
Το επόμενο ερώτημα είναι το ερώτημα των ιδίων πόρων. Υποστηρίζουμε ότι η υπηρεσία θα πρέπει να ιδρυθεί σύμφωνα με το άρθρο 142 του Δημοσιονομικού Κανονισμού και ότι οι ίδιοι πόροι θα πρέπει να αντιμετωπίζονται ως κοινοτικοί πόροι και να αναφέρονται στον προϋπολογισμό ως κοινοτικοί πόροι. Ωστόσο, όπως είπε ο κ. Ford, η υπηρεσία ίσως να έχει πρόσθετους, ad hoc πόρους. Το μόνο που ζητούμε είναι όπως οι ανάγκες σε προσωπικό και το πρόγραμμα εργασίας γι' αυτούς τους πρόσθετους πόρους χρηματοδοτούνται και κρατούνται χωριστά από τις γραμμές του προϋπολογισμού.
<P>
Όσον αφορά το μέλλον, όταν ιδρυθεί η υπηρεσία θα θέλαμε να δούμε την αναλογική μείωση της γραμμής του προϋπολογισμού Β3-4114. Συνολικά η Επιτροπή Προϋπολογισμών υποστηρίζει τη θέσπιση της υπηρεσίας αυτής μέσα στα γενικά πλαίσια και τους κανονισμούς που ισχύουν και για τις άλλες υπηρεσίες. Υποστηρίζουμε τις προτάσεις του κ. Ford.

<SPEAKER ID=50 LANGUAGE="NL" NAME="d'Ancona">
Πρόεδρε, η είσοδος της άκρας δεξιάς στο Κοινοβούλιο το 1984 υπήρξε αφορμή για την έναρξη μίας σειράς δραστηριοτήτων με στόχο την καταπολέμηση του ρατσισμού και της ξενοφοβίας. Μαζί με την Επιτροπή και το Συμβούλιο μορφοποιήσαμε αυτή τη σημαντικότερη πτυχή της ευρωπαϊκής ολοκλήρωσης, που είναι συγκεκριμένα το σύνθημα ποτέ πια Auschwitz και το δικαίωμα της ίσης μεταχείρισης κάθε ατόμου που διαμένει νομίμως στην επικράτεια της Ένωσης. Αυτό έγινε με τη μορφή ψηφισμάτων, ετησίων συζητήσεων και με τη σύσταση μίας σημαντικής γνωμοδοτικής επιτροπής υπό την ηγεσία του κ. Kahn.
<P>
Η πολιτική μου ομάδα ελπίζει ολόθερμα ότι κατά τη διάρκεια του έτους κατά του ρατσισμού, του έτους εντός του οποίου θα ολοκληρωθούν οι εργασίες της Διακυβερνητικής Διάσκεψης, θα δοθεί υπόσταση σε τρεις γνωμοδοτήσεις της Επιτροπής. Πρόκειται κατ'αρχάς για την ενσωμάτωση στη Συνθήκη του Αμστερνταμ ενός άρθρου κατά των διακρίσεων. Κατά δεύτερον, για την κατάρτιση ενός κώδικα συμπεριφοράς για τα πολιτικά κόμματα με τον οποίον αποκλείεται η διολίσθηση έντιμων κομμάτων στην άκρα δεξιά για λόγους ψηφοθηρίας. Κατά τρίτον, υπάρχει και το θέμα για το οποίο συζητάμε σήμερα το πρωί, η σύσταση ενός παρατηρητηρίου για το ρατσισμό.
<P>
Ελπίζουμε επίσης ότι η κυβέρνηση Major θα άρει τις αντιρρήσεις για την ίδρυση του παρατηρητηρίου, δεδομένου ότι το επιχείρημα ότι δεν υπάρχει νομική βάση είναι ασθενές και αποτελεί δείγμα ανευθυνότητας. Με λίγη επινοητικότητα, παράλληλα με το άρθρο 235, θα μπορούσαν να χρησιμοποιηθούν και άλλα άρθρα για τη δημιουργία της νομικής βάσης, όπως είναι για παράδειγμα το άρθρο 6: η απαγόρευση των διακρίσεων λόγω ιθαγένειας, ή το άρθρο 49: η ελεύθερη κυκλοφορία εργαζομένων, το άρθρο 160 για την εκπαίδευση, κυρίως όμως το άρθρο 213 για την έρευνα. Ο συνδυασμός των άρθρων 213 και 235 θα μας προσέφερε τη δυνατότητα να αρχίσουμε όσο το δυνατόν συντομότερα με αυτό το σημαντικό έργο. Πιστεύω ότι δεν πρέπει να χάσουμε καμία ευκαιρία προκειμένου να διαδηλώσουμε ότι ο αγώνας ενάντια στο ρατσισμό, τον αντισημιτισμό και την ξενοφοβία μας ενδιαφέρει πραγματικά.

<SPEAKER ID=51 LANGUAGE="NL" NAME="Oostlander">
Πρόεδρε, η ίδρυση του παρατηρητηρίου αποτελεί το αποκορύφωμα του έργου της Επιτροπής-Kahn στον τομέα της καταπολέμησης του ρατσισμού και της ξενοφοβίας. Η επιτροπή αυτή ενσωμάτωσε κατά τον καλύτερο δυνατό τρόπο τις απόψεις του Ευρωπαϊκού Κοινοβουλίου στις προτάσεις που υπέβαλε. Ο εισηγητής, κ. Ford, και εγώ προσωπικά καταβάλλουμε προσπάθειες ώστε το Κοινοβούλιο να επανεξετάσει πραγματικά τις ιδέες που είχε διαμορφώσει προηγουμένως. Είναι καλό που προσπαθήσαμε να ενσωματώσουμε τις πρωτοβουλίες που προτάθηκαν από την Επιτροπή-Kahn στα τρέχοντα προγράμματα και σχέδια της Ευρωπαϊκής Ένωσης. Πολλά από αυτά εκτελούνται στους τομείς των κοινωνικών υποθέσεων, της εκπαίδευσης και του πολιτισμού. Είναι δε οπωσδήποτε εφικτό να συμπεριληφθεί ο αγώνας για την καταπολέμηση του ρατσισμού και της ξενοφοβίας στην πολιτική που εφαρμόζεται στους τομείς αυτούς. Το ίδιο κάνουμε επίσης στο χώρο της ίσης μεταχείρισης των δύο φύλων. Το θέμα αυτό μας απασχολεί πλέον κατά παράδοση κάθε φορά που εξετάζουμε προγράμματα που έχουν ως στόχο τους ευρωπαίους πολίτες.
<P>
Η προσπάθεια για την καταπολέμηση του ρατσισμού και της ξενοφοβίας δεν πρέπει σε καμία περίπτωση να είναι μεμονωμένη. Πρέπει να υπάρξει ένα ολοκληρωμένο σύνολο. Η πρόταση της Επιτροπής προσέκρουσε σε πάρα πολλές αντιρρήσεις εκ μέρους της κοινοβουλευτικής επιτροπής και της παράταξής μου, ενώ η Επιτροπή Πολιτικών Ελευθεριών, σε συνεργασία με τον εισηγητή και τους συναδέλφους διαφόρων παρατάξεων κατέληξε χωρίς αντιπαραθέσεις σε ένα πάρα πολύ ικανοποιητικό αποτέλεσμα. Για να αναφερθώ προς στιγμή στην προηγούμενη συζήτηση θα ήθελα να δηλώσω ότι δεν πιστεύω στην πόλωση. Το περίεργο ήταν κατά τη γνώμη μας ότι η Ευρωπαϊκή Επιτροπή υπέβαλε μία πρόταση για τη δημιουργία ενός ευρωπαϊκού οργάνου με τον αυτόνομο χαρακτήρα ενός ΜΚΟ. Προφανώς, αυτό είναι το ιδιαίτερο χαρακτηριστικό των αποκαλούμενων γραφείων. Ίσως η ιδέα αυτή να μην είναι και τόσο καλή δεδομένου ότι ο κοινοβουλευτικός έλεγχος που ασκείται σε ένα γραφείο είναι εξ ορισμού πάρα πολύ περιορισμένος. Θα θέλαμε πάρα πολύ να αναληφθούν περισσότερες ευθύνες από την Επιτροπή, η οποία θα πρέπει να αναλάβει την ηγεσία και την καθοδήγηση του παρατηρητηρίου. Εξ ου και οι τροπολογίες που καταθέσαμε. Θέλουμε επίσης το παρατηρητήριο να εξετάζει κατά προτεραιότητα τα ερωτήματα που υποβάλλονται από το Κοινοβούλιο και την Επιτροπή. Πρέπει να ελέγχουμε τον προϋπολογισμό και όχι απλώς να αποδεχόμαστε τα όσα μας γνωστοποιεί το διοικητικό συμβούλιο προς έγκριση ή προς ενημέρωση. Από την άποψη αυτή πρέπει να υποστηρίξουμε απόλυτα την Επιτροπή Προϋπολογισμού. Θεωρώ ατυχές το γεγονός ότι το διοικητικό συμβούλιο έχει συσταθεί με τέτοιο τρόπο ώστε να προξενείται η εντύπωση ότι πρόκειται για ένα διακυβερνητικό όργανο διαβούλευσης. Κατ'αυτό τον τρόπο υπονομεύεται η ανεξαρτησία του κέντρου ενώ εμείς προσπαθούμε να το καθοδηγήσουμε όσο το δυνατόν περισσότερο.
<P>
Αποδίδουμε ιδιαίτερη προσοχή στη χρησιμότητα του παρατηρητηρίου και των ερευνητικών ινστιτούτων. Έχει καταρτισθεί ένας τεράστιος προϋπολογισμός ύψους 6 εκατ. ECU, ο οποίος προξένησε ήδη ανησυχίες σε ορισμένες οργανώσεις όπως η United. Πιστεύουμε ότι το ποσό των 6 εκατ. είναι δικαιολογημένο, αλλά τα χρήματα αυτά πρέπει να διατεθούν για την επίτευξη ενός μέγιστου αποτελέσματος και πρέπει κυρίως να χρησιμοποιηθούν για την προαγωγή των ερευνών που διεξάγονται από υφιστάμενα ιδρύματα. Με δεδομένη τη σημασία της καταπολέμησης του ρατσισμού, πιστεύω ότι πρέπει να επιτευχθεί το καλύτερο δυνατό αποτέλεσμα. Εξ ου και η πρόταση που υποβάλαμε για το διορισμό προσωπικού μέσω αποσπάσεων και συμβάσεων έκτακτης απασχόλησης από το δίκτυο στο κέντρο, έτσι ώστε να προαχθεί κατά τον καλύτερο δυνατό τρόπο η εκατέρωθεν ανταλλαγή ιδεών.
<P>
Κύριε Πρόεδρε, ο συντονισμός, η εναρμόνιση και η προσφορά κινήτρων είναι τα σημαντικότερα καθήκοντα του παρατηρητηρίου. Ελπίζουμε δε, ότι οι προσπάθειές του να συμβάλει στην καταπολέμηση του ρατσισμού και της ξενοφοβίας θα αποβούν ιδιαίτερα επιτυχείς.

<SPEAKER ID=52 LANGUAGE="IT" NAME="Caccavale">
Κύριε Πρόεδρε, τα φαινόμενα ρατσισμού και ξενοφοβίας, παλαιά και νέα, είναι απολύτως ειδεχθή και στο σημείο αυτό όλοι είμαστε σύμφωνοι. Το γεγονός όμως ότι ορισμένοι θέλουν να συνεχίζουν να επισείουν το δάκτυλο, όπως έγινε σήμερα το πρωϊ, εναντίον ενός τμήματος των πολιτικών παρατάξεων, και στην περίπτωση αυτή, της άκρας δεξιάς, νομίζω ότι αποτελεί σφάλμα, όχι τόσο διότι όντως η άκρα δεξιά έχει αποδείξει ότι είναι, σε μερικές μερικές περιπτώσεις ρατσιστική, και ξενόφοβη, αλλά διότι πιστεύω ότι αυτού του είδους η προσέγγιση του θέματος ευνοεί, αντί να παρεμποδίζει, τα φαινόμενα ρατσισμού και ξενοφοβίας: όσο περισσότερο θα επισείουμε το δάχτυλο ενναντίον τους, τόσο θα αυξάνει αυτό το φαινόμενο παράνομου χαρακτήρα.
<P>
Πιστεύω επίσης ότι η ιδέα του παρατηρητηρίου είναι θεωρητικά σωστή αλλά από πρακτικής πλευράς μου φαίνεται ακόμη αρκετά νεφελώδης. Την χαρακτηρίζω νεφελώδη, διότι εξακολουθεί να αποτελεί μία διαλεκτική άσκηση, που θα στοιχίσει στους ευρωπαίους φορολογούμενους 6 με 7 εκατ. Ecu -θέλω να το υπενθυμίσω- για την επίτευξη στόχων που αναλύονται πολύ σωστά στην έκθεση του κ. Ford, τον οποίο και ευχαριστούμε για την προσπάθειά του: ομάδες έρευνας, ομάδες ad hoc εργασίας, ετήσιες εκθέσεις, συμπεράσματα και συστάσεις, συνεδριάσεις εμπειρογνωμόνων, συζητήσεις, στρογγυλές τράπεζες, ανάλογες συναντήσεις και όσα άλλα. Με λίγα λόγια μου φαίνεται σαν μία θεωρητική άσκηση και συχνά μάλιστα πιθανότατα άχρηστη. Εγώ πιστεύω ότι κύριος λόγος της ξενοφοβίας και του ρατσισμού είναι η έλλειψη παιδείας, κυρίως η έλλειψη αμοιβαίας γνωριμίας, που προκαλεί υποψίες, που προκαλεί δυσπιστία. Γι αυτό το λόγο θα πρέπει να εξευρεθούν συγκεκριμένες ευκαιρίες ανταλλαγής γνωριμιών και αμοιβαίας πληροφόρησης, κυρίως μεταξύ των νέων: αυτός είναι ο πραγματικός τρόπος για την καταπολέμηση του ρατσισμού και της ξενοφοβίας.

<SPEAKER ID=53 LANGUAGE="FR" NAME="Pradier">
Κύριε Πρόεδρε, λυπάμαι που θα αποτελέσω μία παραφωνία στο πλαίσιο αυτού που θα αποτελέσει ενδεχομένως μία μεγάλη αρμονία, αλλά πιστεύω ότι προσανατολιζόμαστε προς τον πληθωρισμό ενός ορισμένου αριθμού δομών. Για να είμαι σαφής, θεωρώ ίσως περιττό αυτό το Παρατηρητήριο. 'Οταν γνωρίζουμε την ποιότητα της πρωτοβουλίας του Συμβουλίου της Ευρώπης, που μας φιλοξενεί εδώ, και που επιτέλεσε ένα σημαντικό έργο, το οποίο επισκιάστηκε ενώ είχε το πλεονέκτημα να αφορά ολόκληρη την ήπειρό μας, όλα αυτά τα στοιχεία μας προκαλούν αμηχανία.
<P>
Πράγματι, το είδος του θεσμού που επιλέχθηκε, δηλαδή το Παρατηρητήριο, αποτελεί μέρος μίας κίνησης η οποία συνίσταται στη συσσώρευση των δομών με κίνδυνο την επικάλυψη της εργασίας. 'Επειτα, ευνοεί μία απομάκρυνση της πολιτικής και πιο συγκεκριμένα της πολιτικής πράξης, υπέρ ενός ρόλου παρατηρητή, κάτι που καταδεικνύει την κάπως μαλθακή συναίνεση με την οποία το Κοινοβούλιο μας έχει πρόθυμα εξοικειωθεί. Τέλος, παρουσιάζεται ως μία εναλλακτική λύση σε σχέση με τις δραστηριότητες των ενώσεων πολιτών που πολλαπλασιάζονται στην επικράτεια της 'Ενωσης και τις οποίες θεωρώ πιο σημαντικές.

<SPEAKER ID=54 LANGUAGE="NL" NAME="Vanhecke">
Πρόεδρε, η πολλοστή έκθεση του συναδέλφου Ford για το ρατσισμό έχει αυτή τη φορά ως θέμα την ίδρυση του αποκαλούμενου ευρωπαϊκού παρατηρητηρίου για το ρατσισμό. Αυτό το νέο παιχνιδάκι υπολογίζεται ότι θα στοιχίσει στους ευρωπαίους φορολογούμενους 6 έως 7 εκατ. ECU ετησίως, ποσό το οποίο θα πρέπει να προστεθεί στα 8 εκατ. ECU που διατίθενται φέτος για το επονομαζόμενο έτος κατά του ρατσισμού. Με πρόφαση την καταπολέμηση του ρατσισμού - παρεμπιπτόντως, ενός φαινομένου το οποίο υφίσταται μεν, χωρίς, όμως, να έχει προσλάβει σε καμία ευρωπαϊκή χώρα διαστάσεις που να μπορούν να θεωρηθούν σημαντικές από κοινωνιολογική ή πολιτική άποψη - χρησιμοποιούνται τα χρήματα των φορολογουμένων για την ίδρυση ενός είδους παρατηρητηρίου για τον περιορισμό της ελευθερίας έκφρασης, κατ'αναλογίαν των κέντρων που υπάρχουν ήδη σε διάφορα κράτη μέλη.
<P>
Στη χώρα μου, για παράδειγμα, υπάρχει ήδη μία τέτοια κρατική υπηρεσία, μία Propaganda-Abteilung υπό την ηγεσία κάποιου παπά-Leman, ο οποίος κέρδισε σε σύντομο χρονικό διάστημα το παρατσούκλι του μεγάλου Ιεροεξεταστή Torquemada. Γιατί περί αυτού πρόκειται; δεν πρόκειται για κάποιον αγώνα για την καταπολέμηση του παρεμπιπτόντως ασήμαντου ρατσισμού, αλλά για έναν αγώνα ενάντια στην ελευθερία έκφρασης και ενάντια σε κάθε πολιτική, σε κάθε μορφή έκφρασης της εθνικής και της ευρωπαϊκής ταυτότητας.
<P>
Όταν διαβάζω τις εκθέσεις του συνάδελφου Ford έχω την εντύπωση ότι ευρίσκομαι σε μία άλλη εποχή. Πράγματι, οι εκθέσεις αυτές θυμίζουν την απολυταρχική και μισαλλόδοξη στάση της ισπανικής Ιεράς Εξέτασης, το κάψιμο των βιβλίων στη ναζιστική Γερμανία ή στις Δίκες της Μόσχας. Ίσως όλα αυτά να ακούγονται κάπως υπερβολικά. Διαπιστώνοντας, όμως, ότι πριν από οκτώ ημέρες πραγματοποιήθηκαν στο Στρασβούργο μαζικές διαδηλώσεις ενάντια στο συνέδριο ενός κόμματος το οποίο έλαβε 26 % των ψήφων στην περιφέρεια, διαδηλώσεις οι οποίες επιδοκιμάζονται και χρηματοδοτούνται από το κράτος και την Ευρώπη, δεν πιστεύω ότι υπερβάλλω.
<P>
Εν τω μεταξύ, στα κράτη μέλη της Ένωσης οι απλοί άνθρωποι αντιμετωπίζουν κάθε μέρα τα πραγματικά προβλήματα των αποκαλούμενων πολυ-πολιτισμικών συνοικιών, με τη βία και την τρομοκρατία που ασκούν οι εγκληματικές συμμορίες ξένων, οι οποίες για παράδειγμα κατάστρεψαν το περασμένο Σαββατοκύριακο στην Αμβέρσα το «Cafι Local». Είναι αλήθεια ότι σε όλες τις μεγάλες πόλεις της ηπείρου μας εξακολουθεί να χτυπάει η ωρολογιακή βόμβα του ξεριζώματος και της εξαθλίωσης στην οποία μας υποχρεώνουν με την πρόφαση της «πολυ-πολιτισμικής κοινωνίας». Θα ήταν καλύτερα να εκπονηθεί από το Κοινοβούλιο μία έκθεση γι'αυτό το θέμα.

<SPEAKER ID=55 LANGUAGE="ES" NAME="Terrσn i Cusν">
Κύριε Πρόεδρε, νομίζω πως θα ήταν ιδιαίτερα θετικό αν, στη διάρκεια του ευρωπαϊκού αυτού έτους κατά του ρατσισμού, της ξενοφοβίας και του αντισημητισμού, προχωρούσαμε πέρα από τις διακηρύξεις με τη δημιουργία ενός μόνιμου κέντρου που θα δουλεύει για τους τρεις αυτούς στόχους. Πολύς κόσμος ασχολείται ήδη με τα θέματα αυτά είτε μέσα από τους ίδιους τους κοινωνικούς χώρους και, κυρίως, μέσα από την τοπική και περιφερειακή αυτοδιοίκηση, όπου εκδηλώνονται αρχικά τα προβλήματα της άφιξης ή της παραμονής (και λέω άφιξης επειδή αυτό ισχύει για τη χώρα μου) ατόμων από τρίτες χώρες. Θεωρώ πολύ σημαντικό το Παρατηρητήριο αυτό να συμβάλει στη δημιουργία δικτύων συνεργασίας, στην ανταλλαγή πληροφοριών και στη στήριξη όσων έχουν ήδη δραστηριοποιηθεί στην κατεύθυνση αυτή. Τα έξι εκατομμύρια που θα διαθέσουμε για το σκοπό αυτό δε θα επιβαρύνουν, πιστεύω, ιδιαίτερα τον κοινοτικό προϋπολογισμό ενώ, αν όντως στηρίξουν αυτούς τους στόχους του συντονισμού και της επείγουσας αντιμετώπισης των φαινομένων ρατσισμού, θα μπορούσαν να οδηγήσουν ακόμη και στην εξοικονόμηση και ορθολογικοποίηση των πόρων. Αυτή νομίζω ότι είναι η έννοια του κειμένου που μας παρουσίασε ο εισηγητής και θεωρώ, για το λόγο αυτό, ότι πρέπει να το στηρίξουμε. Εύχομαι, λοιπόν, να εκλείψουν τα εμπόδια στο Συμβούλιο και το Παρατηρητήριο, που θα συσταθεί με βάση τους στόχους που εκφράζουμε σήμερα, να λειτουργήσει παράλληλα με το ευρωπαϊκό έτος κατά ρατσισμού και της ξενοφοβίας.

<SPEAKER ID=56 LANGUAGE="NL" NAME="Van Bladel">
Πρόεδρε, το παρατηρητήριο είναι ένα θεωρητικό μέσο για την καταπολέμηση του ρατσισμού. Κατά τη γνώμη μου, πρακτικά μέτρα όπως η καταπολέμηση της ανεργίας, της εγκληματικότητας, του εμπορίου ναρκωτικών, η αποτελεσματική και, όπως ελπίζω, σε κοινοτικό επίπεδο αντιμετώπιση του ασύλου και της μεταναστευτικής πολιτικής, αλλά κυρίως η προσφορά ενός ικανοποιητικού εκπαιδευτικού προγράμματος για την πρόληψη του ρατσισμού, αποδίδουν πολύ περισσότερο. Επίσης, πρέπει να δούμε κατά πόσο το κέντρο αυτό θα είναι κάτι περισσότερο από το άθροισμα όλων αυτών των μικρών οργανώσεων που προσφέρουν ένα πάρα πολύ ικανοποιητικό έργο από την άποψη της καταπολέμησης του ρατσισμού. Ελπίζω ότι η Επιτροπή μπορεί να προσφέρει κάποιες σχετικές εγγυήσεις. Αυτό που δεν θέλω σε καμία περίπτωση είναι να δημιουργηθεί ένα ακόμη όργανο στο οποίο θα προσφέρονται παχυλοί μισθοί. Αυτό δεν μπορεί να συμβεί σε καμία περίπτωση δεδομένου ότι ο ρατσισμός στην ήπειρό μας έχει οδηγήσει σε γενοκτονία.
<P>
Παρεμπιπτόντως, στην Ευρώπη παρατηρείται μία κρυφή μορφή ρατσισμού και διακρίσεων με την εναντίωση στο ισλάμ. Προφανώς, είναι δύσκολο να γίνει διάκριση μεταξύ ισλαμισμού και ακεραιοφροσύνης. Πρέπει να λάβουμε μέτρα. Ίσως το προς ίδρυση παρατηρητήριο να μπορέσει να διαδραματίσει κάποιο ρόλο στο χώρο αυτό. Ο ρατισμός είναι ένα περίπλοκο πρόβλημα το οποίο έχει δημιουργήσει σύγχυση. Για παράδειγμα, στη σχέση της με την Ευρωπαϊκή Ένωση η Τουρκία βιώνει τη στάση μας ως κρυπτορατσιστική. Ωστόσο, αυτή είναι το λογικό αποτέλεσμα της Παγκόσμιας Διακήρυξης των Δικαιωμάτων του Ανθρώπου. Παρεμπιπτόντως, την περασμένη εβδομάδα ήμουν στη Γενεύη και διαπίστωσα ότι η Επιτροπή των Ηνωμένων Εθνών για τα Ανθρώπινα Δικαιώματα εξακολουθεί να εφαρμόζει τη διακυβερνητική διαδικασία στην περίπτωση κοινών θέσεων του Κοινοβουλίου. Σε περίπτωση που αυτή θα είναι και η προοπτική του παρατηρητηρίου για το ρατσισμό, δεν πρόκειται να σημειωθεί καμία απολύτως πρόοδος στον τομέα αυτό.
<P>
Τέλος, θεωρώ σημαντικό για το μέλλον να απαιτείται η έγκριση του Κοινοβουλίου για τη χορήγηση απαλλαγής όσον αφορά τον προϋπολογισμό του παρατηρητηρίου.

<SPEAKER ID=57 LANGUAGE="DE" NAME="Zimmermann">
Kύριε Πρόεδρε, σήμερα το πρωί, συζητήσαμε για τα ανθρώπινα δικαιώματα στην Eυρωπαϊκή Ένωση, καθώς επίσης και για τις διάφορες μορφές παραβιάσεων των ανθρωπίνων δικαιωμάτων. Aυτό, για ορισμένους συναδέλφους μας, ήταν πάρα πολύ, ενώ για άλλους, πάλι, ήταν πολύ λίγο. H έκθεση του κ. Ford, που βρίσκεται τώρα στην ημερήσια διάταξη, ασχολείται με το ρατσισμό και την ξενοφοβία, και αναρωτιέμαι κατά πόσον αυτή η μορφή παραβίασης των ανθρωπίνων δικαιωμάτων προηγείται ή έπεται της περιφρόνησης προς τους ανθρώπους.
<P>
Δυστυχώς, το φαινόμενο του ρατσισμού και της έχθρας προς τους ξένους, στο σύγχρονο κόσμο μας, που έχει οικοδομηθεί πάνω στα κοινά χαρακτηριστικά και στην ανοχή, δεν είναι περιθωριακό, αλλά μάλλον αυξάνει. Aνεχόμαστε συχνά στην κοινωνία μας δεξιά αποκλίνοντα και εχθρικά προς τους ξένους συνθήματα, χωρίς να προβληματιζόμαστε για το ποιες είναι οι συνέπειες τέτοιων δηλώσεων. Eιδικά σε μια εποχή που η κοινωνική ασφάλεια κλονίζεται από την ανεργία, τη φτώχεια και το οργανωμένο έγκλημα, η αιτία του προβλήματος δεν καταλογίζεται στην εσφαλμένη οικονομική διαχείριση και στα λάθη των κυβερνήσεων, αλλά στο εγγύτερο περιβάλλον, που είναι πιο απτό και πιο εύκολα αναγνωρίσιμο.
<P>
Oι άνθρωποι στην κοινωνία μας δε θεωρούνται πια μονάδες. Yπάρχουν άνθρωποι που, λόγω της εθνικής τους κατάταξης, επιτρέπεται να βρίσκονται εδώ; άλλους, που ονομάζουμε αλλοδαπούς, τους ανεχόμαστε, επειδή ζουν εδώ, πολλά χρόνια. Αλλους, όμως, που δεν έχουν ακόμη το δικαίωμα παραμονής εδώ, θα θέλαμε, όσο το δυνατόν γρηγορότερα να τους δούμε εκτός της επικράτειάς μας. Yπάρχουν και πολλές άλλες μορφές άνισης μεταχείρισης. Για παράδειγμα, άνθρωποι που έχουν εργασία και άνθρωποι στους οποίους δε δίνουμε την ευκαιρία να μπορέσουν να εργαστούν, επειδή δεν έχουμε καμιά δουλειά γι' αυτούς; αλλά και άλλοι άνθρωποι, άλλων πεποιθήσεων, ηλικιωμένοι ανάπηροι, κ.λπ., είναι συχνά θύματα διακρίσεων.
<P>
Tο 1997 είναι το Eυρωπαϊκό Έτος κατά του ρατσισμού και της ξενοφοβίας. Eιδικά αυτό το έτος, θα αποτελούσε όχι μόνο σύμβολο, αλλά και αυτονόητο συμπλήρωμα, το να ιδρύσουμε αυτό το ευρωπαϊκό παρατηρητήριο για τα φαινόμενα ρατσισμού και ξενοφοβίας.
<P>
Mια τέτοια υπηρεσία δε θα έχει μόνο ως καθήκον να συλλέγει και να επεξεργάζεται στοιχεία, αλλά κυρίως να ενημερώνει τους ανθρώπους, να τους διαφωτίζει και να τους ευαισθητοποιεί για το πού αρχίζει το φαινόμενο αυτό και ποιες είναι οι συνέπειές του. H ιστορία μας δίδαξε ότι ο ρατσισμός και η ξενοφοβία καταστρέφουν τους ανθρώπους και φέρνουν πολύ πόνο.

<SPEAKER ID=58 NAME="Flynn">
Κύριε Πρόεδρε, εξ ονόματος της Ευρωπαϊκής Επιτροπής θα ήθελα να συγχαρώ τον κ. Ford και την Επιτροπή Πολιτικών Ελευθεριών και Εσωτερικών Υποθέσεων για την εξαίρετη εργασία την οποία εκπόνησαν και ιδιαίτερα για την ταχύτητα με την οποία αντιμετώπισαν τη συγκεκριμένη πρόταση.
<P>
Δεν υπάρχει βέβαια ανάγκη να τονίσω ότι η Επιτροπή και το Κοινοβούλιο παραμένουν απόλυτα ενωμένοι στον αγώνα τους κατά του αποκρουστικού φαινομένου του ρατσισμού και της ξενοφοβίας και ότι στη συγκεκριμένη πρόταση δεν υπάρχουν θεμελιώδεις διαφορές μεταξύ μας.
<P>
Είναι πολύ αρμόζον το γεγονός ότι το θέμα αυτό συζητείται εδώ στο Στρασβούργο όπου, με τις διαδηλώσεις του πριν από δύο εβδομάδες, ο κόσμος έδειξε την αποστροφή του έναντι του φαινομένου αυτού. Η θέσπιση του παρατηρητηρίου υπογραμμίζει τη δέσμευση της Κοινότητας για την υπεράσπιση των ανθρωπίνων δικαιωμάτων και ειδικότερα για το σεβασμό των ανθρωπίνων δικαιωμάτων στο δίκαιο και τις πολιτικές της. Για να επιτευχθεί αυτό η Κοινότητα και τα κράτη μέλη θα πρέπει να έχουν στη διάθεσή τους επακριβή και αντικειμενικά δεδομένα αναφορικά με όλα τα προβλήματα που συνδέονται με το ρατσισμό και την ξενοφοβία.
<P>
Αναφορικά με τις συγκεκριμένες τροπολογίες που προτείνονται στην έκθεση, είμαι ευτυχής να σας πω ότι μπορώ να αποδεχθώ ολικά τις Τροπολογίες Αριθ. 1, 2, 4, 9, 10, 15, 16 και 19 και μερικά τις Τροπολογίες Αριθ. 6 και 14.
<P>
Οι τροπολογίες εκείνες που η Επιτροπή δεν μπορεί να αποδεχθεί εμπίπτουν γενικά σε δύο ομάδες: η πρώτη ομάδα αποτελείται από εκείνες που αλλάζουν τη φύση του παρατηρητηρίου ή προχωρούν πέραν του αρχικού στόχου της πρότασης, ενώ η δεύτερη ομάδα συμπεριλαμβάνει εκείνες οι οποίες μεταβάλλουν τυποποιημένες συμπεριφορές ή θέτουν θέματα γενικότερης διοργανικής υφής τα οποία θα ήταν καλύτερο να αντιμετωπιστούν εντός ενός διαφορετικού, πιο γενικού, πλαισίου. Από αυτή την πλευρά αναφέρομαι ειδικότερα στις Τροπολογίες Αριθ. 13, 18, 20 και 21 οι οποίες αναφέρονται σε θέματα προϋπολογισμού.
<P>
Επιτρέψτε μου τώρα να εξετάσω λεπτομερέστερα τις τροπολογίες εκείνες που δεν μπορώ να αποδεχθώ: η Τροπολογία Αριθ. 3 αναφέρεται λανθασμένα στον ρόλο του παρατηρητηρίου όταν λέει ότι «αφιερώνεται στην έρευνα». Η Τροπολογία Αριθ. 5 δημιουργεί παραπλανητική εντύπωση δεδομένου ότι παραγνωρίζει το γεγονός πως το παρατηρητήριο θα είναι ανεξάρτητο από την Επιτροπή. Η Τροπολογία Αριθ. 7 θα επέκτεινε το πεδίο εφαρμογής που καθορίζεται από το άρθρο 3 σε τομείς οι οποίοι δεν διαθέτουν συγκεκριμένη βάση στη Συνθήκη και συνεπώς θα εμπόδιζαν την έγκριση της προτάσεως από το Συμβούλιο όπου ορισμένα κράτη μέλη έχουν ήδη επιφυλάξεις, όπως είπε ο κ. Ford, για τη νομική βάση. Η Τροπολογία Αριθ. 8 δεν μπορεί να γίνει αποδεκτή διότι είναι περιττή: η φρασεολογία που προτείνεται από την Επιτροπή αποτελεί μια ικανοποιητικά τυποποιημένη και επαρκή έκφραση και ο χαρακτηρισμός ως νομικού προσώπου δεν περιορίζεται από την εφαρμογή του Δημοσιονομικού Κανονισμού. Η Τροπολογία Αριθ. 11 περιορίζει χωρίς λόγο την αυτονομία του διοικητικού συμβουλίου ενώ η Τροπολογία Αριθ. 12 είναι, κατά την άποψη της Επιτροπής, περιττή.
<P>
Οι Τροπολογίες Αριθ. 13, 18, 20 και 21 αφορούν αντικείμενα προϋπολογισμού και, όπως είπα, θέτουν ευρύτερα θεσμικά προβλήματα. Στο σημείο αυτό η αρχική πρόταση της Επιτροπής αντικατοπτρίζει επακριβώς τα κείμενα με τα οποία ιδρύθηκαν οι άλλοι οργανισμοί και επομένως δεν θα ήταν σκόπιμο να παρεκκλίνουμε από τα κείμενα αυτά στη συγκεκριμένη περίπτωση.
<P>
Τέλος, η Τροπολογία Αριθ. 17 η οποία αναφέρεται στην πρόσληψη του προσωπικού δεν μπορεί να γίνει δεκτή. Η φρασεολογία της προτάσεως είναι η συνήθης και δεν θα ήταν σκόπιμο να αλλάξει αυτή τη στιγμή.
<P>
Επαναλαμβάνω ότι οι διαφορές μας είναι πράγματι πολύ μικρές έναντι του μεγάλου βαθμού συμφωνίας που υφίσταται μεταξύ μας όσον αφορά το βασικό στόχο του παρατηρητηρίου.
<P>
Τέλος, θέλω να σας ευχαριστήσω για μια ακόμη φορά για την ταχύτητα με την οποία εξετάσετε τη συγκεκριμένη πρόταση. Ελπίζω ότι η πρόταση της Επιτροπής μπορεί τώρα να προχωρήσει για ταχεία έγκρισή της από το Συμβούλιο, τροποποιημένη ασφαλώς σύμφωνα με τη γνώμη του Κοινοβουλίου.

<SPEAKER ID=59 NAME="Ford">
Κύριε Πρόεδρε, θα ήθελα να ευχαριστήσω τον Επίτροπο για την εργασία που έχει κάνει σχετικά με το παρατηρητήριο. Γενικά καλωσορίζω τη δήλωση που έκανε αναφορικά με τη γνώμη του Κοινοβουλίου. Το μόνο σημείο που θα τον παρακαλούσα να επανεξετάσει για λογαριασμό της Επιτροπής είναι η Τροπολογία Αριθ. 17. Συνήθως κατανοώ την αναγκαιότητα για την τήρηση των επίσημων κανονισμών αλλά, όπως ανέφερα στην εισαγωγή μου, θα ήταν μάλλον επιπόλαιο να κάνουμε διακρίσεις έναντι προσώπων που δεν έχουν την εθνικότητα κάποιου από τα κράτη μέλη της Ευρωπαϊκής Ένωσης στην πρόσληψη προσωπικού ενός οργανισμού που θα καταπολεμά το ρατσισμό. Αναγνωρίζω ότι δεν πρόκειται για συνήθη πρακτική αλλά εδώ δε μιλάμε για ένα συνήθη οργανισμό. Έτσι θα τον παρακαλούσα να ξανακοιτάξει το θέμα.
<P>
Τέλος, σε απάντηση στο σημείο που έθεσε ο κ. Vanhecke σχετικά με το κάψιμο των βιβλίων. Ίσως στον Οράγγη να μην τα καίνε αλλά ασφαλώς τα αφαιρούν από τις βιβλιοθήκες!

<SPEAKER ID=60 NAME="Flynn">
Κύριε Πρόεδρε, κατανοώ τον κ. Ford. Αποδέχομαι το σημείο που θέτει. Εάν θα μπορούσε να κάνει μια προσπάθεια για να το δει από τη δική μου πλευρά θα κατανοούσε ότι προσπαθούμε να θέσουμε το θέμα στο πλαίσιο του υφισταμένου συστήματος πρόσληψης προσωπικού. Έθεσε ένα σημείο και θα το εξετάσω. Θα πρέπει όμως να κατανοήσει ότι ήδη υφίσταται ένα συγκεκριμένο σύστημα το οποίο εφαρμόζεται σε όλες τις περιπτώσεις και ότι το σημείο που θέτει αποτελεί κάποια αλλαγή που ίσως να μην είναι δυνατή αυτή τη στιγμή.

<SPEAKER ID=61 LANGUAGE="NL" NAME="Oostlander">
Κύριε Πρόεδρε, θα ήθελα να ερωτήσω τον κύριο Επίτροπο σε ποια περίπτωση μπορεί να τροποποιηθεί ένα πρότυπο. Γιατί δεν είναι δυνατό να λέμε ότι, αφ'ης στιγμής έχει τεθεί ένα πρότυπο, δεν υπάρχει καμία δυνατότητα παρέκκλισης από αυτό σε καμία πρόταση. Ωστόσο, λόγω του ιδιαίτερου χαρακτήρα του θέματος αυτού και της ανάγκης να επιτύχουμε το μέγιστο δυνατό αποτέλεσμα, θα πρέπει να είμαστε σε θέση να τροποποιήσουμε και το πρότυπο.

<SPEAKER ID=62 NAME="Flynn">
Κατανοώ το θέμα που έθεσε ο κ. Oostlander. Θα πρέπει όμως και εσείς να κατανοήσετε ότι οποιαδήποτε αλλαγή θα πρέπει να έχει γενική εφαρμογή.
<P>
Είμαι έτοιμος να συζητήσω το θέμα με τον κ. Liikanen, τον συνάδελφό μου που είναι αρμόδιος για θέματα προσωπικού. Πιστεύω ότι δεν θα ήταν σωστό να κάνουμε μιαν αλλαγή μόνο και μόνο γι' αυτή την υπηρεσία χωρίς να μας απασχολήσουν οι γενικότερες επιπτώσεις της σε όλες τις λειτουργίες της Ένωσης. Εν τούτοις σημειώνω το σημείο που θίξατε.

<SPEAKER ID=63 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=4>
Ανάπτυξη, απασχόληση και σύγκλιση
<SPEAKER ID=64 NAME="Πρόεδρος">
Η ημερήσια διάταξη προβλέπει τη συζήτηση της έκθεσης της κ. Randzio-Plath, εξ ονόματος της Επιτροπής Οικονομικής, Νομισματικής και Βιομηχανικής Πολιτικής (Α4-0111/97), σχετικά με την ετήσια οικονομική έκθεση της Επιτροπής για το 1997 - Οικονομική ανάπτυξη, απασχόληση και σύγκλιση για τη μετάβαση στην ΟΝΕ.(COM(97)0027 - C4-0078/97)

<SPEAKER ID=65 NAME="Randzio-Plath">
Kύριε Πρόεδρε, αξιότιμοι κυρίες και κύριοι συνάδελφοι, η εξέλιξη της γενικής οικονομικής κατάστασης στην Eυρωπαϊκή Ένωση, ταιριάζει απόλυτα με την εποχή του έτους. Έφθασε η άνοιξη, αλλά εξακολουθεί να κάνει κρύο. Παρά τις πολύ καλές συνθήκες εκκίνησης, η ανάκαμψη χωλαίνει και δεν προχωρεί ομαλά. Tα άλογα βρίσκονται στο νερό μέχρι την κοιλιά, αλλά δεν πίνουν νερό. H ετήσια οικονομική έκθεση δεν αντιστοιχεί στην πραγματικότητα της καθημερινής ζωής, στην Eυρωπαϊκή Ένωση. Έχει ωραιοποιηθεί έντονα και είναι υπερβολικά αισιόδοξη, παρά τη βελτίωσή της, όσον αφορά την απόστασή της προς την πραγματικότητα, έναντι του προηγουμένου έτους, παρά τις νέες προσεγγίσεις, όσον αφορά τις επιδράσεις της παγκοσμιοποίησης, της τεχνικής προόδου και του ρόλου της χρηματοπιστωτικής και νομισματικής πολιτικής.
<P>
H εμπιστοσύνη των φορέων της οικονομίας στην ευρωπαϊκή ανάπτυξη - κι αυτό θα πρέπει να υπογραμμιστεί εδώ - εξακολουθεί, δυστυχώς, να βρίσκεται σε ύφεση. Mόνο με την έλλειψη εμπιστοσύνης μπορεί να εξηγηθεί ότι, παρά τα υψηλά κέρδη των επιχειρήσεων, παρά τα χαμηλότερα επιτόκια, παρά τη μείωση της φορολογίας των επιχειρήσεων, εξακολουθούν να μη γίνονται επενδύσεις, κυρίως στον ιδιωτικό τομέα, ούτε και αποτελεί ενθαρρυντικό στοιχείο το ότι και στο δημόσιο τομέα το ποσοστό των επενδύσεων μειώθηκε από 3, 5 σε 2, 5 % του ακαθάριστου εθνικού προϊόντος.
<P>
Mου λείπουν - κι αυτή είναι μια αδυναμία της ευρωπαϊκής οικονομικής πολιτικής, γενικώς - σαφή κριτήρια, σίγουρες και αξιόπιστες αποφάσεις στην ευρωπαϊκή οικονομική και δημοσιονομική πολιτική.
<P>
Eδώ και πάνω από δύο χρόνια, λειτουργούν τα κράτη μέλη με τις αποκαλούμενες κατευθυντήριες γραμμές οικονομικής πολιτικής, χωρίς να έχουν καταλήξει σε μια συντονισμένη, σε κοινοτικό επίπεδο, οικονομική πολιτική. Kι αυτό αποτελεί εξήγηση για την αδυναμία της ευρωπαϊκής μας ανάπτυξης.
<P>
Eξακολουθεί να απέχει πολύ ακόμη η Eυρωπαϊκή Ένωση από το να συνταιριάξει, σε κοινοτικό επίπεδο, τα προγράμματα εκσυγχρονισμού της, τα προγράμματα καινοτομιών της. H Eυρωπαϊκή Ένωση θα συνεχίσει να χάνει σε ανταγωνιστικότητα και σε απασχόληση, αν δε γίνει επιτέλους συγκέντρωση δυνάμεων στον τομέα αυτό, και αν δεν κινητοποιήσουμε επιτέλους τα ευρωπαϊκά μέσα χρηματοδότησης γι' αυτόν τον εκσυγχρονισμό, γι' αυτήν την καινοτομική μετάλλαξη. Θα πρέπει να επιβάλουμε στην Eυρωπαϊκή Ένωση το πνεύμα της καινοτομίας, την ισχύ των επενδύσεων και τις θέσεις εργασίας. Προς τούτο χρειάζονται εντονότερες κοινοτικές ενέργειες. Tότε ασφαλώς θα μπορέσει και η ετήσια οικονομική έκθεση να παρουσιάσει άλλα αποτελέσματα.
<P>
Θα πρέπει να ελπίζουμε ότι οι ανοδικές τάσεις θα ενισχυθούν, και ότι επιτέλους θα έλθει η ανακούφιση στην αγορά εργασίας. Σημαντική θα ήταν βεβαίως και μια τροποποιημένη πολιτική προσέγγιση, η οποία θα κάνει σαφές ότι η πολιτική απασχόλησης θα πρέπει να αποτελεί, πρακτικά, βασικό στοιχείο όλων των πολιτικών, από τη διαρθρωτική, την περιφερειακή, τη βιομηχανική πολιτική και την πολιτική για τις καινοτομίες, μέχρι την οικονομική και τη δημοσιονομική πολιτική, καθώς και την πολιτική για τους μισθούς.
<P>
Aσφαλώς και οι συνθήκες προσφοράς στην Eυρωπαϊκή Ένωση μπορούν να βελτιωθούν, από τις δυσκίνητες διαδικασίες χορήγησης αδειών μέχρι την επειγόντως απαραίτητη φορολογική μείωση του παράγοντα εργασία. Σημαντικότερο ωστόσο είναι το ξεπέρασμα της αδυναμίας στις επενδύσεις, καθώς και η αναθέρμανση της εσωτερικής ζήτησης, μέσα στην Eυρωπαϊκή Ένωση, καθώς και η ενίσχυση της αγοραστικής δύναμης των μεγάλων στρωμάτων του πληθυσμού.
<P>
Γνωρίζουμε βέβαια ότι τα προγράμματα βελτίωσης της γενικής οικονομικής κατάστασης έχουν μικρή μόνο δράση, μέσα στο εθνικό πλαίσιο. Όταν τα δύο τρίτα των εισοδημάτων του λαού στην Eυρώπη εισάγονται, τότε φυσικά ατονούν βαθμιαία οι ωθήσεις ζήτησης, που αναπτύσσονται μόνο σε περιφερειακό ή εθνικό επίπεδο. Γι' αυτό και είναι σημαντικό να διαμορφώσουμε την ευρωπαϊκή οικονομική πολιτική κατά τέτοιο τρόπο, ώστε να αξίζει να λέγεται έτσι. M' ένα ενιαίο νόμισμα για την εσωτερική αγορά, που καλύπτει το 90 % της παραγωγής της EE, ασφαλώς και θα είναι δυνατόν να κάνουμε μια επιτυχημένη διαχείριση της ζήτησης.
<P>
H έλλειψη εμπιστοσύνης των φορέων της οικονομίας, αποτελεί εμπόδιο στην ανάπτυξη και στις επενδύσεις. Στο κάτω-κάτω, δεν είναι επιφυλακτικοί μόνον οι ιδιώτες επενδυτές. Eπιπλέον, θα πρέπει να πούμε ότι εκεί που γίνονται επενδύσεις, γίνονται επενδύσεις σε ορθολογικές οργανώσεις και όχι σε επεκτάσεις, κι έτσι οι επενδύσεις αυτές δεν οδηγούν σε νέες θέσεις εργασίας. Aυτά τα αδύνατα σημεία δεν τα τονίζει η ετήσια οικονομική έκθεση.
<P>
Eίναι άκρως σκανδαλώδες το ότι τώρα, κατά την προετοιμασία της Διακυβερνητικής Διάσκεψης, δημιουργείται βέβαια ένα κεφάλαιο για την απασχόληση, αλλά ωστόσο απέχει πολύ από το να υλοποιηθεί ένα σύμφωνο απασχόλησης, και το Eυρωπαϊκό Kοινοβούλιο θεωρεί, ειδικά αυτή την ετήσια οικονομική έκθεση, ως μοναδική αιτιολογία για την επιβολή των αποφάσεων των ευρωπαϊκών συνόδων κορυφής, από το Έσσεν μέχρι το Δουβλίνο, και όσον φορά το σύμφωνο απασχόλησης.
<P>
H οικονομική ανάπτυξη στην Eυρωπαϊκή Ένωση, απαιτεί να γίνουν οι ακόλουθες προσεγγίσεις δράσης: Θα πρέπει να υπάρξει, σε μόνιμη βάση, σαφήνεια για το ότι θα επικρατήσει η Nομισματική Ένωση. H μόνιμη ανασφάλεια του πληθυσμού και των αγορών από την πολιτική αριστοκρατία, είναι αντιπαραγωγική για να παρθούν αποφάσεις για επενδύσεις. Tα ευρωπαϊκά νομισματικά Bαλκάνια αποτελούν εμπόδιο στην πορεία για μεγαλύτερη οικονομική ισχύ της EE.
<P>
Δεύτερον, χρειάζεται μια κατάλληλη και ισορροπημένη policy mix στη Kοινότητα, επειδή μια αποκλειστικά εθνική πολιτική μέσα στην παγκόσμια οικονομία, μπορεί να εφαρμοστεί με ολοένα και μικρότερη επιτυχία. Xρειάζεται μια δημοσιονομική πολιτική, που θα στηρίζει την ασταθή οικονομική βασική νομοθεσία και δε θα την εξασθενίζει.
<P>
Tρίτον, θα πρέπει βέβαια να συνεχιστεί η σταθεροποίηση των προϋπολογισμών, αλλά θα πρέπει να σχεδιαστεί και να εφαρμοστεί μεσοπρόθεσμα, ώστε να μην υπάρξουν πρόσθετα προβλήματα στη γενική οικονομική κατάσταση, και να μπορέσει έτσι να ακολουθηθεί μια λογική, περαιτέρω, επενδυτική πολιτική. H υλοποίηση της Λευκής Bίβλου του Nτελόρ έχει αποτύχει μέχρι σήμερα, αλλά ωστόσο όχι λόγω της μη λήψης απόφασης εκ μέρους του Eυρωπαϊκού Kοινοβουλίου.
<P>
Γι' αυτό και το Eυρωπαϊκό Kοινοβούλιο δικαίως επεσήμαινε ανέκαθεν τα μέσα χρηματοδότησης, σε ευρωπαϊκό επίπεδο. Γιατί δε θα 'πρεπε να χρησιμοποιούνται καινοτομικά, μέσω της Eυρωπαϊκής Tράπεζας Eπενδύσεων, 10 δισεκατ. Ecu κάθε χρόνο στα εκσυγχρονιστικά προγράμματα των έργων υποδομής της Eυρωπαϊκής Ένωσης; Eίναι καιρός να γίνει κάτι τέτοιο.
<P>
Tο Eυρωπαϊκό Kοινοβούλιο, από τότε που άρχισε να ισχύει η Συνθήκη του Mάαστριχτ, έβλεπε τις κατευθυντήριες γραμμές της οικονομικής πολιτικής ως μέσο για να συγκεκριμενοποιήσει το άρθρο 103 και να ξεπεράσει την ανισορροπία μεταξύ Oικονομικής και Nομισματικής Ένωσης. Mέχρι τώρα, καμιά προεδρία δεν μπόρεσε να συμβάλει στο να ξεπεραστεί αυτή, επειδή πάντα επιτυγχανόταν συμφωνία στον ελάχιστο κοινό διαιρέτη. Ίσως η κριτική ανάλυση της ετήσιας οικονομικής έκθεσης, να μπορέσει να συμβάλει επιτέλους στο να ξεκινήσουν κοινές πολιτικές ενέργειες και να δει επιτέλους το φως του κόσμου μια οικονομία της αγοράς στην Ένωση, η οποία θα πλαισιώνεται με μια κοινωνικά συνδεόμενη οικονομική τάξη, με αποτελεσματική για την απασχόληση ανάπτυξη. Xωρίς τον παράγοντα παραγωγικότητας «κοινωνικό κράτος» δεν μπορεί να υπάρξει σταθερή οικονομία, και γι' αυτό και η Eυρωπαϊκή Ένωση έχει την εντολή διαμόρφωσης αυτού του κοινωνικού κράτους, στην οποία θα πρέπει να ανταποκριθεί.

<SPEAKER ID=66 NAME="Hernαndez Mollar">
Κύριε Πρόεδρε, η Ετήσια Οικονομική Έκθεση της Ευρωπαϊκής Επιτροπής για το 1997 έρχεται σε μία από τις πιο κρίσιμες συγκυρίες για τη διαδικασία της ολοκλήρωσης από την οποία διέρχεται η ευρωπαϊκή ήπειρος μετά την υπογραφή της Συνθήκης της Ρώμης, την τεσσαρακοστή επέτειο της οποίας μόλις εορτάσαμε.
<P>
Όσοι υπέγραψαν την ιστορική εκείνη Συνθήκη σίγουρα δε θα μπορούσαν ούτε καν να φανταστούν ότι, 40 χρόνια μετά, το πρόβλημα της ανεργίας θα συνιστούσε τη σοβαρότερη απειλή ενάντια στο στόχο τους που ήταν μία ενωμένη, ευημερούσα και αλληλέγγυα Ευρώπη.
<P>
Σήμερα το σύνολο των ενεργειών των κοινοτικών οργάνων εκτυλίσσεται στο πλαίσιο της Οικονομικής και Νομισματικής Ένωσης. Το νέο αυτό στάδιο εμβάθυνσης της ολοκλήρωσης θα έχει, αναμφίβολα, θετική επίδραση για την επίλυση του προβλήματος της ανεργίας.
<P>
Θεωρώ, λοιπόν, πως η ευθύνη του Σώματος αναφορικά με τη Νομισματική Ένωση έγκειται στην κατά το δυνατόν αποδοτικότερη συνεργασία με στόχο μία νομισματική ένωση στην οποία θα μετάσχουν όσο το δυνατόν περισσότερα κράτη κατά τη χρονική στιγμή που προβλέπει η Συνθήκη. Θεωρώ, συνεπώς, ότι η έκθεση της Επιτροπής είναι, ουσιαστικά, θετική επειδή καταδεικνύει τις προσπάθειες των κρατών μελών να φτάσουν στο ιστορικό αυτό ραντεβού υπό τις καλύτερες συνθήκες. Θα δώσω το παράδειγμα της δικής μου χώρας, της Ισπανίας, που έχει το πιο υψηλό ποσοστό ανεργίας στην Ευρωπαϊκή Ένωση και ελπίζει να μπορέσει να δείξει πως μόνο με τα αυστηρά οικονομικά μέτρα που εφαρμόζονται (και με τη βοήθεια της υποδειγματικής συμφωνίας των κοινωνικών εταίρων για τις μεταρρυθμίσεις στην αγορά εργασίας οι οποίες πλησιάζουν στην κορύφωσή τους) μπορούμε να ατενίσουμε με αισιοδοξία και εμπιστοσύνη ένα ευοίωνο μέλλον για όσους ψάχνουν μια θέση απασχόλησης.
<P>
Στην έκθεση που ενέκρινε η Επιτροπή Οικονομικής Πολιτικής υπάρχουν ορισμένα σημεία που δυσκολεύουν την υπερψήφισή της από την πολιτική μου ομάδα. Θέλω, ωστόσο, να ευχαριστήσω την κ. Randzio-Plath για την καλή της πρόθεση να ενσωματώσει στην έκθεσή της ένα από τα συμπεράσματα της επιτροπής μας. Εν πάση περιπτώσει και δεδομένου ότι η παρέμβασή μου αυτή γίνεται με την ιδιότητα του συντάκτη της γνωμοδότησης της Επιτροπής Κοινωνικών Υποθέσεων, δικό μου καθήκον είναι να δω την έκθεση αυτή από τη σκοπιά του προβλήματος της ανεργίας.
<P>
Η επένδυση στις υποδομές, ο συντονισμός ανάμεσα στις διάφορες αρχές με αρμοδιότητες συναφείς προς το πρόβλημα της ανεργίας, η δημιουργία μηχανισμών οικονομικής ενίσχυσης των μικρών και μεσαίων επιχειρήσεων, η κατάργηση διοικητικών και γραφειοκρατικών εμποδίων, η αξιοποίηση των νέων δυνατοτήτων απασχόλησης σε τομείς όπως το περιβάλλον, οι δραστηριότητες του ελεύθερου χρόνου, ο πολιτισμός και η τρίτη ηλικία, η ενσωμάτωση στη Συνθήκη ενός νέου κεφαλαίου με θέμα την απασχόληση και με εντονότερη τη συμμετοχή του Ευρωπαϊκού Κοινοβουλίου στη χάραξη και στην υλοποίηση μιας πολιτικής απασχόλησης, καθώς και οι νέοι δρόμοι καταπολέμησης της ανεργίας που προτείνει η έκθεση της Επιτροπής, συνιστούν ορισμένες από τις μορφές δράσης που μας επιτρέπουν να μην παραιτούμαστε.
<P>
Πρέπει, όμως, να δραστηριοποιηθούμε επειγόντως επειδή ακριβώς επείγει το συγκεκριμένο πρόβλημα. Η Ετήσια Οικονομική Έκθεση της Επιτροπής είναι, συνολικά, θετική και πρέπει να βοηθήσει όλους όσοι έχουν συναφείς ευθύνες σε μια προσπάθεια αλλαγής του σκηνικού που προδιαγράφεται με τη δημιουργία ελάχιστων θέσεων εργασίας κατά τα επόμενα χρόνια.
<P>
Η ευρωπαϊκή ολοκλήρωση, χάρη στην οποία έγινε πραγματικότητα η πιο μακρόχρονη περίοδος ειρήνης ανάμεσα στα μετέχοντα κράτη, διατρέχει τον κίνδυνο να κατηγορηθεί ως υπεύθυνη για την ανεργία αν δεν κατορθώσουμε να νικήσουμε από κοινού το πρόβλημα αυτό.

<SPEAKER ID=67 LANGUAGE="EN" NAME="Donnelly">
Κύριε Πρόεδρε, εξ ονόματος της ομάδας μου θα ήθελα να ευχαριστήσω την κ. Randzio-Plath για την εξαίρετη έκθεσή της την οποίαν ασφαλώς θα υποστηρίξουμε κατά τη σημερινή ψηφοφορία.
<P>
Θα ήθελα να απευθύνω τις παρατηρήσεις μου στην Ευρωπαϊκή Επιτροπή διότι θα πρέπει να δούμε την ετήσια οικονομική έκθεση και να διερωτηθούμε γιατί άραγε προκαλεί τόσο μειωμένη προσοχή στον τύπο και τα μέσα ενημέρωσης καθώς και στις συζητήσεις που γίνονται στην Ευρωπαϊκή Ένωση, σε σύγκριση με την αντίστοιχη έκθεση του ΟΟΣΑ. Η έκθεση αυτή καλύπτεται σε πολύ μεγαλύτερο βαθμό από τον οικονομικό τύπο και από τις συζητήσεις που γίνονται στα κράτη μέλη.
<P>
Υπάρχουν τρεις λόγοι για τους οποίους η ετησία οικονομική έκθεση της Ευρωπαϊκής Ένωσης προκαλεί αυτό το μειωμένο ενδιαφέρον. Πρώτον, ασχολείται κατά κύριο λόγο με το θέμα της οικονομικής και νομισματικής πολιτικής. Το αντικείμενό της είναι πολύ περιορισμένο. Δεν ασχολείται με τις ευρείες διαρθρωτικές πολιτικές οι οποίες εξισορροπούν την οικονομική και νομισματική πολιτική. Δεν ασχολείται με τις λεπτομέρειες ζητημάτων που σχετίζονται με τις επενδύσεις, την έρευνα και ανάπτυξη, την εκπαίδευση και την κατάρτιση. Αυτά που θα θέλαμε να δούμε από την Επιτροπή κατά την επομένη ετησία έκθεση είναι μια κατάλληλη ισορροπία μεταξύ όλων αυτών των θεμάτων. Θα θέλαμε να δούμε όλες τις οικονομικές δραστηριότητες της Ευρωπαϊκής Ένωσης να αναλύονται πιο εμπεριστατωμένα.
<P>
Δεύτερον, κύριε Επίτροπε, σχετικά με την ανάπτυξη και την απασχόληση: όλοι γνωρίζουμε και έχουμε επανειλημμένα συζητήσει στο Κοινοβούλιο και στα πλαίσια των επιτροπών μας ότι στην Ευρωπαϊκή Ένωση έχουμε ανεπαρκή ανάπτυξη και πολύ υψηλά επίπεδα ανεργίας. Παρόλα ταύτα η έκθεσή σας συγκεντρώνει την προσοχή της στα θέματα του πληθωρισμού και της πολιτικής των επιτοκίων τα οποία είναι βέβαια σημαντικά αλλά δεν είναι τα μόνα.
<P>
Τι συμβαίνει άραγε με τα επίπεδα των επενδύσεων; Γνωρίζω από συζητήσεις που είχα με τους δικούς σας οικονομολόγους της ΓΔ ΙΙ ότι ανησυχούν από τα μειωμένα επίπεδα επενδύσεων στην Ευρωπαϊκή Ένωση. Ο σημερινός ρυθμός επενδύσεων στην Ευρώπη είναι μόνον το 19 % του ΑΕγχΠ τη στιγμή που χρειαζόμαστε ένα ρυθμό επενδύσεων από 25 % εάν θέλουμε να προωθήσουμε το δυναμικό και τις ευκαιρίες ανάπτυξης της Ευρωπαϊκής Ένωσης ούτως ώστε να δημιουργήσουμε θέσεις εργασίας. Μελλοντικά θα πρέπει να ασχοληθούμε περισσότερο με το αντικείμενο αυτό.
<P>
Ασφαλώς ο τρίτος λόγος για τον οποίο η έκθεση αυτή δεν λαμβάνεται υπόψη από εκείνους που ασχολούνται με την οικονομική πολιτική της Ευρώπης είναι ότι θεωρείται ως υποκειμενική και όχι ως αντικειμενική. Αντιμετωπίζεται κατά μεγάλο μέρος ως μια άσκηση επί χάρτου την οποία διενεργεί η Ευρωπαϊκή Επιτροπή.
<P>
Θα πρέπει να αναγνωρίσουμε ότι η έκθεση αυτή αποτελεί το Ο της ΟΝΕ, αποτελεί την οικονομική πτυχή της ΟΝΕ και εάν δεν επιτύχουμε να προσδώσουμε στις οικονομικές πτυχές της ΟΝΕ αληθή ουσία τότε ο κόσμος θα πιστεύσει ότι αναφερόμαστε μόνο σε μια νομισματική ένωση.
<P>
Για τους παραπάνω λόγους θα ήθελα να σας προτείνω, κύριε Επίτροπε, για την έκθεση του 1998 να υπάρξουν οι κατάλληλες διαβουλεύσεις με όλους τους οικονομικούς παράγοντες της Ευρωπαϊκής Ένωσης και ότι οι οικονομολόγοι σας θα πρέπει να μιλήσουν με ανεξάρτητους εμπειρογνώμονες όπως γίνεται στη Γερμανία, στις ΗΠΑ και στον ΟΟΣΑ. Κάνοντας αυτό θα δημιουργηθεί η ευκαιρία για την αντικατάσταση της στείρας συζήτησης που κάνουμε σήμερα για την οικονομία της ΕΕ με μια συζήτηση περιεκτική και χρήσιμη.

<SPEAKER ID=68 NAME="von Wogau">
Kύριε Πρόεδρε, αξιότιμοι κυρίες και κύριοι συνάδελφοι, η ετήσια οικονομική έκθεση αποτελεί, για το Eυρωπαϊκό Kοινοβούλιο, σημαντική βάση για τις περαιτέρω διαβουλεύσεις, κατά τη διάρκεια του τρέχοντος έτους, για να βελτιωθεί η κατάσταση στην απασχόληση.
<P>
Kατά τις διαβουλεύσεις στην Eπιτροπή Oικονομικής Πολιτικής, μπορέσαμε να δούμε ότι τη ρεαλιστική αισιοδοξία, που χαρακτηρίζει την έκθεση, τη συμμερίζεται η πλειοψηφία των μελών της αρμόδιας αυτής επιτροπής. H ρεαλιστική αυτή αισιοδοξία επιβεβαιώθηκε και πάλι, ως γνωστόν, κατά τις διαβουλεύσεις στο Nordwijk. Eκεί επιβεβαιώθηκε για μια φορά ακόμη, πρώτον, το χρονοδιάγραμμα για την υλοποίηση της Nομισματικής Ένωσης. Δεύτερον, ξεκαθάρισε η σχέση μεταξύ των χωρών οι οποίες θα συμμετέχουν από την αρχή, κι εκείνων οι οποίες θα προσχωρήσουν αργότερα, με τη συμφωνία για το Eυρωπαϊκό Nομισματικό Σύστημα και την τροποποιημένη συνέχισή του, και τρίτον, επιτεύχθηκε συμφωνία, στο Συμβούλιο Yπουργών, για το σύμφωνο σταθερότητας. Ως πρόεδρος, ωστόσο, της Eπιτροπής Oικονομικής, Nομισματικής και Bιομηχανικής Πολιτικής του Eυρωπαϊκού Kοινοβουλίου, θα ήθελα να επισημάνω, με μεγάλη σαφήνεια, ότι οι διαβουλεύσεις για το σύμφωνο σταθερότητας δεν έχουν ολοκληρωθεί, ότι θα γίνει εδώ μια δεύτερη ανάγνωση στο Eυρωπαϊκό Kοινοβούλιο και ότι προσδοκούμε - θα κάνουμε ό, τι καλύτερο μπορούμε για να ολοκληρώσουμε τις διαβουλεύσεις μέχρι τα μέσα του τρέχοντος έτους - οι απόψεις του Eυρωπαϊκού Kοινοβουλίου να βρουν απήχηση στις οριστικές διαβουλεύσεις για το σύμφωνο σταθερότητας.
<P>
Kαι τώρα, όσον αφορά τα εμφανισθέντα προβλήματα. Διαπιστώνουμε ότι η εξέλιξη των εξαγωγών είναι βέβαια θετική, αλλά, όπως σωστά είπε η εισηγήτρια, η ζήτηση στην εσωτερική αγορά παρουσιάζει μεγάλη υστέρηση. Διαπιστώνουμε ότι οι επενδύσεις δεν είναι έντονες, παρόλο που οι συνθήκες πλαίσιο για την οικονομία είναι πολύ θετικές, και ότι εδώ το θέμα είναι να ενισχυθεί η εμπιστοσύνη. Στις συζητήσεις με οικονομικούς παράγοντες και επενδυτές, διαπιστώνω συνεχώς ότι εξακολουθεί να λείπει η εμπιστοσύνη σε μια σαφή οικονομική ανάπτυξη, σε πολλές χώρες της Eυρωπαϊκής Ένωσης. Kαι επιπλέον έχουμε ακόμη και την μη ικανοποιητική κατάσταση, όσον αφορά την ανεργία, όπου θα πρέπει να γνωρίζουμε πολύ καλά ότι αυτή είναι ένα διαρθρωτικό πρόβλημα και ότι το προβλεπόμενο ποσοστό ανάπτυξης 2, 3 % δεν είναι αρκετό για να λύσει το πρόβλημα της ανεργίας.
<P>
Eπιτρέψτε μου όμως να πάρω θέση και σε ορισμένα σοβαρά θέματα της παρούσας συζήτησης. Kατ' αρχήν, όσον αφορά το θέμα «Λιτότητα, λόγω Mάαστριχτ». Σε πολλά σημεία λέχθηκε ότι θα πρέπει να κάνουμε οικονομία, λόγω της Nομισματικής Ένωσης και λόγω της Συνθήκης του Mάαστριχτ. Θα πρέπει όμως να πούμε ότι το ίδιο θα έπρεπε να κάνουμε κι αν δεν υπήρχε η Συνθήκη του Mάαστριχτ και η Nομισματική Ένωση, ότι το συνολικό χρέος στην Eυρωπαϊκή Kοινότητα είναι υπερβολικά υψηλό, με μεγάλη διαφορά, και ότι οι επιβαρύνσεις των προϋπολογισμών, λόγω των τόκων, ανέρχονται κατά μέσο όρο στο 20 έως 30 % των προϋπολογισμών. Aυτό δείχνει ότι η ελευθερία των κινήσεών μας και η ανταγωνιστικότητά μας χάνεται, και ότι η πορεία για τη σταθεροποίηση των προϋπολογισμών θα πρέπει να συνεχιστεί.
<P>
Ένα δεύτερο θέμα που θίχθηκε στην έκθεση της συναδέλφου Randzio-Plath, είναι τα περιθώρια αξιολόγησης του δημοσιονομικού ελλείμματος και του δημόσιου χρέους. Aυτό είναι ένα θέμα που σίγουρα θα μας απασχολήσει τους επόμενους μήνες; εδώ χρειαζόμαστε περισσότερη σαφήνεια.
<P>
Θα ήθελα να επισημάνω ότι μερικές προκαταρκτικές αποφάσεις έχουν ήδη ληφθεί προς την κατεύθυνση αυτή, οι οποίες επισημαίνουν την υπεύθυνη αξιοποίηση αυτών των περιθωρίων αξιολόγησης. Έτσι, η Συνθήκη του Mάαστριχτ δίνει τη δυνατότητα να συμμετάσχει κανείς στην πρώτη φάση της Nομισματικής Ένωσης την 1.1.1999, και η σχετική απόφαση θα πρέπει να ληφθεί είτε βάσει εκτιμήσεων είτε βάσει πραγματικών αριθμών. Διαπιστώνουμε, λοιπόν, πως στο μεταξύ πάρθηκε η απόφαση να αποφασιστεί η συμμετοχή στην πρώτη φάση, βάσει των πραγματικών αριθμών. Kαι μερικές άλλες αποφάσεις πάρθηκαν, στο μεταξύ, προς την κατεύθυνση αυτή, και υποθέτω πως στις 23 Aπριλίου, όταν δώσει η Eπιτροπή στη δημοσιότητα τις εκτιμήσεις της για τους αριθμούς του 1996, το Eυρωπαϊκό Kοινοβούλιο θα έχει τη δυνατότητα, στην αντίστοιχη συζήτηση, που υποθέτω ότι θα γίνει πριν από τη συνέντευξη τύπου, να ζητήσει περαιτέρω σχετικές διευκρινίσεις.

<SPEAKER ID=69 LANGUAGE="IT" NAME="Garosci">
Κύριε Πρόεδρε, με τη συνήθη ετήσια εξέταση της οικονομικής έκθεσης η Ευρωπαϊκή Ένωση ετοιμάζεται να αντιμετωπίσει ζητήματα θεμελιώδους σημασίας για το μέλλον της Κοινότητας. Κάθε χρόνο, τη στιγμή της συζήτησης, έχουμε καθήκον να σταθούμε και να σκεφτούμε τι έχουμε κάνει κατά τους προηγούμενους δώδεκα μήνες για τη δημιουργία μίας πραγματικής οικονομικής σύγκλισης μεταξύ των χωρών μελών. Εάν αυτό γινόταν με συγκεκριμένο τρόπο, θα βλέπαμε να βελτιώνονται τα σενάρια της Κοινότητας σε σχέση με τα τρία κύρια προβλήματα που εξετάζει η έκθεση: την ανάπτυξη, τη σύγκλιση προς τη Νομισματική Ένωση και την απασχόληση. Αντίθετα είναι μέχρι στιγμής πενιχρά τα πρακτικά αποτελέσματα που ο ευρωπαίος πολίτης, και ειδικότερα ο, μικρός ή μεγάλος, επιχειρηματίας κατορθώνει να διακρίνει σε αυτά τα τρία βασικά κεφάλαια για το μέλλον της ευρωπαϊκής οικονομίας.
<P>
Κυρίως όσα λέγονται για την ανεργία καταγγέλλουν την αναποτελεσματικότητα των προσπαθειών που έχουν καταβάλει τα κοινοτικά θεσμικά όργανα για να επιλύσουν το πρόβλημα, που ήταν και είναι το πρωτεύον μεταξύ όλων εκείνων που παρουσιάζονται στα κράτη μέλη και στο σύνολο της Ευρωπαϊκής Ένωσης. Δεν μπορούμε να έχουμε ελλείψεις στο οικονομικό πεδίο χωρίς αυτές οι ελλείψεις να μην έχουν αναπόφευκτες επιπτώσεις στο κοινωνικό επίπεδο. Μπορούμε να εξεύρουμε δικαιολογίες εάν δεν κατορθώνουμε να σχηματίσουμε ένα στρατιωτικό σώμα για να συμβάλουμε στην κατάπαυση των συγκρούσεων στην πρώην Γιουγκοσλαβία, αλλά δεν έχουμε καμμία δικαιολογία εάν δεν βοηθούμε τις επιχειρήσεις να είναι ανταγωνιστικές στην αγορά, να αναπτύσσονται, να εξελίσσονται και επομένως να δημιουργούν νέες θέσεις εργασίας.
<P>
Η Επιτροπή Οικονομικής Πολιτικής έχει επεξεργασθεί μία πρόταση ψηφίσματος που, εάν από τη μία πλευρά, επαινεί την εργασία της Επιτροπής, από την άλλη, ζητά από την Επιτροπή μία άμεση και κατηγορηματική απάντηση σχετικά με το πρόβλημα της αναζωογόνησης της αγοράς εργασίας. Η κύρια λύση συνδέεται άμεσα με τις μικρομεσαίες επιχειρήσεις. Ενίσχυση της ανάπτυξής τους σημαίνει διευκόλυνση των δραστηριοτήτων τους, λιγότερη γραφειοκρατία, μικρότερες φορολογικές επιβαρύνσεις, ανάδειξη του ρόλου του επιχειρηματία ώστε να αποτελεί παράδειγμα για τους νέους, που διαφορετικά προσελκύονται από πιο βολικές εναλλακτικές λύσεις, που οδηγούν αναπόφευκτα στην ανεργία.
<P>
Υπάρχει μία τελευταία πλευρά, ή ένα όργανο που αποτελεί συγχρόνως μέσο και σκοπό για την παγίωση μιας πραγματικά κοινοτικής οικονομίας: το ενιαίο νόμισμα. Με το εύρω, όντως, ο ευρωπαίος πολίτης, και ως καταναλωτής, θα ανακαλύψει ότι ζει σε μία μεγάλη εσωτερική αγορά, όπου με ένα μόνο νόμισμα αγοράζει, σπουδάζει, ταξιδεύει σε δεκαπέντε διαφορετικά κράτη. Με το εύρω, τέλος, όλα τα κοινοτικά όργανα και τα κράτη μέλη θα εξεύρουν, αφού βεβαίως ξεπερασθούν οι αυτονόητες αρχικές δυσκολίες, το όργανο εκείνο που θα τις αναγκάσει να σκέπτονται με πραγματικά ευρωπαϊκό τρόπο.

<SPEAKER ID=70 LANGUAGE="ES" NAME="Gasςliba i Bφhm">
Κύριε Πρόεδρε, κυρίες και κύριοι βουλευτές, ενόψει της Οικονομικής και Νομισματικής Ένωσης και του ευρώ η Ετήσια Έκθεση της Επιτροπής για το 1997 αποκτά ιδιαίτερο ενδιαφέρον για μία χρονιά-κλειδί σε ό, τι αφορά την υλοποίηση των προαναφερθέντων στόχων, δηλαδή της Οικονομικής και Νομισματικής Ένωσης και του ευρώ.
<P>
Στην πορεία προς την οικονομική σύγκλιση, οι οικονομίες της Ευρωπαϊκής Ένωσης παρουσιάζουν εξαιρετική εικόνα ως προς τα ποσοστά του πληθωρισμού και των επιτοκίων και ως προς τη νομισματική σταθερότητα. Οι δυσκολίες εντοπίζονται στην προσαρμογή των αντίστοιχων στόχων σε όσα συνεπάγεται ο περιορισμός του δημόσιου χρέους και των δημόσιων ελλειμμάτων, εξ ου και η νευραλγική σημασία, πέρα από τις αναγκαίες προσπάθειες δημοσιονομικής αυστηρότητας και λιτότητας, της τήρησης των προβλέψεων για την οικονομική ανάπτυξη, η οποία είναι και η σημαντικότερη, κατά τη γνώμη μου, κατεύθυνση που πρέπει να ακολουθηθεί σήμερα.
<P>
Συμμεριζόμαστε τον προβληματισμό που εκφράζεται στην έκθεση για την ανάγκη να αντιμετωπιστεί με ιδιαίτερη προσοχή το σοβαρότερο κοινωνικό πρόβλημα της Ευρωπαϊκής Ένωσης: η ανεργία. Το υψηλό ποσοστό ανεργίας περιορίζει ασφυκτικά τις δυνατότητες της Ευρωπαϊκής Ένωσης, γεγονός που μας αναγκάζει να επικεντρωθούμε στο ξεπέρασμα των σοβαρών ελλείψεων και των αγκυλώσεων που επιδρούν αρνητικά στον παραγωγικό ιστό της Ευρωπαϊκής Ένωσης, καθιστώντας αναγκαία την εμβάθυνση (όπως κάνει η συνάδελφος κυρία Randzio-Plath με την έκθεσή της) στη διαδικασία του ανοίγματος και της φιλελευθεροποίησης σε τομείς-κλειδιά, την εντονότερη εφαρμογή ερευνητικών και αναπτυξιακών προγραμμάτων, τη διεύρυνση της ευρωπαϊκής εσωτερικής αγοράς και την υλοποίηση των προτάσεων της Λευκής Βίβλου του κ. Delors οι οποίες, δυστυχώς, μπλοκαρίστηκαν από το Συμβούλιο.
<P>
Θα ήθελα, μόνο, να τονίσω ότι εμείς εμμένουμε περισσότερο στη θέση μας για την υλοποίηση της ευρωπαϊκής εσωτερικής αγοράς και στο να ξεπεραστούν οι αγκυλώσεις παρά σε ορισμένες πιο επεμβατικής χροιάς πτυχές της έκθεσης της κ. Randzio-Plath και για το λόγο αυτό υποστηρίζουμε τις τροπολογίες που κινούνται σε μία τέτοια κατεύθυνση, στηρίζοντας συνολικά την έκθεση επί της Ετήσιας Οικονομικής Έκθεσης για το 1997.

<SPEAKER ID=71 LANGUAGE="PT" NAME="Ribeiro">
Κύριε Πρόεδρε, αρχίζουμε, και με ικανοποίηση, υπογραμμίζοντας ένα σημείο συμφωνίας με τη συνάδελφο κ. Randzio-Plath όταν υιοθετεί και ενισχύει την ανησυχία που προκάλεσε η υπερβολική αισιοδοξία η οποία προκύπτει από θέσεις που καθίστανται επίσημες.
<P>
Κατά τη γνώμη μας, η αισιοδοξία αυτή απορρέει από την πρόθεση και την προσπάθεια να δημιουργηθεί ένα περιβάλλον ευνοϊκό για τη συνέχιση μίας στρατηγικής και οικονομικών πολιτικών που με κανέναν τρόπο δεν δικαιολογούν την ευλογία των αναλύσεων του παρόντος, όπως επίσης δεν μπορούν, εάν συνεχισθούν, να στηρίξουν τον αισιόδοξο τόνο των προοπτικών για το μέλλον. Κατανοούμε ότι η εμπιστοσύνη θεωρείται αναγκαία ώστε οι προσδοκίες, ως παράγοντας της οικονομικής εξέλιξης, να συμβάλουν για τη βελτίωση της συγκυρίας, αλλά δεν δεχόμαστε, μέσα από μία χειραγώγηση των αναπαραστάσεων της πραγματικότητας, να χρησιμεύει ως στοιχείο για τη συνέχιση αυτής της στρατηγικής και αυτών των πολιτικών.
<P>
Θεωρούμε, αφετέρου, στην έκθεση που εξετάζουμε εδώ, ότι είναι φανερή η έλλειψη μίας προσέγγισης συνόλου η οποία να αξιολογεί την απαραίτητη συναρμογή των πτυχών της προσφοράς και της ζήτησης, το ρόλο των δημόσιων επενδύσεων καθώς και τις προϋποθέσεις τους που απορρέουν από κριτήρια υπερβολικού ελέγχου των δημοσίων οικονομικών ο οποίος ακινητοποιεί τις ίδιες τις απαραίτητες δημόσιες επενδύσεις.
<P>
Θεωρούμε την πτυχή αυτή τόσο πιο σημαντική όσο η κατάσταση στην οποία βρίσκεται η παραγωγική οικονομία και, κυρίως, η κοινωνική κατάσταση είναι αποτέλεσμα μίας επιλογής πολιτικών, υπέρ της προσφοράς, και της αμφισβήτησης και του πλήγματος εργασιακών και κοινωνικών συνθηκών, που άλλωστε εκφράστηκε επίσης κατ'επανάλειψη με την μη εκπλήρωση των προβλέψεων.
<P>
Γι'αυτό πιστεύουμε ότι οφείλουμε, για άλλη μία φορά, να καταγείλουμε την επιμονή και την επιτάχυνση της στρατηγικής και των οικονομικών πολιτικών που οδήγησαν σε αυτές τις καταστάσεις, ενώ είναι σαφές ότι οι ίδιες πολιτικές και στρατηγικές δεν θα μπορέσουν να ανατρέψουν την πορεία των εξελίξεων, μάλλον θα τις επιδεινώσουν.
<P>
Θα ήταν σχεδόν περιττό να αναφέρω ότι, από τη δική μας οπτική, η παρουσίαση του ενιαίου νομίσματος ως μεγάλου στόχου, ή μεγάλου εθνικού και ευρωπαϊκού σκοπού, ή πανάκειας για επίλυση όλων των οικονομικών και κοινωνικών δεινών, αποτελεί μοιραία δημιουργία συνθηκών για μία νέα απογοήτευση, σε αυτή την πορεία όπου ο Cechini ανήγγειλε αυτό που δεν πραγματοποιήθηκε, το Μάαστριχτ προπαγανδίστηκε ως το αντίθετο από αυτό που θα ήταν, η Λευκή Βίβλος για την ανταγωνιστικότητα, την απασχόληση και την ανάπτυξη δεν εμπόδισε τη συνέχιση και την επιδείνωση της ανεργίας, την ανυπαρξία ή την αδυναμία της ανάπτυξης και την ελάχιστη ανταγωνιστικότητα.
<P>
Ως καινοτομία, στην έκθεση αυτή της Επιτροπής που έχουμε εδώ ενώπιον μας, θα μπορούσαμε να υπογραμμίσουμε τη σημασία που αποδίδεται στο ζήτημα του μισθολογικού διασκορπισμού με βάση το παράδειγμα των Ηνωμένων Πολιτειών, με μία μυθοποιημένη ελαστικότητα προς τα κάτω, που δεν μπορούμε να μην τη θεωρούμε σοβαρή αναφορά διότι παραγνωρίζει καταστάσεις, όπως η κατάσταση της Πορτογαλίας, όπου το μισθολογικό φάσμα είναι του μεγέθους των Ηνωμένων Πολιτειών, όπου μία τέτοια ελαστικότητα προς τα κάτω θα επιδείνωνε κοινωνικές καταστάσεις ανισορροπίας που βρίσκονται ήδη στα όρια του ανεκτού, αν όχι για την οικονομία, από κοινωνικής πλευράς.
<P>
Υπάρχει ένας ολόκληρος προβληματισμός που πρέπει επειγόντως να κάνουμε και να εγκατελείψουμε τη στάση αβάσιμης αισιοδοξίας, την απουσία συνολικής και διαρθρωμένης προσέγγισης της οικονομίας, την περιφρόνηση για τις κοινωνικές συνέπειες των οικονομικών επιλογών, την επιμονής και επιτάχυνση όσων είχαν αποτελέσματα τα οποία είναι αδιαμφισβήτητα αρνητικά.
<P>
Δεν υπάρχει επιθυμία για μεταστροφή της στρατηγικής και των οικονομικών πολιτικών διότι εξυπηρετούν χρηματοοικονομικά συμφέροντα και ομάδες. Το κατανοούμε αλλά αυτό ακριβώς απαιτεί από εμάς, με μεγαλύτερη δύναμη και πείσμα, να δηλώσουμε ότι έχουμε άλλα συμφέροντα και ομάδες να προστατέψουμε, ότι υπάρχουν κοινωνικές καταστάσεις που πρέπει πρωτίστως να ληφθούν υπόψη. Και ότι, επομένως, χρειάζεται μία άλλη πολιτική. Οικονομική και όχι μόνο.

<SPEAKER ID=72 LANGUAGE="FI" NAME="Hautala">
Αξιότιμε κύριε Πρόεδρε, στην ετήσια οικονομική έκθεση της Επιτροπής σχετικά με το τρέχον έτος υπογραμμίζεται, σε υπερβολικό βαθμό, η ανάγκη για ανάπτυξη και ενίσχυση των μηχανισμών προσφοράς. Γι' αυτό και πιστεύω ότι η έκθεση της κυρίας Ράντσιο - Πλατ είναι ιδιαίτερα αξιέπαινη: η εισηγήτρια θέλει να μας υπενθυμίσει ότι η αύξηση της ζήτησης είναι απαραίτητη στην Ευρωπαϊκή Ένωση δεδομένου ότι αυτή κυμαίνεται, επί του παρόντος, σε χαμηλά επίπεδα. Το γεγονός αυτό αποτελεί τροχοπέδη για την αναζωογόνηση της οικονομίας και για την πραγματοποίηση των αποκαλουμένων «συνετών» επενδύσεων.
<P>
Η κυρία Ράντσιο-Πλατ υποβάλλει ορισμένες ιδιαίτερα εποικοδομητικές και ενδιαφέρουσες προτάσεις στην έκθεσή της αυτή υπέρ της οποίας έχει ταχθεί η πολιτική μας ομάδα. Η εισηγήτρια διαπιστώνει ότι οι επενδύσεις πρέπει να αντιμετωπίζονται κατά τρόπο διαφορετικό από αυτόν που αντιμετωπίζονται οι καταναλωτικές εκείνες δαπάνες οι οποίες δεν δημιουργούν καινοτομίες και δεν προωθούν την ανάπτυξη. Η άποψη αυτή θα έπρεπε να ληφθεί υπόψη ακόμη και στα κριτήρια του Μάαστριχτ. Όλες οι επιδράσεις των δημοσίων δαπανών θα πρέπει να εξετάζονται σε μακροπρόθεσμη βάση. Δεν είναι λογικό να κάνουμε οικονομίες σε θέματα για τα οποία θα αναγκασθούμε, εμείς και οι κοινωνίες μας, να καταβάλουμε αργότερα πολύ μεγαλύτερα ποσά. Ίσως είναι γεγονός ότι μία καλή και λογική κοινωνική πολιτική αποτελεί αποδοτική και συνετή επένδυση για το μέλλον.
<P>
Θα έπρεπε, επίσης, να εξετάσουμε εάν η άποψη περί συνετής επενδυτικής πολιτικής για το μέλλον πρέπει να λαμβάνεται υπόψιν και κατά την κατάρτιση ολοκλήρου του προϋπολογισμού της Ευρωπαϊκής Ένωσης. Είναι γνωστόν ότι ο προϋπολογισμός αυτός καταρτίζεται κυρίως με βάση το παρελθόν. Το ήμισυ του προϋπολογισμού αφορά επιδοτήσεις που προορίζονται για τον τομέα της γεωργίας. Γιατί να μην καταρτίζεται ολόκληρος ο προϋπολογισμός της Ένωσης με γνώμονα το μέλλον και κατά τρόπο που να δημιουργεί προϋποθέσεις για οικονομική ανάπτυξη; Τελικά διαφωνούμε με την κυρία Ράντσιο-Πλατ μόνο ως προς την επιλογή της χρονικής στιγμής για την μετάβαση στο ευρώ. Κατά τη γνώμη μου, η μετάβαση στο ενιαίο νόμισμα αποτελεί ένα υπερβολικά τολμηρό βήμα όσο η έννοια της οικονομικής πολιτικής σε επίπεδο Ένωσης είναι ασαφής και όσο η πολιτική αυτή δεν εμπεριέχει προοπτικές για το μέλλον.

<SPEAKER ID=73 LANGUAGE="FR" NAME="Castagnθde">
Κύριε Πρόεδρε, θα ήθελα καταρχή να συγχαρώ την κ. Randzio-Plath για τις μεγάλες αρετές της έκθεσής της. Διπλωματική αρετή, καταρχή, όταν εκφράζει ικανοποίηση για την αισιόδοξη αξιολόγηση της εκτελεστικής Επιτροπής. Αρετές επί της ουσίας, κυρίως, όταν υποστηρίζει τη διαδικασία νομισματικής ενοποίησης, ζητώντας ταυτόχρονα, αφού υπενθυμίσει τη δραματική αδυναμία της ζήτησης στους κόλπους της 'Ενωσης, δραστήρια μέτρα υπέρ της ανάπτυξης και της απασχόλησης.
<P>
'Οσο για μας πάντως - και θα είμαστε ίσως κάπως λιγότερο διπλωμάτες -, μας προξενεί κάποια κατάπληξη όταν βλέπουμε την Επιτροπή να αναφέρεται, στην πολύ πρόσφατη έκθεσή της σχετικά με την ευεργετική κατάσταση της ενισχυμένης συνεργασίας, σε αυτό που αποκαλεί «δυναμικό εργαζομένων» το οποίο διαθέτει η 'Ενωση, το οποίο αποτελείται όχι μόνο από 18 εκατομμύρια ανέργους αλλά και από ένα επιπλέον απόθεμα τουλάχιστον 9 εκατομμυρίων ατόμων που θα εντασσόταν στην ενεργό επαγγελματική ζωή εάν υπήρχαν θέσεις απασχόλησης. Στην πραγματικότητα, πρέπει να φοβόμαστε μήπως η Ευρωπαϊκή 'Ενωση δεν επιβιώσει με τη διαρκή διατήρηση μίας τέτοιας κληρονομιάς.
<P>
Η κ. Randzio-Plath έχει απολύτως δίκιο όταν λέει ότι, αφού κερδίσαμε την εμπιστοσύνη των αγορών - είναι κάτι που στο εξής έχει σχεδόν κατακτηθεί - πρέπει σήμερα και επειγόντως να κερδίσουμε την εμπιστοσύνη των καταναλωτών, δηλαή των πολιτών της 'Ενωσης, προωθώντας την ανάπτυξη και την απασχόληση. Το ζήτημα, ασφαλώς, είναι να βρούμε με ποιον τρόπο θα το κάνουμε, κυρίως επειδή δεν μπορούμε πια να χρησιμοποιούμε το νομισματικό εργαλείο και εφόσον, εξάλλου, οι χώρες μέλη, δεσμευμένες από το σύμφωνο σταθερότητας, δεν είναι σε θέση να δώσουν τις αναγκαίες απαντήσεις, καθώς η συγκυρία τους στερεί από κάθε περιθώριο ελιγμών. Η απάντηση είναι λοιπόν αναγκαστικά ευρωπαϊκή. Πιστεύουμε ότι στο επίπεδο της 'Ενωσης πρέπει να καθοριστεί και να τεθεί σε εφαρμογή μία ισχυρή πολιτική για την ανάπτυξη και για την απασχόληση, ασφαλώς κατά προτεραιότητα με τα μέσα που προτείνει η κ. Randzio-Plath, δηλαδή με την προώθηση των ιδιωτικών επενδυσεων και των δημόσιων επενδυσεων. Προώθηση των ιδιωτικών επενδύσεων διευκολύνοντας την πρόσβαση των μικρομεσαίων επιχειρήσεων στην πίστωση, και έχει ήδη γίνει λόγος γι'αυτό. Προώθηση των δημόσιων επιχειρήσεων με την ανάπτυξη της πολιτικής των δικτύων, της πολιτικής έρευνας και ανάπτυξης και, γενικότερα, με την ανάπτυξη των διαρθρωτικών πολιτικών.
<P>
Σε σχέση με το θέμα αυτό, δεν είναι δυνατό παρά να ανησυχούμε σοβαρά από το πνεύμα σταθερoποίησης, ή ακόμη και μείωσης των μέσων της 'Ενωσης που πρυτανεύει στην προετοιμασία του προϋπολογισμού της 'Ενωσης για το 1998, στις μεσοπρόθεσμες χρηματοδοτικές προοπτικές και στη μεταρρύθμιση των διαρθρωτικών ταμείων. Υπάρχει στο σημείο αυτό ένα οικονομικό και πολιτικό λάθος, λαμβάνοντας υπόψη τη συγκυρία και την κατάσταση της κοινής γνώμης μας. Και, ακόμη πιο θεμελιώδες, αυτός ο τρόπος θεώρησης των πραγμάτων αντιβαίνει στο στόχο της οικοδόμησης μίας οικονομικής , επιμένουμε, και νομισματικής 'Ενωσης.
<P>
Ασφαλώς, η 'Ενωση πρέπει να περιλαμβάνει ένα σταθερό και ασφαλές νόμισμα, που να είναι κληρονομιά όλων των Ευρωπαίων, μακρυά από κάθε χειραγώγηση. Δεν μπορεί να στερείται τα μέσα μίας οικονομικής πολιτικής που τα κράτη μέλη δεν είναι σε θέση να υλοποιήσουν.
<P>
Η οικονομική πολιτική της Ευρώπης θα είναι αναπόφευκτα ένα συμπλήρωμα της νομισματικής 'Ενωσης. Ας μην χάνουμε χρόνο, ας μην αφήσουμε να εγκατασταθεί μία περίοδος κενού της οικονομικής εξουσίας στην Ευρώπη. Ας ζητήσουμε, αντίθετα, από την εκτελεστική Επιτροπή να μας προετοιμάσει τους τρόπους και τα μέσα δράσης μίας οικονομικής κυβέρνησης της 'Ενωσης.

<SPEAKER ID=74 LANGUAGE="FR" NAME="Berthu">
Κύριε Πρόεδρε, το προηγούμενο έτος είχαμε επισημάνει σε αυτή την αίθουσα ότι η ετήσια οικονομική έκθεση της Επιτροπής δεν περιλάμβανε σχεδόν τίποτα όσον αφορά ένα ουσιώδες θέμα για την ανάπτυξη και την απασχόληση, το θέμα των επενδύσεων. Επιπλέον, οι κάποιες αναφορές που μποροκανείς να ανακαλύψει, εδώ κι εκεί, φαίνονταν εξαιρετικά καθησυχαστικές.
<P>
Το κενό αυτό διορθώθηκε στη νέα έκθεση, αλλά τα αποσπάσματα που αφιερώνει στο θέμα αυτό δείχνουν, όπως φοβόμασταν, μία ανησυχητική κατάσταση. Πράγματι, με τα σημερινά πσοσοστά επενδύσεων, η κοινοτική οικονομία δεν μπορεί να αναπτυχθεί στο μέλλον παρά μόνο με ένα πολύ αργό ρυθμό, ασυμβίβαστο με την ανάγκη της δημιουργίας θέσεων απασχόλησης. Θα δούμε ασφαλώς να αναπτύσσεται μία σύγκλιση στην Ευρώπη, αλλά μία σύγκλιση προς τα κάτω, προς μία κατάσταση σημαντικής και χρόνιας ανεργίας.
<P>
Η έκθεση φαίνεται ανίκανη να εξηγήσει αυτή την κατάσταση, πολύ περισσότερο που, σύμφωνα με αυτήν, η αποδοτικότητα του κεφαλαίου, σε τελική ανάλυση, δεν είναι κακή. Επομένως, γιατί αυτή η ατονία; Η εξήγηση, κατά τη γνώμη μας, πρέπει να αναζητηθεί στις αλληλοδράσεις των επενδύσεων και της απασχόλησης. Εξαιτίας του υψηλού κόστους του εργατικού δυναμικού μας, σε ένα πλαίσιο έντονου ανταγωνισμού και δημιουργίας, άμεσα ή έμμεσα, ενός είδους παγκόσμιας αγοράς της εργασίας, οι επενδύσεις που προορίζονταν να υποκαταστήσουν με κεφάλαιο την εργασία, προκειμένου να βελτιωθεί η ανταγωνιστικότητα, υπήρξαν πολύ υψηλές. Αλλά καθώς η ίδια αυτή εξέλιξη συμβάλλει στην ανεργία, όπως και στην ανάπτυξη ενός ψυχολογικού κλίματος ύφεσης, η ζήτηση παρέμεινε ασθενής και οι επενδύσεις δυναμικού, από την πλευρά τους, δεν ακολούθησαν. Γενικά, οι συνολικές επενδύσεις προοδεύουν αργά. Ας προσθέσουμε επίσης ότι δεν αρκεί να λέμε, όπως κάνει η έκθεση, ότι η αποδοτικότητα των επενδύσεών μας είναι σήμερα ίση με αυτή που ήταν χθες, πρέπει ακόμη να αποδείξουμε ότι είναι παρόμοια με αυτή που βρίσκουμε σε άλλες περιοχές του κόσμου, εφόσον η αγορά κεφαλαίων, σήμερα, είναι επίσης παγκόσμια. Πλην όμως, αυτό δεν έχει αποδειχθεί καθόλου και, εν πάση περιπτώσει, η οικονομική έκθεση δεν λέει λέξη γι'αυτό.
<P>
Στις συνθήκες αυτές, θεωρούμε ότι, για να βγούμε από την κρίση ατονίας στην οποία παραδέρνει η Ευρώπη, είναι επείγον να αλλάξουμε πολιτική και να ανανεώσουμε τον προβληματισμό μας όσον αφορά τις βαθειές μεταβολές που επιβάλλει μία παγκοσμιοποίηση την οποία, μέχρι τώρα, δεν μπορέσαμε να ελέγξουμε.

<SPEAKER ID=75 LANGUAGE="FR" NAME="Lang Carl">
Κύριε Πρόεδρε, αγαπητοί συνάδελφοι, όλοι μας διαβάσαμε με προσοχή την οικονομική έκθεση 1997 της Επιτροπής. Πράγματι, πρόκειται για ένα ωραίο τεχνικό κείμενο, τεκμηριωμένο, με αριθμούς, διαγράμματα, πίνακες. Αισθάνεται κανείς ότι εργάστηκαν για αυτό επαγγελματίες. Πολύ θα θέλαμε να πιστέψουμε αυτά που λένε οι κύριοι αυτοί της Επιτροπής αλλά, για να πούμε την αλήθεια, είναι πολύ δύσκολο.
<P>
Δυσκολευόμαστε να πιστέψουμε ότι η παγκοσμιοποίηση δεν είναι μία αιτία της ανεργίας, εξαιτίας του αθέμιτου ανταγωνισμού που επιβάλλει στις επιχειρήσεις μας, εξαιτίας των μεταφορών του τόπου δραστηριότητας που προκαλεί, εξαιτίας της πίεσης που ασκεί για μείωση των μισθών. Είναι ένας παράγοντας κοινωνικής παλινδρόμισης. Δυσκολευόμαστε να πιστέψουμε ότι η παγκοσμιοποίηση δεν είναι παρά ένα ζήτημα αριθμών και ελαστικότητας της αγοράς εργασίας. Η έκθεση του Κοινοβουλίου έχει εξάλλου το πλεονέκτημα ότι υπογραμμίζει την εξαθλίωση της ηπείρου μας και την αύξηση των ανισοτήτων. Η ελαστικότητα της αγοράς εργασίας την οποία απαιτείτε είναι συνώνυμη της επισφαλούς εργαίας, της υποβάθμισης των συνθηκών εργασίας και της κοινωνικής παλινδρόμισης.
<P>
Δυσκολευόμαστε να πιστέψουμε ότι οι αντιπληθωριστικές πολιτικές που επιβάλλετε θα έχουν θετικά αποτελέσματα για την ανάπτυξη και την απασχόληση. Δυσκολευόμαστε να κατανοήσουμε τη δογματική εμμονή σας για το δημοσιονομικό έλλειμμα, τις συναλλαγματικές ισοτιμίες και τη σταθεροποίηση των τιμών. Η ανάκτηση και η προστασία της εσωτερικής αγοράς μας θα έπρεπε να αποτελούν την προτεραιότητά σας για να παράγουμε ευρωπαϊκά προϊόντα, στην Ευρώπη, με Ευρωπάιους.
<P>
Επιπλέον, οι ευρωκράτες θεωρούν ηλίθιους εκείνους που δεν σκέφτονται όπως οι ίδιοι και έχουν το θράσος να το γράφουν, συγκεκαλυμμένα, ασφαλώς, στη σελίδα 31 του εγγράφου. Αλλά υπάρχει ένα τεράστιο κενό στον κόσμο των αριθμών και των στατιστικών τους: οι άνθρωποι δεν είναι πια παρά μία μεταβλητή προσαρμογής ενώ θα έπρεπε να είναι στο επίκεντρο όλων των ανησυχιών.
<P>
Τί νομίζετε ότι θα σκεφτούν οι αγορές για την επίμονη ανισορροπία της απασχόλησης τη στιγμή που θα καθορίσετε την ισοτιμία του ενιαίου νομίσματός σας, του εύρω σας; Μία οικονομία σε καλή υγεία είναι μία οικονομία όπου το δημόσιο χρέος είναι χαμηλότερο από 60 % του ΑΕγχΠ, όπου το δημοσιονομικό έλλειμμα είναι μικρότερο από το 3 %, ή μάλλον μία οικονομία πλήρους απασχόλησης; Στην πραγματικότητα, η ανοικτή Ευρώπη σας είναι η Ευρώπη της επισφαλοεργασίας, της κοινωνικής παλινδρόμισης, η Ευρώπη της ανεργίας και της φτώχειας. Η πολιτική που εφαρμόζετε δεν έχει παρά ένα μόνο σκοπό: να καθησυχάσει τις αγορές για να εισαχθεί το ενιαίο νόμισμα, αλλά θα έπρεπε να οικοδομείτε την Ευρώπη για τους Ευρωπαίους, και αυτό το έχετε ξεχάσει.

<SPEAKER ID=76 NAME="Πρόεδρος">
Διακόπτουμε στο σημείο αυτό τη συζήτηση της έκθεσης Randzio-Plath.
<P>
Προχωρούμε τώρα στις ψηφοφορίες.

<CHAPTER ID=5>
Ψηφοφορίες
<SPEAKER ID=77 NAME="Ojala">
Αξιότιμε κύριε Πρόεδρε, ως εισηγήτρια της έκθεσης σας ζητώ να αναβάλλετε τη διεξαγωγή της ψηφοφορίας σχετικά με την έκθεσή μου για αύριο, Τετάρτη. Κύριε Πρόεδρε, ζητώ αυτήν την κατ' εξαίρεσιν αναβολή διότι ενώ χθες είχαμε την ευκαιρία να ακούσουμε τις απόψεις της Επιτρόπου κυρίας Μπιέρεγκοορντ, ο Επίτροπος κύριος Φλυν δεν μπόρεσε να παρευρεθεί στην συνεδρίαση. Δεδομένου ότι οι απαντήσεις της Επιτρόπου μας δημιούργησαν ορισμένες απορίες, θα επιθυμούσαμε να μας παράσχουν συμπληρωματικές πληροφορίες για τα θέματα αυτά τόσο ο Επίτροπος κύριος Φλυν όσο και άλλα μέλη της Επιτροπής. Είναι ιδιαίτερα σημαντικό για το Κοινοβούλιο να έχει τις συμπληρωματικές αυτές πληροφορίες προτού διεξαχθεί η ψηφοφορία, γεγονός που με αναγκάζει, κύριε Πρόεδρε, να σας ζητήσω να αναβληθεί η ψηφοφορία για αύριο.

<SPEAKER ID=78 NAME="Πρόεδρος">
Κυρία Ojala, ζητάτε την αναβολή βάσει του άρθρου 131. Θέλω να σας ρωτήσω: να αναβάλουμε για αύριο το μεσημέρι ή για την Πέμπτη το μεσημέρι;

<SPEAKER ID=79 NAME="Ojala">
Αξιότιμε κύριε Πρόεδρε, πιστεύω ότι είναι προτιμότερο να διεξαχθεί η ψηφοφορία αύριο, Τετάρτη, δεδομένου ότι η επιτροπή μας θα συνεδριάσει σήμερα και θα μας δοθεί η ευκαιρία να συζητήσουμε και περαιτέρω το υπό εξέτασιν θέμα με αποτέλεσμα να είμαστε καλύτερα προετοιμασμένοι για την ψηφοφορία.
<P>
(Το Σώμα εγκρίνει την αναβολή της ψηφοφορίας για την δεύτερη ανάγνωση της κοινής θέσης του Συμβουλίου για την Τετάρτη το μεσημέρι)

<SPEAKER ID=80 LANGUAGE="FR" NAME="Fabre-Aubrespy">
Κύριε Πρόεδρε, συγγνώμη που παρεμβαίνω, αλλά θεωρώ ότι κάνατε ένα λάθος κατά τη στιγμή της ψηφοφορίας. Η τροπολογία δεν ήταν αντικείμενο χωριστής ψηφοφορίας εφόσον αντικαθιστούσε απλώς τις πρώτες λέξεις της φράσης με λέξεις που δεν αποτελούσαν αντικείμενο, εν πάση περιπτώσει, μίας αίτησης για χωριστή ψηφοφορία. Ενεργώντας με τον τρόπο αυτό, έχω την εντύπωση ότι θα μας κάνετε να επαναλάβουμε τις ψηφοφορίες που ήδη διεξάχθηκαν. Θα έπρεπε να θέσετε σε ψηφοφορία πρώτα την τροπολογία και έπειτα να κάνετε μία χωριστή ψηφοφορία σχετικά με την υπόλοιπη παράγραφο.

<SPEAKER ID=81 NAME="Πρόεδρος">
Κύριε Fabre-Aubrespy, όταν έκανα ένα σχόλιο στην αρχή για ορισμένες ψηφοφορίες στις οποίες δημιουργείται σύγχυση από τις διάφορες αιτήσεις των πολιτικών ομάδων, αναφερόμουν και στο σημείο αυτό. Δεν είναι αναγκαίο να έχετε ζητήσει εσείς χωριστές ψηφοφορίες και στην συγκεκριμένη παράγραφο. Υπάρχουν άλλες πολιτικές ομάδες που τις έχουν ζητήσει και είμαι υποχρεωμένος ουσιαστικά να επαναλάβω την ψηφοφορία, διότι αυτά επιτάσσει ο Κανονισμός. Δεν μπορώ να αποφασίσω ότι δεν χρειάζεται ψηφοφορία. Είμαι υποχρεωμένος τυπικά να κάνω αυτό το οποίον ζητάν οι πολιτικές ομάδες.
<P>
Eπί της παραγράφου 39

<SPEAKER ID=82 LANGUAGE="DE" NAME="Schulz">
Κύριε Πρόεδρε, θα ήθελα να μάθω μήπως, με την έγκριση της τροπολογίας 15, καταπίπτει η παράγραφος 39;

<SPEAKER ID=83 NAME="Πρόεδρος">
Οι υπηρεσίες του Κοινοβουλίου δεν έχουν την άποψη αυτή, κύριε Schulz, αλλά θα ήθελα να ζητήσω και την γνώμη της εισηγήτριας κ. Roth.

<SPEAKER ID=84 NAME="Roth">
Κύριε Πρόεδρε, συμφωνήσαμε εκ των προτέρων ότι σε περίπτωση έγκρισης της τροπολογίας 15, η παράγραφος 39 θα καταπέσει.

<SPEAKER ID=85 NAME="Πρόεδρος">
Δεν έχω καμμία αντίρρηση να δεχθώ την άποψη της εισηγήτριας, παρ'ότι οι υπηρεσίες του Κοινοβουλίου είχαν άλλη άποψη. Επομένως, δεν χρειάζεται να ψηφίσουμε την παράγραφο 39.
<P>
Eπί της τροπολογίας υπ' αριθ. 3

<SPEAKER ID=86 LANGUAGE="DE" NAME="Schulz">
Κύριε Πρόεδρε, έχω δυστυχώς την εντύπωση ότι υπήρξε εδώ μια σύγχυση, ανεξάρτητα από το ποιος τη δημιούργησε. Yπάρχει η τροπολογία υπ' αριθ. 3. Γι' αυτή την τροπολογία θα πρέπει να ψηφίσουμε στο σύνολό της. Aν εγκριθεί, θα αλλάξει το πρωτότυπο κείμενο, ενώ αν απορριφθεί, θα πρέπει, στη συνέχεια, να ψηφίσουμε για το πρωτότυπο κείμενο. Kανείς ωστόσο δε ζήτησε να ψηφίσουμε για την τροπολογία 3 κατά τμήματα. Kάτι τέτοιο δεν το άκουσα. Δεν το ζήτησε η εισηγήτρια, αλλά κυρίως δεν το ζήτησε εκείνος που υπέβαλε την τροπολογία. Γι' αυτό και σας παρακαλώ να προχωρήσετε στην ψηφοφορία για την τροπολογία υπ' αριθ. 3, στο σύνολό της, έτσι όπως ζήτησε η Oμάδα των Φιλελευθέρων, και στη συνέχεια να προχωρήσετε στην ψηφοφορία για το πρωτότυπο κείμενο.

<SPEAKER ID=87 NAME="Πρόεδρος">
Κύριε Schulz, επιτρέψτε μου να σας πω ότι συμβαίνει να μην έχετε πάντοτε υπ'όψη σας τί ζητούν οι άλλοι. Το ότι δεν το ζητήσατε εσείς, δεν σημαίνει ότι δεν ζητήθηκε. Ζητήθηκε από την Ομάδα των Πρασίνων ψηφοφορία κατά τμήματα και ψηφοφορία κατά παύλα.
<P>
Eπί της τροπολογίας υπ' αριθ. 15

<SPEAKER ID=88 NAME="Roth">
Κύριε Πρόεδρε, στη σουηδική και δανέζικη έκδοση η τροπολογία έχει μεταφραστεί λανθασμένα. Aναφέρεται δηλαδή ότι στη Σουηδία και τη Δανία προετοιμάζονται νομοθετικά μέσα. Aυτό είναι λάθος. Tα μέσα αυτά υπάρχουν ήδη στη Σουηδία και τη Δανία. Eδώ υπάρχει σφάλμα απόδοσης. Συνεπώς, το σωστό είναι πως στη Σουηδία και τη Δανία προβλέπονται τα μέσα αυτά, ότι δηλαδή υπάρχουν ήδη εκεί.

<SPEAKER ID=89 NAME="Πρόεδρος">
Θα ελέγξουμε την απόδοση στις γλώσσες αυτές.
<P>
(Το Σώμα εγκρίνει την πρόταση ψηφίσματος)

<SPEAKER ID=90 LANGUAGE="IT" NAME="Tamino">
Κύριε Πρόεδρε, θα ήθελα να δηλώσω ότι τόσο εγώ όσο και η ομάδα μου θα υπερψηφίσουμε την έκθεση της συναδέλφου Roth-Behrendt, η οποία επανέλαβε με σαφήνεια αυτό που τόσες φορές έχει διαδηλώσει το Κοινοβούλιο, την ανάγκη δηλαδή απολύτου σεβασμού εκείνων των σημείων της οδηγίας που αφορούν την κατάργηση των πειραματισμών σε ζώα στον τομέα των καλλυντικών προϊόντων. Η έκθεση που είχαμε ξεχωριστά είναι ακόμη ανεπαρκής. υπάρχουν εξάλλου κενά και από την πλευρά των κρατών μελών και κυρίως οι δομές που έχουν δημιουργηθεί από την Ευρωπαϊκή Ένωση δεν έχουν επιτύχει τους στόχους τους. Αυτό όμως δεν δικαιολογεί το μη σεβασμό των υποχρεώσεων που περιέχει η οδηγία. Γι αυτούς τους λόγους, δηλώνοντας ότι θα υπερψηφίσουμε την έκθεση, θα πρέπει να επαναλάβουμε και σε σχέση με όσα είπε η επίτροπος κ. Emma Bonino, ότι από την 1η Ιανουαρίου 1998 δεν θα πρέπει να επιτρέπονται οι δοκιμές σε ζώα, και έχει σημασία ότι η απαγόρευση αφορά τα τελικά προϊόντα αλλά και τα συστατικά που βρίσκουμε στα καλλυντικά, τόσο διότι οι εν λόγω δοκιμές είναι άχρηστες, όσο και διότι υπάρχουν λειτουργικές εναλλακτικές λύσεις και το ευρωπαϊκό όργανο που θα έπρεπε να επικυρώνει τις εναλλακτικές μεθόδους, δεν τήρησε τις υποχρεώσεις και την αποστολή που του είχε ανατεθεί. Το όργανο αυτό θα πρέπει να επαληθεύσει, το ταχύτερο δυνατό, τι προβλέπουν οι επιστημονικές μελέτες και να υποδείξει ποιες ακριβως μελέτες δίδουν τις κατάλληλες απαντήσεις στο πρόβλημα της επικύρωσης αξιόπιστων επιστημονικών μεθόδων που σέβονται τον καταναλωτή και αποφεύγουν περιττές ταλαιπωρίες στα ζώα.

<SPEAKER ID=91 NAME="Carlotti">
Η καταπολέμηση της δυστυχίας είναι η βασική πρόκληση που πρέπει να αντιμετωπίζουμε κάθε μέρα αν θέλουμε να οικοδομήσουμε μία Ευρώπη πιο ανθρώπινη: δυστυχία των ανθρώπων, αλλά επίσης και των ζώων.
<P>
Αυτή η τελευταία αφορά κάθε χρόνο εκατομμύρια «ζωντανές υπάρξεις» που υποβάλλονται σε πειράματα. Οι μέθοδοι αυτές αφορούν ιδιαιτέρως τη βιομηχανία των καλλυντικών. Πάνω από δεκατρείς τύποι τέτοιων πειραματικών μεθόδων, όσον αφορά τη βιομηχανία αυτή, είναι δυνατό να χρησιμοποιούν ζώα.
<P>
Η οδηγία 93/35/ΕΟΚ, που εγκρίθηκε τον Ιούνιο του 1993, πρόβλεπε καταρχή «την απαγόρευση της διάθεσης στην αγορά καλλυντικών προϊόντων, συστατικών ή συνδυασμών συστατικών που έχουν δοκιμασθεί σε ζώα, από την 1η Ιανουαρίου 1998». Αφετέρου, η Επιτροπή είναι υποχρεωμένη, στο πλαίσιο της οδηγίας αυτής, »να υποβάλλει ετησίως στο Ευρωπαϊκό Κοινοβούλιο και στο Συμβούλιο μία έκθεση σχετικά με τις προόδους που πραγματοποιήθηκαν όσον αφορά τη νομική ανάπτυξη, επικύρωση και αποδοχή μεθόδων που μπορούν να υποκαταστήσουν τα ζωικά πειράματα».
<P>
Η έκθεση της κ. Dagmar Roth-Behrendt υπογραμμίζει δικαιολογημένα ότι, παρά τις κριτικές που διατυπώθηκαν όσον αφορά την έκθεση του 1994, η έκθεση του 1995 συνεχίζει να μην περιλαμβάνει κανένα επείγον μέτρο σχετικά με τις μεθόδους που θα μπορούσαν να υποκαταστήσουν τα ζωικά πειράματα.
<P>
Με πρόφαση την απουσία μέτρων στον τομέα αυτό από τον ΟΟΣΑ και τις Ηνωμένες Πολιτείες, η Επιτροπή έκρινε αδύνατο να επιβάλει μία απαγόρευση των ζωικών πειραμάτων. Αυτό σημαίνει μήπως ότι πρέπει να μας σέρνουν οι Ηνωμένες Πολιτείες; 'Οχι.
<P>
Το Κοινοβούλιο πρέπει να διαδραματίσει ένα ρόλο και πρέπει να ωθήσει την Επιτροπή να στηρίξει χωρίς περιορισμό την απαγόρευση από την 1η Ιανουαρίου 1998.
<P>
Η Επιτροπή πρέπει από τώρα να δεσμευθεί για τη λήψη μέτρων ώστε να αναπτυχθούν εναλλακτικές μέθοδοι πειραμάτων.

<SPEAKER ID=92 NAME="Εφραιμίδης">
Κάθε χρόνο 30.000 ζώα εξακολουθούν να θανατώνονται σε βασανιστικά πειράματα για την παραγωγή καλλυντικών, παρά την απαγόρευση του εμπορίου καλλυντικών που περιέχουν συστατικά ή συνδυασμούς συστατικών δοκιμασμένα σε ζώα, σύμφωνα με την οδηγία 93/95/ΕΕC, και τη δέσμευση για την προώθηση εναλλακτικών μεθόδων που θα αντικαταστήσουν τα πειράματα στα ζώα.
<P>
Η απαράδεκτη αυτή κατάσταση συνεχίζεται λόγω της τακτικής της Επιτροπής να αναβάλλει συνεχώς την εφαρμογή της απαγόρευσης, υποκύπτοντας για πολλοστή φορά στην πίεση τεράστιων εμπορικών και οικονομικών συμφερόντων, παραμένοντας πιστός εκφραστής των κανόνων του κέρδους και του ανταγωνισμού που επιβάλλουν οι μεγάλες βιομηχανίες καλλυντικών. Η συστηματική περιφρόνηση των έντονων αντιδράσεων της κοινής γνώμης και των αποφάσεων του Ευρωκοινοβουλίου υποθάλπει τον βάρβαρο βασανισμό χιλιάδων ζώων και αναστέλλει κάθε δυναμική ανάπτυξη των επιστημονικά αναγνωρισμένων ως αξιόπιστων εναλλακτικών μεθόδων που μπορούν να υποκαταστήσουν τα πειράματα σε ζώα στον τομέα των καλλυντικών.
<P>
Είναι εμφανές ότι δεν ασκούνται πραγματικές πιέσεις στη βιομηχανία για την ανάπτυξη και την έρευνα εναλλακτικών μεθόδων που θα παρέχουν αξιοπιστία και υψηλό βαθμό ασφάλειας, ούτε διατίθενται οι κατάλληλοι οικονομικοί πόροι που απαιτούνται για τη σοβαρή ερευνητική και τεχνολογική προσπάθεια, για να εξασφαλιστούν όλα τα εχέγγυα ώστε η κατάργηση των «ζωικών δοκιμασιών» να μην οδηγήσει, υπό την πίεση του ανταγωνισμού, σε νέα προϊόντα, με καινούργια μη δοκιμασμένα επαρκώς συστατικά, με άγνωστες παρενέργειες για τον καταναλωτή.
<P>
Για τους λόγους αυτούς, δεν υπάρχει καμμία δικαιολογία για την αναβολή της απαγόρευσης όσον αφορά τα έτοιμα προϊόντα μετά την 1η Ιανουαρίου 1998 και δεν πρέπει να υπάρξουν εξαιρέσεις σ'αυτή την απαγόρευση. Αντίθετα, πρέπει να υπάρξει η δέσμευση και να παρθούν συγκεκριμένα μέτρα ώστε οι επιχειρήσεις και οι βιομηχανίες που διεξάγουν δοκιμές με ζώα να υποχρεωθούν να συμμετάσχουν σε μελέτες ανάπτυξης και επικύρωσης και να χρηματοδοτήσουν τις έρευνες και τα έργα για τις εναλλακτικές μεθόδους.

<SPEAKER ID=93 NAME="Reding">
H Eυρωπαϊκή Ένωση έχει προβλήματα στο θέμα του περιορισμού των πειραμάτων με τα ζώα, στον κλάδο της κοσμετολογίας, ειδικότερα.
<P>
Φαίνεται, δυστυχώς, ότι η Eπιτροπή υποκύπτει στις πιέσεις της βιομηχανίας, και σε καμιά περίπτωση δεν φαίνεται διατεθειμένη να ακολουθήσει μια πολιτική προώθησης των εναλλακτικών μεθόδων δοκιμασίας. Aυτό σημαίνει πως και στο μέλλον, πάνω από 15 εκατομμύρια ζώα θα «χρησιμοποιηθούν» στα ευρωπαϊκά εργαστήρια.
<P>
H κατάσταση είναι δυσάρεστη, επειδή, ενώ υπάρχουν στη διάθεσή μας εναλλακτικές μέθοδοι, δεν ενισχύονται, λόγω σαφούς έλλειψης πολιτικής βούλησης.
<P>
Για να εξηγήσει την αδράνειά της η Eπιτροπή της EE, κρύβεται πίσω από τις HΠA, που κι αυτές επίσης δεν απαγόρευσαν τα πειράματα με ζώα, στον κλάδο της κοσμετολογίας. Ωστόσο, για μένα, δεν ισχύει ένα τέτοιο επιχείρημα, ότι η EE δε θα μπορούσε να νομοθετήσει ανεξάρτητα από τις HΠA. Aυτό είναι παράλογο!
<P>
Eπειδή το Eυρωπαϊκό Kοινοβούλιο - ως εκπρόσωπος των ευρωπαίων πολιτών - ζητάει σαφώς την απαγόρευση των πειραμάτων με τα ζώα, δεν υπάρχει βάσιμο επιχείρημα για να υλοποιηθεί στην πράξη, την 1.1.1998, μια τέτοια απαγόρευση, όπως επιτρέπει η οδηγία 93/55/CEE.
<P>
Mια τέτοια απαγόρευση δεν θα αποτελούσε μειονέκτημα για τον κλάδο της κοσμετολογίας. Tο αντίθετο μάλιστα. Mε μια θετική εκστρατεία (επισήμανση των προϊόντων με την ετικέτα «Xωρίς πειράματα με ζώα»), θα μπορούσε μάλιστα να αποτελέσει πρόσθετο επιχείρημα πώλησης των προϊόντων στην παγκόσμια αγορά. Προς το συμφέρον των παραγωγών, των καταναλωτών και των ζώων.

<SPEAKER ID=94 NAME="Sandbζk">
 - (DA) Η έκθεση της Επιτροπής είναι ελλιπής και δεν επιδιώκει δυναμικά την επιβολή απαγόρευσης κατά των πειραμάτων σε ζώα. Μια απαγόρευση που χρειάζεται και πρέπει να επιβληθεί, σύμφωνα με τις υποσχέσεις που δόθηκαν, και να μην αναβληθεί περαιτέρω. Η απαγόρευση αυτή δεν θα έχει καμία επιζήμια επίδραση στην ασφάλεια των καταναλωτών, η δε ανάπτυξη εναλλακτικών μεθόδων δοκιμής έχει ήδη προχωρήσει αρκετά.
<P>
Διαφωνώ να βασίζονται τα πρότυπα στην αρχή του χαμηλότερου κοινού παρονομαστή. Συνεπώς, ο υπαινιγμός της Επιτροπής ότι μια απαγόρευση κατά της εμπορίας καλλυντικών προϊόντων, που έχουν ελεγχθεί με πειράματα σε ζώα, δεν είναι δυνατός, επειδή, μεταξύ άλλων, οι ΗΠΑ δεν έχουν ανάλογους κανόνες, αποτελεί αδέξιο πρόσχημα. Εάν η απαγόρευση επιβληθεί στην Ευρώπη, μπορεί αντίθετα να δώσει ώθηση σε μια διεθνή αναγνώριση εναλλακτικών μεθόδων πειραμάτων.
<P>
Όσον αφορά την έρευνα στον τομέα των εναλλακτικών μεθόδων, πρέπει να καταρτιστεί ένα πρόγραμμα προτεραιοτήτων. Χωρίς ένα χρονοδιάγραμμα δράσης με εγγενείς προθεσμίες δεν θα είναι δυνατόν να υπάρχει κάποια τάξη. Συνεπώς, ενδέχεται να προκύψουν ατέρμονες αναβολές, η δε έκθεση της Επιτροπής φαίνεται να αποτελεί μια προσπάθεια προς την κατεύθυνση αυτή.
<P>
Είναι δαπανηρή η έρευνα και η δοκιμή εναλλακτικών μεθόδων. Συνεπώς, τα κεφάλαια που διατίθενται στο ECVAM (9 εκατ. ECU για μια τριετία) πρέπει να χρησιμοποιηθούν για το σκοπό για τον οποίο προορίζονται. Ωστόσο, μια αντιπροσωπεία μελών του Ευρωπαϊκού Κοινοβουλίου διαπίστωσε το 1996 ότι τα διατιθέμενα κεφάλαια δεν φτάνουν όλα στον προορισμό τους. Πρέπει να γίνει κάτι για το πρόβλημα αυτό. Πρέπει να συσταθεί μια ομάδα ή μια επιτροπή, που να ελέγχει στο μέλλον αυστηρά το κατά πόσο τα διατιθέμενα κεφάλαια φτάνουν στο σκοπό τους. Διαφορετικά δεν θα γίνει τίποτα.
<P>
Μόνον ένα χρονοδιάγραμμα δράσης και μια δυναμική και πραγματική προσπάθεια μπορεί να προωθήσει εναλλακτικές μεθόδους. Όμως, όπως και να έχουν τα πράγματα, τα πειράματα σε ζώα στον τομέα των καλλυντικών πρέπει να σταματήσουν και μάλιστα τώρα!
<P>
Συμφωνώ πλήρως με την κριτική της κ. Roth-Behrendts και, για το λόγο αυτό, ψηφίζω υπέρ της έκθεσης.
<P>
επί του ψηφίσματος σχετικά με τον γενετικά τροποποιημένο αραβόσιτο
<SPEAKER ID=95 LANGUAGE="FI" NAME="Hautala">
Αξιότιμε κύριε Πρόεδρε, η αιτιολόγηση ψήφου που καταθέτω αφορά την θέση μου ως προς τον γενετικά τροποποιημένο αραβόσιτο. Θα ήθελα να επιστήσω την προσοχή σας σε δύο σημεία: πρώτον, φανερή είναι, πλέον, η τάση για μη τήρηση της αρχής της «επιφυλακτικότητας». Ως γνωστόν, όμως, η αρχή αυτή πρέπει πάντα να είναι η αφετηρία για κάθε ενέργεια οποιουδήποτε πολιτικού της Ευρωπαϊκής Ένωσης. Οι αποφάσεις, οι οποίες λαμβάνονται, δεν πρέπει να είναι ριψοκίνδυνες αλλά να οδηγούν πάντα στο επιθυμητό αποτέλεσμα. Εντούτοις, γενική είναι η αντίληψη ότι η Επιτροπή έχει δεχθεί τις απαιτήσεις των εκπροσώπων του εμπορικού και βιομηχανικού κλάδου και αγνοεί, εκουσίως, την αρχή της επιφυλακτικότητας. Όταν οι πιέσεις αυξηθούν και περαιτέρω στο μέλλον, η εφαρμογή μιας τέτοιας πρακτικής αναμένεται να έχει ακόμη πιο αρνητικές συνέπειες.
<P>
Δεύτερον, οι πολίτες έχουν, αναμφισβήτητα, το δικαίωμα να πληροφορούνται για τις αποφάσεις που λαμβάνει η Επιτροπή εν σχέσει με την τεχνολογία των γονιδίων. Στο θέμα αυτό δεν τηρείται η αρχή της διαφάνειας. Οι διάφορες επιστημονικές επιτροπές εργάζονται κεκλεισμένων των θυρών. Η ίδια έχω προσπαθήσει, εδώ και τρεις εβδομάδες περίπου, να προμηθευθώ από τις αρμόδιες εθνικές αρχές της Φινλανδίας τα σχετικά με την έγκριση του γενετικά τροποποιημένου αραβοσίτου έγγραφα, χωρίς, όμως, οι προσπάθειές μου να έχουν, προς το παρόν, στεφθεί με επιτυχία. Η κατάσταση αυτή δεν πρέπει να συνεχισθεί και στο μέλλον. Θεμελιώδες δικαίωμα κάθε πολίτη είναι να πληροφορείται τους λόγους για τους οποίους η Επιτροπή λαμβάνει τις διάφορες αποφάσεις της.

<SPEAKER ID=96 NAME="Berthu">
Η υπόθεση του γενετικά τροποποιημένου αραβόσιτου παρουσιάζει συνταρακτικές ομοιότητες με την υπόθεση της τρελής αγελάδας και δείχνει ότι η Επιτροπή δεν διδάχθηκε τίποτε, δεν κατάλαβε τίποτε, εκτός και αν την ωθούν ανομολόγητες δυνάμεις στις οποίες της είναι αδύνατο να αντισταθεί.
<P>
Για μία ακόμη φορά, η Επιτροπή έδειξε μεγαλύτερη ευαισθησία για τις αναγκαιότητες του εμπορίου και της ελεύθερης κυκλοφορίας των προϊόντων παρά για τους κινδύνους που διατρέχουν οι καταναλωτές. Πρέπει να πούμε ότι, τη φορά αυτή, προστιθόταν και ο φόβος μήπως δυσαρεστηθούν οι Ηνωμένες Πολιτείες, οι οποίες αμφέβαλλαν τόσο λίγο, προφανώς, για την υποχωρητικότητα του συνομιλητή τους ώστε είχαν ήδη μεταφέρει τον αραβόσιτό τους μέχρι τα λιμάνια μας, πριν ακόμη να αποσπάσουν την άδεια για τη διάθεσή του στην ευρωπαϊκή αγορά. Η συνέχεια τους δικαίωσε: η Επιτροπή υποχώρησε εντελώς, αφού ο Lιon Brittan της εξήγησε, όπως ανέφερε ο τύπος, ότι δεν έπρεπε να διαταραχθούν οι εμπορικές σχέσεις μας με τη μεγάλη αυτή χώρα.
<P>
Εκτός από την εμμονή του εμπορίου και της ελεύθερης κυκλοφορίας των προϊόντων, βρίσκουμε εδώ και άλλες ομοιότητες με το φάκελο της τρελής αγελάδας. Πρώτον, εντοπίζουμε την απουσία διαφάνειας σχετικά με τα κίνητρα της απόφασης, και κυρίως σχετικά με τις καθησυχαστικές επιστημονικές απόψεις οι οποίες, όπως φαίνεται, επιδοκίμαζαν την απόφαση της Επιτροπής, αλλά δεν δημοσιεύτηκαν παρά μόνο κατά τρόπο συνοπτικό. Δεύτερον, πρέπει να υπογραμμίσουμε τη μοναχική μέθοδο της Επιτροπής που, ακριβώς όπως το είχε κάνει κατά την άρση του εμπάργκο της βρετανικής ζελατίνης πέρισυ, επωφελήθηκε από τις υπέρμετρες ισχύουσες διαδικασίες που της δίνουν το δικαίωμα να υποκαθίσταται στο Συμβούλιο όταν αυτό δεν καταφέρνει να λάβει απόφαση με ομοφωνία. Πρέπει ωστόσο να σημειώσουμε ότι στην παρούσα παρίπτωση, στο Συμβούλιο, δεκατρία κράτη στα δεκαπέντε ήταν υπέρμαχοι της απαγόρευσης εισαγωγής γενετικά μεταποιημένου αραβόσιτου και ότι η Επιτροπή δεν δίστασε να αψηφίσει αυτή τη συντριπτική πλειοψηφία για να τοποθετηθεί με τα δύο υπερβολικά χαλαρά κράτη μεταξύ των οποίων, δυστυχώς, και η Γαλλία.
<P>
Τρίτον, είδαμε, όπως και στην υπόθεση της τρελής αγελάδας, ορισμένα κράτη μέλη να υπερασπίζονται τους πολίτες τους ενάντια στην Επιτροπή. Η Αυστρία, ή ακόμη και το Λουξεμβούργο, απαγόρευσαν τη διάδοση στις αντίστοιχες αγορές τους γενετικά τροποποιημένου αραβόσιτου, στο όνομα της προστασίας του πληθυσμού τους. Τέλος, σε αυτή την υπόθεση επίσης, βλέπουμε να αναπτύσσεται στην Επιτροπή ο πειρασμός να προσφύγει κατά των κρατών που αντιστέκονται για παρεμπόδιση της ελευθερίας της κυκλοφορίας.
<P>
Καλούμαστε λοιπόν να εκφράσουμε για άλλη μια φορά τη λύπη μας για το γεγονός ότι η Επιτροπή χρησιμοποιεί τις εξουσίες που της παραχώρησαν οι ευρωπαϊκές χώρες για να καταστρέψει τις άμυνές τους, ενώ αντίθετα η αποστολή της είναι να τις ενισχύει. Αυτή η ανάξια συμπεριφορά - εφόσον η πρώτη μέριμνα της Επιτροπής έπρεπε να είναι η εγγύηση της ασφάλειας των Ευρωπαίων - εξηγείται αναμφίβολα από την πλήρη έλλειψη πατριωτισμού, και από μία μεγάλη ενδοτικότητα στις εξωτερικές πιέσεις. Με τη σειρά τους, αυτά τα ελλατώματα δεν είναι τυχαία, αλλά απορρέουν από την ίδια τη θεσμική διάρθρωση της σημερινής Ευρώπης, που κυριαρχείται από μία τεχνοκρατική δομή η οποία θεωρεί ότι είναι ανώτερη από τα έθνη και που, υπερβολικά απομακρυσμένη από αυτά ακριβώς, έχει χάσει τελικά κάθε αναφορά στις πραγματικότητες και τις ανάγκες των ανθρώπων.

<SPEAKER ID=97 NAME="Deprez">
Επιθυμώ να εκφράσω την πιο έντονη υποστήριξή μου στο ψήφισμα σχετικά με τον γενετικά τροποποιημένο αραβόστιο, το οποίο ψήφισε το Σώμα μας.
<P>
Σήμερα η ανησυχία είναι μεγάλη, μεταξύ των καταναλωτών, όσον αφορά τα γενετικά τροποποιημένα είδη διατροφής. Στο πλαίσιο αυτό, θεωρώ αναγκαίο, στο μέτρο που αποδεχόμαστε την αρχή της διάθεσης στην αγορά γενετικά τροποποιημένων ειδών διατροφής, να επιβληθεί η τήρηση των δύο ακόλουθων όρων: πρώτον, δημιουργία αυστηρών αξιολογήσεων - βασισμένων σε ανεξάρτητα και στα πιο σύγχρονα επιστημονικά δεδομένα - του ακίνδυνου χαρακτήρα ενός προϊόντος, πριν τη διάθεσή του στη αγορά, για την ανθρώπινη υγεία, την υυγεία των ζώων και το περιβάλλον· δεύτερον, από τη στιγμή που αποδεικνύεται αυτός ο ακίνδυνος χαρακτήρας, πρέπει να διασφαλισθεί η πραγματική πληροφόρηση των καταναλωτών, τόσο με τη διάδοση των σχετικών επιστημονικών απόψεων όσο και με μία κατάλληλη σήμανση. Ο καθένας πρέπει να μπορεί να επιλέγει, με εμπιστοσύνη, να καταναλώνει αυτό που επιθυμεί να καταναλώσει, γνωρίζοντας όλα τα στοιχεία.
<P>
Στην περίπτωση της αίτησης άδειας για τη διάθεση στην αγορά του γενετικά τροποποιημένου αραβόσιτου από την εταιρεία CIBA-GEIGY, η Επιτροπή αποφάσισε στις 18 Δεκεμβρίου 1996 να της επιφυλάξει ευνοϊκή συνέχεια, ενώ όπως φαίνεται δεν τηρούνταν καμία από αυτές τις προϋποθέσεις. Πράγματι, ο ακίνδυνος χαρακτήρας του προϊόντος αυτού δεν αποτελεί αντικείμενο συναίνεσης, καθώς αναφέρεται ιδίως η δυνατότητα μετάδοσης στον άνθρωπο της αντίστασης σε ένα αντιβιοτικό· δεν δημοσιεύθηκαν ολοκληρωμένες επιστημονικές αναλύσεις τριών επιστημονικών επιτροπών στις οποίες θεμελιώθηκε η απόφαση της Επιτροπής· καθίσταται αδύνατη μία κατάλληλη σήμανση, λόγω των ανεπαρκών διατάξεων της οδηγίας 90/220, και του γεγονότος ότι ο κανονισμός σχετικά με τα νέα είδη διατροφής δεν έχει ακόμη τεθεί σε ισχύ.
<P>
Ζητώ, κατά συνέπεια, να ανασταλεί εξαιρετικά η διαδικασία χορήγησης άδειας σε αυτό το προϊόν, ώσπου: πρώτον, η πλήρης επαναξιολόγηση των συνεπειών της διάθεσής του στη αγορά για την ανθρώπινη υγεία, την υγεία των ζώων και το περιβάλλον, να επιβεβαιώσει χωρίς ασάφειες τον ακίνδυνο χαρακτήρα του· δεύτερον, να δημοσιοποιηθεί το σύνολο των επιστημονικών γνωμοδοτήσεων των επιτροπών στις οποίες απευθύνθηκε σχετικά η Επιτροπή· τρίτον, να εξηγήσει σαφώς η Επιτροπή εάν και με ποιο τρόπο προτίθεται, ενδεχομένως, να εφαρμόσει και να επιβάλει την τήρηση των διατάξεων του κανονισμού σχετικά με τα νέα είδη διατροφής, όσον αφορά τη σήμανση του γενετικά τροποποιημένου αραβόσιτου από την CIBA-GAIGY.
<P>
Για να ολοκληρώσω, θα ήθελα να προσθέσω τρεις παρατηρήσεις: καταρχήν, προσωπικά θα είμουν ιδιαίτερα ευχαριστημένος να ακούσω τη θέση της Επιτροπής σχετικά με το ακριβές περιεχόμενο της σήμανσης που θα προταθεί στην πράξη, όταν αυτός ο τύπος αραβόσιτου και, κυρίως, τα παράγωγά του θα φτάσουν στον καταναλωτή· έπειτα και παράλληλα, δεδομένου ότι μεγάλες ποσότητες αυτού του εισαγόμενου αραβόσιτου φτάνουν σήμερα χωρίς συσκευασία στην Ευρώπη, ίσως δεν είναι περιττό να προβλεφθεί η θέσπιση αυστηρών προτύπων, που θα καθορισθούν από μία ομάδα εμπειρογνωμόνων στους κόλπους της GATT και οι οποίες θα είναι αναγνωρισμένες σε παγκόσμιο επίπεδο· τέλος, τολμώ να ελπίζω ότι η Επιτροπή θα αποδείξει, στη διαδικασία τροποποίησης της οδηγίας 90/220, ότι διδάχθηκε από αυτό το ευαίσθητο θέμα, γνωρίζοντας ότι αυτός ο τύπος αιτήσεων για διάθεση στην αγορά πρόκειται προφανώς να αναπτυχθεί στο μέλλον.

<SPEAKER ID=98 NAME="Holm">
 - (SV) Ο χειρισμός του θέματος της Ciba - Geigy εκ μέρους της Επιτροπής είναι τουλάχιστον αμφισβητήσιμος και ανεύθυνος, αλλά δεν προκαλεί ιδιαίτερη έκπληξη. Φαίνεται ότι για άλλη μια φορά η Επιτροπή υπέκυψε σε οικονομικές και εμπορικές πιέσεις αντί να προστατέψει το περιβάλλον και την υγεία των ανθρώπων. Προκαλεί όμως έκπληξη αν ληφθεί υπόψη ότι 13 από τα 15 κράτη μέλη της ΕΕ ήταν αντίθετα με την εισαγωγή αυτού του αραβόσιτου στην αγορά.
<P>
Είναι θετικό και ενθαρρυντικό ότι η Αυστρία και το Λουξεμβούργο δεν αποδέχονται την απόφαση της Επιτροπής όπως νάναι, αλλά έλαβαν τώρα μέτρα για να εμποδίσουν την πώληση γενετικά τροποποιημένου αραβόσιτου στην αγορά. Εύχομαι όπως να ενεργούσαν κι άλλες χώρες της ΕΕ κατ&#x02BC;αυτόν τον τρόπο, π.χ. η πατρίδα μου η Σουηδία.
<P>
Η ανησυχία των ανθρώπων για την κατανάλωση γενετικά τροποποιημένων τροφίμων είναι δικαιολογημένη και πρέπει να ληφθεί σοβαρά υπόψη. Μια άμεση παύση της καλλιέργειας και πώλησης γενετικά τροποποιημένης τροφής είναι περισσότερο από επιθυμητή και θα έπρεπε, κατά την άποψή μου, να υλοποιηθεί επίσης. Δυστυχώς δεν φαίνεται να γίνεται αυτό.
<P>
Η κοινή πρόταση ψηφίσματος του Ευρωκοινοβουλίου είναι καλή, έστω και αν δεν είναι αρκετά επικριτική σε όλα της τα μέρη, και χωρίς αμφιβολία υπερψηφίζω την πρόταση.

<SPEAKER ID=99 NAME="Jackson">
Οι βρετανοί Συντηρητικοί ευρωβουλευτές υποστηρίζουν σθεναρά τη λήψη όλων των αναγκαίων μέτρων για να εξασφαλιστεί ότι μόνο τρόφιμα τα οποία είναι ασφαλή θα μπορούν να διατίθενται στην αγορά. Αποδέχονται επίσης ότι η γενετική τροποποίηση αποτελεί ένα επιστημονικό εργαλείο πιθανώς επωφελές για την ανθρωπότητα το οποίο δεν θα πρέπει να απορριφθεί χωρίς δεύτερη σκέψη. Η πιθανή χρησιμότητά του όσον αφορά την αυξημένη διαθεσιμότητα του εφοδιασμού με τρόφιμα και τη μείωση της εξάρτησης από τα εντομοκτόνα θα πρέπει να διερευνηθεί εξονυχιστικά.
<P>
Πιστεύουμε ότι δύο πτυχές έχουν τη μεγαλύτερη δυνατή σημασία για την εξέταση των γενετικά τροποποιημένων τροφίμων: η ασφάλεια του καταναλωτή και το δικαίωμα επιλογής του καταναλωτή.
<P>
Αναφορικά με την ασφάλεια του καταναλωτή, παρατηρούμε ότι η Επιτροπή συμβουλεύθηκε τρεις επιτροπές εμπειρογνωμόνων πριν χορηγήσει έγκριση διάθεσης στην αγορά για το προϊόν τούτο. Τα συμπεράσματα των επιτροπών αυτών καθώς και ο κατάλογος των μελών τους είναι διαθέσιμα στα Μέλη: τα μέλη, π.χ., της Επιστημονικής Επιτροπής για τα Τρόφιμα αναφέρονται στην Επίσημη Εφημερίδα, τεύχος C 218 της 23ης Αυγούστου 1995 και όλες οι επακόλουθες αλλαγές δημοσιεύονται στην Επίσημη Εφημερίδα. Αυτό για το οποίο μπορεί να κατηγορηθεί η Επιτροπή είναι για το ότι δεν διατηρεί στενότερη επαφή με το Κοινοβούλιο και ειδικότερα με την Επιτροπή Περιβάλλοντος, Δημόσιας Υγείας και Προστασίας των Καταναλωτών, έτσι ώστε αυτή να λαμβάνει αντίγραφα των εκθέσεων αυτών των εξειδικευμένων επιτροπών και ενημερωμένους καταλόγους των μελών τους. Όσο το Κοινοβούλιο αισθάνεται ότι αποκλείεται από την εργασία παρόμοιων επιτροπών, οι υποψίες και η έλλειψη εμπιστοσύνης μεταξύ των οργάνων θα αυξάνονται.
<P>
Σχετικά με το δικαίωμα επιλογής των καταναλωτών, καλοσωρίζουμε το γεγονός ότι η Επιτροπή προτείνει την επισήμανση όλων των προϊόντων που περιέχουν γενετικά τροποποιημένους οργανισμούς, διευρύνοντας με τον τρόπο αυτό τις τρέχουσες απαιτήσεις ενημέρωσης. Εάν οι ευρωπαίοι καταναλωτές δεν επιθυμούν να αγοράσουν γενετικά τροποποιημένα προϊόντα τότε αυτό θα φάνει στην αγορά και οι εταιρείες που τα παράγουν θα διαπιστώσουν ότι η ευρωπαϊκή αγορά δεν τους αφήνει κέρδη.
<P>
Δεχόμεθα επίσης με ικανοποίηση την είδηση ότι ο Επίτροπος Fischler θα υποβάλει πρόταση για παρόμοια επισήμανση των ζωοτροφών.
<P>
Πιστεύουμε ότι με αυτές τις ασφαλιστικές δικλείδες οι παραγωγοί και οι καταναλωτές της Ευρώπης θα βρεθούν στην καλύτερη δυνατή θέση για να αντιμετωπίσουν τον ανταγωνισμό από τις ΗΠΑ και να κρίνουν οι ίδιοι εάν θέλουν να καταναλώσουν ένα γενετικά τροποποιημένο προϊόν ή όχι.
<P>
Θεωρούμε ότι η πρόταση ψηφίσματος είναι σοβαρά λανθασμένη όσον αφορά την απόρριψη της εξουσιοδότησης που έχει χορηγηθεί και ξεπερασμένη κατά το ότι δεν λαμβάνει υπόψη της τις από 2 Απριλίου ανακοινώσεις της Επιτροπής για την επισήμανση όλων των γενετικά τροποποιημένων προϊόντων. Η πρόταση ψηφίσματος περιλαμβάνει ορισμένα χρήσιμα σημεία αναφορικά με την ανάγκη μεγαλύτερης συμμετοχής του Ευρωπαϊκού Κοινοβουλίου στις διαδικασίες για τη χορήγηση εξουσιοδότησης διάθεσης των γενετικά τροποποιημένων προϊόντων, σημεία τα οποία έχουμε υποστηρίξει. Επομένως, ο μόνος έντιμος δρόμος που μας είχε απομείνει κατά τη διάρκεια της τελικής ψηφοφορίας ήταν η αποχή.

<SPEAKER ID=100 NAME="Lindqvist">
 - (SV) Είναι απαράδεκτο να επιτρέπεται από την Επιτροπή η εξάπλωση γενετικά τροποποιημένου αραβόσιτου στην ευρωπαϊκή αγορά. Η μεγάλη πλειοψηφία των κρατών μελών αντιτίθενται σ&#x02BC;αυτό, και η κοινή γνώμη είναι πολύ επικριτική. Η ΕΕ έπρεπε να είχε μάθει από την κρίση της ΣΕΒ ότι η προστασία της υγείας των καταναλωτών πρέπει να προηγείται των βραχυπρόθεσμων εμπορικών συμφερόντων. Οι επιστημονικές έρευνες δεν είναι επαρκείς. Ο αραβόσιτος μπορεί να καταστεί ανθεκτικός στα αντιβιοτικά και να γίνει έτσι ένας μεγάλος κίνδυνος για την δημόσια υγεία. Η σήμανση όλων των γενετικά τροποποιημένων τροφίμων είναι αυτονόητη ώστε να γνωρίζει ο καταναλωτής τι αγοράζει και τι τρώει.

<SPEAKER ID=101 NAME="Pιry">
Το Ευρωπαϊκό Κοινοβούλιο καταδικάζει την ανευθυνότητα της Επιτροπής, η οποία επέτρεψε στα κράτη μέλη να εισάγουν και να διαθέσουν στο εμπόριο προϊόντα με βάση γενετικά τροποποιημένο αραβόσιτο, σε πείσμα όλων των αρνητικών γνωμοδοτήσεων του Ευρωπαϊκού Κοινοβουλίου, και αυτό εις βάρος της αρχής της προφύλαξης όσον αφορά την υγεία των καταναλωτών και την προστασία του περιβάλλοντος.
<P>
Η Γαλλία άρπαξε, λοιπόν, αυτή την άδεια για να επιτρέψει τις αμερικανικές εισαγωγές ενώ ταυτόχρονα απαγόρευσε την καλλιέργεια του γενετικά τροποποιημένου αραβόσιτου, και δεν μπορούμε παρά να καταδικάσουμε την ασυνέπεια μίας τέτοιας θέσης.
<P>
Είναι αλήθεια ότι, μερικές μέρες προηγουμένως, είχε επιτραπεί η διάθεση στην αγορά αυτού του αραβόσιτου, αποτρέποντας έτσι μία κρίση με τους Αμερικάνους, των οποίων ένα φορτίο με «Corn gluten feed» είχε ακινητοποιηθεί σε έναν από τους λιμένες μας.
<P>
Διακυβεύονται πολύ μεγάλα συμφέροντα. Θα υπενθυμίσω εν συντομία ότι ο γενετικά τροποποιημένος αραβόσιτος φάνηκε ανθεκτικός στο σκώληκα ενός καταστροφικού εντόμου. Γνωρίζουμε ότι η καλλιέργειά του, που ήδη πραγματοποιήθηκε στις Ηνωμένες Πολιτείες και στον Καναδά, επιφέρει καλύτερες αποδόσεις και ενισχύει την ανταγωνιστικότητα μίας παραγωγής σε μία πολύ ανταγωνιστική παγκόσμια αγορά.
<P>
Η αβεβαιότητα σχετικά με τις μακροπρόθεσμες επιπτώσεις, η επιθυμία καθησυχασμού των καταναλωτών, που είναι ακόμη τραυματισμένοι - και δικαιολογημένα - από την κρίση της τρελής αγελάδας, βάρυναν στη λήψη της γαλλικής απόφασης η οποία κρίθηκε ασυνεπής και προεκλογική από πολλούς παρατηρητές.
<P>
Δεν θέλω να απορρίψω τις επιστημονικές ανακαλύψεις διότι η ζωή είναι συνώνυμη της εξέλιξης. Εξάλλου, η περιοχή μου - η νοτιοδυτική Γαλλία - επωφελήθηκε ευρέως από τις προόδους που πραγματοποιήθηκαν στις σπορές. Αλλά τα πρόσφατα σκάνδαλα και τα δράματα που ζήσαμε πρέπει να μας κάνουν πιο συνετούς.
<P>
Αν οι εμπειρογνώμονες διαψεύδουν το ενδεχόμενο κινδύνων όσον αφορά τον γενετικά τροποποιημένο αραβόσιτο, η επιστημονική επιτροπή διατροφής παραδέχθηκε τον κίνδυνο μεταδόσης στον άνθρωπο ενός γονιδίου-σηματοδότη ανθεκτικού στα αντιβιοτικά.
<P>
Πρέπει να συνεχίσουμε αυτή την επαναξιολόγηση και να αναστείλουμε, εν αναμονή, την άδεια που χορηγήθηκε για εισαγωγή και διάθεση στην αγορά των προϊόντων αυτών.
<P>
Για μας, η πρώτη απαίτηση είναι η διαφάνεια στην πληροφόρηση που παρέχεται στους καταναλωτές. Πρέπει να αναλάβουν τις ευθύνες τους έχοντας πλήρη επίγνωση της κατάστασης, χάρη στην υποχρεωτική επιβολή μίας σαφούς σήμανσης όλων των ειδών διατροφής που περιέχουν γενετικώς τροποποιημένα προϊόντα. Ο νόμος αυτός ψηφίστηκε από το Ευρωπαϊκό Κοινοβούλιο τον Ιανουάριο του 1997 και θα πρέπει να εφαρμοστεί προσεχώς στις 15 χώρες μας.

<SPEAKER ID=102 NAME="Souchet">
Κύριε Πρόεδρε, παρά τις ανεπάρκειές του, υπερψήφισα το κοινό ψήφισμα διότι καταδικάζει την ανευθυνότητα της Επιτροπής η οποία έλαβε, μονομερώς, την απόφαση να επιτρέψει τη διάθεση στην αγορά γενετικά τροποιημένου αραβόσιτου παρά την αρνητική άποψη της πολύ μεγάλης πλειοψηφίας των κρατών μελών και του Ευρωπαϊκού Κοινοβουλίου. Αλλά θα έπρεπε να προχωρήσουμε πιο πέρα και να απαιτήσουμε από την Επιτροπή να μεταβάλει την απόφαση που έλαβε στις 18 Δεκεμβρίου του 1996, όσο δεν θα έχουν δοθεί επαρκώς σοβαρές και ανεξάρτητες επιστημονικές διαβεβαιώσεις όσον αφορά τις συνέπειες σχετικά με την προστασία της ανθρώπινης υγείας και του περιβάλλοντος.
<P>
Επαναλαμβάνονται τα ίδια λάθη: είτε πρόκειται για την άδεια να εισαχθεί από τις Ηνωμένες Πολιτείες γενετικά τροποποιημένος αραβόσιτος είτε για την άρση του εμπάργκο ζελατίνης, λίπους και σπέρματος από βοοειδή βρετανικής προέλευσης, οι ίδιες διαδικασίες οδηγούν την Επιτροπή να υποκαθίσταται στο Συμβούλιο και να ενεργεί εις βάρος της δημόσιας υγείας και του περιβάλλοντος των κρατών μας. Δεν πήραμε κανένα μάθημα από την κρίση της «τρελής αγελάδας». Και για μία ακόμη φορά, η Επιτροπή αναδεικνύεται σε υπερασπιστή οικονομικών συμφερόντων που δεν είναι τα συμφέροντα των κρατών μελών της 'Ενωσης.
<P>
Προς μεγάλη λύπη μου, η γαλλική κυβέρνηση φέρει μία βαρειά ευθύνη στην υπό εξέλιξη διαδικασία. Η ψήφος του γάλλου υπουργού επέτρεψε, στο Συμβούλιο, την επίτευξη της ειδικής πλειοψηφίας χάρη στην οποία μπόρεσε να πραγματοποιηθεί η υποκατάσταση της ευθύνης υπέρ της Επιτροπής. Η γαλλική κυβέρνηση, η πρώτη και μέχρι σήμερα η μόνη, επέτρεψε, με το διάταγμά της της 4ης Φεβρουαρίου, τη διάθεση στο εμπόριο του γενετικά τρποποιημένου αραβόσιτου (του οποίου 30.000 τόννοι, κατά περίεργο τρόπο, βρισκόταν ήδη στους γαλλικούς λιμένες επί ένα μήνα), ενώ άλλες ευρωπαϊκές χώρες όπως η Αυστρία, η Ελβετία ή το Λουξεμβούργο αποφάσισαν να προστατέψουν τους πληθυσμούς τους. Οι δύο γάλλοι επίτροποι ακολούθησαν ασφαλώς τους συναδέλφους τους, κυρίως τους αγγλοσάξωνες, για να επιτρέψουν, χωρίς δισταγμό, τη διάθεση στην αγορά του Γ.Τ.Α.
<P>
Καταλήγουμε έτσι στη Γαλλία στη χειρότερη κατάσταση: οι αγρότες μας εμποδίζονται να χρησιμοποιήσουν τις πιο παραγωγικές σπορές, ενώ τα προϊόντα που προκύπτουν από γενετικά τροποποιημένες σπορές και τα οποία προέρχονται από τρίτες χώρες διατίθενται ελεύθερα στην αγορά. Η λογική συνέπεια θα απαιτούσε να επιβάλλει η 'Ενωση μία πλήρη αναστολή (διότι υπάρχει το ενδεχόμενο, μετά τον αραβόσιτο, να ακολουθήσουν σύντομα η γενετικά τροποποιημένη σόγια και ελαιοκράμβη, με όλους του κινδύνους που περικλείει αυτό), ώσπου έρευνες με πειστικά αποτελέσματα να καταλήξουν στον ακίνδυνο χαρακτήρα ή στους κινδύνους της διάθεσης στην αγορά αυτών των ειδών σποράς. Γιατί να φοβόμαστε τόσο, όσον αφορά αυτό το τόσο βασικό ζήτημα, τον κίνδυνο μίας διαφοράς με τις Ηνωμένες Πολιτείες ενώπιον του ΠΟΕ; 'Η μήπως η Ευρωπαϊκή 'Ενωση δεν έχει πια προορισμό να υπερασπίζεται τα συμφέροντα των κρατών μελών, φιλοδοξώντας να γίνει απλώς, σύμφωνα με τα λόγια του Valιry, »μία αμερικανική Επιτροπή»;
<P>
επί της έκθεσης Roth (A4-0112/97)
<SPEAKER ID=103 LANGUAGE="FR" NAME="Le Gallou">
Κύριε Πρόεδρε, καταψηφίσαμε την έκθεση Roth, τόσο εξαιτίας των εκτός θέματος πτυχών της όσο και εξαιτίας των κενών και των παραλείψεών της.
<P>
Πράγματι, η έκθεση Roth δεν μιλάει για τις διώξεις των οποίων αποτελούν αντικείμενο στη Γαλλία τα εθνικά συνδικάτα. 'Ετσι, τον Ιούλιο του 1996 δημιουργήθηκε ένα συνδικάτο «Εθνική δύναμη-δημόσιες συγκοινωνίες». 'Οταν το συνδικάτο αυτό ορίζει συνδικαλιστικούς αντιπροσώπους στην RATP, μεγάλη επιχείρηση δημόσιων συγκοινωνιών της Ile de France, η διεύθυνση διώκει τους εν λόγω συνδικαλιστές ενώπιον της δικαιοσύνης. Μερικές εβδομάδες αργότερα, οι συνδικαλιστές αυτοί παρουσιάζουν ένα ψηφοδέλτιο για τις επαγγελματικές εκλογές. Το ψηφοδέλτιο αυτό δεν γίνεται δεκτό και έχουμε νέα δίκη, δίκη που κάνουν η διεύθυνση και τα συνδικάτα του συστήματος και που την κερδίζουν εις βάρος των ελεύθερων συνδικαλιστών, αφού η δικαιοσύνη ενέδωσε στα αιτήματα της εξουσίας και των κυρίαρχων συνδικάτων.
<P>
Υπάρχει λοιπόν στο σημείο αυτό σοβαρή προσβολή των συνδικαλιστικών ελευθεριών και των εκλογικών ελευθεριών των εργαζομένων. Αυτές οι ελευθερίες, εξάλλου, απειλούνται από τις επιθέσεις της διεύθυνσης αυτής της μεγάλης δημόσιας επιχείρησης εναντίον των εθνικών συνδικάτων: απειλές κατά των συνδικαλιστών και οδηγίες προς τους υπεύθυνους των υπηρεσιών να τους παρενοχλούν. Λυπούμαστε που αυτές οι προσβολές κατά των συνδικαλιστικών ελευθεριών δεν περιλαμβάνονται στην έκθεση της κ. Roth.

<SPEAKER ID=104 NAME="Andersson, Hulthιn και Waidelich">
 - (SV) Χαιρετίζουμε την Συνθήκη Σένγκεν ως ένα ουσιαστικό βήμα για την πραγματοποίηση του δικαιώματος της ελεύθερης διακίνησης για τους πολίτες της Ένωσης. Θεωρούμε όμως ότι η διατύπωση του άρθρου 57 της έκθεσης μπορεί να επιτρέψει ερμηνείες όσον αφορά, μεταξύ άλλων, την δυνατότητα της δυναμικής καταπολέμησης του εμπορίου ναρκωτικών που δεν μπορούμε να δεχτούμε.
<P>
Anttila, Lindqvist, Ryynδnen, Virrankoski και Vδyrynen (ELDR), Eriksson, Seppδnen, Sjφstedt και Svensson (GUE/NGL), Gahrton, Holm και Lindholm (V), Bonde, Lis Jensen, Krarup και Sandζk (I - EDN), γραπτώς. (SV) Ο αγώνας για τα ανθρώπινα δικαιώματα είναι κάτι πολύ σημαντικό παντού. Η ΕΕ δεν έχει κατά κανέναν τρόπο το αποκλειστικό δικαίωμα σ&#x02BC;αυτόν τον τομέα.
<P>
Πολλά σ&#x02BC;αυτήν την έκθεση είναι εντελώς περιττά για μια έκθεση περί ανθρωπίνων δικαιωμάτων. Γιατί θα πρέπει να γίνει η ΕΕ νομικό πρόσωπο και να υπογράφει συνθήκες; Γιατί θα πρέπει τόσα πολλά από τα μέτρα να μεταφερθούν σε ένα ομοσπονδοποιητικό κοινοτικό επίπεδο; Γιατί θα πρέπει να εφαρμοστεί έλεγχος σε κοινοτικό επίπεδο;
<P>
Είμαστε αντίθετοι μ&#x02BC;αυτό και το θεωρούμε περιττό σε μια κατά τα άλλα αρκετά καλή έκθεση. Φυσικά καταψηφίζουμε επίσης την πρόταση να έχει το Ευρωδικαστήριο δικαιοδοσία επί της υλοποίησης της Συνθήκης Σένγκεν.
<P>
Αυτό που είναι καλό είναι ότι η έκθεση είναι προοδευτική σε πολλά σημεία και επισημαίνει πολλά πράγματα τα οποία τα κράτη μέλη της ΕΕ σήμερα χειρίζονται άσχημα. Αυτό δεν σημαίνει ότι θα μπορούσε να γίνει καλύτερος χειρισμός σε κοινοτικό επίπεδο. Αντιθέτως θα αυξάνονταν το δημοκρατικό έλλειμα στην ΕΕ.
<P>
Θεωρούμε ότι η κριτική της κατασταλτικής και πολλάκις ρατσιστικής πολιτικής όσον αφορά την χορήγηση ασύλου είναι δικαιολογημένη.

<SPEAKER ID=105 NAME="Banotti">
Ψήφισα κατά της Τροπολογίας Αριθ. 43 για την ενημέρωση σχετικά με τις εκτρώσεις - όπως είναι διαμορφωμένη είναι απαράδεκτη.
<P>
Ούτε ακόμη και οι πιο ριζοσπαστικοί υποστηρικτές του δικαιώματος επιλογής δεν αναφέρονται σε ενεργητική υποστήριξη των εκτρώσεων. Η έκτρωση είναι μια επιλογή στην οποία καταλήγουν οι γυναίκες για διάφορους λόγους - πολλοί από τους οποίους τραγικοί.
<P>
Στην Ιρλανδία έχουμε ένα πολύ μεγάλο αριθμό εκτρώσεων, δυσανάλογα μεγάλο σε σύγκριση με τις άλλες χώρες της ΕΕ.
<P>
Πιστεύω ότι οι διαθέσιμοι πόροι μας θα πρέπει να συγκεντρωθούν στην πρόληψη της ανεπιθύμητης εγκυμοσύνης και στην υποστήριξη εκείνων των γυναικών που αναγκάζονται να ακολουθήσουν την επιλογή της έκτρωσης.
<P>
Το συνταγματικό μας δημοψήφισμα υπεστήριξε με μεγάλη πλειοψηφία την ενημέρωση και την ελευθερία κινήσεων. Το ίδιο κάνω κι' εγώ.

<SPEAKER ID=106 NAME="Berthu">
Λυπούμαστε που το Ευρωπαϊκό Κοινοβούλιο έκρινε ορθό να εγκρίνει, παρά τις αρνητικές ψήφους μας, την έκθεση Roth η οποία περιλαμβάνει μία ολόκληρη σειρά από παραλογισμούς, όπως το αίτημα προς τις χώρες μέλη να ανανγνωρίσουν τα ομοφυλόφιλα ζευγάρια και να τους παραχωρήσουν το δικαίωμα να υιοθετούν παιδιά. Επισημαίνουμε επίσης ότι το Ευρωπαϊκό Κοινοβούλιο δήλωσε εκ νέου ότι η ελευθερία της κυκλοφορίας δεν εφαρμόζεται στην Ευρώπη, με το πρόσχημα ότι οι έλεγχοι προσώπων στα σύνορα δεν έχουν καταργηθεί πλήρως. Για άλλη μία φορά δεν συμφωνούμε καθόλου και όταν μετακινούμαστε σήμερα στην Ευρώπη δεν αισθάνομαστε τους ελέγχους αυτούς ως εμπόδια για την ελεύθερη κυκλοφορία μας.
<P>
Θα ήθελα ωστόσο να επικεντρώσω την αιτιολόγησή της ψήφου μου σε ένα ιδιαίτερο τεχνικό σημείο, εφόσον το Κοινοβούλιο ζητάει η Σύμβαση του Schengen να υπάγεται στην αρμοδιότητα του Δικαστηρίου των Ευρωπαϊκών Κοινοτήτων. Δεν συμφωνούμε για δύο λόγους, τύπου και ουσίας.
<P>
Ως προς τον τύπο, δεν βλέπουμε για ποιο λόγο το Δικαστήριο, που είναι ένα κοινοτικό θεσμικό όργανο που υπάγεται στα δεκαπέντε κράτη μέλη, θα έπρεπε να εξετάζει ειδικές συμβάσεις που ορισμένα κράτη συνάπτουν μεταξύ τους, εκτός βεβαίως αν τα κράτη αυτά το ζητήσουν ρητά. Αλλά δεν συμβαίνει αυτό εν προκειμένω. Η παρατήρηση αυτή πρέπει να επανατοποθετηθεί στο πλαίσιο της συζήτησης της Διακυβερνητικής Διάσκεψης όσον αφορά τις διαφοροποιημένες συνεργασίες, που δεν επιθυμούμε να υπάγονται εκ των προτέρων και συστηματικά στο Δικαστήριο.
<P>
Επί της ουσίας, δεν είναι προφανές ότι μπορούμε να αναθέσουμε ζητήματα κυκλοφορίας των προσώπων, και κυρίως των ξένων, που άπτονται στενά των δημοσίων ελευθεριών και των εθνικών κυριαρχιών, στη διαιτησία ενός θεσμικού οργάνου που δεν είναι μία δημοκρατικά εκλεγμένη συνέλευση και που δεν είναι ούτε ένα εθνικό συνταγματικό δικαστήριο το οποίο υπόκειται στους δημοκρατικούς κανόνες κάθε κράτους.
<P>
Τίθεται σήμερα ένα οξύ πρόβλημα, που κανένας δεν θέλει να κοιτάξει κατά πρόσωπο, όσον αφορά τις στρεβλώσεις μεταξύ του καθεστώτος του Δικαστηρίου, που ήταν στην αρχή ένα Δικαστήριο με προορισμό να εξετάζει τεχνικά προβλήματα συνδεδεμένα με την ερμηνεία μίας καθορισμένης συνθήκης, και της έκτασης των αρμοδιοτήτων που επιδιώκεται να του ανατεθούν σήμερα, κάτι που θα είχε ως αποτέλεσμα να περιορισθούν σημαντικά οι εθνικές δημοκρατίες και γενικώς η δημοκρατία.
<P>
Επιθυμούμε λοιπόν η Διακυβερνητική Διάσκεψη να επιδείξει ρεαλισμό και, πριν από οποιαδήποτε ενδεχόμενη επέκταση των αρμοδιοτήτων του Δικαστηρίου, να αναθεωρήσει το καθεστώς του ώστε να εισάγει, με τον ένα ή τον άλλο τρόπο, ένα δικαίωμα δευτεροβάθμιας προσφυγής ενώπιον των εθνικών κοινοβουλίων για ζητήματα αρχής.

<SPEAKER ID=107 NAME="Imaz San Miguel">
Στην έκθεση Roth παρουσιάζονται σημαντικές πτυχές υπέρ των ανθρωπίνων δικαιωμάτων στην Ευρωπαϊκή Ένωση, μεταξύ των οποίων η επαναβεβαίωση των εκτιμήσεων της Επιτροπής Ενάντια στα Βασανιστήρια του Συμβουλίου της Ευρώπης, η στήριξη των θυμάτων της βίας και της τρομοκρατίας και πολλά άλλα.
<P>
Ωστόσο, αναφορικά με τα ανθρώπινα δικαιώματα στις φυλακές στο σημείο 76 αναφέρεται ότι «επιβεβαιώνει εκ νέου με έμφαση ότι η φυλάκιση πρέπει να πραγματοποιείται ΣΤΙΣ ΠΕΡΙΣΣΟΤΕΡΕΣ ΠΕΡΙΠΤΩΣΕΙΣ σε έναν τόπο ο οποίος βρίσκεται όσο το δυνατόν εγγύτερα στο οικογενειακό και/ή κοινωνικό περιβάλλον». Η εισαγωγή, στην Επιτροπή Πολιτικών Ελευθεριών, της φράσης «στις περισσότερες περιπτώσεις», περιορίζει ένα καθολικό δικαίωμα το οποίο αναγνωρίζεται έμμεσα στην Ευρωπαϊκή Σύμβαση για την Προστασία των Ανθρωπίνων δικαιωμάτων και, συνεπώς, ασκείται στο πλαίσιο της κυβερνητικής αυθαιρεσίας.
<P>
Για το λόγο αυτό απείχα από την τελική ψηφοφορία.

<SPEAKER ID=108 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες στο Ευρωπαϊκό Κοινοβούλιο ψήφισαν υπέρ της ετήσιας έκθεσης του Κοινοβουλίου σχετικά με το σεβασμό των ανθρώπινων δικαιωμάτων στην στην Ευρωπαϊκή Ένωση (1995), με εξαίρεση το σημείο 159.
<P>
Κρίνουμε ότι η έκθεση είναι γενικά ικανοποιητική. Η αντίθεσή μας στο σημείο 159 οφείλεται απλώς και μόνο στο ότι περιέχει ένα τεκμηριωμένο λάθος. Το ποινικό δίκαιο της Δανίας προβλέπει μια σαφή απαγόρευση κατά της κατοχής «: φωτογραφιών ταινιών κλπ. παιδιών που έρχονται σε συνουσία ή άλλη σεξουαλική επαφή πλήν συνουσίας» (ποινικό δίκαιο, παράγραφος 225, εδάφιο 2). Η απαγόρευση αυτή καλύπτει επίσης και τα περιοδικά παιδεραστικού περιεχομένου.

<SPEAKER ID=109 NAME="Lucas Pires">
Καταψήφισα με την Ομάδα μου (PPE) την έκθεση Roth, αν και υποστηρίζω 90 και πλέον από τις αντίστοιχες παραγράφους και εκτιμώ πολλαπλές πτυχές της εργασίας της εισηγήτριας. 'Ομως η έκθεση περιέχει ασάφειες και υπερβαίνει το πεδίο μίας εργασίας τέτοιου είδους, που θα έπρεπε να είναι, κυρίως, μία συμβολή για γνωστοποίηση προβλημάτων των θεμελιωδών δικαιωμάτων του ατόμου στην Ευρωπαϊκή 'Ενωση που χρειάζονται μεγαλύτερη προσοχή και καλύτερη διαχείριση. Αντίθετα, θεωρώ ότι τα κοινωνικά δικαιώματα και τα περιβαλλοντικά δικαιώματα δεν έχουν μόνο μία διαφορετική σημασία αλλά έπρεπε να αποτελούν αντικείμενο πιο εξειδικευμένης ανάλυσης, στις αρμόδιες επιτροπές του Ευρωπαϊκού Κοινοβουλίου.
<P>
Πέρα από αυτό το γενικό κριτήριο το οποίο συνέβαλε στον καθορισμό της τελικής θέσης μου σχετικά με το σύνολο της έκθεσης, τα κριτήρια της ψήφου μου σχετικά με τις κατ'ιδίαν παραγράφους ήταν τα εξής:
<P>
Υπερψήφισα πολυάριθμες παραγράφους σχετικά με τους μηχανισμούς για την ενίσχυση των ανθρωπίνων δικαιωμάτων, το δικαίωμα στη ζωή και στη φυσική ακεραιότητα, το δικαίωμα στην ελευθερία κίνησης, τα δικαιώματα πρόσβασης στη δικαιοσύνη, τα δικαιώματα των φυλακισμένων, την καταπολέμηση του ρατσισμού και της ξενοφοβίας, το δικαίωμα στην ιδιωτική ζωή, το δικαίωμα στη μη διάκριση και τα δικαιώματα των παιδιών·
<P>
καταψήφισα τις παραγράφους όπου κατονομάζονται συγκεκριμένα κράτη μέλη ενώ δεν είχαν την ευκαιρία να παρουσιάσουν τη δική τους εκδοχή των γεγονότων, και ενώ πρέπει να θεωρηθεί ότι συμπεριφέρονται ως κράτη δικαίου, πέρα από τις παραγράφους στις οποίες αμφισβητούνται οι εθνικές πολιτικές σχετικά με το άσυλο και τη μετανάστευση ενώ, εξάλλου, δεν υπάρχει ακόμη μία αληθινή ευρωπαϊκή πολιτική στον τομέα αυτό·
<P>
απείχα όσον αφορά τις παραγράφους σχετικά με τα ανθρώπινα δικαιώματα έξω από την Ευρωπαϊκή 'Ενωση ή που συνδέονται με γεγονότα τα οποία συνέβησαν σε έτη εκτός του 1995, όπως επίσης σχετικά με παραγράφους που αναμειγνύουν το αληθινό με το ψεύτικο, και έτσι αποτελούν μισές αλήθειες.

<SPEAKER ID=110 NAME="Miranda">
Θεωρούμε πολύ θετικό το γεγονός ότι το Ευρωπαϊκό Κοινοβούλιο εξετάζει με σοβαρό και ουσιαστικό τρόπο το σεβασμό για τα δικαιώματα του ανθρώπου στην Ευρωπαϊκή 'Ενωση, πολύ περισσότερο επειδή παρατηρείται μία υπερβολική και επιπόλαιη τάση να διατυπώνονται αξιολογικές κρίσεις σχετικά με όσα συμβαίνουν, στον τομέα αυτό, έξω από αυτήν. Πράγματι, είναι ποικίλα και σημαντικά τα προβλήματα που, στο πεδίο αυτό, διαπιστώνονται στην Ευρωπαϊκή 'Ενωση.
<P>
Συχνά αμφισβητούνται δικαιώματα και θεμελιώδεις ελευθερίες. Διαδίδονται τα φαινόμενα ρατσισμού και ξενοφοβίας. Αυξάνεται η τάση για περιορισμούς του δικαιώματος ασύλου. Εντείνονται οι δικαρίσεις παντός τύπου. Και, πρέπει να υπογραμμίσουμε, αυξάνονται ιδιαίτερα τα αρνητικά φαινόμενα στον κοινωνικό τομέα. Τα οποία, αντίθετα με όσα υποστηρίζουν ορισμένες πλευρές σε αυτή την αίθουσα, δεν είναι δυνατό να μη ληφθούν υπόψη στο πλαίσιο αυτό. Το δικαίωμα στην εργασία, σε μία σταθερή απασχόληση, σε μία κατάλληλη κοινωνική ασφάλιση και, τέλος, σε μία αξιοπρεπή ζωή, αποτελούν, αναμφισβήτητα, βασικές πτυχές των δικαιωμάτων του ανθρώπου· όπως επίσης στον τομέα αυτό πρέπει να συμπεριληφθούν οι αγώνες για την καταπολέμηση της ανεργίας, της φτώχειας, του αποκλεισμού και της περιθωριοποίησης.
<P>
Στην έκθεσή της, η συνάδελφος κ. Claudia Roth πραγματοποιεί, στην ουσία, μία εξαντλητική, θετική και κατάλληλη προσέγγιση του θέματος αυτού. Εκφράζουμε την ικανοποίησή μας γι'αυτό και, κατά συνέπεια, την υπερψηφίζουμε. Για τους ίδιους λόγους, καταψηφίζουμε τις προτάσεις που υποβλήθηκαν και που θα στρέβλωναν την κατεύθυνση την οποία χαράσσει η προσέγγιση αυτή.

<SPEAKER ID=111 NAME="Reding">
Στο θέμα των δικαιωμάτων του ανθρώπου, η Eυρώπη θα πρέπει να υπερασπιστεί, σε παγκόσμιο επίπεδο, το καλό της όνομα. Γι' αυτό και λυπάμαι βαθύτατα που η αντιπολίτευση οδήγησε μερικά κράτη της EE στο να τοποθετηθούν κατά ενός ψηφίσματος, όπου αναλυόταν με κριτική διάθεση η κατάσταση των ανθρωπίνων δικαιωμάτων στην Kίνα, και στο να μην υποβάλει τώρα στον OHE η Eυρώπη ένα ψήφισμα για τα ανθρώπινα δικαιώματα.
<P>
Tα επιχειρηματικά συμφέροντα παραμέρισαν τη συζήτηση των ανθρωπίνων δικαιωμάτων. Kι αυτή τη σκανδαλώδη συμπεριφορά θα ήθελα να υπογραμμίσω με την αρνητική μου ψήφο.
<P>
Tα ανθρώπινα δικαιώματα δεν έχουν κομματικό χρώμα. Δεν είναι ούτε χριστιανοδημοκρατικά ούτε σοσιαλιστικά. Έχουν μάλλον καθολική ισχύ, έτσι όπως κατοχυρώνονται στις διεθνείς συνθήκες. Γι' αυτό και οι έννοιες θα πρέπει να οριστούν σαφώς, κι αυτές οι γενικές αρχές, στη συνέχεια, θα πρέπει να εφαρμόζονται αυστηρά.
<P>
Δυστυχώς, κάτι τέτοιο δε συμβαίνει στην έκθεση Roth. H έκθεση είναι χρωματισμένη ιδεολογικά, κι εκτός τούτου περιέχει πάρα πολλά στοιχεία, που έχουν κάποια σχέση με την οικονομική, κοινωνική και περιβαλλοντική πολιτική, αλλά καμία με τα ανθρώπινα δικαιώματα. Eίναι μια συλλογή αιτημάτων, ένας κατάλογος θεμάτων και προβλημάτων, που σημαίνουν τα πάντα και τίποτε.
<P>
Aντίθετα, θα επιθυμούσα να ασχοληθεί κανείς με τα θεμελιώδη δικαιώματα, όπως λ.χ. το δικαίωμα στη ζωή, στη σωματική ακεραιότητα, στην κατάλληλη υπεράσπιση ενώπιον των δικαστηρίων, στην ελευθερία της γνώμης, στην ιδιωτική ζωή, στην μη ύπαρξη διακρίσεων...

<SPEAKER ID=112 NAME="Wibe">
 - (SV) Κατά την γνώμη μας μια έκθεση σ&#x02BC;αυτό το θέμα θα έπρεπε να εξετάζει τις παραβιάσεις των θεμελιωδών ανθρωπίνων δικαιωμάτων όπως η ελευθερία του λόγου, η ελευθερία του τύπου, η ελευθερία των θρησκευτικών πεποιθήσεων και η ελευθερία του συνεταιρίζεσθαι. Παρομοίως θα έπρεπε να διερευνά και να επισημαίνει αν π.χ. δεν ικανοποιείται το δικαίωμα νομικής βοήθειας ή το δικαίωμα του να επιτρέπεται η άοπλη στρατιωτική θητεία, μεταξύ των κρατών μελών της ΕΕ. Αλλά η διεύρυνση του όρου, όπως γίνεται σ&#x02BC;αυτήν την έκθεση, ώστε να γίνεται αναφορά στο δικαίωμα ελεύθερης διακίνησης εντός της Ένωσης, της κοινωνικής ασφάλειας, στο δικαίωμα παροχής ιατρικής φροντίδας και τα παρόμοια, αυτό ανήκει σ&#x02BC;άλλους τομείς πολιτικών ζητημάτων. Κατ&#x02BC;επέκταση αυτή η ετήσια έκθεση θα επισήμαινε στο μέλλον όλες τις ελλείψεις, βάσει ενός προτύπου για την καλή ποιότητα ζωής, όπως το δικαίωμα όλων των πολιτών να μπορούν στο άμεσο περιβάλλον τους να απολαμβάνουν την ύπαρξη ωραίων πάρκων υπό δημοτική μέριμνα.
<P>
Φυσικά, δεν είναι ποτέ λάθος να απαιτεί κανείς π.χ. καλύτερη ιατρική περίθαλψη. Αλλά δεν είναι αυτό το θέμα. Ο πυρήνας της κριτικής μας είναι ότι ο όρος ανθρώπινα δικαιώματα συγχέεται με τον όρο ποιότητα ζωής μέσω αυτής της διεύρυνσης. Τα «ανθρώπινα δικαιώματα» έχουν σε διεθνείς περιστάσεις, ένα σχετικά σαφές νόημα.
<P>
Το άρθρο 119 της πρότασης ψηφίσματος εκφράζει την λύπη του για το ότι όλο και περισσότεροι δήμοι, ιδιαίτερα στην Γαλλία και την Γερμανία, απαγορεύουν την επαιτεία. Το να εκφράζεται κανείς έτσι σε μια έκθεση σημαίνει ότι αποδέχεται την επαιτεία ως βιοποριστική δραστηριότητα για κάποιους πολίτες. Αυτό δεν μπορούμε να το δεχτούμε.

<SPEAKER ID=113 NAME="Πρόεδρος">
Η ώρα των ψηφοφοριών έληξε.
<P>
(Η συνεδρίαση, διακοπείσα στη 13.35 επαναλαμβάνεται στις 15.00)

<CHAPTER ID=6>
Ανάπτυξη, απασχόληση και σύγκλιση (συνέχεια)
<SPEAKER ID=114 NAME="Πρόεδρος">
Η ημερήσια διάταξη προβλέπει την συνέχεια της συζήτησης επί της έκθεσης της κ. RandzioPlath (A4-0111/97), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την Ετήσια Οικονομική 'Εκθεση της Επιτροπής για το 1997 - Οικονομική ανάπτυξη, απασχόληση και σύγκλιση για την μετάβαση στην ΟΝΕ (COM(97)0027 - C4-0078/97).

<SPEAKER ID=115 LANGUAGE="NL" NAME="Metten">
Την περίοδο που οι κυβερνήσεις μας καταβάλλουν προσπάθειες για την κάλυψη των κριτηρίων σύγκλισης, η ανεργία δεν μειώνεται. Γνωρίζουμε για ποιο λόγο συμβαίνει αυτό. Κατά μέσο όρο χρειάζεται ένα ποσοστό ανάπτυξης της τάξης του 2, 5 % για να καλυφθεί απλώς η αύξηση της παραγωγικότητας και της προσφοράς εργασίας. Ωστόσο, το ποσοστό αυτό δεν πρόκειται να καλυφθεί και οι μελλοντικές προοπτικές δεν είναι και τόσο ευοίωνες. Για ποιο λόγο δεν αναπτύσσεται πραγματικά η οικονομία στην Ευρωπαϊκή Ένωση; Η Επιτροπή δεν δίνει απάντηση στο ερώτημα αυτό. Όπως και πέρυσι, διαπιστώνει ότι, όσον αφορά την προσφορά, όλοι οι παράγοντες, όπως ο πληθωρισμός και το ύψος των επιτοκίων, είναι ευνοϊκά για την επιτάχυνση της ανάπτυξης, ταυτόχρονα όμως αρνείται να πιστέψει ότι το ποσοστό αυτό δεν επιτυγχάνεται επειδή τα κράτη μέλη επιθυμούν να προβούν το 1997 σε περικοπές της τάξης του 1, 5 % του ΑΕΠ. Η Επιτροπή ισχυρίζεται, για παράδειγμα, στις σελίδες 77 και 78 της ετήσιας οικονομικής έκθεσης ότι η περαιτέρω πτώση των επιτοκίων και η αύξηση της καταναλωτικής εμπιστοσύνης θα αντισταθμίσουν την πτώση της ζήτησης λόγω περικοπών. Δημιουργείται εδώ η λανθασμένη εντύπωση ότι η άποψη αυτή απαλλάσσει την Επιτροπή από την υποχρέωσή της να ζητήσει να κάνουν το ίδιο και τα κράτη μέλη τα οποία είναι σε θέση να κατευθύνουν την πολιτική τους κατά κύριο λόγο στη διατήρηση και την προώθηση της ανάπτυξης. Στην Ευρωπαϊκή Ένωση πρέπει να δοθεί στην τόνωση της απασχόλησης και την προαγωγή της ανάπτυξης τουλάχιστον η ίδια προτεραιότητα που δίνεται στην κάλυψη των κριτηρίων σύγκλισης. Εξάλλου, δεν υπάρχει καμία αντίφαση μεταξύ της προαγωγής της ανάπτυξης και της κάλυψης των κριτηρίων σύγκλισης. Ένα υψηλότερο ποσοστό ανάπτυξης όχι μόνο θα τονώσει την απασχόληση αλλά και θα διευκολύνει την κάλυψη των κριτηρίων σύγκλισης. Η Ευρωπαϊκή Ένωση είναι υπεύθυνη και για τους δύο στόχους, την απασχόληση και τη σύγκλιση. Γι'αυτό και θα μπορούσαν σήμερα να κληθούν τα κράτη που καλύπτουν ήδη τα κριτήρια της ΟΝΕ και που αναπτύσσονται ταχύτερα να διατηρήσουν τουλάχιστον αυτά τα επίπεδα ανάπτυξης προς όφελος και των υπόλοιπων κρατών μελών.

<SPEAKER ID=116 LANGUAGE="EN" NAME="Cassidy">
Κύριε Πρόεδρε, κατά το παρελθόν έτος ήμουν ο εισηγητής για την ετησία οικονομική έκθεση του 1996 και γνωρίζω πολύ καλά τις δυσχέρειες τις οποίες είχαν να αντιμετωπίσουν τόσο η Επιτροπή όσο και η εισηγήτρια. Θα ήθελα να συγχαρώ την Επιτροπή διότι φέτος εκπόνησε μια οικονομική έκθεση πιο συναφή και χρονολογικά αρκετά ενωρίτερα από πέρσι. Θα ήθελα επίσης να συγχαρώ την Επιτροπή για την ευπρόσδεκτη νότα ρεαλισμού της φετεινής εκθέσεως.
<P>
Κατά τα δύο τελευταία χρόνια η έκθεση έτεινε να είναι κάπως υπεραισιόδοξη σχετικά με τις προοπτικές της ευρωπαϊκής οικονομίας. Πολύ ορθά, φέτος η Επιτροπή υπεγράμμισε ότι δεν σημειώθηκε καμία απολύτως βελτίωση στη συνολική κατάσταση απασχόλησης της Κοινότητας. Αυτό παραμένει το βασικό πρόβλημα που αντιμετωπίζει η Ευρώπη. Όπως ανέφερε η επικεφαλίδα του Economist αυτή την εβδομάδα: η Ευρώπη δεν δουλεύει! Η απάντηση στο πρόβλημα αυτό δεν βρίσκεται ασφαλώς στην Ευρωπαϊκή Επιτροπή και ακόμη λιγότερο στο Ευρωπαϊκό Κοινοβούλιο - βρίσκεται στις κυβερνήσεις των κρατών μελών.
<P>
Είμαι πολύ ικανοποιημένος που διαπιστώνω, μολονότι δεν συμφωνώ με όλα εκείνα που αναφέρει η εισηγήτρια στην έκθεσή της, ότι αναγνωρίζονται - στην παράγραφο 8 της προτάσεως ψηφίσματος - οι αρνητικές επιπτώσεις του «υψηλού υποχρεωτικού εξωμισθολογικού κόστους εργασίας», γεγονός το οποίο οδηγεί σε δισταγμούς για την πρόσληψη εργαζομένων. Από την άλλη όμως μεριά υπάρχει έλλειψη ρεαλισμού: σε προηγούμενη αναφορά στην παράγραφο 5(ix) έχουμε και πάλι τις συνήθεις αριστερίστικες αντιρρήσεις για τις δραστηριότητες των καιροσκόπων. Δεν φαίνεται να γίνεται αντιληπτό το γεγονός ότι καιροσκόποι μπορεί να είναι και οι κυβερνήσεις των κρατών μελών οι οποίες, π.χ., παρακρατούν τις εισφορές τους στην Ευρωπαϊκή Ένωση περιμένοντας βελτίωση της ισοτιμίας των εθνικών τους νομισμάτων σε σύγκριση με το Ecu.
<P>
Υπάρχει, ωστόσο, ένα σημείο το οποίο θα ήθελα να επισημάνω: την παράγραφο 26 η οποία ζητεί τον τερματισμό εκείνου το οποίο χαρακτηρίζει ως «αθέμιτο φορολογικό ανταγωνισμό στην Ευρωπαϊκή Ένωση». Εάν η φορολόγηση είναι «αθέμιτη», αυτό συμβαίνει διότι ορισμένα κράτη μέλη επιμένουν σε πολύ υψηλά επίπεδα φορολογίας, ενώ το αποτέλεσμα του ανταγωνισμού στη φορολογία, όπως συμβαίνει στα αεροπορικά εισητήρια και σε κάθε τι άλλο, θα πρέπει να είναι η μείωση των φόρων. Το γεγονός αυτό θα βελτίωνε την ανταγωνιστικότητα της Ευρώπης και θα είχε ως συνέπεια την αναζωογόνηση της ευρωπαϊκής αγοράς εργασίας.

<SPEAKER ID=117 LANGUAGE="DE" NAME="Soltwedel-Schδfer">
Kύριε Πρόεδρε, κυρίες και κύριοι συνάδελφοι, θα ήθελα να πάρω θέση στο βασικό σημείο των τροπολογιών μας, και συγκεκριμένα επί της τροπολογίας 9, σχετικά με την ανάπτυξη, την απασχόληση και τη σύγκλιση, στην πορεία προς την ONE. H οικονομική ανάπτυξη, μονάχα, είναι ανεπαρκής δείκτης για να αντιμετωπίσει, ή για την ακρίβεια να μειώσει, την ανεργία. Aν αναλογιστεί κανείς ότι στη Γερμανία δόθηκε η υπόσχεση πως ο αριθμός των ανέργων θα μειωθεί στο μισό μέχρι το 2000, τότε μια τέτοια υπερβολή είναι εύκολα κατανοητή και, εν μέρει, για την Eυρώπη.
<P>
Tο να θεωρεί κανείς την ανάπτυξη ως μοναδικό στόχο και κινητήρια δύναμη των ευρωπαϊκών οικονομικών συστημάτων, είναι τελείως λάθος. Tην οικονομία θα πρέπει να τη βλέπουμε μόνο σε συμφωνία με την οικολογία. Kαι η συναίνεση αυτή επιτυγχάνεται, δυστυχώς, πάρα πολύ αργά, και όχι σαφέστερα και με μεγάλες πλειοψηφίες.
<P>
Aπό την ετήσια οικονομική έκθεση, κι αυτό θα είναι για σας, στη σημερινή συζήτηση, ένα καινούριο στοιχείο, λείπει μια προσανατολισμένη στο μέλλον ευρωπαϊκή οικονομική φιλοσοφία. Xρησιμοποιώ εσκεμμένα τη λέξη φιλοσοφία. Λείπει δηλαδή απλά ο προσανατολισμός, από το ότι στην Eυρώπη χρειαζόμαστε μια προσαρμογή των οικονομικών συστημάτων. Στη Γερμανία, μ' ένα ποσοστό κράτους 51 %, έχουμε μια τελείως διαφορετική κατάσταση απ' ότι λ.χ. στην Aγγλία ή την Eλλάδα. Aυτό σημαίνει πως θα 'πρεπε να αντιμετωπίσουμε, και οφείλουμε να αντιμετωπίσουμε, κι αυτό το θέμα του ποσοστού του κράτους.
<P>
Eπιτρέψτε μου, στο πλαίσιο της Nομισματικής Ένωσης, να πω το εξής: Θα θέλαμε, και θα 'πρεπε, να μην αρχίσουμε τη Nομισματική Ένωση μ' ένα ψέμα προς τους πολίτες μας. Aυτό θα ήθελα να το λάβει υπόψη του ιδιαίτερα ο κ. de Silguy. Στο άρθρο 12 της ετήσιας οικονομικής έκθεσης, επισημαίνονται οι υποχρεώσεις προς τις συντάξεις και τα αποθεματικά τους. Aν κανείς αντιμετωπίζει το πρόβλημα όπως η Γερμανία, ώστε να μην εμφανιστούν αυτές οι υποχρεώσεις προς τις συντάξεις, ούτε και στα πλαίσια των κριτηρίων της ONE, τότε αυτό αποτελεί την αρχή ενός ψέματος, όπως λέγεται, και συνεπώς τα κριτήρια δεν ικανοποιούνται πλήρως. Θα πρέπει να είμαστε και να παραμείνουμε αξιόπιστοι. Πρώτοι απ' όλους οι ταχυδρομικοί υπάλληλοι στην Oμοσπονδιακή Δημοκρατία της Γερμανίας θα πρέπει να δουν ότι κάτι δεν πάει καλά εκεί.
<P>
Θα ήθελα να επιστήσω την προσοχή και σ' ένα τελευταίο πράγμα ακόμη. Στη γερμανική μετάφραση της τροπολογίας 5 αναφέρεται «με μια ανεπαρκή ρύθμιση». Yπάρχει λάθος στη μετάφραση και θα 'πρεπε να αναφέρει: »με μια αναποτελεσματική ρύθμιση».

<SPEAKER ID=118 LANGUAGE="DA" NAME="Lis Jensen">
Κύριε Πρόεδρε, στην έκθεση της κ. Randzio-Plath αναφέρεται, μεταξύ άλλων, ότι δεν μπορεί να υποστηριχθεί η πρόταση της Επιτροπής για μεγαλύτερες μισθολογικές διαφορές μεταξύ των περιφερειών. Θεωρώ ιδιαίτερα συμπαθητική την εν λόγω άποψη, διότι το θέμα αυτό δεν αποτελεί υπόθεση ούτε της Επιτροπής ούτε του Κοινοβουλίου, αλλά κάτι που πρέπει να αποφασίζεται σε τοπικό επίπεδο είτε μεταξύ των κοινωνικών εταίρων είτε στα εθνικά κοινοβούλια, σύμφωνα με τους κανόνες των διάφορων χωρών. Στην οικονομική έκθεση της Επιτροπής αναφέρεται επίσης ότι είναι επιθυμητές μεγαλύτερες μισθολογικές διαφοροποιήσεις στους επιμέρους τομείς και κλάδους. Είναι κρίμα που η εισηγήτρια δεν βρίσκεται τη στιγμή αυτή στη συνεδρίαση, διότι θα ήθελα να ακούσω την άποψή της σχετικά με το θέμα αυτό.
<P>
Η έκθεση υποστηρίζει πλήρως το Λευκό Βιβλίο του κ. Delor για την ανάπτυξη, την ανταγωνιστικότητα και την απασχόληση, αυτό δε μου προκαλεί κάποια έκπληξη επειδή στο Βιβλίο αυτό υποστηρίζονται μεγαλύτερες μισθολογικές διαφορές. Θα ήθελα επίσης να διαχωρίσω σαφώς τη θέση μου και να μην υποστηρίξω την πρόταση για την καθιέρωση κατώτατων μισθών για τα άτομα με ελάχιστα προσόντα, τους νέους ή τους μακροχρόνια άνεργους, δεδομένου ότι, τουλάχιστον στη χώρα μου, αυτό αποτελεί σαφή παραβίαση του δικαιώματος συλλογικών διαπραγματεύσεων που έχουν οι κοινωνικοί εταίροι. Ακόμη, η πρόταση να δημιουργηθεί μια οικονομική κυβέρνηση σε επίπεδο ΕΕ είναι τελείως παράλογη. Ας αφήσουμε το θέμα αυτό κατά μέρος και ας συζητήσουμε κατά πόσο η υλοποίηση των κριτηρίων σύγκλισης της ΟΝΕ δεν είναι η πραγματική αιτία για την απαράδεκτα υψηλή ανεργία που παρατηρείται σε όλα τα κράτη μέλη της ΕΕ, αντί να υποστηρίζουμε ότι το πρόβλημα της ανεργίας μπορεί να επιλυθεί με την υλοποίηση της ΟΝΕ. Ας ακούσουμε τις έντονες διαμαρτυρίες που στρέφονται κατά των σχεδίων για την ΟΝΕ στις διάφορες χώρες της Ευρωπαϊκής Ένωσης.

<SPEAKER ID=119 LANGUAGE="DE" NAME="Lukas">
Κύριε Πρόεδρε, συμφωνώ με την εισηγήτρια, όταν λέει πως η ετήσια οικονομική έκθεση είναι υπερβολικά αισιόδοξη και παίρνει ελάχιστα σοβαρά την αυξανόμενη μαζική ανεργία. H ανταγωνιστικότητα συνδέεται μονομερώς με το κόστος εργασίας, ενώ παραμελούνται κάπως οι βασικοί τομείς της δημιουργικότητας και της καινοτομίας, τόσο στην παραγωγή όσο και στην εμπορία.
<P>
H ευφορία σταθεροποίησης του δημοσίου, καθώς και του ιδιωτικού τομέα, προσανατολίζεται υπερβολικά προς τις ορθολογιστικές περικοπές και ελάχιστα προς τις επενδύσεις. Tο παράδειγμα της Γαλλίας έδειξε ότι η μείωση του κόστους εργασίας μονάχα, δεν μπορεί να βελτιώσει την ανταγωνιστικότητα, μια κι εκεί η ανεργία δε μειώθηκε, παρά τη μείωση του κόστους εργασίας, αλλά αντίθετα σημειώθηκαν περαιτέρω μειώσεις στα ποσοστά στην αγορά. Γι' αυτό και στο μέλλον θα πρέπει να διερευνήσουμε κριτικά τη δομή του κόστους στην Eυρωπαϊκή Ένωση.
<P>
Όσο το μεγαλύτερο μέρος των εισφορών των κρατών μελών εισρέει για τη στήριξη της γεωργικής υπερπαραγωγής και χρησιμοποιούνται μικρά, συγκριτικά, ποσά για την έρευνα και την εξέλιξη, δε θα 'πρεπε να απορεί κανείς που μειώνεται η ανταγωνιστικότητα στην Eυρωπαϊκή Ένωση.

<SPEAKER ID=120 LANGUAGE="FR" NAME="Fayot">
Κύριε Πρόεδρε, η μεγάλη συζήτηση που επισκιάζει την ετήσια οικονομική έκθεση της Επιτροπής είναι βέβαια η συζήτηση για την απασχόληση.
<P>
Γνωρίζουμε ότι δεν είναι δυνατό, ως προς αυτό, να ικανοποιηθούμε με μία μοναδική άποψη και ότι πρέπει να αναζητήσουμε κάτι άλλο. Δεν είναι δυνατό να ικανοποιηθούμε με οικονομικές πολιτικές σε εθνικό επίπεδο, τη στιγμή που η νομισματική πολιτική θα βρίσκεται σε ευρωπαοκή κλίμακα. Δεν μπορούμε να αφήσουμε να αναπτυχθεί η ανεργία, η φτώχεια, ο αποκλεισμός και να παραδωθούμε εντελώς στην αγορά. Η εξαιρετική έκθεση της συναδέλφου μου Randzio-Plath επιδιώκει να δώσει σχετικά ένα μάθημα βολονταρισμού και, με την άδειά σας, θα ήθελα να επισημάνω δύο ιδέες.
<P>
Πρώτη ιδέα, η αναγκαιότητα να δώσουμε μία ευρωπαοκή διάσταση στην οικονομική πολιτική. Κύριε Πρόεδρε, κύριε Επίτροπε, προέρχομαι από μία χώρα, το Λουξεμβούργο, που εδώ και δέκα χρόνια δημιουργεί ετησίως χιλιάδες νέες, καθαρές θέσεις απασχόλησης, και ωστόσο η ανεργία αυξάνεται αμείλικτα. Γιατί; Διότι αυτή η χώρα βρίσκεται στο κέντρο ενός διασυνοριακού λεκανοπεδίου θέσεων απασχόλησης όπου η ανεργία αγγίζει το 10 με 15 % και ακόμα περισσότερο. Αυτό αποδεικνύει ότι μία χώρα η οποία ακολουθεί μία ταχύτερη πολιτική ανάπτυξης σε σχέση με τους γείτονές της στηρίζει πριν απ'όλα την οικονομία των γειτόνων της. Και εάν θέλουμε να επιτύχουν οι εθνικές πολιτικές, πρέπει τουλάχιστον να μεριμνούμε για τον συντονισμό τους σε ευρωπαϊκό επίπεδο.
<P>
Δεύτερη ιδέα, είναι η αναγκαιότητα μιάς κοινής πολιτικής ανάπτυξης. Οι σκληροί δογματικοί λένε όχι, αυτό δεν είναι δυνατό. Εντελώς προσηλωμένοι στα κριτήρια σύγκλισης για την πρόσβαση στο ενιαίο νόμισμα, δεν θέλουν να δώσουν ούτε δεκάρα παραπάνω για τον κοινοτικό προϋπολογισμό, ούτε να ασχοληθούν με το γείτονα. Οι σοσιαλιστές λένε ναί. Χωρίς να πέσουν σε ένα μακάριο κενσιανισμό, πιστεύουν ότι μπορούμε να δράσουμε επί της ζήτησης, έστω και με ένα ευρωπαοκό προϋπολογισμό που φθάνει μόλις στο 1, 27 % του ΑΕγχΠ.
<P>
Παίρνοντας το θάρρος, κύριε Πρόεδρε, να παραφράσω τον Jacques Delors, η Ευρωπαοκή 'Ενωση, η οποία δανείζεται για να δανείσει στη Βουλγαρία ή στην Ουγγαρία, δεν θα μπορονα πράξει το ίδιο για να επενδύσει στην ποιότητα της ζωής της ή στο μέλλον της νεολαίας της;
<P>
Κύριε Πρόεδρε, πιστεύω λοιπόν πως πράγματι, όπως προτείνει ο εισηγητής, οφείλουμε να έχουμε μία οικονομική πολιτική με ευρωπαϊκή διάσταση και, κυρίως, μια οικονομική πολιτική ανάπτυξης.

<SPEAKER ID=121 LANGUAGE="FR" NAME="Fourηans">
Κύριε Πρόεδρε, για να ευχαριστήσω τον κ. Fayot, θα φανώ ίσως ως υποστηρικτής της μοναδικής άποψης, αλλά τόσο το χειρότερο, αναλαμβάνω την ευθύνη. Θα ήθελα να αντιδράσω ταυτόχρονα σε σχέση με την ετήσια οικονομική έκθεση και με την έκθεση του Κοινοβουλίου.
<P>
Θα είμαι λιγότερο επικριτικός από την κ. Randzio-Plath για την ετήσια οικονομική έκθεση, αν και θα είχα να κάνω μία σειρά από παρατηρήσεις σχετικά με το κείμενο της Επιτροπής.
<P>
Πιστεύω, όπως και η Επιτροπή, ότι πρέπει να χαιρετίσουμε τη βελτίωση των οικονομικών επιδόσεων της Ευρωπαϊκής 'Ενωσης, και η υπό εξέλιξη ανάκαμψη πρέπει να μας ενθαρρύνει να συνεχίσουμε την πορεία που χαράχθηκε. Ωστόσο, και πιστεύω ότι όλοι συμφωνούν, δεν πρέπει να εφησυχάσουμε στις δάφνες μας διότι βρισκόμαστε μακριά από τον στόχο όσον αφορά την ανάπτυξη και το ποσοστό ανεργίας το οποίο γνωρίζουμε ότι παραμένει δραματικά υψηλό.
<P>
Γιατί, αλήθεια, αυτό το χαμηλό ποσοστό ανάπτυξης και αυτό το υψηλό μέσο ποσοστό ανεργίας στην Ευρώπη; Σε ένα σημαντικό βαθμό, πρέπει να το πούμε, λόγω των άσχημων οικονομικών πολιτικών, που εφαρμόσθηκαν από την αρχή της δεκαετίας του 1990: υπερβολικά χαλαρή δημοσιονομική πολιτική, κακή διαχείριση της νομισματικής πολιτικής, τουλάχιστον έως προσφάτως, και υπερβολική δυσκαμψία της αγοράς εργασίας.
<P>
Ας είμαστε λοιπόν σε θέση, αγαπητοί συνάδελφοι, να διδαχθούμε από τα παραδείγματα του παρελθόντος. Δεν θα επιλύσουμε τα προβλήματα ανάπτυξης και απασχόλησης χαλαρώνοντας τη δημοσιονομική πειθαρχία, δεν θα επιλύσουμε τα προβλήματα ανάπτυξης και απασχόλησης χαλαρώνοντας τη νομισματική πολιτική. Η έκθεση που μας παρουσιάζει η κ. Randzio-Plath, προτείνοντας αυτού του είδους μέτρα, κάνει λάθος στο στόχο.
<P>
Η μείωση των πραγματικών επιτοκίων, που δικαιολογημένα επιθυμεί η εισηγήτριά μας, δεν θα επιτευχθεί με αυτού του είδους τη χαλάρωση. Θα προέλθει από την συνέχιση της δημοσιονομικής εξυγίανσης, από την κατάργηση των προσαυξήσεων κινδύνου επί των επιτοκίων και επομένως από ένα σταθερό νομισματικό και φορολογικό περιβάλλον.
<P>
Αντίθετα από αυτό που μας προτείνεται, πρέπει να μειώσουμε τις δημόσιες δαπάνες και τις υποχρεωτικές εισφορές και, για να το πετύχουμε, πρέπει να δημιουργήσουμε μία σειρά διαρθρωτικών μεταρρυθμίσεων ώστε αυτές οι μειώσεις να είναι πραγματικές και διαρκείς.
<P>
Υπό αυτό το πρίσμα, έχουμε δύο μεγάλα έργα στην Ευρώπη. Το πρώτο αφορά τις μεταρρυθμίσεις της αγοράς εργασίας. Αυτή πρέπει κατά γενικό κανόνα, αν όχι σε όλες τις χώρες, να γίνει πιό ελαστική. Πρέπει κυρίως να επιταχύνουμε τη μείωση του κόστους της εργασίας, ιδίως για τους λιγότερο ειδικευμένους, αντίθετα από όσα είπε ένας από τους προηγούμενους ομιλητές. Διότι εκεί βρίσκεται το κλειδί της ανεργίας, της ανεργίας των λιγότερο ειδικευμένων, που είναι η σημαντικότερη ανεργία στις διάφορες χώρες μας. Και γι'αυτό δεν υπάρχει άλλη λύση από τη μείωση των υποχρεωτικών εισφορών. Λυπάμαι λιγάκι που η Επιτροπή, αν και το ανέφερε, ωστόσο δεν επέμεινε λίγο περισσότερο σ'αυτό το ζήτημα.
<P>
Το δεύτερο έργο αφορά το πρόβλημα της παγκοσμιοποίησης και της τεχνικής προόδου. Η ετήσια οικονομική έκθεση αφιερώνει σε αυτό ένα ενδιαφέρον κεφάλαιο. Και εδώ επίσης, νομίζω ότι το θέμα θα άξιζε να αναπτυχθεί. 'Ισως θα γίνει αυτό κατά την επόμενη παρουσίαση. Θα ήθελα να επιμείνω σε ένα πράγμα σχετικά με αυτό το θέμα, ότι δεν υπάρχει κανένας εκ των προτέρων λόγος για να μην οδηγήσει η παγκοσμιοποίηση στη δημιουργία θέσεων απασχόλησης, ακόμα και αν, όπως γνωρίζουμε, βραχυπρόθεσμα αυτή δημιουργεί ορισμένα προβλήματα.
<P>
Σ'αυτό το σημείο θα σταματήσω, κύριε Πρόεδρε. Θα ήθελα μόνο να πώ ότι, με την Ομάδα του ΕΛΚ, πρότεινα, όπως και ο κ. Herman, ορισμένες τροπολογίες: η τύχη που θα επιφυλαχθεί σε αυτές τις τροπολογίες θα καθορίσει, προφανώς, την ψήφο της Ομάδας.

<SPEAKER ID=122 NAME="Svensson">
(SV ) Κύριε Πρόεδρε, επί είκοσι έτη η ΕΕ έχει μαζική ανεργία. Ένας από τους λόγους γι&#x02BC;αυτό είναι η κυριαρχία ορθόδοξων οικονομικών θεωριών στην οικονομική σκέψη. Γι&#x02BC;αυτό η έκθεση Randzio - Plath αντιπροσωπεύει μια ευεργετική στροφή. Προασπίζεται μια επιθετική, επεκτατική πολιτική. Δείχνει επίγνωση του ενεργητικού ρόλου των δημοσίων δομών για την οικονομική πολιτική. Η έκθεση έρχεται έτσι σε ρήξη με τις συμβιβασμένες απόψεις οι οποίες χαρακτηρίζουν κατά τα άλλα τον διάλογο στην ΕΕ και τις υπηρεσίεςτης.
<P>
Αντίθετα είναι αντιφατικό όταν η έκθεση δείχνει εμπιστοσύνη στον ρόλο της νομισματικής ένωσης. Είναι ακριβώς το κανονιστικό σύστημα της ΟΝΕ που φέρει μεγάλο μέρος της ευθύνης της πολιτικής της ύφεσης. Για να μπορεί να καταπολεμηθεί η κρίση πρέπει να εγκαταληφθεί κάποια στιγμήη σύγκλιση. Πρέπει να εγκαθιδρυθεί μια νέα, περισσότερο ελεύθερη νομισματική συνεργασία σε περισσότερο παγκόσμια βάση. Παρά τις αντιρρήσεις αυτές ωστόσο η έκθεση είναι μια ακτίνα φωτός στο σκοτάδι του δογματισμού.

<SPEAKER ID=123 LANGUAGE="IT" NAME="Moretti">
Κύριε Πρόεδρε, δεν αρκούν οι κλαυθμυρισμοί για την επίλυση των προβλημάτων της ανεργίας στην Ευρώπη. Τα εμπόδια που τίθενται σε μία πραγματική οικονομική ανάπτυξη και ανάπτυξη της απασχόλησης είναι πλέον γνωστά και τα περισσότερα κράτη μέλη συναγωνίζονται ποιο να προτείνει τις προσφορότερες λύσεις χωρίς κατόπιν να τις εφαρμόζει. Η Ιταλία αποτελεί ένα αρνητικό παράδειγμα προς αποφυγή, και ο κανόνας σύμφωνα με τον οποίο θα πρέπει να κοινωνικοποιούνται οι απώλειες και να ιδιωτικοποιούνται τα κέρδη είναι πάντοτε της μόδας. Το Ταμείο Ενσωμάτωσης των ανέργων ισχύει μόνο για τις μεγάλες επιχειρήσεις, ενώ απαγορεύεται για τους μικρούς επιχειρηματίες. Τι περιμένει ακόμη η Ευρωπαϊκή Ένωση για να αναλάβει συγκεκριμένες προσπάθειες, βάσει συγκεκριμένων στόχων, υπέρ των μικρομεσαίων επιχειρήσεων;
<P>
Τα στοιχεία που διαθέτουμε επιβεβαιώνουν ότι μόνο με την ενίσχυση των μικρομεσαίων επιχειρήσεων επιλύονται τα πολλαπλά οικονομικά προβλήματα και το πρόβλημα της απασχόλησης. Ας μη χάνουμε άλλο χρόνο και ας επενδύσουμε στην υποδομή, στα μεταφορικά δίκτυα, στο περιβάλλον, στην ενέργεια. ας οργανωθούμε καλύτερα ώστε οι μικρομεσαίες επιχειρήσεις να μπορέσουν να επωφεληθούν των χρηματοδοτήσεων που προβλέπονται για την έρευνα και τα κράτη μέλη ας μειώσουν τις επιβαρύνσεις, τόσο των φόρων όσο και των κοινωνικών εισφορών.
<P>
Έχουμε διανύσει μία εσφαλμένη πορεία, μπορούμε όμως να διορθώσουμε την πορεία μας, σταματώντας τον αθέμιτο ανταγωνισμό στο φορολογικό τομέα, μέσω ενός φορολογικού πρωτοκόλου, ενσωματώνοντας το στη Συνθήκη του Μάαστριχτ, το οποίο να περιέχει έναν κώδικα καλής συμπεριφοράς των κρατών όσον αφορά την επιβολή φόρων στις επιχειρήσεις και στο κεφάλαιο.

<SPEAKER ID=124 LANGUAGE="FR" NAME="Caudron">
Κύριε πρόεδρε, αγαπητοί συνάδελφοι, η συζήτηση σήμερα το απόγευμα σχετικά με την ετήσια οικονομική έκθεση της Επιτροπής μου δίνει καταρχή την ευκαιρία να συγχαρώ θερμά τη συνάδελφό μας κ. Randzio-Plath για την ποιότητα της εργασίας της καθώς και για την ακρίβεια και την ευφυία γνώση που την χαρακτηρίζουν σε όλες τις εργασίες της. Αυτή η έκθεση με οδηγεί επίσης, κύριε Herman, να πώ ότι η εκτελεστική Επιτροπή επιτέλεσε καλό έργο, στο πλαίσιο προφανώς των Συνθηκών που μας διέπουν και των αποφάσεων του Συμβουλίου Υπουργών, χωρίς να ξεχνάμε ασφαλώς, κύριε Herman, την κυρίαρχη φιλελεύθερη ιδεολογία στην οποία είναι βυθισμένη η 'Ενωσή μας.
<P>
'Οταν όμως έχουμε 18 εκατομμύρια ανέργους και 9 εκατομμύρια άτομα που θα μπορούσαν να ενταχθούν στην ενεργό επαγγελματική ζωή εάν υπήρχαν θέσεις απασχόλησης, δεν είναι δυνατό σήμερα να αρκούμαστε σε λίγο-πολύ τεχνητές συγκλίσεις ενόψει του αναγκαίου ενιαίου νομίσματος, δεν είναι δυνατό να αρκούμαστε σε μία μικρή ανάπτυξη χωρίς πραγματική επίπτωση στην ανεργία, δεν είναι δυνατό να αρκούμαστε σε προτάσεις του είδους «ορμητική πορεία» προς περισσότερη ελαστικότητα στην εργασία, λιγότερη κοινωνική πολιτική και περισσότερο φιλελευθερισμό.
<P>
Παρόλο που επιδοκιμάζω ορισμένες προτάσεις της εκτελεστικής Επιτροπής σχετικά με την εκπαίδευση και την κατάρτιση και με τις τοπικές πρωτοβουλίες για την απασχόληση, λέω όπως και πολλοί άλλοι ότι χρειάζεται μια ριζική αντιμετώπιση της ανεργίας, με αποτελεσματική ενθάρρυνση της εσωτερικής ζήτησης αγαθών και υπηρεσιών, μείωση των επιτοκίων, αύξηση της έρευνας και ανάπτυξης, λιγότερο δογματική και ιδεολογική προσέγγιση των κριτηρίων σύγκλισης, έναν μάλλον ηπιότερο τρόπο για την πραγματοποίηση των αναδιαρθρώσεων και, τέλος, πραγματική βούληση βιομηχανικής ανάπτυξης.
<P>
Θα χρειαζόταν λοιπόν - και ολοκληρώνω κατά τρόπο γενικό -, πριν από κάθε απόφαση, όλοι οι υπεύθυνοι για τη λήψη αποφάσεων να αναλύουν τα βραχυπρόθεσμα και μεσοπρόθεσμα αποτελέσματα για την απασχόληση. 'Ετσι και μόνον έτσι θα αποκατασταθεί η εμπιστοσύνη και, με μία προοδευτική μείωση του χρόνου εργασίας, θα μειωθεί επιτέλους η ανεργία.

<SPEAKER ID=125 LANGUAGE="DE" NAME="Langen">
Κύριε Πρόεδρε, αξιότιμοι κυρίες και κύριοι, λυπάμαι για το ότι η συνάδελφος δεν είναι πλέον παρούσα στη συζήτηση σήμερα το απόγευμα. Bεβαίως, δε θα της εξέφραζα τα συγχαρητήριά μου, μια και η έκθεση δεν είναι τόσο καλή όσο την παρουσιάζουν άλλοι. Περιέχει, δηλαδή, πληθώρα αντιφάσεων.
<P>
Θα ήθελα να ευχαριστήσω την Eπιτροπή για την πολύ καλή και, γενικώς, ρεαλιστική ετήσια οικονομική έκθεση. H κριτική που ασκήθηκε σ' εσάς, κύριε de Silguy, δεν είναι δικαιολογημένη, διότι, σε τελική ανάλυση, τα κράτη μέλη είναι υπεύθυνα για τη δημοσιονομική και την οικονομική πολιτική. Eδώ, δεν μπορούμε να καταστήσουμε υπεύθυνη την Eπιτροπή για το σύνολο των παραλείψεων όλων των κρατών μελών.
<P>
Tο κύριο πρόβλημα της Eυρώπης - κι αυτό λέχθηκε από πολλούς - είναι η υψηλή ανεργία, και μάλιστα τόσο η διαρθρωτική ανεργία, όσο και η ανεργία λόγω της γενικής οικονομικής κατάστασης. Δε φθάνει μονάχα η μεγαλύτερη οικονομική ανάπτυξη για να εξαλείψει τις διαρθρωτικές αυτές ελλείψεις. Eίναι βέβαια ανάγκη να γίνει κάτι τέτοιο, για να δημιουργηθούν καινούριες θέσεις εργασίας, αλλά αυτό δε φθάνει. H Eυρώπη - κι αυτό το παρουσίασε πολύ σωστά ο Eπίτροπος στην έκθεσή του - αποφάσισε να ακολουθήσει σαφή πορεία προς την οικονομία της αγοράς. Mε το πρόγραμμα της εσωτερικής αγοράς, με τη Συνθήκη του Mάαστριχτ και με την Oικονομική και Nομισματική Ένωση, υποδείχθηκαν σαφείς και ελπιδοφόροι τρόποι για τη βελτίωση της ανταγωνιστικότητας των ευρωπαϊκών θέσεων εργασίας.
<P>
Bασικά σημεία είναι η ελεύθερη κυκλοφορία των αγαθών, των υπηρεσιών και των προσώπων, η αύξηση της ανταγωνιστικότητας με φιλελευθεροποίηση και ιδιωτικοποίηση σε βασικούς τομείς, όπως στις τηλεπικοινωνίες, στις μεταφορές, στα ταχυδρομεία, στην ενέργεια, αλλά και στην κατασκευή των διευρωπαϊκών δικτύων, για τα οποία όμως λείπουν ακόμη τα χρήματα. Aλλά και ο περιορισμός του κράτους και η μείωση των κρατικών δαπανών, ως ένα θέμα που ρυθμίσθηκε στη Συνθήκη του Mάαστριχτ, είναι καίρια σημεία, συμπεριλαμβανομένης και της καταπολέμησης του πληθωρισμού και της σύγκλισης της οικονομικής και δημοσιονομικής πολιτικής.
<P>
H σταθερή εσωτερική αξία του νομίσματος εξασφαλίζεται κυρίως μ' ένα ευνοϊκό ποσοστό πληθωρισμού. Eδώ η Eυρώπη μπορεί να επιδείξει πολλές επιτυχίες. Eίμαστε σύμφωνοι, και γι' αυτό σωστά η έκθεση αναφέρει για την Oικονομική και Nομισματική Ένωση, ότι θα μπορέσουμε να πετύχουμε το εύρο, δηλαδή την τρίτη φάση, χωρίς να χαλαρώσουμε τα κριτήρια και ερμηνεύοντας πιστά τις συνθήκες. Δεν μπορούμε, βεβαίως - κι εδώ εκφράζει την αντίθεσή της η έκθεση της κ. Randzio-Plath - να βοηθήσουμε εδώ με προγράμματα αναθέρμανσης της γενικής οικονομικής κατάστασης, με προγράμματα τύπου Keynes που θα επιδρούν βραχυπρόθεσμα στη γενική οικονομική κατάσταση και θα παράγουν ξαφνική αναζωπύρωση σε λάθος θέση. Θα πρέπει όμως να εξαλείψουμε τα διαρθρωτικά ελλείμματα στις σωστές θέσεις, όπως είπε ο συνάδελφος Fourηans και τεκμηρίωσε στις τροπολογίες του, όταν λ.χ. το θέμα είναι να δούμε τις δημόσιες επενδύσεις ως βάση της ιδιωτικής δραστηριότητας και όχι σαν αντικατάσταση.
<P>
Θα πρέπει κυρίως να ενισχύσουμε την ευελιξία της αγοράς εργασίας και να εξαλείψουμε, όσο το δυνατόν πιο σύντομα, τα προβλήματα της εσωτερικής αγοράς, των εμποδίων λ.χ. που υπάρχουν ακόμη. Γι' αυτό και κύριε Eπίτροπε απευθύνω προς εσάς την εξής παράκληση: Mην εγκαταλείπετε την πορεία αυτή που είναι καλή; συνεχίστε την πολιτική σας αυτή, όπως την ξεκινήσατε.

<SPEAKER ID=126 NAME="Θεωνάς">
Κύριε Πρόεδρε, η έκθεση της Επιτροπής προκαλεί με την υπεραισιοδοξία της: μιλάει για επιτυχή πορεία μετάβασης στην ΟΝΕ, για πραγματική αύξηση του ΑΕΠ, για νέες θέσεις εργασίας, για δυναμική οικονομική ανάκαμψη.
<P>
Στην πατρίδα μας, κύριε Πρόεδρε, χρησιμοποιούμε την έκφραση «μωραίνει κύριος ον βούλεται απωλέσαι» για να υπογραμμίσουμε την αυτοκαταστροφική απόσταση κάποιου από την πραγματικότητα. Φαίνεται πως η ελληνική αυτή λαϊκή ρήση ισχύει απόλυτα στην περίπτωση των κυρίαρχων οργάνων της Ευρωπαϊκής 'Ενωσης. Προκαλεί, πραγματικά, εντύπωση η εμμονή σε μία πολιτική που βυθίζει καθημερινά τους ευρωπαϊκούς λαούς στην ανεργία, τη φτώχεια και τον κοινωνικό αποκλεισμό. Το ευρωπαϊκό κοινωνικό πρότυπο καταρρέει, ο εργαζόμενος μετατρέπεται καθημερινά σε απλά απασχολήσιμο άτομο, οι εργασιακές σχέσεις που κατακτήθηκαν με αγώνες και θυσίες ενός ολόκληρου αιώνα κυριολεκτικά διαλύονται, οι απαιτήσεις των τραπεζιτών τίθενται πάνω από τη δημοκρατία των πολιτών.
<P>
Νομίζω πως δεν υπάρχει άλλος δρόμος παρά η λαϊκή κινητοποίηση και ο αγώνας των εργαζομένων για την υπεράσπιση των δικαιωμάτων τους. Μόνο τότε μπορεί, ίσως, η Ευρωπαϊκή 'Ενωση να βγάλει τα αναγκαία συμπεράσματα.

<SPEAKER ID=127 NAME="Κατηφόρης">
Κύριε Πρόεδρε, κύριε Επίτροπε, κυρίες και κύριοι συνάδελφοι, είχα ετοιμάσει κάποιο σημείωμα, αλλά δεν θα σας το διαβάσω διότι προτιμώ να αντιδράσω σε ορισμένα που ακούστηκαν από τους συναδέλφους της απέναντι πλευράς.
<P>
'Ακουσα, παραδείγματος χάριν, ότι δεν πρέπει να κοιμηθούμε πάνω στις δάφνες μας! Ποιές δάφνες κύριε Fourηans; Πού τις είδατε τις δάφνες; Αγκάθια βλέπουν οι εργαζόμενοι στην πατρίδα σας και πάνω στα αγκάθια είναι λιγάκι δύσκολο να κοιμηθεί κανείς.
<P>
'Ακουσα, επίσης, ότι πρέπει να μειώσουμε τους φόρους και τα εισητήρια των αεροπλάνων. Μέχρι ποίου σημείου θα πρέπει να τους μειώσουμε; Μέχρι σημείου που να αρχίσουν να πέφτουν τα αεροπλάνα; Θα προβούμε σε ανάλυση κόστους - ωφέλειας ανάμεσα στο πρόσθετο κέρδος των εταιριών και στην πρόσθετη αξία της ζωής των επιβατών που θα χαθούν; Οικονομικά θα ήταν πολύ λογικό κάτι τέτοιο: η αξία της ζωής των επιβατών είναι περιορισμένη. Βεβαίως, μπορεί το πρόσθετο κέρδος να την υπερπληρώνει αυτή τη ζωή. Θα κάνουμε τέτοιου είδους αποτίμηση αξίας; Τα οικονομικά δεν είναι αντικειμενική επιστήμη, τα οικονομικά είναι επιστήμη γεμάτη από αποτιμήσεις αξίας και, πριν καταλήξουμε στα τεχνικά θέματα, θέλουμε να μας πείτε ποιές είναι οι αξίες τις οποίες υπερασπιζόμαστε και τις οποίες υπηρετεί η οικονομία.
<P>
Δεν είμαι από εκείνους που πιστεύουν ότι η ανεργία πρέπει να χρησιμοποιείται για να δαμάσει τον πληθωρισμό. Η έκθεσή σας ουσιαστικά αυτό προσυπογράφει. Δεν το λέει φυσικά έτσι, διότι θα ήταν υπερβολικά προκλητικό, αλλά ουσιαστικά προσυπογράφει στο ότι η ανεργία πρέπει να χρησιμοποιηθεί για να σταματήσει τον πληθωρισμό. Θα θέλαμε μία άλλη έκθεση, διότι υπάρχουν άλλοι τρόποι για να δαμάσει κανείς τον πληθωρισμό εκτός του να αφήνει την ανεργία να οργιάζει και να φθάνει στο 12 % σήμερα, στο 20 % αύριο, στο 30 % μεθαύριο. Πού θα σταματήσει αυτή η ιστορία; Πού θα σταματήσει αυτή η ιστορία που άρχισε το 1970, ακριβώς γιατί έπρεπε ο στασιμοπληθωρισμός να δαμασθεί εις βάρος των εργαζομένων. Αυτή είναι όλη η ουσία όλων αυτών των χαρτιών που μας φέρνετε. Χρόνο με το χρόνο, μας λέτε τα ίδια και τα ίδια πράγματα. Δεν κάνετε ποτέ την παραμικρή προσπάθεια να βρείτε μία άλλη διέξοδο.
<P>
Και θα ήθελα να καταλήξω στην πρόταση που έκανε το πρωί ο συνάδελφος κ. Donnelly, ότι πρέπει, τέλος πάντων, να ακουσθούν και ορισμένες άλλες φωνές μέσα από την έκθεση για να σταματήσουμε να γυρίζουμε συνεχώς στο ίδιο και στο ίδιο πνευματικό αδιέξοδο στο οποίο μας έχετε καταδικάσει.

<SPEAKER ID=128 LANGUAGE="NL" NAME="van Velzen, Wim">
Πρόεδρε, στην ετήσια έκθεση η Επιτροπή προτείνει, προς έκπληξή μου, περισσότερο μισθολογικό διαχωρισμό στις περιφέρειες. Δεν βρήκα όμως επιχειρήματα που να υποστηρίζουν την πρόταση αυτή. Γνωρίζω, όμως, ότι στην πραγματικότητα οι ευρωπαίοι πολίτες αντιμετωπίζουν ιδιαίτερα σημαντικά προβλήματα με τις μισθολογικές διαφορές που υφίστανται μεταξύ χωρών και με τον αθέμιτο ανταγωνισμό στον οποίο οδηγεί η κατάσταση αυτή. Είμαι συνεπώς υποχρεωμένος να διαπιστώσω ότι η πρόταση της Επιτροπής έχει ως αποτέλεσμα να ασκούνται πτωτικές πιέσεις στους μισθούς και σε τελευταία ανάλυση στα επιδόματα, τα οποία σε πολλές χώρες είναι άμεσα συνδεδεμένα με το ύψος των μισθών, πράγμα που ισχύει οπωσδήποτε με τους κατώτατους μισθούς. Στην πραγματικότητα πιστεύω ότι η άποψη της Επιτροπής είναι σκανδαλώδης επειδή δεν έχει το θάρρος να προτείνει ταυτόχρονα μία οδηγία για τους κατώτατους μισθούς. Με άλλα λόγια, από τη μία πλευρά υποβάλλεται μία πρόταση η οποία οδηγεί σε πτωτικές τάσεις και από την άλλη αρνείται η Επιτροπή να προτείνει μία οδηγία με την οποία θα προσφέρεται η στοιχειώδης προστασία που έχουν ανάγκη οι ευρωπαίοι πολίτες. Πιστεύω, λοιπόν, ότι το καλύτερο που θα είχε να κάνει η Επιτροπή είναι να αποσύρει την πρόταση όσο το δυνατό συντομότερα.
<P>
Ένας άλλος λόγος για τον οποίο εναντιώνομαι στην πρόταση της Επιτροπής είναι ότι μία παρόμοια εξέλιξη θα αποδυναμώσει πάρα πολύ τη θέση των εργατικών συνδικάτων, τη στιγμή που δεν υπάρχει κανένας απολύτως λόγος για να συμβεί αυτό. Στα πλαίσια του κοινωνικού διαλόγου, στον οποίο αναφερόμαστε διαρκώς, θα ήταν προτιμότερο να κοιτάξουμε με ποιο τρόπο θα μπορούσαμε να ενισχύσουμε τη θέση των συνδικάτων και πως θα μπορούσαμε να της δώσουμε περισσότερο περιεχόμενο.
<P>
Τέλος, ένα από τα σημαντικά προβλήματα που αντιμετωπίζουμε αφορά τη μετατόπιση επιχειρήσεων στην Ευρωπαϊκή Ένωση. Πρόκειται για μία τάση η οποία δεν μπορεί παρά να ενισχυθεί ακόμη περισσότερο με την πρόταση της Επιτροπής. Αδυνατώ να καταλάβω για ποιο λόγο αυτό δεν έχει ληφθεί υπόψη. Πιστεύω ότι πρόκειται για ακόμη μία προσπάθεια προβολής του αποκαλούμενου παραπόνου για την κινητικότητα, για την έλλειψη κινητικότητας των εργαζομένων.
<P>
Εάν θέλουμε να ενισχύσουμε την κινητικότητα των εργαζομένων πρέπει να φροντίσουμε επιτέλους για την εναρμόνιση των μισθών και της κοινωνικής ασφάλισης. Στην περίπτωση αυτή θα πρέπει, για παράδειγμα, να ασχοληθούμε επιτέλους σοβαρά με τα προβλήματα που αντιμετωπίζουν οι μεθοριακοί εργαζόμενοι που κινούνται μεταξύ Ολλανδίας και Γερμανίας, μεταξύ Ολλανδίας και Βελγίου, περιοχές στις οποίες έχουν διεξαχθεί σοβαρές έρευνες επί μία δεκαετία χωρίς να μπορεί η Επιτροπή να προτείνει τη λήψη οποιουδήποτε ουσιαστικού μέτρου.

<SPEAKER ID=129 LANGUAGE="NL" NAME="Willockx">
Πρόεδρε, θα ήθελα κατ'αρχάς να αναφερθώ στη Συνθήκη του Μάαστριχτ και τη Νομισματική Ένωση, τα κριτήρια σύγκλισης. Λέμε χωρίς επιφύλαξη «ναι» στα κριτήρια σύγκλισης, »ναι» στην ορθή ερμηνεία τους. Ταυτόχρονα, λέμε «όχι» στις υπεραπλουστεύσεις και στη διεξαγωγή μίας συμβολικής συζήτησης. Διαβάζοντας τις εφημερίδες των τελευταίων ημερών και μετά το πρόσφατο Συμβούλιο Ecofin φοβούμαι ότι αρχίζουμε σιγά-σιγά τη διεξαγωγή μίας συμβολικής συζήτησης και αντιμετωπίζουμε ολοένα και περισσότερες δυσκολίες να ερμηνεύσουμε με σοβαρότητα τα κριτήρια σύγκλισης σύμφωνα με το γράμμα και το πνεύμα της Συνθήκης του Μάαστριχτ. Κατά δεύτερον, είναι αλήθεια ότι πρέπει να προετοιμασθούμε για την έναρξη του τρίτου σταδίου της Νομισματικής Ένωσης. Στο σημείο αυτό θα ήθελα να αναφερθώ για λίγο στα όσα δήλωσε ο κ. Cassidi σχετικά με το φορολογικό ανταγωνισμό. Είναι αλήθεια, συνάδελφε Cassidi, ότι διακατέχομαι από ιδιαίτερους φόβους όσον αφορά τον ανταγωνισμό για τις φορολογικές βάσεις που παρουσιάζουν ιδιαίτερη κινητικότητα μεταξύ των κρατών μελών. Φοβούμαι ότι η κατάσταση αυτή θα οδηγήσει σε ένα διαρκή περιορισμό των πόρων που διατίθενται για την κοινωνική προστασία η οποία φοβούμαι, επίσης, ότι θα υποβληθεί σε σοβαρή δοκιμασία σε περίπτωση που υλοποιηθεί η Νομισματική Ένωση χωρίς να έχουν ληφθεί μέτρα για το συντονισμό των φορολογικών πολιτικών. Κατά τρίτον, την περασμένη εβδομάδα ολοκληρώθηκε η συζήτηση για το σύμφωνο σταθερότητας το οποίο ονομάστηκε πλέον: σύμφωνο για την ανάπτυξη και τη σταθερότητα.
<P>
Κύριε Επίτροπε, θα ήθελα να σας ζητήσω να μας υποδείξετε σε ποια κείμενα του συμφώνου σταθερότητας αναφέρεται ο όρος «ανάπτυξη» ως εθελούσιος στόχος. Το σύμφωνο σταθερότητας προϋποθέτει ορθώς ότι τα κριτήρια σύγκλισης πρέπει να τηρούνται και μετά το τρίτο στάδιο. Συμφωνώ με αυτό. Αυτό όμως που λείπει από το σύμφωνο σταθερότητας είναι ο συντελεστής της ανάπτυξης.
<P>
Σας καλώ επειγόντως να ασχοληθείτε με το θέμα αυτό. Εάν δεν το κάνετε, και την κατάσταση αυτή βιώνουμε στη χώρα μας, εάν συνεχίσετε να επιμένετε ότι η Νομισματική Ένωση και η ελεύθερη αγορά θα φροντίσουν για το μέλλον των ανθρώπων στην Ευρώπη, υπάρχει κίνδυνος πλήρους αποτυχίας του ευρωπαϊκού εγχειρήματος και αυτό θα ήταν το χειρότερο που θα μπορούσε να συμβεί.

<SPEAKER ID=130 NAME="Wibe">
(SV ) Κύριε Πρόεδρε, θέλω μόνο να επισημάνω ότι στην έκθεση της Επιτροπής υπάρχει ένας αριθμός χονδροειδών λαθών όσον αφορά την περιγραφή της οικονομικής κατάστασης στην Σουηδία. Αναφέρεται π.χ. ότι τα επιτόκια ποτέ δεν ήταν τόσο χαμηλά όπως τώρα και ότι η διαφορά επιτοκίου έναντι της Γερμανίας ποτέ δεν ήταν τόσο μικρή, αλλά αυτό είναι ευθέως λάθος. Η Επιτροπή βασίζεται στο ονομαστικό επιτόκιο, αλλά όπως γνωρίζει κάθε οικονομολόγος είναι το πραγματικό επιτόκιο αυτό που έχει σημασία σε τέτοιες περιστάσεις, και αυτό ποτέ δεν ήταν τόσο υψηλό όσο είναι τώρα στην Σουηδία.
<P>
Περαιτέρω λέγεται ότι αυξήθηκε η αποταμίευση στην Σουηδία ως επακόλουθο της μείωσης της ανάπτυξης, δηλ. ένα είδος αντεστραμμένης Κεϋνσιανής σχέσης. Όμως η αλήθεια είναι πάλι το αντίθετο: Στην Σουηδία εφαρμόσαμε μια φορολογική μεταρρύθμιση η οποία έκανε περισσότερο επικερδή την αποταμίευση. Η αποταμίευση αυξήθηκε, έπεσε η ζήτηση και έπεσε επίσης και η ανάπτυξη. Αυτό το γνωρίζει κάθε Σουηδός οικονομολόγος.
<P>
Με αυτά τα λάθη η Επιτροπή προβάλλει την εικόνα ότι η οικονομική ανάπτυξη στην Σουηδία ήταν ευνοϊκή, καθώς ακολουθήθηκε η οικονομική πολιτική που συνιστά η Επιτροπή, ενώ η παραδοσιακή σοσιαλδημοκρατική πολιτική απέτυχε. Όμως η αλήθεια είναι ακριβώς το αντίθετο. Όταν η Σουηδία σταμάτησε με την Κεϋνσιανή πολιτική της ζήτησης, όταν αρχίσαμε να δίνουμε προτεραιότητα στην μάχη κατά του πληθωρισμού σε σχέση με την μάχη κατά της ανεργίας, όταν αρχίσαμε να εφαρμόζουμε τα κριτήρια σύγκλισης, εν συντομία, όταν περάσαμε στην νεοφιλελεύθερη πολιτική που συνιστά η Επιτροπή τότε δημιουργήθηκε το πρόβλημα στην Σουηδία. Τότε αυξήθηκε η ανεργία μας από 2 % σε 12 %. Η σουηδική ανάπτυξη αποτελεί επομένως ένα λαμπρό παράδειγμα ότι η παραδοσιακή σοσιαλιστική πολιτική είναι αποτελεσματική, μια πολιτική η οποία δίνει προτεραιότητα στην μάχη κατά της ανεργία σε σχέση με την μάχη κατά του πληθωρισμού.
<P>
Η τραγική προφητεία μου είναι ότι η ανεργία στην Κοινότητα δεν πρόκειται να μειωθεί πριν να αποκτήσει αυτήν την επίγνωση η Επιτροπή και το Συμβούλιο επίσης. Τα πολλά λάθη της έκθεσης ωστόσο με κάνουν δυστυχώς να φοβάμαι ότι αυτή η επίγνωση έχει πολύ δρόμο να διανύσει.

<SPEAKER ID=131 LANGUAGE="ES" NAME="Pιrez Royo">
Κύριε Πρόεδρε, εκείνο που πάνω από όλα χαρακτηρίζει την Ετήσια Οικονομική Έκθεση είναι η αυταρέσκεια της Επιτροπής όταν αξιολογεί την οικονομική κατάσταση της Ευρωπαϊκής Ένωσης, με αποτέλεσμα την παθητική εκείνη στάση που εμπιστεύεται την οικονομική βεβαιότητα στη διατήρηση ορισμένων υγιών μακροοικονομικών ισορροπιών ή βάσεων, κυρίως ως προς τα δημόσια οικονομικά και τον πληθωρισμό, σαν να επαρκούσε κάτι τέτοιο για τη διασφάλιση της ανάπτυξης και της δημιουργίας θέσεων απασχόλησης.
<P>
Μια τέτοια θεώρηση δεν τεκμηριώνεται από την εικόνα των διαφόρων οικονομιών. Η μακροοικονομική βάση βελτιώνεται, η ονομαστική σύγκλιση προχωρεί αλλά η ανάπτυξη δεν επανέρχεται και η ανεργία εξακολουθεί στα δυσβάσταχτα ύψη της. Όπως και με όλες τις υπόλοιπες ερμηνείες, η Επιτροπή ανατρέχει σταθερά στην ομιχλώδη έννοια της έλλειψης εμπιστοσύνης. Την κατάσταση, όμως, αυτή, ο πολίτης σήμερα τη βιώνει ως οικονομικό τρόμο, όπως αναφέρει και ο τίτλος ενός πρόσφατου, γνωστού γαλλικού μπεστ σέλλερ.
<P>
Από την πλευρά μας οφείλουμε να τονίσουμε ότι η οικονομική κατάσταση της Ευρωπαϊκής Ένωσης αναδεικνύει σημαντικές ελλείψεις σε κρίσιμους τομείς. Παρά τα αυξημένα ποσοστά αποταμίευσης, οι επενδύσεις μειώθηκαν αισθητά σε σύγκριση με το παρελθόν και, τελικά, οι δημόσιες επενδύσεις είναι ο μεγάλος χαμένος της διαδικασίας εξυγίανσης των δημόσιων οικονομικών στα διάφορα κράτη μέλη.
<P>
Για το λόγο αυτό, αντί να κρίνουμε τα υπερβολικά δημόσια ελλείμματα, προτείνουμε να ληφθεί υπόψη η θεμελιώδης διάκριση ανάμεσα στις τρέχουσες και στις κεφαλαιακές δαπάνες, ανάμεσα στο έλλειμμα για να χρηματοδοτηθούν τρέχουσες δαπάνες και σε εκείνο που χρηματοδοτεί επενδυτικές δαπάνες.
<P>
Ακόμη πιο ανησυχητική είναι η καθυστέρηση στον κλάδο της έρευνας και της ανάπτυξης, κυρίως αναφορικά με την κοινωνία των πληροφοριών. Πρέπει να υλοποιηθεί επειγόντως μια ευρωπαϊκή στρατηγική στον τομέα αυτό που να μας επιτρέψει να αξιοποιήσουμε τα εγγενή πλεονεκτήματα του ολοκληρωμένου οικονομικού χώρου σε επίπεδο Ευρωπαϊκής Ένωσης. Επειδή στον τομέα αυτό, όπου καθοριστικής σημασίας είναι οι ενέργειες των δημόσιων αρχών, εξακολουθεί να επικρατεί μια πολυδιάσπαση αφού το κάθε κράτος ενεργεί για λογαριασμό του, με ελάχιστο συντονισμό και ακόμη σπανιότερη άμεση αντιμετώπιση από την πλευρά των κοινοτικών οργάνων.
<P>
Συμπερασματικά λοιπόν, οι σοσιαλιστές πιστεύουν ότι δεν είναι σωστό να αναλώνεται ολόκληρη η οικονομική πολιτική στο στόχο της διασφάλισης ενός υγιούς μακροοικονομικού πλαισίου. Είναι εξίσου αναγκαίο να δεσμευτούμε για μία ενεργό πολιτική απασχόλησης, κατάρτισης, επενδύσεων, ερευνητικής και αναπτυξιακής στρατηγικής, μία πολιτική που θα δραστηριοποιείται περισσότερο προς την πλευρά της προσφοράς αλλά και της διαχείρισης της συνολικής ζήτησης. Ελπίζουμε οι σκέψεις αυτές να συνεκτιμηθούν τη στιγμή της χάραξης των γενικών γραμμών της οικονομικής πολιτικής.

<SPEAKER ID=132 NAME="de Silguy">
Κύριε Πρόεδρε, κυρίες και κύριοι, επιτρέψτε μου καταρχή να απευθυνθώ στην κ. Randzio-Plath η οποία, στη λαμπρή παρουσίασή της, απέδειξε, ή προσπάθησε να αποδείξει, ότι η άνοιξη είναι ακόμα ψυχρή. Αναφερόταν μάλλον στη θερμοκρασία της ατμόσφαιρας σήμερα το πρωί, στους δρόμους του Στρασβούργου. 'Ισως, όπως κι εγώ, μετά το γεύμα, να αντιλήφθηκε ότι η θερμοκρασία ανέβηκε. Αυτό με ωθεί να σκεφθώ ότι δεν είναι αδύνατο, μετά από μία ψυχρή άνοιξη, να ακολουθήσει ένα ωραίο καλοκαίρι και μια πλούσια σοδειά το φθινόπωρο.
<P>
Αλλά για να θερίσουμε, κυρία Randzio-Plath, πρέπει επίσης να οργώσουμε. Οι μετεωρολογικές συνθήκες δεν εξηγούν τα πάντα. Σε τελική ανάλυση, αυτό θελήσαμε να κάνουμε με την ετήσια οικονομική έκθεση, διότι αυτή η έκθεση περιέχει όλα τα απαραίτητα στοιχεία για μια στρατηγική οικονομικής πολιτικής συνόλου, όχι μόνο για τη σύγκλιση και την Οικονομική και Νομισματική 'Ενωση, αλλά επίσης για την ανάπτυξη και την απασχόληση, που είναι τα δύο θέματα τα οποία θα ήθελα να εξετάσω τώρα.
<P>
Ωστόσο, επιτρέψτε μου να ανοίξω μία παρένθεση, προς τιμή του κ. Donnelly - ο οποίος, δυστυχώς, δεν βρίσκεται εδώ για να ακούσει την απάντησή μου, την οποία θα του μεταφέρετε: ζήτησε η ετήσια οικονομική έκθεση (ΕΟΕ) να αποτελεί αντικείμενο ευρύτερης δημοσιότητας και δημόσιας επεξήγησης. Προσωπικά, βρίσκω την ιδέα αυτή ενδιαφέρουσα. Θα το μελετήσουμε και πιστεύω ότι υπάρχουν πολλοί τρόποι να προχωρήσουμε. Καταρχή, μπορούμε να φαντασθούμε ότι ο επόμενος εισηγητής, για την επόμενη ΕΟΕ, θα ορισθεί πιό γρήγορα και ότι με κάποιους βουλευτές θα μπορέσουμε να πραγματοποιήσουμε προπαρασκευαστικές συζητήσεις πριν δημοσιεύσουμε την ετήσια οικονομική έκθεση. Μπορούμε να φαντασθούμε επίσης μια δημόσια συζήτηση με οικονομολόγους, ερευνητικήα ιδρύματα, δημοσιογράφους, βουλευτές. Είμαι πρόθυμος να μελετήσω όλες αυτές τις λύσεις και να εργασθώ προς αυτή την κατεύθυνση. Αυτή είναι η απάντησή μου προς τον κ. Donnelly.
<P>
Περνάω λοιπόν στα δύο θέματά μου - στα οποία θα ήθελα να επιμείνω - για να μην καταχρασθώ το χρόνο σας. Καταρχήν, η ανάπτυξη. Νομίζω ότι πολλές ερωτήσεις, σε αυτό το ημικύκλιο, περιστράφηκαν γύρω από το εξής πρόβλημα: πώς να αυξήσουμε την ανάπτυξη;
<P>
Καταρχή, θα έλεγα ότι η ανάπτυξη - δυστυχώς, ίσως - δεν διατάσσεται. Προκύπτει κατά κύριο λόγο από υγιή οικονομικά θεμελιώδη στοιχεία. Κύριε Willockx, λυπάμαι, τα δημόσια ελλείματα δεν δημιούργησαν ποτέ θέσεις απασχόλησης. Εάν δημιουργούσαν, θα βρισκόμασταν σε κατάσταση υπεραπασχόλησης. Μας κατηγορήσατε ότι επιδιώκουμε πάνω από όλα μία υπερβολική σταθερότητα, εις βάρος της πολιτικής για την απασχόληση. Αυτό που λέω, αυτό που πιστεύω είναι ότι η υγιής οικονομική πολιτική αποτελεί προϋποτιθέμενο για τη δημιουργία ενός ευνοοκού για την ανάπτυξη οικονομικού πλαισίου, ακόμα κι αν - κι εδώ συμφωνώ μαζί σας - αυτό δεν θα επιτρέψει να επιλύσουμε όλο το πρόβλημα της ανεργίας, και αυτές οι πολιτικές πρέπει να συμπληρώνονται από άλλες πολιτικές.
<P>
Γιατί είναι απαραίτητες οι οικονομικές πολιτικές που προσανατολίζονται προς τη σταθερότητα; Διότι επιτρέπουν να εξασφαλισθεί μία μεσοπρόθεσμη ανάπτυξη, την οποία θα ωθήσει η ζήτηση και θα στηρίξουν οι επενδύσεις.
<P>
Καταρχή, η ανάπτυξη πρέπει να στηριχθεί από τη ζήτηση και σχετικά με αυτό θα ήθελα να επιμείνω στο εξής: η Επιτροπή δεν αμφισβητεί το γεγονός ότι η ζήτηση πρέπει να συνοδεύει την ανάπτυξη και ότι η σημερινή ανεπάρκεια της εσωτερικής ζήτησης εξηγεί εν μέρει τη σύνεση της σημερινής ανάκαμψης. Σας υπενθυμίζω ότι η ανάπτυξη ήταν της τάξης του 1, 6 % το 1996 και θα περιλαμβάνεται μεταξύ 2, 25 και 2, 5 % το 1997. Αλλά μια τεχνητή στήριξη της ζήτησης, η οποία θα απειλούσε τα θεμελιώδη στοιχεία με δημοσιονομική επέκταση ή υπερβολικά γρήγορη μισθολογική εξέλιξη, θα ήταν αντιπαραγωγική και, επομένως, ελάχιστα διαρκής. Γιατί; Διότι ένας σημαντικός κινητήριος μοχλός της ανάπτυξης έγκειται στα κέρδη παραγωγικότητας και η μείωση των σχετικών τιμών, στους τομείς όπου η παραγωγικότητα αυξάνεται σημαντικά, επιτρέπει, πράγματι, την αύξηση της ζήτησης για την αγορά προοόντων και υπηρεσιών στους τομείς όπου η παραγωγικότητα αυξάνεται πιό αργά και όπου, ωστόσο, δημιουργούνται θέσεις απασχόλησης. Αυτό προσπαθούμε να αποδείξουμε στη σελίδα 34 της ΕΟΕ.
<P>
'Οπως υποστηρίζει το Κοινοβούλιό σας, αυτή η διαδικασία διευκολύνεται από την κατάργηση των εμποδίων για την καινοτομία και από μια πολιτική έρευνας και ανάπτυξης με πιό συγκεκριμένους στόχους. Προσθέτω όμως ότι η ζήτηση αρχίζει πάλι να αυξάνεται σήμερα στην Ευρώπη, και σε υγιείς βάσεις. Οι εξαγωγές ήταν το πρώτο στήριγμα, η πρώτη ώθηση. Πρέπει τώρα να πάρει τη σκυτάλη η ιδιωτική κατανάλωση, η οποία πρόκειται να αυξηθεί κατά 2 % το 1997 και 2, 5 % το 1998. Αυτές οι βελτιωμένες προοπτικές της ζήτησης πρόκειται επίσης να ενθαρύνουν τις επενδύσεις.
<P>
Περνάω στο δεύτερο σημείο μου, δηλαδή την ανάπτυξη που στηρίζεται από τις επενδύσεις.
<P>
Η Επιτροπή συμμερίζεται την ανησυχία του Κοινοβουλίου σας, κυρία Randzio-Plath, όσον αφορά τη σχετική στασιμότητα των επενδύσεων στην Ευρώπη. Είναι αλήθεια ότι, μέχρι τώρα, είναι ακόμα δειλή η ανάκαμψη των συνολικών επενδύσεων. Ωστόσο, διαπιστώνουμε ήδη μια καλύτερη επίδοση των επενδύσεων σε είδη εξοπλισμού, ακόμα κι αν ο κατασκευαστικός τομέας αντιδρά ακόμα ελάχιστα. Νομίζω, και αυτό δεν είναι σημάδι υπερβολικής αισιοδοξίας, κύριε Ribeiro, ότι όλα τα στοιχεία έχουν συγκεντρωθεί σήμερα για μια πιο σαφή ανάκαμψη των επενδύσεων των επιχειρήσεων, που αντιπροσωπεύουν το 85 % των συνολικών επενδύσεων, κυρίως χάρη στην κατάλληλη απόδοση του επενδυθέντος κεφαλαίου και σε ένα πιό χαλαρό policy mix .
<P>
Ωστόσο, πιό συγκεκριμένα όσον αφορά τις δημόσιες επενδύσεις, υπενθυμίζω ότι η Επιτροπή πάντοτε επέμεινε, ακόμη και στην ετήσια έκθεση για το 1997, στη διασφάλιση των δημόσιων επενδύσεων. Πράγματι, αντιπροσωπεύουν ένα σημαντικό παράγοντα για τη μακροπρόθεσμη ανάπτυξη. Επίσης, η Επιτροπή προσέφερε σταθερά την στήριξή της στα σχέδια κοινοτικών επενδύσεων, αρχής γενομένης από τα διευρωπαϊκά δίκτυα.
<P>
Αυτά ήθελα να σας πώ με μεγάλη συντομία σχετικά με την ανάπτυξη, απαραίτητο όρο για την δημιουργία θέσεων απασχόλησης.
<P>
Τώρα, πολύ συνοπτικά διότι ο χρόνος είναι μετρημένος, λίγα λόγια για το δεύτερο ζήτημα, δηλαδή τη δημιουργία θέσεων απασχόλησης: με ποιον τρόπο θα διευκολυνθεί η δημιουργία θέσεων απασχόλησης; Και σ'αυτό το σημείο, η ετήσια οικονομική έκθεση του 1997 περιέχει σημαντικές αναλύσεις και συστάσεις σχετικά με την αγορά εργασίας. Αυτά τα μέτρα, σας το υπενθυμίζω, αποτελούν κυρίως, σ'αυτό τον τομέα, εθνική αρμοδιότητα. Ο κ. Langen άλλωστε το υπογράμμισε πολύ ορθά. 'Ετσι η Επιτροπή καλεί τα κράτη μέλη να αναλάβουν τις ευθύνες τους στο θέμα αυτό.
<P>
Θα επιθυμούσα πολύ σύντομα να εξετάσω δύο προβλήματα - την αγορά εργασίας και την μισθολογική πολιτική - που αναφέρθηκαν, το πρωί και το απόγευμα, σ'αυτό το ημικύκλιο.
<P>
Η αγορά εργασίας, καταρχή. Πρέπει να εφαρμόσουμε μια πιό ενεργό πολιτική για την αγορά εργασίας. Πράγματι, κατά την περίοδο που ακολούθησε την πρώτη πετρελαϊκή κρίση, το υψηλό κόστος της εργασίας, μισθολογικό και μή μισθολογικό, και σε ορισμένες περιπτώσεις η ύπαρξη δύσκαμπτων κανονισμών ως προς την ασφάλεια της απασχόλησης, μείωσαν το ενδιαφέρον της εργασίας ως συντελεστή παραγωγής. Οι επιχειρήσεις, για να παραμείνουν ανταγωνιστικές, συνέχισαν επομένως να υποκαθιστούν το κεφάλαιο στην εργασία. Ωστόσο, οι αγορές εργασίας, στην Ευρωπαική 'Ενωση, προσαρμόσθηκαν προοδευτικά και αυτό οδήγησε σε μία σημαντική βελτίωση της αποδοτικότητας.
<P>
Οι κ. Berthu και Lucas αλλά επίσης, σε κάποιο βαθμό, και η κ. Randzio-Plath, έθιξαν το ζήτημα των επενδύσεων εξορθολογισμού - αυτές είναι αναγκαίες για τη διατήρηση της ανταγωνιστικότητας, μπορούν όμως να καταστρέψουν την απασχόληση - σε αντίθεση με τις επενδύσεις διεύρυνσης οι οποίες αυξάνουν τις δυνατότητες μας για ανάπτυξη και, επομένως, για απασχόληση. Η ετήσια οικονομική έκθεση αναλύει αυτά τα προβλήματα σε σχέση με την υποκατάσταση της εργασίας από το κεφάλαιο. Αυτό που χρειαζόμαστε είναι να προσθέσουμε στις επενδύσεις εξορθολογισμού πολύ περισσότερες επενδύσεις διεύρυνσης, οι οποίες δημιουργούν θέσεις απασχόλησης. Αυτή τη στιγμή, οι αναπτυξιακές συνθήκες παρουσιάζονται πολύ πιο ευνοοκές. 'Ομως τα αποτελέσματα της έντασης της ανάπτυξης σε θέσεις εργασίας δεν είναι άμεσα. 'Ετσι, η Επιτροπή συστήνει την περαιτέρω βελτίωση τς ικανότητας των αγορών απασχόλησης, ικανότητα προσαρμογής τους στις οικονομικές αλλαγές, ιδίως με τον εκσυγχρονισμό της οργάνωσης της εργασίας και με την αύξηση της γεωγραφικής και επαγγελματικής κινητικότητας.
<P>
Η Επιτροπή είναι πεπεισμένη ότι θα ήταν ευκταίο να εφαρμοσθούν ρεαλιστικές λύσεις για να διευρυνθεί η κλίμακα του κόστους της εργασίας, ανάλογα με τα προσόντα και με τις περιοχές και, σε κάποιο βαθμό, ανάλογα με τους τομείς. Αυτό θα ήταν δυνατό, για παράδειγμα, μειώνοντας το μη μισθολογικό κόστος, ελαφρύνοντας τη φορολογία επί των μισθών των ελάχιστα ειδικευμένων εργαζομένων -συμφωνώ με αυτά που είπε σχετικά ο κ. Fourηans - και θεσπίζοντας μισθούς πρώτης απασχόλησης για τους εργαζόμενους που βρίσκονται σε μειονεκτική θέση. Αλλά αυτή η προσαρμογή της αγοράς εργασίας περνάει επίσης από μία ορισμένη μισθολογική διαφοροποίηση, που θα συμφωνηθεί μεταξύ των κοινωνικών εταίρων.
<P>
Σύμφωνα με το σχέδιο ψηφίσματός σας, αν κατάλαβα καλά, μια ορισμένη μισθολογική διαφοροποίηση μεταξύ των περιοχών δεν μπορεί παρά να ευνοήσει την αναθεώρηση των μισθών προς τα κάτω και να καταλήξει σε νέες μετατοπίσεις επιχειρήσεων. 'Οχι λοιπόν, η Επιτροπή δεν συμμερίζεται αυτή την άποψη. Μπορώ να καθησυχάσω την κ. Lis Jensen και τον κ. Wim van Velzen. Ακριβώς το αντίθετο! Υπό τον όρο ότι θα βασίζονται στα διάφορα επίπεδα παραγωγικότητας ανάλογα με τις περιοχές, αυτές οι διαφοροποιήσεις δεν θα επιφέρουν καμία μετατόπιση δραστηριοτήτων από τη μια περιοχή στην άλλη. Αντιθέτως, θα επιτρέψουν τη δημιουργία νέων δραστηριοτήτων και νέων θέσεων απασχόλησης στις περιοχές με υψηλό επίπεδο ανεργίας.
<P>
Επιτρέψτε μου, κύριε Πρόεδρε, κυρίες και κύριοι, εν κατακλείδει, να υπογραμμίσω και να υπενθυμίσω ότι η ετήσια οικονομική έκθεση ανταποκρίνεται σε μία συνολική και συνεκτική στρατηγική ανάπτυξης, απασχόλησης και σύγκλισης που πρέπει αναπτύσσεται στην Ευρώπη. Επικαλούμαι ως τεκμήριο τη μείωση, κατά 500 περίπου μονάδες βάσης από το 1993, των πραγματικών βραχυπρόθεσμων επιτοκίων στην Ευρώπη, δηλαδή μια ιστορική μείωση της τάξης του 70 %, και επικαλούμαι επίσης ως τεκμήριο μία σημαντική μείωση, και ενδεχομένως πιό σημαντική με οικονομικούς όρους, των μακροπρόθεσμων επιτοκίων.
<P>
Η συζήτηση στην οποία λάβαμε σήμερα μέρος θα μας επιτρέψει, κύριε Πρόεδρε, κυρίες και κύριοι, να τελειοποιήσουμε την ανάλυσή μας σχετικά με την επεξεργασία των γενικών προσανατολισμών οικονομικής πολιτικής, που θα έλθω να σας παρουσιάσω στις 23 Απριλίου, δηλαδή την ίδια κιόλας μέρα που η Επιτροπή θα τους υιοθετήσει. Θα ενημερωθείτε σε εύθετο χρόνο και τότε, με βάση αυτή την ανάλυση, θα μπορέσουμε να συνεχίσουμε μαζί τη συζήτηση για την ευρωπαϊκή οικονομική πολιτική.

<SPEAKER ID=133 NAME="Randzio-Plath">
Mια συμπληρωματική ερώτηση, κύριε Eπίτροπε: Eπισημάνατε, μεταξύ άλλων, και την εκπόνηση των κατευθυντηρίων γραμμών της οικονομικής πολιτικής. Θα μπορούσατε να δηλώσετε στο Kοινοβούλιο, κατά πόσον είστε διατεθειμένος να κάνετε εκ των προτέρων διάλογο για την εκπόνηση των κατευθυντήριων γραμμών οικονομικής πολιτικής, ούτως ώστε να γνωρίζουμε σε ποια σημεία θα ληφθεί υπόψη η θέση του Eυρωπαϊκού Kοινοβουλίου, που θα αποφασιστεί αύριο, κι έτσι έγκαιρα, πριν από τις 23 Aπριλίου, να μπορέσει να γίνει ανταλλαγή απόψεων μεταξύ Kοινοβουλίου και Eπιτροπής;

<SPEAKER ID=134 NAME="de Silguy">
Κυρία Randzio-Plath, δύο μόνο πράγματα με ενδιαφέρουν σ'αυτή την υπόθεση: η τήρηση της Συνθήκης και η ενίσχυση της συνεργασίας μεταξύ του Κοινοβουλίου σας και της Επιτροπής. Καταρχή, θεωρώ ότι η έντονη και ζωντανή συζήτηση που έλαβε χώρα, σχετικά με την ετήσια οικονομική έκθεση, μας παρέχει ήδη πολλές πληροφορίες. Είμαι ωστόσο έτοιμος, κυρία Randzio-Plath, εάν το επιθυμείτε, να διοργανώσω μια συνεδρίαση εργασίας ανάμεσα σε μία αντιπροσωπεία βουλευτών και τις υπηρεσίες μου, προτού εγκριθεί από την Επιτροπή η ετήσια οικονομική έκθεση. Ωστόσο, για να τηρήσουμε τη Συνθήκη, είμαι υποχρεωμένος να διοργανώσω μία άτυπη συνεδρίαση.

<SPEAKER ID=135 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=7>
Μηχανισμός οικονομικής στήριξης των ισοζυγίων πληρωμών
<SPEAKER ID=136 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Metten (A4-0105/97), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, επί της έκθεσης της Επιτροπής προς το Συμβούλιο και το Ευρωπαϊκό Κοινοβούλιο: εξέταση του μηχανισμού μεσοπρόθεσμης οικονομικής στήριξης του ισοζυγίου πληρωμών των κρατών μελών - Κανονισμός του Συμβουλίου 88/1969/ΕΟΚ (COM(96)0545 - C4-0588/96).

<SPEAKER ID=137 NAME="Metten">
Πρόεδρε, θίγω δύο ερωτήματα στην έκθεσή μου. Πρώτον, εάν θα πρέπει να διατηρηθούν οι υφιστάμενες δυνατότητες οικονομικής στήριξης για προβλήματα του ισοζυγίου πληρωμών και μετά την έναρξη της ΟΝΕ από 1ης Ιανουαρίου 1999. Δεύτερον, εάν ένας τέτοιος μηχανισμός οικονομικής στήριξης σε περιπτώσεις δυσχέρειας πληρωμών δεν θα ήταν χρήσιμος και για κράτη μέλη που, ενώ συμμετέχουν στην Οικονομική και Νομισματική Ένωση, αντιμετωπίζουν εσωτερικό σοκ.
<P>
Κατ'αρχήν σχετικά με το πρώτο ερώτημα: κατά το παρελθόν αποδείχτηκε η χρησιμότητα της δυνατότητας οικονομικής στήριξης εφόσον υπήρχαν προβλήματα του ισοζυγίου πληρωμών. Αποδείχθηκε χρήσιμη για τα κράτη μέλη τα οποία αναγκάζονταν να καταφύγουν σ'αυτή, καθώς τα δάνεια που λάμβαναν ήταν φθηνότερα από αυτά που θα μπορούσαν να συνάψουν τα ίδια αλλού. Για τα υπόλοιπα κράτη μέλη η ενίσχυση αυτή προς ένα κράτος δημιουργούσε σταθερότητα στο σύνολο της εσωτερικής αγοράς, ενώ οι όροι που συνόδευαν τα δάνεια εξασφάλιζαν την αποπληρωμή τους. Καθώς δε τα δάνεια αυτά χορηγούνται κατά δόσεις, εξασφαλίζεται η πλήρης εποπτεία της εκπλήρωσης των όρων για την εξυγίανση της οικονομίας.
<P>
Σημαντικό στα πλαίσια αυτής της παροχής οικονομικής στήριξης είναι να εξυπηρετείται τόσο το κράτος που τη δέχεται, όσο και η Ένωση στο σύνολό της. Το κράτος αποδέκτης αναλαμβάνει και το σύνολο του κόστους του δανείου. Ο μόνος κίνδυνος που αντιμετωπίζει η Ένωση είναι η μη επιστροφή του δανείου. Κάτι τέτοιο ωστόσο δε συνέβη ποτέ. Θα πρέπει λοιπόν να καταργηθεί ένας τέτοιος μηχανισμός στήριξης κατά την έναρξη της ΟΝΕ την 1η Ιανουαρίου 1999; Η Επιτροπή Οικονομικών Θεμάτων του Κοινοβουλίου συνιστά να απαντήσουμε αρνητικά στο ερώτημα. Κι αυτό διότι δεν θα συμμετάσχουν αμέσως όλα τα σημερινά κράτη μέλη στην Οικονομική και Νομισματική Ένωση, αυτά που θα βρίσκονται στον προθάλαμο, οι »pre-ins» και τα εκτός, οι »outs» , θα παραμείνουν αρχικά εκτός νυμφώνος και είναι πιθανόν να αντιμετωπίσουν δυσχέρειες στο ισοζύγιο πληρωμών. Γι'αυτά ακριβώς τα κράτη θα πρέπει οπωσδήποτε να διατηρηθεί αυτός ο μηχανισμός οικονομικής στήριξης μέχρι την προσχώρησή τους στην ΟΝΕ.
<P>
Αλλά ακόμα και όταν τα σημερινά κράτη της Ένωσης συμμετάσχουν στο σύνολό τους στην ΟΝΕ, κάτι που πιθανώς θα συμβεί το έτος 2002, ο μηχανισμός αυτός στήριξης παίζει κι έναν άλλο συγκεκριμένο ρόλο. Από το 2002 και μετά θα προσχωρήσουν πιθανώς οι πρώτες χώρες της Κεντρικής και Ανατολικής Ευρώπης στην Ένωση. Μία τουλάχιστον από αυτές, η Ουγγαρία, έχει ήδη δηλώσει ότι η προσχώρησή της στην ΟΝΕ για μερικά τουλάχιστον χρόνια θα σημάνει επιπλέον δαπάνες για τη χώρα. Κατά τη διάρκεια της περιόδου αυτής, χώρες οι οποίες συμμετέχουν στην Ένωση αλλά όχι στην ΟΝΕ μπορεί πολύ πιθανώς να αντιμετωπίσουν δυσχέρειες στο ισοζύγιο πληρωμών τους. Πρόκειται λοιπόν για ένα χρήσιμο μηχανισμό στήριξης ο οποίος, για την ώρα τουλάχιστον, δεν θα πρέπει να καταργηθεί. Αυτό μας φέρνει στο δεύτερο ερώτημα.
<P>
Δεν θα ήταν χρήσιμος ένας τέτοιος μηχανισμός οικονομικής στήριξης, συνοδευόμενος από δάνεια στις αγορές κεφαλαίων με κοινοτικές εγγυήσεις, και κατά την τρίτη φάση της ΟΝΕ; Και μάλιστα για χώρες οι οποίες μπορεί να αντιμετωπίσουν εσωτερικό σοκ. Η Συνθήκη του Μάαστριχτ προβλέπει σαφώς αυτή τη δυνατότητα στο άρθρο 103Α, παράγραφος 2. Ωστόσο, δεν έχει γίνει ακόμα καμία προσπάθεια για να συγκεκριμενοποιηθεί αυτή η δυνατότητα που παρέχει η Συνθήκη. Ένα από τα πιθανά προβλήματα που μπορεί να προξενήσει η δημιουργία της ΟΝΕ είναι ότι τα κράτη μέλη έχουν λιγότερες δυνατότητες αντιμετώπισης εσωτερικών σοκ που πλήττουν αυτά μόνον και όχι άλλα κράτη μέλη. Η δυνατότητα χρήσης των συναλλαγματικών ισοτιμιών προς αντιμετώπιση τέτοιας κρίσης έχει πλέον καταργηθεί, ενώ η «πυροσβεστική» χρήση του προϋπολογισμού έχει περιοριστεί από το σύμφωνο σταθερότητας. Θα ήταν λοιπόν αναμφισβήτητα πολύ χρήσιμη η ύπαρξη ενός τέτοιου μηχανισμού οικονομικής στήριξης ο οποίος θα μπορούσε να βοηθήσει ένα κράτος μέλος να ξεπεράσει μία αδόκητη ύφεση. Και δεν χρειάζεται να υπάρχει φόβος για χαλάρωση της δημοσιονομικής πειθαρχίας των κρατών μελών εξαιτίας της ύπαρξης ενός τέτοιου μηχανισμού, καθώς η χρήση του θα πρέπει να εγκρίνεται κάθε φορά ομόφωνα από το Συμβούλιο. Η παροχή οικονομικής στήριξης συνδέεται με αυστηρούς όρους και το κράτος αποδέκτης αναλαμβάνει το σύνολο του σχετικού κόστους.
<P>
Επιπλέον, το σύμφωνο σταθερότητας το οποίο αποσκοπεί στη δημιουργία υγειούς δημοσιονομικής κατάστασης, σε περιπτώσεις μικρής σχετικά κλίμακας εσωτερικών σοκ, δηλαδή σοκ τα οποία προξενούν οικνομική ύφεση που δεν υπερβαίνει το 2 %, επιδεινώνει μάλλον παρά βοηθά στην επίλυση των προβλημάτων των πληττομένων κρατών μελών. Σε αυτή την περίπτωση το κράτος μέλος τιμωρείται κατ'αρχήν με την κατάθεση προστίμου. Ο Πρόεδρος του Συμβουλίου Οικονομικών και Δημοσιονομικών Υποθέσεων, κ. Zalm, συνέκρινε μάλιστα το σύμφωνο σταθερότητας με ατομική βόμβα η οποία θα πρέπει να δρα αποτρεπτικά χωρίς να χρησιμοποιείται πραγματικά. Ή, όπως το έθεσε ο Πρόεδρος της Επιτροπής, κ. Santer, είναι σα γαμήλιο συμφωνητικό, που επίσης συνάπτεται με την ελπίδα να παραμείνει αχρείαστο. Επ'αυτής της βάσεως, ένας μηχανισμός ο οποίος εξυπηρετεί τους ίδιους σκοπούς, αλλά που μπορεί να χρησιμοποιηθεί, θα ήταν κάτι το εξαιρετικά χρήσιμο. Πολύ θα ήθελα επομένως να αναλάβει η Επιτροπή την εκπόνηση σχετικής πρότασης σύμφωνα με το άρθρο 103Α, παράγραφος 2 της Συνθήκης προς υποβολή στο Κοινοβούλιο και το Συμβούλιο.

<SPEAKER ID=138 LANGUAGE="FR" NAME="Herman">
Κύριε Πρόεδρε, αγαπητοί συνάδελφοι, χρειάζεται να παρατείνουμε το μηχανισμό οικονομικής στήριξης των ισοζυγίων πληρωμών πέρα από την ημερομηνία που έχει ορισθεί για τη θέση σε ισχύ της νομισματικής ένωσης; 'Οπως πολύ σωστά είπε ο κ. Metten, τα πρώτα χρόνια τουλάχιστον - κατά τη διάρκεια των οποίων όλα τα κράτη μέλη δεν θα είναι μέλη της νομισματικής ένωσης - αυτός ο μηχανισμός μπορεί προφανώς ακόμη να χρησιμεύσει.
<P>
θα κάνω ωστόσο μία διάκριση, που δεν έκανε ο κ. Metten, και που συνίσταται στο να τοποθετούνται στο ίδιο επίπεδο οι χώρες που θα επιθυμούσαν να προσχωρήσουν στη νομισματική ένωση, αλλά δεν είναι ακόμη σε θέση να το πράξουν, και οι χώρες οι οποίες, αν και μπορούν να προσχωρήσουν, αρνούνται να το πράξουν. Είναι προφανές ότι, εάν θέλουμε να παροτρύνουμε τα κράτη μέλη να παραμείνουν εκτός της νομισματικής ένωσης, πρέπει ασφαλώς να προβλέψουμε την εφαρμογή για αυτά των ευεργετικών διατάξεων του προαναφερθέντος μηχανισμού. Δεν νομίζω ότι έχουμε αυτή τη θέωρηση των πραγμάτων. Ούτε πιστεύω ότι αυτή είναι η θεώρηση του κ. Metten, διότι έχουμε κάθε συμφέρον να φροντίσουμε ώστε να συμπίπτει το εύρος της εσωτερικής αγοράς με την επικράτεια της νομισματικής ένωσης.
<P>
Επομένως, δεν θα προσφέρουμε, σε όσους πληρούν τους όρους και δεν επιθυμούν να προσχωρήσουν - για πολιτικούς βασικά λόγους - το συμπληρωματικό δώρο να επωφελούνται από την αλληλεγγύη μας εάν αντιμετωπίσουν προβλήματα. Δεν είμαστε ούτε μαζοχιστές, ούτε σαδιστές, πρέπει όμως επιτέλους να μην αεροβατούμε. Εάν δημιουργούμε όλοι μαζί μία δομή, στην οποία επιθυμούμε να συμμετάσχουν όλοι, δεν θα ενθαρρύνουμε αυτούς που μένουν έξω να παραμείνουν εκεί! Επομένως, προσωπικά, δεν θα ακολουθήσω τον κ. Metten σ'αυτή την κατεύθυνση.
<P>
Το άλλο ζήτημα που τίθεται είναι το εξής: χρειάζεται άραγε, όπως συνιστά ο κ. Metten, να επινοήσουμε ένα μηχανισμό αυτού του είδους και να τον διατηρήσουμε όταν η νομισματική ένωση θα έχει ολοκληρωθεί και όλοι θα έχουν προσχωρήσει σε αυτή; Πράγματι, λέει, θα παρουσιάζονται ακόμη καταστάσεις όπου τα κράτη μέλη θα υφίστανται κραδασμούς που θα απαιτούν τη συνδρομή μας. Πρόκειται για περίπτωση που θα καταστεί εντελώς οριακή. Γιατί;
<P>
Διότι, είναι προφανές ότι σε μία μεγάλη αγορά, με ένα νόμισμα και, επιπλέον, όχι μόνο με κριτήρια σύγκλισης αλλά και σύμφωνα σταθερότητας, οι περισσότεροι κραδασμοί που θα συνεχίσουν να παρουσιάζονται θα προέρχονται από το εξωτερικό. Νομίζω ότι οι εσωτερικοί κραδασμοί θα μειωθούν στο ελάχιστο. Θα πρόκειται για ατυχήματα που μπορεί να προκύψουν είτε από ένα φυσικό κατακλυσμό, είτε από μία πολιτική καταστροφή όπως μια παρατεταμένη γενική απεργία. Μπορούμε να φαντασθούμε παρόμοιες καταστάσεις αλλά, σ'αυτή την περίπτωση, δεν θεωρώ ότι η κατάλληλη μέθοδος είναι αυτή που συνιστά ο κ. Metten.
<P>
Νά γιατί διατυπώνω επιφυλάξεις ως προς το τελευταίο μέρος της παρουσίασής του και αναρωτιέμαι εάν πρέπει να επινοήσουμε, βάσει του άρθρου 103 παράγραφος 2, ένα μηχανισμό ανάλογο με το σημερινό μηχανισμό ο οποίος όμως θα προορίζεται για τη ρύθμιση των προβλημάτων δημοσιονομικής προσαρμογής των κρατών μελών. Δεν το νομίζω.
<P>
Πιστεύω ότι, για να αντιμετωπίσουμε αυτή την κατάσταση, είναι πιό έξυπνο να χρησιμοποιήσουμε ορισμένα στοιχεία ευελιξίας που υπάρχουν στο σύμφωνο σταθερότητας διότι, σύμφωνα με την ανάλυσή του, ο κ. Metten θεωρεί ότι πρόκειται για προβλήματα που θα είχαν επίπτωση στη δημοσιονομική ισορροπία. Πλην όμως, για τα προβλήματα δημοσιονομικής ισορροπίας δεν πρέπει να χρησιμοποιήσουμε ένα μηχανισμό που έχει προβλεφθεί για το ισοζύγιο πληρωμών: χρειάζεται άλλος μηχανισμός. Και είμαι πρόθυμος να υποστηρίξω την άποψη ότι χρειάζεται ίσως να προβλέψουμε κάτι. Εν πάση περιπτώσει, έχουμε καιρό διότι αυτό το πρόβλημα θα τεθεί μόνο μετά το 2000.

<SPEAKER ID=139 NAME="Κατηφόρης">
Κύριε Πρόεδρε, η έκθεση του συναδέλφου κ. Metten φέρνει στο προσκήνιο των συζητήσεών μας ένα σοβαρότατο θέμα: το θέμα της σταθεροποίησης της ευρωπαϊκής οικονομίας κατά την εισαγωγή και μετά την εισαγωγή του ενιαίου νομίσματος. Μολονότι η σταθεροποίηση αποτελεί καίριο θέμα οικονομικής πολιτικής στην σύγχρονη οικονομία και στον έλεγχο των οικονομιών, ελάχιστα πράγματα λέγονται για αυτό το θέμα σε επίσημο επίπεδο. Και θα πρέπει να συγχαρούμε και να ευχαριστήσουμε τον συνάδελφο κ. Metten για την πολύ σημαντική συμβολή του και για το ότι θέλησε να τραβήξει την προσοχή μας σ'αυτό το θέμα.
<P>
Κύριοι συνάδελφοι, η σταθερότητα της τιμής του συναλλάγματος είναι γνωστό ότι είναι όρος για τη συμμετοχή στον μηχανισμό των συναλλαγματικών ισοτιμιών και, βεβαίως, και για την μετέπειτα συμμετοχή στο ενιαίο νόμισμα. Μολονότι ο μηχανισμός επιτρέπει αυτή τη στιγμή διακυμάνσεις + 15 % από την κεντρική ισοτιμία, είναι γνωστό ότι, άτυπα, τα νομίσματα που φιλοδοξούν να προσχωρήσουν στο Ευρώ φροντίζουν να διατηρούν πολύ πιο αυστηρές ισοτιμίες και ήδη ορισμένα από αυτά έχουν αρχίσει να αντιμετωπίζουν προβλήματα και εντάσεις στο ισοζύγιο πληρωμών. Τώρα, το κρίσιμο θέμα είναι ότι οι δυσκολίες αυτές δεν αποκλείεται να ενταθούν όταν θα γίνει ο διαχωρισμός ανάμεσα στα ερίφια και στα πρόβατα, δηλαδή ανάμεσα στα κράτη που θα είναι μέλη του Ευρώ και σε εκείνα που δεν θα είναι. Και αυτή θα είναι η ευαίσθητη στιγμή, και σ'αυτήν την ευαίσθητη στιγμή θα πρέπει να ενισχύσουμε τους μηχανισμούς της σταθεροποιήσεως και όχι να αφαιρέσουμε μηχανισμούς και να κηρύξουμε τη λήξη, όπως κάνει η Συνθήκη, ενός σταθεροποιητικού μηχανισμού σημαντικού γι'αυτούς που θα μείνουν απ'έξω. Προβλήματα σταθεροποίησης θα εξακολουθήσουν να υπάρχουν και στο εσωτερικό του Ευρώ διότι θα το συναποτελέσουν οικονομίες με διαφορετικά επίπεδα παραγωγικότητας, και είναι γνωστό ότι όταν υπάρχουν τέτοιου είδους διαφορές στο επίπεδο της παραγωγικότητας μπορεί να δημιουργηθούν εσωτερικά σοκ τα οποία μόνον με μέσα προϋπολογισμών αντιμετωπίζονται στα ομοσπονδιακά κράτη. Οι προτάσεις του κ. Metten είναι ευέλικτες στο σημείο αυτό. Χρησιμοποιούν ό, τι υπάρχει στη Συνθήκη και νομίζω ότι αξίζουν την υποστήριξή μας.

<SPEAKER ID=140 LANGUAGE="EN" NAME="Cox">
Κύριε Πρόεδρε, εξ ονόματος της Ομάδας των Φιλελευθέρων θα ήθελα να παραθέσω τα σημεία συμφωνίας και διαφωνίας μας με την έμφαση που αποδίδει ο κ. Metten στην ανάλυσή του.
<P>
Πρώτον, στους τομείς που συμφωνούμε, συμμεριζόμεθα τις απόψεις του εισηγητή ότι αυτός ο μηχανισμός του ισοζυγίου πληρωμών θα πρέπει να συνεχιστεί και μετά τη θέσπιση του Ευρώ στην τρίτη φάση, αλλά μόνο στις χώρες εκείνες που δεν είναι ακόμα σε θέση να συμμετάσχουν στην ΟΝΕ. Συμφωνώ με τον κ. Herman. Θα πρέπει να εξετάσουμε με σοβαρότητα τι οφείλουμε από απόψεως αλληλεγγύης σε εκείνους που είναι επιλέξιμοι αλλά για καθαρά πολιτικούς λόγους επιθυμούν να μην ενταχθούν.
<P>
Δεν τους οφείλουμε αλληλεγγύη διότι δεν δείχνουν αλληλεγγύη προς εμάς. Αλλά στον βαθμό που ο κ. Metten συμφωνεί και προτείνει να συνεχίσουμε με εκείνες τις χώρες που δεν είναι ακόμα σε θέση να συμμετάσχουν, το αποδέχομαι διότι αυτό είναι που προβλέπει η Συνθήκη. Το άρθρο 109Η(6) αναφέρεται ακριβώς σε μια τέτοια πιθανότητα. Ωστόσο, όταν ο κ. Metten από την πίσω πόρτα - διότι αυτό είναι που κάνει - ανακυκλώνει τον μηχανισμό του ισοζυγίου πληρωμών σε κάποιο είδος μοντέλου επιταχυντού/αποεπιταχυντού του συμφώνου σταθερότητας για να αντιμετωπίσει τους κύκλους της οικονομίας, τότε έχω πρόβλημα. Δεν μου αρέσει να αντιμετωπίζω ένα τόσο σοβαρό θέμα από την πίσω πόρτα.
<P>
Η δυσκολία έγκειται στο ότι πρόκειται για μηχανισμό της πίσω πόρτας καθόσο ο μηχανισμός του ισοζυγίου πληρωμών για τις χώρες που θα είναι εντός του Ευρώ προβλέπεται ήδη. Στο Ευρώ παύει να υφίσταται. Γιατί; Διότι ο περιορισμός και τα προβλήματα του ισοζυγίου πληρωμών παύουν να υφίστανται. Αυτό είναι απόλυτα λογικό. Έτσι, εάν θέλουμε να έχουμε μια συζήτηση για το πως μπορούμε να υιοθετήσουμε ένα εξισορροπημένο οικονομικό πρόγραμμα για να καλύπτουμε τις διάφορες επείγουσες καταστάσεις όπως θα εμφανίζονται, ας κάνουμε τη συζήτηση αυτή ανοιχτά και στο φως. Δεν μου αρέσουν οι πίσω πόρτες. Σημειώνω μεν την πρωτότυπη και πρωτοπορειακή πρόταση του εισηγητή αλλά δεν υποστηρίζω την εφαρμογή της από την πίσω πόρτα.

<SPEAKER ID=141 LANGUAGE="FR" NAME="Castagnθde">
Κύριε Πρόεδρε, πολύ σύντομα θα ήθελα απλώς να εκφράσω την πλήρη συμφωνία της Ομάδας μου με τις προτάσεις του κ. Metten, όσον αφορά παράλληλα, αφενός, τη διατήρηση του σημερινού μηχανισμού στήριξης του ισοζυγίου πληρωμών, προς όφελος των κρατών που δεν θα μπορέσουν να προσχωρήσουν στην Οικονομική και Νομισματική 'Ενωση από την 1η Ιανουαρίου 1999 και, αφετέρου, τη δημιουργία ενός κοινοτικού μέσου δανεισμού το οποίο θα συμβάλει με κάπως πιο εύκαμπτο τρόπο στην απορρόφηση των μακρο-οικονομικών κραδασμών που θα ήταν δυνατό να παρουσιασθούν μετά τη θέση σε ισχύ της τρίτης φάσης.
<P>
Πιστεύουμε πράγματι ότι είναι απαραίτητο να συμπληρώσουμε τα νομισματικά μέσα και να προσθέσουμε σε αυτά και άλλα μέσα οικονομικής διακυβέρνησης. Θα συνεχίσουμε να αγνοούμε εάν θα υπάρχει ένας κυβερνήτης στο αεροπλάνο κατά τα επόμενα χρόνια - δεν το γνωρίζουμε σήμερα - αλλά τουλάχιστον, με την πρόταση του κ. Metten, θα είμαστε βέβαιοι ότι θα υπάρχει ήδη ένας πρώτος μοχλός διακυβέρνησης.

<SPEAKER ID=142 LANGUAGE="NL" NAME="Blokland">
Αγαπητοί συνάδελφοι, κύριε Επίτροπε, το έγγραφο της Επιτροπής και η έκθεση του κ. Metten αναφέρονται διεξοδικά στο ζήτημα της διατήρησης δυνατοτήτων οικονομικής στήριξης σε περίπτωση προβλημάτων στο ισοζύγιο πληρωμών μετά την έναρξη της ΟΝΕ. Σωστά ο εισηγητής εκφράζει την ανησυχία του για την αντιμετώπιση των εσωτερικών σοκ στα κράτη μέλη που συμμετέχουν στην ΟΝΕ. Τι σημαίνει εξάλλου στην πραγματικότητα «εσωτερικό σοκ»; Πρόκειται για φυσικές καταστροφές, κακοδιαχείριση σε ένα συγκεκριμένα τομέα της οικονομίας ή γενικότερα οικονομική κρίση σε ένα συγκεκριμένο τομέα αποφασιστικής σημασίας για ένα κράτος μέλος.
<P>
Ο εισηγητής συμπεραίνει ότι ο μηχανισμός άμυνας κατά των εσωτερικών σοκ πρόκειται να δεχθεί πιέσεις από την ΟΝΕ. Μας καθησυχάζει ωστόσο το γεγονός ότι τα κράτη μέλη είναι πλέον πολύ λιγότερο ευάλωτα σε τέτοια σοκ. Όλα αυτά είναι βέβαια μάλλον θεωρητικά. Δεν υπάρχουν συγκεκριμένα στοιχεία και έρευνες. Στα παραδείγματα που ανέφερα δεν μπορούμε να δούμε εύκολα γιατί οι σχετικοί τομείς θα καταστούν λιγότερο ευάλωτοι. Το πρόβλημα είναι ότι η ΟΝΕ στερείται αυτομάτων σταθεροποιητών. Το σύμφωνο σταθερότητας δρα αποσταθεροποιητικά τελικά, εφόσον δεν γίνεται λόγος για εξισορροπημένο προϋπολογισμό. Σε περιπτώσεις σημαντικών ελλειμμάτων τα κράτη μέλη καλούνται ως γνωστόν να καταβάλουν μεγάλα ποσά ως πρόστιμο.
<P>
Ούτε και από την ΕΚΤ μπορεί να περιμένει ενίσχυση ένα κράτος μέλος. Ο βασικός της στόχος είναι η σταθερότητα των τιμών. Καλός και άγιος στόχος, αλλά σε περίπτωση εσωτερικού σοκ θα πρέπει αναγκαστικά να δεχθεί το αντίστοιχο κράτος υψηλότερα επιτόκια και υψηλότερη ανεργία. Να σας θυμίσω απλώς την αντίδραση της Bundesbank μετά τη νομισματική ενοποίηση Δυτικής και Ανατολικής Γερμανίας. Για να αντιμετωπίσει τον πληθωριστικό κίνδυνο, η Bundesbank σταμάτησε την έκδοση χρήματος. Ο πληθωρισμός συνετρίβη εν τη γενέσει του, αλλά τα επιτόκια και η ανεργία εκτοξεύθηκαν στα ύψη στην αρχή της δεκαετίας του '90.
<P>
Στην περίοδο μεταξύ του Νοεμβρίου του '91 και του Μαρτίου του '95 δεκάδες φορές αναγκάστηκαν κράτη μέλη να υποτιμήσουν το νόμισμά τους, κυρίως διότι αποδείχθηκε υπερτιμημένο σε σχέση με το γερμανικό μάρκο. Αυτό υπαγόρευε η κοινή οικονομική λογική. Θα πρέπει να λαμβάνει κανείς υπόψη την κοινή λογική. Αυτή είναι η ισχύς των συναλλαγματικών ισοτιμιών που επιτρέπουν την αντιμετώπιση της ανεργίας και της μετανάστευσης εφόσον δεν δαγκώνει κανείς μεγαλύτερη μπουκιά από ό, τι μπορεί να καταπιεί με ένα υπερτιμημένο νόμισμα. Η οικονομική στήριξη στο ισοζύγιο πληρωμών αποτελεί ένα τεχνητό υποκατάστατο που βοηθά να χαλαρώσει μία δεδομένη στιγμή μία τεταμένη κατάσταση, χωρίς να προσφέρει την αναγκαία διαρθρωτική λύση. Οι αιτίες του προβλήματος που συζητούμε είναι πολιτικές, όχι οικονομικές.

<SPEAKER ID=143 LANGUAGE="NL" NAME="Willockx">
Πρόεδρε, συνάδελφοι, δύο σχόλια θα ήθελα να κάνω. Κατ'αρχήν, η κατάσταση του ισοζυγίου πληρωμών αποτελεί ένα από τα αποφασιστικά στοιχεία που καθορίζουν την αξία ενός νομίσματος. Όταν αύριο ξεκινήσουμε την τρίτη φάση της ΟΝΕ με ένα τμήμα των κρατών μελών εντός, και ένα άλλο τμήμα εκτός, φυσικό θα είναι να διατηρηθεί άθικτος ο υφιστάμενος μηχανισμός οικονομικής στήριξης, κυρίως στήριξης στο ισοζύγιο πληρωμών, έστω και μόνο για να συνδράμουμε τις χώρες που αντιμετωπίζουν προβλήματα εξαιτίας του ισοζυγίου πληρωμών τους και οι οποίες, όπως είπε και ο κ. Κατηφόρης, μπορεί ίσως να αντιμετωπίσουν ακόμα πιο μεγάλες δυσκολίες με την έναρξη της τρίτης φάσης της ΟΝΕ, επιδεικνύοντας έτσι την αλληλεγγύη μας με τα κράτη μέλη που αντιμετωπίζουν αυτά τα προβλήματα και παρέχοντάς τους τη συνδρομή μας στο δρόμο προς τη σύγκλιση. Αυτό είναι το πρώτο σχόλιο που θα είχα να κάνω.
<P>
Το δεύτερο σχόλιό μου αφορά αυτό ακριβώς το δρόμο προς τη σύγκλιση, κύριε Επίτροπε, και δεν πρόκειται για κριτική, αλλά για διαπίστωση. Ο δρόμος αυτός αναπόφευκτα έχει αρκετά αντιπληθωριστικά αποτελέσματα. Το διαπιστώνω αυτό στην ίδια τη χώρα μου όπου κατεβλήθησαν τεράστιες προσπάθειες κατά τα προηγούμενα χρόνια με στόχο τη σύγκλιση. Ήταν αναγκαίες αυτές οι προσπάθειες, είμαι κι εγώ υπέρμαχός τους και ζήτησα να πραγματοποιηθούν, ωστόσο αυτές είχαν ως αποτέλεσμα και κάποιον αποπληθωρισμό. Με άλλα λόγια, θα πρέπει να καταβάλουμε κάποιο τίμημα για την περιπόθητη αυτή σύγκλιση.
<P>
Εξάλλου, θεωρώ πολύ ενδιαφέρουσα την ιδέα του κ. Metten περί χορήγησης κοινοτικών δανείων, όχι προς αντιμετώπιση εσωτερικών σοκ, συνάδελφε Herman, αλλά προς αντιμετώπιση γενικότερων σοκ ως τμήμα μιας αντικυκλικής πολιτικής που θα μπορούσαμε να χρειαστούμε στο μέλλον. Πιστεύω ότι ο τρόπος με τον οποίο θα αντιμετωπίσει η Επιτροπή το όργανο των κοινοτικών δανείων μπορεί να είναι πολύ μεγάλης σημασίας στα πλαίσια αυτής της πολιτικής. Θα καλούσα λοιπόν τον κύριο Επίτροπο να κάνει συγκεκριμένες προτάσεις σχετικά. Η Συνθήκη παρέχει τέτοιες δυνατότητες, και θεωρώ ότι το όργανο αυτό μπορεί να αποτελέσει ένα σημαντικό συμπλήρωμα στις κλασσικές μεθόδους νομισματικής πολιτικής.

<SPEAKER ID=144 LANGUAGE="NL" NAME="Peijs">
Πρόεδρε, η διευκόλυνση για την οποία συζητούμε εδώ σήμερα απέδειξε τη χρησιμότητά της οκτώ φορές από το 1974 και μετά, οι τέσσερις υπέρ της Ιταλίας ειρήσθω εν παρόδω. Η οικονομική στήριξη έχει ως αποτέλεσμα το να αποκτήσουν εμπιστοσύνη οι αγορές στην ικανότητα μίας χώρας να βελτιώσει τη δημοσιονομική της κατάσταση. Η ομάδα του ΕΛΚ συμφωνεί επομένως με την Επιτροπή ότι ο μηχανισμός αυτός στήριξης μπορεί να εξακολουθεί να παίζει ένα χρήσιμο ρόλο κατά την περίοδο μετάβασης στην τρίτη φάση της ΟΝΕ. Διότι ως γνωστόν κατά την περίοδο αυτή μπορεί ακόμα να προκύψουν προβλήματα στο ισοζύγιο πληρωμών, παρά την πρόοδο που θα έχει σημειωθεί στην πλήρωση των κριτηρίων σύγκλισης και παρά την όλο και μεγαλύτερη ολοκλήρωση των αγορών. Αλλά και για εκείνα τα κράτη μέλη τα οποία δεν θα μπορούν ακόμη να προχωρήσουν το 1999 στην ΟΝΕ, αλλά θα παραμένουν στον προθάλαμο, και κατόπιν για τα κράτη που μόλις θα προσχωρούν, η οικονομική αυτή στήριξη θα πρέπει να μπορεί να παρέχεται. Όσον αφορά τις χώρες με opting-out , κάτι τέτοιο θα πρέπει να είναι δυνατό μόνον εφόσον δεν πληρούν ακόμα τα κριτήρια, ενώ στη συνέχεια η αλληλεγγύη μας προς αυτές θα πρέπει να είναι ευθέως ανάλογη της δικής τους αλληλεγγύης προς τους υπολοίπους.
<P>
Η ομάδα του ΕΛΚ θεωρεί ωστόσο ότι ο μηχανισμός αυτός οικονομικής στήριξης δεν μπορεί πλέον να ισχύει για τα κράτη μέλη της Ένωσης. Μία οικονομική στήριξη των ισοζυγίων πληρωμών δεν συνεισφέρει στην επίτευξη της αναγκαίας πειθαρχίας και σταθερότητας στην ΟΝΕ. Με τον τρόπο αυτό υποσκάπτεται το σύμφωνο σταθερότητας που συμφωνήθηκε πέρυσι στο Δουβλίνο. Γι'αυτό και υποβάλαμε τροπολογία στην έκθεση του κ. Metten, τροπολογία που διατυπώσαμε αρκετά ανώδυνα, ούτως ώστε να μπορέσουμε να καταλήξουμε σε συμβιβασμό - αν και δεν θεωρούμε ότι η έκθεση, έστω και τροποποιημένη, μπορεί να αποτελέσει εναλλακτική λύση στο σύμφωνο σταθερότητας. Ο μηχανισμός οικονομικής στήριξης των ισοζυγίων πληρωμών για τον οποίο γίνεται λόγος στην έκθεση δεν μας φαίνεται καν ότι παρέχει πραγματική στήριξη - πραγματική στήριξη προτείνεται από το συμβιβαστικό κείμενο που υποβάλαμε.
<P>
Το γεγονός και μόνο ότι το ίδιο το σύμφωνο σταθερότητας προβλέπει παρεκκλίσεις για χώρες με υπερβολικά ελλείμματα ως συνέπεια δυσχερειών εξαιρετικής και προσωρινής φύσεως, καταδεικνύει το πόσο περιττός και απευκταίος είναι ο μηχανισμός οικονομικής στήριξης των ισοζυγίων πληρωμών για τα κράτη μέλη της Ένωσης. Οι δυσχέρειες για τις οποίες κάνει λόγο το σύμφωνο σταθερότητας αποτελούν συνέπειες απρόβλεπτων καταστάσεων εκτός ελέγχου του κράτους μέλους με πολύ αρνητικές επιπτώσεις στη δημοσιονομική του κατάσταση ή συνέπειες πολύ αρνητικών οικονομικών εξελίξεων. Και στις δύο περιπτώσεις παρέχονται δυνατότητες στις εθνικές αρχές να ενισχύουν την οικονομία τους χωρίς να αντιμετωπίζουν το πρόσκομμα των κυρώσεων που ορίζει το σύμφωνο σταθερότητας.
<P>
Καταλήγοντας, κύριε Πρόεδρε, η ομάδα μου θα ήθελε να συστήσει στην Επιτροπή κατά τη νέα συζήτηση του μηχανισμού οικονομικής στήριξης των ισοζυγίων πληρωμών να λάβει υπόψη τους στόχους του συμφώνου σταθερότητας σχετικά με τις χώρες που συμμετέχουν στην ΟΝΕ. Ο μηχανισμός οικονομικής στήριξης δεν μπορεί να αποτελέσει εναλλακτική λύση στο σύμφωνο σταθερότητας, δεν παρέχει καν στήριξη διότι το σύμφωνο διαθέτει ήδη σχετική ρήτρα για χώρες που αντιμετωπίζουν δυσχέρειες. Η ομάδα του ΕΛΚ, όπως είπε και ο κ. Herman, θα υπερψηφίσει το ψήφισμα μόνο για να υποστηρίξει την Επιτροπή, και ας αναλάβει ο κ. Metten την ευθύνη για το περιεχόμενο της εκθέσεώς του.

<SPEAKER ID=145 NAME="de Silguy">
Κύριε Πρόεδρε, κυρίες και κύριοι βουλευτές, η έκθεση του κ. Metten, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με το μηχανισμό μεσοπρόθεσμης χρηματοδοτικής στήριξης των ισοζυγίων πληρωμών των κρατών μελών, υπογραμμίζει ορθά τη χρησιμότητα αυτού του δανειοδοτικού μηχανισμού.
<P>
Ο εισηγητής σας θίγει δύο διαφορετικά ζητήματα, που άλλωστε φάνηκαν καθαρά κατά τη συζήτηση. Πρώτο ζήτημα: η διατήρηση, για τις χώρες με παρέκκλιση - σεμνότυφη διατύπωση της Συνθήκης για να ορίσει αυτές που δεν θα βρίσκονται στη ζώνη του εύρω την 1η Ιανουαρίου 1999 - η διατήρηση λοιπόν, για αυτές τις χώρες με παρέκκλιση, του μηχανισμού βοήθειας στο ισοζύγιο πληρωμών που προβλέπεται στο άρθρο 109 Η μετά τη θέση σε ισχύ της ΟΝΕ· το δεύτερο ζήτημα αφορά την εφαρμογή της οικονομικής βοήθειας η οποία προβλέπεται από το άρθρο 103 Α, παράγραφος 2, για ένα κράτος του εύρω που αντιμετωπίζει δυσκολίες.
<P>
Εν συντομία, διακρίνω αυτά τα δύο στοιχεία. 'Οσον αφορά τη διατήρηση του σημερινού μηχανισμού, η Επιτροπή - και θα συμφωνήσετε μαζί μου - δεν μπορεί παρά να περιορισθεί στη Συνθήκη. 'Ομως, σύμφωνα με το άρθρο 109 Κ, παράγραφος 6, της Συνθήκης για την Ευρωπαϊκή 'Ενωση, η Επιτροπή υπενθυμίζει ότι τα κράτη με παρέκκλιση συνεχίζουν να επωφελούνται από αυτό τον μηχανισμό οικονομικής στήριξης των ισοζυγίων πληρωμών που προβλέπεται από το άρθρο 109 Η. Επομένως, η Επιτροπή θα προβεί το 1998 στην επανεξέταση του σημερινού μηχανισμού. Γι'αυτό το λόγο, πρέπει να περιμένουμε να ληφθούν οι αποφάσεις για την μετάβαση στην τρίτη φάση και να γίνουν γνωστές οι χώρες που θα συμμετάσχουν σε αυτή. Αυτό θα έχει γίνειστα τέλη Απριλίου με αρχές Μαίου 1998. Θα έχουμε την ευκαιρία να το συζητήσουμε, πιστεύω, σε λίγο στη νομισματική επιτροπή.
<P>
Θα πρέπει τότε η Επιτροπή να ελέγξει εάν ο κανονισμός της 24ης Ιουλίου 1988 που βρίσκεται σήμερα σε ισχύ, θα εξακολουθεί να εφαρμόζεται και, δεύτερο, εάν το κονδύλιο των 14 δισεκατομμυρίων ECU, ή ας πούμε εύρω, που εγγράφεται προς υπόμνηση στον κοινοτικό προϋπολογισμό θα είναι πάντα κατάλληλο. Μπορώ να σας διαβεβαιώσω, όπως το επιθυμείτε, ότι η Επιτροπή θα ενημερώσει το Κοινοβούλιό σας για τις εργασίες της όσο το δυνατό συντομότερα, όταν θα έχει συνεχίσει και ολοκληρώσει τον προβληματισμό της.
<P>
Το δεύτερο πρόβλημα είναι η χρηματοδοτική ενίσχυση για ένα κράτος της ζώνης του εύρω. Η πρόταση του κ. Metten προκαλεί δύο παρατηρήσεις εκ μέρους της Επιτροπής. Πρώτον, το άρθρο 103 Α, παράγραφος 2, επιδιώκει ένα στόχο διαφορετικό από εκείνον του άρθρου 109 Η. Πράγματι, θεσπίζει έναν εξαιρετικό μηχανισμό που επιτρέπει σε ένα κράτος μέλος να αντιμετωπίσει, και παραθέτω τη Συνθήκη: »δυσκολίες ή διατρέχει μεγάλο κίνδυνο να αντιμετωπίσει σοβαρές δυσκολίες οφειλόμενες σε έκτακτες περιστάσεις που εκφεύγουν από τον έλεγχό του». 'Ετσι, δεν μπορεί να συνδεθεί με το σύμφωνο σταθερότητας και ανάπτυξης. Αυτό το σύμφωνο εφαρμόζεται διαρκώς και σας υπενθυμίζω ότι αποσκοπεί κυρίως, με τις προληπτικές πτυχές του, να δώσει και πάλι στα κράτη μέλη ένα επαρκές δημοσιονομικό περιθώριο ελιγμών για να αντιμετωπίσουν δυσκολίες που δεν έχουν έκτακτο χαρακτήρα.
<P>
Δεύτερη παρατήρηση, το άρθρο 103 Α, παράγραφος 2, δεν έγινε για την αντιμετώπιση κρίσεων του ισοζυγίου πληρωμών, αλλά έκτακτων γεγονότων, παραδείγματος χάριν ενός σεισμού, ενός παλιρροιακού κύματος ή ενός κομήτη που θα ερχόταν να συντριβεί σε ένα κράτος μέλος, και βέβαια ο κατάλογος αυτός δεν είναι εξαντλητικός. Ωστόσο, η Επιτροπή με την ευκαιρία της επανεξέτασης αυτού του μηχανισμού δανειοδότησης των ισοζυγίων πληρωμών, τον επόμενο χρόνο, θα εξετάσει με το Συμβούλιο και με το Κοινοβούλιο τρόπους για την εφαρμογή των διατάξεων του άρθρου 103 Α, παράγραφος 2.
<P>
Δεν μπορώ, σήμερα, να σας δώσω λύση. Μπορώ ωστόσο να σας πώ ότι με αυτή την ευκαιρία θα πρέπει να εξετάσουμε τέσσερα ζητήματα. Το πρώτο ζήτημα αφορά τη σκοπιμότητα ενός κοινοτικού κανονισμού για την αντιμετώπιση γεγονότων που από τη φύση τους είναι έκτακτα. Δεν θα ήταν άραγε προτιμότερο να αφήσουμε στο Συμβούλιο τη δυνατότητα να αποφασίζει κατά περίπτωση;
<P>
Δεύτερο ζήτημα: ο καθορισμός των μέσων που καλύπτονται από το άρθρο 103 Α, παράγραφος 2. Δεν περιορίζονται μόνο στα δάνεια. Η έννοια της κοινοτικής χρηματοδοτικής ενίσχυσης - αυτή είναι η έκφραση της Συνθήκης -, όντως, δεν αποκλείει πραγματικές δημοσιονομικές παρεμβάσεις.
<P>
Τρίτο ζήτημα: το ζήτημα του κανονισμού εφαρμογής του άρθρου 103 Α, παράγραφος 2.
<P>
Τέταρτο ζήτημα, και σταματώ εδώ, μείνετε ήσυχοι: τα πιθανά μέσα χρηματοδότησης αυτής της χρηματοδοτικής ενίσχυσης. Θα πρέπει να τα προσδιορίσουμε.
<P>
Ολοκληρώνοντας, διότι δεν θέλω να παρατείνω τη συζήτηση στο θέμα αυτό, θα ήθελα, κύριε Εισηγητή, να σας ευχαριστήσω και να ευχαριστήσω το Κοινοβούλιο για την πρότασή του, που διανοίγει μία πρώτη κατεύθυνση για την εφαρμογή του άρθρου 103 Α, παράγραφος 2, μετά τη θέση σε ισχύ της τρίτης φάσης της Οικονομικής και Νομισματικής 'Ενωσης. Μπορώ να σας διαβεβαιώσω ότι η Επιτροπή δεν θα παραλείψει να αποκομίσει κάθε χρήσιμο όφελος από αυτή την πρόταση κατά την επανεξέταση αυτού του μηχανισμού τον επόμενο χρόνο και ότι θα έχουμε την ευκαιρία να συζητήσουμε και πάλι το θέμα.

<SPEAKER ID=146 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=8>
Ανταγωνιστικότητα της ευρωπαϊκής βιομηχανίας
<SPEAKER ID=147 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Garcνa-Margallo y Marfill (A4-0113/97), εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανακοίνωση της Επιτροπής όσον αφορά την συγκριτική αξιολόγηση της ανταγωνιστικότητας της ευρωπαϊκής βιομηχανίας (COM(96)0463 - C4-0622/96) και σχετικά με το έγγραφο εργασίας της Επιτροπής όσον αφορά μία ευρωπαϊκή πολιτική προώθησης της ποιότητας για την βελτίωση της ευρωπαϊκής ανταγωνιστικότητας (SEC(96)2000).

<SPEAKER ID=148 NAME="Garcνa-Margallo y Marfil">
Κύριε Πρόεδρε, κύριε Επίτροπε, η ανακοίνωση της Επιτροπής προς το Σώμα και η έκθεση που έχω την τιμή να σας παρουσιάσω ξεκινούν με μία αρκετά προφανή διαπίστωση: η ευρωπαϊκή βιομηχανία σήμερα υπολείπεται σε ανταγωνιστικότητα της αμερικανικής και της ιαπωνικής. Η ανακοίνωση της Επιτροπής αναφέρει ως απόδειξη τεκμηρίωσης του ισχυρισμού αυτού την απώλεια των μεριδίων αγοράς της ευρωπαϊκής βιομηχανίας, κυρίως στις ανερχόμενες αγορές (που είναι και οι πιο δυναμικές), τη στιγμή που διατηρούν τις θέσεις τους οι κυριότεροι ανταγωνιστές μας, Αμερικανοί και Ιάπωνες.
<P>
Η ανακοίνωση της Επιτροπής στοχεύει να απαντήσει στο ερώτημα «γιατί αυτή η απώλεια ανταγωνιστικότητας; » μέσα από τη μέθοδο της συγκριτικής αξιολόγησης (ή benchmarking ) της ευρωπαϊκής βιομηχανίας με τους ανταγωνιστές της. Το benchmarking (ή μέθοδοι συγκριτικής αξιολόγησης) μπορεί να χρησιμοποιηθεί σε διάφορα επίπεδα για τη σύγκριση των συστημάτων, των συνθηκών-πλαίσιο, των διαρθρωτικών παραγόντων και των αρμοδιοτήτων των δημόσιων αρχών ή για την τεκμηρίωση της αποδοτικότητας της βιομηχανίας συνολικά, ορισμένων κλάδων της ή τμημάτων των κλάδων αυτών και, τελικά, ορισμένων (ή όλων) των επιχειρήσεων που την αποτελούν.
<P>
Είναι φανερό ότι, παρά τον προβληματισμό τους για όλα τα παραπάνω επίπεδα σύγκρισης, το Ευρωπαϊκό Κοινοβούλιο και οι δημόσιοι φορείς οφείλουν να επικεντρωθούν στις συνθήκες-πλαίσιο και στις αρμοδιότητες των δημόσιων αρχών. Και για να κλείσω αυτή τη «μεθοδολογική» ή «εισαγωγική», θα έλεγα, φάση, νομίζω ότι η Επιτροπή σωστά έλαβε ως σημείο αφετηρίας το ότι η ανταγωνιστικότητα δεν είναι αυτοσκοπός αλλά μέσο βελτίωσης του βιοτικού επιπέδου και της ευημερίας. Το σκεπτικό αυτό, που συμπίπτει με τον «καπιταλισμό του Ρήνου», όπως θα μπορούσαμε να τον χαρακτηρίσουμε, στοχεύει να ορίσει το βιοτικό επίπεδο με βάση μη ποσοτικοποιήσιμα, μη μετρήσιμα κριτήρια τα οποία, όμως, επηρεάζουν την ευημερία των πολιτών. Ένα από αυτά είναι η βιώσιμη ανάπτυξη, όπως έχουν υπογραμμίσει διάφορες πολιτικές ομάδες.
<P>
Τα προς εξέταση σημεία από την Επιτροπή και εκείνα στα οποία επικεντρώνεται η έκθεση αυτή αναφέρονται, κυρίως, σε τέσσερις τομείς: στις υπηρεσίες και στις υποδομές, στο βαθμό που επηρεάζουν την ανταγωνιστικότητα, δεύτερον στην αγορά εργασίας, στην κοινωνική νομοθεσία και στην κατάρτιση των εργαζόμενων, τρίτον στην κεφαλαιαγορά και, τέλος, στην ερευνητική και αναπτυξιακή πτυχή της ευρωπαϊκής βιομηχανίας σε σύγκριση με τους ανταγωνιστές της.
<P>
Αναφορικά με τις υπηρεσίες, τρεις είναι οι βασικές διαπιστώσεις. Η αγορά υπηρεσιών απορροφά το 20 % του λογαριασμού αποτελεσμάτων των ευρωπαϊκών βιομηχανικών επιχειρήσεων. Οι ευρωπαϊκές υπηρεσίες, οι οποίες έχουν αντίκτυπο στην ανταγωνιστικότητα, είναι ακριβότερες των αντίστοιχων στις Ηνωμένες Πολιτείες και στην Ιαπωνία, ενώ υπάρχουν (τρίτη διαπίστωση) κλάδοι που προστατεύονται από τον ανταγωνισμό, άρα λιγότερο αποδοτικοί. Με βάση τις διαπιστώσεις αυτές, τις οποίες συμμερίζομαι και εγώ, τάσσεται υπέρ δύο μέτρων: της φιλελευθεροποίησης των υπηρεσιών (της επιτάχυνσης των διαδικασιών φιλελευθεροποίησης που ήδη βρίσκονται εν εξελίξει) και, κατά δεύτερο λόγο, του ανοίγματος στον ανταγωνισμό (του ανοίγματος των αγορών σε εκείνους τους τομείς των υπηρεσιών που εξακολουθούν να προστατεύονται).
<P>
Ως προς τις υποδομές, δύο είναι οι διαπιστώσεις της έκθεσης. Πρώτον, η ύπαρξή τους επηρεάζει, προφανώς, την ανταγωνιστικότητα της βιομηχανίας και, δεύτερον, είναι σκόπιμο να μετριαστούν οι ανισορροπίες ανάμεσα στις διάφορες περιοχές της Ευρωπαϊκής Ένωσης προς όφελος της ανταγωνιστικότητάς της και της πρόσβασης στα προνομιακά σημεία.
<P>
Με βάση τις διαπιστώσεις αυτές, η έκθεση (και η ανακοίνωση την οποία αφορά) τάσσεται υπέρ του benchmarking (των μεθόδων συγκριτικής αξιολόγησης) για τα δικά μας και τα αμερικανικά επίπεδα επενδύσεων, υπέρ της αναζήτησης μορφών συνεργασίας ανάμεσα στο δημόσιο και τον ιδιωτικό τομέα για τις επενδυτικές χρηματοδοτήσεις στη δύσκολη αυτή συγκυρία και, κατά τρίτο λόγο, υπέρ του να κληθούν όλα τα κοινοτικά όργανα να μειώσουν τις διαφορές στον τομέα των υποδομών ανάμεσα στις διάφορες περιοχές σύμφωνα με την αρχή της συνοχής και της αλληλεγγύης.
<P>
Αναφορικά με την αγορά εργασίας, η μοναδική διαπίστωση είναι ότι το δικό μας ποσοστό απασχόλησης και παραγωγικότητας είναι χαμηλότερο από εκείνο των ανταγωνιστών μας, γεγονός που μεταφράζεται στις υποδεέστερες δυνατότητές μας για δημιουργία θέσεων απασχόλησης. Ζητείται, συνεπώς, να ενταθούν τα ουσιαστικά μέτρα στην κατεύθυνση της κατάρτισης και της κινητικότητας απέναντι στα μέτρα παθητικού χαρακτήρα που αποσκοπούν στο να μετριάσουν τις συνέπειες της ανεργίας, να αναδιαρθρωθεί η φορολογία των εισοδημάτων από την εργασία (που, στα κατώτερα κυρίως κλιμάκια, επιδρά ανασταλτικά στην είσοδο στην αγορά εργασίας), να γίνει κατανοητό ότι σταθερότητα και ευελιξία δεν είναι έννοιες ασυμβίβαστες και να υπάρξει, τελικά, μία εντατικοποίηση στην αναγνώριση των διπλωμάτων και στα επαγγελματικά προσόντα των εργαζόμενων ώστε να υλοποιείται στην πράξη η ελευθερία των εργαζόμενων (που συνιστά ένα από τα μέσα αντιμετώπισης των ασύμμετρων κρίσεων στις οποίες έγινε αναφορά).
<P>
Θα κλείσω με μία αναφορά στην κεφαλαιαγορά και θα πω ότι πρέπει να τελειώνουμε με τους περιορισμούς στον τομέα αυτό (βασικά τις υποχρεώσεις λόγω υποθήκευσης, τα ταμεία συνταξιοδότησης κ.τ.λ.). Όσο για την έρευνα και την ανάπτυξη, η διαπίστωση είναι πως τα δικά μας ποσοστά είναι χαμηλότερα από τα αμερικανικά και η προσπάθεια του ιδιωτικού τομέα είναι ασθενέστερη εδώ, ενώ καλύτερα αποτελέσματα φέρνει το μέτρο των φορολογικών κινήτρων παρά οι επιδοτήσεις (αυτό κάνουν, άλλωστε, οι Ηνωμένες Πολιτείες σε αντίθεση με εμάς εδώ).
<P>
Ευχαριστώ πολύ όσους κατέθεσαν τροπολογίες, τις οποίες δεχτήκαμε, ουσιαστικά, στο σύνολό τους, καθώς και τις επιτροπές που εργάστηκαν για την έκθεση αυτή η οποία, από ό, τι καταλαβαίνω, μπορεί να χρησιμεύσει στην Επιτροπή προκειμένου να ακολουθήσει μία μέθοδο που επιθυμούμε να ενεργοποιηθεί σε όλα τα επίπεδα.

<SPEAKER ID=149 NAME="Wolf">
Κύριε Πρόεδρε, αγαπητοί κυρίες και κύριοι συνάδελφοι, η μέθοδος του benchmarking περιλαμβάνεται στο γενικότερο πλαίσιο της ανταγωνιστικότητας αφενός, και του προσανατολισμού σ' ένα νέο, πιο σύγχρονο βιώσιμο μοντέλο ανάπτυξης αφετέρου. Kι εδώ θα πρέπει να δoύμε ότι η ανταγωνιστικότητα είναι μια μέθοδος της αγοράς για να συγκρίνει κανείς την απόδοση, την οικονομική χρήση των πόρων και την αξιόπιστη επίτευξη των στόχων, αλλά είναι μόνο μια έμμεση μέθοδος. Aυτό σημαίνει πως δε θα πρέπει κανείς να οδηγηθεί αναγκαστικά στη νεοφιλελεύθερη λανθασμένη ερμηνεία, ότι μονάχα ο δείκτης της αγοράς είναι η πραγματικότητα και ότι η ανταγωνιστικότητα εκφράζεται κατά τον πλέον αξιόπιστο τρόπο με τα μόνιμα πλεονάσματα στις εξαγωγές. Xρειάζεται και η αμοιβαία ωφέλεια, όπως ασφαλώς θα συμφωνήσει μαζί μου και ο κ. Bangemann. Δεν μπορεί να υπάρξει ένας κόσμος όπου όλοι, μόνιμα, θα έχουν πλεονάσματα εξαγωγών. Aυτό σημαίνει ότι το θέμα είναι να αποβαίνει μακροπρόθεσμα και προς όφελος των άλλων, και γι' αυτό ο προσανατολισμός προς την ανταγωνιστικότητα χωρίς συνεργασία, είναι λανθασμένος.
<P>
Σημαντικό είναι να χρησιμοποιούνται τα ίδια κριτήρια και στις δημόσιες υπηρεσίες, καθώς και για την παραγωγή δημόσιων αγαθών, διότι κι εκεί το θέμα είναι να γίνεται χρηστή χρήση των πόρων και αξιόπιστη επίτευξη των στόχων. Eίναι επίσης σημαντικό να εφαρμόζονται, σε ευρεία κλίμακα, οι μοντέρνες μέθοδοι μιας ποιοτικής διαχείρισης.
<P>
Kαι αν θεωρούμε το benchmarking όχι σαν αυταπάτη αυτοδιαχείρισης της οικονομίας αντί για πολιτική, αλλά σαν μεθοδολογικό χειρισμό για το πώς μπορούν να επιτευχθούν ποιοτικοί στόχοι με οργανωμένες ενέργειες, τότε μπορούμε, κατά τρόπο πολύ παραγωγικό, να αναφερθούμε στη Λευκή Bίβλο του Nτελόρ, στην οποία δεν είχαν εξισωθεί ακόμη οι δύο πλευρές, και να χρησιμοποιήσουμε πράγματι το benchmarking για μια ουσιαστική και μεθοδολογική ανανέωση της πολιτικής. M' αυτό το πνεύμα η κ. Schφrling, εξ ονόματος της οποίας ομιλώ εδώ, ζητάει μια μέθοδο benchmarking για την πολιτική στον τομέα της απασχόλησης και του περιβάλλοντος, καθώς και για τους τομείς της βιομηχανίας, με σκοπό να επιταχυνθεί η παρακολούθηση και η διάδοση των καλύτερων πολιτικών και των ενεργειών που προωθούν μια βιώσιμη ανάπτυξη.

<SPEAKER ID=150 LANGUAGE="EN" NAME="Murphy">
Κύριε Πρόεδρε, θα ήθελα να ευχαριστήσω τον εισηγητή για την έκθεσή του και την Επιτροπή για τις προτάσεις της. Η παρούσα είναι μια έκθεση που θα προκαλέσει οπωσδήποτε το ενδιαφέρον των μικρών και μεσαίων επιχειρήσεων σε ολόκληρη την Ευρώπη και ασφαλώς των μικρότερων επιχειρήσεων της περιοχής που έχω την τιμή να εκπροσωπεύω - δηλ. πόλεις όπως το Γούλβερχαμπτον, το Ντάντλεϋ ή το Χέϊλσοουεν στο βιομηχανικό Δυτικό Μίντλαντς. Θα ήθελα να τονίσω ότι για να είναι επιτυχής η διαδικασία αυτή θα πρέπει να είναι ανοικτή σε όλους. Θα πρέπει να συμπεριλάβουμε όλα τα ενδιαφερόμενα μέρη. Εάν ο κόσμος αισθάνεται ότι απειλείται από τη διαδικασία αυτή, τότε δεν πρόκειται να αποδόσει: θα πρέπει να συμπεριληφθούν όλοι σε μια εταιρική σχέση. Εάν το κάνουμε αυτό τότε η συγκριτική αξιολόγηση θα αποτελέσει μια πραγματική ευκαιρία για να αυξήσουμε την ανταγωνιστικότητα των επιχειρήσεών μας, να αυξήσουμε τα κέρδη τους και, πάνω απ' όλα, να αυξήσουμε το δυναμικό τους για δημιουργία θέσεων εργασίας.
<P>
Θα ήθελα να σας επισημάνω τρεις ή τέσσερεις βασικές παραγράφους. Πρώτον, όπως δηλώνει η παράγραφος 5, είναι σημαντικό να εξετάσουμε συγκεκριμένους μηχανισμούς για να βοηθήσουμε τις μικρές μας επιχειρήσεις να κάνουν το μεγαλύτερο μέρος της συγκριτικής αξιολόγησης. Δεύτερον, θα ήθελα να μας παράσχει η Επιτροπή ορισμένες πληροφορίες σχετικά με το γιατί ορισμένοι τομείς της ευρωπαϊκής βιομηχανίας υπερτερούν πράγματι από τους αντίστοιχους στην Αμερική και την Ιαπωνία. Θα πρέπει να αναλύσουμε τις επιτυχίες μας και να διδαχθούμε από αυτές και, ομοίως, να διδαχθούμε από τις επιτυχείς περιπτώσεις χωρών της Ευρώπης οι οποίες έχουν χαμηλότερους ρυθμούς ανεργίας σε σύγκριση με εκείνους των κύριων ανταγωνιστών μας, δηλ. της Ιαπωνίας και των ΗΠΑ.
<P>
Είναι επίσης σημαντικό να συμμετέχει και το ίδιο το Κοινοβούλιο στις τριμερείς επισκέψεις που οργανώνει η Επιτροπή στην Αμερική και την Ιαπωνία για να εξετάσει τη συγκριτική αξιολόγηση και το τι μπορούμε να διδαχθούμε από τις άλλες χώρες. Ελπίζω ότι η Επιτροπή θα το αποδεχθεί αυτό ως μια θετική συμβολή. Τέλος, στην παράγραφο 14, το Κοινοβούλιο καλεί την Επιτροπή να εξετάσει την ποιότητα των διαχειριστικών μας δεξιοτήτων στην Ευρώπη. Πολλές φορές δεν αποτελεί σφάλμα των εργαζομένων αλλά αδυναμία των διαχειριστικών μας δομών. Θα πρέπει να το εξετάσουμε προσεκτικά αυτό και εδώ η συγκριτική αξιολόγηση θα ήταν πολύ χρήσιμη.
<P>
Εάν αντιμετωπίσουμε τη διαδικασία αυτή ως μια συμμετοχική προσέγγιση στην οποία θα λαμβάνουν μέρος όλοι οι κοινωνικοί εταίροι τότε θα είναι επιτυχής και θα αποτελέσει ένα πολύ θετικό σημείο στην προσπάθειά μας να δημιουργήσουμε μιαν ανταγωνιστική Ευρώπη.

<SPEAKER ID=151 LANGUAGE="NL" NAME="Peijs">
Πρόεδρε, πάνε κάνα δύο εβδομάδες που οι πρωινές εφημερίδες είχαν πρωτοσέλιδους τίτλους όπως «η Ευρώπη έχει μείνει πολύ πίσω από τις ΗΠΑ και την Ιαπωνία». Για μία εβδομάδα το ζήτημα απασχόλησε τις εφημερίδες, αλλά τώρα φαίνεται να έχει σιγά-σιγά ξεχαστεί και πάλι η άσκημη ανταγωνιστική θέση της Ευρώπης σε σχέση με τις άλλες χώρες του ΟΟΣΑ και αρκετές ανερχόμενες ασιατικές χώρες. Το γεγονός ωστόσο παραμένει: ακόμα και οι εξαγωγές μας προς τις χώρες του ΟΟΣΑ μειώθηκαν από το 1995 και μετά. Αλλά στην Ευρώπη κοιμόμαστε τον ύπνο του δικαίου. Όλο δείχνουμε απασχολημένοι, αλλά στην ουσία είμαστε απασχολημένοι με τον εαυτό μας και μόνο. Και έτσι αποτελούμε εξαίρεση, καθώς κανείς άλλος δεν απασχολείται με εμάς. Ο επενδυτικός κόσμος δεν κοιτά κατά Ευρώπη μεριά. Πληθώρα κανονισμών, πληθώρα εργατικών κινητοποιήσεων, έλλειψη ελαστικότητας, πολύ χρονοβόρες διαδικασίες λήψης αποφάσεων, με δύο λόγια όλο μπλα, μπλα και από δράση τίποτα. Στις Κάτω Χώρες διήρκεσε ένα επενδυτικό σχέδιο από το σχεδιασμό του μέχρι την πανηγυρική έναρξή του 26 χρόνια. Μάλιστα, 26 χρόνια! Ποια επιχείρηση να προχωρήσει έτσι; Σε διεθνείς επιχειρηματικές συναντήσεις η λέξη Ευρώπη αναφέρεται απλώς ως παράδειγμα προς αποφυγή. Εν τω μεταξύ καθόμαστε και συζητούμε για κριτήρια σύγκλισης και ποσοστά μερικών δεκάτων πάνω ή κάτω από το όριο. Μα για τι μιλούμε; Το γερμανικό μάρκο είναι μέχρι σήμερα το κεντρικό νόμισμα και ας έχει έλλειμμα 3, 5 % η Γερμανία, κι αν δεν προχωρήσει το ευρώ, τότε παραμένει προσωρινά το μάρκο ως βασικό νόμισμα. Δημιουργούμε προβλήματα εκ του μη όντος και κλονίζουμε καθημερινά την εμπιστοσύνη των σημαντικών χρηματαγορών. Σκόπιμα τόνισα ότι το μάρκο αποτελεί προσωρινά το κεντρικό νόμισμα. Διεθνώς θεωρείται ότι η Γερμανία βρίσκεται σε κρίση. Ένας ανώτατος αξιωματούχος της Deutsche Bank έδωσε σε μία σημαντική συνάντηση του Global Forum τρία χρόνια καιρό στη χώρα του για να εφαρμόσει μεταρρυθμίσεις, ειδάλλως η Γερμανία θα αποτύχει στη σύγκλιση.
<P>
Οι εργαζόμενοι και τα συνδικάτα θα έπρεπε πρώτα από όλα να συγκρίνουν τη γερμανική παραγωγικότητα, ελαστικότητα και ανεργία με αυτή των ανταγωνιστών τους: bench-marking δηλαδή. Τα δένδρα δεν υψώνονται πλέον μέχρι τον ουρανό στη Γερμανία όπως λέει το τραγούδι. Κι ακόμα περισσότερο: δεν υψώνονται καν πλέον. Θα είναι σίγουρα μέγα λάθος να κολλήσουμε την ετικέτα «κοινωνικό» στο πεπαλαιωμένο οικοδόμημα μίας κοινωνικής οικονομίας της αγοράς που προέρχεται από τον καιρό που η Ευρώπη και οι Ηνωμένες Πολιτείες είχαν το πάνω χέρι στη διεθνή σκηνή. Πέρασε πια αυτός ο καιρός. Μία πολιτική που έχει μείνει πίσω στα χρόνια εκείνα δεν είναι βιώσιμη. Πρόκειται για πολιτική ακατάλληλη να λάβει υπόψη της τα σημεία των καιρών και επομένως αντικοινωνική, πβλ. τα 4 εκατομμύρια ανέργων στη Γερμανία και τα σχεδόν 18 εκατομμύρια στο σύνολο της Ευρώπης. Και οι ίδιες οι Κάτω Χώρες, οι οποίες παίρνουν καλό βαθμό σε όλα τα μαθήματα, έχουν σύμφωνα με τον ΟΟΣΑ τεράστιο πρόβλημα κοινωνικού αποκλεισμού. Η διαφορά είναι ότι η ολλανδική οικονομία παρουσιάζει ανάπτυξη και ότι σταδιακά οι Κάτω Χώρες διάρθρωσαν το σύστημά τους με τρόπο κάπως πιο μακροπρόθεσμο - άλλη διαφορά ωστόσο δεν υπάρχει. Η έκθεση του κ. GarcνaMargallo y Martil είναι εξαιρετική. Τέτοιες συγκρίσεις, πιστεύω, μπορούν να ανοίξουν τα μάτια των Ευρωπαίων. Όχι γιατί μειώνεται το ποσοστό μας στην αγορά. Και των Αμερικανών μειώνεται. Η μερίδα που έχουμε στην παγκόσμια πίττα δεν θα μπορέσει ποτέ να αυξηθεί το ίδιο γρήγορα με την ίδια την πίττα. Οι νέες εκβιομηχανισμένες χώρες είναι πολύ μεγάλες για να εμφανιστούν αθόρυβα στο παγκόσμιο προσκήνιο. Έχουμε μία ώριμη οικονομία και θα πρέπει επομένως να συγκρινόμαστε με άλλες ώριμες οικονομίες όπως αυτή των ΗΠΑ. Συγκρίνει κανείς ομοειδή μεγέθη, για να μπορεί στη συνέχεια να αναζητά τις αιτίες για τις οποίες οι μεν τα πάνε καλύτερα από τους δε. Και όσον αφορά την ωριμότητά μας μπορούμε άνετα να συγκριθούμε με τις ΗΠΑ. Το ερώτημα είναι ωστόσο: γιατί οι Αμερικανοί δημιουργούν διαρκώς νέες θέσεις απασχόλησης, ενώ η δική μας απασχόληση δεν βρίσκεται απλώς σε στασιμότητα, αλλά μπορεί να χαρακτηρισθεί καταστροφική;
<P>
Φυσικά υπάρχουν δημογραφικοί παράγοντες που δρουν αρνητικά για την Ευρώπη, αλλά, για να σας δώσω ένα παράδειγμα, γιατί εμείς μιλούμε διαρκώς για τη διά βίου κατάρτιση των εργαζομένων, ενώ οι Αμερικανοί το εφαρμόζουν κιόλας; Ίσως θα έπρεπε να σκεφτούμε λιγάκι τα πραγματικά αποτελέσματα του benchmarking αντί να καθόμαστε και να τρέμουμε από το φόβο μας.

<SPEAKER ID=152 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, η έκθεση σχετικά με την προώθηση του benchmarking - που θα προτιμούσα να λέγεται, κατά τρόπο ορθό στη γλώσσα μας, επισήμανση και αξιολόγηση των επιδόσεων - έχει την υποστήριξη της Ομάδας μας.
<P>
Εκτιμούμε ότι το έγγραφο της Επιτροπής οδεύει προς τη σωστή κατεύθυνση όταν επιμένει σε τρία πιθανά επίπεδα στο εν λόγω θέμα, δηλαδή το επίπεδο των επιδόσεων των όρων πλαισίου που θα επιτρέψουν να αξιολογείται η ικανότητα έλξης της Ευρώπης ως χώρου βιομηχανικής παραγωγής με βάση το κόστος, τις υποδομές, τις ικανότητες ή την καινοτομία, το επίπεδο των τομέων δραστηριότητας που θα επιτρέψει να μετριέται η ικανότητα της ευρωπαϊκής βιομηχανίας να προσαρμόζεται στην παγκοσμιοποίηση και, τέλος, το επίπεδο των επιχειρήσεων, που υπάγεται καταρχή στην ευθύνη των ίδιων αλλά στο οποίο η κοινοτική δράση θα μπορούσε να είναι χρήσιμη για τις ΜΜΕ και να συμβάλει στην εναρμόνιση των χρησιμοποιούμενων μεθοδολογιών. Επίσης, δικαιολογημένα η Επιτροπή προτείνει κατά τρόπο επιχειρησιακό, με βάση μία εταιρική σχέση με τη βιομηχανία και τα κράτη μέλη, να καθορισθεί ένα πρόγραμμα εργασίας για το 1997 με βάση πιλοτικά σχέδια με προορισμό τη δοκιμή της εγκυρότητας και της σκοπιμότητας της εφαρμογής του benchmarking στο επίπεδο της Ευρωπαϊκής 'Ενωσης.
<P>
Η Ομάδα μας υποδέχεται ευνοοκά την ποιοτική έκθεση του Κ. Garcia-Margallo y Marfil, όπως και κάθε πρωτοβουλία που έχει στόχο να βελτιώσει την ανταγωνιστικότητα της ευρωπαϊκής βιομηχανίας. Ωστόσο θεωρούμε, από την πλευρά μας, ότι ένα τέτοιο διάβημα θα πρέπει να συνεχίσει να υπάγεται κυρίως στην ευθύνη του ιδιωτικού τομέα όσον αφορά τη βιομηχανία και ότι πρέπει να προσεγγισθεί με περίσκεψη στο επίπεδο των όρων πλαισίου.
<P>
Πράγματι, θα είχαμε ορισμένες επιφυλάξεις σχετικά με το benchmarking των όρων πλαισίου εάν είχε ως συνέπεια την ανάλυση σε κοινοτικό επίπεδο ζητημάτων που υπάγονται, κατά βάση, στην αρχή της επικουρικότητας, δηλαδή στην αρμοδιότητα των κρατών μελών, όπως η οργάνωση των δημόσιων αρχών στις σχέσεις τους με τη βιομηχανία, όπως συμβαίνει, παραδείγματος χάριν, με τις ενεργειακές πολιτικές.
<P>
θεωρούμε επίσης ότι είναι δύσκολο να συγκρίνουμε επωφελώς τους μακρο-οικονομικούς παράγοντες χωρίς να λάβουμε υπόψη το ιδιαίτερο σε κάθε κράτος πολιτικό, οικονομικό, κοινωνικό και πολιτισμικό περιβάλλον. Εκτιμούμε επίσης ότι θα ήταν πιο συνετό να ευνοήσουμε μάλλον το benchmarking των βιομηχανικών τομέων, και πιστεύουμε ότι πρέπει ασφαλώς να εκφράσουμε την ικανοποίησή μας, σχετικά με αυτό, για την εργασία που πραγματοποίησε η ολλανδική Προεδρία στον τομέα της ηλεκτρονικής.

<SPEAKER ID=153 LANGUAGE="NL" NAME="Kestelijn-Sierens">
Κύριε Πρόεδρε, κύριε Επίτροπε, συνάδελφοι θα ήθελα να συγχαρώ τον εισηγητή για την έκθεσή του. Σωστά διαπιστώνει ότι τότε μόνο εμείς οι Ευρωπαίοι θα κατορθώσουμε να διατηρήσουμε το ευρωπαϊκό κοινωνικό μοντέλο και, επομένως, και το επίπεδο ζωής μας, εάν μπορούμε να βασιζόμαστε σε ισχυρή βιομηχανία η οποία να είναι σε θέση να τα βάλει με τους ανταγωνιστές της. Να σας θυμίσω δε ότι η European Round Table of Industrialists καταβάλλει ακατάπαυστες προσπάθειες εδώ και τουλάχιστον τρία χρόνια για να θέσει στην ημερήσια διάταξη το ζήτημα της ανταγωνιστικότητας της ευρωπαϊκής οικονομίας. Και η Λευκή Βίβλος Delors υπογράμμισε την αλληλεπίδραση μεταξύ ανταγωνιστικότητας, απασχόλησης και ανάπτυξης.
<P>
Χαίρομαι εξάλλου που η ολλανδική Προεδρία έχει κάνει το bench-marking μία από τις προτεραιότητές της. Το bench-marking στην απασχόληση είναι ίσως το πλέον επείγον έργο που αντιμετωπίζει η Ευρώπη και οι εθνικές κυβερνήσεις. Αυτό σημαίνει τη δημιουργία ευνοϊκότερων συνθηκών που αυξάνουν την ανταγωνιστικότητα της οικονομίας. Θεωρώ ότι οι Ηνωμένες Πολιτείες ή, γιατί να πάμε μακριά, οι Κάτω Χώρες έχουν πολλά να μας διδάξουν. Και οι δύο κατόρθωσαν ως γνωστόν να αναπτύξουν την ανταγωνιστικότητά τους δημιουργώντας συγχρόνως νέες θέσεις απασχόλησης.
<P>
Οι κρατικές αρχές σε όλα τα επίπεδα θα πρέπει ανά πάσα στιγμή να συγκρίνουν την πολιτική τους και το επιχειρηματικό κλίμα στις χώρες τους με τις χώρες που παρουσιάζουν τις καλύτερες επιδόσεις. Κατόπιν θα πρέπει να παίρνουν τα αναγκαία μέτρα όπως την ελαστικοποίηση της αγοράς εργασίας, τη φιλελευθεροποίηση των δημοσίων υπηρεσιών, την επένδυση στο ανθρώπινο κεφάλαιο, την ενίσχυση της έρευνας και ανάπτυξης και τη χάραξη ποιοτικής πολιτικής. Τότε μόνο θα μπορούμε να ελπίζουμε ότι τελικά θα βελτιώσουμε πραγματικά την ανταγωνιστικότητα της βιομηχανίας και μακροπρόθεσμα και το επίπεδο ζωής μας.
<P>
Συνάδελφοι, οι φιλελεύθεροι υποστηρίζουν τις προσπάθειες της Ευρωπαϊκής Επιτροπής να καταρτίσει φέτος σε στενή συνεργασία με τη βιομηχανία και τα κράτη μέλη ένα πρόγραμμα για το bench-marking για να παρακολουθήσει την πρόοδο στη βελτίωση της ανταγωνιστικότητας σε κλάδους-κλειδιά. Θα ήθελα ωστόσο να υπογραμμίσω ότι δεν θα πρέπει στα πλαίσια αυτά να λησμονούμε και τις μικρομεσαίες επιχειρήσεις.
<P>
Καταλήγοντας, θα ήθελα να προσθέσω ότι και εμείς προσβλέπουμε στα αποτελέσματα των πιλοτικών σχεδίων που έχει ξεκινήσει η Επιτροπή και τα οποία θα αποτελέσουν το αντικείμενο των συνομιλιών των υπουργών βιομηχανίας στις 24 Απριλίου.

<SPEAKER ID=154 NAME="Κατηφόρης">
Κύριε Πρόεδρε, κύριε Επίτροπε, κυρίες και κύριοι συνάδελφοι, θα ήθελα να δηλώσω στην αρχή της ομιλίας ότι είμαι υπέρ του «benchmarking» και ότι θα ψηφίσω υπερ της εκθέσεως. Το λέω αυτό γιατί θα ήθελα να μην σπαταλήσω το χρόνο σε επαίνους, αλλά να κάνω μερικές κριτικές παρατηρήσεις, έχοντας ξεκαθαρίσει τη θέση μου στο βασικό θέμα.
<P>
Κύριε Πρόεδρε, η πρώτη παρατήρηση είναι ότι στο θέμα αυτό χρειάζεται σαφής διάκριση μέσων και σκοπών. Μπορούμε να κάνουμε σύγκριση μέσων, αλλά δεν είναι πάντα εύκολο, και δεν είναι και επιθυμητό ίσως, να κάνουμε σύγκριση σκοπών. Λέγεται στην έκθεση ότι το ακαθάριστο εγχώριο προϊόν δεν είναι καλό μέτρο ευημερίας. Πολύ σωστά. Αλλά το ακαθάριστο εγχώριο προϊόν είναι σκοπός, δεν είναι μέσο, και δεν είναι εύκολο να το βάλουμε στα πλαίσια των συγκρίσεων του benchmarking.
<P>
'Υστερα υπάρχει το ελκυστικό παράδειγμα «επιχείρηση-οικονομία». 'Οτι δηλαδή, επειδή το benchmarking λειτουργεί καλά στην επιχείρηση, μπορούμε να το μεταφέρουμε στο επίπεδο της οικονομίας. Δεν είναι τόσο απλό το πράγμα, διότι οι δύο όμοιες επιχειρήσεις έχουν το ίδιο «objective function». Οι δύο οικονομίες δεν έπεται ότι έχουν το ίδιο objective function και το τί είναι objective function σε μία οικονομία είναι αυτό καθεαυτό ένα μεγάλο πρόβλημα. Αυτό που μεγιστοποιεί το objective function του ενός δεν έπεται ότι μεγιστοποιεί το objective function του άλλου. Μπορεί κανείς να πάει στην Βραζιλία, παραδείγματος χάριν, και να δει πλάι στις αριστοκρατικές γειτονιές να κυλάνε κανάλια που είναι ανοικτοί υπόνομοι. Δεν ξέρω αν οι Ολλανδοί θα ήθελαν τα κανάλια του Amsterdam να γίνουν ανοικτοί υπόνομοι χάριν της ανταγωνιστικότητας.
<P>
Και, τέλος, κύριε Πρόεδρε, η δύναμη της ανταγωνιστικότητας δεν βρίσκεται στην ομοιότητα. 'Οταν κάνουμε benchmarking υποχρεωτικά συγκρίνουμε όμοια πράγματα, αλλιώς δεν έχει νόημα το εγχείρημα. Αλλά η δύναμη της ανταγωνιστικότητας δεν βρίσκεται στην ομοιότητα, βρίσκεται στη διαφορά. Βρίσκεται στην καινοτομία και εκεί τίποτα δεν μπορεί να μας βοηθήσει. Καμμία έρευνα του πώς το κάνουν οι άλλοι δεν πρόκειται να μας δώσει ιδέες καινοτομίας για να κάνουμε κάτι διαφορετικό, ώστε να κερδίσουμε ένα πλεονέκτημα. Λοιπόν, ναι στο benchmarking, αλλά στενά εφαρμοσμένο στην επιχείρηση, στον τομέα μάλλον, και όχι βεβαίως στην οικονομία, με πάρα πολύ μεγάλη προσοχή.

<SPEAKER ID=155 NAME="Malerba">
Κύριε Πρόεδρε, η ανακοίνωση της Επιτροπής σχετικά με την ανταγωνιστικότητα της ευρωπαϊκής βιομηχανίας μου υπαγορεύει ορισμένες εκτιμήσεις. Θεωρώ θετικό το ότι επιδιώκεται η ανάλυση της παραμέτρου της ανταγωνιστικότητας του βιομηχανικού τομέα με τρόπο ορθολογικό και επιστημονικό και συμφωνώ με τον εισηγητή όσον αφορά την ανάγκη προώθησης ενός ισχυρού ευρωπαϊκού παραγωγικού μηχανισμού και απάλειψης της αναποτελεσματικότητας και δυσλειτουργίας της οικονομίας, διατηρώντας συγχρόνως και τις βασικές κατακτήσεις της κοινωνικής προστασίας των πλέον αδυνάτων.
<P>
Θα ήθελα να σταθώ με συντομία σε ένα δεύτερο σημείο που με απασχολεί ιδιαίτερα, το θέμα της σχέσης μεταξύ τεχνολογίας και βιομηχανικής ανταγωνιστικότητας, το οποίο θα πρέπει κατά κάποιο τρόπο να αναλυθεί σύμφωνα με το πλαίσιο του benchmarking . Μου φαίνεται ότι σήμερα δεν υπάρχουν πια βιομηχανίες υψηλής ή χαμηλής τεχνολογίας. Πιστεύω ότι η τεχνολογία. εκτός από την προώθηση της παραγωγικότητας, αντικαθιστώντας δυστυχώς μερικές φορές τη χειρονακτική εργασία, επιτρέπει βελτιώσεις στην ποιότητα του προϊόντος και των υπηρεσιών δημιουργώντας συνεπώς επιπρόσθετη αξία και, μακροπρόθεσμα, νέες ευκαιρίες εργασίας.
<P>
Πιστεύω ότι θα έπρεπε να καταβληθούν περισσότερες προσπάθειες ώστε να χρησιμοποιείται καλύτερα η δημόσια έρευνα με στόχο την αύξηση της βιομηχανικής ανταγωνιστικότητας, και αναρωτιέμαι εάν δεν θα έπρεπε να εμβαθύνουμε την ανάλυση του benchmarking και από αυτή την άποψη. Από τη μία πλευρά είναι αναγκαία η συνέχιση της χρηματοδότησης στη βασική έρευνα, χωρίς την οποία δεν υπάρχει μελλοντική προοπτική και από την άλλη, χρειάζεται μεγαλύτερη συνεργία μεταξύ των δαπανών που αφορούν τα ινστιτούτα έρευνας των κρατών μελών και τα προγράμματα της Ένωσης και της βιομηχανίας.
<P>
Νομίζω ότι ο στοχασμός στον οποίο βασίζεται το πέμπτο πρόγραμμα πλαίσιο προσανατολίζεται προς αυτή την κατεύθυνση, αλλά πιστεύω ότι μία περαιτέρω ανάλυση, βάσει των κριτηρίων που υποβάλλει η ανακοίνωση της Επιτροπής, θα μπορούσε να ήταν χρήσιμη για να εκτιμηθούν και να μελετηθούν άλλα μέτρα όσον αφορά τη φορολογική πλευρά, τα επαγγελματικά κίνητρα και την κινητικότητα, το τρόπο βελτίωσης της σχέσης μεταξύ τεχνολογίας και βιομηχανικής ανταγωνιστικότητας.

<SPEAKER ID=156 LANGUAGE="FR" NAME="Caudron">
Κύριε Πρόεδρε, αγαπητοί συνάδελφοι, κύριε Επίτροπε, ένα πράγμα είναι βέβαιο: για να βελτιώσουμε τις οικονομικές μας επιδόσεις και επομένως να έχουμε τη δυνατότητα να μειώσουμε την ανεργία, μας χρειάζονται ανταγωνιστικές οικονομίες και επιχειρήσεις. Ποιος θα έλεγε το αντίθετο;
<P>
Και κάτι άλλο είναι επίσης βέβαιο: πρέπει να έχουμε τα μέσα για να μετράμε αυτή την ανταγωνιστικότητα και να επενεργούμε στις αιτίες της και στις ενδεχόμενες τροχοπέδες της. Δεν έχω λοιπόν τίποτε εναντίον της αξιολόγησης των επιδόσεων ως μέσο, ούτε εναντίον των συγκρίσεων με σκοπό την επιλογή των καλύτερων λύσεων.
<P>
Πρέπει ωστόσο, στην πορεία, να επωφεληθούμε από αυτό για να εμποτισθούμε εκ νέου από όλες τις παλιές συνταγές της φιλελεύθερης οικονομίας και για να αποδώσουμε στην υπερβολικά μικρή δόση φιλελευθερισμού όλες τις δυσκολίες μας: δημόσιο έλλειμμα, κρατικές ενισχύσεις, ευελιξία, κόστος της εργασίας..., και σταματώ εδώ αυτό το κατεβατό.
<P>
Ασφαλώς, κύριε Επίτροπε, γνωρίζετε ότι δεν το πιστεύω! Και όπως πολλοί συνάδελφοί μου εδώ, δηλώνω ότι η ανταγωνιστικότητα δεν είναι αυτοσκοπός. Ο αυτοσκοπός είναι η μείωση της ανεργίας, οι υπηρεσίες που παρέχονται στον πληθυσμό, η κοινωνική αντοχή, η μεγαλύτερη ευημερία των περισσοτέρων και, βέβαια, όχι η επιδείνωση της ανεργίας, ακόμη κι όταν διακηρύσσεται ότι στόχος της είναι η βελτίωση της παραγωγικότητας.
<P>
Χρειάζεται λοιπόν περισσότερη αλληλεγγύη, ιδίως οικονομική και φορολογική, και εάν το benchmarking είναι χρήσιμο ως εργαλείο διαχείρισης, πρέπει ίσως να το θέσουμε επίσης σε εφαρμογή για τη σύγκριση και την αξιολόγηση των πολιτικών των δεκαπέντε κρατών μελών στον τομέα της απασχόλησης, με την προοπτική μιας πραγματικής εταιρικής σχέσης μεταξύ αυτών των κρατών.
<P>
Εν κατακλείδει, κύριε Πρόεδρε, η οικονομική επιστήμη έχει βέβαια ανάγκη από εργαλεία - και τα επιδοκιμάζω - αλλά ας προσέξουμε να μην αντικαταστήσουμε το στόχο με το εργαλείο: τον στόχο πρέπει να επιτύχουμε χάρη στο εργαλείο, διαφορετικά η εναρμόνιση θα γίνεται πάντα προς τα κάτω, και εδώ επανερχόμαστε στην προηγούμενη συζήτηση σχετικά με την οικονομική κατάσταση της 'Ενωσης.

<SPEAKER ID=157 NAME="Bangemann">
Κύριε Πρόεδρε, επιτρέψτε μου να ευχαριστήσω κατ' αρχήν τον εισηγητή, αλλά και όλα τα μέλη του Kοινοβουλίου που πήραν μέρος στη συζήτηση αυτή, διότι, αν και η λέξη benchmarking μαρτυρεί λίγα πράγματα κατ' αρχήν, η πρόοδος που μπορεί να σημειωθεί είναι σημαντική, αν αναπτύξουμε μια μέθοδο, για να διαπιστώσουμε γιατί έχει κάποιος επιτυχία στη δημιουργία θέσεων εργασίας και συνεπώς και στον αγώνα κατά της ανεργίας.
<P>
Aυτός είναι ο ουσιαστικός λόγος της πρότασής μας και είμαστε ιδιαίτερα ευτυχείς που η ολλανδική προεδρία ασχολήθηκε αμέσως με την ιδέα αυτή. Tι σημαίνει αυτό; Δε σημαίνει φυσικά ότι το benchmarking, αυτό καθεαυτό, μπορεί, κατά κάποιον τρόπο, να οριστεί ως επιστημονικός ή οικονομικός στόχος. Eίναι μια μέθοδος για να μάθουμε ορισμένα πράγματα. Mια μέθοδος που έχει το πλεονέκτημα να αποφεύγει κανείς τις ιδεολογικές διενέξεις, τις οποίες θα ήθελε συνεχώς να αρχίσει μαζί μου ο κ. Caudron, και, με τη βοήθεια πρακτικών παραδειγμάτων, να αναρωτιέται τι κάνει κάποιος καλύτερα απ' ότι εμείς.
<P>
Yπάρχουν, σαφώς, διαφορές στα αποτελέσματα - μέσα στην Ένωση, στη σύγκριση μεταξύ της Ένωσης και των κρατών μελών, καθώς και σε σχέση με άλλες χώρες - και ακριβώς εδώ θέλουμε να στηριχθούμε για να ενεργήσουμε, και μάλιστα σε τρία επίπεδα. Πρώτον, σε επίπεδο επιχειρήσεων. Φυσικά, μπορεί και οφείλει να συμπεριλάβει κανείς εδώ, κατά κύριο λόγο, και τις μικρομεσαίες επιχειρήσεις, και σαφώς σ' όλες αυτές τις σκέψεις θα συμμετέχουν και οι κοινωνικοί εταίροι, δε θα είναι δηλαδή μόνη της η βιομηχανία. Aυτό μπορεί να βοηθήσει πάρα πολύ. Yπάρχουν επιχειρήσεις που έχουν κάνει καλύτερες συμφωνίες με το προσωπικό τους ή με τα συνδικάτα, όπως λ.χ. και ευέλικτα ωράρια εργασίας. Eίναι πιο παραγωγικές και μπορούν μάλιστα να κάνουν λόγο για εγγυήσεις θέσεων εργασίας. Για παράδειγμα, η χημική βιομηχανία στην Oμοσπονδιακή Δημοκρατία της Γερμανίας συμφώνησε με τα συνδικάτα σε ορισμένους κανόνες για τα ωράρια εργασίας και, λόγω των συμφωνιών αυτών, ήταν σε θέση να διαβεβαιώσει ότι μέχρι το 2000 δε θα γίνουν απολύσεις, από τη μεριά των επιχειρήσεων. Aυτό σημαίνει πως, αν κάνει κανείς σωστή χρήση των συμφωνιών αυτών, φθάνει σε στόχους που σαφώς όλοι συμμεριζόμαστε.
<P>
Δεύτερον, σε επίπεδο βιομηχανικών κλάδων. Aυτό το κάναμε, άλλωστε, και στο παρελθόν, όταν σκεπτόμασταν ποια πολιτική θα 'πρεπε να ακολουθήσουμε, όσον αφορά την αυτοκινητοβιομηχανία και την εσωτερική αγορά. Παράλληλα εδώ, ένα από τα βασικά ερωτήματα ήταν, κατά πόσον η αυτοκινητοβιομηχανία είναι, γενικώς, ανταγωνιστική. Tι θα πρέπει να κάνει κανείς, ενδεχομένως, για να την κάνει ακόμη πιο ανταγωνιστική; Tο εξετάσαμε αυτό, πρώτα, σε σχέση με άλλες βιομηχανίες. Kάναμε επ' αυτού ανακοινώσεις, εκπονήσαμε συστάσεις, για να μη συνεχίσουμε, μεταξύ άλλων, να προστατεύουμε τη βιομηχανία αυτή, μέσω ποσοστώσεων, από τον ανταγωνισμό από το εξωτερικό. Διότι ο προστατευτισμός έχει σαν αποτέλεσμα, δυστυχώς, - λυπάμαι που αυτό θα πρέπει να το πω στον κ. Caudron, παρόλο που το ελεύθερο εμπόριο είναι φιλελεύθερη συνταγή - αλλά ο προστατευτισμός έχει κατ' αρχήν σαν αποτέλεσμα να γίνονται πιο αδύναμοι οι προστατευόμενοι, να χάνουν έτσι σε ανταγωνιστικότητα και να είναι υποχρεωμένοι είτε να περιοριστούν στη δική τους αγορά ή, αν κάποια μέρα ανοίξει, να μην μπορούν να αντιμετωπίσουν άλλους ανταγωνιστές. Συνεπώς, κάτι τέτοιο έγινε ήδη. Όπως είπαμε, το κάνουμε τώρα στη χημική βιομηχανία, με στόχο την απόκτηση προσόντων εκ μέρους των εργαζομένων που, κατ' αυτόν τον τρόπο φυσικά, αν συνεχίσουν να εργάζονται στη βιομηχανία, θα μπορούν να είναι πιο παραγωγικοί και αν, λόγω της καλύτερης εξειδίκευσής τους, μπορέσουν να βρουν μια καλύτερη θέση εργασίας, αυτό θα βελτιώσει και τις προοπτικές τους για το μέλλον.
<P>
Tέλος, και σε επίπεδο πολιτικών συστημάτων, τόσο μέσα όσο και έξω από την Ένωση. Έχουμε κράτη μέλη - όπως η Iρλανδία - που αναπτύσσονται θαυμάσια. Iρλανδία: μια χώρα που βρίσκονταν μάλλον στην περιφέρεια και εξακολουθεί να βρίσκεται εκεί, βλέποντάς την από φυσική άποψη, αλλά, λόγω των στενών της σχέσεων, οικονομικής φύσης, αναπτύχθηκε πολύ καλά. Γιατί; Γιατί αναπτύσσεται η Iρλανδία καλύτερα από μερικά άλλα μεγάλα κράτη μέλη; H Γερμανία αναφέρθηκε ήδη. Aυτό θα πρέπει κάποτε να το εξετάσουμε με την ησυχία μας.
<P>
Όταν, για παράδειγμα, μια μεγάλη βιομηχανική χώρα επενδύει χρήματα σε βιομηχανίες που, με μεγάλη διαφορά, δεν είναι πλέον ανταγωνιστικές, κύριε Caudron, τότε δεν μπορώ να κάνω τίποτε...
<P>
(Φωνή από το ακροατήριο, από τον κ. Samland) Σκέφθηκα προς στιγμήν την πολιτική στον άνθρακα, κύριε Samland, αλλά μπορούμε να πάρουμε και τη γεωργική πολιτική. Kι εκεί θα πρέπει ίσως να αναρωτηθείτε κι εσείς ο ίδιος, κατά πόσον οι τροπολογίες που καταθέτετε σ' αυτά που προτείνει η Eπιτροπή, αντιστοιχούν πάντα σ' αυτά που προφανώς σκέπτεστε προς στιγμήν. Mερικές φορές σκέπτομαι κάπως διαφορετικά, αλλά μπορούμε και να συζητήσουμε επ' αυτού.
<P>
Aν λοιπόν δε χρησιμοποιήσει κανείς σωστά τα χρήματα, αν επιτρέπει μαύρες τρύπες στους δημόσιους προϋπολογισμούς, κύριε Caudron, επειδή οι κρατικοποιημένες επιχειρήσεις έχουν ανόητες ζημιές, τότε δε θα πρέπει να απορεί κανείς που του λείπουν τα χρήματα αυτά, αν θέλει να δημιουργήσει βιώσιμες στο μέλλον θέσεις εργασίας. Aυτές λοιπόν, είναι απλές αλήθειες. Aυτά δεν έχουν καμιά σχέση με ιδεολογίες. Aν όμως εσείς κι εγώ, πετάμε από κοινού τα χρήματά μας από το παράθυρο, τότε είναι φυσικό να μην μπορεί κανείς να τα χρησιμοποιήσει για λογικούς σκοπούς.
<P>
Aυτή ουσιαστικά είναι η ουσία του θέματος. Δεν είναι ο στόχος αυτός καθαυτός, αλλά το μέσον για να επιτευχθούν στόχοι, προς το συμφέρον του αγώνα κατά της ανεργίας.

<SPEAKER ID=158 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=9>
Αδεια οδήγησης
<SPEAKER ID=159 NAME="Πρόεδρος">
Η ημερήσια διάταξη προβλέπει τη συζήτηση της σύστασης για τη δεύτερη ανάγνωση της Επιτροπής Μεταφορών και Τουρισμού (Α4-0087/97) σχετικά με την κοινή θέση που καθόρισε το Συμβούλιο για τη θέσπιση της οδηγίας του Συμβουλίου που αφορά την τροποποίηση της οδηγίας 91/439/ΕΟΚ σχετικά με την άδεια οδήγησης (C4-0011/97-96/0040(SYN)) (εισηγητής ο κ. Farassino).

<SPEAKER ID=160 NAME="Farassino">
Κύριε Πρόεδρε, κύριοι συνάδελφοι, συζητούμε σε δεύτερη ανάγνωση την οδηγία που αφορά τον καθορισμό ενός συστήματος εναρμονισμένων κωδικών για τις ενδείξεις που θα πρέπει να εγγράφονται στις άδειες οδήγησης κοινοτικού τύπου, οι οποίες εκδίδονται από τα κράτη μέλη.
<P>
Σχετικά με αυτή την πρόταση και ολόκληρο το ζήτημα της άδειας οδήγησης έχουμε συζητήσει δια μακρών, ίσως και κάπως υπερβολικά. Το Κοινοβούλιο εξέφρασε τις απόψεις του σε πρώτη ανάγνωση στις 5 σεπτεμβρίου 1996 ζητώντας, μεταξύ άλλων, την επέκταση της αμοιβαίας μεταξύ των κρατών αναγνώρισης των μέτρων ανάκλησης και αφαίρεσης των αδειών οδήγησης μετά από παράβαση που έχει διαπραχθεί σε ένα κράτος μέλος διαφορετικό από εκείνο που την έχει εκδόσει, καθώς και τη δημιουργία συμβουλευτικής επιτροπής που θα επικουρεί την Επιτροπή.
<P>
Από τις οκτώ τροπολογίες που είχε υιοθετήσει το Κοινοβούλιο με συντριπτική πλειοψηφία, μόνο δύο έγιναν δεκτές από το Συμβούλιο: η τροπολογία αριθ. 1, που ζητούσε να προστεθεί στο κείμενο μία αναφορά υποκωδίκων, και το τμήμα εκείνο της τροπολογίας αριθ. 5 που αφορούσε τους εναρμονισμένους κωδικούς, δηλαδή τον 02 για τις ακουστικές συσκευές, τον 03 για τις ορθοπεδικές συσκευές με στόχο τον καθορισμό των ενδείξεων, και τους κωδικούς 70 και 71 στους οποίους προσετέθη η αναφορά στα σύμβολα της Ευρωπαϊκής Κοινότητας/ΟΗΕ για τις τρίτες χώρες. επιπλέον το τμήμα της τροπολογίας αριθ. 5 που προσέθετε τον κωδικό 79 με στόχο τη ρύθμιση των περιπτώσεων ισοτιμίας μεταξύ των διαφόρων κατηγοριών άδειας οδήγησης που είχαν εκδοθεί πριν από την έναρξη ισχύος της οδηγίας 91/439/ΕΟΚ της 1ης Ιουλίου 1996 και των κατηγοριών που προσδιόριζε το άρθρο 3 της ίδιας αυτής οδηγίας. Εξάλλου, το Συμβούλιο τροποποίησε την πρόταση της Επιτροπής προβλέποντας τη δημουργία μιας επιτροπής ρύθμισης που ονομάζεται «Επιτροπή για την άδεια οδήγησης», τροποποίηση που έγινε δεκτή από την Επιτροπή Μεταφορών.
<P>
Πρέπει να πω ότι έχω απογοητευθεί από τη συμπεριφορά της Επιτροπής και του Συμβουλίου που απέρριψαν το μεγαλύτερο μέρος των προταθεισών τροπολογιών: τροπολογιών πολύ σημαντικών που αποτελούσαν τον καρπό συμφωνιών με όλους τους εκπροσώπους των διαφόρων πολιτικών ομάδων του Κοινοβουλίου, που υποστηρίζονταν δηλαδή από τους συναδέλφους μου και, κυρίως, και από άλλες ομάδες. Εξ ονόματος της Επιτροπής Μεταφορών αποφάσισα, στην ουσία, να επαναπροτείνω τις δύο κύριες τροπολογίες, που περιέχει η έκθεσή μου και οι οποίες έχουν εγκριθεί, όπως είπα πριν από λίγο, από την πλειοψηφία κατά την πρώτη ανάγνωση και επιδιώκουν την διεύρυνση της αρχής της αμοιβαίας αναγνώρισης των αδειών οδήγησης μεταξύ των κρατών μελών και στην ανάκληση της άδειας. Θεωρώ όντως ότι είναι φυσικό, εάν ένα άτομο διαπράττει μία σοβαρή παράβαση κατά του νόμου, ή των ανθωπίνων δικαιωμάτων ή κατά της πολιτιστικής κληρονομίας σε ένα κράτος, το ίδιο αυτό έγκλημα να αναγνωρίζεται και από τα άλλα κράτη και επιπλέον η απόφαση των αρμοδίων αρχών του κράτους μέλους στο οποίο διεπράχθη η παράβαση θα πρέπει να έχει νομικές επιπτώσεις σε ολόκληρη την επικράτεια της Ευρωπαϊκής Ένωσης. Πιστεύω ότι πρόκειται για στοιχειώδες μέτρο. Στα επιχειρήματα του Συμβουλίου που απέρριψε τις εν λόγω τροπολογίες, ισχυριζόμενο ότι το πρόβλημα αφορά τον τρίτο πυλώνα, νομίζω ότι δεν μπορώ παρά να απαντήσω ότι είμαι απόλυτα πεπεισμένος όσον αφορά την αρχή εναρμόνισης σε ευρωπαϊκό επίπεδο των περιπτώσεων αφαίρεσης της άδειας οδήγησης. Θεωρώ ότι πρόκειται για μία απαραίτητη προϋπόθεση που εξασφαλίζει την απτή εφαρμογή της ελεύθερης κυκλοφορίας των προσώπων εντός της Ευρωπαϊκής Κοινότητας. Την άποψη μου αυτή ενισχύει και η σύσταση, όπως διαπίστωσα, του Κοινοβουλίου για τη δεύτερη ανάγνωση: δεν μπορώ συνεπώς παρά να συστήσω στο Σώμα να κρατήσει την ίδια θέση που είχε και κατά την πρώτη ανάγνωση και να ευχηθώ να επανεξετάσουν το Συμβούλιο και η Επιτροπή τη θέση τους υιοθετώντας τις τροπολογίες.

<SPEAKER ID=161 LANGUAGE="EN" NAME="Morris">
Κύριε Πρόεδρε, είναι προφανές ότι καλωσορίζουμε την παρούσα έκθεση καθόσο εξυπηρετεί την εναρμόνιση των αδειών οδήγησης και δημιουργεί ένα σύστημα κωδίκων το οποίο θα είναι εύκολα κατανοητό από όλες τις αρμόδιες αρχές σε ολόκληρη την Ευρωπαϊκή Ένωση. Αποτελεί ένα θετικό βήμα προς την κατεύθυνση κατάργησης των μεταφραστικών δυσχερειών και της επικοινωνίας μεταξύ οδηγών και διαφόρων αρχών και θα αφαιρέσει την επιθετικότητα που εμφανίζεται σε πολλά παρόμοια επεισόδια.
<P>
Θα κάνει επίσης το οδήγημα περισότερο ελεύθερο από προβλήματα, κάτι που ελπίζουμε ότι θα γίνει σε πανευρωπαϊκό επίπεδο. Για να γίνει η οδηγία αυτή όσο το δυνατόν πιο αποτελεσματική είναι επίσης ζωτικό όπως η αμοιβαία αναγνώριση επεκταθεί - και αυτό είναι κάτι σημαντικό - και στις περιπτώσεις ανάκλησης ή αφαίρεσης της αδείας. Έχουμε τώρα την περίεργη κατάσταση όπου ένας οδηγός, π.χ., από την Ιταλία που κάνει τουρισμό στο Ηνωμένο Βασίλειο μπορεί να προκαλέσει ένα σοβαρό ατύχημα. Καταδικάζεται εν συνεχεία σε απαγόρευση οδήγησης στο ΗΒ είτε για δέκα χρόνια είτε, ακόμη, δια βίου. Επιστρέφοντας όμως στη Ρώμη μπορεί να πάρει το αυτοκίνητό του από τον χώρο στάθμευσης του αεροδρομίου και να φύγει σαν να μην έχει συμβεί τίποτα. Αυτό είναι κάτι το εντελώς απαράδεκτο στην Ευρωπαϊκή Ένωση.
<P>
Επομένως, φαίνεται λογικό ότι το Κοινοβούλιο θα πρέπει να υποστηρίξει τις δύο τροπολογίες που έχω επανακαταθέσει από την πρώτη ανάγνωση. Με τις τροπολογίες αυτές ζητείται όπως η αμοιβαία αναγνώριση επεκταθεί επίσης και στην απαγόρευση της οδήγησης. Κάτι τέτοιο αποτελεί ένα πολύ λογικό βήμα, ένα βήμα που κάποτε θα πρέπει να αποδεχθούμε όλοι.

<SPEAKER ID=162 NAME="Stenmarck">
(SV ) Κύριε Πρόεδρε, ας μου επιτραπεί να αρχίσω ευχαριστώντας τον εισηγητή κ. Farassino, για το έργο που κατέθεσε σ&#x02BC;αυτήν την έκθεση. Η πρόταση οδηγίας επί της οποίας καλούμαστε να λάβουμε θέση αναφέρεται στην θέσπιση συστήματος καθορισμού των ενδείξεων που θα πρέπει να εγγράφονται στις άδειες οδήγησης κοινοτικού τύπου. Μπορεί π.χ. να αφορά το αν ένας οδηγός φoρά γυαλιά, ή ποιός περιορισμός ισχύει για έναν ανάπηρο οδηγό, ή αν ένας οδηγός μπορεί για ιατρικούς λόγους να οδηγήσει μόνον με κάποιες επιφυλάξεις. Μπορεί επίσης να αφορά τεχνικές μετατροπές σ&#x02BC;ένα αυτοκίνητο οι οποίες είναι μια προϋπόθεση για να μπορεί να οδηγήσει ο κάτοχος της άδειας οδήγησης, π.χ. μετασκευασμένο κιβώτιο ταχυτήτων, συμπλέκτη, πεντάλ φρένου ή γκαζιού, μετασκευασμένες λειτουργίες εντολών, ή κάποιον άλλο περιορισμό που μπορεί να έχει ένα όχημα.
<P>
Ο σκοπός της πρότασης είναι η επίτευξη μιας αναγκαίας και σημαντικής εναρμόνισης. Φυσικά θα είναι μεγάλο πλεονέκτημα αν καταστεί δυνατή η επίτευξη των ίδιων κανόνων σ&#x02BC;όλα τα κράτη μέλη της ΕΕ σ&#x02BC;αυτόν τον τομέα και να καταστεί έτσι δυνατόν να αναγνωρίζεται μια άδεια οδήγησης, ανεξαρτήτως της χώρας στην οποία βρίσκεται ο οδηγός και της γλώσσας στην οποία έχει εκδοθεί η άδεια οδήγησης. Αυτό έχει ιδιαίτερα μεγάλη σημασία όταν όλο και περισσότεροι άνθρωποι διασχίζουν όλο και περισσότερα σύνορα και οδηγούν όλο και πιό συχνά αυτοκίνητα σε άλλες χώρες από τις χώρες στις οποίες είναι οι ίδιοι εγκατεστημένοι. Αυτά ακριβώς τα μέτρα μπορεί να φαίνονται μικρά, αλλά είναι εντούτοις σημαντικά για τον κοινό μας στόχο της ελεύθερης διακίνησης εντός της εσωτερικής αγοράς.
<P>
Εμείς της Ομάδας του ΕΛΚ θεωρούμε ωστόσο ότι ο εισηγητής έκανε ένα βήμα παραπάνω όταν θέλησε να επεκταθεί και στον ποινικό τομέα επίσης. Γι΄αυτό εμείς της ομάδας ΕΛΚ θα καταψηφίσουμε τις τροπολογίες που υπεβλήθησαν. Αυτό το κάνουμε σύμφωνα με τις θέσεις που έχουμε διατυπώσει κατά την διάρκεια όλων των εργασιών. Αυτό σημαίνει ταυτόχρονα ότι αποδεχόμαστε την κοινή θέση για την οποία εδώ θα λάβουμε θέση.
<P>
Ο εισηγητής κάνει, όπως εγώ το βλέπω, δύο λάθη: Το πρώτο είναι ότι επιθυμεί να κάνει μιά προσθήκη η οποία κατά την γνώμη μου δεν έχει στην πραγματικότητα σχέση με το κεντρικό θέμα καθαυτό. Αν θέλουμε να έχουν τα κράτη μέλη της ΕΕ κοινούς κανόνες για την αφαίρεση της άδειας οδήγησης, που είναι μιά άποψη την οποία μπορεί κανείς βεβαίως να έχει, πρέπει να ενεργήσουμε ώστε να υποβληθεί μιά τέτοια πρόταση. Το να γίνει μόνο μιά σύντομη προσθήκη μάλλον δεν συνιστάται. Όσον αφορά την συνεργασία στον ποινικό τομέα, αυτό δεν είναι εντελώς εύκολο. Θεωρώ όιτι αυτό το είδος προτάσεων πρέπει να διερευνηθεί πολύ προσεκτικά. Γι΄αυτό είναι καλό ότι το Συμβούλιο είναι εναντίον της πρότασης σ΄αυτό το σκέλος, και είναι συνετό να καταψηφιστούν σήμερα αυτές οι τροπολογίες του εισηγητή που αφορούν αυτό.
<P>
Το δεύτερο λάθος που θεωρώ ότι κάνει ο εισηγητής αφορά το ίδιο το συγκεκριμένο θέμα, δηλ. αν πραγματικά θα έχουμε κοινούς κανόνες για την αφαίρεση αδειών οδήγησης στην ΕΕ.Όπως εγώ το βλέπω, εμείς οι βουλευτές πρέπει να καθήσουμε κάποια φορά και να αναλογιστούμε σε τι θα χρησιμοποιήσουμε το δημοκρατικό εργαλείο που είναι η ΕΕ. Είναι εύκολο ως βουλευτές του Ευρωκοινοβουλίου να πάρουμε φόρα και να προτείνουμε ένα σωρό πράγματα με τα οποία θα πρέπει να ασχολείται η ΕΕ. Πρέπει όμως να αναρωτηθούμε επίσης αν αυτή είναι μιά επιθυμητή εξέλιξη.Το όραμα μου είναι να ασχολείται η ΕΕ με έναν περιορισμένο αριθμό ζητημάτων, αλλά ιδιαίτέρως σημαντικών. Η επικουρικότητα είναι μιά λέξη στην οποία πολύ συχνά αναφερόμαστε. Στην πραγματικότητα θα έπρεπε να είναι πρώτη στις σημειώσεις μας κάθε μέρα. Αυτό το ζήτημα δεν αποτελεί κατά την άποψή μου εξαίρεση. Πρέπει να θέσουμε το όρια μεταξύ αυτών για τα οποία πρέπει να λαμβάνονται αποφάσεις από την ΕΕ και αυτών για τα οποία οι αποφάσεις θα λαμβάνονται από τις ίδιες τις χώρες. Η επιβολή ποινής είναι κάτι που είναι καθήκον του κράτους μέλους και λογικά όχι κάτι με το οποίο θα πρέπει να ανακατεύεται η ΕΕ.

<SPEAKER ID=163 LANGUAGE="NL" NAME="Wijsenbeek">
Πρόεδρε, θα ήθελα κατ'αρχήν να συγχαρώ τον εισηγητή. Η έκθεση αυτή αφορά πραγματικά κοινοτικούς κανονισμούς. Είμαι κι εγώ ιδιαίτερα απογοητευμένος όχι μόνο με το Συμβούλιο, αλλά και με τον Επίτροπο. Ίσως θα μπορούσε να μας εξηγήσει άλλη μία φορά γιατί σ'αυτό το ζήτημα το Συμβούλιο παίρνει μία τέτοια, αδιανότητη θα μπορούσα να πω, θέση λέγοντας: η επιβολή κυρώσεων εμπίπτει στον τρίτο πυλώνα, επομένως δεν μπορούμε να την εφαρμόσουμε εδώ. Εφόσον η Επιτροπή έκανε πρόταση για να δημιουργηθεί κοινή άδεια οδήγησης, και φτάσαμε τελικά ως εκεί (παλαιά επιθυμία του πρώην δασκάλου εμένα και του Επιτρόπου Bangemann, του μακαρίτη του Cornelis Berkhouwer), μπορούμε να την εφαρμόσουμε από κοινού, τώρα όμως μας λένε: ναι, αλλά εάν πρόκειται για μία άδεια οδήγησης με βαθμούς και αφαιρούνται βαθμοί σε περίπτωση παράβασης, δεν μπορούμε να εφαρμόσουμε το σύστημα διασυνοριακά. Κάτι τέτοιο είναι απολύτως αδιανόητο: Επιτροπή, εξηγηθείτε!

<SPEAKER ID=164 LANGUAGE="IT" NAME="Bellerι">
Κύριε Πρόεδρε, από το Σεπτέμβριο του 1996, ημερομηνία που σύμφωνα με την απόφαση του Συμβούλιου θα έπρεπε να τροποποιηθεί η οδηγία 91/499/ΕΟΚ σχετικά με την άδεια οδήγησης, οδηγία που είχε ήδη τροποποιθεί το 1994 για να συμπεριλάβει μία προσωρινή παρέκκλιση η οποία θα εφαρμοζόταν στη Σουηδία και τη Φινλανδία, φτάσαμε στη σημερινή συζήτηση. Θα πρέπει να σημειώσουμε ότι τον Ιούνιο 1996 η Επιτροπή Νομικών Θεμάτων αποφάσισε να μην εκδώσει γνωμοδότηση. Σήμερα βρισκόμαστε στην τελευταία φάση, στη σύσταση για τη δεύτερη ανάγνωση. Ο κ. Farassino έχει επιτελέσει, κατά τη γνώμη μου, μία άριστη εργασία, επιτυγχάνοντας το στόχο που είχε προκαθορίσει, ειδικότερα με την αποδοχή, αν όχι όλων των προταθεισών τροπολογιών, τουλάχιστον ενός συστήματος εναρμονισμένων κωδικών όσον αφορά τις ενδείξεις που πρέπει να εγγράφονται στην άδεια οδήγησης, όπως η υποχρέωση των οδηγών να φορούν γυαλιά και η προσαρμογή των οχημάτων για τους ανάπηρους οδηγούς.
<P>
Θα ήθελα όμως να ρωτήσω το Συμβούλιο και την Επιτροπή, τι έγινε με μία τροπολογία που είχε καταθέσει η ΑΝ σχετικά με την άδεια οδήγησης των διαβητικών ελαφράς μορφής. Πρόκειται για μία τροπολογία που θα έπρεπε να γίνει δεκτή. Θεωρώ σκόπιμο να διευρύνει το Κοινοβούλιο μεταξύ των κρατών μελών την αναγνώριση της αμοιβαίας αναγνώρισης των μέτρων ανάκλησης και αφαίρεσης της άδειας οδήγησης, πρόταση εξάλλου που υιοθέτησε στην ουσία το Συμβούλιο, αποφασίζοντας τη δημιουργία μιας ευρωπαϊκής επιτροπής που ονομάζεται «Επιτροπή για την άδεια οδήγησης» με αποστολή την εναρμόνιση των κοινών μέτρων για μία ασφαλή οδήγηση στα διάφορα κράτη μέλη.
<P>
Η αναγνώριση των κυρώσεων που αφορούν την οδήγηση αντιπροσωπεύει ένα ουσιαστικό μέτρο για την εφαρμογή της ελεύθερης διακίνησης εντός της εσωτερικής αγοράς.

<SPEAKER ID=165 LANGUAGE="DE" NAME="Schmidbauer">
Kύριε Πρόεδρε, μια άδεια οδήγησης δίνει το δικαίωμα στον κάτοχό της να κυκλοφορεί ελεύθερα με τ' αυτοκίνητό του και μέσα στην Eυρωπαϊκή Ένωση; Όταν ένας πολίτης της EE αποφάσιζε να ζήσει ή να δουλέψει σ' ένα άλλο κράτος μέλος, έπρεπε μέχρι τώρα, δυστυχώς, να αλλάξει την άδεια οδήγησής του μέσα σ' ορισμένο χρονικό διάστημα. Tώρα θα ισχύουν άλλα πράγματα, και γι' αυτό θα πρέπει να υπάρξει μια ευρωπαϊκή άδεια οδήγησης; η παλιά οδηγία του 1991, θα πρέπει να τροποποιηθεί.
<P>
Προκειμένου να υλοποιηθεί η αρχή της αμοιβαίας αναγνώρισης, θα πρέπει οι κωδικοί αριθμοί να είναι αναγνώσιμοι και κατανοητοί σε όλους τους ελέγχους, σε οποιοδήποτε κράτος μέλος. Aυτό βοηθάει το ελεγκτικό προσωπικό, αλλά και τους ίδιους τους οδηγούς. Δεν αρκεί ένα έγγραφο να φέρει τη λέξη «Eυρώπη»; το περιεχόμενό του θα πρέπει να ταιριάζει στην ελεύθερη κυκλοφορία των προσώπων και στην ελευθερία επιλογής του τόπου κατοικίας. Aυτό ισχύει ιδιαίτερα για τους αναπήρους κατόχους αδειών οδήγησης, επειδή τώρα οι εναρμονισμένοι κωδικοί αριθμοί δε θα καταγράφουν, κάνοντας διακρίσεις, τους όρους υπό τους οποίους θα επιτρέπεται κάποιος να οδηγεί ένα όχημα. Γι' αυτό και επιδοκιμάζουμε τη θέση του Συμβουλίου.
<P>
Ως Kοινοβούλιο όμως, στην πρώτη ανάγνωση, - και τώρα πάλι στη αρμόδια Eπιτροπή Mεταφορών και Tουρισμού - ταχθήκαμε υπέρ του να επιτρέπεται η αμοιβαία αναγνώριση των ποινών, λ.χ. η αφαίρεση του διπλώματος οδήγησης. Δυστυχώς, ούτε το Συμβούλιο αλλά ούτε και η Eπιτροπή, έλαβαν υπόψη αυτές τις τροποποιήσεις. Ξανακαταθέτουμε τώρα τις τροπολογίες αυτές.
<P>
Δεν μπορεί στόχος της ελεύθερης κυκλοφορίας να είναι οι οδηγοί-νταήδες, από τους οποίους έχει αφαιρεθεί η άδεια οδήγησης σ' ένα κράτος μέλος, να συνεχίζουν να οδηγούν σ' άλλο, ατιμώρητοι, με την άδεια οδήγησής τους. Aν επιτρέπεται μια τέτοια κατάχρηση με το προωθημένο επιχείρημα της επικουρικότητας, οι πολίτες της Eυρώπης δε θα δείξουν καμιά κατανόηση σε κάτι τέτοιο. Tους πολίτες της EE δεν τους ενδιαφέρει ποιος πυλώνας της Συνθήκης είναι αρμόδιος, αλλά θέλουν να έχουν χειροπιαστές προτάσεις.

<SPEAKER ID=166 LANGUAGE="DE" NAME="Koch">
Aξιότιμε κύριε Πρόεδρε, κυρίες και κύριοι, επιδοκιμάζω την κοινή θέση του Συμβουλίου και της Eπιτροπής, για τη δημιουργία ενός ενιαίου κοινοτικού μοντέλου διαφόρων εθνικών αδειών οδήγησης. Έτσι προσφέρεται, πρώτον, σημαντική συμβολή στη διευκόλυνση της ελεύθερης κυκλοφορίας των προσώπων στην Kοινότητα, δεύτερον, συμβάλει ταυτόχρονα στην αύξηση της οδικής ασφάλειας - και βεβαίως αυξάνει όχι μόνο η νομική προστασία, και συνεπώς και η προστασία των καταναλωτών, αλλά και η ασφάλεια των μεταφορών - και τρίτον, επιτυγχάνεται διευκόλυνση, μιας ενδεχόμενης αιτιολόγησης της επιλογής του τόπου κατοικίας, σ' ένα κράτος μέλος διαφορετικό από εκείνο που εκδόθηκε η άδεια οδήγησης.
<P>
Για να επιτευχθούν οι σκοποί αυτοί, χρειάζεται μια ανεξάρτητη από γλώσσες παρουσίαση όλων των στοιχείων, δηλαδή όλων των πρόσθετων στοιχείων και περιορισμών που πρέπει να καταγράφονται σε μια άδεια οδήγησης. O κατ' αυτόν τον τρόπο προτεινόμενος πίνακας ενιαίων κωδικοποιήσεων, τόσο των σημειώσεων για τους όρους οδήγησης ενός οχήματος όσο και των σημειώσεων για τις διοικητικές διαδικασίες εναρμόνισης των αδειών οδήγησης, οδηγεί σε καλύτερη κατανόηση των καταγραφών στις άδειες οδήγησης και απλοποιεί τους ελέγχους των διαφόρων εθνικών αδειών οδήγησης, που θα εξακολουθήσουν να ισχύουν.
<P>
Έως εδώ καλά. Ωστόσο, δεν καταλαβαίνω μια μερίδα του Σεβαστού μας Σώματος; πώς μπορείτε να δέχεστε τον εθνικό χαρακτήρα, που θα εξακολουθήσει να υπάρχει όσον αφορά την έκδοση των αδειών οδήγησης - έστω και μ' ένα ενιαίο κοινοτικό μοντέλο - και ταυτόχρονα να ζητάτε την ισχύ μιας κοινοτικής νομοθεσίας, για την ακύρωση της ισχύος ή την αφαίρεση μιας άδειας οδήγησης;
<P>
Eδώ γίνεται μέτρηση με δύο μέτρα και σταθμά. Tα θέματα της δικαιοσύνης και της εσωτερικής ασφάλειας δεν εξακολουθούν να είναι πτυχές του τρίτου πυλώνα της Eυρωπαϊκής Ένωσης, που αφήνονται στις αρμοδιότητες της διακρατικής συνεργασίας; Δεν μπορώ παρά να συστήσω να απορρίψετε τις τροπολογίες, που δυστυχώς εγκρίθηκαν κατά πλειοψηφία στην αρμόδια Eπιτροπή Mεταφορών και Tουρισμού και παραβιάζουν την ισχύουσα ευρωπαϊκή νομοθεσία.
<P>
Eυχαριστώ το Συμβούλιο για την κοινή του θέση, στην οποία έλαβε υπόψη τις τροπολογίες που ενέκρινε το Kοινοβούλιο, σε πρώτη ανάγνωση, και υιοθέτησε η Eπιτροπή.

<SPEAKER ID=167 LANGUAGE="DE" NAME="Ferber">
Kύριε Πρόεδρε, κύριε Eπίτροπε, αγαπητοί κυρίες και κύριοι συνάδελφοι, υποθέτω ότι ο κ. Watts θα πρέπει να μάχεται στη Mεγάλη Bρετανία μέχρι την 1η Mαΐου. Για πολλοστή φορά συζητάμε εδώ το θέμα της άδειας οδήγησης και θα πρέπει επιτέλους να τελειώνουμε μ' αυτές. Πρώτον, επειδή η άδεια οδήγησης θα έπρεπε να έχει εκδοθεί μέχρι την 1η Iουλίου 1996, κι έχω εδώ ένα δείγμα για το ποια μορφή θα έπρεπε να έχει. Tώρα, στις συνομιλίες, γίνεται λόγος για την 1η Iουλίου 1997. Δεύτερον, επειδή τώρα έχουμε να αποφασίσουμε μόνο για τους κωδικοποιημένους αριθμούς, όπου ουσιαστικά είμαστε σύμφωνοι. Γι' αυτό και θα 'πρεπε πράγματι να σκεφθούμε κατά πόσον θέλουμε μια αφαίρεση της άδειας οδήγησης που να ισχύει για ολόκληρη την Eυρωπαϊκή Ένωση ή για ένα μόνο συγκεκριμένο κράτος μέλος. ' Ήμουν, ως γνωστόν, αρμόδιος, εξ ονόματος της ομάδας μου, για τη μορφή και το σχήμα αυτής της άδειας οδήγησης και ανέκαθεν συνηγορούσα υπέρ μιας ενιαίας άδειας οδήγησης. Aλλά κυρίαρχο για την έκδοση της άδειας οδήγησης, κι αυτό το επεσήμανε σωστά ο κ. Kοch, είναι το εκάστοτε κράτος μέλος, κι αυτό θα πρέπει να είναι και για την αφαίρεσή της. Aυτό πρέπει να εξακολουθήσει να ισχύει.
<P>
Tο παράδειγμα του Iταλού στη Mεγάλη Bρετανία, που ανέφερε προηγουμένως ο κ. Morris, ήταν πολύ ενδιαφέρον. Eδώ ουσιαστικά, βρίσκεται η ουσία του προβλήματος. Όσο δε θα ισχύει παντού η δεξιά κυκλοφορία, θα έχουμε τέτοια προβλήματα. Mόνο όταν θα ισχύει σ' ολόκληρη την Eυρώπη η δεξιά κυκλοφορία, θα μπορούμε να μιλάμε και για μια ευρωπαϊκή αφαίρεση της άδειας οδήγησης. Eδώ όμως έχουμε μια σαφή στρέβλωση μέσα στην Eυρωπαϊκή Ένωση.
<P>
Θα πρέπει τώρα να δεχθούμε την κοινή θέση του Συμβουλίου και να μην καθυστερήσουμε άλλο την έκδοση ενιαίων αδειών οδήγησης, με μια τελείως περιττή διαδικασία συνδιαλλαγής.

<SPEAKER ID=168 LANGUAGE="EN" NAME="White">
Κύριε Πρόεδρε, δεν υποστηρίζω ότι θα πρέπει να υπάρχει το ίδιο δίκαιο ή το ίδιο ποινικό δίκαιο σε ολόκληρη την Ευρωπαϊκή Ένωση. Δεν πιστεύω ότι πρόκειται να συμβεί κάτι τέτοιο. Είναι όμως δυνατό να συνυπάρχουν διαφορετικά νομικά συστήματα σε μια Ένωση ή, ακόμη, όπως στην περίπτωση του Ηνωμένου Βασιλείου, σε μία χώρα.
<P>
Είμαι ένας άγγλος δικηγόρος. Δεν έχω το δικαίωμα να ασκήσω δικηγορία στη Σκωτία και αυτό σημαίνει ότι δεν μπορώ να φέρω μιαν υπόθεση σε σκωτικό δικαστήριο εκτός εάν γίνουν ειδικές διαδικασίες.
<P>
Εν τούτοις, μια απαγόρευση οδήγησης που έχει επιβληθεί από σκωτικό δικαστήριο αναγνωρίζεται στην Αγγλία. Το μόνο που λέμε σ' αυτή την έκθεση, ή τουλάχιστον αυτό που λένε όλες οι τροπολογίες, είναι ότι θα πρέπει να αναγνωρίζεται σε ολόκληρη την Ευρωπαϊκή Ένωση.
<P>
Δεν μπορώ να πιστέψω ότι στον κόσμο του ηλεκτρονικού ταχυδρομείου και των ηλεκτρονικών υπολογιστών δεν θα είναι δυνατό να υπάρξει αμοιβαία αναγνώριση των απαγορεύσεων αλλά και του συστήματος ελέγχου συμπεριφοράς οδηγών. Ελπίζω πάρα πολύ ότι η Επιτροπή παρακολούθησε πολύ προσεκτικά τις παρατηρήσεις που έκανε ο συνάδελφός μου κ. Morris, τις τροπολογίες του οποίου ένθερμα υποστηρίζω.

<SPEAKER ID=169 NAME="Bangemann">
Κύριε Πρόεδρε, επειδή και σήμερα η συζήτηση περιστράφηκε γύρω από το ίδιο θέμα, που έπαιξε ήδη κάποιο ρόλο και στην πρώτη ανάγνωση - διότι, κατά άλλα, είμαστε ως γνωστόν σύμφωνοι -, θα επικεντρώσω την προσοχή μου σ' αυτό. Φυσικά και θα μπορούσε να πει κανείς, βλέποντας το θέμα με την καθαρά ανθρώπινη λογική, ότι δεν μπορεί να υπάρχει διαφορά, αν από κάποιον αφαιρεθεί η άδεια οδήγησης σε μια χώρα της Ένωσης που δεν είναι η χώρα της μόνιμης κατοικίας του. Όπως γνωρίζετε, η πρόταση προβλέπει ότι σε περίπτωση που η άδεια οδήγησης αφαιρεθεί στη χώρα της μόνιμης κατοικίας του, η αφαίρεση αυτή μπορεί να έχει ισχύ για ολόκληρη την Ένωση. Aυτό όμως δεν ισχύει αν η άδεια οδήγησης αφαιρεθεί σε μια άλλη χώρα, δηλαδή σε μια χώρα που δεν είναι η χώρα της μόνιμης κατοικίας του.
<P>
H Eπιτροπή δείχνει απόλυτη κατανόηση για τα επιχειρήματα αυτά. Ωστόσο, στα νομικά συστήματα, αυτό - όπως επανειλημμένα εξήγησε το Συμβούλιο και γι' αυτό, φυσικά, δεν υιοθέτησε την τροπολογία στην κοινή του θέση - δημιουργεί συνταγματικά και άλλα νομικά προβλήματα. Tην ίδια αιτιολογία προβάλλει και η Eπιτροπή. Παρακαλώ να είστε επιεικείς.
<P>
Προφανώς, κυρία Schmidhuber, η τροπολογία αυτή δε θα τύχει της στήριξης και του Kοινοβουλίου. Ακουσα πολύ προσεκτικά τους φίλους μου από τη Φιλελεύθερη Oμάδα, αλλά δεν μπόρεσα να καταλάβω τι θα κάνουν. Ωστόσο, οι Xριστιανοδημοκράτες, με την υποστήριξη των Φιλελευθέρων, θα απορρίψουν την τροπολογία. Aκόμη και αν, στην προκειμένη περίπτωση, οι Φιλελεύθεροι δεν μπορέσουν να συμπορευθούν με τους Xριστιανοδημοκράτες, δε θα υπάρξει πλειοψηφία που θα στηρίζει την τροπολογία. Aυτό υποθέτω, κατ' αρχήν. Συνεπώς, συζητάμε αυτή τη στιγμή για ένα θέμα που πιθανόν να έχει μόνο θεωρητική σημασία.
<P>
Bεβαίως, μπορεί να αποκτήσει και πρακτική, αν το Συμβούλιο, ίσως και στη Διακυβερνητική Διάσκεψη, συμφωνήσει να μεταβιβάσει την αρμοδιότητα ορισμένων πραγμάτων στην αρμοδιότητα της Kοινότητας. Tότε θα μπορέσουμε να συζητήσουμε και πάλι εκ νέου το θέμα. Eίναι απόλυτα σωστό αυτό που είπε ο κ. Ferber: Aν το Kοινοβούλιο καταθέσει πάλι τις δύο αυτές τροπολογίες - ο εισηγητής τάχθηκε έντονα υπέρ αυτών, και θα ήθελα να τον ευχαριστήσω για τη δουλειά του - τότε αυτό θα είχε σαν αποτέλεσμα να καθυστερήσει, φυσικά, η όλη ιστορία. Δεν την στηρίζουν όλα τα κράτη μέλη με τον ίδιο ενθουσιασμό που τη στηρίζει το Kοινοβούλιο. Oπότε δε θα έχουμε κανένα αποτέλεσμα. Aυτό, βέβαια, καλώς εχόντων των πραγμάτων, δεν αποτελεί λόγο για να μην προσπαθήσουμε να επιβάλουμε την άποψη του Kοινοβουλίου, αλλά στην πραγματικότητα δεν αλλάζει τίποτα απολύτως. Oύτε καν η ενδεχόμενη αναγνώριση της αφαίρεσης της άδειας οδήγησης από τη χώρα της μόνιμης κατοικίας δε θα είναι τότε δυνατή. Aυτό, ασφαλώς, δε θα είναι ένα ικανοποιητικό αποτέλεσμα, ενώ η πρόταση αυτή αποτελεί το πρώτο βήμα, και γι' αυτό μπορεί να έχει καλές επιπτώσεις, αν έχουμε όλοι λογικές εμπειρίες απ' αυτό. Aυτή είναι η εκτίμηση της Eπιτροπής.

<SPEAKER ID=170 NAME="Πρόεδρος">
Ευχαριστώ πολύ, κ. Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=10>
Ώρα των Ερωτήσεων (Επιτροπή)
<SPEAKER ID=171 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β4-0164/97)

<SPEAKER ID=172 NAME="Πρόεδρος">
Ερώτηση αριθ. 30 του κ. Κωνσταντίνου Χατζιδάκη (Η-0225/97).
<P>
Θέμα: Έλεγχοι και συστήματα ελέγχου για την εξακρίβωση απατών και γενικότερα ατασθαλιών στα διάφορα αγροτικά προϊόντα
<P>
Η Επιτροπή με τελευταίο κρούσμα την ΚΟΑ του ελαιολάδου και προηγουμένως του βαμβακιού επικαλείται περιπτώσεις «απατών» ως λόγους για την αναθεώρηση των αντίστοιχων ΚΟΑ. Ξενίζει ωστόσο το γεγονός ότι όποτε γίνεται αυτό, οι δημοσιοποιούμενες ατασθαλίες αφορούν σχεδόν πάντα μεσογειακά αγροτικά προϊόντα. Λογικό είναι ωστόσο απάτες να ανακαλύπτονται εκεί όπου οι δομές ελέγχου (Οργανισμοί Ελέγχου κλπ) είναι πολύ ισχυρές και όπου γίνονται ιδιαιτέρως αυστηροί έλεγχοι και να μην ανακαλύπτονται εκεί που δεν γίνονται ανάλογοι έλεγχοι γιατί δεν υπάρχει η αντίστοιχη δομή ή/και προκατάληψη.
<P>
Μήπως λοιπόν θα μπορούσε η Επιτροπή να με πληροφορήσει εάν υπάρχει μια ισορροπία στους ελέγχους που έχουν γίνει την τελευταία 6ετία ανά προϊόν και μέτρο (π.χ.επιδοτήσεις εξαγωγών, παρέμβαση κλπ) ανάμεσα στα προϊόντα από το βορρά και το νότο καθώς και εάν προκύπτει από αυτούς τους ελέγχους ότι απάτες γίνονται ή όχι μόνο στα προαναφερθέντα μεσογειακά προϊόντα;

<SPEAKER ID=173 NAME="Gradin">
. (SV) Κάποια προϊόντα είναι γεωγραφικά περιορισμένα σε κάποια κράτη μέλη. Ως εκ τούτου δεν είναι περίεργο ότι υπάρχουν απάτες με κάποιες μορφές ενίσχυσης σ&#x02BC;αυτά τα κράτη μέλη. Το ελαιόλαδο και το βαμβάκι είναι παραδείγματα προϊόντων τα οποία παράγονται μόνο σε κάποιες χώρες. Η Επιτροπή θέλει να υπογραμμίσει ότι είναι πρωτίστως τα κράτη μέλη που έχουν την ευθύνη για τον έλεγχο των παρεμβάσεων που χρηματοδοτούνται από την Κοινότητα. Υπάρχει μια ειδική κοινοτική νομοθεσία που αφορά τους ελέγχους στο τμήμα εγγυήσεων του αγροτικού ταμείου. Το καθήκον της Επιτροπής είναι να μεριμνήσει ώστε οι έλεγχοι να γίνονται με εννιαίο τρόπο. Αυτό γίνεται μέσω ιδίων ερευνών επιτόπου και μέσω των εθνικών ελεγκτικών προγραμμάτων. Πέραν του κανονισμού για την χρηματοδότηση της κοινής αγροτικής πολιτικής υπάρχει μια ολόκληρη σειρά διατάξεων που αφορούν μέτρα όπως π.χ. επιδοτήσεις εξαγωγών. Υπάρχουν επίσης ειδικές διατάξεις που αφορούν κάποια προϊόντα. Υπάρχουν ειδικά γραφεία για την επιθεώρηση π.χ. του ελαιόλαδου και του καπνού καθώς και όργανα επιθεώρησης για τα φρούτα, τα λαχανικά και το κρασί. Ένας από τους στόχους του κανονισμού για τους επί τόπου ελέγχους, δηλ. on the spot controls , είναι να εξασφαλίσει ένα εννιαίο επίπεδο προστασίας για τον κοινοτικό προϋπολογισμό σε όλα τα κράτη μέλη. Τα κράτη μέλη έχουν, σύμφωνα με τον Κανονισμό 595/91 υποχρέωση να κοινοποιούν στην Επιτροπή τις περιπτώσεις απάτης ή παρατυπιών που ανακαλύπτουν τα ελεγκτικά τους όργανα.
<P>
Η ετήσια έκθεση της Επιτροπής για τις απάτες δείχνει σαφώς την πολυμορφία των μέτρων που ελήφθησαν και γενικά - αυτό θα πρέπει να το θυμόμαστε - υπάρχει απάτη σε όλα τα κράτη μέλη της ΕΕ. Η μεταρρύθμιση των καθεστώτων της κοινής αγοράς δεν περιορίζεται επομένως στο ελαιόλαδο και το βαμβάκι, αλλά συμπεριλαμβάνει επίσης π.χ. τις τροποποιήσεις που έγιναν πρόσφατα στις διατάξεις ενίσχυσης για το λινάρι, το καναβούρι και την ξηρά τροφή.Οι διατάξεις για τον έλεγχο των επιδοτήσεων εξαγωγών είσης έχουν γίνει αρκετά αυστηρότερες.

<SPEAKER ID=174 NAME="Χατζηδάκης">
Κυρία Επίτροπε, δεν θέλω να πω -και το λέω και στην ερώτησή μου- ότι απάτες γίνονται μόνο στις χώρες του Βορρά. Γίνονται ασφαλώς και στις χώρες του Νότου. Η Επιτροπή όμως επικεντρώνει την κριτική της μόνο στις χώρες του Νότου και αυτό φαίνεται και στο ζήτημα της αναθεώρησης του Κανονισμού της ενιαίας αγοράς όσον αφορά το λάδι. Βεβαίως και είναι σε γνώση μου ο Κανονισμός 595/91, που υποχρεώνει τα κράτη μέλη να κοινοποιούν τα στοιχεία για τις απάτες που διαπιστώνονται. Και, επίσης, από μια άποψη με ικανοποιεί πλήρως η απάντηση της Επιτροπής, που παραδέχεται ότι από τα στοιχεία αυτά προκύπτει ότι απάτες δεν γίνονται μόνο στα προϊόντα του Νότου, αλλά και του Βορρά.
<P>
Θα πρέπει ωστόσο να παρατηρήσω τα εξής: Πρώτον, η Επιτροπή δεν μου δίνει κάποια στοιχεία για τους ελέγχους που πραγματοποιεί η ίδια και όχι τα κράτη μέλη, γιατί σ'αυτούς τους ελέγχους βασίζει προφανώς τα στοιχεία για τις απάτες. Τί στοιχεία π. χ. προκύπτουν για τα προϊόντα του Βορρά από τους ελέγχους; Δεύτερον, με δεδομένο ότι, όπως παραδέχεται και η Επιτροπή στην απάντησή της, απάτες και γενικότερα παρατυπίες διαπιστώνονται αντιστοίχως και στα προϊόντα από το Βορρά, μου προξενεί μεγάλη εντύπωση γιατί δεν προχωρεί τότε και σε αναθεωρήσεις των καθεστώτων κοινής αγοράς γι'αυτά τα προϊόντα. Γιατί το λάδι είναι το μοναδικό παράδειγμα στο οποίο η Επιτροπή στέκεται όσον αφορά τις απάτες;

<SPEAKER ID=175 LANGUAGE="SV" NAME="Gradin">
Ο αξιότιμος βουλευτής έχει παρερμηνεύσει εντελώς την Επιτροπή σ΄αυτό το σημείο. Έχουμε δείξει σαφέστατα στην έκθεση που παρουσιάζεται κάθε έτος, τόσο σ΄αυτήν την Βουλή όσο και δημοσίως, ότι υπάρχει απάτη και στον Νότο και στον Βορρά στην ΕΕ. Μπορεί βέβαια να φαίνεται ως περισσότερο επείγον να καταπιαστούμε με κάποια προϊόντα σε διάφορες περιοχές. Πρόσφατα η Επιτροπή ενέκρινε έναν καινούριο τρόπο να χειρίζεται τις μορφές βοήθειας ακριβώς για το ελαιόλαδο, και εκεί έχει επίσης υπάρξει απάτη.

<SPEAKER ID=176 LANGUAGE="ES" NAME="Redondo Jimιnez">
Θα ήθελα να απευθύνω δύο ερωτήσεις στην Επιτροπή με αφετηρία το ότι όχι μόνο πρέπει να ελεγχθούν οι απάτες αλλά και να επανακτηθούν οι αντίστοιχες ποσότητες. Δυστυχώς, οι μη αποκαλυφθείσες κοινοτικές δαπάνες ανέρχονται σε περισσότερο από 90 % και ανακαλύπτεται μόνο το 10 %.
<P>
Η πρώτη ερώτηση είναι αν η Επιτροπή προτίθεται να έχει σε όλα τα κράτη ένα και μόνο φορέα-συνομιλητή προκειμένου να αποκαλυφθούν οι απάτες. Και η δεύτερη ερώτηση είναι με ποια κριτήρια ασκεί η Επιτροπή το δικαίωμα που έχει να μειώνει ή να αναστέλλει προσωρινά τις μηνιαίες προκαταβολές των εγγυήσεων του ΕΓΤΠΕ, Τμήμα Εγγυήσεων, επειδή με το σύστημα αυτό θα μπορούσε να πάρει πίσω τα χρήματα αυτά και, από όσο ξέρω, δεν έχει εφαρμοστεί παρά μόνο σε ορισμένες πολύ εξειδικευμένες περιπτώσεις σε κράτη του Νότου, δε γνωρίζω όμως να έχει γίνει κάτι παρόμοιο σε απάτες με βοοειδή ή σιτηρά ή άλλα προϊόντα.

<SPEAKER ID=177 LANGUAGE="SV" NAME="Gradin">
Είναι σωστό ότι τα κράτη μέλη της Ένωσης δεν καταφέρνουν να φροντίζουν ώστε τα ποσά που καταλήγουν σε λάθος τσέπες να επιστρέφονται. Σ΄αυτήν την περίσταση χρειαζόμαστε καλύτερη συνεργασία ώστε να αυξηθεί το ποσοστό επιστροφής. Σ΄αυτό το πλαίσιο εντάσσεται και το ότι o δημοσιονομικός έλεγχος της Επιτροπής έχει αρχίσει να συνάπτει συμφωνίες με κάθε κράτος μέλος ξεχωριστά. Αυτές οι συμφωνίες στοχεύουν ακριβώς στην εξεύρεση συστημάτων για τον τρόπο παρακολούθησης όλων των προγραμμάτων, την παρακολούθηση του τρόπου χρησιμοποίησης των πόρων σε κάθε χώρα αντίστοιχα και πως, γενικότερα, θα αποκτήσουμε καλύτερη συνεργασία η οποία οδηγεί στον σεβασμό γιατην υπεύθυνη χρησιμοποίηση των χρημάτων των φορολογουμένων.

<SPEAKER ID=178 LANGUAGE="IT" NAME="Filippi">
Κύριε Πρόεδρε, θα ήθελα μόνο να υπενθυμίσω μία ερώτηση που υποβλήθηκε προηγουμένως και δεν έλαβε απάντηση. Όντως οι προτάσεις μεταρρύθμισης της ΚΟΑ του ελαιολάδου αποδεικνύουν ότι αποδίδεται ιδιαίτερη προσοχή στο Νότο της Ευρώπης. Οι εν λόγω προτάσεις βασίζονται σε ένα μοναδικό επιχείρημα, την καταπολέμηση των απατών: θα ήθελα να μάθω βάσει ποιών στοιχείων και μετά από ποιες επιθεωρήσεις έχει υιοθετηθεί μία προσέγγιση αυτού του είδους για το ελαιόλαδο και ποια είναι η σχέση μεταξύ του αριθμού των ελέγχων που διεξάγονται σε αυτές τις περιπτώσεις και εκείνους που αφορούν άλλα προϊόντα, παραδείγματος χάρη τις εισαγωγές ριζιού από τις υπερπόντιες χώρες στην Ολλανδία, ή μπανανών στο λιμάνι της Αμβέρσας.

<SPEAKER ID=179 LANGUAGE="SV" NAME="Gradin">
Σύμφωνα με τον Επίτροπο κο Fischler, ο οποίος είναι βέβαια ο υπεύθυνος του αγροτικού τομέα, ήταν για πολλούς λόγους απαραίτητη η τροποποίηση της διαμόρφωσης της ενίσχυσης πρός τους ελαιοπαραγωγούς, καθώς αυτή η ενίσχυση και ο υπάρχων οργανισμός ήταν ατελής. Γι΄αυτό υπάρχει τώρα μια πρόταση για έναν νέο τρόπο αντιμετώπισης π.χ. της απάτης η οποία δυστυχώς υπάρχει επίσης και στον τομέα της ελιάς.

<SPEAKER ID=180 NAME="Πρόεδρος">
Δεδομένου ότι η συντάκτης απουσιάζει, η ερώτηση αριθ. 31 καταπίπτει.
<P>
Ερώτηση αριθ. 32 του κ. Staffan Burenstam Linder (H-0252/97).
<P>
Θέμα: Το κόστος της διεύρυνσης προς Ανατολάς
<P>
Οι υπολογισμοί της δημοσιονομικής επίπτωσης που θα έχει στην ΕΕ μια επέκταση προς Ανατολάς γνώρισαν μεγάλη δημοσιότητα, και το κόστος της εν λόγω διεύρυνσης προβάλλεται ως εμπόδιο για την ειδοχή νέων μελών.
<P>
Πλεονεκτήματα από μια βελτίωση της κατάστασης στον τομέα της πολιτικής ασφαλείας μπορούν να υπάρξουν μόνο σε ποιοτικό επίπεδο. Πέρα όμως από το δημοσιονομικό κόστος που συνεπάγεται η ανακατανομή των ενισχύσεων υπέρ των νέων κρατών μελών, θα υπάρξουν και οικονομικά οφέλη, με την αύξηση της ανάπτυξης.
<P>
Σύμφωνα με ακαδημαϊκές μελέτες που έχουν πραγματοποιηθεί, η διεύρυνση προς Ανατολάς θα απέφερε μεγάλα οφέλη για την Ένωση.
<P>
Η συζήτηση θα ήταν περισσότερο πλήρης εάν η Επιτροπή διεξήγαγε έγκυρες και τεκμηριωμένες έρευνες σχετικά με τα μεγάλα οικονομικά οφέλη που η διεύρυνση προς Ανατολάς θα επέφερε στα σημερινά αλλά και τα νέα κράτη μέλη. Τι φρονεί η Επιτροπή επ' αυτού, και προτίθεται να διεξαγάγει αυτές τις έρευνες;

<SPEAKER ID=181 NAME="Van den Broek">
Θα ήθελα να παρατηρήσω το εξής ως απάντηση στο ερώτημα του κ. Burenstam Linder. Η διεύρυνση με τις υποψήφιες χώρες της Κεντρικής και Ανατολικής Ευρώπης αποτελεί ιστορική πρόκληση για την Ένωση. Η διεύρυνση αυτή είναι πολιτικώς αναγκαία και προσφέρει συγχρόνως πάμπολλες νέες ευκαιρίες. Εάν δε η όλη διαδικασία προετοιμαστεί και πραγματοποιηθεί σωστά, θα ενισχυθεί η ειρήνη, η ασφάλεια και η σταθερότητα και θα δοθεί ώθηση στην ευρωπαϊκή οικονομία. Ο αξιότιμος κύριος βουλευτής σωστά υπογραμμίζει ότι θα πρέπει να εξετασθούν οι δημοσιονομικές συνέπειες της διεύρυνσης στα ευρύτερα πλαίσια των συνεπειών της στην οικονομία της Ένωσης. Διεύρυνση της εσωτερικής αγοράς με επιπλέον εκατό εκατομμύρια καταναλωτές σημαίνει ένα σημαντικό κέρδος για τα κράτη μέλη όσον αφορά την ανάπτυξη του εμπορίου και των οικονομικών δραστηριοτήτων. Για να μπορέσουν να αξιοποιήσουν πλήρως οι υποψήφιες χώρες τα οικονομικά πλεονεκτήματα της διεύρυνσης, θα πρέπει αυτές και η Ένωση να προετοιμαστούν εγκαίρως πριν την έναρξη της διεύρυνσης, ενώ ενδεχόμενα προβλήματα προσαρμογής ως συνέπεια της διεύρυνσης θα πρέπει να αντιμετωπισθούν αποφασιστικά.
<P>
Με αίτημα του Ευρωπαϊκού Συμβουλίου, η Επιτροπή εκπονεί τη στιγμή αυτή έκθεση σχετικά με τις συνέπειες της διεύρυνσης στην πολιτική της Ένωσης και τις αναμενόμενες εξελίξεις στη συνέχεια. Αυτή η λεγόμενη μελέτη επιπτώσεων καθώς και άλλα σχετικά κείμενα που έχει ζητήσει το Συμβούλιο θα υποβληθούν από την Επιτροπή αμέσως μετά το πέρας της Διακυβερνητικής. Οι συνέπειες της διεύρυνσης στην πολιτική της ΕΕ εξετάζονται υπό το φως των αναμενόμενων οικονομικών συνεπειών υπό την ευρύτερη έννοια, οικονομικές συνέπειες οι οποίες επίσης θα συνεκτιμηθούν. Εκτός από την εργασία που πραγματοποιούν οι δικές της υπηρεσίες, η Επιτροπή λαμβάνει υπόψη και άλλες σχετικές επιστημονικές έρευνες για τη διεύρυνση, μεταξύ των οποίων έρευνες για τα αναμενόμενα οικονομικά πλεονεκτήματα.

<SPEAKER ID=182 LANGUAGE="SV" NAME="Burenstam Linder">
Θέλω να ευχαριστήσω τον Επίτροπο κο Van den Broek για την απάντηση. Τα πλεονεκτήματα με την πρός Ανατολάς διεύρυνση έχουν βέβαια συζητηθεί συχνά, αλλά είναι καλό ότι ο κος Van den Broek το κάνει πάλι τώρα.. Ελπίζω ότι αυτή η μελέτη επιπτώσεων θα δώσει μια συγκεντρωτική ανάλυση με απόπειρες μιάς ποσοτικής εκτίμησης επίσης αυτών των κερδών. Ακόμη και άν η Ευρωπαϊκή Ένωση είναι θεμελιωμένη στην ιδέα ότι η ελευθερία και η ειρήνη προάγονται μέσω της ολοκλήρωσης, δεν είναι αυτονόητο στην συζήτηση ότι αυτά τα οφέλη είναι αδιαμφισβήτητα μεγάλα..Σήμερα συζητείται το κόστος της διεύρυνσης ως ένα σοβαρό εμπόδιο γι΄αυτήν την διεύρυνση. Υπάρχει κίνδυνος τότε να γίνει δυσκολότερο να επιτευχθεί η πρός Ανατολάς διεύρυνση. Γι΄αυτό προσβλέπω πολύ σ΄αυτήν την μελέτη επιπτώσεων και ελπίζω ότι θα εμπεριέχει επίσης και αυτές τις ποσοτικές απόπειρες εκτίμησης των κερδών.

<SPEAKER ID=183 LANGUAGE="NL" NAME="Van den Broek">
Κατανοώ την επιθυμία του αξιότιμου κυρίου βουλευτή να μπορεί να διαθέτει επίσης τα ποσοτικά δεδομένα τα οποία θα καταστήσουν σαφέστερες τις επιπτώσεις της διεύρυνσης, αλλά νομίζω ότι θα ήταν μάλλον θεωρητικό το εγχείρημα του ακριβούς ποσοτικού προσδιορισμού και των ευρύτερων οικονομικών πλεονεκτημάτων και του κόστους που θα σημάνει μία τόσο περίπλοκη διαδικασία όπως η διεύρυνση της Ευρωπαϊκής Ένωσης, δεδομένων των τόσων απρόβλεπτων συνισταμένων της διαδικασίας αυτής. Γι'αυτό και διστάζω κάπως να δώσω ποσοτικά στοιχεία και υπολογισμούς. Αλλά μπορώ ευχαρίστως να υποσχεθώ στον αξιότιμο κύριο βουλευτή, όπως έκανα και πριν, ότι θα χρησιμοποιήσουμε τις υφιστάμενες επιστημονικές έρευνες στην ανάλυσή μας. Φυσικά θα πρέπει να λάβουμε υπόψη τόσο την αβεβαιότητα σχετικά με τις οικονομικές εξελίξεις εντός της ίδιας της Ένωσης, όσο και τις συνέπειες της διεύρυνσης σε συγκεκριμένες ευρωπαϊκές πολιτικές καθώς και τις αβέβαιες μελλοντικές εξελίξεις της οικονομίας των χωρών που ζητούν να προσχωρήσουν στην ΕΕ. Εξαιτίας ακριβώς αυτού του σύνθετου συνόλου δεδομένων είναι δύσκολο να κάνουμε λόγο για ακριβείς ποσοτικούς προσδιορισμούς.
<P>
Θα ήθελα τέλος να παρατηρήσω ότι όλοι εκείνοι που αμφιβάλλουν για το εάν και κατά πόσον η ενσωμάτωση των νέων κρατών θα δημιουργήσει νέες οικονομικές ευκαιρίες, καλό θα ήταν να δουν την τεράστια αύξηση του εμπορίου με τις χώρες αυτές από την πολιτική αλλαγή και μετά, καθώς και τις βαθειές αλλαγές που σημειώθηκαν εκεί από το 1989 μέχρι σήμερα. Μπορεί κανείς εύκολα να διαπιστώσει ότι σε πολλούς εμπορικούς τομείς, περιλαμβανομένης και της γεωργίας, τη στιγμή αυτή γίνεται λόγος για σημαντικό εμπορικό πλεόνασμα των δυτικοευρωπαϊκών χωρών, ενώ βέβαια εκφράζουμε την ευχή μακροπρόθεσμα να επικρατήσει περισσότερη ισορροπία. Βέβαια ένας λόγος γι'αυτή την ανισορροπία είναι και οι υψηλές εισαγωγές κεφαλαιουχικών αγαθών κυρίως προς τις ανατολικοευρωπαϊκές χώρες που εκσυγχρονίζουν την οικονομία τους.

<SPEAKER ID=184 LANGUAGE="EN" NAME="Hardstaff">
Ως άτομο το οποίο την επόμενη εβδομάδα πρόκειται να μεταβεί στην Πολωνία με τη μικτή κοινοβουλευτική επιτροπή, θα ήθελα κι' εγώ επίσης να τονίσω τα πολύ υψηλά επίπεδα ανάπτυξης που έχουν επιτευχθεί τόσο από την Πολωνία όσο και από τη Δημοκρατία της Τσεχίας μεταξύ των χωρών εκείνων που έχουν κάνει αιτήσεις εισδοχής. Όπως και ο αρχικώς ερωτών, θα δεχόμουν με μεγάλη ικανοποίηση έναν επιμερισμό εκ μέρους της Επιτροπής σχετικά με το πόσο οι χώρες αυτές θα συμβάλλουν στη συνολική οικονομία της ΕΕ τόσο σε όρους διευρυμένων αγορών για τα υφιστάμενα κράτη μέλη όσο και σε όρους συμβολής τους στη συνολική οικονομική επέκταση.
<P>
Η μελέτη επιπτώσεων που συντάσσει η Επιτροπή θα εξετάσει άραγε αυτά τα πιθανά πλεονεκτήματα όπως επίσης και το πιθανό κόστος;

<SPEAKER ID=185 LANGUAGE="NL" NAME="Van den Broek">
Μπορώ και πρέπει να απαντήσω πολύ σύντομα διότι όλες οι ερωτήσεις του αξιότιμου κυρίου βουλευτή θα πρέπει να απαντηθούν πραγματικά από τις γνωμοδοτήσεις τις οποίες θα υποβάλει η Επιτροπή, κατά τα μέσα Ιουνίου ελπίζω, και βάσει των οποίων οι αρχηγοί των κυβερνήσεών μας κατά τα τέλη του έτους, μάλλον σε ευρωπαϊκή διάσκεψη κορυφής, θα πρέπει να αποφασίσουν για το μελλοντικό σενάριο σε σχέση με την έναρξη των ενταξιακών διαπραγματεύσεων. Θα ήθελα λοιπόν να ζητήσω λίγη υπομονή διότι τη στιγμή αυτή προβαίνουμε στην εκτίμηση και λεπτομερέστερη έρευνα των στοιχείων που μας ζητάτε. Ελπίζω λοιπόν προσεχώς να υπάρξει περισσότερη σαφήνεια στο θέμα μετά από τη γνωστοποίηση της διευρυμένης γνωμοδότησης την οποία εκπονεί τη στιγμή αυτή η Επιτροπή σχετικά και με τις δέκα υποψήφιες χώρες.

<SPEAKER ID=186 LANGUAGE="ES" NAME="Redondo Jimιnez">
Θα ήθελα να υπογραμμίσω τη σημασία του αντίκτυπου που θα έχει για τις κοινοτικές αγροτικές πολιτικές η ένταξη των χωρών της Ανατολικής Ευρώπης, πέρα από την πολιτική σημασία που θα έχει η ένταξή τους στην Ευρωπαϊκή Ένωση.
<P>
Εγώ, όμως, θα ήθελα να σας ρωτήσω αν στη μελέτη αυτή με αντικείμενο τις εν λόγω επιπτώσεις, την οποία μας έχουν υποσχεθεί, αξιολογούνται συγκεκριμένα και διεξοδικά οι επιπτώσεις για τις αγροτικές πολιτικές ανά προϊόν και ανά αντίστοιχο χρονικό διάστημα.

<SPEAKER ID=187 LANGUAGE="NL" NAME="Van den Broek">
Και εδώ θα ζητούσα την κατανόησή σας. Καταλαβαίνω πολύ καλά ότι οι ερωτήσεις αυτές είναι απόλυτα δικαιολογημένες ενόψει της επερχόμενης διεύρυνσης. Ακριβώς όμως επειδή οι αρχηγοί των κυβερνήσεών μας μας ζήτησαν να τους παρουσιάσουμε κατά τα μέσα Ιουλίου όλες τις πλευρές της διεύρυνσης δείχνοντας την αμοιβαία τους σχέση, περιλαμβανομένης και της επίδρασης της διεύρυνσης στην πολιτική της Ένωσης, ιδιαίτερα σε τέτοιους σημαντικούς τομείς όπως η Κοινή Αγροτική Πολιτική και η διαρθρωτική πολιτική, ακριβώς λοιπόν γι'αυτό δεν μπορώ τη στιγμή αυτή παρά να απαντήσω αποσπασματικά στις ερωτήσεις που μου τέθηκαν. Γνωρίζει βέβαια ο αξιότιμος κύριος βουλευτής ότι η μεταρρύθμιση της Κοινής Αγροτικής Πολιτικής έχει ξεκινήσει εδώ και αρκετό καιρό στην Ένωση, ως αποτέλεσμα τόσο της εφαρμογής των προτάσεων MacSherry όσο και των συμφωνιών που έγιναν στα πλαίσια του Γύρου της Ουρουγουάης. Η μεταρρύθμιση δε αυτή συνεχίζεται τη στιγμή αυτή, και ενόψει ενός πιθανού νέου παγκοσμίου εμπορικού γύρου στον τομέα της πιθανής φιλελευθεροποίησης της γεωργίας, μία διάσκεψη η οποία αναμένεται να πραγματοποιηθεί κατά τα τέλη του αιώνα. Εάν δούμε αυτές τις εξελίξεις σε σχέση με την επερχόμενη διεύρυνση προς Ανατολάς, καθίσταται απόλυτα σαφές ότι δεν μπορούμε να κάνουμε λόγο για μία στροφή 180Ί στη γεωργική μας πολιτική, αλλά ότι θα χρειαστούν επιπλέον προσαρμογές, όπως ακριβώς συνιστούμε προσαρμογές της πολιτικής τους στα υποψήφια προς ένταξη κράτη, εξασφαλίζοντας κατ'αρχήν την ιδιωτικοποίηση των αγροτικών τους εκτάσεων στο βαθμό που δεν έχει ακόμα πραγματοποιηθεί και στη συνέχεια παρέχοντάς τους συμβουλές σχετικά με την αναδιάρθρωση και ιδιαίτερα με τον εκσυγχρονισμό της γεωργίας τους, ούτως ώστε να υπάρξει σύγκλιση των διαφόρων συστημάτων.

<SPEAKER ID=188 NAME="Πρόεδρος">
Δεδομένου ότι οι συντάκτες απουσιάζουν, οι ερωτήσεις αριθ. 33 και 34 καταπίπτουν.
<P>
Δεύτερο μέρος

<SPEAKER ID=189 NAME="Πρόεδρος">
Ερώτηση αριθ. 35 του κ. Felipe Camisσn Asensio (Η-0214/97).
<P>
Θέμα: Συμφωνία για τις τεχνολογίες πληροφόρησης του ΚΓΣ (ΙΤΑ)
<P>
Θα μπορούσε η Επιτροπή να αναφέρει ποιοί ήταν οι όροι που εγκρίθηκαν κατά την τελευταία συνεδρίαση του ΚΓΣ στη Σιγκαπούρη σ' ό, τι αφορά το διεθνές εμπόριο σε σχέση με τη Γενική Συμφωνία για την Τεχνολογία Πληροφόρησης, ΙΤΑ;

<SPEAKER ID=190 NAME="Brittan, Sir Leon">
Η συμφωνία έχει τη μορφή υπουργικής διακήρυξης που εγκρίθηκε στις 13 Δεκεμβρίου 1996 στη Σιγκαπούρη και στην οποία υπάρχουν 14 συμβαλλόμενα μέρη, συμπεριλαμβανομένης της Ευρωπαϊκής Κοινότητας. Καθορίζει το γενικό στόχο της κατάργησης των δασμών με το έτος 2000 για ένα λεπτομερή κατάλογο προϊόντων πληροφορικής τεχνολογίας. Εάν δεν συμφωνηθεί κάτι άλλο η κατάργηση των δασμών θα πραγματοποιηθεί με όμοια βήματα τα οποία θα ξεκινήσουν την 1η Ιουλίου 1997 και θα ολοκληρωθούν την 1η Ιανουαρίου 2000.
<P>
Η ΙΤΑ έθεσε δύο προϋποθέσεις πριν την έναρξη της ισχύος της. Ότι θα πρέπει να καλυφθεί το 90 % του παγκοσμίου εμπορίου πληροφορικής τεχνολογίας και ότι θα πρέπει να υπάρξει συμφωνία για εξαιρετικές περιπτώσεις δηλ. διατάξεις περικοπής δασμών και κατάργησής τους είτε πριν είτε μετά την 1η Ιανουαρίου του 2000. Οι δύο αυτές προϋποθέσεις έχουν τώρα καλυφθεί. Στις 24 Μαρτίου το Συμβούλιο έλαβε επίσημη απόφαση για τη συμμετοχή της ΕΕ στην ΙΤΑ. Το Συμβούλιο παρατήρησε ότι πάνω από το 90 % του παγκοσμίου εμπορίου είχε καλυφθεί και συμφώνησε στα αιτήματα για σταδιακή ένταξη ορισμένων συμμετεχόντων. Στις 26 Μαρτίου, 25 συμμετέχοντες που αντιπροσωπεύουν το 92 % του παγκοσμίου εμπορίου προϊόντων πληροφορικής τεχνολογίας συναντήθηκαν, εξέτασαν και ενέκριναν ομόφωνα τα αντίστοιχα προγράμματά τους για την κατάργηση των δασμών σε μια συμφωνημένη λίστα προϊόντων πληροφορικής τεχνολογίας, κάνοντας με τον τρόπο αυτό την έναρξη της συμφωνίας για την πληροφορική τεχνολογία.

<SPEAKER ID=191 LANGUAGE="ES" NAME="Camisσn Asensio">
Ευχαριστώ τον κύριο Επίτροπο για τις πληροφορίες που μας έδωσε, περίμενα όμως ότι, δραττόμενος της ευκαιρίας αυτής, θα διευκρίνιζε ποιες παραχωρήσεις χρειάστηκε να γίνουν στους δασμούς των προϊόντων των τεχνολογιών πληροφόρησης στη συνεδρίαση αυτή προκειμένου να δοθούν πλεονεκτήματα για το εμπόριο των οινοπνευματωδών, επειδή δεν είναι σαφές.
<P>
Θα θέλαμε να γνωρίζουμε με απόλυτη διαφάνεια το πραγματικό βάρος που μπαίνει και στις δύο πλευρές της ζυγαριάς, καθώς και την αντίδραση των εθνικών κυβερνήσεων στη συμφωνία αυτή, πώς διαμορφώνεται ο συμβιβασμός της μείωσης των δασμών στο εμπόριο των ημιαγωγών που έχει προγραμματιστεί σε τρεις φάσεις, μέχρι το 1999, αν υπάρχει ακόμη η ελπίδα για σημαντική αύξηση των θέσεων εργασίας στην Ευρωπαϊκή Ένωση, όπως είχε προβλεφθεί, μέσα από τις εξαγωγές, και αν όντως υπήρξε, όπως ήταν η αρχική υπόσχεση, μεγαλύτερη πρόσβαση στην ευρωπαϊκή βιομηχανία με καλύτερη υποδομή και με ανταγωνιστικότερες τιμές. Απλά και μόνο τις διευκρινίσεις αυτές, κύριε Επίτροπε.

<SPEAKER ID=192 NAME="Brittan, Sir Leon">
Η συμφωνία για τα οινοπνευματώδη ποτά επιτεύχθηκε παράλληλα και με τις Ηνωμένες Πολιτείες κατά τη διάρκεια της Σιγκαπούρης και αφορούσε την κατάργηση των δασμών σε ορισμένα οινοπνευματώδη τα οποία δεν είχαν καλυφθεί μέχρι τότε από το Γύρο της Ουρουγουάης. Το γεγονός αυτό βέβαια δεν έχει να κάνει τίποτα με την ΙΤΑ αλλά επετεύχθη, εάν θέλετε, ως μία περαιτέρω παραχώρηση προς την Ευρωπαϊκή Ένωση κατά τη διάρκεια αυτών των συνομιλιών. Υπήρξε ένα ιδιαίτερο πρόβλημμα για την εφαρμογή αυτής της συμφωνίας στο ρούμι, αλλά οι λεπτομέρειες ολοκληρώθηκαν την 1η Μαρτίου ευνοϊκά για την ευρωπαϊκή βιομηχανία.
<P>
Όσον αφορά την ίδια την ΙΤΑ, είπα ότι υπάρχουν διατάξεις σχετικά με ειδική σταδιακή ένταξη κατόπιν συμφωνίας. Εντός του πλαισίου της ΙΤΑ καταλήξαμε σε συμφωνία με τις Ηνωμένες Πολιτείες για θέματα ημιαγωγών. Η συμφωνία αυτή προβλέπει την κατάργηση των δασμών της ΕΟΚ για τους ημιαγωγούς ταχύτερα από το γενικό κανονισμό που προβλέπει η ΙΤΑ αλλά και σε ανταπόδοση του γεγονότος αυτού τη διά μιας κατάργηση ορισμένων δασμών των ΗΠΑ που ενδιαφέρουν την ευρωπαϊκή κοινότητα. Ήταν μια πολύ σκληρή διαπραγμάτευση και αυτό υπήρξε το αποτέλεσμά της.
<P>
Ως συνέπεια των ανωτέρω η ευρωπαϊκή βιομηχανία θα συμμετάσχει στην εναρκτήρια συνεδρίαση του Παγκοσμίου Συμβουλίου Ημιαγωγών το οποίο είχε συσταθεί αρχικά από τις Ηνωμένες Πολιτείες και την Ιαπωνία και στο οποίο επιθυμούσαμε εξαιρετικά να συμμετάσχουμε. Στην πραγματικότητα το θέσαμε αυτό ως προϋπόθεση ακόμη και για να αρχίσουμε διαπραγματεύσεις έχοντας κατά νουν την ΙΤΑ. Ο στόχος αυτός επετεύχθη. Το Συμβούλιο θα επιβλέπει τις δραστηριότητες συνεργασίας μεταξύ των βιομηχανιών. Διατηρούσαμε μεγάλους φόβους μήπως οι ιάπωνες και οι αμερικανοί προχωρούσαν χωρίς εμάς. Τώρα θα είμαστε και εμείς εκεί.
<P>
Ως αποτέλεσμα όλων αυτών η ευρωπαϊκή βιομηχανία καλωσορίζει θερμά την ΙΤΑ και πιστεύει ότι αφ' ενός μειώνει τις δαπάνες για πολλές βιομηχανίες οι οποίες είναι καταναλωτές εισαγωμένων προϊόντων πληροφορικής τεχνολογίας και αφ' ετέρου παρέχει νέες ευκαιρίες για τους ευρωπαίους εξαγωγείς των αντίστοιχων προϊόντων.

<SPEAKER ID=193 NAME="Πρόεδρος">
Ερώτηση αριθ. 36 του κ. Hugh McMahon (H-0221/97).
<P>
Θέμα: Ντάμπιγκ στο νορβηγικό σολομό
<P>
Μπορεί η Επιτροπή να πληροφορήσει το Κοινοβούλιο ποια μέτρα πρόκειται να λάβει εν αναμονή των αποτελεσμάτων της έρευνάς της σχετικά με αθέμιτες πρακτικές εκ μέρους παραγωγών και κατεργαστών νορβηγικού σολομού κατά την εξαγωγή σολομού στην ΕΕ;
<P>
Η Επιτροπή προτιμά ποσοτικούς περιορισμούς ή μια εισφορά υπό μορφήν φόρου επί των εξαγωγών νορβηγικού σολομού στην ΕΕ; Προτίθεται η Επιτροπή να θέσει το ζήτημα στο δικαστήριο εποπτείας του ΕΟΧ;

<SPEAKER ID=194 NAME="Brittan, Sir Leon">
Η Επιτροπή άρχισε στις 31 Αυγούστου 1996 δύο ξεχωριστές διερευνήσεις αφ' ενός για το φημολογούμενο ντάμπινγκ και αφ' ετέρου για τις φημολογούμενες επιδοτήσεις καλλιεργούμενου σολομού του Ατλαντικού προέλευσης Νορβηγίας. Αμφότερες οι διερευνήσεις έχουν προχωρήσει αρκετά. Δεδομένου ότι καλύπτονται από νομικές προθεσμίες, οποιαδήποτε προσωρινά μέτρα που πιθανώς θα επιβάλει η Επιτροπή θα πρέπει να δημοσιευθούν μέχρι την 31η Μαΐου το αργότερο. Μέχρι στιγμής δεν έχει ληφθεί ακόμη τελική απόφαση από την Επιτροπή αλλά το Κοινοβούλιο θα ενημερωθεί επί του αποτελέσματος.
<P>
Εάν υπάρξει απόφαση για την επιβολή μέτρων, αυτά συνήθως παίρνουν τη μορφή ενός δασμού που υπολογίζεται στην εισαγωγική τιμή CIF. Δεδομένου ότι η Επιτροπή δεν έχει λάβει αίτημα για μέτρα διασφάλισης από κάποιο κράτος μέλος, επί του παρόντος δεν μπορεί να ληφθεί κάποιο μέτρο ποσοτικού περιορισμού. Δεδομένου ότι η δράση αυτή λαμβάνει χώρα σύμφωνα με το αντίστοιχο κοινοτικό δίκαιο κατά του ντάμπινγκ και των επιδοτήσεων το οποίο στηρίζεται σε συμφωνίες του ΠΟΕ και όχι του ΕΟΧ, δεν θεωρείται δεοντολογικό να τεθεί το θέμα στο πλαίσιο της συμφωνίας του ΕΟΧ. Ανεπίσημες συζητήσεις έχουν λάβει χώρα στην εποπτική αρχή της ΕΖΕΣ.

<SPEAKER ID=195 LANGUAGE="EN" NAME="McMahon">
Κύριε Πρόεδρε, ευχαριστώντας τον Επίτροπο για την απάντησή του θα ήθελα να μας δώσει ακόμη μερικές πληροφορίες - εάν βέβαια θα μπορούσα να τις εκμαιεύσω.
<P>
Χθες, σύμφωνα με τον τύπο, έγινε σύσκεψη της Συμβουλευτικής Επιτροπής κατά τη διάρκεια της οποίας - λέγεται - ορισμένα κράτη μέλη απεφάσισαν να μην υποστηρίξουν την πρόταση της Επιτροπής για δράση: δεδομένου ότι μνημονεύθηκε ιδιαίτερα φορολογία της τάξεως του 12-15 %, θα ήθελα να ρωτήσω τον Επίτροπο τι συνέβη στην πραγματικότητα κατά τη χθεσινή σύσκεψη.
<P>
Δεύτερον, ο Επίτροπος λέει ότι κανένα κράτος μέλος δεν έκανε διαβήματα. Θα μπορούσε άραγε να επιβεβαιώσει ή να διαψεύσει το γεγονός ότι η κυβέρνηση της Νορβηγίας έκανε διαβήματα και θα μπορούσε να επιβεβαιώσει ή να διαψεύσει ότι δεν έγινε κανένα διάβημα εκ μέρους του Ραίϋμον Ρόμπερτσον, του σκώτου Υπουργού Αλιείας ή του Μάϊκελ Φορσάϋθ, του σκώτου Υπουργού Εξωτερικών; Είχε άραγε οποιαδήποτε επαφή με τον κ. Ρόμπετσον από την εποχή της ατυχούς και μάταιας συνάντησής του με την Επίτροπο Αλιείας κ. Bonino; Θα ήθελα ορισμένες απαντήσεις σ' αυτά τα ερωτήματα, παρακαλώ.

<SPEAKER ID=196 LANGUAGE="EN" NAME="Brittan, Sir Leon">
Θα κάνω ό, τι μπορώ καλύτερο για να παράσχω τις πληροφορίες που μπορούν αρμοδίως να δοθούν. Ο αξιότιμος βουλευτής θα πρέπει να μην με άκουσε καλά, διότι δεν είπα ότι δεν μας πλησίασε κανένα κράτος μέλος, είπα ότι δεν λάβαμε κανένα αίτημα για μέτρα διασφάλισης. Αυτό είναι κάτι το πολύ διαφορετικό από αιτήματα για τη λήψη μέτρων κατά του ντάμπινγκ ή κατά των επιδοτήσεων. Μπορώ να διαβεβαιώσω τον αξιότιμο βουλευτή ότι η κυβέρνηση στην οποία αναφέρθηκε υποστήριξε πολύ ενεργά την περίπτωση στην οποία επίσης αναφέρθηκε και στην οποία έχει συμφέρον. Επομένως, με μια λέξη, το θέμα αυτό δεν βγάζει ψήφους.
<P>
Θα ήθελα να συνεχίσω και να πω ότι όσον αφορά τους νορβηγούς έχουν κάνει τις απόψεις τους γνωστές. Θα πρέπει να πω, για να είμαι εντελώς σαφής σχετικά, ότι δεδομένου πως η αλιεία σαφώς απεκλείσθη από τον ΕΟΧ, κατά ένα μέρος σύμφωνα με απαίτηση της νορβηγικής κυβερνήσεως, ισχύουν οι φυσιολογικές διατάξεις των κοινοτικών εργαλείων κατά του ντάμπινγκ και κατά των επιδοτήσεων και δεν δεχόμαστε ότι η Νορβηγία εξαιρείται από την εφαρμογή τους εξ αιτίας της συμμετοχής της στον ΕΟΧ.

<SPEAKER ID=197 NAME="Πρόεδρος">
Κύριε Επίτροπε, επιτρέψτε μου, με όλο το σεβασμό, να σας ζητήσω να περιμένετε να σας δώσω εγώ το λόγο όταν υποβάλλονται ερωτήσεις. Δεν το λέω μόνο διεκδικώντας το δικό μου ρόλο εδώ αλλά και επειδή όσοι δε γνωρίζουμε τη γλώσσα σας πρέπει να περιμένουμε τους διερμηνείς να ολοκληρώσουν τις ερωτήσεις και τις απαντήσεις. Θα σας παρακαλούσα, λοιπόν, πέρα από την προσπάθεια να δικαιολογήσω το ρόλο μου και το μισθό μου, να περιμένετε να σας δίνω εγώ το λόγο, όπως θα τον δώσω τώρα στην κ. Thors για μία συμπληρωματική ερώτηση ενός λεπτού.

<SPEAKER ID=198 LANGUAGE="SV" NAME="Thors">
Στην πραγματικότητα γνωρίζουμε περισσότερα γι ΄αυτήν την υπόθεση μέσα από αυτά που γράφτηκαν στο World Fisheries&#x02BC; Report τις τελευταίες μέρες, όπου λέγεται ότι σχεδιάζονται αντιτελωνεία και ειδικοί φόροι πρόστιμα. Ελπίζω ότι αυτό που γράφεται στις εφημερίδες είναι αλήθεια, διότι είναι προφανές ότι δεν είναι μόνον οι σκωτσέζοι ιχθυοκαλλιεργητές που έχουν υποφέρει πολύ. Π.χ. στο δικό μας πέλαγος στην Φινλανδία δεν έχει ζητήσει κανείς ούτε ένα μάρκο ως επενδυτική οικονομική βοήθεια από το πρόγραμμα Pesca για ιχθυοκαλλιέργειες, διότι η κατάσταση είναι ότι οι τιμές μειώθηκαν από 25 σε 15 μάρκα / κιλό. Οι εισαγωγές νορβηγικού σολομού διπλασιάστηκαν. Γι΄αυτό αναρωτιέμαι επίσης: Υπάρχουν δυνατότητες αποζημίωσης, μέσω του φόρου πρόστιμο που ευελπιστώ ότι θα επιβληθεί, των ιχθυοκαλλιεργητών για τις ζημιές που υπέστησαν από τις εισαγωγές από την Νορβηγία;

<SPEAKER ID=199 LANGUAGE="EN" NAME="Brittan, Sir Leon">
Η αξιότιμη κυρία έχει απόλυτο δίκιο όταν επισημαίνει - έμμεσα - το γεγονός ότι εάν υιοθετηθούν μέτρα, τα μέτρα αυτά δεν θα είναι υπέρ συγκεκριμένης χώρας ή υπέρ συγκεκριμένης ομάδας αλιέων. Θα είναι μέτρα που θα επιβληθούν από την Ευρωπαϊκή Ένωση σε εκείνους που θα ευρεθούν ένοχοι ντάμπιγκ ή απονομής επιδοτήσεων - εάν επιβληθούν μέτρα - και θα επιβληθούν προς όφελος όλων εκείνων που υποφέρουν από το ντάμπινγκ, διότι το αποτέλεσμα θα είναι ένας δασμός ο οποίος μελλοντικά θα πρέπει να καταβάλλεται από εκείνους που ευρέθησαν ένοχοι ντάμπινγκ ή απονομής επιδοτήσεων.

<SPEAKER ID=200 NAME="Πρόεδρος">
Ερώτηση αριθ. 38 της κ. Glenys Kinnock (H-0261/97).
<P>
Θέμα: Σχέδιο Panam
<P>
Δεδομένων των επιφυλάξεων που εξέφρασε το Ευρωπαϊκό Κοινοβούλιο το 1994 σχετικά με το σχέδιο Panam, έχει λάβει η Επιτροπή επαρκείς διαβεβαιώσεις ότι οι ανησυχίες μας στους κάτωθι τομείς έχουν αντιμετωπισθεί ικανοποιητικά στο πλαίσιο του προτεινόμενου σήμερα σχεδίου; Ζητήθηκε η γνώμη και η πλήρης συμμετοχή των ΜΚΟ; Έχει πραγματοποιηθεί πλήρης περιβαλλοντική μελέτη; Ο θιβετιανός λαός θα είναι ο μόνος που θα επωφεληθεί από το σχέδιο αυτό;

<SPEAKER ID=201 NAME="Brittan, Sir Leon">
Σε κάθε φάση της προετοιμασίας του προγράμματος αυτού υπήρχε συνεννόηση με τις ΜΚΟ που εργάζονται στο Θιβέτ. Πλέον τούτων, εμπειρογνώμονες που είχαν εργαστεί στο παρελθόν με τις ΜΚΟ συνέβαλαν στη διατύπωση του προγράμματος. Οι ΜΚΟ συμμετείχαν πλήρως στην επανεκτίμηση του προγράμματος, η οποία έλαβε χώρα το Σεπτέμβριο του 1995. Έκτοτε, η Επιτροπή έχει διατηρήσει στενές επαφές με τις ΜΚΟ που έχουν δηλώσει συγκεκριμένο ενδιαφέρον για συμμετοχή στο πρόγραμμα.
<P>
Το Σεπτέμβριο του 1995 η αποστολή αξιολόγησης του προγράμματος κατέληξε στο συμπέρασμα ότι τούτο, με τα ειδικά χαρακτηριστικά του σταθεροποίησης της κοίτης των ποταμών, αναδάσωσης και ανάπτυξης των βοσκών, θα έχει επωφελείς επιπτώσεις στο περιβάλλον. Ως τμήμα των βασικών μελετών οι οποίες θα εκτελεστούν αμέσως μετά την έναρξη του προγράμματος προβλέπεται μια πλήρης μελέτη περιβαλλοντικών επιπτώσεων ούτως ώστε να διασφαλιστεί ότι οι επιπτώσεις θα είναι επωφελείς.
<P>
Η Επιτροπή μπορεί να επιβεβαιώσει ότι το πρόγραμμα έχει σχεδιαστεί κατά τέτοιο τρόπο ώστε να διασφαλιστεί ότι θα είναι προς αποκλειστικό όφελος του λαού του Θιβέτ. Έγιναν συνομιλίες με κατοίκους του Θιβέτ υπό συνθήκες που τους επέτρεψαν την ελεύθερη έκφραση της γνώμης τους τόσο κατά τον σχεδιασμό του προγράμματος όσο και κατά τη φάση της αξιολόγησής του και οι κάτοικοι αυτοί θα είναι υπεύθυνοι για τη διαχείριση του προγράμματος, εάν θα προχωρήσει μόλις ολοκληρωθεί, υπό την προϋπόθεση βέβαια ότι έχουν τα προσόντα για τις διάφορες διαχειριστικές θέσεις και θέσεις μηχανικών που προβλέπονται.

<SPEAKER ID=202 LANGUAGE="EN" NAME="Kinnock, Glenys">
Σας ευχαριστώ κύριε Πρόεδρε και ευχαριστώ και εσάς κύριε Επίτροπε. Είμαι βεβαία ότι κατανοείτε το γεγονός πως πρέπει να προλάβω ένα αεροπλάνο για να επιστρέψω στο Ηνωμένο Βασίλειο.
<P>
Με ενδιαφέρουν αυτά που είπατε. Είμαι ευτυχής που είπατε ότι υπήρξε συμμετοχή των ΜΚΟ. Αυτό είναι καλό αλλά παράλληλα είμαι ενήμερη του γεγονότος ότι ορισμένες ζωτικές ΜΚΟ δεν έχουν συμμετάσχει καθόλου. Θα ήθελα να ρωτήσω τον Επίτροπο σε ποιες επακριβώς ΜΚΟ αναφέρεται και θα ήθελα επίσης να μάθω εάν υπήρξε οποιαδήποτε επαφή με τις ΜΚΟ αυτές κατά τους τελευταίους έξι μήνες.
<P>
Θα ήθελα επίσης να πληροφορηθώ για ποιο λόγο η μελέτη περιβαλλοντικών επιπτώσεων θα γίνει κατόπιν της έναρξης του προγράμματος. Ασφαλώς θα ήταν πολύ πιο ορθολογικό εάν γινόταν πριν από την υλοποίησή του δεδομένου ότι με τον τρόπο αυτό θα μπορούσε να αποφευχθεί η εμφάνιση τυχόν δυσκολιών ή απευκταίων καταστάσεων.
<P>
Είμαι επίσης ευτυχής που αναφερθήκατε στον σχεδιασμό του προγράμματος ούτως ώστε να είναι επωφελές για το λαό του Θιβέτ. Αυτό είναι καλό. Θα ήθελα όμως να γνωρίζω επίσης εάν μπορείτε να διασφαλίσετε ότι και η υλοποίηση του προγράμματος, και όχι μόνο ο σχεδιασμός του, θα είναι προς όφελος του λαού του Θιβέτ. Θα ήθελα επίσης να ζητήσω από τον Επίτροπο να διασφαλίσει ότι αυτή θα είναι μια πολύ πιο διαφανής διαδικασία σε σύγκριση με την τελευταία εφαρμογή του προγράμματος αυτού καθώς και ότι όλα τα σχετικά έγγραφα θα είναι διαθέσιμα στο Κοινοβούλιο και σε όλα τα ενδιαφερόμενα μέρη.

<SPEAKER ID=203 LANGUAGE="EN" NAME="Brittan, Sir Leon">
Είμαι ευγνώμων προς την αξιότιμη βουλευτή για το συνεχές ενδιαφέρον της γι' αυτό το πρόγραμμα.
<P>
Θα πρέπει να αρχίσω με την ερώτηση σχετικά με τη μελέτη περιβαλλοντικών επιπτώσεων. Όπως είπα, η μελέτη αυτή προβλέπεται να αποτελέσει τμήμα των βασικών μελετών οι οποίες θα πραγματοποιηούν αμέσως μετά την έναρξη του προγράμματος. Κατά κάποιαν έννοια αυτό θα γίνει πριν από την έναρξη του προγράμματος αλλά, ασφαλώς, δεν μπορεί να εκτελεστεί παρά μόνο ως τμήμα του προγράμματος. Από την άποψη αυτή εκπονείται ευθύς εξ αρχής για να διασφαλίσει ότι κατά την εξέλιξη του προγράμματος δεν θα γίνει τίποτα το οποίο θα χειροτερεύει την κατάσταση σε σύγκριση με ό, τι υπήρχε πριν. Έτσι πιστεύω ότι έχουμε ένα κοινό σκοπό ο οποίος μπορεί να επιτευχθεί με ένα τρόπο που θα είναι αποδεκτός από την αξιότιμη βουλευτή.
<P>
Ασφαλώς συμφωνώ ότι είναι απαραίτητο να διασφαλίσουμε ότι και η υλοποίηση του προγράμματος θα είναι προς όφελος του λαού του Θιβέτ όπως και ο σχεδιασμός του και η παρακολούθηση του προγράμματος αποσκοπεί ακριβώς στην επίτευξη του στόχου αυτού.
<P>
Δεν με ενδιαφέρει τίποτα περισσότερο από τη διαφάνεια και θα συνεχίσω να κρατώ το Κοινοβούλιο πλήρως ενήμερο των διαδικασιών. Τέλος, και ίσως το πιο σημαντικό, τα τελευταία εκκρεμή σημεία τα οποία θα πρέπει να ολοκληρωθούν και χωρίς τα οποία δεν θα μπορούσα να δώσω την τελική μου συγκατάθεση για να ξεκινήσει το πρόγραμμα είναι, πρώτον, ότι θα πρέπει να είμαστε απόλυτα βέβαιοι ότι το πρόγραμμα θα είναι επωφελές στον εθνικό πληθυσμό του Θιβέτ. Δεύτερον, οι ΜΚΟ θα πρέπει να μπορέσουν να συμμετάσχουν στην υλοποίηση του προγράμματος και έτσι έχουμε επαφές με ΜΚΟ όπως οι «γιατροί χωρίς σύνορα» και το «ταμείο διάσωσης των παιδιών» κατά τους τελευταίους έξι μήνες. Αποτελεί πρόθεσή μας να δοθεί η δυνατότητα σ' αυτές τις ΜΚΟ που θέλουν να συμμετάσχουν να μπορέσουν να το κάνουν γεγονός το οποίο, γνωρίζω, ενδιαφέρει πάρα πολύ το αξιότιμο Μέλος.
<P>
Πιστεύω ότι τώρα έχει βεβαιωθεί πως δεν πρόκειται να δώσω την τελική μου συγκατάθεση εάν δεν είμαι απόλυτα ικανοποιημένος πως έτσι πράγματι έχει η κατάσταση.

<SPEAKER ID=204 NAME="Πρόεδρος">
Η ερώτηση αριθ. 39 δε θα απαντηθεί εδώ επειδή το αντικείμενό της περιλαμβάνεται ήδη στην ημερήσια διάταξη της παρούσας περιόδου συνόδου.
<P>
Ερώτηση αριθ. 37 του κ. Richard Howitt, τον οποίο αντικαθιστά ο κ. Cunningham (H-0224/97).
<P>
Θέμα: Δασμοί αντι-ντάμπινγκ στον κλωστοϋφαντουργικό τομέα
<P>
Όσον αφορά την επιβολή δασμών αντι-ντάμπινγκ στο αφινίριστο πανί, που οδήγησε σε άνοδο του κόστους για τις κλωστοϋφαντουργικές επιχειρήσεις στο Ηνωμένο Βασίλειο, συμπεριλαμβανομένης της Greigo στο Benfleet, την εκλογική μου περιφέρεια, με ποιον τρόπο διακρίνει η Επιτροπή τους ευρωπαίους εισαγωγείς που εφαρμόζουν και ελέγχουν τα δεοντολογικά πρότυπα που οι ίδιοι έχουν θεσπίσει εναντίον της παιδικής εργασίας και άλλων παραβιάσεων των αποδεκτών εργασιάκων πρακτικών, από επιχειρήσεις με ελαστικότερη συνείδηση που δεν ελέγχουν την τήρηση παρόμοιων προτύπων από τους προμηθευτές τους;
<P>
Μπορεί επίσης η Επιτρoπή να εξηγήσει πώς εξασφαλίζει ότι το μέτρο αυτό δεν παρεμποδίζει τη θεμιτή εμπορική πρόσβαση ευυπόληπτων παραγωγών από λιγότερο ανεπτυγμένες χώρες στις ευρωπαϊκές αγορές; Προγραμματίζει περαιτέρω μέτρα στο θέμα αυτό;

<SPEAKER ID=205 NAME="Brittan, Sir Leon">
Κατά τη διεξαγωγή των διερευνήσεων αντιντάμπινγκ, συμπεριλαμβανομένης εκείνης στην οποίαν αναφέρεται η ερώτηση σχετικά με τις εισαγωγές αφινίριστων υφασμάτων, η Επιτροπή δεσμεύεται από τις διατάξεις του Κανονισμού του Συμβουλίου (ΕΟΚ) Αριθ. 384/96 ο οποίος αντικατοπτρίζει τις συμφωνιές του ΠΟΕ γι' αυτόν τον τομέα. Το εργαλείο αυτό έχει σχεδιαστεί για να εξουδετερώσει τη στρέβλωση του εμπορίου που προκαλείται από εισαγωγές αγαθών σε μειωμένες τιμές και κατά ακολουθία δεν εμποδίζει τη δίκαιη πρόσβαση στην κοινοτική αγορά παραγωγών από οποιαδήποτε χώρα, ανεπτυγμένη ή όχι.
<P>
Όσον αφορά το θέμα της παιδικής εργασίας, το αναθεωρημένο σχήμα του γενικευμένου κοινοτικού συστήματος δασμολογικών προτιμήσεων, του GSP, μας επιτρέπει να στερήσουμε προσωρινά και εν συνόλω ή εν μέρει τα οφέλη του προτιμησιακού καθεστώτος από τις χώρες εκείνες όπου εφαρμόζονται οι πιο εξοντωτικές μορφές παιδικής εργασίας, δηλ. δουλεία ή καταναγκαστική εργασία.
<P>
Επί πλέον, το σχήμα αυτό προβλέπει τη χορήγηση πρόσθετων προτιμήσεων δηλ. ακόμη πιο μειωμένων δασμών από την 1η Ιανουαρίου του επομένου έτους στις οφελούμενες χώρες οι οποίες σέβονται αποτελεσματικά τις προδιαγραφές ορισμένων συμβάσεων της Διεθνούς Οργάνωσης Εργασίας, συμπεριλαμβανομένης της Σύμβασης 138 για την παιδική εργασία.
<P>
Εν ευθέτω χρόνο η Επιτροπή θα υποβάλει πρόταση για απόφαση του Συμβουλίου σχετικά με τις συμπληρωματικές αυτές προτιμήσεις και τους τρόπους εφαρμογής τους.

<SPEAKER ID=206 LANGUAGE="EN" NAME="Cunningham">
Έχω μια πολύ απλή ερώτηση. Ποιά απάντηση θα μπορούσε άραγε να δώσει ο Επίτροπος σε επιχειρήσεις της εκλογικής μου περιφέρειας όπως η J.W. Wilkinson του Kένταλ και η Stead Mc Alpine του Καρλάϊλ οι οποίες φοβούνται πάρα πολύ ότι η επιβολή αυτών των εξαιρετικά υψηλών δασμών στα αφινίριστα υφάσματα θα δημιουργήσει ανεργία, πληθωρισμό και τεράστιες ζημιές στην κλωστοϋφαντουργική βιομηχανία όχι μόνο του Ηνωμένου Βασιλείου αλλά και ολόκληρης της Ευρωπαϊκής Ένωσης;

<SPEAKER ID=207 LANGUAGE="EN" NAME="Brittan, Sir Leon">
Δεν συμφωνώ με εκείνους που διατυπώνουν αυτή την άποψη μολονότι δεν αμφιβάλλω για την ειλικρίνειά τους. Έχουμε εξετάσει το θέμα πολύ σοβαρά. Καταρχάς θα πρέπει να αποφασίσουμε εάν πράγματι έχει γίνει ντάμπινγκ - και νομίζω ότι είναι σαφές πως έχει γίνει. Στη συνέχεια θα πρέπει να δούμε εάν έχει προκληθεί ζημία στις ευρωπαϊκές βιομηχανίες οι οποίες παράγουν τα προϊόντα τα οποία εισάγονται φθηνά σε τιμές ντάμπινγκ. Είναι επίσης σαφές ότι έχει υπάρξει ζημία.
<P>
Στη συνέχεια θα πρέπει να εξετάσουμε το συνολικό ερώτημα σχετικά με το εάν έχει συμφέρον η Κοινότητα να προχωρήσει και τούτο σημαίνει εάν υπάρχουν άνθρωποι που πρόκειται να υποστούν μεγαλύτερη ζημία από την επιβολή των δασμών σε σύγκριση με εκείνα που πρόκειται να κερδίσουν όσοι υφίστανται αυτόν τον ανταγωνισμό. Είναι δίκαιο να πω ότι έχουμε ολοκληρώσει την εργασία εξέτασης των κοινοτικών συμφερόντων σ' αυτή την περίπτωση με πολύ μεγαλύτερη λεπτομέρεια απ' όσο σε προηγούμενες περιπτώσεις.
<P>
Έχουμε εξετάσει πολύ προσεκτικά τα επιχειρήματα που παρουσίασαν όλοι εκείνοι που πιστεύουν ότι χρειάζονται αυτό το είδος της προστασίας για τη δική τους παραγωγή και, κατά την άποψή μας, συνιστούν ένα αδικαιολόγητο φόβο. Δεν πιστεύουμε ότι το αποτέλεσμα των δασμών θα είναι να τους στερήσει τις δικές τους επιχειρηματικές ευκαιρίες. Εάν πίστευα ότι συνολικά το αποτέλεσμα θα ήταν αρνητικό δεν θα υπέβαλα την πρόταση.

<SPEAKER ID=208 LANGUAGE="EN" NAME="Titley">
Κύριε Επίτροπε, αυτό που γνωρίζω είναι ότι η απόφαση αυτή παραπέμφθηκε στην επιτροπή αντιντάμπιγκ όπου το αποτέλεσμα της ψηφοφορίας ήταν 7 έναντι 7 και με αποχή της Γερμανίας. Μπορείτε να επιβεβαιώσετε ότι έτσι έγινε; Δεύτερον, γνωρίζω ότι έχει διαβιβαστεί στα κράτη μέλη για διαβουλεύσεις. Μπορείτε να με ενημερώσετε πόσο αναμένετε ότι θα διαρκέσει αυτή η διαδικασία; Θα συνεχίσουν άραγε να επιβάλλονται οι δασμοί αντιντάμπιγκ κατά τη διάρκεια αυτής της περιόδου διαβουλεύσεων μέχρι τελικά να καταλήξετε σε κάποια απόφαση;
<P>
Εάν τελικά το Συμβούλιο των Υπουργών δεν κάνει δεκτή την επιβολή δασμών αντιντάμπινγκ, υπάρχει άραγε θέμα αποζημίωσης των επιχειρήσεων εκείνων που θα έχουν υποστεί ζημιά; Τέλος, δοθέντος ότι η επίπτωση των δασμών αντιντάμπιγκ ήταν να στρεβλώσουν την αγορά στη βιομηχανία κλωστοϋφαντουργίας και στις σχέσεις μεταξύ νηματουργών, υφαντών και φινιριστών και ότι οι ευρωπαίοι φινιριστές έχουν βρεθεί σε σοβαρά μειονεκτική θέση λόγω των δασμών αυτών, δεν υπάρχει άραγε περίπτωση επιβολής παρόμοιων δασμών σε ολόκληρη την κλωστοϋφαντουργική βιομηχανία και όχι μόνο σε ένα τμήμα της;

<SPEAKER ID=209 LANGUAGE="EN" NAME="Brittan, Sir Leon">
Δε συμφωνώ με το τελευταίο σημείο. Δεν αποδέχομαι ότι είναι δυνατό να επιβληθούν δασμοί αντιντάμπινγκ σε σχέση με προϊόντα για τα οποία δεν έχουν υποβληθεί διαμαρτυρίες. Κάτι τέτοιο δεν μπορεί να γίνει. Όσον αφορά τη διαδικασία, δεν είναι δεοντολογικό να προβώ εγώ σε σχόλια αναφορικά με τις επιτροπές στις οποίες αναφέρεται το αξιότιμο μέλος. Είναι αρμοδιότητα της Επιτροπής να υποβάλλει πρόταση στο Συμβούλιο μέχρι τις 20 Απριλίου. Αυτό θα γίνει. Το Συμβούλιο πρέπει να αποφασίσει μέσα σε ένα μήνα, δηλ. μέχρι τις 20 Μαΐου, εάν πρέπει να ληφθούν μέτρα.

<SPEAKER ID=210 LANGUAGE="EN" NAME="Smith">
Σας ευχαριστώ κύριε Επίτροπε για την απάντησή σας. Θα θυμόσαστε ότι πριν από τρεις εβδομάδες στην Επιτροπή Εξωτερικών Οικονομικών Σχέσεων σας είχα απευθύνει την ίδια ακριβώς ερώτηση στηριζόμενος σε ένα άρθρο που δημοσιεύθηκε στους Financial Times . Είπατε ότι οι Financial Times ήταν ένοχοι δημοσίευσης ενός αμφιλεγομένου άρθρου. Εξακολουθείτε να διατηρείτε αυτή την άποψη ή το άρθρο των Financial Times ήταν ακριβές;
<P>
Είπατε ότι έχετε εκτελέσει όλες τις δοκιμασίες που έχουν σχέση με το ντάμπινγκ. Σ' αυτές συμπεριλαμβάνεται το ότι πρέπει να αποδειχθεί ζημία. Ίσως να μας βοηθούσε εάν γνωρίζαμε ποιος είναι εκείνος που έχει υποστεί ζημία διότι, όπως είπαν οι συνάδελφοι, οι πληροφορίες που εμείς λαμβάνουμε λένε ότι ορισμένα τμήματα της βιομηχανίας μπορούν να επηρεαστούν αρνητικά και η απασχόληση να υποστεί ζημία.

<SPEAKER ID=211 LANGUAGE="EN" NAME="Brittan, Sir Leon">
Αντί να συγκεντρώσω την προσοχή μου στους Financial Times , παρόλο ότι είναι μια αξιόλογη εφημερίδα, θα ήθελα να συγκεντρωθώ στα πραγματικά ζητήματα τα οποία έθεσε ο αξιότιμος βουλευτής. Όλοι γνωρίζουμε ότι σκοπός του χθεσινού φύλλου της εφημερίδας, όσο αξιόλογη κι' αν είναι, δεν είναι τίποτα άλλο από το να τυλίγει ψάρια. Συνεπώς δεν νομίζω ότι χρειάζεται να επανέλθουμε στους Financial Times . Η ουσία όμως της ερωτήσεως είναι σημαντική.
<P>
Η απάντηση είναι ότι οι δασμοί αυτοί δεν προτείνονται έτσι τυχαία επειδή η Επιτροπή δεν είχε να κάνει κάτι άλλο, αλλά επειδή έχει υποβληθεί κάποια διαμαρτυρία. Η διαμαρτυρία έγινε εκ μέρους εκείνων που παράγουν προϊόντα αντίστοιχα εκείνων που εισάγονται. Οι άνθρωποι αυτοί διαμαρτύρονται ότι το προϊόν αυτό έχει εισαχθεί σε τιμές ντάμπινγκ γεγονός που είναι καταστροφικό για τις νόμιμες επιχειρήσεις τους.
<P>
Εμείς δεν έχουμε κανένα λόγο να επέμβουμε στο δίκαιο εμπόριο. Αυτός είναι ο λόγος για τον οποίο είπα ότι η πρώτη δοκιμή είναι: έχει πράγματι υπάρξει ντάμπινγκ; Είναι οι τιμές τιμές ντάμπινγκ; Το δεύτερο ερώτημα είναι: έχει άραγε επηρεαστεί η βιομηχανία ή διατρέχει τον κίνδυνο να επηρεαστεί, στο οποίο η απάντηση είναι 'ναι'. Το τρίτο ερώτημα είναι: υπάρχουν άλλοι, είτε καταναλωτές είτε άλλες βιομηχανίες, που θα μπορούσαν να επηρεαστούν αρνητικά και σε χειρότερο βαθμό από εκείνους που υπέβαλαν τη διαμαρτυρία; Έχουμε εξετάσει πολύ προσεκτικά αυτό το τρίτο σημείο. Η Επιτροπή διαπιστώνει ότι δεν υπάρχουν επαρκή στοιχεία για να αιτιολογηθεί συμπέρασμα ότι θα υπάρξει ζημία που θα μπορούσε να δικαιολογήσει μη παρέμβαση έστω κι' αν φαίνεται ότι έχει στοιχειοθετηθεί η αρχική περίπτωση ντάμπινγκ, τόσο αναφορικά με το γεγονός ότι αποτελεί ντάμπινγκ αυτό καθ' εαυτό όσο και για τις επιπτώσεις που προκαλεί.

<SPEAKER ID=212 NAME="Πρόεδρος">
Ευχαριστώ, ευχαριστώ πολύ κύριε Επίτροπε πρώτα για τις απαντήσεις σας και, κατά δεύτερο λόγο, για την υπομονή σας με την Προεδρία αυτή που, πολλές φορές, διέκοψε το ρυθμό του βρετανικού Κοινοβουλίου, τον οποίο προσπαθήσατε να επιβάλετε στις ερωτήσεις και στις απαντήσεις. Λάβετε, όμως, υπόψη σας πως οι έντεκα γλώσσες εργασίας μας συνεπάγονται ορισμένους αναγκαστικούς περιορισμούς.

<SPEAKER ID=213 NAME="Πρόεδρος">
Ερώτηση αριθ. 40 του κ. Gerard Collins (H-0246/97).
<P>
Θέμα: Περιφερειακή πολιτική στην Ιρλανδία
<P>
Ενόψει της συνολικής ανάπτυξης της ιρλανδικής οικονομίας και με στόχο την αξιολόγηση των τμημάτων της χώρας που θα δικαιούνται καθεστώτος ΣSτόχου 1 μετά το 1999, η Επιτροπή έχει προβεί σε έρευνα σχετικά με τις ανισότητες στην οικονομική ανάπτυξη μεταξύ των διαφόρων περιφερειών ή υποπεριφερειών εντός της Ιρλανδίας και, εάν όχι, προτίθεται τώρα να προβεί σε μια τέτοιου είδους έρευνα ως ζήτημα επείγουσας ανάγκης;

<SPEAKER ID=214 NAME="Wulf-Mathies">
Kύριε Πρόεδρε, ολόκληρη η ιρλανδική επικράτεια αποτελεί μία και μόνη περιοχή του επιπέδου Nuts II για τα διαρθρωτικά ταμεία. Eπειδή η δυνατότητα ενίσχυσης, υπό το καθεστώς του στόχου 1, καθορίσθηκε στο επίπεδο Nuts II, θα πρέπει αυτή να κριθεί με τη βοήθεια στατιστικών στοιχείων που θα υποβληθούν για ολόκληρη την Iρλανδία και όχι να την κρίνουμε στηριζόμενοι σε περιφερειακές ή υποπεριφερειακές στατιστικές.
<P>
H Eπιτροπή, ωστόσο, πρόσφατα ανέθεσε για πρώτη φορά, μέσω του EUROSTAT, τη διενέργεια εκτιμήσεων, για το ακαθάριστο κατά κεφαλήν εγχώριο προϊόν των ιρλανδικών περιφερειών σε επίπεδο κριτηρίων του Nuts III, με εφαρμογή της λεγόμενης μεθόδου ESVG, για τους Γενικούς Λογαριασμούς. Σύμφωνα με τις εκτιμώμενες τιμές και για τη χρονική περίοδο 1992 έως 1994, μερικές περιφέρειες της Iρλανδίας θα πρέπει να βρίσκονται κάτω από το όριο του 75 % του κοινοτικού μέσου όρου, για το κατά κεφαλήν ακαθάριστο εγχώριο προϊόν. Bεβαίως οι τιμές αυτές έχουν παρουσιάσει αισθητή άνοδο για το 1995, χάρη στην υψηλή εθνική ανάπτυξη, ύψους 8 % περίπου.
<P>
Eπιτρέψτε μου όμως να επισημάνω και πάλι ότι αυτές οι εκτιμώμενες τιμές, στο επίπεδο του Nuts III, δε συμφωνούν με τα κριτήρια της δυνατότητας ενίσχυσης του στόχου 1, που γίνονται στο επίπεδο του Nuts II.

<SPEAKER ID=215 LANGUAGE="EN" NAME="Collins, Gerard">
Τις ειλικρινείς μου ευχαριστίες στην Επίτροπο για την απάντησή της. Μπορεί να μας πει ποιές πληροφορίες έχει και μπορεί άραγε να μας τις κάνει διαθέσιμες αναφορικά με τα επίπεδα ανάπτυξης στις διάφορες υποπεριφέρειες της χώρας; Μπορεί να μας πει μέχρι ποίου βαθμού έχουν γίνει συζητήσεις με την ιρλανδική κυβέρνηση σχετικά με τη δυνατότητα υποδιαίρεσης της Ιρλανδίας σε ένα αριθμό περιφερειών μέσα στο πλαίσιο του προγράμματος περιφερειακής πολιτικής το οποίο αναμένεται να ακολουθήσει το παρόν όταν αυτό λήξει το 1999;
<P>
Μπορεί άραγε να μας ενημερώσει για τα σχετικά χρονοδιαγράμματα που θα χρειαστούν για την Ιρλανδία - αυτή τη στιγμή μια χώρα μονοζωνική όσον αφορά το καθεστώς Στόχου 1 - ούτως ώστε να διαιρεθεί σε περισσότερες από μία περιφέρειες με συνέπεια περιοχές στα δυτικά της Ιρλανδίας, από το Ντόνεγκαλ παραλιακά μέχρι το Νότιο Κέρρυ ή το Δυτικό Κορκ, να συνεχίσουν να θεωρούνται ως περιφέρειες Στόχου 1 και από το μετά το 1999 πρόγραμμα;

<SPEAKER ID=216 LANGUAGE="DE" NAME="Wulf-Mathies">
Kύριε Πρόεδρε, μέχρι τώρα δεν υπάρχει καμιά αίτηση και παράκληση, εκ μέρους της ιρλανδικής κυβέρνησης, για να αλλάξει κάτι στη κατανομή Nuts. Αλλωστε κάτι τέτοιο θα προϋπέθετε ανάλογες διοικητικές μεταβολές, και νομίζω πως, για την περίοδο ενίσχυσης μέχρι το 1999, η μέχρι τώρα ρύθμιση είναι αναμφισβήτητα πιο συμφέρουσα για την Iρλανδία.
<P>
Eίναι αλήθεια ότι, σύμφωνα με τους αριθμούς που έχουμε στη διάθεσή μας, οι border countries βρίσκονται περίπου στο 66 %, οι mid east στο 58 %, οι midland στο 69 % και οι west στο 78 %. Aλλά όπως είπαμε, είναι αριθμοί του 1994 και η καινούρια διαρθρωτική περίοδος αρχίζει το 2000. Aν η ανάπτυξη συνεχιστεί με την ίδια επιτυχία, τότε βλέπετε κι εσείς πως οι αριθμοί αυτοί δεν απέχουν τόσο πολύ από το 75 %. Δεν υπάρχουν μέχρι τώρα προτάσεις της ιρλανδικής κυβέρνησης για να ενεργήσουμε διαφορετικά. Σε περίπτωση, όμως, που υποβάλλονταν τέτοιες προτάσεις, η Eπιτροπή θα τις εξέταζε, όπως και τις προτάσεις και άλλων κρατών μελών.

<SPEAKER ID=217 NAME="Πρόεδρος">
Ερώτηση αριθ. 41 του κ. Hans Lindqvist (H-0258/97).
<P>
Θέμα: Πιο αποτελεσματικά διαρθρωτικά ταμεία
<P>
Η καθημερινή διαχείριση των ενισχύσεων από τα διαρθρωτικά ταμεία της ΕΕ είναι εντόνως επικριτέα λόγω των γραφειοκρατικών διατυπώσεων και των καθυστερήσεων στην εκταμίευση της βοήθειας. Η ΕΕ εισπράττει επίσης χρήματα αναιτίως από τα κράτη μέλη, υπό μορφήν συνεισφορών προς την ΕΕ, και έπειτα τα επιστρέφει στα κράτη υπό μορφήν ενισχύσεων από τα διαρθρωτικά ταμεία. Δεν θα ήταν ίσως προτιμότερο να μειωθούν οι συνεισφορές των κρατών μελών και να τους επιτραπεί να οργανώνουν και να χρηματοδοτούν μόνα τους τα διαρθρωτικά τους μέτρα;
<P>
Πώς προτίθεται η Επιτροπή να απλοποιήσει τη χορήγηση ενισχύσεων προς τις αραιοκατοικημένες και τις απομακρυσμένες περιοχές περιορίζοντας συγχρόνως τη γραφειοκρατία και αποφεύγοντας να δίνει χρήματα με το ένα χέρι και να τα παίρνει πίσω με το άλλο;

<SPEAKER ID=218 NAME="Wulf-Mathies">
Kύριε Πρόεδρε, κύριε βουλευτή, στο άρθρο 130A της Συνθήκης της Eυρωπαϊκής Ένωσης, καθορίζεται σαφώς ο στόχος της οικονομικής και κοινωνικής συνοχής. H Kοινότητα έθεσε σαν στόχο της, να μειώσει, κυρίως, τις ανισότητες ανάπτυξης μεταξύ των διαφόρων περιοχών, καθώς και την υστέρηση που παρουσιάζουν οι πιο έντονα μειονεκτικές περιοχές, συμπεριλαμβανομένων και των περιοχών της υπαίθρου O στόχος αυτός ισχύει και για τις ευημερούσες, σχετικά, χώρες μέλη και τις μειονεκτικές περιφέρειές τους.
<P>
Σύμφωνα με το άρθρο 130B, τα διαρθρωτικά ταμεία και το Tαμείο Συνοχής είναι τα χρηματοδοτικά όργανα, με τα οποία η Kοινότητα στηρίζει τις προσπάθειες ενίσχυσης της οικονομικής και κοινωνικής συνοχής. Oι πόροι, για τη χρονική περίοδο 1994-1999, εγκρίθηκαν από το Eυρωπαϊκό Kοινοβούλιο το Δεκέμβριο του 1992. Oι στόχοι και τα καθήκοντα των διαρθρωτικών ταμείων, καθώς και η διαδικασία των παρεμβάσεων, συμπεριλαμβανομένων και των διατάξεων για τη δημοσιονομική διεκπεραίωση, αποφασίσθηκαν ομόφωνα. H πολυπλοκότητα των διοικητικών διαδικασιών και ο απαιτούμενος χρόνος μέχρι την καταβολή των πιστώσεων, είναι, εν μέρει, συνέπεια της ανάγκης να εξασφαλιστεί μια αποτελεσματική οικονομική διαχείριση, ένας αποτελεσματικός έλεγχος των δαπανών και μια αξιολόγηση, πράγματα άλλωστε που απαιτεί ο ευρωπαίος φορολογούμενος. Συχνά, όμως, οφείλονται και σε υπερβολικά χρονοβόρες διαδικασίες λήψης αποφάσεων μέσα στις υπηρεσίες της Eπιτροπής, με τις οποίες θα ασχοληθούμε στο πρόγραμμα SEM 2000, αλλά και σε αδυναμίες στις διοικήσεις των κρατών μελών και των δημοσιονομικών διαδικασιών στα κράτη μέλη, που έχουν σαν αποτέλεσμα να εμφανίζονται καθυστερήσεις στη μεταφορά των πιστώσεων από το κεντρικό στο περιφερειακό και το τοπικό επίπεδο. Eπειδή τα διαρθρωτικά ταμεία συγχρηματοδοτούν ήδη εθνικά μέτρα, και μόνο από το γεγονός αυτό προκύπτει πως η εθνική διαρθρωτική πολιτική δεν είναι, κατά κανόνα, και πιο αποτελεσματική.
<P>
Eκτός τούτου η κοινοτική χρηματοδότηση εξυπηρετεί πρόσθετα στρατηγικά έργα, τα οποία διαφορετικά είτε δε θα μπορούσαν να υλοποιηθούν, είτε θα υλοποιούνταν πολύ αργότερα. H έκθεση συνοχής, παρουσιάζει σημαντικές επιτυχίες της ευρωπαϊκής διαρθρωτικής πολιτικής, στις ασθενέστερες και μειονεκτικές περιφέρειες της EE. Περιέχει όμως και τους προσανατολισμούς για το μέλλον, ούτως ώστε οι ευρωπαϊκοί πόροι, μελλοντικά, να χρησιμοποιούνται με ακόμη μεγαλύτερη αποτελεσματικότητα και περισσότερη διαφάνεια, ώστε, λόγω των λιγοστών χρηματοδοτικών πόρων, να γίνεται πιο συγκεντρωμένη ενίσχυση, να απλοποιούνται οι διαδικασίες και να ενισχύεται ο επιτυχημένος προσανατολισμός.
<P>
Aυτό ισχύει για όλους τους στόχους ενίσχυσης των διαρθρωτικών ταμείων, και συνεπώς και για τις αγροτικές και απομακρυσμένες, αραιοκατοικημένες περιοχές ενίσχυσης που αναφέρατε, αξιότιμε βουλευτή κύριε Lindqvist. H Eπιτροπή θα υποβάλει τις προτάσεις της για την αναθεώρηση της διαρθρωτικής πολιτικής, στα πλαίσια του πακέτου Σαντέρ για τα διαρθρωτικά ταμεία, στις αρχές του 1998.

<SPEAKER ID=219 LANGUAGE="SV" NAME="Lindqvist">
Ευχαριστώ πολύ για την εκτενή απάντηση. Η ιδέα μου να μην στέλνονται ίσως χρήματα από τα κράτη μέλη στην ΕΕ και από ΄κει πίσω ξανά άσκοπα, αλλά, όπως έχω προτείνει, να μειωθεί ίσως η συνδρομή και αντ΄αυτού να επιτραπεί στις χώρες να κρατήσουν αυτά τα χρήματα, είναι μιά ιδέα μεταξύ πολλών άλλων.
<P>
Μιά άλλη ιδέα θα ήταν να ενέκρινε η ΕΕ κάποιες βασικές αρχές για π.χ. τις θέσεις εργασίας, προγράμματα ολοκλήρωσης μεταξύ διαφόρων χωρών, δηλ. συνεργασία ολοκλήρωσης, και το περιβάλλον, τις βασικές αρχές για τις οποίες θα χρησιμοποιηθούν τα διαρθρωτικά ταμεία, με σκοπό φυσικά την την εξομάλυνση των περιφερειακών αδικιών.Τα κράτη μέλη όμως θα αποφάσιζαν τα ίδια, απολύτως, εντός αυτών των πλαισίωνγια το πως θα χρησιμοποηθούν αυτά τα χρήματα.
<P>
Μιά τρίτη ιδέα θα ήταν να υπήρχε καλύτερος συντονισμός μεταξύ της οικονομικής βοήθειας της ΕΕ και της εθνικής οικονομικής βοήθειας, ..χ. μέσω του να αποφασίζουν τα τοπικά άμεσα εκλεγμένα όργανα, όπως τα νομαρχιακά συμβούλια στην Σουηδία, και οι δήμοι για το πως θα χρησιμοποιούνται οι πόροι. Θα ήμουν ευγνώμων για έναν σχολιασμό αυτών των προτάσεων.

<SPEAKER ID=220 LANGUAGE="DE" NAME="Wulf-Mathies">
Kατ' αρχήν, όπως γνωρίζετε, ούτε η Eυρωπαϊκή Ένωση ούτε και η Eπιτροπή, έχουν αρμοδιότητα στη φορολογική πολιτική. Φυσικά και μπορεί κανείς να κάνει περιφερειακή ενίσχυση μέσω της φορολογικής πολιτικής, μόνον που αυτό δεν είναι μέρος της κοινοτικής περιφερειακής πολιτικής.
<P>
Eκτός τούτου, κύριε βουλευτή, η εταιρική προσέγγιση της διαρθρωτικής πολιτικής προβλέπει επακριβώς αυτό που ζητάτε, το να παίρνονται δηλαδή επιτόπου αποφάσεις για έργα. Yπάρχουν συνοδευτικές επιτροπές, όπου εκπροσωπούνται οι περιφερειακοί και τοπικοί φορείς τοπικής αυτοδιοίκησης, και στις οποίες γίνεται επιλογή των έργων. Tο γεγονός ότι η Φιλανδία και η Σουηδία, με τις δεσμεύσεις των πιστώσεων και με τις πληρωμές, δεν έχουν φθάσει μέχρι τώρα σε επίπεδο που να αντιστοιχεί στο μέσο όρο της Ένωσης, έχει σχέση και με το ότι εμείς, στον τομέα αυτό, θα πρέπει από κοινού να διανύσουμε μια περίοδο μάθησης, η οποία, κατά τα άλλα, έχει και θετικά αποτελέσματα, και οφείλεται ειδικά στην ενίσχυση της εταιρικής σχέσης. Eταιρική σχέση, όμως, σημαίνει το να συνεισφέρουν όλοι, και νομίζω πως οι εμπειρίες της Eυρωπαϊκής Ένωσης και της Eπιτροπής, για την ανάπτυξη της περιφερειακής διαρθρωτικής πολιτικής στη Φιλανδία και τη Σουηδία, ήταν πέρα για πέρα επωφελείς. Aυτό δείχνουν, εν πάση περιπτώσει, και οι πάρα πολλές συζητήσεις που κάναμε επί τόπου.

<SPEAKER ID=221 LANGUAGE="SV" NAME="Wibe">
Έχω μιά πολύ ειδική ερώτηση πρός τον Επίτροπο. Έχω ασκήσει κριτική στα διαρθρωτικά ταμεία από μιά ιδιαίτερη οπτική, συγκεκριμένα ότι τα έσοδα στις διάφορες περιοχές υπολογίζονται με μέτρο το κατά κεφαλήν ΑΕΠ και δεν ρυθμίζεται αυτό με το επίπεδο της αγοραστικής δύναμης. Διότι αν ρυθμιστεί με το επίπεδο των τιμών στις διάφορες χώρες, οι διαφορές μεταξύ περιοχών και μεταξύ χωρών μειώνονται σημαντικά. Είναι αυτό κάτι ου ο Επίτροπος το έχει σκεφτεί και εντάσσεται ίσως στην βελτίωση για την οποία μιλάτε τώρα;

<SPEAKER ID=222 LANGUAGE="DE" NAME="Wulf-Mathies">
Kύριε βουλευτή, είναι αλήθεια βέβαια ότι το ακαθάριστο εθνικό προϊόν βασίζεται στις εκάστοτε ισοτιμίες της αγοραστικής δύναμης, κι αυτό σημαίνει ότι αυτό ακριβώς το γεγονός λαμβάνεται σήμερα υπόψη. Γενικώς, μπορεί κανείς θαυμάσια να μαλώνει πάντα, για όλα τα κριτήρια που θέτει ως βάση. Aυτό που αποτελεί βασικό επιχείρημα και που μερικές φορές δε λαμβάνεται υπόψη, είναι το γεγονός ότι μόνο ένα μέρος από τα κριτήρια, περιφερειακού επιπέδου, μπορούμε να τα εφαρμόσουμε πανευρωπαϊκά και να τα συγκρίνουμε. Γι' αυτό, επίσης, καθορίζονται λ.χ. και ορισμένα κριτήρια, ειδικά όταν πρόκειται για περιφερειακή ανάπτυξη και όχι μόνο για εθνικούς μέσους όρους.

<SPEAKER ID=223 NAME="Πρόεδρος">
Ερώτηση αριθ. 42 του κ. Gary Titley (H-0262/97).
<P>
Θέμα: Πολιτική για τα διαρθρωτικά ταμεία μετά το 1999
<P>
Θα μπορούσε η Επιτροπή να μας πληροφορήσει ποιά πρόοδος έχει σημειωθεί στο πλαίσιο των διαβουλεύσεών της σχετικά με τον τρόπο λειτουργίας των διαρθρωτικών ταμείων της Ευρωπαϊκής Ένωσης μετά το 1999;

<SPEAKER ID=224 NAME="Wulf-Mathies">
Kύριε Titley, θα ήθελα, κατ' αρχήν, να καταστήσω σαφές ότι η Eπιτροπή θα υποβάλει τις προτάσεις της σχετικά με το πακέτο Σαντέρ, και συνεπώς και για τις βασικές αποφάσεις για τη μελλοντική διαρθρωτική ενίσχυση της Kοινότητας, μετά το τέλος της Διακυβερνητικής Διάσκεψης, τον Iούλιο του 1997 και ότι αυτή τη στιγμή βρισκόμαστε στην Eπιτροπή, σε μια εσωτερική διαδικασία συζήτησης.
<P>
Eπειδή υποθέτω ότι η ερώτησή σας αναφέρεται λίγο και στη χρονική καθυστέρηση και στο χρονικό παράγοντα που έπαιξε κάποιο ρόλο, κυρίως για την περίοδο ενίσχυσης 1994 έως 1999, θα προσθέσω ότι, με το χρονικό σχεδιασμό που έχουμε κάνει τώρα, είμαστε σαφώς σε θέση ακόμη και το 1998, ει δυνατόν, μετά την απόφαση για το πακέτο Σαντέρ, να εγκρίνουμε τις προτάσεις για τους νέους κανονισμούς των διαρθρωτικών ταμείων, ούτως ώστε τα κράτη μέλη να έχουν, μετά, ένα χρόνο περίπου, για να μπορέσουν να προετοιμάσουν, κατά το δυνατόν καλύτερα, τα προγράμματά τους και να τα υποβάλλουν έγκαιρα.
<P>
Oι προτάσεις που θα κάνει η Eπιτροπή, θα προσανατολίζονται, κατ' αρχήν, στα αποτελέσματα της έκθεσης συνοχής και, δεύτερον, στις συζητήσεις του λεγόμενου φόρουμ συνοχής, που θα λάβει χώρα στο τέλος του μήνα, με συμμετοχή και του Eυρωπαϊκού Kοινοβουλίου. Θα πρέπει να περιμένουμε μέχρις ότου υπάρξουν συγκεκριμένες προτάσεις, οι οποίες, στη συνέχεια, θα μπορέσουν να συζητηθούν λεπτομερώς στο Kοινοβούλιο.

<SPEAKER ID=225 LANGUAGE="EN" NAME="Titley">
Ευχαριστώ την Επίτροπο για την απάντησή της. Έχω δύο ερωτήματα. Πρώτον, τα ποσοστά ανεργίας αποτελούν ένα σημαντικό στοιχείο στην απόφαση επιλεξιμότητας για τα διαρθρωτικά ταμεία. Έχει λάβει η Επιτροπή παραστάσεις από την κυβέρνηση του Ηνωμένου Βασιλείου σχετικά με το ότι οι επίσημες στατιστικές ανεργίας του ΗΒ αποτελούν αναποτελεσματικό τρόπο λήψης απόφασης σχετικά με την επιλεξιμότητα για τα διαρθρωτικά ταμεία διότι αποκρύπτουν την πραγματική ανεργία; Γνωρίζω ότι η Επιτροπή έχει λάβει παρόμοιες παραστάσεις.
<P>
Δεύτερον, για να αποφασίσει το μέλλον των περιφερειών Στόχου 2 θα λάβει άραγε υπόψη της η Επιτροπή το γεγονός ότι οι περιφέρειες του Στόχου 2 οι οποίες έχουν λάβει υποστήριξη ασχολήθηκαν με το πρόβλημα της βιομηχανικής υποβάθμισης αλλά ακόμη δεν μπορούν να δείξουν παραγωγή προστιθέμενης αξίας και συνεπώς θα πρέπει να συνεχίσουν να έχουν υποστήριξη και πέραν από το 1999 εάν θέλουμε να αναζωογονήσουν τις παραδοσιακές βιομηχανικές περιφέρειες;

<SPEAKER ID=226 LANGUAGE="DE" NAME="Wulf-Mathies">
Kύριε βουλευτή, καταλαβαίνετε ότι τέτοιες προτάσεις δε γίνονται, πιθανώς, από τη βρετανική κυβέρνηση. Πήρα βέβαια έγγραφα από επιστημονικά ιδρύματα, που αναφέρονται στη μαρτυρική ισχύ των στατιστικών ανεργίας στο Hνωμένο Bασίλειο. Θα ασχοληθούμε ασφαλώς και μ' αυτά τα θέματα Στατιστικής. Σας παρακαλώ μόνο να αναλογισθείτε ότι έχουμε, φυσικά, πανευρωπαϊκές στατιστικές για τους ανέργους και ότι υπάρχουν συμφωνίες για το ποιες πτυχές θα πρέπει να λαμβάνονται υπόψη. Σίγουρα, στα πλαίσια της συζήτησης, θα εξετάσουμε και κατά πόσον το στατιστικό υλικό μας έχει αρκετή μαρτυρική ισχύ, προκειμένου να μπορέσουμε να κρίνουμε λογικά και τα προβλήματα μιας μελλοντικής ενίσχυσης.
<P>
Όσον αφορά το θέμα του στόχου II, παρακαλώ να δείξετε κατανόηση για το ότι δεν μπορώ από τώρα να δώσω, για μεμονωμένους στόχους, εγγύηση ότι θα υπάρχουν και μελλοντικά. Θα πρέπει να συζητήσουμε για το συνολικό πακέτο της διαρθρωτικής ενίσχυσης, και θα πρέπει να συζητήσουμε και για τα κριτήρια που θέλουμε να βάλουμε σαν βάση. Kατά την άποψή μου, υπάρχει γενικώς η ανάγκη και μελλοντικά, στη διαρθρωτική πολιτική, να μην ενισχύονται μόνο οι διαρθρωτικά αδύναμες, μειονεκτικές περιοχές στα αποκαλούμενα φτωχά κράτη μέλη, αλλά να συνεχίζει να επιδεικνύεται ευρωπαϊκή αλληλεγγύη και για τα προβλήματα της διαρθρωτικής αλλαγής στα πλουσιότερα κράτη μέλη. Aλλά το αν, το πότε και το με ποια μορφή θα γίνει κάτι τέτοιο, θα πρέπει να συζητηθεί στο γενικό πλαίσιο της διαρθρωτικής αναθεώρησης.

<SPEAKER ID=227 LANGUAGE="EN" NAME="McCarthy">
Θα ήθελα να ρωτήσω την Επίτροπο σχετικά με μιαν άλλη πτυχή της εξέτασης των κριτηρίων ανεργίας. Μόλις ψηφίσαμε στην Επιτροπή Περιφερειακής Πολιτικής για την έκθεσή μου σχετικά με την υλοποίηση των ταμείων στο ΗΒ και γνωρίζουμε πολύ καλά ότι στο ΗΒ τα ποσοστά απασχόλησης είναι υψηλότερα. Σ' αυτή την περίπτωση δεν αναφέρομαι στην κρυφή ανεργία αλλά στο γεγονός ότι το ΗΒ είναι η χώρα που δημιουργεί τον μεγαλύτερο αριθμό θέσεων χαμηλόμισθης μερικής εργασίας.
<P>
Το γεγονός αυτό ασφαλώς στρεβλώνει τα κριτήρια της απασχόλησης και εν συνεχεία τα ποσοστά της ανεργίας. Κατά συνέπεια έχουμε ψηφίσει για να ζητήσουμε ότι στη μελλοντική έγκριση κριτηρίων επιλογής για την περίπτωση του Ηνωμένου Βασιλείου η Επιτροπή θα πρέπει να λαμβάνει υπόψη της τις βιομηχανικές μεταβολές, το ΑΕγχΠ και τη σχέση μεταξύ των μειούμενων ποσοστών ανεργίας και της μη βιώσιμης απασχόλησης σε τομείς χαμηλόμισθης μερικής εργασίας.
<P>
Διερωτώμαι εάν η Επίτροπος θα μπορούσε να μας πει εάν είναι δυνατόν να εξετάσουμε τα κριτήρια αυτά με διασταυρωτικό συγκριτικό τρόπο διότι φοβούμαι ότι δεν θα εκπληρώνουμε τα κριτήρια του Στόχου 1 για το πρωτογενές ΑΕγχΠ αλλά και ούτε θα είμαστε επιλέξιμοι σύμφωνα με τις συγκεκριμένες στατιστικές ανεργίας για το Στόχο 2 μετά το 1999, στην οποία περίπτωση θα πέσουμε στο κενό ανάμεσα στα δύο αυτά.

<SPEAKER ID=228 LANGUAGE="DE" NAME="Wulf-Mathies">
Kυρία McCarthy, φυσικά και θα εξετάσουμε προσεκτικά τις πληροφορίες που μας στέλνονται για την εξέλιξη της ανεργίας στα κράτη μέλη. Aλλά είναι σαφές ότι θα πρέπει να καθορίσουμε τα κριτήρια που θα εξασφαλίζουν μια γενική συγκρισιμότητα και ότι, μελλοντικά, δε θα μπορούμε να στηρίζουμε τα κριτήρια επιλογής σε ειδικές ποσοστώσεις για ορισμένες χώρες. Γι' αυτό και παρακαλώ να δείξετε κατανόηση για το ότι θα πρέπει να ελέγξουμε τις πληροφορίες που παίρνουμε, ως προς τη γενική ισχύ τους και ότι, γενικώς, θα πρέπει να αναφερόμαστε στις στατιστικές του EUROSTAT, διότι μόνο αυτές εξασφαλίζουν μια έντιμη σύγκριση, αφού βασίζονται εκάστοτε στα ίδια βασικά δεδομένα.

<SPEAKER ID=229 LANGUAGE="ES" NAME="Pomιs Ruiz">
Κυρία Wulf-Mathies, περιμένουμε να ακούσουμε ποια θα είναι τα κριτήρια για τα διαρθρωτικά ταμεία στο μέλλον, στο πλαίσιο της διεύρυνσης της Κοινότητας με τη συμμετοχή φτωχότερων χωρών. Επικροτώ το συνδυασμό της ενίσχυσης προς εκείνους που τη χρειάζονται περισσότερο με τη διατήρηση της εσωτερικής αλληλεγγύης, εντός Ευρωπαϊκής Ένωσης, προς τις περιοχές που αντιμετωπίζουν διαρθρωτικά προβλήματα τα οποία οδηγούν στην ανεργία, για χώρες με ανεπτυγμένη οικονομία.
<P>
Στις μελέτες που έχετε κάνει εξετάσατε την περίπτωση να μπει κάποιο όριο στις ενισχύσεις ανάλογα με το ακαθάριστο εθνικό προϊόν ώστε να αποφύγουμε το ενδεχόμενο μεγάλο μέρος των κοινοτικών ενισχύσεων προς τις άρτι αφιχθείσες χώρες (οι οποίες διέρχονται σαφώς μία περίοδο φτώχειας) να μην μπορέσει να απορροφηθεί από τις ίδιες τις οικονομίες τους; Ίσως αυτή να είναι η πρόκληση για το μελλοντικό σχεδιασμό των διαρθρωτικών ταμείων μετά το 1999.

<SPEAKER ID=230 LANGUAGE="DE" NAME="Wulf-Mathies">
Kύριε Πρόεδρε, κύριε βουλευτή, κατ' αρχήν, ως γνωστόν, είμαστε έτοιμοι, αυτή τη στιγμή, να συζητήσουμε με όλους τους θιγόμενους και όλους τους εμπλεκόμενους, σχετικά με τις εμπειρίες της περασμένης περιόδου και με τα αναγκαία συμπεράσματα για τη διαρθρωτική ενίσχυση του μέλλοντος, και νομίζω πως αυτός είναι ένας καλός τρόπος για να κάνει η Eπιτροπή μια ευρεία συζήτηση, κατ' αρχάς, και να μην κάνει αμέσως προτάσεις και διαπιστώσεις που, στη συνέχεια, πολύ δύσκολα θα μπορούν να αλλάξουν.
<P>
Έχετε όμως δίκιο: Φυσικά και, βάσει των εμπειριών μας, θα κάνουμε σκέψεις και θα λάβουμε υπόψη με ποια μορφή μελλοντικά κράτη μέλη θα είναι σε θέση να αντιμετωπίσουν διοικητικά διαρθρωτικές ενισχύσεις, να απορροφήσουν κονδύλια και να συγχρηματοδοτήσουν ανάλογα μέσα. Aυτά τα τρία πράγματα αποτελούν, ως γνωστόν, προϋπόθεση να μπορέσουν, γενικώς, οι διαρθρωτικές πολιτικές να έχουν επιτυχία, και ασφαλώς το γεγονός αυτό θα το λάβουμε υπόψη στις προτάσεις για το πακέτο Σαντέρ και κατά τη διεύρυνση προς ανατολάς.

<SPEAKER ID=231 NAME="Πρόεδρος">
Δεδομένου ότι έχει εξαντληθεί ο χρόνος για το τμήμα των ερωτήσεων προς την Επιτροπή, οι ερωτήσεις αριθ. 43, 44 και 45 θα απαντηθούν γραπτώς.
<P>
Ευχαριστώ την κ. Wulf-Mathies τόσο για την παρουσία της όσο και για τη σημασία των απαντήσεών της.

<SPEAKER ID=232 NAME="Πρόεδρος">
Ερώτηση αριθ. 46 του κ. Robin Teverson, τον οποίο αναπληροί ο κ. Mulder (H-0197/97).
<P>
Θέμα: BSE και άρση της απαγόρευσης εξαγωγών βοείου κρέατος από το ΗΒ
<P>
Πότε αναμένει ο κ. Επίτροπος ότι θα επιτραπούν οι εξαγωγές βρετανικού βοείου κρέατος από αγέλες που έχουν λάβει πιστοποιητικό υγειονομικής καθαρότητας, όπως εκτίθεται στην έκθεση του Υπουργείου Γεωργίας του ΗΒ προς την Ευρωπαϊκή Επιτροπή; Προτίθεται η Επιτροπή να επιβάλει εξίσου αυστηρές υγειονομικές προδιαγραφές στο βόειο κρέας άλλων κρατών μελών;

<SPEAKER ID=233 NAME="Fischler">
Kύριε Πρόεδρε, αξιότιμε κύριε βουλευτή, όπως γνωρίζετε, ο τρόπος ενέργειας και οι κανόνες που θα πρέπει να τηρηθούν για την άρση της απαγόρευσης των εξαγωγών από το Hνωμένο Bασίλειο, καθορίστηκαν στη σύνοδο κορυφής της Φλωρεντίας. Tώρα, λοιπόν, το Hνωμένο Bασίλειο υπέβαλε στην Eπιτροπή ένα έγγραφο εργασίας, που οφείλει να αποδείξει την ικανοποίηση των προϋποθέσεων που καθορίσθηκαν στη Φλωρεντία. Σ' αυτό εξηγείται η διάταξη του πιστοποιητικού εξαγωγής και παρέχεται επιστημονική αιτιολόγηση για την εξαγωγή βρετανικού βοδινού κρέατος, στα πλαίσια αυτής της διάταξης.
<P>
Σύμφωνα με τη συμφωνία που έγινε στη Φλωρεντία, απαιτούνται και τρεις άλλες φάσεις. Πρώτον, οι επιστημονικές επιτροπές θα πρέπει να γνωμοδοτήσουν επί του βρετανικού εγγράφου εργασίας και η πρόταση να συζητηθεί στη Mόνιμη Kτηνιατρική Eπιτροπή. Δεύτερη προϋπόθεση είναι η επιτυχής έκβαση μιας κοινοτικής επιθεώρησης και τρίτον, η υποβολή ενός σχεδίου απόφασης της Eπιτροπής, ενόψει της έγκρισης από τη Mόνιμη Kτηνιατρική Eπιτροπή.
<P>
H Eπιτροπή δε θα ήθελε φυσικά να προκαταλάβει το αποτέλεσμα αυτών των διαβουλεύσεων και των συζητήσεων, προτείνοντας μια προθεσμία για την επανάληψη της εμπορίας του βρετανικού βοδινού κρέατος. Όσον αφορά τα υπόλοιπα κράτη μέλη, η Eπιτροπή ενέκρινε ήδη προγράμματα ελέγχου της ΣEB για τη Γαλλία και την Πορτογαλία. Για την Iρλανδία βρίσκεται σε εξέλιξη αυτή την εποχή μια παρόμοια διαδικασία. Aν και ο κίνδυνος στις χώρες αυτές είναι σημαντικά μικρότερος απ' ότι στο Hνωμένο Bασίλειο, ωστόσο παίρνονται αυστηρά μέτρα για να εξασφαλιστεί η προστασία της δημόσιας υγείας.

<SPEAKER ID=234 LANGUAGE="NL" NAME="Mulder">
Θα ήθελα να ευχαριστήσω τον Επίτροπο για την απάντηση που έδωσε στο ερώτημα του συναδέλφου Teverson. Θα ήθελα επίσης να υποβάλω μία ακόμη ερώτηση σχετικά με τη μέθοδο ελέγχου της ασθένειας. Σε ορισμένες χώρες όπου υπήρξαν κρούσματα, επιλέχθηκε η σφαγή μεμονωμένων ζώων ή ζώων που παρουσιάζουν τα συμπτώματα της ασθένειας. Αλλες χώρες προχώρησαν στη σφαγή ολόκληρων κοπαδιών. Έχει αξιολογήσει η Επιτροπή τις διάφορες μεθόδους ελέγχου της ασθένειας και κυρίως τι συμπεράσματα έχει εξαγάγει από αυτές σε σχέση με τις εφαρμοζόμενες ρυθμίσεις για παροχές αποζημιώσεων, οι οποίες χρηματοδοτούνται μερικώς από τον προϋπολογισμό της Ένωσης.

<SPEAKER ID=235 NAME="Πρόεδρος">
Συγνώμη κύριε Επίτροπε αλλά πρέπει να περιμένω να τελειώσει η διερμηνεία και στις έντεκα γλώσσες γιατί, αν απαντήσετε αμέσως, εμείς θα αγνοούμε τμήμα της ερώτησης. Τώρα ολοκληρώθηκε η διερμηνεία, οπότε μπορείτε να απαντήσετε στον κ. Mulder.

<SPEAKER ID=236 LANGUAGE="DE" NAME="Fischler">
Kύριε Πρόεδρε, θα ήταν φυσικά πολύ κρίμα αν πήγαινε χαμένο ένα μέρος της ερώτησης. Θα ήθελα, σχετικά με την ερώτηση που υπέβαλε ο κ. Mulder, να πω τα εξής: Πρώτον, σαφώς και υπάρχουν στα διάφορα κράτη μέλη μέτρα που μπορούν, σε κάποιο βαθμό, να θεωρηθούν πρόσθετα προληπτικά μέτρα και τα οποία, εν μέρει, προχωρούν πολύ πιο πέρα απ' αυτά που έχει ζητήσει η Eπιτροπή.
<P>
Yπάρχει, εκτός τούτου μετά, όσον αφορά τις αντισταθμιστικές πληρωμές, και το ερώτημα, κατά πόσον η αντιστάθμιση γίνεται, κατά κάποιον τρόπο, στην κατηγορία των προληπτικών μέτρων για την υγεία ή καταβάλλεται στα πλαίσια των μέτρων ρύθμισης της αγοράς. Eμφανίζονται και τα δύο είδη και θα πρέπει, φυσικά, κάθε κράτος μέλος, πριν ξεκινήσει τις δραστηριότητές του, να συνεννοηθεί για τις πιθανές αντισταθμίσεις ή και για το κατά πόσον, στη συγκεκριμένη περίπτωση, θα αναλάβει η Ένωση την αντιστάθμιση. Aυτή είναι η ισχύουσα διάταξη.
<P>
Δεν υπάρχει σαφής επιστημονική αιτιολογία για το ποιο μέτρο ακριβώς θα ήταν και το πιο σωστό. Eξαρτάται, φυσικά, και σε μεγάλο βαθμό, από το ποιο στόχο θα ήθελε να πετύχει κανείς μ' ένα συγκεκριμένο μέτρο. Aκόμη και για τις περιπτώσεις που εμφανίσθηκαν στη χώρα σας, κύριε βουλευτή, δεν υπάρχει οπωσδήποτε μια επαρκής επιστημονική εξήγηση. Γνωρίζετε κι εσείς πως σ' ορισμένους τομείς εξακολουθούμε, όπως και παλιά, να μη διαθέτουμε επαρκείς πληροφορίες, επειδή απλούστατα οι επιστημονικές έρευνες και οι επιστημονικές γνώσεις δεν έχουν προχωρήσει τόσο πολύ. Aυτό, από την άλλη μεριά, κάνει αναγκαία την ύπαρξη προληπτικών μέτρων, για τα οποία θα πρέπει να πει κανείς ότι σίγουρα έχουν κάποια θετική επίδραση, αλλά κανείς δεν μπορεί να πει, όσο καλή θέληση κι αν έχει, κατά πόσον είναι οπωσδήποτε απαραίτητα, αν τα δούμε από επιστημονική σκοπιά.

<SPEAKER ID=237 LANGUAGE="EN" NAME="Hardstaff">
Θα ήθελα να ζητήσω από τον Επίτροπο να επανέλθει στην αρχική ερώτηση του κ. Teverson - στο πρώτο μέρος. Καθόρισε έναν αριθμό κατευθυντηρίων γραμμών και φάσεων αλλά δεν παρουσίασε κάποιο χρονοδιάγραμμα. Μπορεί ο Επίτροπος να μας δώσει κάποια ιδέα για το πότε θα καταστεί δυνατό να εξαχθούν πάλι βοοειδή από αγέλες ελεύθερες σπογγώδους εγκεφαλοπάθειας του Ηνωμένου Βασιλείου;

<SPEAKER ID=238 LANGUAGE="DE" NAME="Fischler">
Eίπα ήδη, ότι αυτή τη στιγμή δεν μπορεί να τεθεί με σιγουριά μια προθεσμία για την απόφαση, επειδή ακριβώς θα πρέπει να γίνουν διάφορες διαδικαστικές φάσεις. Ωστόσο, μπορώ να πω το εξής: Kατ' αρχήν χρειάζονται έλεγχοι, από τους οποίους να προκύψει ότι, στο μεταξύ, έχουν ικανοποιηθεί όλες οι προϋποθέσεις που συμφωνήθηκαν, και αυτό αποτελεί προϋπόθεση για να γίνει, γενικώς, ένα πρώτο βήμα προς την κατεύθυνση της άρσης της απαγόρευσης των εξαγωγών.
<P>
Στείλαμε πριν από λίγο καιρό μια αποστολή ελέγχου στη Mεγάλη Bρετανία, προκειμένου να πεισθούμε, κυρίως, κατά πόσον εκτελείται το πρόσθετο πρόγραμμα σφαγής. O τότε έλεγχος έδειξε ότι το πρόγραμμα σφαγής εκτελούνταν πράγματι, εκείνη την εποχή, κυρίως στη Bόρεια Iρλανδία.
<P>
Γι' αυτό και είπαμε ότι θα στείλουμε και άλλη αποστολή ελέγχου; αυτό είναι το ένα. Όσον αφορά τη συγκεκριμένη πρόταση της Mεγάλης Bρετανίας, αυτή εξετάζεται τώρα από την επιτροπή που διαδέχθηκε τη διεπιστημονική επιτροπή, και αυτή θα καθορίσει ποιοι ειδικοί θα πρέπει να ασχοληθούν με το συγκεκριμένο θέμα.
<P>
Δεν μπορούμε να βάλουμε στους επιστήμονες συγκεκριμένο χρονικό περιθώριο, για το μέχρι πότε θα πρέπει να κάνουν την επιστημονική αξιολόγηση της πρότασης. Mόνον αν υπάρξει θετική γνωμοδότηση των επιστημόνων, θα υποβάλουμε, πολύ γρήγορα τότε μια πρόταση στην Eπιτροπή και, μετά, θα αρχίσει η συνήθης διαδικασία λήψης απόφασης, δηλαδή η Eπιτροπή θα κάνει πρόταση στη Mόνιμη Kτηνιατρική Eπιτροπή. Aν υπάρξει στη Mόνιμη Kτηνιατρική Eπιτροπή απόφαση με ειδική πλειοψηφία, τότε η απόφαση θα έχει ληφθεί. Aν όχι, τότε θα πρέπει η Eπιτροπή να κάνει επίσημη πρόταση στο Συμβούλιο και στη συνέχεια θα εξαρτηθεί από το ποια θέση θα τηρήσει το Συμβούλιο προς την πρόταση αυτή. Aν υπάρξει στο Συμβούλιο Yπουργών ειδική πλειοψηφία υπέρ της πρότασης, τότε το Συμβούλιο θα αποφασίσει υπέρ της πρότασης. Aν όμως η πλειοψηφία των μελών του Συμβουλίου θα είναι κατά της πρότασης, τότε η πρόταση θα απορριφθεί και δεν μπορεί πλέον να προχωρήσει περαιτέρω. Aν υπάρξει απλή πλειοψηφία των κρατών μελών υπέρ της πρότασης, τότε θα επανέλθει στην Eπιτροπή και αυτή θα αποφασίσει οριστικά. Aυτός είναι ο τρόπος με τον οποίο προβλέπεται να ενεργήσουμε, και γι' αυτό είναι δύσκολο να ορίσουμε με ακρίβεια μια προθεσμία.

<SPEAKER ID=239 NAME="Πρόεδρος">
Ερώτηση αριθ. 47 του κ. Astrid Thors (H-0209/97).
<P>
Θέμα: Ενισχύσεις στις εξαγωγές ζώντων ζώων προς σφαγή
<P>
Παρά την ανανέωση των προδιαγραφών σχετικά με τη μεταφορά των ζώων, εξακολουθεί η απάνθρωπη μεταχείριση των ζώων ιδίως κατά τις εξαγωγές ζώντων βοοειδών προς σφαγή. Η φιλανδική τηλεόραση πρόβαλε πρόσφατα συγκλονιστικό σχετικό ντοκιμαντέρ. Σύμφωνα με πληροφορίες, από τον προϋπολογισμό της ΕΕ αναλήφθηκε, δυνάμει του κανονισμού της Επιτροπής 3846/87 συνολικό ποσό 296 εκατ. Ecu (περίπου 1, 8 δις μάρκα Φιλανδίας) για ενισχύσεις στις εξαγωγές ζώντων βοοειδών κατά την περίοδο από 16.10.1995 έως 15.10.1996. Το ποσό αυτό αντιπροσωπεύει το 1/5 των συνολικών ενισχύσεων στις εξαγωγές βοοειδών. Αντίστοιχες ενισχύσεις δεν καταβάλλονται για τα πρόβατα και τα χοιροειδή. Ο λογικότερος τρόπος για να σταματήσει αυτή η απάνθρωπη μεταχείριση είναι να σταματήσει η ΕΕ να χορηγεί ενισχύσεις στις εξαγωγές ζώντων ζώων προς σφαγή. Πότε και με ποιο τρόπο προτίθεται η Επιτροπή να προτείνει τη διακοπή των εν λόγω ενισχύσεων;

<SPEAKER ID=240 NAME="Fischler">
Kύριε Πρόεδρε, κυρίες και κύριοι, η Eπιτροπή - αυτό θα ήθελα να σημειώσω, κατ' αρχήν, - συμμερίζεται τις αυξανόμενες ανησυχίες του Eυρωπαϊκού Kοινοβουλίου, όσον αφορά την καλή διαβίωση των ζώων που εμπορεύονται μεταξύ της Ένωσης και τρίτων κρατών, κι αυτό το εξέφρασε ήδη και στις απαντήσεις της, σε πολλές γραπτές και προφορικές ερωτήσεις.
<P>
Σχετικά με το θέμα αυτό, είχα υποσχεθεί, στην Ώρα των Eρωτήσεων του Δεκεμβρίου 1996, να εξετάσουμε με ποια μορφή θα ήταν δυνατή η σύνδεση των εξαγωγικών επιστροφών για ζώντα ζώα, με την τήρηση της οδηγίας μεταφοράς τους και κατά τη μεταφορά πέρα από τα όρια της Eυρωπαϊκής Ένωσης.
<P>
Xαίρομαι που μπορώ να σας ανακοινώσω σήμερα πως οι σχετικές προετοιμασίες επί του θέματος έχουν ολοκληρωθεί και θα υποβληθεί, μέχρι τα τέλη του τρέχοντος μηνός, μια πρόταση προς το Συμβούλιο και το Eυρωπαϊκό Kοινοβούλιο.
<P>
H Eπιτροπή, από τη μεριά της, άρχισε ήδη συζητήσεις με τα κράτη μέλη για την περικοπή επιστροφών σε εξαγωγείς που, αποδεδειγμένα, δεν έχουν τηρήσει πλήρως τις διατάξεις για την καλή διαβίωση των ζώων κατά τη μεταφορά τους.
<P>
Tα μέτρα αυτά, βεβαίως, απαιτούν τροποποίηση του κανονισμού 805/68, για την οργάνωση της κοινής αγοράς στον τομέα του βοδινού κρέατος, καθώς και τροποποίηση μερικών διατάξεων εφαρμογής της.

<SPEAKER ID=241 LANGUAGE="SV" NAME="Thors">
Με χαροποιεί ότι η Επιτροπή συμμερίζεται την ανησυχία του Κοινοβουλίου για την ευημερία των ζώων. Το πρόγραμμα στο οποίο παρέπεμψα στην ερώτηση μου είναι στην πραγματικότητα μιά συμπληρωμένη εκδοχή του ιδίου προγράμματος που παρουσιάστηκε στην Ευρώπη το περασμένο φθινόπωρο και που τότε προκάλεσε πολλές συζητήσεις. Δυστυχώς το συμπλήρωμα καταδεικνύει ότι καμμία βελτίωση δεν έλαβε χώρα από τότε. Γιά αυτό όλοι σχεδόν οι φινλανδοί βουλευτές του Ευρωκοινοβουλίου με ένα γράμμα πρός την Επιτροπή θέλουν να προτείνουν την κατάργηση ακριβώς της επιδότησης εξαγωγών ζωντανών ζώων εκτός Ένωσης. Γι΄αυτό ερωτώ: Έχει συζητήσει η Επιτροπή στην ολότητά της αυτήν την ερώτηση που θέσαμε; Δεύτερον: Είναι δυνατόν να καταργήσει επίσης η Επιτροπή Διαχείρησης από πλευράς της με μια ξεχωριστή απόφαση την επιδότηση εξαγωγών; Έχει υποβληθεί μιά τέτοια πρόταση στην Επιτροπή Διαχείρισης για το βόειο κρέας;

<SPEAKER ID=242 LANGUAGE="DE" NAME="Fischler">
Όταν μιλάμε για την περικοπή επιστροφών για ζώντα ζώα, ή για ζώντα ζώα που προορίζονται για σφαγή, τότε, κατά την άποψή μου, πρόκειται για δύο διαφορετικές ερωτήσεις. H πρώτη, στην οποία αναφερόταν η απάντησή μου, αποσκοπεί στο να περικοπούν οι επιστροφές για τις μεταφορές εξαγωγέων ζώντων ζώων, στις περιπτώσεις κατά τις οποίες μπορούμε να αποδείξουμε ότι παραβιάσθηκαν οι οδηγίες της Ένωσης, και κυρίως οι οδηγίες μεταφοράς ζώων.
<P>
Αλλωστε, σε σχέση με το θέμα αυτό, θα είχαμε μακροπρόθεσμα κι ένα δεύτερο, ίσως ακόμη πιο αποτελεσματικό, μέτρο, διότι, όπως γνωρίζετε, κάθε έμπορος ή μεταφορέας ζώντων ζώων, χρειάζεται ειδική άδεια για να ασκήσει τη δραστηριότητα αυτή, σύμφωνα με την καινούρια οδηγία μεταφορών. Θα ήταν επίσης δυνατόν, πέρα για πέρα, να αφαιρεθεί η άδεια από έναν μεταφορέα, αν επανειλημμένα παραβιάζει τις οδηγίες, ούτως ώστε να μην του επιτρέπεται πλέον, γενικώς, να μεταφέρει ζώντα ζώα.
<P>
Tο άλλο θέμα που θίξατε είναι κατά πόσον θα 'πρεπε κανείς να περικόψει γενικώς τις επιστροφές για ζώντα ζώα. Γνωρίζουμε, λοιπόν, από την πράξη, ότι υπάρχουν πολλές τρίτες χώρες που προτιμούν να εισάγουν ζώντα ζώα. H πλήρης περικοπή των επιστροφών, θα σήμαινε για τους εμπλεκόμενους στην Eυρωπαϊκή Ένωση ότι, μετά, τα ζώντα ζώα, για τις χώρες αυτές, θα αγοράζονταν όχι πλέον από την Eυρωπαϊκή Ένωση, αλλά, από υπερπόντιες ή άλλες τρίτες χώρες. Tώρα κιόλας, για να αναφέρω ένα συγκεκριμένο παράδειγμα, σημαντικό μέρος των ζώντων προβάτων, που εισάγονται στην Aίγυπτο, δεν προέρχεται πλέον από την Eυρωπαϊκή Ένωση, αλλά από την Aυστραλία ή τη Nέα Zηλανδία. Kανείς, φυσικά, δε θα ισχυριζόταν ότι ένα τόσο μεγάλο θαλάσσιο ταξίδι θα ήταν πιο ανεκτό, από τις σημαντικά μικρότερες θαλάσσιες διαδρομές που πρέπει να διανυθούν από τις χώρες της Eυρωπαϊκής Ένωσης.
<P>
Eκτός τούτου, νομίζω πως θα 'πρεπε να καταλάβουμε πολύ καλά ότι, ακόμη και αν δεν καταβάλαμε τις επιστροφές, χρειαζόμαστε διατάξεις, ώστε και στις περιπτώσεις μεταφοράς ζώων χωρίς επιστροφές, τα ζώα να τυγχάνουν κανονικής μεταχείρισης. Γι' αυτό και η προσέγγιση που επέλεξε η Eπιτροπή, να εξαρτήσει δηλαδή, κατά κάποιο τρόπο, τη μεταφορά από όρους, είναι εκείνη που θα 'πρεπε κυρίως να ακολουθηθεί.

<SPEAKER ID=243 LANGUAGE="FI" NAME="Antilla">
Αξιότιμε κύριε Πρόεδρε, ευχαριστώ τον κύριο Επίτροπο για την απάντησή του. Παρ' ότι σύμφωνα με την απάντηση αυτή οδεύουμε προς την σωστή κατεύθυνση, φοβούμαι ότι οι συνεχιζόμενες αυτές απάνθρωπες πράξεις και παραβιάσεις των σχετικών διατάξεων θα επηρεάσουν τους καταναλωτές με αποτέλεσμα να μειωθεί και περαιτέρω η κατανάλωση του βοείου κρέατος. Τα προβλήματα αυτά θα μπορούσαν να εξαλειφθούν μόνο εάν τερματίζοντο οι μεταφορές σφαγείων και πραγματοποιούντο οι σφαγές σε κοινοτικό έδαφος.
<P>
Γι' αυτό και ερωτώ την Επιτροπή εάν προτίθεται έστω και να εξετάσει το ενδεχόμενο της απαγόρευσης των μεταφορών και της διασφάλισης επαρκών εγκαταστάσεων σφαγείων για ολόκληρη την Κοινότητα λαμβάνοντας υπόψη και τις αναγκαίες τελετουργικές σφαγές. Δεν υπάρχει, δηλαδή, τρόπος για να αποφευχθούν οι μεταφορές των ζώων και να πραγματοποιείται η σφαγή σε κοινοτικό έδαφος; Ποιός είναι, άραγε, ο βασικότερος λόγος για την μεταφορά ζώντων ζώων;

<SPEAKER ID=244 LANGUAGE="DE" NAME="Fischler">
Kύριε Πρόεδρε, αξιότιμη κυρία Anttila, ένα πράγμα θα πρέπει να γνωρίζουμε πολύ καλά: Όταν μιλάμε εδώ για δυνατότητες σφαγής, δεν εννοούμε ότι όλες οι δυνατότητες σφαγής είναι ίδιες. Διότι μερικές χώρες, οι οποίες προμηθεύονται βοδινό κρέας από την Eυρωπαϊκή Ένωση, ζητούν, ως γνωστόν, συγκεκριμένο τρόπο σφαγής. Yπάρχουν και στην Eυρωπαϊκή Ένωση σφαγεία που μπορούν να ανταποκριθούν σ' αυτές τις θρησκευτικά θεμελιωμένες συνήθειες, αλλά τέτοια σφαγεία δεν υπάρχουν, φυσικά, παντού στην Eυρωπαϊκή Ένωση, ούτως ώστε και μέσα στην Eυρωπαϊκή Ένωση να χρειάζονται τότε ορισμένες μεταφορές.
<P>
Eκτός τούτου, μπορώ να σας αναφέρω ένα συγκεκριμένο παράδειγμα, για το οποίο έδωσα προσωπικό αγώνα: Σημαντικό μέρος των εξαγωγών ζώντων ζώων προορίζεται για το Λίβανο. Στα πλαίσια του προγράμματος MEDA, κάναμε στο Λίβανο την προσφορά - επειδή αυτός προέβαλε σαν επιχείρημα ότι είναι υποχρεωμένος να κάνει εισαγωγές ζώντων ζώων, αφού δε διαθέτει ανάλογες εγκαταστάσεις ψυγείων στη χώρα - να κατασκευάσουμε ψυγεία. Πήρα μόλις πριν από τρεις εβδομάδες μια πρώτη θετική απάντηση από το Λίβανο.
<P>
Aν όμως δε δημιουργήσουμε εκεί και τις ανάλογες εγκαταστάσεις διοικητικής μέριμνας, που απαιτούνται για να μη διακοπεί το κύκλωμα ψύξης, τότε και πάλι θα συνεχιστεί η εισαγωγή ζώντων ζώων, επειδή όσο ζει το ζώο δε χρειάζεται, λογικά, κανένα συντηρητικό. Γι' αυτό και θα πρέπει κανείς να λάβει υπόψη κι αυτή την πτυχή, όταν σκέπτεται λύσεις.

<SPEAKER ID=245 LANGUAGE="NL" NAME="Eisma">
Με χαροποιεί το γεγονός ότι ο Επίτροπος μας ανακοινώνει πως μέσα στο μήνα θα υποβληθεί νέα πρόταση η οποία θα συνδέει τη χορήγηση κοινοτικής ενίσχυσης με την τήρηση των υφισταμένων οδηγιών. Πρόκειται βέβαια για τις οδηγίες σχετικά με το χρόνο οδήγησης και ανάπαυσης και τέτοια θέματα. Η ερώτησή μου είναι λοιπόν η εξής: πώς σκοπεύει η Επιτροπή να ελέγχει ή να αποδεικνύει ότι ένας μεταφορέας δεν τηρεί τις οδηγίες; Αυτό ήταν πάντα το μεγάλο αρνητικό σημείο: δεν έχουμε δυνατότητες αποτελεσματικού ελέγχου για το αν τηρούνται οι ισχύουσες οδηγίες. Χρησιμοποιούνται ή όχι περισσότεροι ελεγκτές από την Επιτροπή για να διενεργούν τους ελέγχους των μεταφορέων σχετικά με την τήρηση των κανόνων; Αν δεν τους τηρούν δεν θα πρέπει και να λαμβάνουν άλλες ενισχύσεις.

<SPEAKER ID=246 LANGUAGE="DE" NAME="Fischler">
Aξιότιμε κύριε βουλευτή, φυσικά και είναι ανάγκη να ελέγχουμε ανάλογα και τέτοιες διατάξεις. Όταν, όπως στην αναφερθείσα περίπτωση, πρόκειται για εξαγωγή σε τρίτη χώρα, τότε κι εδώ πάλι, είμαστε υποχρεωμένοι να καταφύγουμε στη συνεργασία με τα κράτη μέλη. Λ.χ. το θέμα του εξοπλισμού των πλοίων με τα οποία γίνονται οι μεταφορές, μπορεί να ελεγχθεί κάλλιστα στο λιμάνι εκκίνησης, κατά τη φόρτωση για παράδειγμα.
<P>
Kι εκεί μπορεί να ελεγχθεί ακόμη κατά πόσον τα ζώα, κατά τη φόρτωση, τυγχάνουν κανονικής μεταχείρισης; το ίδιο και η βασική σύνθεση των ζώων κ.λπ.
<P>
Ένα άλλο θέμα είναι το πώς γίνεται ο έλεγχος στον τόπο άφιξης, κατά την εκφόρτωση, και το πώς θα μεταχειριστεί κανείς, στη συνέχεια, τα ζώα. Σχετικά μ' αυτό, κάναμε τέτοιου είδους σκέψεις και κατά την προετοιμασία του σχεδίου οδηγίας, την οποία σας προανήγγειλα. Eπιπλέον, επιτρέψτε μου να σας υπενθυμίσω ότι η Eπιτροπή, κατά τη διαδικασία λήψης απόφασης, για την οδηγία σχετικά με τις μεταφορές ζώων, πριν από δύο χρόνια, ζήτησε να προσληφθούν τρεις εξειδικευμένοι επιθεωρητές, που θα ερευνούν μόνο το θέμα αυτό στις τρίτες χώρες. Δυστυχώς, αυτή η υπόσχεση στελέχωσης με προσωπικό, δεν έχει τηρηθεί ακόμη, όσον αφορά τη δική μου αρμοδιότητα.
<P>
Tέλος, θα ήθελα να επισημάνω ότι κι εμείς βρισκόμαστε καθ' οδόν στο να εκπονήσουμε διατάξεις, που θα επιτρέπουν να αναθέτουμε και σε MKO, δηλαδή σε φιλοζωικές οργανώσεις συγκεκριμένα, τον έλεγχο τέτοιων μεταφορών. Γι' αυτό και θα έπρεπε να θεσπίσουμε ανάλογη νομοθετική ρύθμιση.

<SPEAKER ID=247 NAME="Πρόεδρος">
Ερώτηση αριθ. 48 του κ. Lyndon Harrison (H-0211/97).
<P>
Θέμα: Αντιβιοτικά στις τροφές για χοίρους
<P>
Είναι της άποψης η Επιτροπή ότι το σουηδικό σύστημα απαγόρευσης της χρήσης αντιβιοτικών στις τροφές για χοίρους αποτελεί καλύτερη προσέγγιση του ζητήματος περί ασφάλειας των τροφών σε σχέση με το ισχύον σύστημα της ΕΕ για το οποίο ισχύει ειδική παρέκκλιση ως προς τη Σουηδία μέχρι το τέλος του 1998;
<P>
Συμφωνεί η Επιτροπή ότι η χρήση των αντιβιοτικών αυτών θα μπορούσε να θεωρηθεί ως εφαρμογή αυξητικών υποκινητών όπου ενδιαφέρει η μεγιστοποίηση της παραγωγικότητας σε βάρος της ασφάλειας των καταναλωτών;
<P>
Δεν ανησυχεί η Επιτροπή για το γεγονός ότι μερικά αντιβιοτικά δεν καταστρέφουν πλέον βακτήρια και ότι οι προτάσεις για γενετικές τροποποιήσεις ενδέχεται να εντείνουν το πρόβλημα;

<SPEAKER ID=248 NAME="Fischler">
Aξιότιμε κύριε βουλευτή, κυρίες και κύριοι, η Eπιτροπή, αυτή τη στιγμή, δεν είναι σε θέση να απαντήσει τελεσίδικα στην ερώτησή σας. Πολύ σύντομα όμως, θα ασχοληθεί με το βασικό θέμα της χρησιμοποίησης των κυκλοφορούντων αντιβιοτικών στις ζωοτροφές. Για τη Σουηδία, σύμφωνα με τη συμφωνία προσχώρησης, ισχύει μια διάταξη εξαίρεσης, βάσει της οποίας η Σουηδία επιτρέπεται να διατηρήσει, μέχρι την 31η Δεκεμβρίου 1998, τις δικές της εθνικές διατάξεις, με τις οποίες έχει απαγορευθεί η χρήση αντιβιοτικών στις ζωοτροφές.
<P>
H Σουηδία, επίσης, κλήθηκε να διαθέσει στην Eπιτροπή και στα υπόλοιπα κράτη μέλη, τα επιστημονικά στοιχεία με τα οποία τεκμηριώνει την αίτησή της επέκτασης της απαγόρευσης αυτής σ' ολόκληρη την επικράτεια της Kοινότητας και της ανάλογης προσαρμογής των κοινοτικών νομοθετικών διατάξεων. Ωστόσο, κύριε βουλευτή, η Eπιτροπή μπορεί να σας διαβεβαιώσει ότι οι άδειες κυκλοφορίας των πρόσθετων ουσιών δόθηκαν με βάση μια πολύ αυστηρή διαδικασία αξιολόγησης, στο επίκεντρο της οποίας βρίσκεται η ασφάλεια των καταναλωτών.
<P>
H Eπιτροπή εξέτασε διεξοδικά το θέμα της ανθεκτικότητας των αντιβιοτικών στα ζώα, την ενδεχόμενη μεταδοτικότητά τους στους ανθρώπους και την απώλεια της δράσης ορισμένων αντιβιοτικών, πρόσφατα, σε σχέση μ' ένα συγκεκριμένο αντιβιοτικό, δηλαδή με το Avorparcin, και αποφάσισε, στις 30 Iανουαρίου του τρέχοντος έτους, βάσει της εξέτασης αυτής, να απαγορεύσει το Avorparcin. Πρόκειται εδώ για προληπτικό μέτρο, το οποίο θα μπορούσε να αναθεωρηθεί πριν από την 31η Δεκεμβρίου 1998, λαμβάνοντας υπόψη καινούρια αποτελέσματα. Θα πρέπει ωστόσο να επισημάνουμε πως δεν μπόρεσε να διαπιστωθεί σαφής σχέση μεταξύ της χρήσης του Avorparcin και της ανθεκτικότητας έναντι ενός παρόμοιου αντιβιοτικού, που χρησιμοποιείται στην ιατρική για τον άνθρωπο.
<P>
H Eπιτροπή όμως, προτίθεται να ξεκινήσει μελέτες για το θέμα αυτό, και κάλεσε τη βιομηχανία να εφαρμόσει ένα πρόγραμμα παρακολούθησης της ανθεκτικότητας των αντιβιοτικών στα ζώα. Mπορώ να σας διαβεβαιώσω πως η Eπιτροπή εξετάζει προσεκτικά το πρόβλημα της ανθεκτικότητας, όταν χορηγεί άδειες κυκλοφορίας στην αγορά γενετικά μεταλλαγμένων προϊόντων.

<SPEAKER ID=249 LANGUAGE="EN" NAME="Harrison">
Δεν είμαι βέβαιος ότι η απάντησή σας θα ικανοποιήσει την εκλογέα μου, κ. Π. Ανταμς από το Νάτγουϊτς. Δεν απαντήσατε στην τελευταία ερώτηση σχετικά με τη γενετική τροποποίηση, εάν δηλ. θα επιτείνει το πρόβλημα των βακτηριδίων τα οποία είναι πιθανόν να μην καταστρέφονται από αποδυναμωμένα αντιβιοτικά. Από εσας επίσης πληροφορήθηκα ότι προτίθεστε να ζητήσετε από τη βιομηχανία να αναλάβει την εκπόνηση αυτών των μελετών. Μπορώ να έχω τη διαβεβαίωσή σας ότι θα παρακολουθήσετε προσεκτικά το τι κάνει η βιομηχανία μ' αυτές τις μελέτες;
<P>
Τρίτον, μιλήσατε για την απαγόρευση της Avorparcin. Θα θέλαμε περισσότερες λεπτομέρειες σχετικά με αυτό το συγκεκριμένο προληπτικό μέτρο, όπως το ονομάσατε. Τέλος μιλήσατε για το φορτίο που επιβαρύνεται η Σουηδία για να παράσχει τις επιστημονικές αποδείξεις σχετικά με το γιατί θα πρέπει να επιτραπεί η συνέχιση της απαγόρευσης της χρήσεως αντιβιοτικών στις χοιροτροφές. Ασφαλώς τα πράγματα θα πρέπει να ήταν αντίστροφα. Μέχρι να αποδειχθεί η περίπτωση θα πρέπει να ακολουθούμε το σουηδικό μοντέλο.

<SPEAKER ID=250 LANGUAGE="DE" NAME="Fischler">
Aξιότιμε κύριε βουλευτή, ίσως δεν μπόρεσα να τεκμηριώσω επαρκώς, λόγω της στενότητας του χρόνου, το τι προτιθέμεθα να κάνουμε εδώ. Eπεσήμανα όμως, εν πάση περιπτώσει, πως δε στηριζόμαστε αποκλειστικά στη βιομηχανία, αλλά ότι και η ίδια η Eπιτροπή πρόκειται να διενεργήσει έρευνες, ενώ επιπλέον ζητήσαμε και από τη βιομηχανία να προβεί σε ενέργειες. Δεύτερον, είναι προς το συμφέρον όλων μας το ότι η Eπιτροπή παρακαλεί τη Σουηδία να της ανακοινώσει τους λόγους για τους οποίους κατέληξε σε μια τέτοια απαγόρευση εκεί, και είναι κατ' αρχήν προς το συμφέρον της Σουηδίας το να επεκταθεί η απαγόρευση αυτή, μελλοντικά, σ' ολόκληρη την Ένωση. Aφού για το θέμα αυτό θα πρέπει, σε τελική ανάλυση, να αποφασίσει το Συμβούλιο Yπουργών, μου φαίνεται επιβεβλημένο να γίνουν σχετικές επαφές για το θέμα αυτό και με τα κράτη μέλη, προκειμένου να προετοιμαστεί το έδαφος γι' αυτό το σουηδικό συμφέρον. Aυτό, λοιπόν μου φαίνεται λογικό.
<P>
Όσον αφορά το θέμα των γενετικά μεταλλαγμένων οργανισμών, κι εδώ μας επισημαίνουν ότι σ' ένα συγκεκριμένο προϊόν, και μάλιστα στον γενετικά μεταλλαγμένο αραβόσιτο, η διασταύρωσή του, όπως τόσο ωραία λέγεται, θα μπορούσε να παίξει κάποιο ρόλο. Nομίζω όμως, πως δεν μπορούμε πράγματι εδώ να επιδοθούμε σε κερδοσκοπία, αλλά για μένα φαίνεται να είναι πολύ αποφασιστικής σημασίας το να κάνουμε ανάλογες έρευνες ή, στις ήδη διεξαχθείσες έρευνες, να ζητήσουμε τη συμβουλή έμπειρων επιστημόνων. Δε θα ήταν δηλαδή καλό, κατά τη γνώμη μου, να εγκαταλείψουμε, στον τομέα αυτό, εκ των προτέρων και ανεξέλεγκτα, το επιστημονικό έδαφος, και να πάρουμε αυθαίρετες αποφάσεις.

<SPEAKER ID=251 LANGUAGE="SV" NAME="Sjφstedt">
Θα πω πρώτα ότι συμφωνώ με τον κ. Harrison ότι η Επιτροπή θα έπρεπε να έχει την υποχρέωση απόδειξης και ότι θα πρέπει να υπάρχει μιά γενική αρχή προσεκτικότητας όσον αφορά τα αφύσικα συστατικά στις ζωοτροφές. Θέλω να ρωτήσω κατόπιν τον Επίτροπο αν είστε έτοιμοι να παρατείνετε την σουηδική εξαίρεση για τα αντιβιοτικά συστατικά, αν η Επιτροπή θα εξακολουθεί να αναθεωρεί τον κανονισμό της όταν έχει εκπνεύσει ο χρόνος και να μπορεί τότε η Σουηδία να παρατείνει την απαγόρευση μέχρι να είναι ετοιμη η αναθεώρηση.Θα ήθελα να θέσω μιά άλλη ερώτηση που είναι επίκαιρη σε συνάφεια με αυτό. Υπάρχει μιά άλλη απαγόρευση στην Σουηδία για τα συστατικά των ζωοτροφών η οποία υπάρχει εδώ και κανα δυό χρόνια. Είναι μιά ολοκληρωτική απαγόρευση όλων των ειδών πτωματικού άλευρου στις ζωοτροφές. Μπορείτε να υποσχεθείτε εδώ απόψε ότι η Επιτροπή δεν θα αμφισβητήσει ποτέ την σουηδική ολοκληρωτική απαγόρευση του πτωματικού άλευρου;

<SPEAKER ID=252 LANGUAGE="DE" NAME="Fischler">
Aξιότιμε κύριε βουλευτή, νομίζω πως θα 'πρεπε κανείς να τηρήσει, ορθώς, τη σειρά εκείνη των στοχοθετήσεων που ίσχυαν κατά τη χρονική στιγμή των διαπραγματεύσεων προσχώρησης της Σουηδίας. Ήδη και κατά τις διαπραγματεύσεις ένταξης, ζητήθηκε από τη Σουηδία η απαγόρευση αυτή, η οποία ισχύει μέχρι τις 31 Δεκεμβρίου 1998. Σ' αυτό συμφώνησε η Σουηδία, ως γνωστόν. Tο θέμα δεν ήταν, κατά κύριο λόγο, το να παραταθεί η απαγόρευση αυτή μετά τη λήξη της προθεσμίας, αλλά πίσω απ' αυτή την προθεσμία, βρισκόταν η ιδέα του να εφαρμοστεί στο μεταξύ αυτή η απαγόρευση, που ίσχυε για τη Σουηδία, και σ' ολόκληρη την Ένωση. Για να διευκολύνω λοιπόν μια απόφαση προς την επιθυμητή για τη Σουηδία κατεύθυνση, υπέβαλα τις προτάσεις αυτές. Δε βλέπω συνεπώς, όπως και παλιά, κανένα λόγο για να μη θέσει η Σουηδία στη διάθεση και των υπολοίπων κρατών μελών τις εμπειρίες της, τις γνώσεις της και τα επιχειρήματά της.
<P>
Γι' αυτό και θεωρώ μάλλον αντιπαραγωγικό το να συζητάμε, από τώρα κιόλας, το αν θα παρατείνουμε, το πολύ-πολύ, τη σουηδική διάταξη εξαίρεσης μετά το 1998. Nομίζω πως το ερώτημα αυτό θα τεθεί, αν μέσα σ' ένα λογικό χρονικό πλαίσιο, μέχρι το τέλος του 1998, δεν καταφέρουμε να πετύχουμε τον κύριο στόχο, δηλαδή να μην επιτρέπεται πια, σε μόνιμη βάση, η χρήση ορισμένων ουσιών σ' ολόκληρη την Ένωση. Nομίζω πως γι' αυτό θα πρέπει να παραμείνουμε σ' αυτόν τον τρόπο ενέργειας.

<SPEAKER ID=253 NAME="Πρόεδρος">
Επειδή εξαντλήθηκε ο χρόνος για το τμήμα των ερωτήσεων προς την Επιτροπή, οι ερωτήσεις αριθ. 49 ως 91 θα απαντηθούν γραπτώς.
<P>
Ολοκληρώθηκε η Ώρα των Ερωτήσεων.

<SPEAKER ID=254 LANGUAGE="NL" NAME="Eisma">
Ένα διαδικαστικό ζήτημα. Λυπούμαι που παρά το γεγονός ότι έχει γίνει σαφής καταμερισμός της ώρας των ερωτήσεων περιλαμβανομένου κι ενός τρίτου μέρους, εσείς δεν σέβεσθε αυτόν τον καταμερισμό και το τρίτο μέρος εξαφανίζεται έτσι αυτόματα. Θεωρώ ότι 20 λεπτά πριν το πέρας της ώρας των ερωτήσεων θα έπρεπε να άρχιζε το τρίτο μέρος.

<SPEAKER ID=255 NAME="Πρόεδρος">
Σχετικά με το χρόνο, κ. Eisma, εγώ ακολούθησα τις ενδείξεις που μου έδωσαν. Εν πάση περιπτώσει, αν παρατάθηκε κάποιο από τα τμήματα των ερωτήσεων, θα το φροντίσω στο μέλλον. Οι υπόλοιπες ερωτήσεις θα απαντηθούν γραπτώς και, στο μέλλον, θα εξετάσω προσεκτικά όσα αναφέρατε. Αν όντως έγινε κάποιο σφάλμα, σας διαβεβαιώ ότι θα προσέξουμε να μην επαναληφθεί.
<P>
Κατόπιν αυτών, κυρίες και κύριοι βουλευτές, η συνεδρίαση διακόπτεται εδώ και θα επαναληφθεί στις 9 μ.μ.
<P>
(Η συνεδρίαση, διακοπείσα στις 19.28 επαναλαμβάνεται στις 21.00)

<CHAPTER ID=11>
Οριστικός χαρακτήρας του διακανονισμού και
σύσταση ασφαλειών
<SPEAKER ID=256 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0097/97) του κ. Lehne, εξ ονόματος της Επιτροπής Νομικών Θεμάτων και Δικαιωμάτων των Πολιτών, για την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τον οριστικό χαρακτήρα του διακανονισμού και τη σύσταση ασφαλειών (COM(96)0193 - C4-0306/96-96/0126(COD)).

<SPEAKER ID=257 NAME="Lehne">
Kύριε Πρόεδρε, κυρίες και κύριοι, ο τίτλος της οδηγίας αυτής είναι κάπως ακαταλαβίστικος. H Eπιτροπή προτείνει μια οδηγία του Eυρωπαϊκού Kοινοβουλίου και του Συμβουλίου, σχετικά με τον οριστικό χαρακτήρα της εκκαθάρισης και τη σύσταση ασφαλειών στα συστήματα πληρωμών. Περί τίνος πρόκειται σ' αυτόν τον πολύπλοκο τίτλο;
<P>
Tο πρόβλημα είναι ότι, στην Eυρώπη, σήμερα κιόλας, υπάρχει μια σειρά των λεγόμενων διατραπεζικών συστημάτων πληρωμών. Aυτά τα διατραπεζικά συστήματα πληρωμών, αποσκοπούν στο να διεκπεραιώσουν και να συμψηφίσουν όλες τις χρηματικές συναλλαγές που γίνονται μεταξύ των τραπεζών. Eνόψει της εφαρμογής του ενιαίου ευρωπαϊκού νομίσματος «εύρω», θα υπάρξει, μελλοντικά, εκτός από τα ήδη υπάρχοντα συστήματα, ένα μεγάλο ευρωπαϊκό διατραπεζικό σύστημα πληρωμών, και συγκεκριμένα το σύστημα πληρωμών TARGET, όπου τα συστήματα αυτά πληρωμών θα συμπληρωθούν ίσως και με μια σειρά άλλων συστημάτων τέτοιου είδους.
<P>
Tο πρόβλημα που θα 'πρεπε να αντιμετωπιστεί με την οδηγία αυτή, είναι το συνεχώς εμφανιζόμενο γεγονός ότι, ενδεχομένως, μια τράπεζα να κηρύξει πτώχευση και σαν συνέπεια αυτής της πτώχευσης θα μπορούσαν ίσως να επιβαρυνθούν και τα διατραπεζικά συστήματα πληρωμών, πράγμα πάλι που θα μπορούσε να δημιουργήσει προβλήματα στη λειτουργικότητα αυτών των συστημάτων πληρωμών και, κάτω από ιδιαίτερα άσχημες συνθήκες, θα μπορούσε ενδεχομένως να συμπαρασύρει και άλλες τράπεζες, και να υπάρξουν έτσι και άλλες πτωχεύσεις, σαν συνέπεια της πρώτης.
<P>
Kάτι τέτοιο θέλει να προλάβει αυτή η πρόταση οδηγίας. Πρόκειται συνεπώς, κατά βάσιν, για μια πρόταση οδηγίας, με στόχο την προνομιακή αντιμετώπιση μιας πτώχευσης από τα διατραπεζικά συστήματα πληρωμών, και συνεπώς, σε τελική ανάλυση, και των τραπεζών, σε πολύ ιδιαίτερες καταστάσεις, που θα μπορούσαν να εμφανιστούν ενδεχομένως.
<P>
Eδώ γίνεται σαφές και το πεδίο τριβής περί του οποίου πρόκειται εδώ. Πρόκειται αφενός για την προστασία των συστημάτων πληρωμών, και συνεπώς και των τραπεζών. Aφετέρου όμως πρόκειται και για το πόσο θα πρέπει να προχωρούν τα μέτρα αυτά, χωρίς να δημιουργούν ιδιαίτερα προβλήματα στην προστασία των πιστωτών, σε ενδεχόμενες περιπτώσεις πτώχευσης.
<P>
H Eπιτροπή Nομικών Θεμάτων και Δικαιωμάτων των Πολιτών, εξ ονόματος της οποίας κάνω την εισήγηση, είχε την άποψη πως μια τέτοια οδηγία είναι, κατά βάσιν, λογική. Eίχαμε βεβαίως την άποψη πως τα προτεινόμενα συστήματα εξασφάλισης και τα προτεινόμενα μέτρα, γενικώς, ήταν προσανατολισμένα πολύ υπέρ των τραπεζών, και ότι θα ήταν λογικό, ως νομοθέτες, να κάνουμε εδώ περιορισμούς, με σκοπό να ενισχυθεί η προστασία των πιστωτών.
<P>
Προτείναμε, κατά κύριο λόγο, συμπληρωματικά, τα ακόλουθα στοιχεία. Όλα τα συστήματα πληρωμών που συμφωνούν να εφαρμόσουν οι τράπεζες, δε θα πρέπει να εμπίπτουν αυτόματα στην προστασία της παρούσας οδηγίας, αλλά μόνον εκείνα που έχουν κατατεθεί και κοινοποιηθεί στην εκάστοτε εποπτεύουσα αρχή. Mια δεύτερη συμπλήρωση, που προτείναμε, αφορούσε το θέμα του καθορισμού της χρονικής στιγμής που είναι αποφασιστικής σημασίας ή καθοριστική, για το από πότε θα πρέπει να αρχίσει να δρα η προστασία αυτού του διατραπεζικού συστήματος πληρωμών και να εξασφαλιστεί η διαδικασία πτώχευσης. Eδώ η Eπιτροπή είχε προτείνει, αρχικά, να είναι καθοριστική η χρονική στιγμή της έναρξης της διαδικασίας πτώχευσης. Aυτό, κατά την άποψη της Eπιτροπής Nομικών Θεμάτων, δεν ήταν καλή λύση, επειδή τελικά, η απόφαση για την έναρξη της διαδικασίας πτώχευσης παίρνεται πολύ συχνά στο ήσυχο δωματιάκι ενός δικαστή, και προς τα έξω, φυσικά, δε γνωρίζει κανείς ποια χρονική στιγμή γίνεται αυτό κι έτσι δεν αποφεύγονται τα προβλήματα της ανάκλησης συναλλαγών που ήδη έχουν γίνει, αλλά αναγκαστικά θα εμφανίζονταν πάλι σε κάθε περίπτωση πτώχευσης.
<P>
Έτσι, τελικά, σκεφθήκαμε, στην Eπιτροπή Nομικών Θεμάτων, να επιλέξουμε μια άλλη χρονική στιγμή, και συγκεκριμένα τη χρονική στιγμή της γνωστοποίησης προς τις τράπεζες που συμμετέχουν στα συστήματα πληρωμών. Στην Oμάδα του EΛK, την περασμένη εβδομάδα, συζητήσαμε και πάλι το θέμα, και είχαμε την άποψη ότι ίσως κι αυτή να μην ήταν η ιδανική χρονική στιγμή, επειδή τότε θα μπορούσε να προκύψει ενδεχομένως το αίτημα να προσκομίζεται απόδειξη για την ενημέρωση όλων των συμμετεχόντων στο σύστημα πληρωμών. Aυτό, τότε, με πολλές χιλιάδες τράπεζες σ' ένα ευρωπαϊκό σύστημα πληρωμών, μπορεί να είναι πολύ δύσκολο.
<P>
Γι' αυτό και καταθέσαμε ακόμη μια τροπολογία, την υπ' αριθ. 21, την οποία παρακαλούμε να υπερψηφίσετε και η οποία αποσκοπεί στον καθορισμό της χρονικής στιγμής της γνωστοποίησης στο εποπτεύον όργανο - αυτό μπορεί να είναι η κεντρική τράπεζα ή μια εποπτεύουσα αρχή - το οποίο έχει την υποχρέωση, ευθύς αμέσως, να ενημερώσει όλους τους άλλους συμμετέχοντες στο τραπεζικό σύστημα.
<P>
Ένα άλλο θέμα, που εξακολουθεί να παραμένει σε εκκρεμότητα, είναι το ποιο δίκαιο θα πρέπει να εφαρμοστεί σε περιπτώσεις διαφορών, όπου δηλαδή μπορεί να εμφανιστεί σύγκρουση δικαίων. Eδώ η Eπιτροπή είχε προτείνει, αρχικά, ότι το δίκαιο του συστήματος πληρωμών θα πρέπει να είναι το καθοριστικό, και όχι το δίκαιο της χώρας στο οποίο έλαβε χώρα η πτώχευση. Eδώ, σαν Eπιτροπή Nομικών Θεμάτων, βλέπουμε το πρόβλημα, ότι η πιθανότητα σύγκρουσης των δικαίων, σε μια τέτοια συγκυρία, είναι πολύ μεγαλύτερη, και γι' αυτό έχουμε την άποψη πως καθοριστικό θα πρέπει να είναι πάντα το δίκαιο της χώρας στο οποίο έλαβε χώρα η πτώχευση, όταν εμφανίζονται συγκρούσεις.
<P>
Aυτά είναι, κατά κύριο λόγο, τα τρία στοιχεία στα οποία αναφέρονται οι προστεθείσες εδώ τρεις τροπολογίες. Mια τελευταία πτυχή, που έχει επίσης σημασία, είναι η εξής: Δεν καλύπτουμε εδώ μόνο τα καθαρά συστήματα πληρωμών, αλλά, συμπληρωματικά, προτείναμε να συμπεριληφθούν στην προστατευτική δράση αυτής της οδηγίας και όλες οι υπηρεσίες clearing χρεογράφων. Aυτά είναι όλα όσα θα ήθελα να πω επί του θέματος, ως εισηγητής.

<SPEAKER ID=258 LANGUAGE="DE" NAME="Rothley">
Kύριε Πρόεδρε, αξιότιμοι κυρίες και κύριοι συνάδελφοι, δεν ανήκω σ' εκείνους που είναι μαγεμένοι από την ιδέα της επικουρικότητας. Παρόλα αυτά τίθεται το ερώτημα «Cui bono? » O εισηγητής υποχρεώνεται να ανατρέξει σ' ένα περιστατικό του 1974, για να μισο-αποδείξει γιατί φαίνεται αναγκαία μια τέτοια οδηγία. H Eπιτροπή δεν παρέχει κανένα καινούριο στοιχείο για το λόγο που αυτή είναι αναγκαία, αλλά μιλάει για ένα θεωρητικό κίνδυνο. Aυτό μου φαίνεται κάπως προβληματικό. Διότι το να σκεπτόμαστε κινδύνους στο γραφείο μας και μετά να παίρνουμε μέτρα για την αντιμετώπισή τους, είναι πράγματι προβληματικό.
<P>
Όπως και νάχει το πράγμα, το πεδίο είναι ευρύ. Mπορώ να συνοψίσω εν συντομία. Συμφωνούμε με τον εισηγητή. Δεχόμαστε τις τροποποιήσεις της Eπιτροπής Nομικών Θεμάτων και Δικαιωμάτων των Πολιτών, όπως άλλωστε και την τροπολογία 21.
<P>
Aλλά έρχομαι έτσι σ' ένα βασικό πρόβλημα της νομοθετικής πολιτικής της Eπιτροπής. Aυτό που άφησε να εννοηθεί προσεκτικά ο εισηγητής, είναι ένα σαφέστατο πρόβλημα. Tα δύο σημεία που έθιξε ο εισηγητής, αναφέρονται στο ότι, στην πρόταση της Eπιτροπής, παραχωρείται στις τράπεζες ένα ευρύ πεδίο λήψης αποφάσεων. Aυτό σημαίνει ότι τις απαλλάσσει κατά κάποιον τρόπο από τις κανονικές νομοθετικές ρυθμίσεις, για να τις αφήσει μεγαλύτερα περιθώρια. Aυτό είναι το ένα πρόβλημα. Aυτό ισχύει για το δίκαιο που θα πρέπει να εφαρμόζεται, όπως επίσης και για το θέμα του πότε θα πρέπει να συμφωνείται ένα σύστημα πληρωμών. Συμφωνώ με τον εισηγητή πως εδώ χρειαζόμαστε σαφείς νομοθετικές διατάξεις, μέσα στις οποίες θα πρέπει να κινούνται οι συμμετέχουσες τράπεζες. Δεν μπορούν να τοποθετούνται εκτός δικαίου. Θα παρακαλούσα την Eπιτροπή να φροντίσει, σε μελλοντικές προτάσεις, να ισχύει το δίκαιο για όλους.

<SPEAKER ID=259 LANGUAGE="ES" NAME="Palacio Vallelersundi">
Κύριε Πρόεδρε, κύριε Επίτροπε, είναι τιμή και χαρά για μένα που παίρνω το λόγο για να εκφράσω την ομόφωνη στήριξη της πολιτικής ομάδας του Ευρωπαϊκού Λαϊκού Κόμματος προς τις προτάσεις της έκθεσης αυτής που παρουσίασε ο εισηγητής της αρμόδιας επί της ουσίας επιτροπής, ο κ. Lehne.
<P>
Η απερίφραστη υποστήριξη της πολιτικής μας ομάδας είναι ακόμη μία επιβράβευση της ποιότητας που χαρακτηρίζει το έργο του εισηγητή, επειδή όχι μόνο ολοκλήρωσε μία εξαιρετική δουλειά από τεχνική άποψη αλλά μπόρεσε, επίσης, να εξηγήσει με όρους κατανοητούς σε όλους τόσο την ανάγκη ψήφισης της οδηγίας όπως και τους λόγους για τους οποίους προτάθηκαν οι τροπολογίες. Η σημασία και των δύο αυτών ζητημάτων είναι συνάρτηση της πολυπλοκότητάς τους.
<P>
Η πολιτική ομάδα του Ευρωπαϊκού Λαϊκού Κόμματος θα υπερψηφίσει όλες τις τροπολογίες που κατατέθηκαν στο Σώμα τόσο από την Επιτροπή Νομικών Θεμάτων όσο και από την Επιτροπή Οικονομικής Πολιτικής, καθώς και την τροπολογία αρ. 21 που έχουμε καταθέσει.
<P>
Επιτρέψτε μου, κύριε Πρόεδρε, να τονίσω αρχικά την αναγκαιότητα της οδηγίας αυτής αλλά, πριν από όλα, τη σημασία των τροποποιήσεων που σθεναρά υποστήριξε ο εισηγητής και που θα εγκρίνει, αναμφίβολα, αύριο το Σώμα. Συγκεκριμένα, το ότι συμπεριλαμβάνονται τα συστήματα ρευστοποίησης τίτλων στο πλαίσιο της εφαρμογής, καθώς και το σύνολο των τροπολογιών που ανταποκρίνονται στον προβληματισμό του Σώματος για την υπεροχή της αρχής της νομικής εξασφάλισης (που είναι και η εγγύηση, τελικά, για την καλή λειτουργία της αγοράς) και που αναφέρονται στο εφαρμόσιμο δίκαιο, στο dies a quo και στην ανάγκη να θεσπιστεί η υποχρέωση κατάθεσης των συμφωνιών για τα συστήματα πληρωμών και τίτλων ενώπιον της αρμόδιας για την εποπτεία τους αρχής.
<P>
Τελειώνω, κύριε Πρόεδρε. Διερχόμαστε συγκυρίες όπου τα εμπόδια που προβάλλουν από παντού κλείνοντας το δρόμο στο καθήκον της ολοκλήρωσης της εσωτερικής αγοράς μπορεί να οδηγήσουν στην απογοήτευση ή σε μία τάση για ασθενείς λύσεις που, λόγω του χαρακτήρα τους, ο οποίος συχνά παρερμηνεύεται, οδηγούν σε μία επίπλαστη εναρμόνιση και σε σοβαρές παραμορφώσεις κατά την ενσωμάτωσή τους στα αντίστοιχα εθνικά δίκαια. Για το λόγο αυτό είναι ενθαρρυντική η πρωτοβουλία αυτή της Επιτροπής, με τη σταθερότητά της και τον πλούτο των συνεπειών της, όπως επίσης ενθαρρυντική είναι, με την ποιότητα και το κύρος της, η δράση του Ευρωπαϊκού Κοινοβουλίου σε ό, τι αφορά το δικό του κομμάτι νομοθετικής λειτουργίας.

<SPEAKER ID=260 LANGUAGE="NL" NAME="Janssen van Raay">
Πρόεδρε, θεωρώ δυσοίωνο το γεγονός ότι ο εισηγητής και η νομική επιτροπή χρειάστηκε να υποβάλουν τροπολογία στον τίτλο κιόλας της οδηγίας. Γιατί ακόμη και ο τίτλος της οδηγίας είναι ακατανόητος. Η διατύπωση «οριστικός χαρακτήρας του διακανονισμού και σύσταση ασφαλειών» δε μου λέει απολύτως τίποτα. Ευτυχώς που ο εισηγητής υπέβαλε μία τροπολογία η οποία τουλάχιστον μας διευκρινίζει περί τίνος πρόκειται εδώ - γι' αυτό και θα την υπερψηφίσουμε. Και αυτή η ομίχλη που καλύπτει την πρόταση αυτή και την οποία κατάφερε ευτυχώς να διασκεδάσει ο εισηγητής με τις τροπολογίες του αποτελεί στην ουσία ένα σύμβολο, θα μπορούσα να πω, για όλες αυτές τις ασάφειες και αμφιβολίες που απασχολούν σωρεία νομικών, κ. Monti. Αλλά δεν θα ήθελα τώρα να αναφερθώ σε αυτές. Ο εισηγητής πραγματοποίησε ένα χρήσιμο έργο, το οποίο αξιοποίησε η Επιτροπή και ελπίζω το τελικό αποτέλεσμα να είναι πραγματικά εποικοδομητικό. Χαίρομαι κάθε φορά που βλέπω να παρίσταται ο Επίτροπος αυτοπροσώπως, ούτως ώστε να μπορώ να του δώσω προσωπικά το μήνυμά μου. Θα ήθελα λοιπόν να του πω ότι το σημαντικότερο είναι πως όλες οι οδηγίες που αφορούν πτωχεύσεις, όπως αυτή η οδηγία που συζητούμε, καταδεικνύουν την ανάγκη να δούμε στα σοβαρά την εναρμόνιση του πτωχευτικού δικαίου. Ο κ. Rothley σωστά χαρακτήρισε θεωρητικό τον κίνδυνο τον οποίο προσπαθεί να αντιμετωπίσει η οδηγία, αλλά όπως και να 'χει, έχει έρθει η ώρα της εναρμόνισης προς όφελος των επιχειρήσεων της Ένωσης. Γνωρίζω ότι η εναρμόνιση δεν θα είναι εύκολη, γνωρίζω Επίτροπε Monti τα προβλήματα, τα οποία δεν είναι καθόλου απλά. Γνωρίζω, επίσης, πολύ καλά τα προβλήματα που αφορούν τον κατάλογο - αναφέρομαι στον κατάλογο προτίμησης των πιστωτών που έχουν προτεραιότητα είσπραξης - προβλήματα επίσης καθόλου απλά. Ωστόσο κάθε φορά που συζητούμε τέτοια ζητήματα αντιμετωπίζουμε το γεγονός ότι οι επιχειρήσεις σε διεθνές επίπεδο αντιμετωπίζουν διαφορετικά εθνικά πτωχευτικά δίκαια. Τίθεται, επομένως, το ερώτημα - ένα ζήτημα που συγχρόνως μου γεννά πολλές αμφιβολίες - παρόλο που υποστηρίζουμε τον εισηγητή, όπως νομίζω ότι θα οφείλαμε, μήπως κάποτε λησμονούμε ότι δεν θα πρέπει να επιβαρύνεται υπέρ το δέον η θέση των χρηματοπιστωτικών ιδρυμάτων.

<SPEAKER ID=261 NAME="Monti">
Κύριε Πρόεδρε, κύριοι βουλευτές, θα ήθελα να ευχαριστήσω και να εκφράσω την ευγνωμοσύνη και την εκτίμησή μου προς την Επιτροπή Νομικών Θεμάτων και κυρίως τον εισηγητή, κ. Lejne, καθώς και την Επιτροπή Οικονομικής και Νομισματικής Πολιτικής και κυρίως τον εισηγητή, κ. Κατηφόρη, για την αξιόλογη συμβολή τους στην εξέταση της συζητουμένης πρότασης: πρότασης πολύ τεχνικού χαρακτήρα, δύσκολης αλλά σημαντικής.
<P>
Η πρόταση αποτελεί, όντως, ένα περαιτέρω σημαντικό βήμα προς τη μεγαλύτερη απελευθέρωση των κεφαλαίων στην Ευρωπαϊκή Ένωση. Πράγματι, εάν για λόγους αρχής η ελεύθερη διακίνηση των κεφαλαίων εξασφαλίζεται πλήρως, στην πραγματικότητα υφίστανται ακόμη αρκετοί φραγμοί: αναφέρομαι στα συστήματα πληρωμών και στα συστήματα ρύθμισης των συστημάτων διακανονισμού συναλλαγών σε τίτλους, τα οποία είναι ανεπαρκή για την εξασφάλιση μιας πραγματικά ελεύθερης διακίνησης σε διασυνοριακό επίπεδο ακριβώς λόγω της ύπαρξης διαφορετικών νομικών καθεστώτων στα διάφορα κράτη μέλη. Η ελάχιστη εναρμόνιση των νομοθεσιών, που επιδιώκει η παρούσα οδηγία, θα καταργήσει τα σημαντικότερα εμπόδια επιτρέποντας τη δημιουργία αληθινών διασυνοριακών «αυτοκινητόδρομων» των κεφαλαίων σε ολόκληρη την Ευρωπαϊκή Ένωση.
<P>
Εκφράζω την ικανοποίησή μου ειδικότερα για την πρόταση των αρμοδίων επιτροπών να ενταχθούν στο πλαίσιο της οδηγίας τα συστήματα διακανονισμού των συναλλαγών σε τίτλους που είχε τη σύμφωνη γνώμη τοσο του Ευρωπαϊκού Νομισματικού Ινστιτούτου όσο και της Οικονομικής και Κοινωνικής Επιτροπής. Εξετάζοντας τις μεμονωμένες προταθείσες τροπολογίες διαπιστώνουμε ότι οι τροπολογίες αριθ. 4, 5, 7, 8, 9, 11, 14, 15, 16 και 17 ακολουθούν αυτή την κατεύθυνση.
<P>
Η τροπολογία αριθ. 1 προτείνει την τροποποίηση του τίτλου της οδηγίας: αν και θα μπορούσε να γίνει αποδεκτή από την Επιτροπή, θα έχει σαν αποτέλεσμα να υποδεικνύει στον τίτλο ότι η οδηγία φορά τα εν λόγω συστήματα στις περιπτώσεις που οι συναλλαγές αναφέρονται σε διαδικασίες αφερεγγυότητας. Οι εξεταζόμενες ρυθμίσεις, εντούτοις, δεν αφορούν διαδικασίες αφερεγγυότητας, αλλά εξετάζουν το θέμα αυτό στο μέτρο μόνο που έχει σημασία για τον κίνδυνο που μπορεί να προκύψει για τη λειτουργία του συστήματος. Θα μπορούσαμε ίσως να υιοθετήσουμε τον ακόλουθο τίτλο: »Πρόταση οδηγίας του Ευρωπαϊκού Κοινοβουλίου και του Συμβουλίου σχετικά με τους κινδύνους που αφορούν τη λειτουργία των συστημάτων πληρωμών και των συστημάτων συναλλαγών σε τίτλους.
<P>
Οι τροπολογίες αριθ. 2 και 3 -που αποδέχεται η Επιτροπή- προσθέτουν χρήσιμες πληροφορίες σχετικά με την οδηγία: η προσθήκη μιας διάταξης για τη διαδικασία επίσημης γνωστοποίησης, όπως αναφέρεται στην τροπολογία αριθ. 6, και μία άλλη τροποποίηση με στόχο τη βελτίωση της νομικής βεβαιότητας, συμβάλλοντας στην πραγματοποίηση του στόχου της οδηγίας που είναι ακριβώς η αποφυγή κινδύνων που σχετίζονται με τη λειτουργία του συστήματος. Η πρόβλεψη, εντούτοις, για την κατάθεση της συμφωνίας στην οποία βασίζεται το σύστημα, στην αρμόδια για την επεοπτεία των συμμετεχόντων στο σύστημα ιδρυμάτων αρχή και την ακόλουθη δημοσίευση μιας ανακοίνωσης που γνωστοποιεί το γεγονός, μας φαίνεται περιτά πολύπλοκη. Εξάλλου, σε μερικά κράτη μέλη η υπεύθυνη για την εποπτεία των συμμετεχόντων ιδρυμάτων αρχή είναι διαφορετική από εκείνη που είναι αρμόδια για την εποπτεία του ίδιου του συστήματος, με αποτέλεσμα να δημιουργείται μία τεχνιτή κατανομή των αρμοδιοτήτων που θα προκαλούσε σύγχυση. Γι αυτό το λόγο η Επιτροπή δυσκολεύεται να αποδεχθεί την τροπολογία αυτή. Το ίδιο ισχύει και για την προσθήκη των λέξεων «που προβλέπει κανόνες για το συμψηφισμό των υπολοίπων σε σχέση με τον κανονισμό», όπως αναφέρεται στην τροπολογία αριθ.10, διότι αυτές οι λέξεις θα μπορούσαν να καταστήσουν λιγότερο σαφή τον ορισμό μας για τις πληρωμές. Σύμφωνα με την πρόταση, ένα σύστημα καλείται κοινοτικό σύστημα εάν το δίκαιο που εφαρμόζεται στη συμφωνία στην οποία βασίζεται αποτελεί δίκαιο σε ένα κράτος μέλος. Αυτό είναι το κριτήριο που έχει υιοθετηθεί από την πρόταση της Επιτροπής. Η εφαρμογή ενός γεωγραφικού κριτηρίου δεν μας φαίνεται δυνατή. Η τροπολογία αριθ. 11 προσπαθεί εντούτοις να εισαγάγει μία τέτοια γεωγραφική αντίληψη υποδεικνύοντας ότι θα πρέπει να θεωρείται κοινοτικό ένα σύστημα που βρίσκεται σε ένα κράτος μέλος στο οποίο γίνεται η λογιστική εγγραφή. Γι αυτό θα έπρεπε τουλάχιστον να διευκρινισθεί τι είδους λογιστική εγγραφή εννοείται: αφού δεν υπάρχει μία τέτοια διευκρίνιση, μας είναι δύσκολο να αποδεχθούμε την τροπολογία.
<P>
Η τροπολογία αριθ. 12 διευρύνει τον αρχικό ορισμό του συστήματος πληρωμής μιας τρίτης χώρας χρησιμοποιώντας την πιο γενική έκφραση «σύστημα τρίτης χώρας» για να συμπεριλάβει και τα συστήματα διακανονισμού των συναλλαγών σε τίτλους. Θα μπορούσαμε να αποδεχτούμε κατ' αρχήν αυτή την τροπολογία, αλλά θα πρέπει να τη συμπληρώσουμε προσθέτοντας τις λέξεις «σύστημα διακανονισμού των συναλλαγών σε τίτλους». Εφόσον οι κεντρικές τράπεζες πραγματοποιούν συναλλαγές σε χρηματοπιστωτικά παράγωγα, αυτά τα τελευταία θα πρέπει να συμπεριλαμβάνονται στον ορισμό των συναλλαγών νομισματικής πολιτικής, όπως προτείνει η τροπολογία αριθ. 13.
<P>
Η τροπολογία περιλαμβάνει τρεις παραγράφους, από τις οποίες η πρώτη δεν μας δημιουργεί κανένα πρόβλημα. Η δεύτερη αντικαθιστά τις λέξεις «συναφθείσες συμφωνίες» (contracts entered into ) με τις λέξεις «συμφωνίες που έχουν συναφθεί εντός του κοινοτικού συστήματος» (contracts entered into the EC system ). Η έκφραση εντούτοις entered into έχει χρησιμοποιηθεί ακριβώς από την Επιτροπή με την έννοια του «που έχουν συναφθεί» και δεν αναφέρεται στην εγγραφή των συμφωνιών στα συστήματα πληρωμής. Σχετικά με τον υπολογισμό unwinding του διακανονισμού και των συναλλαγών σε τίτλους, μετά το διακανονισμό τους δεν μπορούν να υπολογισθούν εκ νέου. Η οδηγία εντούτοις επιδιώκει την προστασία των εντολών καταβολής από τον κίνδυνο νέου υπολογισμού αποκλειστικά ενώ βρίσκονται στο πλαίσιο του συστήματος, διότι σε αυτή τη στιγμή υφίσταται ο κίνδυνος που έχει άμεση σχέση με τη λειτουργία του συστήματος: αφού περατωθεί ο υπολογισμός δεν υπάρχει κανένας κίνδυνος που να έχει σχέση με τη λειτουργία του συστήματος και συνεπώς δεν υπάρχει κανένας λόγος να απαγορευθεί ο νέος υπολογισμός των ποσών που αφορούν πληρωμές που έχουν πλέον διακανονσθεί.
<P>
Η τρίτη παράγραφος της τροπολογίας αριθ. 16 δημιουργεί τις προϋποθέσεις για την καθυστέρηση της έναρξης μιας διαδικασίας αφερεγγυότητας κατά πιστωτικού ιδρύματος που συμμετέχει στο σύστημα έως ότου η αρμόδια αρχή γνωστοποιήσει επισήμως την έναρξη στα άλλα συμμετέχοντα μέρη. Μας φαίνεται ότι πρόκειται για μία εξαιρετικά δαπανηρή διαδικασία διότι οι πληροφορίες που αφορούν την αφερεγγυότητα ενός πιστωτικού ιδρύματος που συμμετέχει σε ένα σύστημα συνήθως διαδίδονται ταχέως στις οικονομικές αγορές. επιπλέον θα συνεπαγόταν την επέκταση του προνομιούχου καθεστώτος, που προβλέπεται από την οδηγία, και μετά την ενημέρωση των συμμετεχόντων στο σύστημα σχετικά με την εν λόγω αφερεγγυότητα, πράγμα που δεν δικαιολογείται εφόσον θέλουμε να αποφύγουμε τον κίνδυνο που σχετίζεται με τη λειτουργία του συστήματος: μας είναι συνεπώς δύσκολο να αποδεχθούμε την τροπολογία αριθ. 16, όπως επίσης και την τροπολογία αριθ. 21.
<P>
Η τροπολογία αριθ. 17 απαγορεύει την ανάκληση των εντολών πληρωμής ή των εντολών που αφορούν συναλλαγές σε τίτλους μετά την έναρξη της διαδικασίας αφερεγγυότητας. Μας φαίνεται όμως προφανές ότι, στην περίπτωση αφερεγγυότητας ενός ιδρύματος που συμμετέχει στο σύστημα, τα ενεργητικά αυτού του τελευταίου παγώνουν, και η ανάκληση δεν είναι πλέον δυνατή. Δεν μου φαίνεται αναγκαία μία περαιτέρω διευκρίνιση. Με την πρότασή της η Επιτροπή είχε έναν άλλο στόχο, να εμποδίσει δηλαδή τρίτους να ανακαλέσουν την εντολή καταβολής που έχει ενταχθεί στο σύστημα, δεδομένου ότι τα ιδρύματα των ενδιαφερομένων τρίτων δεν μπορούν να το κάνουν σύμφωνα με το δίκαιο του άλλου ενδιαφερομένου κράτους. Είναι σαφές, πράγματι, ότι εάν αυτό γινόταν για ένα σημαντικό ποσό, θα μπορούσε να προκύψει ένας κίνδυνος που να αφορά άμεσα τη λειτουργία του συστήματος: χρειάζεται συνεπώς να διατηρηθεί η αναφορά στους τρίτους.
<P>
Η τροπολογία αριθ. 18 μπορεί να γίνει δεκτή, διότι καθιστά πιο κατανοητό το κείμενο. Η τροπολογία αριθ. 19 προτείνει την κατάργηση του άρθρου σύμφωνα με το οποίο, σε περίπτωση αφερεγγυότητας ενός από τα ιδρύματα που συμμετέχουν στο σύστημα, ισχύει η νομοθεσία περί αφερεγγυότητας της χώρας μέλους όπου βρίσκεται το σύστημα πληρωμών. Η διαγραφή όμως θα ήταν αντίθετη με το στόχο της οδηγίας για τη μείωση του κινδύνου που αφορά τη λειτουργία του ίδιου του συστήματος, και αυτό για δύο λόγους ειδικότερα: την ανάγκη εξασφάλισης της νομικής ασφάλειας και την ανάγκη αποφυγής νομικών συγκρούσεων. Καταλήγουμε συνεπώς στο συμπέρασμα ότι η οδηγία μπορεί να πραγματοποιήσει το στόχο της κατά των κινδύνων που συνδέονται με τη λειτουργία του συστήματος μόνο εάν απορριφθεί η τροπολογία αριθ. 19. Η Επιτροπή αντιθέτως αποδέχεται την τροπολογία αριθ. 20 που αποσαφηνίζει την έννοια του κειμένου.
<P>
Κύριε Πρόεδρε, κύριοι βουλευτές, εύχομαι στο φως όσων θέλησα να προσδιορίσω να θελήσετε να επανεξετάσετε τη σκοπιμότητα εκείνων των τροπολογιών, ειδικότερα των αριθ. 17 και 19, που η Επιτροπή δεν μπορεί να αποδεχθεί.

<SPEAKER ID=262 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Απλούστευση της νομοθεσίας για την εσωτερική
αγορά (SLIM)
<SPEAKER ID=263 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0108/97) του κ. Crowley, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την Ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο - Απλούστευση της νομοθεσίας για την εσωτερική αγορά (SLIM): Πειραματικό σχέδιο (COM(96)0204 - C4-0446/96).

<SPEAKER ID=264 NAME="Crowley">
Κύριε Πρόεδρε, θα ήθελα να ευχαριστήσω τον Επίτροπο για την παρουσία του στις συζήτησεις μας σχετικά με κάτι που θεωρώ ότι αποτελεί ένα πολύ σημαντικό και επείγον αντικείμενο. Η ιδέα πίσω από την εσωτερική αγορά ήταν μία ιδέα για μια δυναμική κίνηση της Ευρωπαϊκής Ένωσης και όταν το 1985 η Επιτροπή παρουσίασε την ιδέα στη Λευκή Βίβλο για το πρόγραμμα της εσωτερικής αγοράς υπήρχε η πεποίθηση ότι το όλο πρόγραμμα θα είχε ολοκληρωθεί μέχρι το 1992. Δυστυχώς δεν υπήρξαμε τόσο επιτυχείς όσο προγραμματίζαμε. Εν τούτοις, η αισιοδοξία μας και η επιθυμία μας να επιτύχουμε και να προχωρήσουμε παραμένει και δεν θα πρέπει να αποκλίνουμε από το καθήκον να προσπαθήσουμε να ολοκληρώσουμε αυτό που τελικά αποτελεί τον ευγενέστερο και αποδοτικότερο στόχο της Ευρωπαϊκής Ένωσης.
<P>
Το πιλοτικό πρόγραμμα SLIM, δηλ. η απλούστευση της νομοθεσίας για την εσωτερική αγορά, προήλθε από την αναγνώριση της ανάγκης να διασφαλίσουμε ότι οι νομοθετικές πράξεις τις οποίες εγκρίνουν η Επιτροπή, το Κοινοβούλιο και το Συμβούλιο και ζητούν από τις εθνικές αρχές να τις μεταφέρουν στο εθνικό τους δίκαιο θα πρέπει να είναι οι κατά το δυνατόν πιο αποτελεσματικές στην αντιμετώπιση των συγκεκριμένων ζητημάτων με τα οποία ασχολούνται. Το γεγονός ότι η μορφή της νομοθεσίας της την κάνει απαγορευτική στον απλό ευρωπαίο πολίτη υπήρξε πάντα ένα μειονέκτημα της ΕΕ.
<P>
Παρά το γεγονός ότι εργάζομαι στο σύστημα εδώ και τρία χρόνια και παρά το γεγονός ότι έχω νομική εκπαίδευση, ορισμένες φορές βρίσκομαι σε αδυναμία να ακολουθήσω την αλληλουχία των γεγονότων που καταλήγει στο αντίστοιχο νομοθετικό κείμενο. Είναι θεμελιώδες όπως, όταν εγκρίνουμε νόμους, υπάρχει μια συγκεκριμένη βάση με γεγονότα τα οποία να μπορούν να γίνουν κατανοητά από τον κάθε πολίτη ανεξάρτητα από το εάν είναι δικηγόρος, επιχειρηματίας, δημόσιος υπάλληλος ή απλός πολίτης.
<P>
Για να φέρω ορισμένα παραδείγματα, θα ήθελα να πω ότι το 'Πάτερ Ημών' έχει 60 λέξεις, οι Δέκα Εντολές έχουν 128 λέξεις, το Σύνταγμα των ΗΠΑ έχει 457 λέξεις με άλλες 142 που έχουν προστεθεί τα τελευταία δεκαπέντε χρόνια μέσω τροπολογιών. Σε μια πρόσφατη οδηγία της ΕΕ σχετικά με την παρουσίαση και τη διάθεση στην αγορά ορισμένων τύπων προϊόντων υπάρχουν 29.547 λέξεις. Είναι άραγε αναγκαίο να έχουμε τέτοια πολυλογία στη νομοθεσία μας; Πιστεύω πως όχι.
<P>
Με την έκθεσή μου κάνω ορισμένες πολύ απλές και βασικές συστάσεις οι οποίες θα μπορούσαν να βοηθήσουν για να παρακαμφθεί το πρόβλημα. Πρώτον, εξετάζοντας τον όλο τομέα της κωδικοποίησης μπορούμε να συνενώσουμε προηγούμενες νομοθετικές πράξεις που ασχολούνται με το ίδιο αντικείμενο και να τις συνδιάσουμε όλες σε μία και συγκεκριμένη νομοθετική πράξη. Κάτι τέτοιο θα έκανε πολύ ευκολότερο για τους θεράποντες της δικαιοσύνης, τους επιχειρηματίες και τους εργαζόμενους που πρέπει να συμμορφωθούν με τους νόμους αυτούς να βρίσκουν την επακριβή παραπομπή που ζητούν.
<P>
Δεύτερον, από αυτή τη στιγμή και πέρα θα πρέπει να κάνουμε τη νομοθεσία μας απλούστερη. Ας ηγηθούμε με το παράδειγμά μας. Ας καθορίσουμε το μέτρο το οποίο θα πρέπει να ακολουθεί η κάθε Επιτροπή και το κάθε Κοινοβούλιο μετά από εμάς έτσι ώστε να διασφαλιστεί ότι θα έχουμε μιαν απλούστερη και κατάλληλη νομοθετική διαδικασία. Από την άποψη αυτή θα ήθελα να επισημάνω σε όλα τα Μέλη την έκταση της εκθέσεώς μου. Υπάρχουν δέκα παράγραφοι στα συμπεράσματα. Σε μία έκθεση με την οποία ασχοληθήκαμε σήμερα το πρωί υπήρχαν 178 παράγραφοι. Ας ηγηθούμε με το παράδειγμά μας. Ας κρατήσουμε τη νομοθεσία απλή, ας την κρατήσουμε κατανοητή αλλά με τέτοιον τρόπο ώστε να μην υπάρχει καμία αμφισβήτηση για την ακρίβειά της ούτε και να παραμένει ανοικτή σε διαφορετικές ερμηνείες.
<P>
Θα πρέπει να ενθαρρύνουμε τα κράτη μέλη να μην χρησιμοποιούν την Ευρωπαϊκή Ένωση ως τον «μπαμπούλα» όταν θέλουν να φέρουν κάποια δύσκολη νομοθεσία στο εθνικό τους δίκαιο. Δεν θα πρέπει να καταχρώνται των οδηγιών συμπεριλαμβάνοντας πράγματα που δεν έχουν το θάρρος να υιοθετήσουν με το εθνικό τους δίκαιο όπως έχουν την υποχρέωση να κάνουν σύμφωνα με την αρχή της επικουρικότητας. Θα πρέπει επίσης να ζητήσουμε από τις εθνικές κυβερνήσεις να διασφαλίσουν την ύπαρξη απλούστερων νομοθετικών διαδικασιών τις οποίες να κατανοούν οι απλοί πολίτες.
<P>
Τέλος, θα ήθελα να επισημάνω στον Επίτροπο το γεγονός ότι είμαι εξαιρετικά απογητευμένος με τα νέα σχέδια που ελπίζει να ακολουθήσει η Επιτροπή σύμφωνα με το πρόγραμμα SLIM. Ζητώ να έχουν πολύ μεγαλύτερη σχέση και να είναι πολύ πιο επίκαιρα για την εσωτερική αγορά, συγκεντρώνοντας ιδιαίτερα την προσοχή τους στη διαμεσολάβηση και την κατανομή των χρηματοοικονομικών υπηρεσιών, των δημοσίων προμηθειών, την οδηγία για τον μηχανολογικό εξοπλισμό και την οδηγία για την πώληση επικίνδυνων ουσιών. Μπορούμε όλα αυτά να τα κάνουμε πραγματικά, να τα κάνουμε ελκυστικά και να τα κάνουμε κατανοητά στον απλό ευρωπαίο πολίτη.

<SPEAKER ID=265 NAME="Murphy">
Κύριε Πρόεδρε, θα ήθελα να ευχαριστήσω την Επιτροπή για τις προτάσεις της αναφορικά με το SLIM καθώς και τον κ. Crowley για την πολύ καλή έκθεσή του.
<P>
Πιστεύω ότι η απλούστευση της νομοθεσίας για την εσωτερική αγορά έχει αποφασιστική δυνατότητα για τη βελτίωση της ανταγωνιστικότητας, της κερδοφορίας και, πιο σημαντικό απ' όλα, του δυναμικού δημιουργίας θέσεων εργασίας σ' όλο το μήκος και το πλάτος της Ευρωπαϊκής Ένωσης. Μιλώντας ως μέλος της Επιτροπής Οικονομικής, Νομισματικής και Βιομηχανικής Πολιτικής, σας λέγω ότι αυτός είναι ένας ζωτικός τομέας που θα πρέπει να εξετάσουμε σε σχέση με το SLIM.
<P>
Η επιτυχία όμως στον τομέα αυτόν θα έρθει μόνον εάν η προσέγγισή μας είναι γενικευμένη. Υπάρχουν επιφυλάξεις και ανησυχίες ότι ορισμένοι κύριοι παράγοντες και ιδιαίτερα οι ΜΜΕ και, σε μικρότερο βαθμό, οι συνδικαλιστικές οργανώσεις, δεν έχουν συμμετάσχει πλήρως στο SLIM. Θα τονίσω ότι για να αποδόσει αυτή η διαδικασία όλοι θα πρέπει να αισθάνονται εμπιστοσύνη. Αυτό που προσπαθούμε να επιτύχουμε είναι κάτι το πολύ ριζοσπαστικό και κάτι που οφείλουμε να προσπαθήσουμε να επιτύχουμε.
<P>
Θα ήθελα να σχολιάσω εν συντομία δύο ή τρεις τομείς που είναι πρώτιστου ενδιαφέροντος. Πρώτον, θα πρέπει να διαμορφώνουμε τη νομοθεσία μας με τέτοιο τρόπο που να καθίσταται αδύνατο για τις εθνικές κυβερνήσεις να την «επιχρυσώνουν». Η «επιχρύσωση» της ευρωπαϊκής νομοθεσίας στην πραγματικότητα ζημιώνει την εσωτερική αγορά, ζημιώνει την ανταγωνιστικότητα και τη δυνατότητα των επιχειρήσεων να δημιουργήσουν θέσεις εργασίας.
<P>
Δεύτερον, πρέπει σαφώς να αποδεχθούμε ότι η εθνική νομοθεσία αποτελεί πολύ μεγαλύτερο εχθρό από τη νομοθεσία σε ευρωπαϊκό επίπεδο. Θα πρέπει να αντιμετωπίσουμε ευθέως την πρόκληση που δημιουργεί η εθνική νομοθεσία. Τον περασμένο Φεβρουάριο η Επιτροπή εκπόνησε μία εξαίρετη εργασία με τίτλο «Εθνικοί κανονισμοί που επηρεάζουν τη διάθεση των προϊόντων στην εσωτερική αγορά: μια αιτία ανησυχίας». Η εργασία αυτή ποτέ δεν εγκρίθηκε επίσημα από την Επιτροπή, δείχνει όμως πολύ καθαρά το πως η εθνική και η ευρωπαϊκή νομοθεσία δημιουργούν προβλήματα.
<P>
Πιστεύω ότι η διαδικασία SLIM μπορεί να αποτελέσει πολύ καλό νέο για τις μικρές επιχειρήσεις τόσο στην περιφέρειά μου στο Ηνωμένο Βασίλειο όσο και στην υπόλοιπη Ευρωπαϊκή Ένωση. Θα πρέπει όμως να έχουμε αυτή την γενικευμένη προσέγγιση, να υπογραμμίζουμε τους κινδύνους που δημιουργεί η «επιχρύσωση» καθώς και τους κινδύνους από την εθνική νομοθεσία.
<P>
Καλοσωρίζω και πάλιν τις προτάσεις της Επιτροπής και ευχαριστώ τον κ. Crowley για την έκθεσή του.

<SPEAKER ID=266 LANGUAGE="FR" NAME="Cot">
Κύριε Πρόεδρε, θα ήθελα να συγχαρώ τον εισηγητή που κατάφερε σε ένα αρκετά ισχνό θέμα, το SLIM, να είναι σύντομος. Εν πάση περιπτώσει, ποιος δεν θα συμφωνούσε με την ιδέα της απλούστευσης της κοινοτικής νομοθεσίας;
<P>
Αλλά αυτό που με εντυπωσιάζει στην υπόθεση αυτή είναι η πολυτέλεια των μέσων και, κατά κάποιο τρόπο, η πενιχρότητα των αποτελεσμάτων. Η Επιτροπή επέλεξε τέσσερα θέματα. Σχετικά με το Intrastat, πρόκειται για τη μείωση του αριθμού των κωδικών των εμπορευμάτων από 10.700 σε 7.000, γεγονός αξιέπαινο, αναμφίβολα. Σχετικά με τα δομικά προϊόντα - και παραθέτω τον εισηγητή μας - η κατάσταση δεν είναι πολύ σαφής. Σχετικά με την αναγνώριση των διπλωμάτων, θα υποβάλλετε προτάσεις. Και σχετικά με το σημαντικό θέμα των καλλωπιστικών φυτών, είμαστε σε απόλυτο αδιέξοδο.
<P>
Με το ρυθμό αυτό, κύριε Επίτροπε, ποια προοπτική προσφέρεται στην άσκηση αυτή; Αυτό είναι το ερώτημα που ήθελα να σας θέσω. Αυτή η άσκηση SLIM είναι ένας πειραματισμός, ένας πειραματικός τρόπος νομοθεσίας που καλείται να γίνει μία μέθοδος, ή είναι ήδη από μόνη της μία μέθοδος νομοθετικής μεταρρύθμισης; Και με το ρυθμό που προχωράμε, ποια είναι η προοπτική αυτής της μεταρρύθμισης; Θα χρειασθούν δέκα χρόνια, εκατό χρόνια ή περισσότερα;
<P>
Το SLIM δεν αντιπροσωπεύει, ασφαλώς, όλη τη στρατηγική απλούστευσης και κωδικοποίησης του ευρωπαϊκού δικαίου που εφαρμόζει η Ευρωπαϊκή Επιτροπή. Αλλά θα ήθελα να μας δώσετε κάποιες ενδείξεις σχετικά με την υπόλοιπη στρατηγική, με το γενικό πλαίσιο, διότι, επαναλαμβάνω, εάν η μέθοδος είναι εντελώς αξιόλογη, η πολυτέλεια των μέσων καταλήγει πάντως σε αρκετά πενιχρά αποτελέσματα, εάν εξετάσουμε το σύνολο του χαρτοφυλακίου το οποίο έχετε αναλάβει.

<SPEAKER ID=267 LANGUAGE="DE" NAME="Mosiek-Urbahn">
Kύριε Πρόεδρε, το πνεύμα της μετριοπάθειας θα πρέπει να είναι το πνεύμα του νομοθέτη, έλεγε ο Montesquieu. Tο πνεύμα της μετριοπάθειας αυτής εφάρμοσε, ασφαλώς, ο εισηγητής, και το ότι το πνεύμα αυτό της μετριοπάθειας μπήκε τώρα στα σοβαρά στην ευρωπαϊκή νομοθετική διαδικασία, το αποδεικνύει εδώ και το πιλοτικό πρόγραμμα της Eπιτροπής που τίθεται τώρα σε ψηφοφορία.
<P>
Σύμφωνα με την έκθεση Mοlitor, η πρωτοβουλία SLIM αποτελεί ένα ακόμη σημαντικό βήμα για τη βελτίωση και την απλοποίηση της κοινοτικής νομοθεσίας, και γι' αυτό θα πρέπει να επιδοκιμαστεί κατηγορηματικά. Tώρα μερικές παρατηρήσεις.
<P>
H Eπιτροπή θα έπρεπε να αιτιολογήσει σαφώς την επιλογή των τομέων που εξέτασαν οι ομάδες του SLIM. Θα ήταν επιβεβλημένο να αιτιολογήσει γιατί επέλεξε θέματα που, κατά κάποιο τρόπο, δεν καίνε τους πολίτες. Aναφέρω μόνο τη χαρακτηριστική λέξη «διακοσμητικά φυτά». Tο ότι τον τομέα αυτό τον επιθυμούσε ένα κράτος μέλος, σίγουρα δεν επαρκεί σαν δικαιολογία; είναι πολύ λίγο. Στους τομείς που θα 'πρεπε να εξεταστούν επειγόντως, μελλοντικά, ανήκουν οι δημόσιες προμήθειες και ο τομέας χρηματοπιστωτικών υπηρεσιών, επειδή έχουν ιδιαίτερα υψηλή σημασία, από άποψη εθνικής οικονομίας.
<P>
H Eπιτροπή, όμως, θα 'πρεπε, κατ' αρχήν, να επικεντρώσει την προσοχή της σε τομείς, στους οποίους έγινε πράγματι εκτενής ρύθμιση. Γι' αυτό και δεν ενδείκνυται η πρωτοβουλία SLIM να φροντίσει, κατά προτεραιότητα, λ.χ. για τα θέματα των μεταναστών εργαζομένων ή για τους φόρους. H σύνθεση των ομάδων θα πρέπει να χαρακτηρίζεται από διαφάνεια και ισορροπία, ώστε να μπορέσουν να δουλέψουν κατά το δυνατόν αποτελεσματικά. Eπίσης, και ειδικά στο πλαίσιο της πρωτοβουλίας SLIM, θα 'πρεπε η Eπιτροπή να προσανατολιζόταν κατά τρόπο κατανοητό στη λίστα ελέγχου που εκπόνησε το Kοινοβούλιο, στα πλαίσιο της έκθεσής του για την έκθεση Molitor. Θα 'πρεπε αυτή να αποτελεί υποχρεωτικό τμήμα της προετοιμασίας ενός νέου νόμου ή της αναθεώρησης υφισταμένων νόμων, για να καταστήσει σαφείς τις τάσεις της υπερβολικής ρύθμισης.
<P>
Σκοπός και νόημα της πρωτοβουλίας SLIM, είναι να μειώσει τα δημοσιονομικά και λειτουργικά έξοδα που προκαλούνται από υπερβολικά πολύπλοκες διατάξεις. Θα αυξηθεί η ανταγωνιστικότητα και κυρίως θα βελτιωθεί η δυνατότητα δημιουργίας θέσεων εργασίας. O στόχος αυτός, όμως, θα επιτευχθεί με την πρωτοβουλία SLIM, μόνον αν, βάσει των συμπερασμάτων της, οδηγεί πράγματι σε συγκεκριμένα και αναγνώσιμα αποτελέσματα της νομικής απλοποίησης, που επιδρούν άμεσα μέχρι τα κράτη μέλη.
<P>
H Eπιτροπή θα πρέπει να κάνει το παν για να πετύχει αυτό το στόχο και να το καταστήσει αυτό σαφές στην κοινή γνώμη. Kατ' αυτήν την έννοια, θα ήθελα να ενθαρρύνω έντονα την Eπιτροπή να συνεχίσει το έργο της.

<SPEAKER ID=268 LANGUAGE="NL" NAME="Janssen van Raay">
Το σωστό να λέγεται: η Επιτροπή συχνά υποβάλλει σαφείς και ευανάγνωστες προτάσεις τις οποίες στη συνέχεια οι εθνικοί γραφειοκράτες μετατρέπουν σ' ένα μπακαλόχαρτο γεμάτο ορνιθοσκαλίσματα που δεν έχουν νόημα κανένα. Το λέω αυτό ευθύς εξαρχής.
<P>
Το δεύτερο ζήτημα το οποίο θα ήθελα να θίξω είναι ότι, δυστυχώς, κάναμε κακή αρχή με την έκθεση παρακολούθησης. Δεν ήταν αυτή η λύση που αναζητούσαμε. Και για αυτό χαίρομαι τόσο για το γεγονός ότι η Επιτροπή πήρε αυτή την πρωτοβουλία. Ιδιαίτερα μάλιστα με χαροποιούν τα λόγια του εισηγητή που με βρίσκουν εκατό τοις εκατό σύμφωνο. Το ζητούμενο εδώ είναι ακριβώς να υπάρχουν κατανοητά και ευανάγνωστα νομικά κείμενα για όσους τα χρειάζονται. Και για να το πω πιο παραστατικά, εάν εσείς κ. Monti κατορθώσετε να ξαναγράψετε τη Συνθήκη του Μάαστριχτ χωρίς ν' αλλάξετε το περιεχόμενό της, ούτως ώστε τουλάχιστον οι καθηγητές νομικής να μπορούν να την καταλαβαίνουν, θα έχετε κάνει ένα μεγάλο βήμα προς τα εμπρός. Ξεκινήστε εσείς και εγώ σας εύχομαι καλή επιτυχία. Είναι εξαιρετικά σημαντικό να μπορέσουν τουλάχιστον οι νομικοί να συνειδητοποιήσουν ότι εδώ δημιουργείται νέα νομοθεσία. Σας εύχομαι, επαναλαμβάνω, την καλύτερη επιτυχία στο έργο σας. Τα παραδείγματα στα οποία αναφέρθηκε ο εισηγητής μου φαίνονται πολύ πειστικά, θα πρέπει, ωστόσο, να επαναδιατυπώσουμε τα κείμενα που έχουν ήδη γραφεί και να διατυπώσουμε τα μελλοντικά κείμενα, με τέτοιο τρόπο ώστε να καταλήξουμε επιτέλους σε ένα κείμενο ευανάγνωστο, απλό και κατανοητό. Θα ήταν ευχής έργο κάτι τέτοιο. Εγώ σας εύχομαι καλή επιτυχία.

<SPEAKER ID=269 NAME="Thors">
(SV ) Κύριε Πρόεδρε, αξιότιμοι βουλευτές, στην πατρίδα μου είχαμε στην αρχή της δεκαετίας του 1990 μια εκστρατεία απλοποίησης της νομοθεσίας, μια εκστρατεία η οποία είχε όντως επιτυχία. Κατήργησε ειδικά τον κανονισμό σε επίπεδο χαμηλότερο από αυτό του νόμου. Πιστεύω ότι αυτό είναι σημαντικό και στο πρόγραμμα SLIM επίσης. Πραγματικά το νομοθετικό έργο δεν θίγεται τόσο πολύ σ&#x02BC;αυτό το Κοινοβούλιο. Υπήρχαν κυνικοί που είπαν ότι όταν τα καταφέρνουμε με την απλοποίηση σε εθνικό επίπεδο, είναι σαν να απομακρύνουμε τους κανόνες με ένα καρότσι - μετά έρχεται ένα φορτηγό από την ΕΕ. Αυτή η παρομοίωση αποδείχτηκε ότι ήταν μάλλον αρκετά σωστή. Και γι&#x02BC;αυτό επίσης εύχομαι να πετύχει το πρόγραμμα SLIM.
<P>
Όπως όμως είπαν πολλοί ομιλητές προηγουμένως, δεν ήταν τόσο αποτελεσματική μέχρι στιγμής. Στην πραγματικότητα έχουμε δεί κάποια μορφή αποτελέσματος μόνο σε δύο δοκιμαστικά προγράμματα. Εμείς όμως στο Κοινοβούλιο που είμαστε λίγο παραγκωνισμένοι αναρωτιώμαστε: Γιατί άρχισαν από αυτούς ακριβώς τους τομείς από τους οποίους άρχισαν; Σ&#x02BC;αυτό αναφέρθηκε επίσης και ο εισηγητής. Γιατί προσπαθήσαμε με τα οικοδομικά προϊόντα όταν γνωρίζουμε ότι η Κοινότητα έχει προσπαθήσει επί σειρά ετών να υλοποιήσει απλοποιήσεις σ&#x02BC;αυτόν τον τομέα;
<P>
Σε ένα περισσότερο ανοιχτό πνεύμα της προπαρασκευής επιζητώ επίσης μια δίκαιη συμμετοχή από διάφορα μέρη της περιοχής. Όπως αναφέρουμε στην έκθεση της Επιτροπής υπάρχει μια κραυγαλέα ανάγκη απλοποίησης στον τομέα των δημοσίων προμηθειών, ενοποίησης της διαδικασίας που υπάρχει σε πολλές οδηγίες. Τι νόημα έχει να εξακολουθούν να υπάρχουν σήμερα διάφορες μορφές προμηθειών; Γι&#x02BC;αυτό η Επιτροπή Νομικών Θεμάτων ζητά να γίνουν οι προμήθειες αντικείμενο μιας μεθόδου «slimming» (αδυνατίσματος) που θα διαρκεί περισσότερο από τις μεθόδους «slimming» που υπάρχουν στα γυναικεία περιοδικά την άνοιξη. Γνωρίζουμε ότι πολλοί προμηθευτές και ο δημόσιος τομέας επίσης θέλουν την απλοποίηση.
<P>
Δεν είναι ικανοποιητική απάντηση ότι η εφαρμογή της νομοθεσίας θα διασφαλιστεί, όπως κατάλαβα ότι είπε η Επιτροπή σε κάποια άλλη περίσταση. Υπάρχουν παραδείγματα καταστάσεων, όπου τροποποιήθηκαν οδηγίες πριν κάν τεθούν σε ισχύ.
<P>
Ελπίζω επίσης ότι η ηγεσία της Επιτροπής θα αντιληφθεί ότι η αντίσταση σε χαμηλότερο επίπεδο μεταξύ των υπαλλήλων της Επιτροπής μπορεί να είναι σημαντική. Μπορούσε π.χ. να εφαρμοστεί σ&#x02BC;αυτόν και άλλους τομείς από τώρα και για κάποιο χρονικό διάστημα εφεξής να ισχύει ένας κανονισμός επί 5 έτη, αν δεν έχει ανανεωθεί. Πιστεύω ότι είναι ένας τρόπος να επισπεύσουμε πραγματικά την νομοθεσία.

<SPEAKER ID=270 LANGUAGE="FR" NAME="Scarbonchi">
Κύριε Πρόεδρε, αγαπητοί συνάδελφοι, θα ήθελα να συγχαρώ την Επιτροπή για την πρωτοβουλία SLIM που μπορούμε να επιδοκιμάσουμε επί της αρχής, παρόλο που το προσχέδιο ομοιάζει, κυρίως ως έχει τώρα, με μία αισθητικο-νομική χειρουργική επέμβαση.
<P>
Πράγματι, λυπάμαι που οι τέσσερις επιλεγέντες τομείς είναι τόσο απομακρυσμένοι από τις καθημερινές μέριμνες των ευρωπαίων πολιτών. Επιπλέον, η απλούστευση της νομοθεσίας σχετικά με την εσωτερική αγορά δεν πρέπει σε καμία περίπτωση, στο μέλλον, να γίνει ο δούρειος ίππος μίας ευρωπαϊκής απορρύθμισης, που καθημερινά μπορούμε να μετρήσουμε τις κοινωνικές ρωγμές τις οποίες προκαλεί και την αύξηση της ανεργίας που τροφοδοτεί.
<P>
Τέλος, διαπιστώνω με απογοήτευση, όσον αφορά το μέλλον της πρωτοβουλίας SLIM, την πλήρη απουσία κοινής θεώρησης μεταξύ της εκτελεστικής Επιτροπής, του Συμβουλίου «Εσωτερικής Αγοράς» και της νομικής επιτροπής. Ας μην έχουμε καμία αμφιβολία, κύριε Επίτροπε, λιγότερη δράση και καλύτερη δράση, για την ευημερία των ευρωπαίων πολιτών, είναι η μόνη κοινή πρόκληση που πρέπει να αντιμετωπίσουμε για να καταστεί δυνατή η ολοκλήρωση της ενιαίας αγοράς.

<SPEAKER ID=271 LANGUAGE="NL" NAME="Wijsenbeek">
Καθώς έχω μόνο ένα λεπτό στη διάθεσή μου θα ήθελα μόνο να συγχαρώ πολύ σύντομα τον εισηγητή.
<P>
Πρώτον: προσβασιμότητα. Υποβάλαμε σχετικά μία τροπολογία διότι πιστεύουμε ότι η ακατανόητη γλώσσα και οι περίπλοκες εκφράσεις ιδιαίτερα απορρέουν από τους συμβιβασμούς μεταξύ των κρατών μελών και δεν έχουν καμία σχέση με τις αρχικές προτάσεις της Επιτροπής.
<P>
Δεύτερον: ενοποίηση. Καθώς υπάρχουν τόσα διαφορετικά είδη νομοθεσίας για διάφορα αντικείμενα και σε διάφορα σημεία, θα πρέπει να υπάρξει από κοινού ταξινόμηση των ομοειδών θεμάτων.
<P>
Τρίτον: θεωρούμε εξαιρετικά σημαντικό το ότι και στον τομέα της δημοσιονομικής εναρμόνισης καταβάλλονται προσπάθειες για να υπάρξει απλοποίηση και να καταστούν προσβάσιμα τα σχετικά κείμενα. Δεν χρειάζεται να τονίσω ότι αυτές ακριβώς οι διαφορές στη φορολογική μεταχείριση καθιστούν τόσο δύσκολη τη λειτουργία της εσωτερικής αγοράς και συνεισφέρουν επομένως στην αύξηση ανεργίας.
<P>
Πρόεδρε, θα ήθελα καταλήγοντας να υπογραμμίσω το γεγονός ότι, περισσότερο κι από τα όργανα της Ένωσης, τα κράτη μέλη είναι εκείνα που θα έπρεπε να ανησυχούν περισσότερο από αυτή την πληθώρα περίπλοκης νομοθεσίας. Ο Επίτροπος Bangemann είχε υπογραμμίσει στην αίθουσα αυτή ότι από τους 440 νέους κανονισμούς το 1994, το 80 % είχε ξεκινήσει από τα κράτη μέλη.

<SPEAKER ID=272 NAME="Monti">
Κύριε Πρόεδρε, κύριοι βουλευτές, κατ' αρχήν θα ήθελα να ευχαριστήσω τον κ. Crowly και τις αρμόδιες επιτροπές για την εργασία τους και για την υποστήριξή τους προς την πρωτοβουλία με στόχο την Απλούστερη Νομοθεσία για την Εσωτερική Αγορά (SLIM), και κατόπιν να εκθέσω σε ποιο σημείο βρισκόμαστε και τι προτείνουμε να γίνει.
<P>
Πριν από όλα, όσον αφορά τη φάση 1 της πρωτοβουλίας SLIM, έγιναν παρατηρήσεις σχετικά με την επιλογή των τεσσάρων τομέων του σχεδίου πιλότος και για το ότι πρόκειται, όπως ισχυρίζονται ορισμένοι, για τομείς που βρίσκονται κάπως μακριά από τη ζωή των πολιτών. Θα ήθελα να επιστήσω την προσοχή σας στο γεγονός ότι αυτή η ιδέα του σχεδίου SLIM γεννήθηκε στα τέλη Φεβρουαρίου 1996. πιστεύω ότι την υλοποιήσαμε, έστω και σε αυτό το στάδιο του σχεδίου πιλότος, με πολύ ταχείς ρυθμούς σε σχέση με τους συνήθεις ρυθμούς των κοινοτικών οργάνων, που γνωρίζετε πολύ καλά, και εμπνεόμενοι ακριβώς από ένα πνεύμα απλοποίησης πείσαμε μάλιστα τα κράτη μέλη να μη συμμετάσχουν, το κάθε ένα ξεχωριστά, σε κάθε ομάδα SLIM, πράγμα που δεν υπήρξε καθόλου εύκολο. τα κράτη μέλη διαμοίρασαν μεταξύ τους τις αρμοδιότητες και μπορέσαμε με αυτό τον τρόπο να δημιουργήσουμε ευέλικτες ομάδες που μπόρεσαν να εργασθούν αρκετά γρήγορα. Η επιλογή των τομέων είχε συνέπειες στην ταχύτητα με την οποία προχωρήσαμε κατά την πρώτη αυτή δοκιμή. Πρόκειται για τομείς μακριά από τη ζωή των πολιτών; Δεν θα το έλεγα. Θα μπορούσε ίσως να ασκηθεί κάποια κριτική για τα καλλωπιστικά φυτά, αλλά το σύστημα INTRASTAT ήταν για τις καθημερινές δραστηριότητες των επιχειρήσεων πολύ δαπανηρό. η αναγνώριση των διπλωμάτων, μη μου πείτε ότι είναι πρόβλημα μακριά από τη ζωή των πολιτών και το θέμα των δομικών προϊόντων αφορά έναν από τους βασικούς τομείς της ευρωπαϊκής οικονομίας, και δυστυχώς είναι ο τομέας στον οποίο είχαμε τη μικρότερη πρόοδο.
<P>
Σε ποιο σημείο βρισκόμαστε με τις εργασίες στην παρούσα φάση; Σχετικά με τα καλλωπιστικά φυτά, μία ευρεία πλειοψηφία των κρατών μελών είναι υπέρ της απλοποίησης της οδηγίας και κατά του συστήματος προαιρετικής οδηγίας. Υπάρχει συναίνεση και όσον αφορά το βαθμό απλοποίησης και τις πλευρές της οδηγίας που θα έπρεπε να αποτελούν αντικείμενο αυτής της απλοποίησης. Η Επιτροπή προτίθεται να καταθέσει μία συγκεκριμένη πρόταση εντός του Μαϊου, σύμφωνα με το χρονοδιάγραμμα που έχει παρουσιάσει. Όσον αφορά το INTRASTAT: επαναλαμβάνω, μπορεί να φαίνεται ότι βρίσκεται μακριά από τη ζωή των πολιτών αλλά απασχολεί καθημερινώς εκ του πλησίον τις επιχειρήσεις και, κυρίως, τις μικρές επιχειρήσεις. Και σε αυτό τον τομέα πραγματοποιούνται γρήγορα βήματα προόδου: κατεβλήθησαν προσπάθειες για την απλοποίηση των υποχρεώσεων όσον αφορά τα στοιχεία INTRASTAT και τις συγκεκριμένες αλλαγές που μπορούν να γίνουν στους κωδικούς INTRASTAT. Η Επιτροπή θα συναντήσει τους εκπροσώπους της βιομηχανίας σε τακτά διαστήματα έως τον Ιούνιο, οπότε και θα παρουσιάσει μία πρόταση με την ελπίδα ότι θα υιοθετηθεί το Νοέμβριο.
<P>
Όσον αφορά την αναγνώριση των πτυχίων: σε αυτό τον τομέα η Επιτροπή προτίθεται να παρουσιάσει προτάσεις εντός του τέλους του έτους ώστε να παράσχει μία απλοποιημένη μέθοδο ενημέρωσης των καταλόγων των διπλωμάτων που αναγνωρίζονται αυτομάτως και για να απλουστεύσει τις διαδικασίες των συμβουλευτικών επιτροπών: εδώ έγκειται εν μέρει η απάντηση στο ερώτημα του κ. Cot και από μια άποψη το θέμα είναι να υπάρξει κάποι μέθοδος, ένα είδος «κλειδιού», που κατόπιν θα χρησιμοποιείται περιστασιακά. Η σύσταση που ζητά την επανεξέταση των διατάξεων για την εκπαίδευση και την κατάρτιση που προβλέπονται από τις τομεακές οδηγίες ώστε να προσδιορισθούν κριτήρια βάσει των κεκτημένων ικανοτήτων που να δίδουν μεγαλύτερο βάρος στην εκπαίδευση και την κατάρτιση παρά σε αυστηρούς κανόνες επί του περιεχομένου, εξετάζεται αυτή την περίοδο από τη συμβουλευτική επιτροπή στο πλαίσιο της κατάρτισης των νοσοκόμων.
<P>
Δεν σας αποκρύπτω ότι στον τομέα των δομικών προϊόντων συναντήσαμε τα μεγαλύτερα προβλήματα. Από τις επιλογές που προτάθηκαν για τη βελτίωση αυτής της προβληματικής οδηγίας η Επιτροπή προώθησε τη λύση που συνδιάζει μία βραχυπρόθεσμη δράση για την επεξεργασία των αναγκαίων ρυθμίσεων οι οποίες θα επιτρέψουν την καλή λειτουργία της οδηγίας με τη μελέτη των μεσοπρόθεσμων τροποποιήσεων της ίδιας της οδηγίας. Στον τομέα αυτό η Επιτροπή συνάντησε μία ισχυρή αντίσταση, ειδικότερα στην αρμόδια επιτροπή, εκ μέρους των κρατών μελών σχετικά με το ενδεχόμενο τροποποίησης της οδηγίας. Στο σημείο αυτό θα ήθελα να κάνω μία παρατήρηση: είμαστε όλοι υπέρ, κατ' αρχήν, της απλότητας και της απλοποίησης, αλλά μία από τις αρετές, ελπίζω, της μεθόδου είναι ότι αποδεικνύει πόσο δύσκολη είναι, στην πραγματικότητα, η απλοποίηση και ότι πολλοί από τους επαίνους για την απλοποίηση συγκρούονται κατόπιν με τις αντιστάσεις των κρατών μελών και των ίδιων των ενδιαφερομένων κατηγοριών. Νομίζω εντούτοις ότι πρόκειται για μία δράση χρήσιμη και, ελπίζω, λίγο παιδαγωγική η οποία αποδεικνύει ότι υπάρχει μία διαφορά μεταξύ της συζήτησης για την απλοποίηση και της πραγματοποίησής της.
<P>
Δύο λόγια ακόμη, κύριε Πρόεδρε, σχετικά με τη φάση 2, την επιλογή των τομέων, θέματα στα οποία στάθηκε και ο κ. Crowley. Στο φως των εσωτερικών συζητήσεων και των αναγκών που διατύπωσαν τα κράτη μέλη και το Ευρωπαϊκό Κοινοβούλιο, από την Οικονομική και Κοινωνική Επιτροπή και τους εκπροσώπους των ενδιαφερομένων τομέων, προτίθεμαι να προτείνω σύντομα στην Επιτροπή το προσεχές πρόγραμμα SLIM να βασίζεται στους εξής τομείς: ορισμένες πλευρές του σημερινού συστήματος ΦΠΑ, οικονομικές υπηρεσίες, κυρία Mosiek-Urbahn, αρχίζοντας από τον τραπεζικό τομέα, τους συνδιασμένους κωδικούς για το εξωτερικό εμπόριο και έναν εμποριολογικό τομέα που δεν έχει ακόμη προσδιορισθεί.
<P>
Δεν έχω χρόνο για να επεξηγήσω τους λόγους που μας οδήγησαν να δράσουμε με αυτό τον τρόπο ή γιατί σκοπεύω να προτείνω στην Επιτροπή αυτούς τους ειδικούς τομείς. Ορισμένοι μνημονεύσατε, και σωστά, τις δημόσιες εργολαβίες: επισημαίνω ότι τα προβλήματα απλοποίησης αυτού του τομέα μελετώνται σήμερα από την Επιτροπή και αποτελούν αντικείμενο των ανοικτών διαβουλεύσεων που άρχισαν με την ειδική για τις δημόσιες εργολαβίες Πράσινη Βίβλο.
<P>
Καταλήγω ευχαριστώντας σας για την υποστήριξη και για την κατανόηση των δυσκολιών και σας παρακαλώ να εκλάβετε τη δράση μας σαν μία άσκηση πραγματισμού και διάθεση για συγκεκριμένη προσέγγιση που θα επιτρέψει σε όλους μας να περάσουμε από τα εύκολα λόγια για την απλοποίηση στη δύσκολη πραγματοποίηση της απλούστευσης.

<SPEAKER ID=273 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Ιδια κεφάλαια των επιχειρήσεων επενδύσεων και
επενδυτικές υπηρεσίες στον τομέα των κινητών 
αξιών
<SPEAKER ID=274 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0093/97), εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την κοινή θέση που καθόρισε το Συμβούλιο ενόψει της εγκρίσεως οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 93/6/ΕΟΚ του Συμβουλίου σχετικά με την επάρκεια των ιδίων κεφαλαίων των επιχειρήσεων επενδύσεων και των πιστωτικών ιδρυμάτων και την οδηγία 93/22/ΕΟΚ του Συμβουλίου που αφορά τις επενδυτικές υπηρεσίες στον τομέα των κινητών αξιών (C4-0005/97-95/0188 (COD)) (Εισηγήτρια: κ. Oddy).

<SPEAKER ID=275 NAME="Oddy">
Κύριε Πρόεδρε, το ουσιαστικό αντικείμενο στην έκθεση αυτή είναι πολύ απλό. Είναι απλά και μόνο πρόβλημα θέσπισης μιας επιτροπής σύμφωνα με την απόφαση 87/373 της Ευρωπαϊκής Οικονομικής Κοινότητας. Ωστόσο, το θέμα αυτό θέτει τεράστια προβλήματα διαδικασίας και ιδιαίτερα επιτροπολογίας.
<P>
Στην αρχική της πρόταση, η Επιτροπή είχε αναφερθεί σε μιαν επιτροπή τύπου ΙΙΙ(α). Το Κοινοβούλιο, κατά την πρώτη ανάγνωση, συνέστησε επιτροπή τύπου ΙΙ(β). Το Συμβούλιο, εν τη σοφία του, απεφάσισε να αγνοήσει τις επιθυμίες τόσο της Επιτροπής όσο και του Κοινοβουλίου και συμπεριέλαβε στην κοινή θέση σύσταση για επιτροπή τύπου ΙΙΙ(β). Επίσης η κοινή θέση δεν συμπεριλαμβάνει αναφορά στο modus vivendi το οποίο είχε συμφωνηθεί μεταξύ των τριών θεσμικών οργάνων το 1995. Η συμφωνία αυτή δεσμεύει και τα τρία όργανα, γεγονός που θα έπρεπε να ρυθμίζει την παρούσα κατάσταση.
<P>
Η κοινή θέση περιλαμβάνει επίσης έναν αριθμό ασυνήθιστων χαρακτηριστικών όπως το ότι η υπόψη επιτροπή θα έχει τις δικές της διαδικασίες, γεγονός που έρχεται σε αντίθεση με την απόφαση 87/373, και ότι η Επιτροπή θα πρέπει να συμβουλεύεται την επιτροπή αυτή για οποιαδήποτε νέα κατάσταση. Η Επιτροπή Νομικών Θεμάτων και Δικαιωμάτων των Πολιτών ομόφωνα θεωρεί ότι αυτή η κοινή θέση δεν είναι προς το συμφέρον της κοινοβουλευτικής δημοκρατίας ή της διαφάνειας και ότι δεν είναι δημοκρατική. Αυτό που κάνει είναι να υπονομεύει τη θέση του Κοινοβουλίου.
<P>
Κατά συνέπεια, η Επιτροπή Νομικών Θεμάτων ψήφισε ομόφωνα για την επανακατάθεση των αρχικών τροπολογιών της πρώτης ανάγνωσης και την επιστροφή σ' αυτές κατά τη δεύτερη ανάγνωση. Η Επιτροπή Νομικών Θεμάτων είναι απόλυτη στην άποψή της ότι το Συμβούλιο των Υπουργών δεν θα πρέπει να επιζητεί την υπονόμευση του Ευρωπαϊκού Κοινοβουλίου με αυτόν τον τρόπο και ότι επιθυμούμε να προχωρήσουμε σε διαδικασία συνδιαλλαγής για να τακτοποιήσουμε αυτές τις δυσκολίες.
<P>
Από την ψηφοφορία στην Επιτροπή Νομικών Θεμάτων, έχει υποπέσει στην προσοχή μου ένας αριθμός πρόσθετων δυσχερειών. Οι δηλώσεις που έγιναν στο Συμβούλιο μόλις τώρα έγιναν γνωστές και καταδικάζω αυτή την καθυστέρηση. Η Διακήρυξη 1 έρχεται σε αντίθεση με τις λεπτομέρειες όπως αυτές καθορίζονται στην Απόφαση 87/373, δεδομένου ότι η Επιτροπή είναι εκείνη που επικουρείται από την επιτροπή και όχι ο πρόεδρος, ως συμβαίνει συνήθως. Εκτός τούτου, τα κράτη μέλη θα πρέπει να διαθέτουν τη δυνατότητα να καλούν συσκέψεις και να συμπεριλαμβάνουν θέματα στην ημερήσια διάταξη της επιτροπής. Στην περίπτωση αυτή, ωστόσο, η διακήρυξη λέει ότι η Επιτροπή, και κανείς άλλος, είναι εκείνη που θα πρέπει να υποβάλει σχέδια μέτρων που θα πρέπει να ληφθούν, σε αντίθεση με την Απόφαση 87/373.
<P>
Η διακήρυξη που αφορά το άρθρο 1(6) αναφέρεται στην πρακτική που θα ακολουθείται, στη συστηματική αξιοποίηση και τη διαβούλευση με την επιτροπή κινητών αξιών όταν σχεδιάζει να υποβάλλει νέες προτάσεις. Όλα αυτά είναι παράνομα σύμφωνα με την Απόφαση 87/373 και θα ήταν απόλυτα καταστρεπτικό για το Κοινοβούλιο να συμφωνήσει με αυτή την ψευδο-νομική και πιθανώς παράνομη πρακτική.
<P>
Υποτίθεται ότι η Ευρωπαϊκή Επιτροπή είναι ο φύλακας άγγελος των Συνθηκών. Υποστηρίζω ότι ο φύλακας άγγελος του λαού της Ευρωπαϊκής Ένωσης είναι το Ευρωπαϊκό Κοινοβούλιο. εμείς είμαστε η λεπτή εκείνη γραμμή. Εμείς είμαστε ο οργανισμός που προστατεύει τους λαούς της Ευρώπης. Εάν η Επιτροπή και το Συμβούλιο απορρίπτουν τις επιθυμίες του Κοινοβουλίου τότε έχουμε γραφειοκρατική δικτατορία. Αυτό δεν γίνεται παραδεκτό από τους λαούς της Ευρωπαϊκής Ένωσης. Η Επιτροπή και το Συμβούλιο πρέπει να το ξανασκεφθούν και να αφουγκρασθούν όχι μόνο το Κοινοβούλιο αλλά και το λαό της Ευρώπης που έχει την απαίτηση ανοικτής και διαφανούς νομοθεσίας και λήψης αποφάσεων.

<SPEAKER ID=276 LANGUAGE="DE" NAME="Alber">
Kύριε Πρόεδρε, αξιότιμες κυρίες, αγαπητοί συνάδελφοι, στην ουσία δεν χρειαζόταν να πάρω το λόγο. Θα μπορούσα, επίσης, να περιοριστώ και να πω ότι η Oμάδα του EΛK υποστηρίζει πλήρως και εξ ολοκλήρου την έκθεση της συναδέλφου Oddy, και ότι γι' αυτό συμφωνούμε και με όλες τις εκ νέου κατατεθείσες τροπολογίες. Συμμεριζόμαστε και την κριτική που εκφράζεται στην παρούσα συζήτηση. Kι εμείς έχουμε την άποψη ότι εδώ πρόκειται, κυρίως, για διαφάνεια.
<P>
Θα πρέπει, ως γνωστόν, να ασχοληθούμε και πάλι με το δυσάρεστο θέμα της επιτροπολογίας. Φυσικά και είναι νόμιμο, και κατά κάποιον τρόπο κατανοητό, ότι κάθε μέρος επιλέγει το σύστημα που του ταιριάζει καλύτερα και του δίνει τις μεγαλύτερες δυνατότητες συμμετοχής. Aλλά Eπιτροπή και Συμβούλιο θα πρέπει να αναλογιστούν πράγματι, ότι ένα μέρος της άρνησης των πολιτών προς την Eυρώπη, οφείλεται και στο γεγονός ότι πολλοί απορρίπτουν αυτές τις μυστικές διαπραγματεύσεις, που δε γίνονται γνωστές προς τα έξω: Ήδη και γι' αυτό το λόγο, για να κάνουμε την Eυρώπη διαφανή και κατανοητή στον πολίτη, θα 'πρεπε να ακολουθήσουμε τον προτεινόμενο τρόπο ενέργειας, δηλαδή να συγκροτήσουμε μια διαχειριστική επιτροπή, σύμφωνα με τη διαδικασία IIB, και όχι μια ρυθμιστική επιτροπή, σύμφωνα με τη διαδικασία IIIβ.
<P>
H διαδικασία IIIβ είναι, ως γνωστόν, η λεγόμενη διαδικασία contre filet . Oμολογώ πως θα προτιμούσα περισσότερο, την περίοδο αυτή, μια διαδικασία faux filet . Eίμαστε κατά της διαδικασίας contre filet , κι έχουμε την άποψη πως αυτό το modus vivendi θα 'πρεπε να παραμείνει έτσι, όπως αναφέρεται στην έκθεση Oddy. Aν δεν ρυθμίσουμε επιτέλους την όλη διαδικασία της επιτροπολογίας, και μάλιστα με το κριτήριο της διαφάνειας, τότε η διαδικασία της επιτροπολογίας, θα τελειώσει με μια διαδικασία εγκληματολογίας, κι αυτό δε θα ήταν καλό ούτε για την Eπιτροπή, ούτε για το Συμβούλιο, ούτε για μας, ούτε για την Eυρώπη. Oλοκληρώνοντας, επαναλαμβάνω και πάλι: Συμφωνούμε πλήρως και εξ ολοκλήρου με την έκθεση Oddy.

<SPEAKER ID=277 LANGUAGE="EN" NAME="Janssen van Raay">
Κύριε Πρόεδρε, βρίσκομαι εδώ μόνο για να πω μπράβο Χριστίνα! Σε υποστηρίζουμε. Προχώρα!

<SPEAKER ID=278 NAME="Monti">
Κύριε Πρόεδρε, κύριοι βουλευτές, ευχαριστώ την Επιτροπή Νομικών Θεμάτων και την εισηγήτρια, κ. Oddy, για την άριστη εργασία τους σχετικά με μία πρόταση οδηγίας τόσο πολύπλοκη όπως αυτή με την οποία επιδιώκεται η δημιουργία της επιτροπής κινητών αξιών. Η δημιουργία αυτής της επιτροπής, που θα επικουρεί την τραπεζική συμβουλευτική επιτροπή και την επιτροπή ασφαλιστικών θεμάτων, θα αποτελέσει ένα περαιτέρω προς τα εμπρός βήμα για την ολοκλήρωση της εσωτερικής αγοράς.
<P>
Όπως γνωρίζετε, η επιτροπή για τις κινητές αξίες καλείται να διαδραματίσει δύο σημαντικούς ρόλους: της ανατίθεται μία λειτουργία ανάλογη με τις λεγόμενες διαδικασίες επιτροπής, στα πλαίσια των οδηγιών για τις υπηρεσίες επενδύσεων και την επάρκεια κεφαλαίων. το ρόλο της πραγματοποίησης τεχνικών προσαρμογών σε αυτές τις δύο οδηγίες θα ασκήσει στο εξής η Επιτροπή επικουρούμενη από την επιτροπή κινητών αξιών. Σε αυτό το πλαίσιο βεβαίως θα ληφθεί υπόψη η ανάγκη συμμετοχής του Κοινοβουλίου στη διαδικασία ενημέρωσης των οδηγιών, όπως ορίζει το modus vivendi του 1994. Δεύτερο, η νέα επιτροπή θα έχει συμβουλευτικό ρόλο: σε αυτό το πλαίσιο, πράγματι, θα μπορέσουν να αναπτυχθούν χρήσιμες ανταλλαγές απόψεων μεταξύ των εκπροσώπων των κρατών μελών και της Επιτροπής όσον αφορά τις εξελίξεις στον τομέα των αγορών κινητών αξιών.
<P>
Όσον αφορά τις τροπολογίες που πρότεινε το Κοινοβούλιο κατά την πρώτη ανάγνωση, μπορώ να επαναβεβαιώσω ότι η Επιτροπή είναι διαθέσιμη να αποδεχθεί την τροπολογία αριθ. 3. Η τροποποιημένη πρότασή μας έχει αποδεχθεί το αίτημα της προσθήκης μιας αιτιολογικής σκέψης που να παραπέμπει στο modus vivendi , όπως είχε γίνει και προηγουμένως. Εκφράζω αντίθετα τη λύπη μου διότι δεν μπορώ να δεχθώ, εξ ονόματος της Επιτροπής, την πρόταση του Κοινοβουλίου να επιτελούνται οι εργασίες της επιτροπής βάσει της διαδικασίας τύπου ΙΙ Β, αντί του τύπου ΙΙΙ Α. Κατά τη γνώμη μας, δεν υπάρχει κανένας λόγος να ανατεθεί στην επιτροπή κινητών αξιών η εξουσία λήψης κατεπειγουσών αποφάσεων, όπως επιτρέπει αντίθετα η διαδικασία τύπου ΙΙ Β. Έχουμε την άποψη ότι η διαδικασία ΙΙΙ Α είναι η πλέον κατάλληλη για την επιτέλεση των καθορισθέντων καθηκόντων. Γι αυτό το λόγο η Επιτροπή δεν μπορεί παρά να απορρίψει τις τροπολογίες αριθ. 2, 6, και 9, σχετικά με τη διαδικασία που θα πρέπει να ακολουθεί η επιτροπή. Ελπίζω το Κοινοβούλιο να θελήσει να επανεξετάσει την αρχική του θέση στο ζήτημα αυτό, ενισχύοντας με αυτό τον τρόπο το κείμενο που έχει προτείνει η Επιτροπή.
<P>
Οι τροπολογίες αιθ. 1, 7 και 10 δεν μπορούν να γίνουν αποδεκτές διότι αποσκοπούν στην κατάργηση εκείνου του συμβουλευτικού ρόλου της επιτροπής που αντιπροσωπεύει αντίθετα, κατά τη γνώμη της Επιτροπής, τον πρωταρχικό ρόλο της. Η τροπολογία αριθ. 4 αποσκοπεί στην απάλειψη κάθε αναφοράς σε υποχρεώσεις συνεργασίας μεταξύ της υπό δημιουργία επιτροπής για τις κινητές αξίες και άλλες επιτροπές, όπως παραδείγματος χάρη την τραπεζική συμβουλευτική επιτροπή. Αντιθέτως, σχετικά με τις διάφορες προβληματικές που συνδέονται με τους κανονισμούς των πιστωτικών ιδρυμάτων και των επιχειρήσεων επενδύσεων, θα ήθελα εδώ να υπογραμμίσω τη σημασία που έχει η ρητή αναφορά σε αυτού του είδους τις υποχρεώσεις. Είναι συνεπώς αυτονόητο ότι η πρόταση τροποποίησης δεν μπορεί να γίνει δεκτή από την Επιτροπή.
<P>
Τέλος θα ήθελα να επισημάνω ότι η αποδοχή των τροπολογιών αριθ. 5 και 8 θα αποδιοργάνωνε το σύστημα που επιδιώκουν να υλοποιήσουν οι οδηγίες για τις επενδυτικές υπηρεσίες και την κεφαλαιϊκή επάρκεια οι οποίες προβλέπουν ότι, στην περίπτωση που θα καθυστερήσει η σύσταση της επιτροπής για κινητές αξίες, ορισμένες ενέργειες θα επιτελούνται από το Συμβούλιο. Θεωρούμε αντιθέτως σκόπιμο η εν λόγω επιτροπή, μετά τη σύστασή της, να αναλάβει το ρόλο που της είχε αρχικά ανατεθεί από τις δύο οδηγίες που ανέφερα και για την προώθηση, ακριβώς, του οποίου θελήσαμε τη σύσταση αυτού του οργάνου.
<P>
Το κείμενο της πρότασης που έχουμε εμπρός μας σήμερα αποτελεί τη λογική και αναγκαία συνέπεια όσων προβλέπουν οι ισχύουσες οδηγίες.

<SPEAKER ID=279 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=14>
Δικαίωμα παρακολούθησης
<SPEAKER ID=280 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0030/97) της κ. Palacio Vallelersundi, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά το δικαίωμα παρακολούθησης του δημιουργού ενός πρωτότυπου έργου (COM(96)0097 - C4-0251/96-96/0085(COD)).

<SPEAKER ID=281 NAME="Palacio Vallelersundi">
Κύριε Πρόεδρε, αναμφίβολα η έκθεση τη συζήτηση επί της οποίας ξεκινώ με τις λέξεις αυτές μπορεί να αποτελέσει περιπτωσιολογική μελέτη για τους θεωρητικούς της ευρωπαϊκής ολοκλήρωσης επειδή σπάνια, κύριε Πρόεδρε και κύριε Επίτροπε, μία κοινοτική δράση συγκεντρώνει τόσα αντιφατικά επιχειρήματα, συγκρουόμενα οράματα, στάσεις προάσπισης, συχνά φανατικής, θεμιτών συμφερόντων, διαφορετικές ευαισθησίες αλλά και θέσεις νηφάλιες όπου επικρατεί, τελικά, ο ρεαλισμός και το κοινό συμφέρον πάνω στους φόβους και τα επιμέρους συμφέροντα. Και θα ήθελα, ως προς αυτό, να εκφράσω την εκτίμησή μου προς τους συναδέλφους της Επιτροπής Νομικών Θεμάτων.
<P>
Το πρώτο ερώτημα που θεωρώ ότι υποχρεούμαι, ως εισηγήτρια, να απαντήσω είναι ποια η αναγκαιότητα και πώς δικαιολογείται αυτή η κοινοτική δράση. Με βάση τις συνθήκες, μια τέτοια σκέψη πρέπει να λαμβάνει υπόψη της τόσο λόγους αυστηρά νομικούς όσο και οικονομικούς, με την επιπλέον δυσκολία ότι, στην πραγματικότητα της αγοράς, το δίκαιο και η οικονομία έχουν σχηματίσει ένα αμάλγαμα που δύσκολα μπορεί να ξεδιαλυθεί. Θα το προσπαθήσουμε, παρόλα αυτά.
<P>
Από τη νομική σκοπιά, το δικαίωμα της παρακολούθησης είναι το αναφαίρετο δικαίωμα κάθε καλλιτέχνη των πλαστικών τεχνών και κάθε δημιουργού ενός μοναδικού έργου να μετέχει στις διαδοχικές μεταβιβάσεις του δημιουργήματός του, εξαιρουμένης της πρώτης εκποίησης.
<P>
Το δικαίωμα αυτό καθιερώνεται στη Γαλλία το 1920 με έντονο το χαρακτήρα του ευεργετήματος. Η νομοθεσία στα 11 από τα 15 κράτη μέλη αλλά και η Σύμβαση της Βέρνης διέπουν σήμερα το δικαίωμα παρακολούθησης, συμπεριλαμβάνοντάς το στα δικαιώματα του δημιουργού. Πρόκειται, συνεπώς, για ένα δικαίωμα στο πλαίσιο της πνευματικής ιδιοκτησίας και όχι για κάποιο τέλος ή φόρο.
<P>
Συνεπώς, είναι ζήτημα εφαρμογής του άρθρου 100Α της Συνθήκης της Ευρωπαϊκής Κοινότητας, όπως όρισε το Ευρωπαϊκό Δικαστήριο με την απόφασή του στις 13 Ιουλίου 1995 μετά την εκδίκαση της υπόθεσης της Ισπανίας εναντίον του Συμβουλίου. Με άλλα λόγια, η εναρμόνιση του δικαιώματος παρακολούθησης εντάσσεται στο πλαίσιο της υλοποίησης των στόχων που διακηρύσσει το άρθρο 7Α της Συνθήκης για την Ευρωπαϊκή Ένωση, δηλαδή στη λειτουργία της εσωτερικής αγοράς.
<P>
Μετά τις νομικές αυτές θεωρήσεις, μπορούμε να περάσουμε στις οικονομικές πτυχές. Η αγορά των σύγχρονων έργων τέχνης εμπεριέχει, στην πραγματικότητα, δύο διαφορετικές αγορές, δηλαδή την αγορά των ιδιωτών αγοραστών (καθενός από μας όταν πηγαίνουμε σε μία δημοπρασία ή σε μία γκαλερί για να αγοράσουμε έναν πίνακα για το σπίτι μας) και την αγορά των θεσμικών επενδυτών και των μεγάλων συλλεκτών, από τη σκοπιά της ζήτησης, και των καλλιτεχνών διεθνούς κύρους, από τη σκοπιά της προσφοράς.
<P>
Επιπλέον, η δεύτερη αυτή αγορά βρίσκεται σε εξάπλωση δεδομένου ότι, τις τελευταίες δεκαετίες, τα πλαστικά έργα τέχνης έχουν μετατραπεί σε ένα ιδιόρρυθμο σίγουρο καταφύγιο για επενδύσεις. Σε έναν κόσμο εντεινόμενης οικονομικής αβεβαιότητας όπου οι αξίες αναφοράς είναι σπάνιες και ασταθείς, η καθοριστική μοναδικότητα των αυθεντικών πλαστικών έργων τέχνης συνιστά μια σταθερή πραγματικότητα που, συχνά, οδηγεί σε εξωφρενικές αυξήσεις στις τιμές των έργων αυτών, τιμές που δεν είναι πάντοτε άσχετες με τα κερδοσκοπικά συμφέροντα.
<P>
Είναι δύσκολο να οριοθετήσει κανείς τις αγορές αυτές με όρους τιμών. Ως εισηγήτρια, μετά την ανάγνωση μιας σειράς εκθέσεων και από τις συζητήσεις που είχα με εκπροσώπους των καλλιτεχνών, των γκαλερί και των αιθουσών δημοπρασίας, κατέληξα στο ότι το κατώφλι αυτής της αγοράς της ζήτησης των θεσμικών επενδυτών και των συλλεκτών αφορά έργα που η τιμή τους κυμαίνεται μεταξύ 50 και 100.000 ecu. Πέρα από τη διέλευσή τους μέσα από τις δυο αυτές υποαγορές, η αγοραπωλησία των έργων τέχνης στην Ευρωπαϊκή Ένωση έχει μία ιδιαιτερότητα που ούτε μπορούμε ούτε πρέπει να ξεχνούμε. Στην Ευρώπη βρίσκεται ένας από τους δύο σημαντικότερους τόπους εμπορίου των μεγάλων έργων σύγχρονης τέχνης, το Λονδίνο, και αυτό συνιστά κοινή κληρονομιά όλων μας που, για το λόγο αυτό, οφείλουμε να διατηρήσουμε από κοινού.
<P>
Πρέπει να προστατεύσουμε τα θεμιτά συμφέροντα των καλλιτεχνών των πλαστικών τεχνών επειδή η αναγνώριση της δημιουργίας και η θέσπιση δικαιωμάτων υπέρ των δημιουργών είναι ένα από τα βασικά χαρακτηριστικά του ευρωπαϊκού πολιτισμού. Η Ευρώπη θεωρεί ότι η δημιουργία πρέπει να τυγχάνει συλλογικής αναγνώρισης και αυτός είναι ο λόγος που πρωτοπορεί σε θέματα πνευματικής ιδιοκτησίας. Στην περίπτωση των λογοτεχνικών, μουσικών ή οπτικοακουστικών έργων, η αναγνώριση των δημιουργών και η θέσπιση ορισμένων ειδικών δικαιωμάτων υπέρ τους λόγω δημιουργίας, δεν προκαλεί αντεγκλήσεις σε επίπεδο Ευρωπαϊκής Ένωσης. Δε συμβαίνει, όμως, το ίδιο με τους καλλιτέχνες των πλαστικών τεχνών για διαφορετικούς λόγους που είναι αδύνατο να αναφερθούν στην παρέμβαση αυτή. Θα ήθελα, ωστόσο, να σημειώσω ότι, στο πλαίσιο της νομικής έκφρασης των δικαιωμάτων του δημιουργού, το δικαίωμα παρακολούθησης αναδεικνύεται ως ένα είδος δικαιώματος επιστροφής των πλαστικών έργων τέχνης στους δημιουργούς τους, δικαίωμα που αναφέρεται σε μία αξία η οποία αναμφίβολα ενυπήρχε αρχικά στο έργο αλλά η αναγνώρισή της δε συντελείται παρά σταδιακά, από την πλευρά του συνόλου.
<P>
Πέρα, όμως, από τους καλλιτέχνες, έχουμε ευθύνη να προστατεύσουμε επίσης τα συμφέροντα των εμπόρων, επειδή χωρίς αυτούς δεν υπάρχει αγορά και δεν μπορεί να επηρεαστεί ο βασικός πυρήνας των συμφερόντων των εμπόρων χωρίς αυτό να επιδρά αρνητικά για τους καλλιτέχνες.
<P>
Ας περάσουμε, τώρα, στην ίδια τη δικαιολόγηση της κοινοτικής δράσης μέσα από τους συγκεκριμένους όρους της ανάγκης για εναρμόνιση. Από την άποψη αυτή και πέρα από τους νομικούς λόγους που αναπτύχθηκαν, οι οποίοι συνηγορούν υπέρ της πρωτοβουλίας αυτής, η δυσχερής πραγματικότητα έχει να κάνει με τις διαφορές των εθνικών νομοθεσιών αναφορικά με το δικαίωμα παρακολούθησης, το οποίο δεν υπάρχει σε τέσσερα κράτη μέλη. Οι διαφορές αυτές οδηγούν στη στρέβλωση της εσωτερικής αγοράς. Πέρα από οποιεσδήποτε άλλες σκέψεις, όπως αυτές που περιέχονται στη μελέτη της Επιτροπής, η στάση αυτή ακυρώνεται, όσο και αν σας ενοχλεί, από τα ίδια τα επιχειρήματα που προβάλλουν όσοι υποστηρίζουν ότι δεν πρέπει να κινηθεί η Επιτροπή. Όντως, όσοι υποστηρίζουν ότι η εισαγωγή δικαιώματος συμμετοχής θα οδηγούσε στη μετατόπιση των πωλήσεων εκτός Ευρωπαϊκής Ένωσης δεν μπορούν να αρνηθούν ότι, με το ίδιο σκεπτικό, αν το εφαρμόσουμε εντός Ευρωπαϊκής Ένωσης, εκεί όπου δεν υπάρχει το δικαίωμα συμμετοχής θα προσελκύονται περισσότερες αγοραπωλησίες εις βάρος εκείνων των κρατών μελών όπου ισχύει το δικαίωμα αυτό.
<P>
Συνοψίζοντας, λοιπόν, το επίκεντρο, γενικά, του ενδιαφέροντος της εισηγήτριας ως προς τα ζητήματα που τίθενται, το οποίο συμπίπτει, πρακτικά, με τη λύση που ενέκρινε η Επιτροπή Νομικών Θεμάτων με ψήφους 20 υπέρ και 3 αποχές, μετά από μακροσκελείς συζητήσεις και αφού ακούστηκαν οι απόψεις των διαφόρων ομάδων συμφερόντων, είναι ότι η πρωτοβουλία της Επιτροπής είναι θεμιτή και πλήρως τεκμηριωμένη με βάση το κείμενο των συνθηκών. Με άλλα λόγια, η εισηγήτρια, όπως και η Επιτροπή Νομικών Θεμάτων, θεωρεί ότι η οδηγία είναι αρκούντως δικαιολογημένη και απαραίτητη και συμμερίζεται τις βασικές αρχές που τη διέπουν, με μοναδική διαφορά αυτή της έμφασης στη στιγμή που θα αξιολογηθεί η ανάγκη να συνεκτιμηθούν τα θεμιτά συμφέροντα που ενυπάρχουν στην αγορά, ώστε το κοινοτικό κανονιστικό πλαίσιο να μην οδηγήσει σε απώλεια της ανταγωνιστικότητας.
<P>
Θα κλείσω με μία τελευταία γενική σκέψη πριν περάσω σύντομα στη διάρθρωση της πρότασης οδηγίας. Ως εισηγήτρια, είμαι αντίθετη στο να συμπεριληφθεί προϋπόθεση που θα συνδέει την έναρξη ισχύος της οδηγίας με την τήρηση, από πλευράς Επιτροπής, μίας καρτέλας επιπτώσεων, και με την εκπόνηση οικονομικής μελέτης για τις επιδράσεις του μέτρου αυτού στην αγορά. Και αυτό όχι μόνο επειδή, μετά τις τελευταίες συζητήσεις, θεωρώ ότι δεν υπάρχουν αξιόπιστα στοιχεία για την πραγματοποίηση μιας τέτοιας μελέτης πέρα από όσα έχει ήδη κάνει η Επιτροπή, αλλά και για λόγους συνέπειας προς το νομοθετικό κομμάτι των λειτουργιών του Σώματος. Μια τέτοια τροπολογία θα ήταν, κατά τη γνώμη μου, αντίθετη στις ευθύνες που μας αντιστοιχούν με βάση τις συνθήκες. Αναφορικά με τη διάρθρωση της πρότασης οδηγίας, ως εισηγήτρια συμμερίζομαι το κριτήριο της Επιτροπής, την οποία, βέβαια, στηρίζει η Επιτροπή Νομικών Θεμάτων αναφορικά με τη διάρκεια του δικαιώματος παρακολούθησης και τον προσδιορισμό των δικαιούχων του δικαιώματος αυτού. Θα ήθελα να διευκρινίσω την τελευταία αυτή επίμαχη πτυχή. Πρόκειται για πρόβλημα επικουρικότητας, από τη στιγμή που ο προσδιορισμός των δικαιούχων του δικαιώματος εναπόκειται στα κράτη μέλη και τα κοινοτικά όργανα στερούνται νομικής βάσης, σύμφωνα με τις συνθήκες, ώστε να περιορίσουν το δικαίωμα αυτό στους νόμιμους κληρονόμους. Τέλος, συμφωνούμε, επίσης, με την Επιτροπή αναφορικά με το όριο εφαρμογής που αναφέρει το άρθρο 3.
<P>
Η εισηγήτρια, που συμφωνεί ως προς όλες αυτές τις πλευρές με την Επιτροπή, διαφωνεί, ωστόσο, στα κριτήρια της Επιτροπής για ορισμένα βασικά τους σημεία, μεταξύ των οποίων ξεχωρίζει την εξαίρεση των χειρογράφων από το πλαίσιο εφαρμογής της οδηγίας, την τροποποίηση του κριτηρίου της πρωτοτυπίας, την απαλλαγή αυτών που η επαγγελματική αργκώ ονομάζει «πωλήσεις για λόγους προώθησης» αλλά, κατά πρώτο λόγο, η εισηγήτρια καλεί πραγματικά τα μέλη του Σώματος αλλά και την ίδια την Επιτροπή να εξετάσουν το άρθρο 4, έναν αληθινό γόρδιο δεσμό για την οδηγία αυτή. Η εισηγήτρια προτείνει την έγκριση της τροπολογίας αρ. 57 του Ευρωπαϊκού Λαϊκού Κόμματος ή την κατά πολύ όμοιά της τροπολογία αρ. 21, πρωτότυπο της Επιτροπής Νομικών Θεμάτων, ως λογική λύση η οποία, ανταποκρινόμενη στις αρχές που συνιστούν την ταυτότητα του ευρωπαϊκού πολιτισμού, δηλαδή στην προστασία της καλλιτεχνικής δημιουργίας, και πληρώντας το στόχο της εξάλειψης των στρεβλώσεων εντός της ενιαίας αγοράς, θα διατηρήσει την ανταγωνιστικότητα της Ευρωπαϊκής Ένωσης απέναντι στην εξωτερική αγορά.

<SPEAKER ID=282 NAME="Kerr">
Κύριε Πρόεδρε, θα ήθελα να πω ότι η επιτροπή μας ενέκρινε ομόφωνα ως αρχή το δικαίωμα παρακολούθησης προς όφελος των δημιουργών. Είναι σημαντικό να μην το ξεχνούμε αυτό. Προσωπικά, είχα ευρείες συζητήσεις με οργανώσεις καλλιτεχνών, με αίθουσες εκθέσεων και με αίθουσες δημοπρασιών επ' αυτού. Μολονότι, όπως ίσως να πει αργότερα ο κ. Cox στη συμβολή του στη συζήτηση, εάν θέλει κανείς να υποστηρίξει τους καλλιτέχνες δεν θα πρέπει να ξεκινήσει από εδώ, αναγνωρίζουμε την πολιτική πραγματικότητα στην Ευρώπη: οκτώ κράτη μέλη έχουν ήδη αυτή τη νομοθεσία, έντεκα έχουν συμφωνήσει και υπάρχει ειδική πλειοψηφία στο Συμβούλιο. Εδώ η δουλειά του Κοινοβουλίου είναι να προσπαθήσει να τροποποιήσει και να παράγει τα καλύτερα δυνατά αποτελέσματα, γεγονός το οποίο ελπίζω ότι το έχουμε κάνει με την έκθεσή μας της Επιτροπής Πολιτισμού. Ελπίζω ότι με την αυριανή ψηφοφορία - σε πρώτη ανάγνωση, μην το ξεχνάμε - το Κοινοβούλιο θα θεσπίσει μια θέση την οποία εν συνεχεία θα μπορέσουμε να διαπραγματευθούμε με το Συμβούλιο και την Επιτροπή ούτως ώστε να διασφαλίσουμε ότι βελτιώνουμε την οδηγία και κατόπιν κάνουμε δοκιμή των επιπτώσεών της στην αγορά.
<P>
Η τροπολογία του κ. Cox που προτείνει να κάνουμε ανάλυση των επιπτώσεων πριν εγκρίνουμε την οδηγία είναι καταστρεπτική. Εμένα μου φαίνεται πολύ δύσκολο να φανταστώ το πως θα μπορούσε να γίνει αυτό εκτός από τη χρήση κάποιου οικονομικού μοντέλου. Αποτελεί απλά μια μέθοδο καθυστέρησης. Εάν ήταν έντιμος θα το παραδεχόταν.
<P>
Τα επιχειρήματα της βρετανικής κυβέρνησης είναι πολύ γνωστά, αλλά τα επιχειρήματα της βρετανικής κυβερνήσεως είναι κυρίως εκείνα του οίκου Sotheby και του οίκου Christie. Θα ήθελα να υπενθυμίσω ότι πρόσφατα ο οίκος Sotheby ευρέθη ένοχος διεθνούς λαθρεμπορίου έργων τέχνης σε μεγάλη κλίμακα. Συνεπώς, ίσως τα επιχειρήματά τους να μην πρέπει να ληφθούν υπόψη κατά λέξιν. Επίσης είναι γνωστό ότι ο οίκος αυτός ανήκει σε ένα αμερικανό δισεκατομμυριούχο και επομένως αμφισβητείται ακόμη και η ευρωπαϊκή του ταυτότητα. Αξίζει επίσης να τονιστεί ότι οι μεγαλύτεροι οίκοι δημοπρασιών έχουν αίθουσες δημοπρασιών στη Νέα Υόρκη, στη Γενεύη, στο Χονγκ-Κονγκ - και επομένως μπορούν να πωλούν πίνακες εκεί όπου έχουν το μεγαλύτερο κέρδος. Και πάλιν, θα πρέπει να είμαστε επιφυλακτικοί μπροστά σε όλα αυτά.
<P>
Το ζωτικό σημείο, μου φαίνεται, είναι ότι οι ίδιοι οι δημιουργοί θέλουν την οδηγία. Σχεδόν 250.000 ευρωπαίοι καλλιτέχνες θέλουν αυτή την οδηγία για ένα αριθμό λόγων, ένας από τους οποίους είναι να πάρουν πίσω τμήμα της κληρονομιάς τους και να κατανοήσουν τη φύση της αγοράς τους. Εμείς στο Κοινοβούλιο θα πρέπει να είμαστε στο πλευρό των δημιουργών των έργων τέχνης και όχι στο πλευρό των οίκων δημοπρασιών.

<SPEAKER ID=283 LANGUAGE="ES" NAME="Medina Ortega">
Κύριε Πρόεδρε, θέλω αρχικά να συγχαρώ την Επιτροπή για την πρωτοβουλία αυτή. Νομίζω πως ήρθε, πλέον, η στιγμή να εναρμονίσει η Επιτροπή το δικαίωμα πνευματικής ιδιοκτησίας των καλλιτεχνών επί του έργου τους μέσα από το δικαίωμα παρακολούθησης.
<P>
Από την πλευρά μας, από την πλευρά του Σώματος, στην Επιτροπή Νομικών Θεμάτων εργαστήκαμε σοβαρά πάνω στη συγκεκριμένη πρόταση οδηγίας και η εισηγήτρια κ. Palacio Vallelersundi έκανε σπουδαία δουλειά, πετυχαίνοντας μια εξαιρετικά ευρεία συναίνεση. Νομίζω ότι οι περίπου 20 τροπολογίες που ενέκρινε η Επιτροπή Νομικών Θεμάτων και ορισμένες άλλες που κατέθεσε η Σοσιαλιστική Ομάδα κινούνται στην κατεύθυνση της βελτίωσης του κειμένου που παρουσίασε η Επιτροπή. Εγώ θα ήθελα, κυρίως, να επιστήσω την προσοχή σας σε ορισμένες από αυτές και, ιδιαίτερα, στην τροπολογία αρ. 4 που αναφέρεται στις διεθνείς συμβάσεις. Καλό είναι να εναρμονιστεί το κοινοτικό δίκαιο αλλά αν εναρμονίσουμε το κοινοτικό δίκαιο και υπάρχουν χώρες εκτός Κοινότητας που εξακολουθούν να μη δίνουν στους δημιουργούς το δικαίωμα πνευματικής ιδιοκτησίας, θα έρθουμε αντιμέτωποι με περιπτώσεις πραγματικής πειρατείας. Σε μία στιγμή όπου εναρμονίζεται το σύνολο του εμπορικού δικαίου και του δικαίου υπηρεσιών, πρέπει να συνεκτιμηθεί η σκοπιμότητα υπογραφής μίας διεθνούς σύμβασης η οποία θα καταργεί την αναφορά στη Σύμβαση της Βέρνης (που αναφέρεται στο δικαίωμα παρακολούθησης ως δικαίωμα καθαρά προαιρετικό).
<P>
Θέλω, επίσης, να επιστήσω την προσοχή της Επιτροπής στις τροπολογίες 2, 3 και 18 (και στην τροπολογία 9 εν μέρει), οι οποίες προσδιορίζουν το πεδίο εφαρμογής του δικαιώματος παρακολούθησης ως προς το ότι δεν περιλαμβάνει τα χειρόγραφα αλλά πρόκειται για δικαίωμα παρακολούθησης επί ενός έργου το οποίο πληροί ορισμένα χαρακτηριστικά γνησιότητας και προορίζεται να αποτελέσει αντικείμενο παρατήρησης.
<P>
Πρόκειται, συνεπώς, για ένα δημιούργημα που ενέχει σαφή βούληση δημιουργίας και, για το λόγο αυτό, προστατεύεται το δικαίωμα της πνευματικής ιδιοκτησίας. Εν κατακλείδι, κύριε Πρόεδρε, ελπίζω ότι οι τροπολογίες της Επιτροπής Νομικών Θεμάτων και ορισμένες από τις τροπολογίες των Σοσιαλιστών, που ελπίζουμε να εγκριθούν, θα τύχουν της αποδοχής της Επιτροπής ώστε να περάσουμε στη δεύτερη φάση της αποδοχής από το Συμβούλιο.

<SPEAKER ID=284 LANGUAGE="DE" NAME="Mosiek-Urbahn">
Kύριε Πρόεδρε, αξιότιμοι κυρίες και κύριοι συνάδελφοι, κατ' αρχήν θα ήθελα να εκφράσω τον πλήρη σεβασμό μου προς την εισηγήτρια, για την επιμονή και την υπομονή που επέδειξε κατά την εκπόνηση της έκθεσης αυτής. Mε την παρούσα έκθεση, υπέβαλε ένα πολύ ισορροπημένο και ουσιαστικό αποτέλεσμα. Λόγω της συζήτησης που έγινε τελευταία στην Eπιτροπή Nομικών Θεμάτων και Δικαιωμάτων των Πολιτών, θα ήθελα, κυρίως, να υπογραμμίσω και πάλι ότι, στην περίπτωση του δικαιώματος παρακολούθησης, έχουμε να κάνουμε με ένα δικαίωμα πνευματικής ιδιοκτησίας υπέρ των καλλιτεχνών και όχι με έναν φόρο υπέρ των κρατών μελών. Aυτό μου φαίνεται ιδιαίτερα σημαντικό.
<P>
H συζήτηση τότε, περιεστράφη γύρω από δύο κύκλους θεμάτων, και συγκεκριμένα, πρώτον, γύρω από το θέμα του αν πράγματι χρειαζόμαστε μια εναρμόνιση του δικαιώματος παρακολούθησης, και αν ναι, πώς θα 'πρεπε, στη συνέχεια, να εκφράζεται σε επί τοις εκατό, ιδιαίτερα στις διάφορες κατηγορίες τιμών.
<P>
Σχετικά με το πρώτο θέμα: Xρειαζόμαστε την εναρμόνιση του δικαιώματος παρακολούθησης; Στο ερώτημα αυτό θα πρέπει, σαφώς, να απαντήσουμε καταφατικά. H ευρωπαϊκή εσωτερική αγορά στα έργα τέχνης, χαρακτηρίζεται από ακραίες καταστάσεις. Yπάρχουν κράτη μέλη, τα οποία δεν έχουν κανένα δικαίωμα παρακολούθησης, και άλλα τα οποία έχουν δικαίωμα παρακολούθησης σε ποσοστό 5 %. Xρειαζόμαστε την εναρμόνιση αυτή.
<P>
Tα επιχειρήματα κατά, είναι κυρίως τα ακόλουθα: Tο δικαίωμα παρακολούθησης, ή για την ακρίβεια η διαχείριση του δικαιώματος παρακολούθησης, θα εξάλειφε το έσοδο. Σ' αυτό θα πρέπει να αντιπαραθέσουμε ότι, με την ισορροπημένη πρόταση της εισηγήτριας, ότι δηλαδή θα αρχίσει να ισχύει ένα ποσοστό μετά από ένα όριο 1000 Ecu, αυτό αντιμετωπίζεται, και αφετέρου στο επιχείρημα αυτό θα πρέπει να αντιπαραθέσουμε ότι πολλά λειτουργούντα συστήματα εκμετάλλευσης αποδυναμώνουν το επιχείρημα αυτό.
<P>
Ένα άλλο επιχείρημα που προβάλλεται συνεχώς, ότι η αγορά έργων τέχνης θα μετανάστευε στις HΠA, δεν μπορεί να αποδειχθεί. Στην Kαλιφόρνια υπάρχει ήδη το δικαίωμα παρακολούθησης και, αντίθετα, υπάρχουν προσπάθειες στις HΠA να θεσπιστεί το δικαίωμα παρακολούθησης σ' ολόκληρη τη χώρα.
<P>
Όταν ασχολούμαστε με τις κατηγορίες τιμών και με τα ποσοστά του δικαιώματος παρακολούθησης, τότε βλέπουμε μεγάλες διαφορές στα κράτη μέλη. Συζητήσαμε επί μακρόν, για το πού, αντικειμενικά, θα πρέπει να βάλουμε ένα δικαιολογημένο όριο, αλλά καταλήξαμε στο συμπέρασμα ότι η επιβολή ενός ποσοστού, μετά τα 1000 Ecu, είναι ένα όριο που δικαιολογείται αντικειμενικά, ειδικά ενόψει όλων των επιχειρημάτων κατά, και σ' αυτό θα πρέπει να επιμείνουμε. Kαι η ανώτερη κατηγορία τιμών ανταποκρίνεται στην πραγματικότητα της αγοράς των έργων τέχνης και στο συμφέρον των ενδιαφερομένων καλλιτεχνών.

<SPEAKER ID=285 LANGUAGE="FR" NAME="Schaffner">
Κύριε Πρόεδρε, αυτή η πρόταση οδηγίας επιδιώκει να εξαλείψει τις σημαντικές νομικές διαφορές μεταξύ κρατών, από την απουσία δικαιώματος παρακολούθησης στο Ηνωμένο Βασίλειο και τις Κάτω Χώρες, μέχρι τα πιο υψηλά ποσοστά της Πορτογαλίας. Η Επιτροπή, στηριζόμενη σε αυτή τη διαφορά, επιδίωξε μία μεσαία πρόταση ξεχνώντας ότι, σε ορισμένα κράτη, το δικαίωμα παρακολούθησης περιλαμβάνεται στα κείμενα αλλά δεν έχει εφαρμογή στην πράξη, ξεχνώντας ότι σε ορισμένες χώρες της 'Ενωσης δεν υπάρχει, ή δεν υπάρχει πια, αληθινή αγορά τέχνης.
<P>
Η νομική επιτροπή, υπό την ώθηση της κ. Palacio, επιχείρησε μία πιο ρεαλιστική προσέγγιση. Ασφαλώς, αποκλείεται να στερηθεί ο καλλιτέχνης ένα πραγματικό δικαίωμα παρακολούθησης στο έργο του: το δικαίωμα παρακολούθησης είναι ένας τρόπος για να επωφεληθεί ο καλλιτέχνης από την υπεραξία που αποκτάει το έργο του στη διάρκεια του χρόνου και να του εξασφαλισθεί ένα κατάλληλο και ομοιόμορφο επίπεδο προστασίας. Αλλά η πραγματικότητα των αριθμών είναι αμείλικτη: κάτω από το 10 % των δικαιωμάτων παρακολούθησης ωφελούν τους καλλιτέχνες που είναι ακόμη εν ζωή.
<P>
Επιπλέον, αντί να ευνοεί τους νέους καλλιτέχνες, το δικαίωμα παρακολούθησης έχει ένα στρεβλό αποτέλεσμα. Μειώνει την τιμή που ο ενδεχόμενος αγοραστής είναι πρόθυμος να καταβάλει και, για τα έργα σύγχρονων καλλιτεχνών που έχουν ήδη υψηλές τιμές, παροτρύνει τους πωλητές να μετατοπισθούν προς το εξωτερικό. Σήμερα, πηγαίνουν στο Λονδίνο και στη Γενεύη, αλλά πρέπει να φοβόμαστε, όταν πραγματοποιηθεί η εναρμόνιση με τους παρόντες όρους της πρότασης, ότι η αγορά θα μετατοπισθεί προς τη Νέα Υόρκη, εξαφανίζοντας έτσι κάθε αγορά τέχνης άξια του ονόματος αυτού στην 'Ενωση. 'Ετσι, ο στόχος κοινωνικής προστασίας που έθεσε ο ευρωπαίος νομοθέτης δεν θα επιτευχθεί.
<P>
'Οσο θεωρώ σημαντικό να δημιουργηθεί ένα ουσιαστικό δικαίωμα παρακολούθησης για τα έργα καλλιτεχνών που τώρα αρχίζουν τη σταδιοδρομία τους ή δεν έχουν υψηλές τιμές, άλλο τόσο το δικαίωμα παρακολούθησης πρέπει να είναι κοντά στο μηδέν, ασήμαντο, για τους διεθνώς αναγνωρισμένους καλλιτέχνες, εφόσον το κόστος της μετατόπισης της πώλησης είναι γελοίο σε σχέση με το δικαίωμα που θα μπορούσε να εισπράττεται. Στον τομέα αυτό όπως και σε πολλούς άλλους, ας αποφύγουμε τον υπερβολικό ζήλο, εφόσον το καλύτερο είναι ο εχθρός του καλού.

<SPEAKER ID=286 NAME="Thors">
(SV ) Κύριε Πρόεδρε, θέλω να δώ να έχουν οι νεαροί καλλιτέχνες καλές δυνατότητες εργασίας στην Ευρώπη. Θέλω να δώ τα αποτελέσματα της εργασίας τους εδώ. Θέλω να δώ ότι έχουμε μια αποτελεσματική αγορά τέχνης η οποία αποδίδει και ότι απ&#x02BC;αυτό θα ωφεληθούν κατόπιν οι καλλιτέχνες. Αυτό θα το επιτύχουμε αν έχουμε πολυμορφία εμπόρων τέχνης και αιθουσών τέχνης καθώς και μέσω αξιόπιστων εμπόρων τέχνης.
<P>
Αν είχαμε διεθνείς δεσμευτικές διατάξεις και αν το δικαίωμα παρακολούθησης ίσχυε σε όλες τις χώρες οι οποίες υπέγραψαν την Συνθήκη για τα πνευματικά δικαιώματα η κατάσταση θα ήταν διαφορετική. Τότε θα μπορούσαμε να είμαστε υπέρ αυτής της οδηγίας, αλλά σήμερα δεν είναι έτσι. Μπορώ να διαβεβαιώσω τον κ. Kerr ότι οι εμπειρίες και από άλλες χώρες επίσης, εκτός της Μεγάλης Βρεττανίας, δείχνουν τι γίνεται εάν εφαρμοσθεί το δικαίωμα παρακολούθησης. Αυτό συνέβη στην χώρα μου, και σήμερα μπορεί κανείς να δεί ότι το εμπόριο τέχνης λαμβάνει χώρα, ως επί το πλείστον, αλλού παρά στους αξιόπιστους εμπόρους τέχνης και δημοπρασίες, δηλ. γίνεται σε μια γκρίζα αγορά, κάτι που δεν είναι καλό.
<P>
Μια άλλη συνέπεια του δικαιώματος παρακολούθησης είναι ότι η κατάσταση των αιθουσών τέχνης άρχισε να επιδεινώνεται και τους είναι δύσκολο να λειτουργούν, κάτι που είχε ως αποτέλεσμα να πέσουν οι τιμές που μπορούσαν να προσφέρουν στους νεαρούς καλλιτέχνες. Όπως είπαμε δεν επωφελούνται οι νεαροί καλλιτέχνες απ&#x02BC;αυτό, κάτι που νομίζω ότι διατύπωσε επίσης πολύ καλά ο κ. Schaffner.
<P>
Εμείς της Ομάδας των Φιλευλεθέρων θέλουμε να σεβαστούμε την αρχή της επικουρικότητας, και αυτός είναι ένας περαιτέρω λόγος που πολλοί εξ ημών επικρίνουν την παρούσα πρόταση. Θέλουμε να εξετάσουμε κριτικά το αν η πρόταση οδηγίας όντως οδηγεί σε μια βελτίωση των αρχών της Κοινότητας και το αν υπάρχουν «δυσλειτουργίες» στην αγορά οι οποίες απαιτούν κανονισμό.
<P>
Δεν υπάρχουν επομένως διεθνείς δεσμευτικοί κανόνες οι οποίοι θα μας εξαναγκάσουν σ&#x02BC;αυτήν την νομοθεσία. Δεν θεωρούμε ότι η Επιτροπή κατέδειξε μ&#x02BC;έναν πειστικό τρόπο ότι θα χρειαζόταν μια οδηγία και ότι η έλλειψη οδηγίας θα οδηγούσε σε σοβαρές διαταραχές.
<P>
Θα ήθελα να πώ - έστω και αν ο κ. Mosiek - Urbahn είπε ότι δεν μπορεί να συγκριθεί με έναν φόρο - ότι αυτοί που υποστηρίζουν ότι το δικαίωμα παρακολούθησης θα ήταν απαραίτητο για την εσωτερική αγορά, θα έπρεπε επίσης να απαιτούν έναν εννιαίο φόρο εισοδήματος στην Ένωση. Εμείς από την πλευρά μας προϋποθέτουμε ότι η οδηγία δεν θα τεθεί σε ισχύ πριν να έχει επεξεργαστεί και υποβάλλει η Επιτροπή μια ολοκληρωμένη εκτίμηση των συνεπειών για το πως λειτουργεί πραγματικά η αγορά τέχνης και πως λειτουργεί σε σχέση με μια τρίτη χώρα. Σε μια τέτοια έρευνα ελπίζω ότι θα αποκτήσουμε μια αντίληψη για το πως θα πρέπει να επηρρεαστεί η πολυμορφία της αγοράς τέχνης. Είναι προς συμφέρον τόσο του αγοραστή όσο και του καλλιτέχνη να υπάρχει πληθώρα ενεργά συμμετεχόντων και να έχουμε πραγματικό ανταγωνισμό. Ταυτόχρονα είναι εμφανές ότι η πρόταση δεν θα οδηγούσε σε βελτιώσεις για τους καλλιτέχνες στις χώρες όπου ήδη υπάρχει το δικαίωμα παρακολούθησης.

<SPEAKER ID=287 NAME="Sierra Gonzαlez">
Κύριε Πρόεδρε, η έλλειψη νομικής εναρμόνισης αναφορικά με τα δικαιώματα του καλλιτέχνη για παρακολούθηση των κερδών που επιφέρει το έργο του συνιστά σήμερα παράγοντα στρέβλωσης της ανταγωνιστικότητας που καταλήγει εις βάρος της καλής λειτουργίας της εσωτερικής αγοράς. Η συγκεκριμένη πρόταση οδηγίας, που καιρός ήταν να εξεταστεί, πρέπει, ακριβώς, να κατανοηθεί ως μία προσπάθεια να δοθεί ένα τέλος στην ανώμαλη αυτή κατάσταση.
<P>
Συμφωνούμε με την επιλογή των ζητημάτων που χρήζουν ρύθμισης και, επίσης, με το γενικό πνεύμα της οδηγίας. Εκείνο για το οποίο δεν έχουμε πειστεί είναι ότι στο πλαίσιό της συνδυάζονται επαρκώς οι απαιτήσεις της εσωτερικής αγοράς και η προστασία του βιοτικού επιπέδου και των εργασιακών συνθηκών των δημιουργών. Σε τι οφείλονται οι αμφιβολίες αυτές; Στον τρόπο με τον οποίο ρυθμίζονται οι πρακτικές πλευρές της άσκησης του δικαιώματος παρακολούθησης. Διαφωνούμε με ορισμένα από τα μέτρα για τη ρύθμισή του, όπως τα ποσά του κατώτατου ορίου και τα ποσοστά που θα λαμβάνουν οι καλλιτέχνες κατά τις συναλλαγές με αντικείμενο το έργο τους.
<P>
Αναφορικά με το πρώτο θέμα, πιστεύουμε πως το κατώτατο όριο είναι ασφυκτικά περιοριστικό αφού, αν δε μειωθεί, μένουν εκτός της άσκησης του δικαιώματος παρακολούθησης οι καλλιτέχνες των οποίων το έργο, ως λιγότερο γνωστό και ονομαστό, θα αποτελέσει αντικείμενο μάλλον χαμηλών οικονομικών συναλλαγών. Θα οδηγούμασταν, έτσι, σε έναν αποκλεισμό που μπορεί, πιστεύουμε, να διορθωθεί αν κατέβει το ποσό για το κατώτατο όριο ώστε περισσότεροι καλλιτέχνες να μπορούν να ασκήσουν το δικαίωμα παρακολούθησης. Αναφορικά με τα ποσοστά, τα εν λόγω μέτρα αναφέρουν πως ο καλλιτέχνης θα παρακολουθεί τα κέρδη που επιφέρει το έργο του. Για το λόγο αυτό, η κοινή λογική λέει να αυξηθούν τα ποσοστά για να τηρηθεί ο αναδιανεμητικός ρόλος που υποτίθεται ότι έχουν τα μέτρα αυτά. Διαφορετικά, αυτή η αναδιανομή θα ήταν περισσότερο συμβολική παρά πραγματική. Για το λόγο αυτό, στηρίζουμε τις τροπολογίες που προτείνουν την αύξηση των ποσοστών. Τέλος, θέλω να επισημάνω ότι ο στόχος της οδηγίας δεν πρέπει να είναι αποκλειστικά οικονομικού αλλά και πολιτιστικού χαρακτήρα. Πιστεύουμε ότι πρέπει να οδηγήσει στην ενίσχυση της καλλιτεχνικής δημιουργίας που αποτέλεσε και αποτελεί ένα από τα χαρακτηριστικά της ταυτότητας του ευρωπαϊκού πολιτισμού.

<SPEAKER ID=288 LANGUAGE="DE" NAME="Ullmann">
Kύριε Πρόεδρε, κύριε Eπίτροπε, κυρίες και κύριοι, επειδή στο σχέδιο αυτό οδηγίας ασκήθηκε, εν μέρει, έντονη κριτική, θα υπεισέλθω και πάλι στις νομικές βάσεις. Όχι σ' αυτή της Συνθήκης της Ένωσης, μια και η εισηγήτρια τη διευκρίνισε αρκετά, σήμερα το βράδυ. Eγώ ενδιαφέρομαι μάλλον για δύο νομοθετικά κατεπείγοντα, στα οποία θέλει να ανταποκριθεί το σχέδιο.
<P>
Tο πρώτο - εδώ συμφωνώ με τον προλαλήσαντα - είναι η εξάλειψη μιας στρέβλωσης στην αγορά, λόγω των νομοθετικών ανισοτήτων που δημιουργούνται από εκείνες τις αγορές που, λόγω εθνικής νομοθεσίας, κατέχουν προνομιακή θέση, επειδή δεν υποχρεούνται να λάβουν υπόψη κανένα δικαίωμα παρακολούθησης. Yπήρχε μόνο μια δυνατότητα να διορθώσουμε αυτή την στραβή κατάσταση, με τη θέσπιση δηλαδή ενός δικαιώματος παρακολούθησης σ' ολόκληρη την Ένωση, με όλες τις συνέπειες που θα πρέπει να έχει. Ένας χώρος χωρίς εσωτερικά σύνορα, θα πρέπει να είναι και ένας χώρος αγοράς χωρίς προνόμια.
<P>
Tο άλλο κατεπείγον έγκειται στην άνιση μεταχείριση των καλλιτεχνών καλών τεχνών, έναντι των ποιητών και των μουσικών. Eνώ οι τελευταίοι προστατεύονται, με τα δικαιώματα πνευματικής ιδιοκτησίας, από τη γενική οικονομική κατάσταση και την αυθαιρεσία της αγοράς, οι καλλιτέχνες των καλών τεχνών, όσο ακόμη δε διαθέτουν προσωπικό κύρος και ανάλογη επιρροή, είναι εκτεθειμένοι στις στρατηγικές εμπορίας των έργων τέχνης. Eδώ το δικαίωμα παρακολούθησης χρησιμεύει ως μερική αντιστάθμιση και ως αναγνώριση ενός δικαιώματος, που δεν πρέπει να το στερήσουμε από τους καλλιτέχνες.
<P>
Eπιτρέψτε μου και μια ακόμη παρατήρηση, σχετικά με την τροπολογία για το δικαίωμα παρακολούθησης, την οποία κατέθεσα μαζί με άλλους. H ιδέα σ' αυτή είναι, αφενός να ακολουθήσουμε τις προτάσεις της Eπιτροπής και αφετέρου τις προτάσεις των ενώσεων καλλιτεχνών, όσο είναι δυνατόν. Tέλος, θα ήθελα να ευχαριστήσω την Eπιτροπή για τη θαρραλέα της πρωτοβουλία, την εισηγήτρια για την αποφασιστικότητα και την προσοχή με την οποία έθιξε το θέμα, καθώς και τον συντάκτη της γνωμοδότησης της Eπιτροπής Πολιτισμού για τη συμβολή του.

<SPEAKER ID=289 LANGUAGE="DA" NAME="Krarup">
Η πρόταση αυτή για το δικαίωμα παρακολούθησης μεταφέρει ένα γενικό πολιτικό μήνυμα, που είναι απλώς η ακόρεστη ανάγκη επέκτασης της Ευρωπαϊκής Ένωσης εις βάρος των εθνικών δημοκρατιών ή των γλωσσών της ΕΕ: η πρόταση παραβιάζει τόσο την αρχή της επικουρικότητας όσο και την αρχή της αναλογικότητας.
<P>
Το θέμα της συζήτησης και η βάση της πρότασης - δηλαδή η λογική της - είναι ο φόβος στρέβλωσης του ανταγωνισμού, επειδή ορισμένες χώρες έχουν δικαίωμα παρακολούθησης ενώ άλλες όχι. Όμως, οι υφιστάμενες έρευνες δείχνουν ότι το δικαίωμα παρακολούθησης επηρεάζει κατ'αρχάς την πώληση στη χώρα πώλησης, όταν το συγκεκριμένο έργο τέχνης έχει τιμή πώλησης τουλάχιστον 50.000 ECU. Όσον αφορά τα λιγότερο ακριβά έργα τέχνης, μπορεί, λόγω των εξόδων μεταφοράς και ασφάλειας, να μην συμφέρει καθόλου η πώλησή τους σε άλλο μέρος για να παρακαμφθεί το δικαίωμα παρακολούθησης. Οι υφιστάμενες εκθέσεις αναφέρονται σε μια έρευνα σχετικά με τις τιμές πώλησης των έργων τέχνης, που δείχνει ότι το 95 % των έργων αυτών πωλούνται σε τιμές χαμηλότερες των 20.000 περίπου ECU, δηλαδή 25.000 δολ. Με άλλα λόγια οι προσπάθειες εναρμόνισης στις οποίες βασίζεται η πρόταση αυτή αφορούν ποσό μικρότερο του 5 %, και ίσως μόνο 2-3 % της συνολικής τιμής πώλησης. Γενικά, το δικαίωμα παρακολούθησης αποτελεί και πρέπει να συνεχίσει να αποτελεί εθνική υπόθεση.
<P>
Για τους ζωγράφους της Σκανδιναβίας, όπου υπάρχει δικαίωμα παρακολούθησης - στη Δανία υπάρχει εδώ και πολλά χρόνια - η πρόταση σημαίνει απλώς σημαντική υποβάθμιση. Οι σκανδιναβοί ζωγράφοι διαμαρτυρήθηκαν σε μια κοινή δήλωση κατά της πρότασης καιτης υποβάθμισης αυτής, στην οποία η κ. Marianne Eriksson θα αναφερθεί αργότερα.
<P>
Το συμπέρασμα είναι ότι εγώ ο ίδιος και η Ομάδα στην οποία ανήκω μπορούν να υποστηρίξουν τις τροπολογίες του κ. Cox, που ζητούν απλώς να εξεταστούν σοβαρά οι ανάγκες, ιδίως δε την τροπολογία αριθ. 40.

<SPEAKER ID=290 LANGUAGE="FR" NAME="Cot">
Κύριε Πρόεδρε, θέλω να αποτίσω φόρο τιμής στην Επιτροπή, που υπέβαλε αυτό το αναγκαίο σχέδιο και κυρίως στην κ. Palacio που κατέβαλε μεγάλη προσπάθεια για την υπόθεση αυτή και επέδειξε αξιόλογες ιδιότητες, παρόλο που το καθήκον ήταν κάποτε άχαρο.
<P>
Η επιτροπή μας έκανε, νομίζω, μία εργασία σε βάθος. Προέβη σε ακροάσεις, σε διαβουλεύσεις και σε μακρές συζητήσεις. Τα συμπεράσματα που συνάγω είναι τα ακόλουθα.
<P>
Πρώτο, χρειάζεται μία εναρμόνιση του δικαιώματος παρακολούθησης. Το δικαίωμα αυτό υπάρχει σε ορισμένα κράτη, δεν υπάρχει σε άλλα. Η κατάσταση αυτή στρεβλώνει την εσωτερική αγορά. Πρέπει το αποτέλεσμα των συζητήσεών μας να είναι μία συμφωνία επί της αρχής του δικαιώματος παρακολούθησης, ακόμη κι αν τα ποσοστά είναι ίσως χαμηλά, ή και ελάχιστα για το κατώτερο ποσοστό.
<P>
Δεύτερο, πρέπει να αναγνωρίσουμε την ανάγκη της νόμιμης αμοιβής των καλλιτεχνών, ιδίως των νέων καλλιτεχνών, για έργα τέχνης που δεν είναι σημαντικής οικονομικής σημασίας.
<P>
Τρίτο, δεν έχουμε το δικαίωμα να παραγνωρίζουμε τη διεθνοποίηση της αγοράς τέχνης και τα αποτελέσματα μετατόπισης της δραστηριότητας, σήμερα προς το Λονδίνο, αύριο προς τη Νέα Υόρκη, το Τόκυο ή αλλού.
<P>
Η σοσιαλιστική ομάδα έλαβε υπόψη αυτά τα στοιχεία, γεγονός που την οδήγησε να προτείνει ένα ευρύ φάσμα ποσσοτών, που εκτείνονται από 5 % για τα χαμηλής τιμής έργα, ώστε να διασφαλισθεί μία κατάλληλη αμοιβή για τους νέους καλλιτέχνες, ή για τα έργα τέχνης με ελάχιστα εμπορικό χαρακτήρα, μέχρι 1 % για τα πιο σημαντικά έργα. Διευκρινίζω ότι αυτό το ποσοστό του 1 % δεν έγινε δεκτό, αλλά δεν αμφισβητήθηκε η αρχή του, κύριε Kerr, από τους αντιπροσώπους των μεγάλων βρετανικών οίκων που αναφέρατε και που ήταν παρόντες στηην ακρόασή μας. Επομένως, πιστεύουμε ότι χρειάζεται μία μεγάλη απόκλιση όσον αφορά τα ποσοστά. Επίσης, για τα όρια, πιστεύουμε ότι πρέπει να αρχίζουν από τα 500 ECU για να φτάνουν μέχρι τα 250.000 ECU, δηλαδή να διευρύνουμε λίγο το φάσμα που προτείνει η Επιτροπή.
<P>
Διαπιστώνω ότι υπάρχει δυσκολία για συμφωνία - συμπεριλαμβανομένης και της Ομάδας μου - λόγω της ποικιλίας των παραδόσεων και των συμφερόντων. Θέτω το ερώτημα που κάποια στιγμή πρέπει να θέσουμε: θέλουμε, ναι ή όχι, μία οδηγία; Από την πλευρά μου, θα ήθελα να εκδηλωθεί μία σημαντική πλειοψηφία σχετικά με τις προτάσεις που υποβάλλονται. Διαφορετικά φοβάμαι ότι, αφήνοντας να κυλίσουν τα πράγματα, θα διαπιστώσουμε χειροτέρευση των μετατοπίσεων της δραστηριότητας, εις βάρος των καλιτεχνών, όπως και του συνόλου των μεσαζόντων και των παραγόντων της αγοράς τέχνης στην Ευρώπη.

<SPEAKER ID=291 LANGUAGE="EN" NAME="McIntosh">
Κύριε Πρόεδρε, θα ήθελα να συγχαρώ την εισηγήτρια για την εργασία που ανέλαβε να εκτελέσει. Το γεγονός ότι διαφωνώ με τα συμπεράσματά της δεν μειώνει ούτε κατά το ελάχιστο τη σκληρή εργασία που έκανε για την έκθεση αυτή. Το σημείο εκκίνησής μου είναι απλά τούτο. Το άρθρο 108 της Συνθήκης αποτελεί λανθασμένη βάση. Το παρόν δεν είναι ένα μέτρο εναρμόνισης. Πράγματι, δεν έχει αποδειχθεί ότι χρειάζεται εναρμόνιση. Εάν στόχος ήταν η εναρμόνιση τότε τόσο η οδηγία της Επιτροπής όσο και η έκθεση Palacio Vallelersundi έχουν αποτύχει να τον εκπληρώσουν.
<P>
Η πραγματική επίπτωση ενός μέτρου όπως αυτό που βρίσκεται σήμερα ενώπιόν μας θα είναι σαφώς να διώξει εντελώς τις επιχειρήσεις που ασχολούνται με την τέχνη από την Ευρώπη και να τις σπρώξει στις ανοιχτές αγκάλες της Ελβετίας και της Νέας Υόρκης. Εν πάσει περιπτώσει, όπως είπε ο κ. Krarup, οι προτάσεις αυτές στερούνται αναλογικότητας. Θα ήθελα να υπενθυμίσω στο Σώμα ότι εάν κοιτάξετε την αγορά της Γαλλίας και μόνον, το 75 % του droit de suite που προκύπτει πηγαίνει σε έξι οικογένειες και μόνον. Κατά την άποψή μου είναι σαφές ότι εδώ θα έπρεπε να εφαρμοστεί η αρχή της επικουρικότητας.
<P>
Θα ήθελα να επισημάνω στην Επιτροπή και το Σώμα το γεγονός ότι οι κυβερνήσεις τριών κρατών μελών είναι σαφώς εναντίον της εφαρμογής της οδηγίας αυτής. Οι χώρες αυτές είναι η Ιρλανδία, η Ολλανδία και το Ηνωμένο Βασίλειο. Υπάρχουν διάφοροι λόγοι γι' αυτό: η αρχή της επικουρικότητας στην οποία ήδη αναφέρθηκα, το γεγονός ότι σ' αυτή την περίπτωση δεν μπορεί να δικαιολογηθεί εναρμόνιση, τρίτον, το ότι δεν υπάρχουν πειστικά στοιχεία ότι η απουσία του δικαιώματος σε ορισμένα κράτη μέλη και οι διαφορές μεταξύ των κρατών μελών δημιουργούν εμπορικούς φραγμούς. Τα δικαιώματα επί της τιμής επαναπώλησης των έργων τέχνης θα πρέπει να παραμείνουν αντικείμενο του εθνικού δικαίου.
<P>
Θα ήθελα επίσης να προσθέσω ότι η κύρια διεθνής σύμβαση των πνευματικών δικαιωμάτων - η Σύμβαση της Βέρνης - στην οποία συμμετέχουν όλα τα κράτη μέλη, δίδει την ελευθερία επιλογής για την εφαρμογή ή όχι αυτού του δικαιώματος. Η ελευθερία αυτή θα πρέπει να γίνει σεβαστή. Οι δαπάνες και οι κίνδυνοι που υφίστανται υπερβαίνουν κατά πολύ τα οιαδήποτε πιθανά οφέλη. Πριν οι προτάσεις αυτές και η έκθεση της κ. Palacio Vallelersundi τεθούν σε ισχύ, η Επιτροπή πρέπει να διεξάγει, και να αναφέρει σχετικά, μια ολοκληρωμένη αξιολόγηση των επιπτώσεων στην αγορά της επαναπώλησης έργων τέχνης τόσο στην Ευρωπαϊκή Ένωση όσο και μεταξύ ΕΕ και τρίτων χωρών. Η έκθεση αυτή θα πρέπει να εξεταστεί από το Συμβούλιο, το δε Ευρωπαϊκό Κοινοβούλιο θα πρέπει να παράσχει τη γνώμη του.
<P>
Θα ήθελα να κάνω μια πρόβλεψη. Εάν η παρούσα οδηγία και οι τροπολογίες που έχουν κατατεθεί στην έκθεση Palacio Vallelersundi εγκριθούν, θα αντιπροσωπεύσουν μια καθαρή ζημία για την Ευρωπαϊκή Ένωση - ζημία κερδών και ζημία θέσεων εργασίας. Αυτό είναι κάτι που δεν θα πρέπει να επιτρέψουμε να συμβεί. Έτσι, με τα λόγια του κ. Kerr, καταλήγω λέγοντας: αφήστε την αγορά να αποφασίσει και αφήστε την αγορά να λειτουργήσει. Όπως και ένας από τους προλαλήσαντες, συνιστώ στο Σώμα τις τροπολογίες που κατέθεσε ο κ. Cox, και ιδιαίτερα την Τροπολογία Αριθ. 40. Αυτές είναι οι τροπολογίες που θα πρέπει να ψηφίσουμε και όχι εκείνες της κ. Palacio Vallelersundi και των άλλων συναδέλφων ή την έκθεση της Επιτροπής.
<P>
Υπάρχουν πιθανότητες για τεράστιες απώλειες θέσεων εργασίας και τεράστιες απώλειες εισοδήματος σε όλα τα κράτη μέλη και λυπούμαι για το γεγονός πως μολονότι ο κ. Kerr είπε ότι διεξήγαγε εξονυχιστική έρευνα, στην πραγματικότητα δεν πήγε σε όλες τις αίθουσες τέχνης του Ηνωμένου Βασιλείου έτσι ώστε όλες να μπορούσαν να είχαν επωφεληθεί από τη σημερινή του συμβολή.

<SPEAKER ID=292 LANGUAGE="FI" NAME="Ryynδnen">
Αξιότιμε κύριε Πρόεδρε, αποτελεί, κατά τη γνώμη μου, αδιαμφισβήτητο γεγονός ότι η επικρατούσα κατάσταση εν σχέσει με το δικαίωμα παρακολούθησης των έργων τέχνης δεν είναι ικανοποιητική και προκαλεί στρέβλωση του ανταγωνισμού στην αγορά της σύγχρονης τέχνης. Το μεγαλύτερο, μάλιστα, πρόβλημα πηγάζει από το γεγονός ότι οι καλλιτέχνες αντιμετωπίζονται διαφορετικά από κράτος σε κράτος. Η μεταχείρισή τους εξαρτάται πάντα από τη νομοθεσία που ισχύει στο κράτος όπου πωλούνται τα έργα τους. Ένας άλλος λόγος για την άνιση μεταχείριση των ασχολουμένων με τις εικαστικές τέχνες καλλιτεχνών σε σύγκριση με τους άλλους δημιουργούς στον χώρο της τέχνης είναι ότι οι δεύτεροι έχουν σε όλα τα κράτη μέλη το δικαίωμα να ζητούν αποζημίωση για επαναλαμβανόμενη χρήση των έργων τους.
<P>
Κατά την εξέταση της οδηγίας έχει υπογραμμισθεί, απολύτως δικαιολογημένα, η ανάγκη για θέσπιση μιας «ελάχιστης τιμής» δεδομένου ότι υπάρχει ο κίνδυνος, στο μέλλον, να μπορούν να επωφελούνται από το υπό συζήτησιν δικαίωμα αποζημίωσης μόνον οι καλλιτέχνες οι οποίοι έχουν εδραιωθεί στον χώρο της τέχνης, καθώς και οι κληρονόμοι αυτών. Γι' αυτό και υποστηρίζω την πρόταση που διατυπώνεται στη γνωμοδότηση της Επιτροπής Πολιτισμού σχετικά με την μείωση της «ελάχιστης τιμής» σε 500 Ecu, αλλά και τη θέσπιση υψηλοτέρου επιπέδου αποζημίωσης στην χαμηλότερη κατηγορία τιμών προκειμένου να ενισχυθούν και να ενθαρρυνθούν στην αρχή της καριέρας τους και οι νέοι στην ηλικία καλλιτέχνες.
<P>
Οφείλουμε να προάγουμε τη μείωση των ρυθμίσεων και τον σεβασμό προς την αρχή της επικουρικότητας οποτεδήποτε τούτο κρίνεται απαραίτητο και εφικτό. Η εναρμόνιση των δικαιωμάτων αποζημίωσης είναι, παρ' όλα αυτά, επιβεβλημένη προκειμένου, ακριβώς, να εξασφαλισθεί ίση μεταχείριση για όλους τους καλλιτέχνες. Η εναρμόνιση, όμως, αυτή πρέπει να πραγματοποιηθεί κατά τρόπο ο οποίος να ενισχύει τόσο τους ίδιους τους καλλιτέχνες όσο και τον πολιτισμό γενικά.

<SPEAKER ID=293 NAME="Eriksson">
(SV ). Κύριε Πρόεδρε, δυστυχώς δεν μπορώ να συγχαρώ για την έκθεση, παρ&#x02BC;ότι καταννοώ ότι κατεβλήθη πολλή και κοπιαστική εργασία γι&#x02BC;αυτήν. Σύμφωνα με την άποψή μας ωστόσο αυτή η πρόταση οδηγίας περιέχει διατάξεις, οι οποίες είναι, μεταξύ άλλων, περισσότερο εκτεταμένες απ&#x02BC;ότι είναι απαραίτητο για την επίτευξη αυτού που προβάλλεται ως στόχος.
<P>
Αν εγκριθεί αυτή η οδηγία θα υποχρεωθούν όχι μόνο τα τρία Σκανδιναβικά κράτη μέλη Σουηδία, Φινλανδία και Δανία, αλλά επίσης και η Νορβηγία και η Ισλανδία να τροποποιήσουν την υπάρχουσα νομοθεσία τους. Είναι μια τροποποίηση η οποία θα συνεπάγεται μια πολύ έντονη επιδείνωση των δικαιωμάτων που οι καλλιτέχνες έργων με εικόνες αυτών των πέντε χωρών έχουν στα υπάρχοντα εθνικά συστήματα.
<P>
Η οδηγία δεν λαμβάνει υπόψη τις μικρές, εθνικές αγορές όπως αυτές είναι τώρα διαμορφωμένες. Είναι διαμορφωμένη χωρίς να λαμβάνει υπόψη τις συνθήκες των σκανδιναβικών χωρών. Αν εγκριθεί η οδηγία με την υπάρχουσα μορφή της αυτό θα συναπάγεται από σουηδικής πλευράς ότι οι εν ενεργεία καλλιτέχνες μένουν, σε μεγάλο βαθμό, χωρίς αμοιβές, και ότι αντίθετα θα είναι μια υπόθεση των διασήμων ξένων καλλιτεχνών. Η συνολική αμοιβή θα μειωνόταν κατά το ήμισυ και τα διοικητικά έξοδα θα αυξάνονταν σημαντικά. Εφόσον έχω περιορισμένο χρόνο ομιλίας, παραπέμπω στις υποβεβλημένες τροπολογίες μου και θα ήθελα δυστυχώς να δώσω, όπως λέμε στην Σουηδία, ένα μάθημα και στην Επιτροπή και στην επιτροπή.

<SPEAKER ID=294 LANGUAGE="IT" NAME="Barzanti">
Κύριε Πρόεδρε, οι πολιτισμικές πολιτικές της Ευρωπαϊκής Ένωσης βηματίζουν σημειωτόν: δεν διέρχονται μία ικανοποιητική περίοδο, για να μην χρησιμοποιήσω μια χειρότερη έκφραση. δεν υπάρχει επαρκής βούληση για την προώθησή τους, δεν διατίθενται επαρκείς πόροι για την υλοποίησή τους. Αποκτά συνεπώς ιδιαίτερη σημασία το ότι τουλάχιστον το ρυθμιστικό πλαίσιο, αναγκαίο σε μία αυθεντική εσωτερική αγορά, λαμβάνει υπόψη του τα σταθερά χαρακτηριστικά των έργων τέχνης -των έργων πλαστικής τέχνης στην προκειμένη περίπτωση- και υποστηρίζει σωστά τη δημιουργικότητα στην κάθε πλευρά της.
<P>
Η πεπεισμένη υποστήριξή μας στην επέκταση, στην ισόρροπη εναρμόνιση, στην ουσιαστική εφαρμογή του δικαιώματος παρακολούθησης είναι, εξάλλου, η φυσική συνέπεια μιας πολιτικής γραμμής που πάντοτε έχουμε υποστηρίξει μεγαλοφώνως. Η ωραία έκθεση της Ana Palacio καταγράφει τα αποτελέσματα της έντονης συζήτησης στην Επιτροπή Νομικών Θεμάτων και εκφράζει πλήρως τη θετική εκτίμηση, με την οποία συμφωνώ, της πρότασης που με θάρρος έχει παρουσιάσει η Επιτροπή, ο επίτροπος. Είναι απολύτως σωστή η αναγνώριση ενός δικαιώματος -δεν πρόκειται για μία διεύρυνση- σε όσους δημιουργούν έργα για τα οποία συχνά έχουν λάβει μία αρχική αμοιβή που διαφέρει πολύ από τις ακόλουθες τιμές του έργου. Τότε και οι συγκεκριμένοι καρποί της επιτυχίας τους δεν θα πρέπει να εξαντλούνται στα αποκλειστικά κέρδη που αποφέρουν σε εξαιρετικά μεγάλο βαθμό στους εμπόρους και στους ιδιοκτήτες των μεγάλων αιθουσών τέχνης, αλλά σύμφωνα με την κατάλληλη παραλλαγή, θα πρέπει να επεκτείνονται και στους βασικούς πρωταγωνιστές, στα νέα και λιγότερο νέα ταλέντα. Ελπίζουμε συνεπώς στην υπερψήφιση και σε μία ευρεία συναίνεση εκ μέρους του Ευρωπαϊκού Κοινοβουλίου και είμαστε υπέρ, ειδικότερα, των τροπολογιών 53, 54 και 55 που είναι καθοριστικές. Θα αγωνισθούμε ώστε να μην υπερισχύσουν τα ευλογοφανή επιχειρήματα που, με κάθε τρόπο, θα επιδιώξουν να παρεμποδίσουν την υιοθέτηση μιας οδηγίας που περιμέναμε από καιρό, που είναι αναγκαία, χρήσιμη, που θα επιτρέψει τη διακυβέρνηση ενός τμήματος της αγοράς στα πλαίσια του σεβασμού για τα πρωτότυπα, μοναδικά, αυθεντικά έργα τέχνης, τα οποία είναι βασικά για τη διάδοση της εικόνας και των παραδόσεων της Ευρώπης, αυτής της Ευρώπης που αγαπούμε περισσότερο.

<SPEAKER ID=295 LANGUAGE="IT" NAME="Casini C.">
Κύριε Πρόεδρε, και εγώ μαζί με τους άλλους συναδέλφους απευθύνω τα συγχαρητήριά μου στην κ. Palacio, συγχαρητήρια που δεν είναι τυπικά αλλά ουσιαστικά, διότι συμφωνώ απολύτως με την έκθεση που έχει παρουσιασθεί και εύχομαι και εγώ, μαζί με το συνάδελφο Barzanti, να πετύχει μία ευρεία συναίνεση στο Ευρωπαϊκό Κοινοβούλιο.
<P>
Πιστεύω ότι έχουν εκτεθεί όλα τα επιχειρήματα, ειδικότερα από τη συνάδελφο Pslacio, και συνεπώς θα περιορισθώ σε μία μόνο παρατήρηση. Σε τελευταία ανάλυση, νομίζω ότι η διαφωνία δεν αφορά τις λεπτομέριες, δεν αφορά το όριο, δεν αφορά τα ποσοστά: η διαφωνία έγκειται στο αν πρέπει να υπάρχει ή όχι το δικαίωμα παρακολούθησης. Και συνεπώς, εφόσον ακούγω να γίνεται λόγος για την αγορά, τον ανταγωνισμό, την ενδεχόμενη μετατόπιση των ζωνών πώλησης από την ευρωπαϊκή ήπειρο στην αμερικανική ήπειρο, νομίζω ότι θα πρέπει να πω πως πριν από όλα πρόκειται για ένα πρόβλημα δικαιοσύνης. Μιλάμε για πνευματική ιδιοκτησία, για την ιδιοκτησία δηλαδή ενός αγαθού που δεν μπορεί να το πιάσει κανείς, που δεν μπορεί να το ζυγίσει: την ιδέα. Και η ιδέα του εικαστικού καλλιτέχνη έχει ένα ιδιαίτερο χαρακτηριστικό: είναι μία ιδέα που δεν μπορεί να κλωνοποιηθεί, για να χρησιμοποιήσω μία έκφραση της μόδας. Η ιδέα του συγγραφέα ενός μυθιστορήματος μπορεί, κατά κάποια άποψη, να κλωνοποιηθεί, διότι μπορούν να γίνουν και να κυκλοφορήσουν εκατοντάδες χιλιάδες βιβλία. Και για το μουσικό έργο ισχύουν λίγο ή πολύ οι ίδιες προϋποθέσεις. αντίθετα η εικαστική τέχνη δημιουργεί ένα μόνο αντίτυπο. Η ιδέα είναι μοναδική και ο ιδιοκτήτης, ο κύριος της πνευματικής ιδιοκτησίας παραμένει πάντοτε ο ίδιος διότι η ιδέα δεν μπορεί να πουληθεί. Τίθεται συνεπώς το πρόβλημα της χρησιμοποίησης αυτής της ιδέας, η οποία εξάλλου παρουσιάζει δύο διαφορετικά χαρακτηριστικά, εάν θέλουμε να επιμείνουμε στη σύγκριση με το μυθιστοριογράφο. Η αρχική πώληση του βιβλίου έχει πολλές δαπάνες παραγωγής και ένα ποσοστό πηγαίνει στο συγγραφέα του βιβλίου, ενώ αντίθετα ο εικαστικός καλλιτέχνης πωλεί την πρώτη φορά το έργο του και όλο το ποσό που εισπράττεται το παίρνει ο ίδιος. Ενώ όμως, στην ακόλουθη φάση, η πώληση ενός μεγάλου αριθμού βιβλίων επιτρέπει την αύξηση της αξίας του, όσον αφορά ένα εικαστικό έργο τέχνης η αξία του αυξάνει όταν περνάει από το ένα χέρι στο άλλο, το έργο χρειάζεται να γίνει γνωστό, να ιδωθεί, δηλαδή το ίδιο το αυθεντικό έργο θα πρέπει να κυκλοφορήσει, και η αξία του συνδέεται με αυτή την κυκλοφορία. Θεωρώ συνεπώς ότι πρόκειται για μία στοιχειώδη απόδοση δικαιοσύνης να δοθεί στον ιδιοκτήτη της ιδέας, δηλαδή στον καλλιτέχνη, ένα αντίστοιχο οικονομικό όφελος, και αυτό ακριβώς εκφράζει το δικαίωμα παρακολούθησης.
<P>
Πιστεύω ότι δεν είναι δυνατό να αφαιρέσουμε από τον καλλιτέχνη, πέρα από τα ποσοστά και τα όρια, αυτό το δικαίωμά του. Δεν θα σταθώ σε ορισμένες αντιρρήσεις που διατυπώθηκαν σε δευτερεύοντα θέματα: τα θέματα ουσίας είναι όσα εξέθεσα και θεωρώ ότι αποτελούν ένα ουσιαστικό επιχείρημα για την έγκριση της έκθεσης της κ. Palacio.

<SPEAKER ID=296 LANGUAGE="DE" NAME="Gebhardt">
Κύριε Πρόεδρε, αγαπητοί κυρίες και κύριοι συνάδελφοι, θα ήθελα κατ' αρχήν να ευχαριστήσω σαφώς την Eπιτροπή για την πρωτοβουλία αυτή. Nομίζω πως είναι πολύ σημαντικό αυτό που γίνεται εδώ. H οδηγία αυτή είναι πολύ σημαντική. H ανομοιομορφία των διατάξεων στην Eυρωπαϊκή Ένωση, εμποδίζει τη εσωτερική αγορά και την ίση μεταχείριση των καλλιτεχνών στην Eυρωπαϊκή Ένωση. Eίναι τελείως άδικο, ένας βρετανός που πουλάει ένα έργο του στη Γερμανία ή την Πορτογαλία να αποκτά δικαίωμα παρακολούθησης, ενώ ένας Πορτογάλος ή Γερμανός να μην έχει το δικαίωμα παρακολούθησης στη Mεγάλη Bρετανία, όταν ένα έργο του πουληθεί εκεί. Aυτή η αδικία θα πρέπει να εξαλειφθεί, ειδικά σ' αυτόν τον ευαίσθητο τομέα.
<P>
Περί τίνος πρόκειται ουσιαστικά; Πρόκειται για τη συμμετοχή των καλλιτεχνών στη μεταπώληση των έργων τους. Aυτό που ζητείται δεν είναι υπερβολικό, αν αναλογιστεί κανείς ότι, για παράδειγμα στην Oμοσπονδιακή Δημοκρατία της Γερμανίας, το εισόδημα των καλλιτεχνών ανέρχεται σε 2.000 DM περίπου. M' αυτά δεν μπορεί να ζήσει κανείς. H αγορά είναι πολύ σκληρή για τους καλλιτέχνες και οι συνθήκες της αγοράς επίσης. Tο ήμισυ της τιμής πώλησης ενός έργου πηγαίνει στους ιδιοκτήτες των γκαλερί ή στους εμπόρους έργων τέχνης, και δεν είναι υπερβολικό να ζητείται, αυτοί οι έμποροι έργων τέχνης ή οι ιδιοκτήτες των γκαλερί, να αποδίδουν ένα μέρος των εσόδων των έργων, όταν τα μεταπωλούν.
<P>
Eδώ παίζει ιδιαίτερα σοβαρό ρόλο το ότι το τέλος αυτό είναι ιδιαίτερα υψηλό για τους νέους καλλιτέχνες που δεν είναι τόσο γνωστοί και δεν έχουν ακόμη πολλές δυνατότητες. Γι' αυτό και για μας τους Σοσιαλιστές και τους Σοσιαλδημοκράτες, είναι πολύ σημαντικό, ειδικά στην κατώτερη κατηγορία τιμών, να θεσπιστεί ποσοστό 5 % για το δικαίωμα παρακολούθησης. Σ' αυτό αποδίδουμε πολύ μεγάλη σημασία, καθώς και στο ότι η κατώτερη αυτή κατηγορία τιμών να αρχίζει από τα 500 Ecu.
<P>
Ένα άλλο πρόβλημα υπάρχει στην τροπολογία 57. Eίναι αυτές οι λίγες κατηγορίες τιμών που προβλέπονται. Oυσιαστικά πρόκειται για πολύ λίγα έργα, και οι γάλλοι commissaires priseurs υπολόγισαν ότι ετησίως πωλούνται μόνο 120 έργα πάνω από 250.000 Ecu. Aυτό σημαίνει πως δεν πρόκειται, γενικώς, για το πραγματικά «χοντρό» χρήμα. Aλλά για τους μεμονωμένους καλλιτέχνες, φυσικά, πρόκειται για πάρα πολλά χρήματα. Θεωρώ επίσης πολύ καλή και την πρόταση της Eπιτροπής. Σ' ένα έργο που κοστίζει 110.000 Ecu o καλλιτέχνης, βάσει αυτού που προτείνει η Eπιτροπή ή εμείς, θα πάρει 3.300 Ecu; με την πρόταση Palacio θα έπαιρνε 1100 Ecu. Eίναι αυτό δίκαιο; Πιστεύετε ότι λόγω αυτών των 3.300 Ecu θα μεταναστεύσουν τα έργα στις HΠA, αν αναλογιστεί κανείς τι κοστίζει η ασφάλεια και η μεταφορά; Δε νομίζω. Γι' αυτό και θα ήθελα να παρακαλέσω να ψηφιστεί αυτή η μεγαλόψυχη διάταξη, και να μη δημιουργήσουμε πάρα πολλά μειονεκτήματα για τους γερμανούς καλλιτέχνες, που ουσιαστικά συνήθισαν να παίρνουν πάντα 5 %.

<SPEAKER ID=297 LANGUAGE="PT" NAME="Vaz da Silva">
Κύριε Πρόεδρε, τα πνευματικά δικαιώματα αποτελούν έναν τομέα όπου η επικουρικότητα επιβάλλει - και δεν λέω αποδέχεται, λέω επιβάλλει - την κοινοτική παρέμβαση. Μόνο η εναρμόνισή τους θα επιτρέψει την κυκλοφορία του καλλιτεχνικού έργου σε όλες του τις μορφές. Αναφέρομαι τόσο στο μοναδικό, πρωτότυπο έργο, όπως συμβαίνει με τις πλαστικές τέχνες, που μας απασχολεί σήμερα, όσο και στο έργο που αναπαράγεται, όπως συμβαίνει με το βιβλίο, το δίσκο και τον οπτικο-ακουστικό τομέα. Ας μην ξεχνάμε ωστόσο ότι τα πολυμέσα ανοίγουν νέες προοπτικές πολλαπλασιασμού για τα ίδια τα πλαστικά έργα. Το δικαίωμα παρακολούθησης είναι ιδιαιτέρως σημαντικό για το σεβασμό προς τους πλαστικούς καλλιτέχνες που είναι, μεταξύ των δημιουργών, οι λιγότερο προστατευμένοι στο θέμα αυτό λόγω του μοναδικού και μη αναπαράξιμου χαρακτήρα των έργων τους.
<P>
Η έκθεση Palacio Vallelersundi είναι μία σοβαρή και ισόρροπη εργασία διότι επιδιώκει να συμφιλιώσει τα διαφορετικά συμφέροντα που βρίσκονται σε αντιπαράθεση, εκείνα των marchands και εκείνα των καλλιτεχνών. Η σύμβαση της Βέρνης παρέχει ελευθερία στα κράτη μέλη για να θεσπίσουν το δικαίωμα αυτό. 'Ετσι, αν και είναι ένα δικαίωμα αναγνωρισμένο από έντεκα κράτη μέλη, στην πράξη εφαρμόζεται ελλιπώς από όλους. Το Ηνωμένο Βασίλειο, που με τις Ηνωμένες Πολιτείες της Αμερικής συγκεντρώνει το ογδόντα τοις εκατό της διεθνούς αγοράς τέχνης, είναι ένα από τα τέσσερα κράτη που δεν ενέταξε ποτέ το δικαίωμα αυτό στη νομοθεσία του.
<P>
Δύο λόγοι καθιστούν επείγουσα την εναρμόνιση των νόμων στον τομέα αυτό. Πρώτον, η πλήρης υλοποίηση της εσωτερικής αγοράς, που απαιτεί ίσους όρους αγοράς και πώλησης σε όλη την κοινοτική επικράτεια, ακόμη και για να αποτραπεί η φυγή της αγοράς τέχνης προς τρίτες χώρες. Δεύτερον, και όχι λιγότερο σημαντικό, η αναγνώριση του κοινωνικού ρόλου των τεχνών ως κινητήριας δύναμης για την ανάπτυξη, που πρέπει να εκφραστεί με τη δημιουργία μέσων στήριξης προς τους καλλιτέχνες. Επειδή στην Πορτογαλία η νομοθεσία είναι ήδη πολύ πιο απαιτητική από την παρούσα πρόταση οδηγίας, θα υπογραμμίσω το σαφές πλεονέκτημα να ληφθούν υπόψη οι ακόλουθες τροποποιήσεις που πρότεινε η Επιτροπή Πολιτισμού και που εκφράζουν τις ομόφωνες ανησυχίες των καλλιτεχνών: να μειωθεί το κατώτατο όριο εφαρμογής που προβλέπεται στο άρθρο 3, να τροποποιηθεί ο πίνακας των κατά φθίνουσα τάξη ποσοστών που προβλέπονται στο άρθρο 4, να ενθαρρυνθεί η συλλογική διαχείριση αυτού του δικαιώματος που προβλέπεται στο άρθρο 6. Θα ήθελα ακόμη να υπενθυμίσω, όπως ήδη έκανα πολλές φορές, ότι για άλλη μία φορά αποδεικνύεται η επείγουσα ανάγκη τροποποίησης του άρθρου 128 ώστε αυτό να αποτελέσει τη βάση όλων των κειμένων με πολιτιστικές συνέπειες. Μόνο με τον τρόπο αυτό θα αποκτήσει συνεκτικότητα και την απαραίτητη οριζόντια διάσταση η πολιτική του πολιτισμού στην 'Ενωση.

<SPEAKER ID=298 LANGUAGE="DE" NAME="Rothley">
Kύριε Πρόεδρε, κατ' αρχήν θερμά συγχαρητήρια στην εισηγήτρια. Έκανε, όπως πάντα, θαυμάσια δουλειά. Mετά τα λόγια, ακολουθούν τα έργα. Eίναι, ως γνωστόν, πολύ απλό να δραστηριοποιούμαστε για τους καλλιτέχνες, μόνο που μόλις το 9 % από το όλο δικαίωμα παρακολούθησης πηγαίνει σε εν ζωή καλλιτέχνες. 9 %! Tο 91 % πηγαίνει σε κατόχους δικαιωμάτων και σε κληρονόμους δικαιωμάτων, και μόλις το 9 % πηγαίνει σε εν ζωή καλλιτέχνες.
<P>
Γι' αυτό δε γίνεται λόγος. Γι' αυτό δε μιλάει η Eπιτροπή στις προτάσεις της. Αλλωστε, φυσικά και κερδίζουν απ' αυτό οι εταιρείες εκμετάλλευσης 10-20 %, γι' αυτό και δραστηριοποιούνται εδώ τόσο πολύ. Eκείνοι που παίρνουν τα λιγότερα είναι οι εν ζωή καλλιτέχνες. Aυτό επιτείνεται ακόμη περισσότερο με την πρόταση της Eπιτροπής. Tο ότι θα πρέπει να γίνει εναρμόνιση, είναι σαφές. Θα αναφέρω - για να έλθουμε από τα λόγια στα έργα - ένα σχετικό παράδειγμα για να δούμε ποια εικόνα θα παρουσίαζε στην πραγματικότητα, τα τελευταία 25 χρόνια, αυτό που έχει προτείνει η Eπιτροπή Nομικών Θεμάτων. Eυχαρίστως μπορώ να κάνω γνωστή την πηγή στην οποία στηρίζομαι, αλλά αυτό θα έπαιρνε πολύ χρόνο. Eίναι μεγάλη δουλειά.
<P>
Λοιπόν, πρόκειται για το διάστημα από το 1970 κι εδώ, και για την αγορά της Mεγάλης Bρετανίας. Eκεί πουλήθηκαν 3.072 έργα, αξίας πάνω από 100.000 Ecu. Στο ίδιο χρονικό διάστημα, από το 1970 μέχρι το 1996, πουλήθηκαν στις HΠA 3.630. Aυτό σημαίνει πως είναι μια πολύ μικρή αγορά, ένας πολύ σκληρός ανταγωνισμός. Aν είχαμε ακολουθήσει την πρόταση της Eπιτροπής Nομικών Θεμάτων, και πολύ περισσότερο τις ακόμη μεγαλύτερες και φανταστικές προτάσεις, αυτά τα 3.072 έργα αξίας άνω των 100.000 Ecu θα είχαν επιβαρύνει την ευρωπαϊκή αγορά με 1.033.856.359 Ecu. Kαι μετά πιστεύετε ακόμη σοβαρά, πως κάτι τέτοιο δε θα είχε σαν αποτέλεσμα μια μετατόπιση της αγοράς; Mετά απ' αυτό εξακολουθείτε ακόμη να πιστεύετε πως με μια τέτοια επιβάρυνση της αγοράς θα συνεχιζόταν ακόμη οι πωλήσεις στην Eυρώπη; Mια τέτοια αντίληψη είναι τρελή. Θα φροντίσετε να μην πουλιέται κανένας Picasso και κανένας van Gogh στην Eυρώπη πια; να μην πουλιέται τίποτε πλέον; να μη γίνεται λόγος πια για τέχνη, στην Eυρωπαϊκή Eνωση. Aυτό θα είναι η συνέπεια.

<SPEAKER ID=299 NAME="Μούσχουρη">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα πρώτα απ'όλα να συγχαρώ και να υποστηρίξω την εισηγήτρια για την έκθεσή της.
<P>
Η εναρμόνιση του δικαιώματος παρακολούθησης προς όφελος των δημιουργών στο πλαίσιο της Ευρωπαϊκής 'Ενωσης μου φαίνεται ως μία πολύ καλή και δίκαιη πρωτοβουλία. Δυστυχώς, η πρωτοβουλία αυτή συναντά έντονες αντιδράσεις. Οι αντιδράσεις αυτές προκύπτουν συχνά από τη μία μεριά από την άγνοια της πραγματικής αιτιολογικής βάσης του δικαιώματος αυτού και από την άλλη μεριά από το φόβο μιας μαζικής μετατόπισης των πωλήσεων έργων τέχνης προς ξένες χώρες, στις οποίες το δικαίωμα αυτό δεν εφαρμόζεται.
<P>
Η αιτιολογική βάση του δικαιώματος αυτού είναι να μετριάσει μία αδικία που πλήττει ορισμένους δημιουργούς ενός πρωτοτύπου έργου τέχνης, το οποίο προορίζεται να αποτελεί αντικείμενο παρατήρησης. Πράγματι, οι τελευταίοι δεν έχουν τη δυνατότητα, όπως οι άλλοι δημιουργοί, να οφεληθούν από εισοδήματα που προέρχονται από τα δικαιώματα αναπαραγωγής και εκ νέου παρουσίασης του έργου τους.
<P>
Πρέπει να συνειδητοποιήσουμε ότι το δικαίωμα παρακολούθησης αποτελεί πράγματι δικαίωμα του δημιουργού και όχι φόρο όπως οι πολέμιοι θέλουν να αποδείξουν. Είναι ένα δικαίωμα, το οποίο εισπράττεται υπέρ του δημιουργού και όχι προς όφελος κάποιας δημόσιας αρχής. Εξ άλλου, η ίδια η Σύμβαση της Βέρνης, στο άρθρο 14, το αναγνωρίζει ως τέτοιο.
<P>
'Οσον αφορά τον κίνδυνο μετατόπισης των πωλήσεων έργων τέχνης σε χώρες που δεν αναγνωρίζουν αυτό το δικαίωμα, δεν φαίνεται ιδιαίτερα έντονος. Στην πραγματικότητα, η κατάσταση δεν πρέπει να αλλάξει πολύ, καθώς η φθίνουσα κλίμακα των εφαρμοζομένων ποσοστών στις διαδοχικές κατηγορίες της τιμής πώλησης καθιστά τις εξαγωγές ελάχιστα ενδιαφέρουσες, με δεδομένα τα έξοδα μεταφοράς και ασφάλισης π.χ. Πρέπει, επίσης, να σημειωθεί ότι η ύπαρξη ή μη του δικαιώματος παρακολούθησης δεν είναι ο καθοριστικός παράγοντας για τη μετατόπιση των συναλλαγών, αλλά είναι ένα στοιχείο μεταξύ άλλων. 'Οσον αφορά τη Μεγάλη Βρετανία ο κίνδυνος μετατόπισης της αγοράς είναι περιορισμένος, γιατί αυτό που ο κόσμος αναζητά πηγαίνοντας στο Λονδίνο είναι η εμπειρία των επαγγελματιών του χώρου, η παραδοσιακή τεχνογνωσία τους, γνωρίζει δε ότι εκεί θα βρει εγγυήσεις ποιότητας και ασφαλείας για τις συναλλαγές του.
<P>
Πέραν αυτού, θέλω να επιμείνω στο γεγονός ότι, προκειμένου η προτεινόμενη εναρμόνιση να εκπληρώσει τον αληθινό της ρόλο, θα πρέπει να εξασφαλισθεί ότι τα κράτη μέλη εφαρμόζουν κατ'ουσίαν το δικαίωμα παρακολούθησης, κάτι που δεν συμβαίνει σήμερα σε πολλά από αυτά.
<P>
Για να ολοκληρώσω, θα ήθελα να υπογραμμίσω ότι η διεθνής διάσταση της αγοράς τέχνης πρέπει απαραιτήτως να ληφθεί υπόψη. Εάν η ευρωπαϊκή εμπειρία στον τομέα αυτό αποδειχθεί θετική για την ανάπτυξη της αγοράς τέχνης γενικά και για την προώθηση των νέων καλλιτεχνών ειδικότερα, θα πρέπει να κατευθυνθούμε προς το να καταστεί το δικαίωμα αυτό υποχρεωτικό σε όλες τις χώρες, καθώς η Σύμβαση της Βέρνης δεν προβλέπει προς το παρόν παρά μόνο τη δυνατότητα των κρατών μελών να το εισαγάγουν στη νομοθεσία τους.

<SPEAKER ID=300 LANGUAGE="EN" NAME="Oddy">
Κύριε Πρόεδρε, ομιλώ εξ ονόματος του βρετανικού Εργατικού Κόμματος στο Ευρωπαϊκό Κοινοβούλιο. Θα ήθελα να ξεκαθαρίσω ότι δεν έχουμε τίποτα κατά των δημιουργών. Απλά δεν είμαστε πεπεισμένοι ότι έχει αποδειχθεί η ανάγκη γι' αυτή τη συγκεκριμένη πρόταση και ότι πράγματι πρόκειται να βοηθήσει τους δημιουργούς. Μας ανησυχεί το γεγονός μήπως η αγορά έργων τέχνης μετακινηθεί στη Νέα Υόρκη και στην Ελβετία. Μας ανησυχούν οι πιθανές επιπτώσεις στις θέσεις εργασίας. Μας ανησυχεί ο φόρτος που θα επιβληθεί στις μικρές και μεσαίες επιχειρήσεις. Μας ανησυχεί η πιθανότητα να δημιουργηθούν δυσκολίες στα μικρά καταστήματα πωλήσεως έργων τέχνης των τουριστικών περιφερειών εξ αιτίας της παρούσας προτάσεως.
<P>
Κατά συνέπεια, η ομάδα μου θα υποστηρίξει την τροπολογία του κ. Cox που ζητεί τη διενέργεια εκτίμησης επιπτώσεων στην αγορά επαναπώλησης έργων τέχνης. Με ανησυχεί ιδιαίτερα το γεγονός ότι η Επιτροπή δεν έχει ασχοληθεί εμπεριστατωμένα με τον ορισμό των πλαστικών έργων τέχνης και την έκταση στην οποία οι εκτός επικρατείας επιπτώσεις θα επηρεάσουν την παρούσα πρόταση.
<P>
Η ομάδα μου δεν είναι υπέρ της μείωσης του κατωφλίου στα 500 Ecu εξ αιτίας των βαρών στις μικρές και μεσαίες επιχειρήσεις, ούτε και είμαστε υπέρ της αύξησης των ποσοστών. Η ομάδα μου θα απόσχει από την τελική ψηφοφορία δεδομένου πως δεν είναι πεπεισμένη ότι η Επιτροπή έχει εξετάσει εμπεριστατωμένα την εναρμόνιση στον τομέα αυτόν.

<SPEAKER ID=301 NAME="Monti">
Κύριε Πρόεδρε, κύριοι βουλευτές, εξ ονόματος της Επιτροπής συγχαίρω την κ. Palacio και τον κ. Kerr για τη σε βάθος και συνεπή εργασία που επετέλεσαν παρουσιάζοντας στην Επιτροπή Νομικών Θεμάτων και Δικαιωμάτων των Πολιτών και στην Επιτροπή Πολιτισμού, Νεότητας, Παιδείας και Μέσων Ενημέρωσης μία τόσο εξαντλητική έκθεση όσον αφορά ένα βασικό πρόβλημα για την ολοκλήρωση της εσωτερικής αγοράς στον τομέα της τέχνης. Η πρόταση οδηγίας, και οι πολυάριθμες παρεμβάσεις έχουν φωτίσει με ακρίβεια το ζήτημα, αποσκοπεί στην απάλειψη των στρεβλώσεων του ανταγωνισμού, με τη γενίκευση και τον εναρμονισμό του δικαιώματος παρακολούθησης σε ολόκληρη την κοινοτική επικράτεια και τον τερματισμό των διακρίσεων που υφίστανται οι δημιουργοί των σύγχρονων έργων τέχνης. Η Επιτροπή αποδίδει μεγάλη σημασία σε αυτή την πρωτοβουλία, που δεν είναι μεμονωμένη αλλά αντιθέτως έχει στενή σχέση με άλλα μέτρα που υιοθέτησε η Επιτροπή για να ελευθερώσει την αγορά των έργων τέχνης.
<P>
Η Επιτροπή μπορεί να αποδεχθεί όλες σχεδόν τις τροπολογίες που προτείνει η Επιτροπή Νομικών Θεμάτων. Η μόνη σημαντική τροπολογία που στις σημερινές συνθήκες και για λόγους αρχής, η Επιτροπή προτίθεται να απορρίψει, αφορά το ύψος των ποσοστών του δικαιώματος παρακολούθησης που καθορίζονται στο άρθρο 4 της πρότασης οδηγίας. Η Επιτροπή δεν είναι επίσης σε θέση να δεχθεί διάφορες άλλες τροπολογίες που έχουν καταθέσει οι πολιτικές ομάδες και μεμονωμένοι βουλευτές με στόχο την αλλαγή του ελαχίστου ορίου για την εφαρμογή του δικαιώματος παρακολούθησης και που προτείνουν την αύξηση ή τη μείωση των εφαρμοστέων ποσοστών ή την τροποποίηση των προτεινομένων κατηγοριών των τιμών.
<P>
Το ίδιο ισχύει και για την πρόταση υπολογισμού του δικαιώματος παρακολούθησης βάσει της επιπρόσθετης αξίας, δηλαδή της διαφοράς μεταξύ της τιμής επαναπώλησης και του ποσού που έχει καταβληθεί για την αγορά. Οι λίγες περιπτώσεις στις οποίες επιδιώχθηκε κατά το παρελθόν η εφαρμογή συστημάτων αυτού του είδους, που να βασίζονται δηλαδή στην επιπρόσθετη αξία, κατέληξαν σε αποτυχία λόγω των πρακτικών προβλημάτων.
<P>
Επιπλέον, κατά την άποψη της Επιτροπής, είναι απαράδεκτη η απόφαση της μη εφαρμογής μιας εναρμόνισης των κατηγοριών των έργων τέχνης και των δραστηριοτήτων όπου ισχύει το δικαίωμα παρακολούθησης. Εάν αυτά τα θέματα αφεθούν στη διακριτικότητα των κρατών μελών, θα πετύχουμε τα αντίθετα αποτελέσματα από αυτά που προβλέπουν οι στόχοι της εσωτερικής αγοράς στον τομέα της σύγχρονης τέχνης. Θα ήθελα να επισημάνω ότι, για λόγους αρχής, στις αίθουσες τέχνης θα πρέπει να εφαρμόζεται το δικαίωμα της παρακολούθησης όπως και σε οποιονδήποτε άλλο επαγγελματία αγοραπωλησίας στον τομέα της τέχνης του 20ου αιώνα. Δεν θα γίνει επίσης δεκτή ούτε η πρόταση παρέκκλισης υπέρ των συνδιαλλαγών που πραγματοποιούνται κατά τα τρία πρώτα χρόνα μετά την αγορά του έργου.
<P>
Εκφράζω την πικρία μου διότι για λόγους συνταγματικού δικαίου, δεν είναι δυνατόν να περιορισθεί, μετά το θάνατο του καλλιτέχνη, υπέρ των νομίμων κληρονόμων του η δυνατότητα εφαρμογής του δικαιώματος παρακολούθησης.
<P>
Η Επιτροπή, τέλος, απορρίπτει διάφορες τροπολογίες που έχουν κατατεθεί και τείνουν να εντάξουν σε ένα κοινοτικό όργανο αιτιολογικές σκέψεις στις οποίες υποστηρίζεται ότι το ίδιο αυτό όργανο δεν θα έπρεπε να υιοθετηθεί.
<P>
Όσον αφορά την τροπολογία αριθ. 40, που επιδιώκει να θέσει ως απαραίτητη προϋπόθεση για την έναρξη ισχύος της οδηγίας μία συμπληρωματική εκτίμηση εκ μέρους της Επιτροπής όσον αφορά τις επιπτώσεις στην αγορά της μεταπώλησης των έργων τέχνης -εκτίμηση που θα πρέπει να επικυρωθεί και από άλλα κοινοτικά όργανα τα οποία συμμετέχουν στη νομοθετική διαδικασία- είμαι αναγκασμένος να σημειώσω ότι μία τέτοια απόφαση δεν αντικατοπτρίζει σωστά τη θεσμική ισορροπία που καθορίζει η συνθήκη για την Ευρωπαϊκή Ένωση.
<P>
Είμαι πεπεισμένος ότι σε μία δεύτερη στιγμή θα μπορέσουμε να πετύχουμε την πλήρη συναίνεση για την πρόταση, η οποία λαμβάνει υπόψη της όλους τους ενδεχόμενους κινδύνους για το μέλλον της ευρωπαϊκής αγοράς των έργων τέχνης.
<P>
Σας ευχαριστώ άλλη μία φορά για τη συζήτηση που θεωρώ μεγάλου ενδιαφέροντος, διότι φώτισε τόσο τον πολυσύνθετο χαρακτήρα της παρούσας πρότασης, τόσο και το κενό που η ίδια η πρόταση επιδιώκει να καλύψει.

<SPEAKER ID=302 NAME="Πρόεδρος">
Ευχαριστώ πολύ, κύριε Επίτροπε Monti.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=15>
Μάζες και διαστάσεις οχημάτων με κινητήρα
<SPEAKER ID=303 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0102/97) εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την κοινή θέση που καθόρισε το Συμβούλιο εν όψει της εγκρίσεως οδηγίας του Ευρωπαϊκού Κοινοβουλίου και του Συμβουλίου σχετικά με τις μάζες και διαστάσεις ορισμένων κατηγοριών οχημάτων με κινητήρα και των ρυμουλκουμένων τους και που τροποποιεί την Οδηγία 70/156/ΕΟΚ (C4-0632/96-00/0348(COD) (Εισηγητής: κ. Barton).

<SPEAKER ID=304 NAME="Barton">
Κύριε Πρόεδρε, σας ευχαριστώ για την απροσδόκητη εισαγωγή στην έκθεση αυτή. Πριν από ορισμένα χρόνια ξεκινήσαμε για να επιτύχουμε μια πανευρωπαϊκή συμφωνία για τις μάζες και τις διαστάσεις ορισμένων οχημάτων και των ρυμουλκουμένων τους ούτως ώστε να δημιουργήσουμε ελεύθερη διακίνηση και εσωτερική αγορά με όλα τα πλεονεκτήματα που θα προσφέρουν στον πολίτη. Θα πρέπει να σημειώσουμε ότι στον τομέα αυτόν έχει επιτευχθεί αρκετή πρόοδος. Μία καθαρή συμφωνία στο θέμα αυτό θα είχε ολοκληρώσει την όλη διαδικασία αλλά μέχρι τη στιγμή αυτή η τελική φάση μας διαφεύγει.
<P>
Ατυχώς το Συμβούλιο δεν έχει βρεθεί ακόμη σε θέση να προτείνει συγκεκριμένα μέτρα τα οποία θα ολοκλήρωναν τελικά την όλη διαδικασία. Σχεδόν πέντε χρόνια μετά την πρώτη ανάγνωση το μόνο που έχουμε διαθέσιμο είναι μια κοινή διαδικασία σχετικά με το πως οι εθνικές αρχές θα αποφασίζουν για τα όρια αυτά, δηλ. τις μέγιστες επιτρεπόμενες τιμές. Ελπίζουμε ότι το γεγονός αυτό προοδευτικά και λόγω της χρήσης κοινής διαδικασίας θα οδηγήσει σε εναρμονισμένα αποτελέσματα. Είναι πολύ λυπηρό το γεγονός ότι ακόμη δεν είμαστε σε θέση να επιτύχουμε αυτή την πλήρη συμφωνία.
<P>
Η παρούσα έκθεση θα πρέπει να αντιμετωπίσει την πραγματικότητα. Το να ονειρευόμαστε μόνο γι' αυτά τα θέματα δεν έχει καμιά αξία. Κάνουμε δύο «φιλικές» τροπολογίες στην έκθεση. Οι τροπολογίες αυτές ζητούν όπως, όταν οι εθνικές αρχές χρησιμοποιούν τη διαδικασία αυτή, να λαμβάνουν σε μεγάλο βαθμό υπόψη τους τους παράγοντες ασφαλείας. Θα ήθελα να υπενθυμίσω στην Επιτροπή και το Συμβούλιο τις ανησυχίες που είχε εκφράσει αναφορικά μ' αυτό το θέμα το Ευρωπαϊκό Κοινοβούλιο κατά την πρώτη ανάγνωση, ιδιαίτερα όσον αφορά τα ρυμουλκούμενα μέχρι 750 χιλιόγραμμα που δεν έχουν ανάγκη να φέρουν σύστημα πέδησης. Το Κοινοβούλιο διατηρεί συγκεκριμένες ανησυχίες σχετικά με το θέμα αυτό. Δεν έχουμε καταθέσει σχετική τροπολογία καθόσο η διαδικασία υπαγορεύει ότι κάτι τέτοιο θα αποφασίζεται σε εθνικό επίπεδο - τουλάχιστο κατά τη ενδιάμεση περίοδο.
<P>
Ειλικρινά ελπίζω ότι η Επιτροπή και το Συμβούλιο θα μπορέσουν να λάβουν υπόψη τους τις σχετικές εποικοδομητικές μας τροπολογίες. Ελπίζουμε ότι τόσο το Συμβούλιο όσο και η Επιτροπή θα είναι σε θέση να πληροφορήσουν το Σώμα ότι το θέμα θα παραμείνει υπό εξέταση και εάν φανεί ότι η διαδικασία αυτή δεν παράγει μέσα σε δύο χρόνια τα ζητούμενα αποτελέσματα ή κάποια ένδειξη ότι θα είναι επιτυχής, τότε θα αναμείνουμε από την Επιτροπή να υποβάλει νέες προτάσεις για την επιτάχυνση της διαδικασίας.
<P>
Ορισμένα Μέλη του Ευρωπαϊκού Κοινοβουλίου από τη Σκανδιναβία έχουν, ορθώς, παρουσιάσει τις ανησυχίες τους σχετικά με οχήματα ειδικής χρήσεως, ιδιαίτερα δασικά οχήματα. Το ερώτημα που θέτουν είναι εάν η ευρωπαϊκή εναρμόνιση θα θέσει σε κίνδυνο το δικαίωμά τους να χειρίζονται αυτά τα οχήματα ειδικής χρήσεως. Η απλή και σύντομη απάντηση του Κοινοβουλίου είναι ότι δεν υπάρχει τέτοιος κίνδυνος. Οποιαδήποτε διαδικασία χρησιμοποιηθεί τελικά για να αποφασιστούν οι ευρωπαϊκές προδιαγραφές, αυτές κατά κανένα τρόπο δεν εμποδίζουν τις εθνικές αρχές να παρέχουν έγκριση για οχήματα ειδικής χρήσεως όπως εκείνες κρίνουν αναγκαίο. Ο μόνος περιορισμός είναι ότι τα οχήματα αυτά δεν θα έχουν το δικαίωμα ελεύθερης κίνησης στην υπόλοιπη Ευρώπη.
<P>
Συμπερασματικά, ελπίζω ότι μπορούμε τώρα να κάνουμε πρόοδο με την πρόταση αυτή και ότι οι πολίτες σύντομα θα επωφεληθούν από μία ασφαλή εσωτερική αγορά για τα οχήματα και τα ρυμουλκούμενά τους.

<SPEAKER ID=305 NAME="Monti">
Κύριε Πρόεδρε, κύριοι βουλευτές, θα ήθελα να ευχαριστήσω τον κ. Barton για την εξαιρετική του έκθεση σχετικά με την πρόταση οδηγίας για τις μάζες και διαστάσεις ορισμένων κατηγοριών οχημάτων με κινητήρα και των ρυμουλκουμένων τους. Η Επιτροπή είναι υπέρ των δύο τροπολογιών που έχει προτείνει ο κ. Barton, με ορισμένες δευτερεύουσες αλλαγές στη διατύπωσή τους.
<P>
Θα ήθελα επίσης να πληροφορήσω το Κοινοβούλιο ότι, εάν χρειασθεί, η Επιτροπή είναι διατεθειμένη να επανεξετάσει εντός δύο ετών την κατάσταση στον τομέα της ασφάλειας των οχημάτων. Θα ήθελα επιπλέον να συγχαρώ το Κοινοβούλιο και να το ευχαριστήσω για την εργασία που επετέλεσε σχετικά με την οδηγία. Πρόκειται για ένα σημαντικό βήμα προς την εναρμόνιση των νομοθεσιών των κρατών μελών σχετικά με τη διαδικασία έγκρισης των οχημάτων και των ρυμουλκουμένων της, με εξαίρεση τα ιδιωτικά αυτοκίνητα, όσον αφορά τις μάζες και τις διαστάσεις. Υπάρχουν όλες οι προϋποθέσεις για την έγκριση της πρότασης που θα μπορέσει να εφαρμοσθεί από τους κατασκευαστές πριν από την έναρξη ισχύος της οδηγίας, η οποία προβλέπεται να πραγματοποιηθεί είκοσι τέσσερις μήνες μετά την υιοθέτηση της πρότασης.
<P>
Εύχομαι το Κοινοβούλιο να υιοθετήσει την πρόταση κατά τη δεύτερη ανάγνωση, όπως και εσείς ο ίδιος, κύριε Barton, υποδείξατε.

<SPEAKER ID=306 NAME="Barton">
Κύριε Πρόεδρε, είμαι πολύ ευτυχής με την απάντηση του Επιτρόπου. Ελπίζω ότι οι αλλαγές του κειμένου στις οποίες αναφέρθηκε δεν σημαίνουν ότι θα πρέπει να πάμε σε συνδιαλλαγή. Θα ήθελα να υπενθυμίσω στον Επίτροπο ότι συζητήσαμε νωρίτερα αυτά τα θέματα και τροποποιήσαμε τη φρασεολογία ούτως ώστε να εξυπηρετεί την Επιτροπή. Είμαι βέβαιος ότι δεν αποτελεί πρόθεση της Επιτροπής η ενεργοποίηση της διαδικασίας συνδιαλλαγής. Εάν οι αλλαγές του κειμένου που πιστεύετε τώρα ότι είναι αναγκαίες μπορούν να συμφωνηθούν χωρίς την ενεργοποίηση αυτής της διαδικασίας, τότε δεν έχω κανένα πρόβλημα. Εάν όμως κάνουν αναγκαία τη συνδιαλλαγή τότε θα ζητούσα από την Επιτροπή να το ξανασκεφθεί.

<SPEAKER ID=307 NAME="Monti">
Θα διαβάσω τώρα τις προτεινόμενες αλλαγές. Ελπίζω ότι ο εισηγητής θα συμφωνήσει με τον ορισμό του «ελαχίστου» που πήρα το θάρρος να χρησιμοποιήσω. Θα θέλαμε να επέλθει αλλαγή στην αιτιολογική σκέψη 6 - επιτρέψτε μου να διαβάσω τις τέσσερεις τελευταίες γραμμές όπως είναι τώρα: »...και να επιζητεί τη συνεχή βελτίωση της ασφάλειας, ιδιαίτερα όσον αφορά τη χρήση ορισμένων κατηγοριών οχημάτων ή ρυμουλκουμένων». Θα θέλαμε να λέει: »...και να επιζητεί τη συνεχή βελτίωση της ασφάλειας, ιδιαίτερα όσον αφορά ορισμένες κατηγορίες ρυμουλκουμένων». Αυτό σημαίνει ότι θα πρέπει να παραληφθούν οι λέξεις «τη χρήση» και «οχημάτων ή». Ελπίζω ότι τα παραπάνω θεωρούνται ελάχιστα.

<SPEAKER ID=308 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, Τετάρτη, στις 12.00.
<P>
(Η συνεδρίαση διακόπτεται στις 23.27)

