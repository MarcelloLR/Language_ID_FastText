<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 NAME="Wynn">
Κύριε Πρόεδρε, σχετικά με τον κατάλογο των θεμάτων προς ψηφοφορία και την αμφιλεγόμενη παράγραφο 4γ της συζήτησης της Διακυβερνητικής, υποστήριξα με σθένος στην ομάδα μας ότι θα έπρεπε να την υπερψηφίσουμε. Ωστόσο, όταν τέθηκε σε ψηφοφορία, ήρθαμε σε πολύ δύσκολη θέση όταν ο κ. Harrison, ο κ. Donelly και εγώ ψηφίσαμε κατά, ενώ θα έπρεπε να είχαμε ψηφίσει υπέρ. Για να διορθωθεί το λάθος, υποβάλαμε γραπτή δήλωση στη γραμματεία ζητώντας να διορθωθεί, έτσι ώστε να φαίνεται ότι ψηφίσαμε υπέρ της 4γ. Στα πρακτικά αναγράφεται ακόμα ότι έχουμε ψηφίσει κατά, ζητώ λοιπόν αν γίνεται να διορθωθεί.

<SPEAKER ID=3 NAME="Πρόεδρος">
Σας παραπέμπω στη σελίδα 14 των αγγλικών πρακτικών, όπου αναφέρεται ότι οι κ.κ. Wynn, Donelly, Harrison και Elchlepp σκόπευαν να ψηφίσουν υπέρ.

<SPEAKER ID=4 LANGUAGE="ES" NAME="Marset Campos">
Κύριε Πρόεδρε, θα ήθελα να επιστήσω την προσοχή ώστε να διορθωθεί ένα λάθος που υπάρχει στο ισπανικό κείμενο των προτάσεων ψηφίσματος. Εμφανίζονται λανθασμένα οι συντάκτες της Ομάδας της Ευρωπαϊκής Ενωτικής Αριστεράς/Βορειοευρωπαϊκή Πράσινη Αριστερά, που όμως αναγράφονται στα υπόλοιπα κείμενα. Υπάρχει ένα λάθος σχετικά με τους συντάκτες, που θα μπορούσε να διορθωθεί. Είναι οι Alonso Puerta, Jovι, Marset, κλπ.

<SPEAKER ID=5 NAME="Πρόεδρος">
Θα το ελέγξουμε και θα το διορθώσουμε.

<SPEAKER ID=6 LANGUAGE="EN" NAME="McMahon">
Την Τρίτη έθιξα το ζήτημα του νορβηγικού σολωμού και την ανάγκη να υποβάλει η Ευρωπαϊκή Επιτροπή ανακοίνωση στο Σώμα. Ως αντιπροσωπεία από την νορβηγική κυβέρνηση είναι σήμερα εδώ...

<SPEAKER ID=7 NAME="Πρόεδρος">
Κύριε McMahon, συζητάμε σχετικά με τα πρακτικά της Τετάρτης. Τα πρακτικά της Τρίτης εγκρίθηκαν, όπως συνηθίζεται, την επόμενη μέρα.

<SPEAKER ID=8 LANGUAGE="ES" NAME="Imaz San Miguel">
Κύριε Πρόεδρε, θα ήθελα να ζητήσω να διορθωθεί ένα λάθος στην ημερήσια διάταξη που μας διανεμήθηκε για σήμερα.
<P>
Στο ψήφισμα σχετικά με την ελεύθερη κυκλοφορία εμπορευμάτων στην Ένωση, στο ψήφισμα του ΕΛΚ, Β40488/97, δεν αναφέρεται το όνομά μου. Όπως μπορείτε να διαπιστώσετε, στην πρόταση κοινού ψηφίσματος αναφέρεται, αλλά, λόγω κάποιου σφάλματος που ξέφυγε, το όνομά μου δεν αναφέρεται μεταξύ των προσυπογραφόντων το ψήφισμα Β4-0488/97, και συνεπώς, ζητώ να προστεθεί.

<SPEAKER ID=9 NAME="Πρόεδρος">
Θα φροντίσουμε να διορθωθεί.

<SPEAKER ID=10 LANGUAGE="EN" NAME="Ford">
Κύριε Πρόεδρε, επιστήσατε την προσοχή μας στη σελίδα 14 των συνοπτικών πρακτικών. Παρατηρώ ότι 40 βουλευτές χρειάστηκε να διορθώσουν τις ψήφους τους χθες. Πρόκειται για παρανόηση των βουλευτών ή για ανεπάρκεια του συστήματος ψηφοφορίας; Είναι μάλλον παράλογο να έχουμε 40 διορθώσεις ψήφων σε μία μόνο ψηφοφορία.

<SPEAKER ID=11 NAME="Πρόεδρος">
Θα έλεγα ότι οφείλεται τόσο σε παρανόηση από μια μερίδα βουλευτών, όσο και σε κάποια περιστασιακή δυσλειτουργία στο σύστημα ψηφοφορίας. Απ' όσο θυμάμαι, η συγκεκριμένη ψηφοφορία ήταν εκτός τακτικής διαδικασίας και γι·αυτό ορισμένοι βουλευτές παρανόησαν.
<P>
(Το Σώμα εγκρίνει τα συνοπτικά πρακτικά)

<SPEAKER ID=12 LANGUAGE="EN" NAME="McMahon">
Κύριε Πρόεδρε, την Τρίτη όταν έθιξα το ζήτημα σχετικά με την ανάγκη υποβολής ανακοίνωσης από την Ευρωπαϊκή Επιτροπή για το νορβηγικό σολωμό - δεδομένου ότι το Ευρωπαϊκό Κοινοβούλιο είναι το μόνο Σώμα με το οποίο δεν συζήτησε ο Sir Leon Brittan - ο Πρόεδρος είπε ότι θα έθετε το ζήτημα στην Επιτροπή. Θα ήθελα να ξέρω αν ο Sir Leon Brittan σκοπεύει να βγει από το ερημητήριό του στην Επιτροπή και να ανακοινώσει στο Κοινοβούλιο τους όρους της συμφωνίας την οποίαν υπέγραψε με την κυβέρνηση της Νορβηγίας. Σύμφωνα με τους κανόνες της συνθήκης, η Επιτροπή υποχρεούται να συζητά με το Κοινοβούλιο επί των διαφόρων θεμάτων της εν λόγω συνθήκης. Σήμερα, μια κοινοβουλευτική αντιπροσωπεία από την Νορβηγία έχει επισκεφθεί το Κοινοβούλιο και επιθυμεί να συζητήσει το θέμα μαζί μας.

<SPEAKER ID=13 NAME="Πρόεδρος">
Κύριε McMahon, γίνατε αρκετά σαφής και πρόκειται για ένα ζήτημα το οποίο ανακύπτει κάθε πρωί αυτήν την εβδομάδα. Κατανοώ την σοβαρότητα του θέματος, αλλά όπως είπα και την Τρίτη όταν προήδρευα, η Προεδρική Διάσκεψη έχει το δικαίωμα να ζητήσει από την Επιτροπή να προσέλθει στο Σώμα και να προβεί σε ανακοίνωση σχετικά με οποιοδήποτε θέμα. Αν θέλετε μπορείτε να θέσετε το θέμα στον αρχηγό της ομάδας σας, καθώς και άλλοι βουλευτές στους αντίστοιχους δικούς τους, προκειμένου αυτό να τεθεί στην Διάσκεψη των Προέδρων.

<SPEAKER ID=14 LANGUAGE="NL" NAME="Plooij-Van Gorsel">
Πρόεδρε, στην προηγούμενη περίοδο συνόδου στο Στρασβούργο, στην αρχή της συνεδρίασης της Δευτέρας, υπέβαλα μια ερώτηση σχετικά με την προκήρυξη διαγωνισμού για τα έπιπλα του κυλικείου του νέου κτιρίου του Κοινοβουλίου. Υπέβαλα ένα ερώτημα σχετικά με τους κανόνες οι οποίοι θα έπρεπε να ισχύσουν στην περίπτωση αυτή. Η ερώτησή μου υποβλήθηκε προφορικώς και ο Πρόεδρος, κ. Gil-Robles, δήλωσε ότι θα έπρεπε να υποβληθεί γραπτώς. Αυτό έγινε την ίδια ημέρα, ωστόσο μέχρι στιγμής δεν έχω λάβει καμία απάντηση. Θα ήθελα λοιπόν να ρωτήσω εάν και πότε θα λάβω απάντηση.

<SPEAKER ID=15 NAME="Πρόεδρος">
Δεν ξέρω πότε θα λάβετε απάντηση, αλλά θα μεταφέρω τις παρατηρήσεις σας στις αρμόδιες υπηρεσίες και θα τους ζητήσω να απαντήσουν στο ερώτημά σας.
<P>
Καλώ τον κ. Macartney, αλλά αν πρόκειται να μιλήσετε για το σολωμό, σας προειδοποιώ ότι θα σας διακόψω αμέσως. Το έχουμε καλύψει το θέμα.

<SPEAKER ID=16 LANGUAGE="EN" NAME="Macartney">
Κύριε Πρόεδρε, ένα τυπικό θέμα. Σύμφωνα με τα άρθρα 37 και 95, η Ευρωπαϊκή Επιτροπή μπορεί να δηλώσει ανά πάσα στιγμή ότι επιθυμεί να προβεί σε ανακοίνωση ενώπιον του Κοινοβολίου. Ο Προεδρεύων μπορεί να προτείνει ανά πάσα στιγμή αλλαγή στην ημερήσια διάταξη. Θα αναφέρω τώρα τη λέξη «σολωμός» και αν θέλετε να με διακόψετε, κάντε το, αλλά η ουσία είναι ότι αυτό το Κοινοβούλιο έχει κανονισμό και η Επιτροπή επίσης. Υποστηρίζω πλήρως τα λεγόμενα του κ. McMahon. Δικαιούμαστε να γνωρίζουμε τη θέση του Επιτρόπου. Ο Sir Leon Brittan ήταν εδώ χθές βράδυ. Αποφεύγει το θέμα, αλλά είναι πια καιρός να έρθει και να μας μιλήσει.

<SPEAKER ID=17 NAME="Πρόεδρος">
Είμαι ενήμερος για την ευαισθησία του θέματος και την οξύτητα των αισθημάτων στο Κοινοβούλιο, αλλά η Επιτροπή δεν ζήτησε άδεια για να προβεί σε κάποια δήλωση. Αυτή είναι η κατάσταση στην οποία βρισκόμαστε.

<CHAPTER ID=2>
Πρόγραμμα δράσης  "Ευρωπαϊκή εθελοντική εργασία των νέων»
<SPEAKER ID=18 NAME="Πρόεδρος">
Το επόμενο θέμα είναι η συζήτηση της έκθεσης (Α4-0182/97) της κυρίας Fontaine, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου όσον αφορά την καθιέρωση του κοινοτικού προγράμματος δράσης "ευρωπαϊκή υπηρεσία για την εθελοντική εργασία τγν νέων» (COM(96)0610 - C40681/96 96/0381(COD)).

<SPEAKER ID=19 NAME="Fontaine">
Κύριε Πρόεδρε, αγαπητοί συνάδελφοι, η δράση την οποία μας προτείνει σήμερα η Ευρωπαϊκή Επιτροπή υπό τον τίτλο «Ευρωπαϊκή Εθελοντική Υπηρεσία των Νέων» και για την οποία έχω την τιμή να είμαι η εισηγήτρια, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, δεν αποτελεί μια μεμονωμένη πρωτοβουλία. Εγγράφεται σε ένα γενικότερο πλαίσιο που αφορά στην ενεργοποίηση μιας αληθινής πολιτικής στον τομέα νεότητας την οποία το Ευρωπαϊκό Κοινοβούλιο διαρκώς επικαλείται.
<P>
Περισσότερο από ποτέ, οι νέοι αποτελούν τους καλύτερους συμμάχους μας για την οικοδόμηση της αυριανής Ευρώπης. Μα γι΄αυτό η Ευρώπη θα πρέπει να είναι για κείνους μια ζωντανή πραγματικότητα. Για να επιτευχθεί κάτι τέτοιο, πρέπει οι νέοι να μπορούν να μετακινούνται, να μελετούν, να εργάζονται μέσα στις χώρες της Ένωσης χωρίς να σκοντάφτουν, όπως δυστυχώς συμβαίνει ακόμη, σε όλων των ειδών τα εμπόδια // πρέπει να εντείνουμε τις διασυνοριακές συνεργασίες μεταξύ των σχολικών και πανεπιστημιακών ιδρυμάτων, ώστε να μπορούν να επωφεληθούν, σε μεγάλο αριθμό, από αποδοτικές ανταλλαγές πρέπει να τους βοηθούμε να τελειοποιούν την επαγγελματική τους εκπαίδευση, με το «επιπρόσθετο» της ευρωπαϊκής διάστασης και εξ αυτού να διευκολύνεται εν τέλει η ένταξή τους στην παραγωγική διαδικασία, την στιγμή που η ανεργία αποτελεί, δυστυχώς, για μια μεγάλη μερίδα των νέων μας, αναπόφευκτο δράμα και πηγή απελπισίας. Υπάρχει εδώ αρκετό έδαφος ικανό να διευκολύνει την κατάκτηση μιας ενεργητικής ευρωπαϊκής ταυτότητας, που δεν επιτυγχάνεται με διατάγματα, αλλά πλάθεται μέρα με τη μέρα, και μέσα από πράξεις.
<P>
Στην πρόταση, την οποία αναλάβατε την πρωτοβουλία να κάνετε την κατάλληλη στιγμή, κυρία Επίτροπε, να προσφέρεται η δυνατότητα στους νέους των 18 έως 25 ετών να αποκτήσουν, σε μια άλλη χώρα, την εμπειρία μιας δράσης πραγματικής αλληλεγγύης, συναντούμε εκ νέου το καλύτερο συστατικό και θα ήθελα να σας συγχαρώ, όπως φυσικά και τους συνεργάτες σας, ίσως όμως εσάς ειδικότερα, Κυρία Επίτροπε, διότι ξέρω ότι έχετε επενδύσει σ' αυτό το έργο όλο το ταλέντο και την καρδιά σας.
<P>
Η Επιτροπή Πολιτισμού επιδοκίμασε αυτήν την πρωτοβουλία. Την ενθαρρύνει ζωηρά, και οι τροπολογίες τις οποίες υποβάλλω εξ ονόματός της στην ολομέλειά μας, μην ξεγελιέστε, έχουν ως μοναδικό στόχο να εξασφαλίσουν στην ευρωπαϊκή εθελοντική υπηρεσία τη μεγαλύτερη δυνατή αποδοτικότητα. Αγωνιούμε και εμείς μαζί σας να είναι η ευρωπαϊκή εθελοντική υπηρεσία προσιτή σε όλους τους νέους, χωρίς εξαίρεση. Αυτό προϋποθέτει μια ενημέρωση πιο προσαρμοσμένη στο συγκεκριμένο έδαφος. Αυτό προϋποθέτει οι ενώσεις αλληλεγγύης να είναι στενά συνδεδεμένες με την διαδικασία που θα ορίζει τους νέους εθελοντές. Φιλοδοξούμε κι εμείς μαζί σας να μεγιστοποιήσουμε τις πιθανότητες επιτυχίας της ευρωπαϊκής εθελοντικής υπηρεσίας και αυτό προϋποθέτει ιδιαίτερη προσοχή όσον αφορά στην ποιότητα της υπηρεσίας. Η ποιότητα αυτή θα εξαρτηθεί από το επίπεδο των κινήτρων τόσο του νέου όσο και του φορέα υποδοχής. Επίσης το γλωσσικό και πολιτιστικό υπόβαθρο του νέου, καθώς και τα μέτρα συνοδείας θα αποτελέσουν καθοριστικά στοιχεία.
<P>
Η Επιτροπή επέμεινε να διευκρινήσει σαφέστατα ότι η ευρωπαϊκή εθελοντική υπηρεσία δεν υποκαθιστά τις διάφορες, στρατιωτικές ή μη, εθνικές υποχρεώσεις. Συμφωνούμε απόλυτα. Εντούτοις πιστεύουμε ότι οι δραστηριότητες της ευρωπαϊκής εθελοντικής υπηρεσίας θα μπορούσαν εύκολα και την κατάλληλη στιγμή, να συμβαδίσουν με τις εθνικές πολιτικές υπηρεσίες, έτσι ώστε τα Κράτη μέλη που το επιθυμούν να μπορούν να εντάσσουν αυτές τις δραστηριότητες στο πλαίσιο των εθνικών τους υπηρεσιών. Η σύναψη συμφωνιών μεταξύ της ευρωπαϊκής εθελοντικής υπηρεσίας και των εθνικών πολιτικών υπηρεσιών θα μπορούσε να κάνει πραγματικότητα αυτήν την προοπτική, την οποία θέλαμε να καλύψουμε εμείς με τις τροπολογίες μας.
<P>
Επιμείναμε επίσης σε μια όψη που μας φαίνεται ουσιαστική, και που μας απασχολεί ιδιαιτέρως, είναι εκείνη της ευρωπαϊκής υπόστασης του νέου εθελοντή. Σήμερα ακόμα παραμένει πολύ ασαφής. Η υπόσταση αυτή οφείλει να εγγυάται απόλυτα στους νέους συνθήκες κοινωνικής προστασίας, φορολογικής απαλλαγής, νομικής κάλυψης, ισάξια σε όλες τις χώρες της Ευρωπαϊκής Ένωσης, ειδεμή το έργο θα κινδύνευε να πέσει στο κενό.
<P>
Η Επιτροπή Πολιτισμού μελέτησε επι μακρόν το κεφάλαιο το αφιερωμένο στο άνοιγμα στους νέους των τρίτων χωρών. Ως προς αυτό ταυτίστηκε απόλυτα με τα άριστα συμπεράσματα της έκθεσης γνωμοδότησης της Επιτροπής Ανάπτυξης, τα οποία παρουσιάστηκαν από το συνάδελφό μας κ. Δημητρακόπουλο.
<P>
Τέλος, η Επιτροπή Πολιτισμού εξέτασε τις προοπτικές προϋπολογισμού της εκτελεστικής Επιτροπής. Ενσωματώσαμε/συμπεριλάβαμε τα κυριότερα στοιχεία της άποψης της κ. Ghilardotti, ωστόσο μας φάνηκε ότι τα προβλεπόμενα μέσα δεν έφθασαν ακόμα στο ύψος των φιλοδοξιών μας και, προπαντός, της αναγκαιότητας να πετύχουμε το όριο της απαραίτητης κρίσιμης μάζας για να δημιουργηθεί στους νέους μια δυναμική ώθησης και εξάπλωσης. Η πρότασή μας να φέρουμε το κονδύλιο χρηματοδότησης στο ύψος των 80 εκατομμυρίων ECU προέρχεται από αυτή την έγνοια, μια έγνοια που δεν έχει ως αντικείμενο τίποτε άλλο εκτός από το να εγγυηθεί μια όσο το δυνατόν πιο ακτινοβόλα επίδραση σ΄αυτή την εξαίρετη πρωτοβουλία.
<P>
(Χειροκροτήματα)

<SPEAKER ID=20 NAME="Δημητρακόπουλος">
Κύριε Πρόεδρε, κατ'αρχάς θα ήθελα να συγχαρώ την Αντιπρόεδρο του Ευρωπαϊκού Κοινοβουλίου κ. Nicole Fontaine για την εξαίρετη εργασία της στο θέμα της εθελοντικής εργασίας. Επίσης, θα ήθελα να συγχαρώ και την Επιτροπή. Πράγματι, η πρότασή της είναι σημαντική διότι επιχειρεί να βάλει τάξη και πρόγραμμα σε ένα πολύ σημαντικό τομέα μέσα στην Ευρωπαϊκή 'Ενωση, τον τομέα της εθελοντικής εργασίας.
<P>
Κύριε Πρόεδρε και αγαπητοί συνάδελφοι, είναι φυσικό στην Επιτροπή Ανάπτυξης να έχουμε εξετάσει όχι τόσο ή όχι μόνον την εθελοντική εργασία στο πλαίσιο της Ευρωπαϊκής 'Ενωσης, ζήτημα φυσικά με το οποίο συμφωνούμε. Κάναμε όμως μία απόπειρα να δούμε την εθελοντική εργασία με δεδομένη την πρόταση της Επιτροπής, με δεδομένες τις παρατηρήσεις της κ. Fontaine σε ό, τι αφορά τις σχέσεις της Ευρωπαϊκής 'Ενωσης με τρίτες χώρες, σχέσεις οι οποίες παρουσιάζονται συντεταγμένες μετά από τις νέες πολιτικές. 'Ετσι, οι προτάσεις στις οποίες αναφερόμαστε και αναφερθήκαμε στην Επιτροπή Ανάπτυξης έχουν να κάνουν π.χ. με όλη την περιοχή των χωρών που καλύπτονται από την Σύμβαση του Λομέ, με την περιοχή εκείνη των χωρών που καλύπτεται από την νέα μεσογειακή πολιτική, για να αναφέρω δύο μόνον παραδείγματα.
<P>
Θέλουμε να πιστεύουμε ότι αυτές οι προτάσεις, ανεξάρτητα από το γεγονός ότι μπορεί αυτήν την στιγμή, που είναι η αρχή μιας νέας πολιτικής για την εθελοντική εργασία, να αντιμετωπίζουν κάποιες πρακτικές δυσκολίες άξιες μελέτης αλλά, εν πάση περιπτώσει, δίνουν μία προοπτική για την εθελοντική εργασία στο μέλλον. Και νομίζουμε ότι η προσφορά ενός συγκεκριμένου πλαισίου, μέσα στο οποίο θα κινείται στο εξής η εθελοντική εργασία, είναι κάτι σημαντικό και για τους νέους που θα είναι οι πρώτοι και είναι πάντα οι πρώτοι εθελοντές, αλλά και για όσους αποδέχονται την εθελοντική εργασία.
<P>
Βέβαια, το έχουμε πει πάρα πολλές φορές, η εθελοντική εργασία δεν αντικαθιστά ούτε υποκαθιστά. Είναι εργασία συμπληρωματική και για αυτόν τον λόγο -και επιμένουμε σ'αυτό, κύριε Πρόεδρε- η πρόταση της Επιτροπής θέτει μία σημαντική αρχή: παρουσιάζει τον τρόπο με τον οποίο θα γίνεται αυτή η συμπληρωματική προσφορά.
<P>
Τέλος, επειδή, όπως είπα, ασχοληθήκαμε με την εξωτερική πτυχή της εθελοντικής εργασίας, θέλω να τονίσω ότι θα είναι πολύ σημαντικό οι αντιπροσωπείες της Ευρωπαϊκής 'Ενωσης σε διάφορες χώρες να λάβουν και αυτές υπ'όψη τους αυτήν την πράγματι καλή πρόταση που έχουμε μπροστά μας.

<SPEAKER ID=21 NAME="Ghilardotti">
Κύριε Πρόεδρε, και εγώ θα ήθελα να συγχαρώ την κ. Fontaine για την εξαιρετική έκθεση αλλά και την Επιτροπή, ειδικότερα την επίτροπο κ. Cresson και το γραφείο της, για την ανακοίνσωση και την παρουσίαση του προγράμματος.
<P>
Η εθελοντική υπηρεσία, θα ήθελα να υπενθυμίσω, έλκει την καταγωγή της και από μία πρωτοβουλία του Ευρωπαϊκού Κοινοβουλίου που, όπως όλοι θυμόμαστε, στη διάρκεια των διαδικασιών του προϋπολογισμού του 1996, μέσω της εφαρμογής μιας γραμμής του προϋπολογισμού, επέτρεψε τη δρομολόγηση της πειραματικής φάσης με ένα ποσό χρηματοδότησης 15 εκατ. Ecu για το 1996 και 10 εκατ. Ecu για το 1997. Ο βασικός στόχος της εθελοντικής εργασίας, όπως υπενθύμιζε η κ. Fontaine, είναι να επιτρέψει στους νέους να πραγματοποιήσουν μία περαιτέρω εμπειρία απασχόλησης, να ζήσουν μία ευκαιρία εθελοντικής εργασίας μέσω της υλοποίησης προγραμμάτων σε διάφορους τομείς που βρίσκονται στο κέντρο των προτεραιοτήτων της Ευρωπαϊκής Ένωσης: την προστασία του περιβάλλοντος, τις κοινωνικές υπηρεσίες, την πολιτισμική διάσταση, την προστασία της καλλιτεχνικής κληρονομιάς, την καταπολέμηση της τοξικομανίας.
<P>
Πιστεύω όμως ότι βασικά αυτή η εμπειρία αποτελεί ένα σημαντικό μέσο που θα επιτρέψει στους νέους να οικοδομήσουν την ευρωπαϊκή ταυτότητα, που θα δημιουργήσει στους νέους την πεποίθηση ότι ανήκουν στην Ευρώπη, που θα δώσει συγκεκριμένο περιεχόμενο στην ευρωπαϊκή ιθαγένεια, για την οποία τόσο συζητούμε την τελευταία περίοδο, και η δρομολογηθείσα πειραματική φάση, που έχει ευαισθητοποιήσει 2.500 νέους, απέδειξε, σε αυτό τον ενάμιση χρόνο, τη βασιμότητα της επιλογής του Κοινοβουλίου και της Επιτροπής. Απέδειξε δηλαδή ότι αυτή δράση είναι δυνατή και μπορεί πράγματι να συμβάλει στην προώθηση μεταξύ των νέων του αισθήματος ότι ανήκουν στην Ευρώπη και να βελτιώσει την κατάρτισή τους τόσο σε εκπαιδευτικό, σχολικό επίπεδο όσο κυρίως όσον αφορά τη μελλοντική ζωή τους.
<P>
Η Επιτροπή Προϋπολογισμών υποστηρίζει αυτή τη θέση στη γνωμοδότησή της και, ακριβώς για να καταστεί πιο αποτελεσματική η εφαρμογή του προγράμματος, θεωρεί ότι η λειτουργική διαχείριση θα πρέπει να χαρακτηρίζεται από την μεγαλύτερη δυνατή διαφάνεια και να στοχεύει τη διάδοση και την ευαισθητοποίηση στο εσωτερικό των κρατών μελών, και καλεί την Επιτροπή να δράσει προς αυτή την κατεύθυνση.

<SPEAKER ID=22 NAME="Morgan">
Θα ήθελα να συγχαρώ την κυρία Fontaine και την κυρία Cresson καθώς και τους ανθρώπους στη ΓΔ XXII για τη σκληρή εργασία τους σχετικά με αυτήν την άριστη πρωτοβουλία. Μετά την εκλογή των νέων σοσιαλιστικών κυβερνήσεων στη Γαλλία και στη Βρετανία, έχει δοθεί νέα έμφαση στην Ευρώπη των λαών και ιδιαίτερα στις θέσεις εργασίας και στην άμεση σύνδεση της Ευρώπης με τις ζωές των ανθρώπων.
<P>
Η Ευρωπαϊκή Υπηρεσία Εθελοντικής Εργασίας αποτελεί σπουδαίο παράδειγμα για το πώς μπορούμε να συνδυάσουμε την επαγγελαμτική εμπειρία με τις πολιτιστικά βιώματα· είναι πραγματικά μια μοναδική ευκαιρία για τους νέους. Μέσω της Ευρωπαϊκής Υπηρεσίας Εθελοντικής Εργασίας, χιλιάδες νέοι άνθρωποι θα έχουν την ευκαιρία να σπάσουν τα δεσμά της κοινωνικής και οικονομικής αποσύνθεσης την οποία βιώνουν και να αντιμετωπίσουν την πρόκληση να εργάζονται και να ζουν σε μία άλλη χώρα.
<P>
Επιτρέψτε μου να υπογραμμίσω ότι η προτεραιότητα στα πλαίσια αυτού του προγράμματος πρέπει να δοθεί στους νέους ανθρώπους που δεν έχουν συνήθως τη δυνατότητα να ταξιδεύουν και να εργάζονται στο εξωτερικό. Ελπίζω τα κράτη μέλη να εκμεταλλευτούν την ευκαιρία να βοηθήσουν ιδιαίτερα τους μακροχρόνια άνεργους. Πρέπει να παραδεχτώ ότι πείστηκα από την ιδέα να συμπεριλάβω και να επιτρέψω μια μεγαλύτερη σειρά ανθρώπων από διαφορετικά κοινωνικά στρώματα να συμμετέχουν στην EVS, έτσι ώστε να μη γίνει ένας χώρος στον οποίο θα ξεφορτωνόμαστε τους μακροχρόνια άνεργους· πρέπει να θεωρηθεί ότι συμπεριλαμβάνει τους πάντες. Μετά από αυτά, δεν πρέπει να γίνει ένα πρόγραμμα στο οποίο θα βλέπουμε νέους που μόλις έχουν αποφοιτήσει και θα έρχονται κατευθείαν από κάποιο πανεπιστήμιο στο EVS.
<P>
Θα ήθελα τώρα να αναφερθώ σε κάποιες ανησυχίες που έχω σχετικά με την EVS και κάποιες επικρίσεις που έχουν εκφραστεί ως αποτέλεσμα του πειραματικού αυτού προγράμματος. Πρώτον, παραμένει υπερβολικά γραφειοκρατικό. Είχαμε ένα πειραματικό πρόγραμμα και αυτό μας βοήθησε να διευθετήσουμε κάποια από τα προβλήματα που είδαμε στο αρχικό στάδιο. Αλλά υπάρχουν ακόμα πολλά που πρέπει να γίνουν και φυσικά κάποια από τα μηνύματα που λάβαμε από τη βάση είναι ότι είναι ακόμα υπερβολικά γραφειοκρατικό.
<P>
Έχω βέβαια έντονες επιφυλάξεις για την επέκταση του EVS στις τρίτες χώρες, και κυρίως στις αναπτυσσόμενες χώρες, όχι επειδή θέλω να δω να δημιουργείται μια Ευρώπη-φρούριο, αλλά γιατί δεν πρέπει να βιαστούμε να επεκτείνουμε αυτήν την ιδέα σε όλο τον κόσμο, προτού αποδείξουμε ότι μπορεί να λειτουργεί πολύ καλά στην Ευρώπη πρώτα. Ένας από τους στόχους του προγράμματος της EVS είναι ότι πρέπει να δώσει ώθηση στην πολιτιστική ταυτότητα της Ευρώπης, και έτσι να ελαττώσει τις συνέπειες της ξενοφοβίας. Υπάρχει αρκετή δουλειά που πρέπει να γίνει μεταξύ της ευρωπαϊκής νεολαίας πρώτα και θα ήθελα να αμφισβητήσω το αν η ευρωπαϊκή ταυτότητα θα αναγνωριζόταν εάν στέλναμε ένα Γερμανό, για παράδειγμα, στην Κένυα. Νομίζω ότι θα τον θεωρούσαν Γερμανό και όχι Ευρωπαίο και, σε αυτήν την περίπτωση είναι ένα θέμα για τη κράτη μέλη.
<P>
Τέλος, θα ήθελα να μιλήσω για το κόστος της EVS για το οποίο έχω σοβαρές επιφυλάξεις σχετικά με το ποσό των 10.000 ECU ετησίως.Φοβάμαι ότι σε κάποιες χώρες, μερικοί άνθρωποι δεν κερδίζουν τόσα πολλά· άλλωστε αυτό είναι ένα εθελοντικό πρόγραμμα και, συγκεκριμένα το κόστος προετοιμασίας που φτάνει τα 2.000 ECU ετησίως πρέπει να περικοπούν δραστικά. Πρέπει να δούμε οικονομίες κλίμακας να λειτουργούν σε αυτήν την περίπτωση.
<P>
Ας αναθεωρήσουμε την πλευρά αυτή, και ας κάνουμε μεγαλύτερη προσπάθεια να μειώσουμε το κόστος ανά εθελοντή, έτσι ώστε περισσότεροι άνθρωποι να μπορούν να εκμεταλλευτούν αυτήν την ευκαιρία.
<P>
(Χειροκροτήματα)

<SPEAKER ID=23 LANGUAGE="DE" NAME="Heinisch">
Κύριε Πρόεδρε, κυρία Επίτροπε, όλοι μας έχουμε οδυνηρή συνείδηση του ότι μεταξύ του πληθυσμού επικρατεί σήμερα πολύς ευρωσκεπτικισμός, τον οποίο πρέπει να αντιμετωπίσουμε αποτελεσματικά. Οι νέοι μπορούν να γίνουν σύμμαχοί μας σε αυτήν την προσπάθεια, γιατί είναι πολύ ενθουσιώδεις και πολύ ικανοί για μάθηση και ακόμη διψούν για νέες εμπειρίες από τη διαμονή τους στο εξωτερικό. Οι νέοι είναι το μέλλον της κοινωνίας μας! Είναι γι' αυτό πεποίθησή μου πως πρέπει να τους συμπεριλάβουμε όσο πιο ενεργά γίνεται στην οικοδόμηση της κοινής μας Ευρώπης. Σε αυτό μπορεί να συμβάλει η ευρωπαϊκή εθελοντική εργασία.
<P>
Χαιρετίζω επομένως την ιδέα, συμφωνώ όμως με την κ. Fontaine στο ότι η πρόταση της Επιτροπής παρουσιάζει μερικές ελλείψεις. Ως σημαντικότερη από αυτές μου φαίνεται το ζήτημα του νομικού πλαισίου. Υπάρχουν μεγάλα νομικά εμπόδια στη δυνατότητα μετακίνησης των νέων από ένα κράτος σε ένα άλλο. Αυτά τα εμπόδια πρέπει να παραμεριστούν μέσω της συνεργασίας μεταξύ όλων των κρατών-μελών, για να καθοριστεί ένα ενιαίο καθεστώς για όλους τους εθελοντές.
<P>
Το κάθε κράτος-μέλος πρέπει να πάρει τα αναγκαία μέτρα για να επιτρέψει στους νέους την απρόσκοπτη συμμετοχή στο πρόγραμμα. Πρόκειται προ παντός για την έγκριση άδειας παραμονής όσο διαρκεί η εθελοντική εργασία και για τη διατήρηση των δικαιωμάτων στο θέμα της κοινωνικής ασφάλισης, καθώς και για τη φοροαπαλλαγή της αποζημίωσης που λαμβάνουν οι εθελοντές.
<P>
Για αυτές τις εγγυήσεις πρέπει να βρεθούν σαφείς κανόνες, στο κείμενο είναι οι εγγυήσεις πολύ γενικές. Επιπλέον πρέπει να ζητηθεί από τα κράτη-μέλη να συντονίσουν την ευρωπαϊκή εθελοντική εργασία και την κοινωνική θητεία που υπάρχει στα επιμέρους κράτη. Στους νομοθέτες των κρατών-μελών επαφίεται η απόφαση για το αν τα προγράμματα κοινωνικής θητείας των επιμέρους κρατών μπορούν, βάσει συμφωνιών μεταξύ των αντίστοιχων φορέων και του φορέα της εθελοντικής εργασίας, να ενσωματωθούν στην ευρωπαϊκή εθελοντική εργασία.
<P>
Παρά τις ελλείψεις αυτές είμαι πολύ ικανοποιημένη που η πρωτοβουλία για την εθελοντική εργασία λαμβάνει επιτέλους συγκεκριμένη μορφή. Είμαι της άποψης πως αυτή η εργασία θα βοηθήσει σημαντικά τις μετακινήσεις των νέων Ευρωπαίων, που για την ώρα είναι ακόμη κάπως ανεπαρκείς.

<SPEAKER ID=24 LANGUAGE="IT" NAME="Baldi">
Κύριε Πρόεδρε, κύριοι συνάδελφοι, πριν από όλα επιθυμώ και εγώ να συγχαρώ την εισηγήτρια, την αντιπρόεδρο του Ευρωπαϊκού Κοινοβουλίου, για την άριστη εργασία. Στη Φλωρεντία το Ευρωπαϊκό Συμβούλιο της 21ης και 22ης Ιουνίου 1996 διατύπωσε την ιδέα της ευρωπαϊκής εθελοντικής υπηρεσίας επιδιώκοντας τη συμμετοχή σπουδαστών και νέων, ιδιαίτερα διπλωματούχων και ανέργων, σε συγκεκριμένες δράσεις που θα μπορούσαν να πλησιάσουν τή νεολαία στην ευρωπαϊκή οικοδόμηση μέσω κοινωνικών δράσεων βοήθειας σε πρόσωπα που έχουν ανάγκη, καταπολέμησης των ναρκωτικών, αξιοποίησης της πολιτιστικής, καλλιτεχνικής και αθλητικής κληρονομιάς μας.
<P>
Αυτό το σχέδιο ευρωπαϊκής ενσωμάτωσης των νέων γύρω από ιδέες που εκφράζει η ανθρωπιστική παιδεία, περνά αναγκαστικά απο την κινητικότητα των νέων, και γι αυτό το λόγο η πρωτοβουλία θα πρέπει να ενισχυθεί και οικονομικά με την αύξηση -εύχομαι- της οικονομικής επιχορήγησης. Η ευρωπαϊκή εθελοντική υπηρεσία δεν μπορεί να αντικαταστήσει την υποχρεωτική στρατιωτική υπηρεσία ούτε τις εθνικές κοινωνικές υπηρεσίες, πράγμα που θα πρέπει να λάβουν υπόψη τα κράτη μέλη. Αποκτά, εντούτοις, ιδιαίτερη σημασία να προωθηθεί η πρόσβαση των νεαρών ευρωπαίων εθελοντών στις εθνικές υποδομές και να συμβάλει σε μία συνεργία και παραπληρωματικότητα μεταξύ των διεθνικών δραστηριοτήτων και των εθνικών δράσεων του εθελοντισμού, εξετάζοντας τη δυνατότητα δημιουργίας ενός μόνιμου κοινοτικού όργανου που θα διαθέτει νομικά και οικονομικά μέσα.
<P>
Τα κράτη μέλη έχουν ήδη εκδηλώσει το ενδιαφέρον τους για την ευρωπαϊκή εθελοντική υπηρεσία και πολλά από αυτά προσπαθούν να πραγματοποιήσουν εθνικές πρωτοβουλίες. Γι αυτό το λόγο, η Επιτροπή θα πρέπει να καταστήσει σαφές ότι το εν λόγω πρόγραμμα αποτελεί μία επιπρόσθετη συμβολή στην προώθηση της ιθαγένειας, με την ισόρροπη σχέση κόστος/οφέλη σε επίπεδο κοινοτικού προϋπολογισμού.
<P>
Στόχος της Ένωσης είναι η υποστήριξη διεθνικών σχεδίων ποιότητας, μακράς διάρκειας -έξι μηνών ή ενός χρόνου- ή σύντομης διάρκειας -τριών εβδομάδων ή τριών μηνών- επιτρέποντας με αυτό τον τρόπο στους νέους μέχρι είκοσι εννέα ετών, κατοίκων ενός κράτους μέλους να συμμετάσχουν, ακόμη και σε τρίτες χώρες, και στις πλέον διαφορετικές δράσεις στον κοινωνικό, πολιτισμικό και περιβαλλοντικό τομέα. Μία τέτοια δράση έχει εξαιρετική σημασία διότι προβάλλει, διότι θέτει σε αναμέτρηση διαφορετικές πραγματικότητες και, ακόμη σπουδαιότερο, επιτρέπει την επαφή μεταξύ νέων σε ευρωπαϊκό επίπεδο και με νέους τρίτων χωρών.

<SPEAKER ID=25 NAME="Ryynδnen">
 Αξιότιμε κύριε Πρόεδρε, αισθάνομαι ιδιαίτερα ευτυχής για το γεγονός ότι η Ομάδα των Φιλελευθέρων μου έχει αναθέσει να υποστηρίξω τόσο την πρωτοβουλία της κυρίας Κρεσόν όσο και την πλήρη και σαφή έκθεση της κυρίας Φονταίν. Οι στόχοι του προγράμματος δράσης «Ευρωπαϊκή εθελοντική εργασία των νέων» είναι θαυμάσιοι. Το πρόγραμμα αποβλέπει κυρίως στην παροχή δυνατοτήτων στους νέους ηλικίας 18-25 ετών να αποκτούν πολύτιμη επαγγελματική πείρα σε διαφόρους τομείς κοινωφελούς δραστηριότητας σε κάποιο άλλο κράτος μέλος. Το πρόγραμμα αποσκοπεί ακόμη στην ενθάρρυνση ιδίως των ευρισκομένων σε μειονεκτική θέση νέων να δραστηριοποιηθούν προκειμένου να αποκτήσουν διεθνή πείρα και να μάθουν ξένες γλώσσες, αλλά και να μάθουν να εκπληρούν τις υποχρεώσεις τους ως πολίτες μέσω της εργασίας. Έχουμε, οπωσδήποτε, την ανάγκη δραστηριοτήτων όπως η παροχή υπηρεσιών σε εθελοντική βάση δεδομένου ότι εκατομμύρια νέοι στην Ευρώπη, μετά την αποφοίτησή τους από τα σχολεία, αντιμετωπίζουν ιδιαίτερες δυσκολίες όσον αφορά την εύρεση εργασίας και την ένταξή τους, ως ενηλίκων πλέον, στην επαγγελματική ζωή. Ενδεχομένως, οι στόχοι του προγράμματος αυτού είναι υπερβολικά φιλόδοξοι σε σχέση με τους μάλλον περιορισμένους πόρους οι οποίοι διατίθενται γι' αυτό. Πολλών οι προσδοκίες δεν θα εκπληρωθούν, δυστυχώς, ποτέ.
<P>
Η σχέση και οι επιδράσεις του νέου προγράμματος δράσης «Ευρωπαϊκή εθελοντική εργασία των νέων» σε ό, τι αφορά το τόσο σημαντικό πρόγραμμα «Ευρώπη για τους Νέους» δεν έχουν ακόμη εξετασθεί επαρκώς. Γι' αυτό και η Επιτροπή οφείλει να εκπονήσει μια πλήρη έκθεση σχετικά με την πολιτική της Ένωσης για τους νέους, και να εξετάσει το ενδεχόμενο της κατάρτισης ενός πολύπλευρου προγράμματος πλαισίου για τους νέους. Ένα τέτοιο πρόγραμμα θα καθιστούσε δυνατό τον αποτελεσματικότερο συντονισμό των διαφόρων προγραμμάτων σε ό, τι αφορά τους στόχους τους κατά τρόπο ώστε αυτά να αλληλοσυμπληρώνονται και να λαμβάνουν υπόψη τους όλες τις ομάδες των ενδιαφερομένων. Συγχρόνως μας δίδεται και η ευκαιρία να απλουστεύσουμε τον διοικητικό τομέα, να μειώσουμε τη γραφειοκρατία και να διασφαλίσουμε ότι οι σχετικοί κοινοτικοί πόροι θα συμβάλουν πραγματικά στην αύξηση της συμμετοχής των νέων.
<P>
Η συμμετοχή αυτή δυσχεραίνεται, επίσης, από το γεγονός ότι σήμερα εξακολουθεί να επικρατεί ασάφεια όσον αφορά το νομικό καθεστώς εν σχέσει με την εθελοντική εργασία των νέων. Προκειμένου να διασφαλισθούν οι βασικότερες προϋποθέσεις ως προς την κινητικότητα, όλα τα προβλήματα τα οποία σχετίζονται με την κοινωνική πρόνοια, τις σχέσεις εργασίας, τη φορολόγηση και τη στέγαση πρέπει να λυθούν με ενιαίο τρόπο. Οι άμεσα ενδιαφερόμενες οργανώσεις εθελοντικής εργασίας φέρουν, και αυτές, μεγάλο μέρος της ευθύνης σε ό, τι αφορά τη δημιουργία αποτελεσματικού πλαισίου για την εργασία σε εθελοντική βάση. Τα καθήκοντα που ανατίθενται στους νέους πρέπει να είναι σημαντικά και δελεαστικά. Πρέπει, όσο το δυνατόν συντομότερα, να θεσπισθεί ένα ευρωπαϊκό ενδεικτικό στο οποίο θα αναφέρονται οι ικανότητες που απέκτησε έκαστος συμμετέχων νέος μέσω της εργασίας σε εθελοντική βάση. Ελπίζω, επίσης, ότι τα όρια ηλικίας θα καταστούν ελαστικότερα. Η Επιτροπή οφείλει να δώσει ιδιαίτερο βάρος στην αξιολόγηση για την οποία χρειάζονται, εκτός των ποσοτικών, και ποιοτικοί δείκτες καθώς και δείκτες ως προς το περιεχόμενο.

<SPEAKER ID=26 LANGUAGE="ES" NAME="Gonzαlez Αlvarez">
Κύριε Πρόεδρε, συμφωνώ με την έκθεση της κ. Fontaine και θεωρώ ότι θα πρέπει να τονιστούν μερικές εποικοδομητικές ιδέες της.
<P>
Η πρόταση μπορεί να βοηθήσει οι νέοι να συμμετέχουν στην ευρωπαϊκή οικοδόμηση, να αισθάνονται ότι τους αφορά και ότι είναι πρωταγωνιστές σε αυτήν την ευρωπαϊκή οικοδόμηση. Σήμερα, μια πολύ σημαντική μερίδα της ευρωπαϊκής νεολαίας δεν συμμετέχει στην ευρωπαϊκή οικοδόμηση.
<P>
Μπορεί επίσης να βοηθήσει στο να υπάρχει μια θεώρηση ανοχής και συνεργασίας με βάση μια εθελοντική εργασία στην Ευρωπαϊκή Ένωση, και να επιτευχθεί μια γλωσσική και πολιτιστική προετοιμασία που πολλοί νέοι σήμερα ακόμη δεν διαθέτουν. Η εισηγήτρια τονίζει ότι η πρότασή της δεν πρέπει να απευθύνεται σε νέους κάποιας ελίτ, που διαθέτουν κάθε ενημέρωση και κάθε δυνατότητα, αλλά σε μια ευρεία ομάδα. Πρέπει να υπάρχει ένας επαρκής αριθμός νέων που να συμμετέχουν σε ένα σχέδιο με αυτά τα χαρακτηριστικά, που να εργάζονται σε δράσεις κοινής χρησιμότητας και θα πρέπει να αποφευχθεί κάθε δράση ελεημοσύνης ή κοινωνικού ντάμπινγκ. Αυτές είναι κατά την άποψή μου οι πλέον εποικοδομητικές ιδέες της κ. Fontaine.
<P>
Θα πρέπει να υπάρχει η δυνατότητα οι θητείες αντιρρησιών συνείδησης των χωρών να είναι συμπληρωματικές των υπηρεσιών στην Ευρώπη. Γνωρίζω πολύ καλά, όπως αποσαφηνίζεται στην έκθεση και είναι πρόταση της κ. Cresson, ότι η πρόταση αυτή δεν πρέπει να υποκαταστήσει τις υποχρεωτικές στρατιωτικές θητείες ούτε τις θητείες αντιρρησιών συνείδησης. Ωστόσο, γιατί να μη φτάσουμε, σε μια δεδομένη στιγμή, να καταστήσουμε δυνατό χώρες όπως η δική μου, όπου υπάρχουν εκατοντάδες νέοι αντιρρησίες συνείδησης που δεν έχουν προορισμό, να μπορούν να κάνουν αυτήν την ευρωπαϊκή υπηρεσία και να εκπληρώνουν έτσι την θητεία στη χώρα τους και την υπηρεσία συνεργασίας στην Ευρώπη; Το λέω ως πιθανή πρόταση. Διότι σήμερα, στη χώρα μου, ορισμένοι νέοι -μπορεί κανείς να συμμεριστεί ή όχι την επιλογή τους- βρίσκονται στη φυλακή ως ανυπότακτοι στη στρατιωτική θητεία και ως ανυπότακτοι στη θητεία αντιρρησιών συνείδησης, που υποκαθιστά τη στρατιωτική θητεία. Είμαι εντελώς πεπεισμένη ότι, τουλάχιστον, η επιλογή τους θα πρέπει να γίνεται σεβαστή. Είναι πολύ πιο εύκολο να υπηρετήσει κανείς ως αντιρρησίας συνείδησης παρά να βρίσκεται δύο χρόνια και τέσσερις μήνες στη φυλακή.
<P>
Στο μέλλον -όχι τώρα- μια πολιτική θητεία συνεργασίας έξω από τη χώρα του καθενός, όπου θα εργάζεται κανείς για την ειρήνη, μπορεί να έχει χαρακτήρα υποκατάστατου και να αποφεύγεται οι νέοι αυτοί να πηγαίνουν στη φυλακή και να επιλέγουν αυτήν την κατάσταση.

<SPEAKER ID=27 LANGUAGE="SV" NAME="Holm">
Κύριε Πρόεδρε, εκ μέρους της Ομάδας των Πρασίνων πρέπει να επαινέσω, όπως όλοι οι άλλοι ομηλητές, την κα Fontaine γι&#x02BC;αυτή τη θαυμάσια εργασία. Η έκθεση είναι καλή διότι αναφέρεται στη νεολαία. δεν είναι ιδιαίτερα πολλά θέματα σ&#x02BC;αυτό το Κοινοβούλιο που αφορούν την νεολαία και την εθελοντική εργασία. Είναι καλή διότι δίνεται βάρος σε προγράμματα και εντός και εκτός ΕΕ, π.χ. στην Ανατολική Ευρώπη και τον Τρίτο Κόσμο. Η εθελοντική εργασία δημιουργεί κατανόηση και γνώσεις που δεν μπορούν να αποκτηθούν στα σχολικά θρανία. Η έκθεση δεν γίνεται λιγότερο ενδιαφέρουσα γιατί αναφέρεται στο περιβάλλον και τους κοινωνικούς τομείς που γνωρίζουμε ότι οι νέοι τα έχουν στην καρδιά τους και με τα οποία ενδιαφέρονται πάρα πολύ να εργαστούν.
<P>
Έχω όμως ένα πρόβλημα εδώ που μπορεί να οφείλεται στην μετάφραση. Στη τροπολογία υπ. αριθ. 12 αναφέρεται ότι θα δοθεί στους νέους που έχουν τα μεγαλύτερα προβλήματα η δυνατότητα να συμμετάσχουν στο πρόγραμμα. Ταυτόχρονα στη τροπολογία υπ. αριθμ. 25 αναφέρεται ότι θα πρέπει κανείς να έχει καλές ή αρκετές γνώσεις στη γλώσσα για να μπορεί να συμμετέχει. Νομίζω ότι αυτές οι τροπολογίες είναι λίγο αντιφατικές, αλλά θα το ελέγξω με την εκδοχή της αγγλικής γλώσσας αν υπάρχει κάποιο λάθος στη σουηδική.
<P>
Έπειτα ζητώ επίσης από την Επιτροπή, αν δίνει ένα σωρό χρήματα στην έρευνα για το διάστημα και σε κτίρια για την Επιτροπή μπορεί δα να ξοδέψει 20 εκατομμύρια Εcu γι&#x02BC;αυτό το θαυμάσιο πρόγραμμα για τους νέους της ΕΕ.

<SPEAKER ID=28 LANGUAGE="FR" NAME="Leperre-Verrier">
Κύριε Πρόεδρε, κατ΄αρχάς οφείλουμε να συγχαρούμε τους εαυτούς μας για τη δημιουργία αυτού του προγράμματος ευρωπαϊκής εθελοντικής υπηρεσίας, και πρέπει να ευχαριστήσουμε την κ. Cresson, η οποία ανέλαβε αυτή την πρωτοβουλία, να ευχαριστήσουμε την κ Επίτροπο, όπως και να συγχαρούμε την κ Fontaine για την ποιότητα της εργασίας της.
<P>
Πράγματι, αυτό το διεθνικό πρόγραμμα θα επιτρέψει σε νέους 18 εώς 25 χρόνων να πραγματοποιούν σεμινάρια σε ένα άλλο κράτος μέλος, όπως και σε μια τρίτη χώρα, μέσα σε πνεύμα αλληλεγγύης. Το θέμα έγκειται, λοιπόν, στο να βρεθούν νέες μορφές δημιουργικής εργασίας.
<P>
Για την επίτευξη αυτού του έργου, δε μου φαίνεται διόλου περιττό να υπενθυμίσω την αναγκαιότητα να εισαγάγουμε στη Συνθήκη της Ένωσης ένα νέο άρθρο για την νεότητα, με την ενσωμάτωση της υπηρεσίας αυτής, καθώς και την ανάγκη να διατηρηθεί ο εθελοντικός χαρακτήρας της υπηρεσίας, η οποία βασίζεται σε μια συγκεκριμένη νομική και χρηματιστική υπόσταση. Καθώς ο εθελοντισμός δε θα δύναται σε ουδεμία περίπτωση να υποκαθιστά τις στρατιωτικές υποχρεώσεις ή την κάθε είδους εθνική υποχρέωση, δεν απομένει παρά να βρεθεί ένας τρόπος να συμβαδίζουν και να αλληλοσυμπληρώνονται οι διάφορες αυτές δραστηριότητες. Αυτό προϋποθέτει επίσης, σε επίπεδο Ένωσης, τη στενή συνεργασία μεταξύ των ενδιαφερομένων οργανισμών.
<P>
Εξ άλλου, η πρόβλεψη μιας εξατομικευμένης και ειδικού χαρακτήρα χρηματιστικής γραμμής παραμένει απαραίτητη. Έτσι, μια τέτοια συλλογική δραστηριότητα θα όφειλε, μέσα από την ποικιλία των εκπαιδευτικών προγραμμάτων της, μέσα από την κοινωνική ενδεχομένως και επαγγελματική ένταξη που θα δύναται να προτείνει, να είναι σε θέση να αναπτύξει μια καλύτερη συνείδηση της ευρωπαϊκής ταυτότητας στους ενδιαφερόμενους νέους.
<P>
Προς το παρόν, το πρόγραμμα συνίσταται σε μια πειραματική δράση, που αγγίζει μόλις 2500 νέους, αλλά ήδη, σ΄αυτό το επίπεδο, τίθεται πρόβλημα με τα κονδύλια χρηματοδότησης και με την εγκυρότητα των σεμιναρίων. Θα ήταν ενδιαφέρον αν η βεβαίωση που χορηγείται μπορούσε να αποτελέσει μελλοντικά ένα είδος ευρωπαϊκής σφραγίδας, που θα πιστοποιούσε τα κεκτημένα του συμμετέχοντος στο σεμινάριο, συμπεριλαμβανομένου και του γλωσσικού του επιπέδου.
<P>
Είναι προφανές ότι, σε μια δεύτερη φάση, είναι απαραίτητο να διευκρινιστεί το νομικό πλαίσιο και η ένταξή του σε μια βουλησιοκρατική και προμελετημένη στρατηγική μιας ευρωπαϊκής πολιτικής για τους νέους.
<P>
Για να κλείσω, τέλος, θα επιθυμούσα να υπενθυμίσω τα όσα είναι πιθανόν προφανή, ωστόσο, δε μου φαίνονται πάντοτε παρόντα στην σκέψη των νέων, που όλο και περισσότερο αρχίζουν να απευθύνονται σε μας, δείχνοντας έτσι το ενδιαφέρον τους για το έργο αυτό. Αφ΄ενός, όλοι οι νέοι πρέπει να θεωρηθούν ενδιαφερόμενοι, συμπεριλαμβανομένων των αδικημένων. Αφ΄ετέρου, το πρόγραμμα αυτό απευθύνεται τόσο στα νεαρά αγόρια όσο και στα νεαρά κορίτσια. Εννοείται βεβαίως, όμως διαπιστώνω ότι περισσότερα αγόρια απευθύνονται σήμερα σε μας για να πάρουν πληροφορίες.
<P>
Από την άλλη, πρέπει να προσφέρουμε σ΄αυτούς τους νεαρούς εξασκούμενους ένα ποιοτικό πλαίσιο. Τέλος, επιβάλλεται να επιτρέψουμε, εν καιρώ, ένα πραγματικό άνοιγμα. Πράγματι, η εθελοντική υπηρεσία ανταποκρίνεται σε μια αληθινή προσμονή και θα ήταν κρίμα να απογοητεύσουμε όλους αυτούς τους νέους που έχουν υποβάλει σήμερα την υποψηφιότητά τους.

<SPEAKER ID=29 LANGUAGE="NL" NAME="Vanhecke">
Πρόεδρε, παρά τη μεγάλη εκτίμηση που τρέφω προς την εισηγήτρια ως άτομο και ως αντιπρόεδρο του Κοινοβουλίου, δεν είμαι σε θέση να συμφωνήσω με την έκθεση που έχει κατατεθεί. Δεν πιστεύω ότι χρειάζεται να διοργανωθεί σε ευρωπαϊκό επίπεδο μια εθελοντική υπηρεσία, εκτός και αν η ενέργεια αυτή αποτελεί ένα ακόμη μικρό βήμα, σύμφωνα με τη γνωστή τεχνική που στα γαλλικά αποκαλείται la tactique du voleur chinois , προς μια περισσότερο συγκεντρωτική, περισσότερο ομοσπονδιακή Ευρώπη. Για παράδειγμα, το γεγονός ότι στην έκθεση αυτή προβάλλεται ο ισχυρισμός ότι η Ευρωπαϊκή Ένωση έχει το δικαίωμα να εφαρμόζει μια πολιτική για τους νέους, επειδή το άρθρο 126 της Συνθήκης δημιουργεί ένα πάρα πολύ περιορισμένο άνοιγμα προς την κατεύθυνση της εκπαίδευσης, συνιστά κλασική περίπτωση. Πιστεύω ότι εμείς, ως μέλη του Κοινοβουλίου, πρέπει να έχουμε επίγνωση του γεγονότος ότι τα ποσά που διαθέτουμε για διάφορες προπαγανδιστικές δράσεις υπέρ της Ευρώπης - στην περίπτωση αυτή πρόκειται για ένα ποσό 80 εκατ. Ecu, δηλαδή 3.200.000 βελγικών φράγκων - ότι τα ποσά αυτά δεν εμφανίζονται ως δια μαγείας, αλλά ότι κάθε φράγκο καταβάλλεται από τους πολίτες που υπόκεινται ήδη σε ένα καθεστώς φορολογικής τρομοκρατίας. Αν μου επιτρέπατε να γίνω λίγο αγενής θα έλεγα ότι, εάν τα ποσά αυτά έπρεπε να προέλθουν από τις αποζημιώσεις που καταβάλλονται σε εμάς, ίσως να μην είχαμε τόσο έντονα την τάση να παριστάνουμε τον Αγιο Βασίλη. Τέλος, λυπούμαι που δεν έχω περισσότερο χρόνο ομιλίας στη διάθεσή μου για να προβάλω τις 20 τουλάχιστον πρόσθετες αντιρρήσεις που έχω ενάντια στην πρωτοβουλία αυτή. Στα γαλλικά λένε: et c'est pourquoi votre fille est muette.

<SPEAKER ID=30 NAME="Evans">
Κύριε Πρόεδρε, θα ήθελα πρώτα να αναφερθώ στις παρατηρήσεις της κυρίας Gonzalez Alvarez σχετικά με την στρατιωτική θητεία. Παρόλο που δέχομαι τα σχόλιά της και θα υποστήριζα πλήρως την αντίθεσή της στη στρατιωτική θητεία σε όλες τις χώρες, το δικαίωμα να είναι κάποιος αντιρρησίας συνείδησης και, φυσικά, τους σκοπούς της ειρήνης, είναι εξαιρετικά επικίνδυνο να συσχετίσουμε την υπηρεσία εθελοντικής εργασίας με την στρατιωτική θητεία και έχουμε αντιτεθεί σε αυτό καθ'όλη τη διάρκεια των διαπραγματεύσεων. Αποτελεί μια παρέκκλιση και όχι την πραγματική σημασία του προγράμματος. Πρόκειται για ένα συναρπαστικό πρόγραμμα, και συγχαίρω όλους όσοι ασχολήθηκαν με αυτό, αλλά έχει μια ευρύτερη διάσταση: Η Ευρώπη είναι κάτι περισσότερο από τη διακίνηση χρημάτων, κεφαλαίων και αγαθών ή από το ενιαίο νόμισμα για την Ευρωπαϊκή Ένωση, γιατί αφορά τους ανθρώπους. Είναι για να δίνει στους νέους ανθρώπους ευκαιρίες να ζουν και να δουλεύουν σε άλλες χώρες, να σπουδάζουν και να ταξιδεύουν. Γι'αυτό τον λόγο πρέπει να αποκλείσουμε κατηγορηματικά κάθε συσχετισμό μεταξύ στρατιωτικής θητείας και εθελοντικής εργασίας σαν εναλλακτική λύση, όσο αξιέπαινο και να είναι κάτι τέτοιο.
<P>
Η Ευρώπη πρέπει να είναι για τους ανθρώπους· πρέπει να ασχολείται με τα θέματα που πραγματικά αφορούν τους ανθρώπους. Αυτός είναι ο λόγος που η Ομάδα μου έθετε αυτά τα ερωτήματα και τις διαφωνίες σχετικά με την καταπολέμηση της ανεργίας στην Ευρώπη. Αυτά υπογραμμίστηκαν στις πρόσφατες εκλογές, όχι μόνο στο Ηνωμένο Βασίλειο αλλά και στη Γαλλία.
<P>
Οι νέοι άνθρωποι σε όλη την Ευρώπη είναι ανοιχτόμυαλοι και αναζητούν τις ευκαιρίες που αυτό το πρόγραμμα παρέχει. Μπορούμε να χρησιμοποιήσουμε αυτό το πρόγραμμα σωστά για να βοηθήσουμε στην εξουδετέρωση των πολύ ισχυρών δυνάμεων που υποβόσκουν και που, αν δεν ελεγχθούν, θα οδηγήσουν σε ρατσισμό, φασισμό και εθνικισμό. Ταξιδεύοντας σε άλλες χώρες στα πλαίσια αυτού του προγράμματος, οι νέοι άνθρωποι μπορούν να μάθουν για τα άλλα κράτη μέλη και τους διαφορετικούς τρόπους ζωής. Αυτός είναι ο λόγος που το υποστηρίζω πλήρως και ελπίζω να αποσπάσει έναν ικανοποιητικό αριθμό ψήφων σήμερα.

<SPEAKER ID=31 LANGUAGE="EN" NAME="Perry">
Κύριε Πρόεδρε, στη δική μου γενιά, ο εξαίρετος πολιτικός των μεταπολεμικών χρόνων ήταν ο αμερικανός πρόεδρος Κέννεντυ. Εξακολουθεί να είναι γνωστό οικογενειακό όνομα σε όλον τον κόσμο. Οι πατέρες του ευρωπαϊκού οικοδομήματος, αν και δικαίως αγαπητοί στο Κοινοβούλιο και τα επιτεύγματα τους αναμφίβολα εξίσου μεγάλα, αν όχι μεγαλύτερα από εκείνα του Κέννεντυ, είναι λιγότερο γνωστοί. Γιατί τον θυμόμαστε τον Κέννεντυ; Για την στήριξη που παρείχε στο Βερολίνο κατά τη διάρκεια του ψυχρού πολέμου, για την εναρκτήριο ομιλία του: »μη ρωτάτε τί μπορεί η χώρα να κάνει για σας», για το ειρηνευτικό σώμα Κέννεντυ. Υπό αυτήν την έννοια συνέδεσε το όνομά του με ένα σχέδιο, το οποίο δρομολόγησε τον ιδεαλισμό, την ενέργεια και την επιθυμία του να είσαι χρήσιμος, κάτι που χιλιάδες νέοι αμερικανοί αποδείκνυαν για 30 χρόνια, ανά τον κόσμο.
<P>
Οι νέοι ευρωπαίοι έχουν σήμερα τον ίδιο ιδεαλισμό, την ίδια ενέργεια, τον ίδιο ενθουσιασμό και επιθυμία να βοηθήσουν. Μόνο μια μειοψηφία είναι βάνδαλοι και χούλιγκανς, παρόλο που αυτοί φαίνεται να μονοπωλούν τους τίτλους της δημοσιότητας. Γι' αυτό και υποστηρίζω πλήρως την ευρωπαϊκή εθελοντική υπηρεσία. Θα μπορούσε να βοηθήσει τους νέους ευρωπαίους να στρέψουν τις προσπάθειές τους προς ένα ευρύτερο επίπεδο, πέραν του εθνικού.
<P>
Η εξαιρετική έκθεση της κ. Fontaine θίγει έναν αριθμό σημαντικών θεμάτων -εκτός από το προφανές του ότι τα καλά σχέδια απαιτούν και περισσότερα λεφτά. Κατόπιν της ήδη κεκτημένης εμπειρίας, θα πρέπει να υπάρξει και συνέχεια: τα προγράμματα θα πρέπει να αξιολογηθούν σωστά. Θα πρέπει να απαλλάξουμε τους εθελοντές από την φορολόγηση των δαπανών τους. Δεν υπάρχει ιδέα που να είναι τόσο καλή ώστε να μην κατακρεουργηθεί από την φορολογία, γι' αυτό θα πρέπει να εμποδίσουμε την τελευταία να απλώσει χέρι πάνω της.
<P>
Για να επανέλθω στο ειρηνευτικό σώμα Κέννεντυ: πρέπει να δώσουμε στην ευρωπαϊκή εθελοντική υπηρεσία ένα δημοφιλές όνομα και, ως Βρετανός Συντηρητικός, προτείνω, δεδομένων των σχέσεων της κ. Cresson και της κ. Fontaine, να συνδέσουμε την υποστήριξη αυτή με έναν από τους σημαντικότερους Ευρωπαίους της εποχής μας, τον Φρανσουά Μιτεράν. Δώστε ένα όνομα και ένα καθοδηγητικό πνεύμα!

<SPEAKER ID=32 LANGUAGE="FR" NAME="Poisson">
Κυρία Επίτροπε, κύριε Πρόεδρε, αγαπητοί μου συνάδελφοι, επιθυμώ να συγχαρώ την κ. Nicole Fontaine για την εξαιρετική εργασία που πραγματοποίησε στην Επιτροπή Πολιτισμού, Νεότητας, Παιδείας και Μέσων Ενημέρωσης, προετοιμάζοντας την έκθεση με θέμα την ευρωπαϊκή εθελοντική υπηρεσία.
<P>
Το μείζον όφελος από μια τέτοια υπηρεσία δε χρειάζεται πλέον διαπιστευτήρια. Πράγματι, η αναγκαιότητα να αναλάβουμε νέες δράσεις ώστε να ευνοήσουμε την κοινωνική και επαγγελματική ένταξη των νέων έχει τονιστεί στα τελευταία Ευρωπαϊκά Συμβούλια. Το διαπίστωσα ο ίδιος επί τόπου με την ενεργητική μου συμμετοχή, στη Γαλλία, στις συναντήσεις εθνικού διαλόγου για την Ευρώπη, τις οποίες ξεκίνησε ο Michel Barnier.
<P>
Οι νέοι είναι ιδιαίτερα ευαισθητοποιημένοι για να ξεκινήσουν ευρωπαϊκές δράσεις ικανές να τους εισάγουν σε καινούργιες γνώσεις, να τους προσφέρουν πολλαπλές επαφές, νέες προοπτικές εργασίας και ανάπτυξης. Αυτό το δραστικό άνοιγμα της Ευρώπης μου θυμίζει τον περίφημο «μεγάλο γύρο» που προοριζόταν αποκλειστικά για τους μαθητές της Ευρώπης, τους πλουσιότερους, το 18ο αιώνα. Σήμερα, οφείλουμε να το επιτρέψουμε σε όλους τους νέους μας, χωρίς διακρίσεις.
<P>
Ξέρουμε πόσο οι απαιτήσεις της χρηματιστικής αυστηρότητας μας εξαναγκάζουν να επανεξετάζουμε τη φυσιολογική αύξηση των ήδη υπαρχόντων κοινοτικών προγραμμάτων, αλλά δεν πρέπει να διαψεύσουμε τις προσδοκίες των νέων, διότι η ενεργητικότητά τους δύναται να συμβάλει στην ανάπτυξη της ευρωπαϊκής οικοδόμησης, η οποία και αντιπροσωπεύει το μέλλον τους.
<P>
Θα τελειώσω με την ευχή να μας αναγγείλει η Επιτροπή τις προθέσεις της όσον αφορά στη σύνδεση ανάμεσα στα διάφορα κοινοτικά προγράμματα που ευνοούν τους νέους και τη θέλησή της να χρηματοδοτεί μακροπρόθεσμα το νέο πρόγραμμα της εθελοντικής υπηρεσίας. Επίσης εύχομαι να κατορθώσουμε, έτσι, να ορίσουμε μια αληθινή ολοκληρωμένη πολιτική της νεότητας.

<SPEAKER ID=33 LANGUAGE="NL" NAME="Larive">
Μια καλή έκθεση της Nicole Fontaine είναι κάτι το συνηθισμένο. Η Ευρώπη των Πολιτών, η Ευρώπη των Νέων έρχεται ένα ακόμη βήμα πιο κοντά μας. Πρόκειται για νέους ευρωπαίους εθελοντές οι οποίοι βοηθούν τους συνανθρώπους και όχι μόνο τον εαυτό τους. Ωστόσο, η ομάδα των φιλελευθέρων έχει υπόψη της ορισμένες προϋποθέσεις. Κατά πρώτον: δεν πρέπει να παραγκωνισθεί η κανονικά αμειβόμενη εργασία, πράγμα που σημαίνει ότι δεν πρέπει να συσταθούν σε ευρωπαϊκό επίπεδο (χαμηλόμισθες) «θέσεις εργασίας Melkert», όπως λέμε στις Κάτω Χώρες. Κατά δεύτερον: η συμμετοχή πρέπει να είναι ισορροπημένη και να μην αφορά αποκλειστικά μια ελίτ ή νέους που ευρίσκονται σε ιδιαίτερα μειονεκτική κατάσταση. Κατά τρίτον: πρέπει να υπάρξει μέριμνα για την ίση συμμετοχή αγοριών και κοριτσιών. Κατά τέταρτον: η ομάδα των φιλελευθέρων κρίνει ότι το ποσό των 60 εκατ. Ecu που προέρχεται από τη διοργανική συμφωνία επαρκεί. Κατά πέμπτον: η δράση πρέπει να εναρμονίζεται με τα άλλα προγράμματα και κατά έκτον: πρέπει να δοθεί συνέχεια στην πρωτοβουλία η οποία πρέπει να αξιολογείται ετησίως. Παρακολούθησα το πειραματικό πρόγραμμα στη συνοικία του Molenbeek στις Βρυξέλλες και πιστεύω ότι πρόκειται για ένα καλό παράδειγμα. Οι νέοι μπόρεσαν στην περίπτωση αυτή να αποφύγουν μια στενά εθνοκεντρική οπτική της κατάστασης και συνεργάσθηκαν για να αντιμετωπίσουν μια από τις σημαντικότερες προκλήσεις του 21ου αιώνα που είναι η αρμονική και αλληλέγγυα συνύπαρξη και με πολλές άλλες εθνότητες που προέρχονται από χώρες εκτός της Ευρωπαϊκής Ένωσης. Πρόκειται λοιπόν για ένα καλό πρόγραμμα. Ας ξεκινήσουμε.

<SPEAKER ID=34 LANGUAGE="IT" NAME="Tamino">
Κύριε Πρόεδρε, και εγώ επιθυμώ να ευχαριστήσω θερμά τόσο την επίτροπο, κ. Edith Cresson, όσο και την εισηγήτριά μας, κ. Fontaine, για την άριστη εργασία. Πιστεύω ότι το κείμενο που έχει παρουσιάσει η Επιτροπή, όπως ολοκληρώθηκε από την εργασία της Επιτροπής Πολιτισμού και των Επιτροπών Ανάπτυξης και Συνεργασίας και Για τα Δικαιώματα της Γυναίκας χρησιμεύει στην προώθηση ενός συνόλου στοιχείων που θα επιτρέψουν την υλοποίηση και την ανάπτυξη αυτής της εξαιρετικά σημαντικής πρότασης. Θεωρώ εξάλλου ουσιώδη τη σωστή ενσωμάτωση μεταξύ της ευρωπαϊκής κοινωνικής υπηρεσίας και εθνικής κοινωνικής υπηρεσίας, ειδικότερα για την επίλυση εκείνων των προβλημάτων που αφορούν τη θητεία των αντιρρησιών συνείδησης, προβλημάτων που μέχρι τώρα δεν μπορούσαν να αντιμετωπισθούν εξαιτίας της κατάστασης που είχε διαμορφωθεί στην Ελλάδα. Στη χώρα αυτή δεν υπήρχε μία κοινωνική θητεία εναλλακτική της στρατιωτικής θητείας, αλλά από αυτή την εβδομάδα και αυτό το πρόβλημα έχει, έστω και με αμφιλεγόμενο τρόπο, επιλυθεί με την έγκριση ενός νέου νόμου.
<P>
Θεωρώ σημαντική την εναρμόνιση της πληροφόρησης στις διάφορες χώρες και μεταξύ των διαφόρων μη κυβερνητικών οργανώσεων και την απάλειψη κάθε είδους εμποδίου στην ελεύθερη συμμετοχή των νέων και των δύο φύλων. Με αυτό τον τρόπο θα προωθηθεί και μεταξύ των νέων και των μελλοντικών ευρωπαίων πολιτών εκείνη η αντίληψη της ευρωπαϊκής ιθαγένειας που τόσο ευχόμαστε.

<SPEAKER ID=35 LANGUAGE="FR" NAME="Blot">
Κύριε Πρόεδρε, αγαπητοί μου συνάδελφοι, δεν επιθυμώ να θίξω το πρόσωπο της Επιτρόπου, ωστόσο θα είμαι ιδιαίτερα επικριτικός.
<P>
Πράγματι, η έκθεση αυτή ξεχειλίζει από καλές προθέσεις αλλά και από δημαγωγία// μπορούμε εξ άλλου να αναρωτηθούμε μήπως αναζητούμε στην πραγματικότητα ένα πολιτικό στόχο σ΄αυτή την υπόθεση, αφού ειπώθηκε ξεκάθαρα ότι οι νέοι πρέπει να είναι «σύμμαχοι» μιας ορισμένης ευρωπαϊκής οικοδόμησης.
<P>
Όσον αφορά στα μέσα, πρόκειται για παιχνιδάκι, όχι πολύ σοβαρό, διότι, αν εφαρμόζαμε την αρχή της επικουρικότητας, δε θα διαφαινόταν καμιά ιδιαίτερη χρησιμότητα σ' αυτήν την πρωτοβουλία σε ευρωπαϊκό επίπεδο. Ο προϋπολογισμός, εξυπακούεται, είναι πολύ περιορισμένος και θα επωφεληθεί απ' αυτόν μόνο μια μειονότητα ευνοουμένων. Είναι απόλυτα σαφές ότι η λαϊκή μάζα θα εξαιρεθεί.
<P>
Φοβούμαι κυρίως ότι το πραγματικό τέλος αυτού του έργου αποσκοπεί στη λήθη της μαζικής ανεργίας, που προκαλείται από μια πολιτική, αφ' ενός ευρωπαϊκού αντιπληθωρισμού, και αφ'ετέρου από ένα άνοιγμα άνευ όρων όλων των συνόρων. Προσφέρουμε εθελοντική εργασία, χρηματοδοτούμενη από τη φορολογία, ενώ η προσφορά εργασίας των επιχειρήσεων είναι ανεπαρκής. Τα χρήματα που χρηματοδοτούν το πολυτελές αυτό έργο θα αφαιρεθούν από την αληθινή καταπολέμηση της ανεργίας. Πρόκειται για προσβολή στους άνεργους και στους χαμηλόμισθους, με την οποία θα χαρούν ιδιαίτερα.

<SPEAKER ID=36 LANGUAGE="SV" NAME="Ahlqvist">
Κύριε Πρόεδρε, η ευρωπαϊκή εθελοντική εργασία για τους νέους είναι ένα σημαντικό βήμα προς μια Ευρώπη των πολιτών. Σ&#x02BC;αυτό το Σώμα λαμβάνονται πολλές αποφάσεις που δεν έχουν πάντα τόσο μεγάλη σημασία για τον μεμονωμένο πολίτη της Ένωσης. Αλλά όσον αφορά την εθελοντική εργασία, δεν διστάζω να υπογραμμίσω τη σημασία της. Επιφέρει προσωπική ανάπτυξη, εμπειρία και νέες ικανότητες για το σημαντικότερο πόρο της κοινωνίας: τους νέους μας.
<P>
Γι&#x02BC;αυτό θέλω να ευχαριστήσω την εισηγήτρια, κα Fontaine, για την θαυμάσια εργασία της. Μ&#x02BC;έναν ανοικτό τρόπο άκουσε και δέχθηκε διάφορες προτάσεις από εμάς της Επιτροπής Πολιτισμού. Θέλω επίσης να ευχαριστήσω τον συνάδελφο της Ομάδας μας κ. Vecchi. Γνωρίζουμε όλοι τη σημασία του ως προωθητή της πρωτοβουλίας της εθελοντικής εργασίας.
<P>
Υπάρχουν πολλά θετικά σ&#x02BC;αυτό το πρόγραμμα. Προσωπικά θα ήθελα όμως να υπογραμμίσω την αμοιβαία ανταλλαγή με τρίτες χώρες. Η ανάπτυξη της ΕΕ δεν ελέγχεται μόνο από εμάς που ζούμε εντός της Ένωσης, αλλά επηρρεάζεται επίσης και από αυτούς που ζούν εκτός. Γι&#x02BC;αυτό είναι σημαντικό να έχουν οι νέοι από τρίτες χώρες τη δυνατότητα να έρθουν σε μας και να βιώσουν τις πολιτιστικές παραδόσεις σε διάφορα μέρη της Ευρώπης. Αυτό θα είναι, πέραν των άλλων, σημαντικό σε μία ενδεχόμενη διεύρυνση προς ανατολάς.
<P>
Οι νέοι είναι το μέλλον της Ευρώπης. Πρέπει να τους δωθούν δυνατότητες να συναντηθούν, διότι όταν συναντώνται οι άνθρωποι δημιουργείται διπλωματία. Μ&#x02BC;αυτόν τον τρόπο αντιμετωπίζουμε την ιδέα της «Ευρώπης φρούριο».

<SPEAKER ID=37 LANGUAGE="NL" NAME="Pex">
Κύριε Πρόεδρε, μετά από τόσους ομιλητές δεν θα ήθελα να επαναλάβω τα ίδια πράγματα, αλλά να συμφωνήσω με αυτό που αναφέρθηκε ήδη από πολλούς πριν από μένα, ότι η εισηγήτρια κ. Fontaine είναι αξιέπαινη για την έκθεση που εκπόνησε καθώς επίσης και για την ταχύτητα με την οποία επιτέλεσε το έργο της. Θα ήθελα επίσης να συγχαρώ την Επίτροπο, κ. Cresson, για την ταχύτητα με την οποία υπέβαλε την πρόταση αυτή αν και θεωρώ πιθανό ότι θα αντιμετωπίσει αργότερα πάρα πολλές δυσκολίες για τη χρηματοδότησή της.
<P>
Όπως ειπώθηκε ήδη από πολλούς, είναι σαφές ότι το πρόγραμμα αυτό έχει ουσιαστική σημασία για τους νέους μας και ότι οι νέοι έχουν καθοριστική σημασία για την περαιτέρω ανάπτυξη της Ευρώπης. Όλα αυτά σημαίνουν ότι αναφερόμαστε σε ένα εξαιρετικά σημαντικό τμήμα της γενικής πολιτικής που έχει ως στόχο την ευρωπαϊκή ολοκλήρωση. Δεν μπορούμε λοιπόν να μιλάμε στην περίπτωση αυτή για ένα πρόγραμμα που είναι ένα χόμπι της κ. Fontaine ή της κ. Cresson ή της Επιτροπής Πολιτισμού του Κοινοβουλίου. Πρόκειται για ένα ουσιαστικό τμήμα της πολιτικής για την ευρωπαϊκή ολοκλήρωση. Γιατί το λέω αυτό; Επειδή πολύ φοβάμαι ότι θα πρέπει να δώσουμε μάχη για τη χρηματοδότηση αυτού του προγράμματος και ότι πολλοί συνάδελφοι θα πουν, ως μέλη της Αρμόδιας για τον Προϋπολογισμό Αρχής: υπάρχουν τόσα πολλά προγράμματα, η Επιτροπή Πολιτισμού πρέπει να περιορίσει κάπως τις προσδοκίες της, ή ότι το Συμβούλιο των Υπουργών θα μπορούσε να πει: το Κοινοβούλιο πρέπει να περιορίσει τις προσδοκίες του.
<P>
Τον τελευταίο καιρό είχαμε διάφορες αρνητικές εμπειρίες με το ίδιο Συμβούλιο των Υπουργών στην περίπτωση σημαντικών πολιτιστικών προγραμμάτων. Για το λόγο αυτό θα ήθελα να προτείνω να αρχίσουμε με το πρόγραμμα μόνο εφόσον έχει εξασφαλισθεί ένας προϋπολογισμός που να επιτρέπει στους νέους που αποτελούν το στόχο του προγράμματος να συμμετάσχουν σε αυτό, έτσι ώστε να αποφευχθεί το ενδεχόμενο να συμμετάσχει στο πρόγραμμα μόνο μια μικρή ομάδα η οποία γνωρίζει το δρόμο που πρέπει να ακολουθήσει. Δεν μπορούμε να προσποιούμεθα πως δίνουμε στους νέους ένα πιάτο φαγητό και να το αποσύρουμε τη στιγμή που φαίνεται ότι έχουν την πρόθεση να φάνε. Κάτι τέτοιο θα επιδρούσε αρνητικά στην προσπάθεια για την ευρωπαϊκή ολοκλήρωση και αντί για ελπίδες θα προξενούσε απογοήτευση.

<SPEAKER ID=38 LANGUAGE="IT" NAME="Garosci">
Κύριε Πρόεδρε, δεν μπορούμε παρά να χαιρετίσουμε με ικανοποίηση την πρόταση κοινοτικής δράσης σχετικά με την ευρωπαϊκή εθελοντική υπηρεσία των νέων που, υπενθυμίζω, γεννήθηκε από μία ιδέα του Ευρωπαϊκού Κοινοβουλίου και δρομολογήθηκε κατά το τελευταίο εξάμηνο της Ιταλικής Προεδρίας. Πρόκειται όντως για μία χρήσιμη πρωτοβουλία για την ανάπτυξη των αυριανών πρωταγωνιστών σε ένα πλαίσιο που δεν είναι πλέον εθνικό αλλά καθίσταται επιτέλους ευρωπαϊκό. Είμαστε σύμφωνοι με τα περιεχόμενα και τις προτάσεις της Επιτροπής Πολιτισμού, Νεότητας, Παιδείας και Μέσων Ενημέρωσης και ευχαριστούμε την εισηγήτρια: προτείνεται η αύξηση της οικονομικής προικοδότησης και αύξησης της ανωτάτης ηλικίας συμμετοχής των νέων από δεκαοκτώ μέχρι εικοσιεννέα ετών, αντί για εικοσιπέντε. Πράγματι η διεθνοποίηση της αγοράς θα δημιουργήσει κινδύνους αλλά και ευκαιρίες σε όσους αντιμετωπίζουν σήμερα τα προβλήματα του σχολείου ή του πανεπιστημίου και αύριο θα αντιμετωπίσουν τον κόσμο της εργασίας: θα πρέπει να είναι σε θέση να κατανοούν το νέο περιβάλλον και τις ευκαιρίες που προσφέρει.
<P>
Επιθυμούμε μόνο να καλέσουμε την Επιτροπή να ετοιμάσει ένα στρατηγικό έγγραφο που να καθιστά άκρως λειτουργικό το άλλο πρόγραμμα «Νεολαία για την Ευρώπη» και να επιτρέπει την παράλληλη και παραπληρωματική εξέλιξη των δύο πρωτοβουλιών. Επιμένουμε τέλος οι τομείς της εθελοντικής εργασίας που θα πρέπει να προσεχθούν να είναι οι τομείς του περιβάλλοντος, του αθλητισμού και της αξιοποίησης των πολιτισμικών αγαθών: με αυτές κυρίως τις αξίες οι νέοι θα αναμετρηθούν και θα αναπτυχθούν μαζί.

<SPEAKER ID=39 LANGUAGE="IT" NAME="Amadeo">
Κύριε Πρόεδρε, θα ήθελα και εγώ να συγχαρώ την κ. Cresson και τη συντάκτρια αυτής της τόσο σημαντικής έκθεσης. Η αρχή της ιθαγένειας θα πρέπει να υλοποιείται με υπεύθυνο τρόπο, και η πρόταση θέσπισης μιας κοινοτικής υπηρεσίας εθελοντικής εργασίας δημιουργεί, κατά τη γνώμη μας, τη δυνατότητα ενσωμάτωσης των νέων στον τρόπο ζωής που εμπνέεται από το εταιρικό πνεύμα, προσφέροντας τους και την ευκαιρία μιας κατάλληλης επαγγελματικής εμπειρίας.
<P>
Βεβαίως, το πρόβλημα της χρηματοδότησης αντιπροσωπεύει μία σημαντική πλευρά και νομίζουμε ότι θα πρέπει να καταβληθεί μία προσπάθεια να αυξηθεί η προικοδότηση, όπως επίσης θεωρούμε ότι έχει ιδιαίτερη σημασία να παρέχεται στους νεαρούς εθελοντές πλήρης ενημέρωση σχετικά με τα δικαιώματα και τα καθήκοντά τους και να επαγρυπνούμε ώστε η ευρωπαϊκή εθελοντική υπηρεσία να είναι συμβατή με τις εθνικές υπηρεσίες και να ολοκληρώνεται από τα προγράμματα που έχουν καθορίσει οι κυβερνήσεις για την καταπολέμηση της κρίσης της απασχόλησης.
<P>
Θα θέλαμε επίσης να υπάρχουν εγγυήσεις ότι οι νεαροί ευρωπαίοι εθελοντές θα διατηρούνν όλα τα δικαιώματα κοινωνικής ασφάλειας και θα απαλάσσονται της πληρωμής φόρων όσον αφορά την απασχόλησή τους.

<SPEAKER ID=40 NAME="Matikainen-Kallstrφm">
 Αξιότιμε κύριε Πρόεδρε, θα ήθελα να ευχαριστήσω την κυρία Φονταίν για το θαυμάσιο έργο της σε ό, τι αφορά γενικά το πρόγραμμα δράσης «Ευρωπαϊκή εθελοντική εργασία των νέων». Το πρόγραμμα αυτό είναι ιδιαίτερα ευρύ και σημαντικό σε ό, τι αφορά την πολιτική για τους νέους. Εάν επιτύχει, θα συμβάλει τα μέγιστα στη βελτίωση της κινητικότητας των νέων, και θα αυξήσει ιδιαιτέρως τις δυνατότητές τους να βρουν εργασία οπουδήποτε στην Ευρώπη.
<P>
Παρ' όλο αυτό, η εφαρμογή του προγράμματος είναι προβληματική σε αρκετά από τα κράτη μέλη. Τα μεγαλύτερα προβλήματα αφορούν τον κοινωνικό τομέα και την φορολόγηση. Στην πατρίδα μου, π.χ., τη Φινλανδία έχουμε επανειλημμένως διαπιστώσει την σοβαρότητα των προβλημάτων σε ό, τι αφορά την εφαρμογή του προγράμματος. Στη χώρα μου η εργατική νομοθεσία δεν αναγνωρίζει την εργασία σε εθελοντική βάση. Αυτό σημαίνει στην πράξη ότι στην χώρα μου οι εργαζόμενοι σε εθελοντική βάση νέοι υποχρεώνονται να καταβάλλουν μεγαλύτερα ποσά για φόρους από ό, τι είναι η συνολική τους αποζημίωση για την εθελοντική εργασία. Λόγω του προβλήματος αυτού που υπάγεται στην αρμοδιότητα των εθνικών φορέων, η περί αμοιβαιότητας αρχή δεν μπορεί να εφαρμοσθεί μεταξύ των κρατών μελών. Τουλάχιστον, εμείς, οι Φινλανδοί ευρωβουλευτές, σε οποιαδήποτε πολιτική παράταξη και αν ανήκουμε, θα έπρεπε να καταβάλλουμε ιδιαίτερες προσπάθειες στα διάφορα εθνικά φόρουμ προκειμένου να βρεθούν λύσεις για τα προβλήματα αυτά. Πρέπει, όσο το δυνατόν συντομότερα, να ληφθούν τα απαραίτητα μέτρα διότι οι αδικίες αυτές οδηγούν αναπόφευκτα και αδικαιολόγητα στην άνιση μεταχείριση των νέων που εργάζονται σε εθελοντική βάση. Εάν τα κράτη μέλη δεν εναρμονίσουν τις πολιτικές τους σε ό, τι αφορά την μεταχείριση των νέων αυτών, το μέλλον ολόκληρου του έργου τίθεται σε μεγάλο κίνδυνο.
<P>
Τελειώνοντας, θα ήθελα να δηλώσω ότι συμφωνώ απόλυτα με την άποψη της επιτροπής που καλεί την Ευρωπαϊκή Επιτροπή να παραδώσει, προ του τέλους του τρέχοντος έτους, στο Κοινοβούλιο και το Συμβούλιο έκθεση σχετικά με τους κυριότερους στόχους της πολιτικής της Ένωσης για τους νέους στις αρχές του 21ου αιώνα. Στην έκθεση αυτή η Επιτροπή οφείλει, οπωσδήποτε, να τοποθετηθεί ως προς το μέλλον των προγραμμάτων «Ευρώπη για τους Νέους» και «Ευρωπαϊκή εθελοντική εργασία των νέων» καθώς και του προταθέντος από τις οργανώσεις για τους νέους ηλικίας 12-15 ετών προγράμματος «Ευρώπη για τα Παιδιά».

<SPEAKER ID=41 LANGUAGE="ES" NAME="De Esteban Martνn">
Κύριε Πρόεδρε, κύριοι βουλευτές, θα ήθελα και εγώ επίσης να συγχαρώ την κ. Fontaine και την κ. Επίτροπο.
<P>
Κύριοι βουλευτές, η εθελοντική εργασία έχει μετατραπεί σήμερα σε ένα από τα βασικά μέσα δράσης της κοινωνίας των πολιτών στον κοινωνικό τομέα. Μια εθελοντική ευρωπαϊκή υπηρεσία θα μπορεί αναμφισβήτητα να συμβάλει στο να υπερκεραστούν οι πολιτιστικές και κοινωνικές διχόνοιες που υπάρχουν, και κυρίως, θα ευνοήσει την προαγωγή της ανοχής, της ειρήνης και της διεθνούς αλληλεγγύης.
<P>
Κύριος στόχος μας είναι να μπορέσουμε να περάσουμε από μεμονωμένες και ασυντόνιστες εμπειρίες σε ένα ευρύτερο πρόγραμμα, που θα επιτρέψει σε έναν μεγαλύτερο αριθμό νέων να μπορούν να ασκούν μια δραστηριότητα γενικού ενδιαφέροντος σε ένα πολυεθνικό πλαίσιο. Αυτός είναι ο λόγος για τον οποίο υποστηρίζω σταθερά τις τροπολογίες της εισηγήτριας επί της πρότασης της Επιτροπής σχετικά με μια δημοσιονομική αύξηση για το πρόγραμμα και σχετικά με την ανάγκη θέσπισης ενός νομικού καθεστώτος για την ευρωπαϊκή εθελοντική εργασία.
<P>
Είναι δίκαιο η υπηρεσία αυτή να υπολογίζει στην υποστήριξη μιας κοινωνικής προστασίας, σε μια αναγνώριση και μια αμοιβή. Λόγω των περίπλοκων κανόνων που ισχύουν στα Κράτη μέλη, πολλοί από εκείνους που ολοκληρώνουν μια περίοδο εθελοντικής εργασίας και επιστρέφουν σπίτι τους, δεν βλέπουν τις προσπάθειές τους να ανταμείβονται. Προκειμένου η υπηρεσία αυτή να πάει μπροστά, όπως αναφέρθηκε, είναι απαραίτητο να αναγνωρίζεται η θέση των εθελοντών, ώστε όλοι οι νέοι πολίτες των Κρατών μελών μας να μπορούν να επωφελούνται από τις ίδιες παροχές.
<P>
Με ανησυχεί κυρίως το ότι μπορεί η εθελοντική υπηρεσία να χρησιμοποιείται με εσφαλμένο τρόπο ή να την εκμεταλλεύονται για την επίλυση προβλημάτων ανεργίας. Το πλαίσιο ενός ευρωπαϊκού προγράμματος θα πρέπει να εξετάζει τις επιθυμητές εγγυήσεις σε όρους ελεύθερης κυκλοφορίας, δικαιωμάτων παραμονής και κοινωνικής ασφάλισης. Επίσης, ενδείκνυται να εξεταστεί η κατοχύρωση της αποκτηθείσας εμπειρίας και αυτό μπορεί μόνο να επιτευχθεί, επιμένω, με την παροχή ενός σαφούς και συγκεκριμένου νομικού πλαισίου.
<P>
Στην Ευρώπη, δεν μπορούμε να παραμελούμε το μέλλον μας, και δεν μπορούσε συνεπώς να παραμελούμε τους νέους, κυρίως όταν οι νέοι αυτοί είναι διατεθειμένοι να συνεργαστούν γενναιόδωρα με την κοινωνία μας. Πιστεύω ότι είναι υποχρέωσή μας να τους βοηθήσουμε και να τους υποστηρίξουμε με ό, τι περνά από το χέρι μας.

<SPEAKER ID=42 NAME="Cresson">
Κύριε Πρόεδρε, κυρίες και κύριοι βουλευτές, με μεγάλη ικανοποίηση βρίσκομαι σήμερα ανάμεσά σας για να θίξω το μέλλον της ευρωπαϊκής εθελοντικής υπηρεσίας των νέων, χάρη στην πρόταση απόφασης πάνω σε ένα πολυετές πρόγραμμα.
<P>
Θα ήθελα να ευχαριστήσω ειδικότερα την κ. Fontaine, για την εξαιρετική έκθεση που μας παρουσίασε, και επίσης όλους τους παρεμβαίνοντες, τους οποίους άκουσα με ιδιαίτερη προσοχή.
<P>
Αυτή η πρόταση απόφασης επιβεβαιώνει την αποδοτική συνεργασία που έχει εδραιωθεί ανάμεσα στο Ευρωπαϊκό Κοινοβούλιο και την Επιτροπή. Το Ευρωπαϊκό Κοινοβούλιο πάντοτε υποστήριζε την ιδέα μιας υπηρεσίας εθελοντισμού σε κοινοτικό επίπεδο. Και απαντώντας στο ψήφισμά σας, της 22 Σεπτεμβρίου του 1995, η Επιτροπή υιοθέτησε, από τον Ιανουάριο του 1996, ένα έγγραφο εργασίας για την εθελοντική ευρωπαϊκή υπηρεσία των νέων, πριν διατυπώσει την πρόταση απόφασης, η οποία αποτέλεσε το αντικείμενο των εργασιών σας.
<P>
Εξάλλου, θέλω να σας πληροφορήσω ότι η Επιτροπή στηρίζει δραστικά την ισπανική πρόταση να ενταχθεί ένα νέο άρθρο για την εθελοντική υπηρεσία στη Συνθήκη, και μπορώ να σας πω ότι η πρόταση της ολλανδικής προεδρίας συμπεριλαμβάνει μια διακήρυξη που υπογραμμίζει την σπουδαιότητα της εθελοντικής υπηρεσίας. Λοιπόν, αν, όπως πιστεύουμε, η πρόταση της ολλανδικής προεδρίας γίνει αποδεκτή, θα είναι ένα σημαντικό βήμα για τους αρχηγούς κρατών και κυβερνήσεων. Προσθέτω ότι η γραμμή Β/31-011, την οποία δημιουργήσατε το 1996, εν όψει της πραγματοποίησης μιας πειραματικής δράσης στο συγκεκριμένο τομέα, και της ανανέωσης της χορηγίας για το 1997, η οποία, ελπίζω, θα συμπληρωθεί από τη διαδικασία Notenboom, επέτρεψαν στην Επιτροπή να πραγματοποιήσει και να δοκιμάσει τις κατευθύνσεις της, σε συνεργασία με τα κράτη μέλη.
<P>
Λοιπόν, πού βρισκόμαστε σήμερα; Στην πράξη, η πρωτοβουλία αυτή συναντά, όπως γνωρίζετε, ευρεία ανταπόκριση από τους νέους, με τη μορφή προτάσεων για φιλοξενία. Χίλιες προτάσεις, οι οποίες καλύπτουν όλη την Ευρώπη, από την Ισλανδία ως το νότο της Ισπανίας, έχουν ήδη επιλεγεί από τα εθνικά ινστιτούτα και από την Επιτροπή, σύμφωνα με κριτήρια που αφορούν τόσο στο γενικό ενδιαφέρον των προτεινόμενων δραστηριοτήτων όσο και στην εξατομικευμένη πλαισίωση των νέων εθελοντών.
<P>
Τα σχέδια αγκαλιάζουν τους πιο ποικίλους τομείς δραστηριοτήτων και επιτρέπουν στους νέους να εκφράσουν, με πράξεις, την αλληλεγγύη μεταξύ Ευρωπαίων, αποκομίζοντας ταυτοχρόνως μια πραγματικά επιμορφωτική εμπειρία στον κοινωνικό τομέα, αλλά και στην πολιτιστική δράση, στην προστασία του περιβάλλοντος και σε όλα τα πολλαπλά είδη συνοδείας, παραδείγματος χάρη των ασθενών, ειδικότερα των ασθενών του AIDS, ή των άρρωστων παιδιών. Η ποικιλία είναι τεράστια, πολύ πιο πλούσια από όσο υπολογίζαμε στην αρχή, διότι δεν μπορούσαμε να προβλέψουμε όλες τις προτάσεις τις οποίες θα υπέβαλλαν οι οργανισμοί βάσης.
<P>
Ο αριθμός των αιτήσεων, η αφθονία προτάσεων έργων, ο ενθουσιασμός των υπευθύνων, δείχνουν τη δύναμη της θέλησης ανάληψης ευθυνών, η οποία εμψυχώνει τόσους νέους, αλλά και πολλούς κατά τόπους εκλεγμένους καθώς και πολλά άτομα που προέρχονται από φορείς και συλλόγους. Μαρτυρούν τη βαθιά προσδοκία για την οικοδόμηση της Ευρώπης των Πολιτών. Εδώ, η στήριξη του Σώματος είναι απόλυτα ουσιαστική, διότι εκφράζει, καλύτερα από κάθε όργανο, τις προσδοκίες των πολιτών.
<P>
Κατά τον Ιούλιο μήνα, η Επιτροπή θα παρουσιάσει μια δεύτερη έκθεση για τα στάδια πραγματοποίσης των έργων, η οποία θα περιέχει αναλυτικούς αριθμούς και μια επί τω έργω ανάλυση της πειραματικής δράσης. Για να απαντήσω σε μια ερώτηση που τέθηκε, θα έχω σύντομα την ευκαιρία να χορηγήσω τα πιστοποιητικά στους πρώτους τελειόφοιτους εθελοντές.
<P>
Διαθέτουμε ήδη ένα μεγάλο αριθμό θετικών προοπτικών εργασίας στον τομέα αυτό. Θα ήθελα να σας γνωστοποιήσω, αν δεν το γνωρίζετε ήδη, την ύπαρξη του μικρού δελτίου που ονομάζεται » Service volontaire europeen-Info volontaires», το οποίο εκδίδεται σε τρεις γλώσσες, αγγλικά, γαλλικά, γερμανικά και διανέμεται αφ'ενός στους βουλευτές του Κοινοβουλίου -θα μου πείτε αν είναι αλήθεια- και αφ'ετέρου στους εθνικούς φορείς, οι οποίοι το μοιράζουν σε όλους τους υπεύθυνους του έργου.
<P>
Ελπίζω σε μια πολύ μεγάλη διάδοση του δελτίου, διότι περιέχει πολύ χειροπιαστά παραδείγματα έργων, τόσο εντός της Ένωσης όσο και με τρίτες χώρες. Διαπιστώνεται πως οι νέοι κινητοποιήθηκαν, κατά το ευρωπαϊκό έτος, ενάντια στο ρατσισμό. Υπάρχουν προτάσεις φιλοξενίας, οι οποίες δεν έχουν ακόμη βρει ανταπόκριση από τους εθελοντές. Το Δελτίο αυτό θα εκδίδεται κάθε ενάμιση μήνα. Θα είναι στη διάθεσή σας, καθώς και στις εξουσιοδοτημένες κρατικές αντιπροσωπείες. Αν, κατά τύχη, δεν είναι, σας ζητώ να με ενημερώσετε. Θα υπάρχει επίσης στο Ίντερνετ, ώστε μέσω του δικτύου Europa να μπορεί κανείς εύκολα να το συμβουλεύεται.
<P>
Έτσι, για όσους λυπούνται, κι εγώ μαζί, επειδή η πληροφορία αυτή δε διαδόθηκε ευρέως, θέτουμε σε λειτουργία ένα σύστημα, το οποίο, σε τακτά χρονικά διαστήματα, θα ενημερώνει τους ενδιαφερόμενους. Από την άλλη πλευρά, αν είχαμε ξανοιχτεί υπερβολικά όσον αφορά στη διάδοση της πληροφορίας, θα κινδυνεύαμε να απογοητεύσουμε διότι, εν τέλει, έχουμε πολλές αιτήσεις. Φυσικά, η Επιτροπή αναμένει μια σημαίνουσα αύξηση του αριθμού των νεαρών εθελοντών κατά τους δυο ερχόμενους μήνες. Πολλοί νέοι περίμεναν το τέλος του πανεπιστημιακού ή διδακτικού έτους για να ξεκινήσουν. Έτσι, γνωρίζουμε ότι, κατά τους δύο επόμενους μήνες, θα έχουμε αυξημένη προσέλευση.
<P>
750 νέα σχέδια έργου έχουν μόλις εγκριθεί και θα ξεκινήσουν τις επόμενες βδομάδες. Μια εκατοστή συμπληρωματικών έργων προετοιμάζονται και θα πρέπει να είναι έτοιμα στο τέλος του καλοκαιριού. Ασφαλώς, το Ευρωπαϊκό Κοινοβούλιο θα ενημερώνεται τακτικά για την πειραματική δράση και για την αξιολόγησή της.
<P>
Έρχομαι τώρα στην πρόταση απόφασης για το πολυετές πρόγραμμα. Στην έκθεση που σας έχει παρουσιαστεί σήμερα, η κ Fontaine μετέδωσε εξαιρετικά το πνεύμα και την εμβέλεια του προγράμματος. Βασισμένο στο άρθρο 126 της Συνθήκης, το πρόγραμμα εγγράφεται στο πλαίσιο της πολιτικής τής κοινοτικής συνεργασίας στο τομέα της νεότητας. Συμπληρώνει λοιπόν το πρόγραμμα «Νέοι για την Ευρώπη»// στοχεύει να προσφέρει στους νέους τη δυνατότητα της άσκησης μιας αλληλέγγυας ταυτότητας, και παράλληλα της κατάκτησης κατάρτισης και ικανοτήτων μέσα σε ένα άτυπο εκπαιδευτικό πλαίσιο.
<P>
Με μεγάλη χαρά, η Επιτροπή διαπιστώνει ότι το Ευρωπαϊκό Κοινοβούλιο συμμερίζεται την προσέγγισή της και αναζήτησε τρόπους για να εμπλουτίσει την πρότασή της, χάρη σε τροπολογίες, οι οποίες προτάθηκαν από την Επιτροπή Πολιτισμού, Νεότητας, Παιδείας και Μέσων Ενημέρωσης και από την Επιτροπή Ανάπτυξης και Συνεργασίας. Μπορούμε λοιπόν θαυμάσια να χρησιμοποιήσουμε ευρύτερα αυτές τις τροπολογίες είτε μέσα από το σώμα που εξέδωσε την απόφαση είτε στις κατευθύνσεις που θα συνοδεύσουν το ξεκίνημα του προγράμματος « Ευρωπαϊκή Εθελοντική Υπηρεσία των Νέων».
<P>
Ειδικότερα, η Επιτροπή επέλεξε έναν ορισμένο αριθμό τροπολογιών, που αφορούν στα ακόλουθα θέματα: ανάπτυξη της πολιτικής της συνεργασίας στον τομέα της νεότητας, σημασία της συνοχής και του συντονισμού με το πρόγραμμα Νέοι για την Ευρώπη, αναγκαιότητα άρσης των νομικών εμποδίων που αντιτίθενται στην διεθνική κινητικότητα των νέων.
<P>
Νωρίτερα, έγινε ένας υπαινιγμός για ένα πρόβλημα φορολογίας στη Φιλανδία, ωστόσο, από όσο γνωρίζω, τα πράγματα εκεί βρίσκονται σε εξέλιξη. Πράγματι, τα Κράτη μέλη, υπό την πίεσή που άσκησε καθένας σας στη χώρα του, συνειδητοποιούν την αναγκαιότητα να τροποποιήσουν τους νομικούς και φορολογικούς όρους που, στην προκειμένη περίπτωση, είναι εμφανέστατα εξωφρενικοί. Γνωρίζω καλά πως είναι πάντα δύσκολο να τροποποιηθούν αυτά τα πράγματα, ωστόσο ξέρω πως θα είστε οι καλύτεροι συνήγοροι -πολύ καλύτεροι από την Επιτροπή διότι δεν αποτελεί τομέα της αρμοδιότητάς της- για να πείσετε τους ιθύνοντες των αντίστοιχων κυβερνήσεων πως πρέπει να ληφθεί ένας ορισμένος αριθμός αποφάσεων.
<P>
Να και κάποια άλλα θέματα που επέλεξε η Επιτροπή: Η συμβολή σε μια αληθινή ευρωπαϊκή ταυτότητα σε επίπεδο δημοκρατικών ιδανικών, ανοχής και συνοχής στην οικοδόμηση της Ευρώπης. Ο ρόλος των φορέων και συλλόγων στη συμμετοχή των νέων, οι οποίοι συναντούν τις μεγαλύτερες δυσκολίες ένταξης στα κοινοτικά προγράμματα, υπογραμμίστηκε από μερικούς από εσάς. Χρειάζεται να κάνουμε μια ιδιαίτερη προσπάθεια προς τους νέους που δεν κατευθύνονται από μόνοι τους προς τα πλαίσια φιλοξενίας τα οποία προορίζονται γι' αυτούς. Έτσι, χρειάζεται μια εθελοντική δράση, που μπορεί, εξ άλλου, κατά τη γνώμη μου, να στηρίζεται κατά πολύ στην τοπική αυτοδιοίκηση.
<P>
Η συμμετοχή των νέων υπηκόων τρίτων χωρών στις δραστηριότητες του προγράμματος, είτε στις χώρες προέλευσής τους είτε εντός της Ευρωπαϊκής Ένωσης, και η εκτίμηση ορισμένων όψεων ειδικού χαρακτήρα της εθελοντικής υπηρεσίας στις αναπτυσσόμενες χώρες και επίσης στις Χ.Κ.Α.Ε. Η σημασία της γλωσσικής και διαπολιτιστικής προετοιμασίας -ορισμένοι από σας θεώρησαν το ξεκίνημα λίγο ακριβό, αλλά δε μας επιτρέπονται τα λάθη. Οφείλουμε λοιπόν να έχουμε όλες τις εγγυήσεις ώστε αυτοί οι νέοι, κυρίως όταν πάνε εκτός Ευρωπαϊκής Ένωσης, να είναι πραγματικά καλά προετοιμασμένοι.
<P>
Η σημασία της ενημέρωσης και της κατάλληλης ευαισθητοποίησης των εθελοντών πάνω στα δικαιώματά τους και στις υποχρεώσεις τους - που αποτελεί πράγματι κομμάτι αυτής της εκπαίδευσης- // μια κάποια ελαστικότητα όσον αφορά στο ανώτερο όριο ηλικίας, κυρίως όταν πρόκειται για τα προγράμματα στις τρίτες χώρες. Σ' αυτό το σημείο είμαι σύμφωνη με τις προτάσεις που μόλις υποβλήθηκαν// η ισοτιμία των πιθανοτήτων πρόσβασης στο πρόγραμμα για όλους τους νέους, καθώς και φυσικά - το είπαμε και νωρίτεραη ισότητα μεταξύ αγοριών και κοριτσιών.
<P>
Ανάμεσα στις τροπολογίες τις οποίες η Επιτροπή δεν μπόρεσε να επιλέξει, για νομικούς λόγους, συμπεριλαμβάνεται το μέρος της τροπολογίας 11 που αφορά στις σχέσεις με τις δημόσιες κρατικές υπηρεσίες, διότι εκείνες ανήκουν στις αρμοδιότητες των Κρατών μελών. Εντούτοις, πρόκειται για ένα σημαντικό θέμα, το οποίο θα πρέπει να εξετάσουμε σε βάθος, κυρίως κατά τις συζητήσεις στο Συμβούλιο. Πάντοτε για νομικούς λόγους, οι τροπολογίες 1, 4, 7, 10 και 38 δεν επιλέχτηκαν από την Επιτροπή. Η αρχή της επικουρικότητας οδήγησε επίσης την Επιτροπή να μην επιλέξει ένα μέρος της τροπολογίας 28 και της τροπολογίας 29, που αγγίζουν σημεία της αποκλειστικής αρμοδιότητας των κρατών μελών.
<P>
Η Επιτροπή δεν μπ'ορεσε επίσης να επιλέξει τις τροπολογίες 30, 31, 32, 33, 34, 35, που αφορούν στην επιτροπολογία. Γνωρίζετε ότι πρόκειται για ένα πολύ ευαίσθητο θέμα, στο οποίο τα Κράτη μέλη δίνουν ιδιαίτερη σημασία. Φυσικά, οτιδήποτε οδηγήσει σε απλοποίηση της επιτροπολογίας θα συναντήσει την υποστήριξή μου, ωστόσο, αυτή η στιγμή δεν έφθασε ακόμη.
<P>
Τέλος η τροπολογία 20, που αφορά στον προϋπολογισμό, όσο και αν έχει τη συμπάθειά μου, δε δύναται στην παρούσα φάση να επιλεγεί από την Επιτροπή.
<P>
Δεν θα ήθελα να κλείσω δίχως να ευχαριστήσω για άλλη μια φορά την Επιτροπή Πολιτισμού, Νεότητας, Παιδείας και Μέσων Ενημέρωσης και ειδικότερα την εισηγήτριά της την κ. Fontaine, αλλά και τον εισηγητή κ. Luciano Vecchi, τον πρόεδρο της Επιτροπής Πολιτισμού, Νεότητας, Παιδείας και Μέσων Ενημέρωσης κ. Pex, καθώς και τους συντονιστές των πολιτικών ομάδων, την Επιτροπή Ανάπτυξης και Συνεργασίας και την Επιτροπή Προϋπολογισμών. Η ποιότητα της εργασίας τους, και ο πολύ εποικοδομητικός χαρακτήρας των προτεινόμενων τροπολογιών, άξιζαν να υπογραμμιστούν.
<P>
Επιθυμώ επίσης να ευχαριστήσω το Ευρωπαϊκό Κοινοβούλιο συνολικά, για την υποστήριξη και το αδιάπτωτο ενδιαφέρον που έδειξε απέναντι στο έργο αυτό.

<SPEAKER ID=43 LANGUAGE="NL" NAME="Vanhecke">
Πρόεδρε, η Επίτροπος, κ. Cresson, πραγματοποίησε μόλις πριν λίγο μια σημαντική ανακοίνωση, παρουσιάζοντας στο Κοινοβούλιο ένα νέο δημοσίευμα της Επιτροπής. Το έγγραφο αυτό έχει συνοδευτικό χαρακτήρα ως προς το κοινοτικό πρόγραμμα δράσης για την ευρωπαϊκή εθελοντική υπηρεσία. Το δημοσίευμα απευθύνεται καταρχήν σε όλους τους νέους της Ευρώπης. Η Επίτροπος ανάφερε ότι θα κυκλοφορήσει σε τρεις γλώσσες, στα Αγγλικά, τα Γαλλικά και τα Γερμανικά. Μήπως πρέπει να συμπεράνουμε ότι η Επιτροπή δεν έχει την πρόθεση να σεβαστεί την επιθυμία του Κοινοβουλίου και τις διατάξεις της συνθήκης ότι όλες οι επίσημες γλώσσες της ΕΕ αξίζει και πρέπει να τυγχάνουν ίσης μεταχείρισης; Θα ήθελα μια απάντηση στο ερώτημά μου.

<SPEAKER ID=44 NAME="Cresson">
Αυτά τα έγγραφα δεν απευθύνονται σε όλους τους νέους, απευθύνονται, όπως ανέφερα, στα μέλη του Κοινοβουλίου και στους εθνικούς φορείς. Είχα καταλάβει, από την παρέμβασή σας, κύριε, ότι επιθυμούσατε να είμαστε εγκρατείς με το δημόσιο ταμείο.
<P>
Επιχειρούμε να πράξουμε με το γρηγορότερο τρόπο. Είχα καταλάβει επίσης ότι ήσασταν αντίθετος, όπως εξ άλλου και τα μέλη ίδιας πολιτικής αντίληψης που βρίσκονται εδώ στο Ευρωπαϊκό Κοινοβούλιο, σ' αυτή την εμπειρία και σ' αυτή την ανάπτυξη που αφορά στην εθελοντική υπηρεσία.
<P>
Δεν έχουμε πολλά χρήματα για να αρχίσουμε. Έχουμε υποχρέωση να είμαστε προσεκτικοί. Φυσικά, ό, τι βρίσκεται στο Ίντερνετ, είναι συνήθως σε ένα πολύ περιορισμένο αριθμό γλωσσών. Σε ό, τι μας αφορά, το δελτίο διανέμεται στα Κράτη μέλη και στους κρατικούς φορείς, οι οποίοι θα μπορέσουν, με ακόμα μεγαλύτερη ευκολία, αφού πρόκειται για παραδείγματα, να προμηθευτούν τοπικά τις μεταφράσεις τους. Εξ άλλου, θα κάνουμε το παν για να τους βοηθήσουμε. Δε γίνεται αφ' ενός να λέμε ότι στοιχίζει πολλά και, αφ' ετέρου, να μας κατηγορούν επειδή πράττουμε με τον πιο οικονομικό τρόπο.
<P>
Πρόκειται λοιπόν για αρχή. Ίσως μια μέρα κατορθώσουμε να εκδίδουμε το δελτίο σε όλες τις γλώσσες. Προς το παρόν, επιλέξαμε να ξεκινήσουμε έτσι και, καθώς πρόκειται για κάτι που μπορεί να θεωρηθεί όχι ως δευτερεύον - δεν εννοώ ότι δεν είναι σημαντικό να έχει όλος ο κόσμος τα κείμενα στη δική του γλώσσα-, αλλά ως ένα έργο στην αρχή του, το οποίο ξεκινά με αρκετά περιορισμένες οικονομικές δυνατότητες, όπως εξ άλλου το έχετε υπογραμμίσει ο ίδιος, επομένως δε θα ήθελα να μας αντιτάσσετε αυτό το επιχείρημα. Θα κάνουμε λοιπόν ό, τι είναι δυνατό, για να διατεθούν πολύ σύντομα αυτά τα κείμενα σε όλες τις γλώσσες σε κάθε τόπο.

<SPEAKER ID=45 LANGUAGE="DE" NAME="Elchlepp">
Κυρία Επίτροπε, πόσο γρήγορα κατά την άποψή σας είναι δυνατό να θεσπιστούν από τα κράτη-μέλη οι εσωτερικές ρυθμίσεις, ώστε να απαλλαγεί από τη φορολογία η αποζημίωση των εθελοντών και να εφαρμοστούν οι απαραίτητες ασφαλιστικές ρυθμίσεις; Αυτό έχει επίσης σημασία για την πρόβλεψη του πότε θα καταστεί δυνατό να υποβληθούν ρεαλιστικές προτάσεις συμμετοχής σε αυτό το πρόγραμμα.

<SPEAKER ID=46 NAME="Cresson">
Δεν πιστεύω ότι το γεγονός πως βρισκόμαστε σήμερα σε μια ακόμα μη ικανοποιητική κατάσταση έχει περιορίσει την ανάπτυξη, εφ' όσον ο αριθμός των αιτήσεων υπερβαίνει κατά πολύ τις τωρινές δυνατότητες φιλοξενίας των νέων.
<P>
Το πρόβλημα, στο οποίο αναφέρεστε, αποτελεί πράγματι ένα μείζον πρόβλημα. Δεν αφορά αποκλειστικά στους νέους εθελοντές αλλά και στους ερευνητές, των οποίων οι υποτροφίες είναι βλακωδώς φορολογημένες σε έναν ορισμένο αριθμό κρατών μελών όπως και, εξ άλλου, για παράδειγμα, οι ανταλλαγές των μαθητευομένων. Γνωρίζετε ότι δημιουργήσαμε την κυλιόμενη μάθηση, η οποία αποτελεί επίσης ένα εκπαιδευτικό και επιμορφωτικό σύστημα ιδιαίτερα ενδιαφέρον: κάνετε την εκπαίδευσή σας σε ένα άλλο Κράτος της Ένωσης, λαμβάνετε μια μικρή αμοιβή και, φυσικά, βρίσκεστε αντιμέτωπος με το φορολογικό σύστημα του Κράτους στο οποίο πραγματοποιείτε την εκπαίδευσή σας.
<P>
Επίσης δημοσιεύσαμε ένα Πράσινο Βιβλίο το οποίο θα συζητηθεί στο Συμβούλιο. Θα επιθυμούσα, το θέμα που αφορά στα εμπόδια των ανταλλαγών των νέων να εξεταστεί συνολικά, και να εξετάσουμε παράλληλα το ζήτημα των νέων της εθελοντικής υπηρεσίας, των νέων μαθητευομένων, και των νέων ερευνητών οι οποίοι τελειώνουν, λόγου χάρη, ένα διδακτορικό. Ο κ. Monti, ο επίτροπος υπεύθυνος της εσωτερικής αγοράς, με τον οποίο συνεργάζομαι για το συγκεκριμένο θέμα, ασχολείται με αυτό δραστικά. Ελπίζουμε ότι θα πείσουμε τα Κράτη μέλη το συντομότερο. Ως προς αυτό, και εδώ δεν αναφέρομαι αποκλειστικά στα τεράστια εμπόδια στην κινητικότητα που έχουν παρατηρηθεί στο επίπεδο της εθελοντικής υπηρεσίας, αλλά και σ' εκείνα που παρατηρήθηκαν στο επίπεδο των ενδιαφερόμενων νέων, σας ζητώ να κάνετε τα κατάλληλα διαβήματα στα δικά σας Κράτη μέλη// τα κονδύλια, τα οποία τα Κράτη μέλη δικαιούνται να εισπράξουν, είναι γελοία, αφού οι εν λόγω αμοιβές είναι ελάχιστες. Στην πραγματικότητα, τα Υπουργεία Εσωτερικών επιμένουν να ελέγχουν κατ' αυτόν τον τρόπο τους νέους που μπαίνουν στη χώρα. Εντούτοις, την Ευρώπη δεν τη φτιάξαμε αποκλειστικά για τα κεφάλαια και για τα εμπορεύματα. Τη χτίσαμε για την ελεύθερη μετακίνηση των ανδρών και των γυναικών, και ιδιαίτερα των νέων, και, ως εκ τούτου, θα σας ήμουν ευγνώμων αν μας βοηθούσατε να πείσουμε τα Κράτη μέλη, όπως είμαστε υποχρεωμένοι να πράξουμε. Ωστόσο, για άλλη μια φορά, πρόκειται εδώ για ένα θέμα που υπάγεται στον τομέα της αρχής της επικουρικότητας και που, μεταξύ άλλων, αφορά, σε κάθε Κράτος μέλος, μερικούς υπουργούς: τον υπουργό Οικονομίας, τον υπουργό Εσωτερικών, τον υπουργό Κοινωνικής Πρόνοιας. Όμως, δεν μπορούμε να πολλαπλασιάσουμε με το δεκαπέντε 4 ή 5 υπουργούς. Ιδού η δυσκολία. Ό, τι είναι οριζόντιο είναι πολύ δυσκολότερο από ό, τι είναι κάθετο. Έχουμε λοιπόν πραγματικά την ανάγκη της στήριξης του Σώματος σ' αυτή την υπόθεση.

<SPEAKER ID=47 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα στις 12 το μεσημέρι.

<CHAPTER ID=3>
Πρόγραμμα κοινοτικής δράσης «ΣΩΚΡΑΤΗΣ»
<SPEAKER ID=48 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0188/97) της κ. Pack, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με το Πρόγραμμα κοινοτικής δράσης ΣΩΚΡΑΤΗΣ.

<SPEAKER ID=49 NAME="Pack">
Κύριε Πρόεδρε, αγαπητοί συνάδελφοι, συζητούμε σήμερα το πρόγραμμα ΣΩΚΡΑΤΗΣ. Σήμερα δεν είναι καιρός για αξιολόγηση, αλλά μόνο, όπως καθορίστηκε ήδη το 1995 κατά τη διαδικασία συνδιαλλαγής, για να συναντηθούμε και να διαπιστώσουμε αν επαρκούν ή όχι οι χρηματικοί πόροι τους οποίους διαθέσαμε το 1995 για πέντε χρόνια. Επιτρέψτε μου όμως να πω λίγα λόγια για το πρόγραμμα αυτό και για την εξαιρετική του σημασία.
<P>
Αυτό το πρόγραμμα δεν έγινε για να εμποδίσει τα κράτη-μέλη στο έργο τους, αλλά για να καταστήσει ορατή παντού μια «υπεραξία» της ευρωπαϊκής εκπαίδευσης, για να προωθήσει την ευρωπαϊκή διάσταση στο εκπαιδευτικό σύστημα και να φέρει έτσι πιο κοντά την Ευρωπαϊκή Ένωση στους πολίτες. Τα θετικά αποτελέσματα αυτού του προγράμματος έγινε δυνατό, στην περίπτωση αυτή της ευρωπαϊκής συνεργασίας στο χώρο της εκπαίδευσης, να διαπιστωθούν σε εντελώς νέους τομείς. Υπενθυμίζω ότι για πρώτη φορά ασχοληθήκαμε με σχολικές συμπράξεις στο τμήμα του προγράμματος που λέγεται COMENIUS, ότι για πρώτη εντελώς φορά αντιμετωπίσαμε το θέμα της εκπαίδευσης ενηλίκων, ένα θέμα που κατά τη διάρκεια του έτους της δια βίου εκπαίδευσης, πέρυσι, έπαιξε μεγάλο ρόλο, ότι για πρώτη φορά λάβαμε υπόψη την τηλεπαιδεία και το ανοιχτό μάθημα, ότι όμως σε αυτό το πρόγραμμα περικλείεται ένα πρόγραμμα - το ERASMUS - το οποίο ήταν μια τεράστια επιτυχία αυτής της Ευρωπαϊκής Ένωσης - παιδί επίσης αυτού του Κοινοβουλίου - και ότι επιτρέπει στους φοιτητές να τελειώσουν στο εξωτερικό σπουδές που ύστερα αναγνωρίζονται και στη χώρα τους. Σε αυτό το πρόγραμμα περιέχεται και το πρόγραμμα LINGUA για την εκμάθηση ξένων γλωσσών.
<P>
Νομίζω επομένως πως είναι ένα πρόγραμμα που απευθύνεται σε άπειρο αριθμό ανθρώπων, από παιδιά ηλικίας έξι ετών τουλάχιστο μέχρι ενήλικες σε ιδρύματα εκπαίδευσης ηλικιωμένων, οι οποίοι θέλουν να πουν κάτι καινούριο πάνω στο θέμα της Ευρώπης και να αποκτήσουν διαφορετικές εμπειρίες για την Ευρώπη.
<P>
Δημιουργήσαμε επίσης σε αυτό το πρόγραμμα τη δυνατότητα να περιλαμβάνεται στα διδακτικά προγράμματα των 15 κρατών-μελών - καθώς και στην αρχική εκπαίδευση και στη μετεκπαίδευση των δασκάλων - ένα κομμάτι «υπεραξίας» της ευρωπαϊκής διάστασης. Γιατί πώς μπορούμε να περιμένουμε σήμερα να ανατραφούν τα παιδιά μας ως Ευρωπαίοι πολίτες όταν οι δάσκαλοί τους σιωπούν στο θέμα της Ευρώπης; Και οι δάσκαλοι πρέπει να γίνουν πραγματικοί Ευρωπαίοι κατά τη διάρκεια της αρχικής εκπαίδευσης και της μετεκπαίδευσής τους, ώστε να το μεταδώσουν και στα παιδιά, τους νέους και τους φοιτητές.
<P>
Αυτό είναι ένα πολύ καλό πρόγραμμα και ανταποκρίνεται ακριβώς σ' αυτό που ορίζει το άρθρο 126 της Συνθήκης. Συμβάλλει σε μια ποιοτικά υψηλή εκπαίδευση σε ολόκληρη την Κοινότητα.
<P>
Σε όλους όσους έχουν κάτι εναντίον του πρέπει να πω ότι δεν πρόκειται για παραβίαση της επικουρικότητας. Κάνουμε μόνο αυτό που τα κράτη μέλη δεν έχουν τη θέληση ή καμιά φορά ούτε τη δυνατότητα να κάνουν. Αφήστε μας να συνεχίσουμε αυτό που μπορούμε να κάνουμε καλά!
<P>
Αυτό το πρόγραμμα έχει ένα μεγάλο πρόβλημα, το ότι έχει πολύ λίγα χρήματα. Δε θα ήθελα τώρα να μπω περισσότερο στο περιεχόμενο. Θα ήθελα μόνο να πω ότι αυτό το πρόγραμμα δημιουργήθηκε το 1995 για 12 κράτη-μέλη. Μετά προστέθηκαν τρία κράτη-μέλη και όλα τα κράτη του Ευρωπαϊκού Οικονομικού Χώρου. Τώρα έχουμε πάρει μια πολιτική απόφαση, που την υποστήριξε το Κοινοβούλιο, να συμμετάσχουν στο πρόγραμμα και τα συνδεδεμένα κράτη. Θέλουμε νέους Πολωνούς, νέους Ούγγρους, νέους Τσέχους, νέους Σλοβάκους, νέους Ρουμάνους, Εσθονούς, Λεττονούς, Λιθουανούς. Θέλουμε όλους να τους φέρουμε μέσα σε αυτό το πρόγραμμα, γιατί με αυτόν τον τρόπο μπορούμε να πετύχουμε εντονότερο εξευρωπαϊσμό και σε αυτές τις χώρες. Κι όμως στεκόμαστε εδώ και δεν έχουμε χρήματα! Έχουμε μόνο τα χρήματα που μας χορηγήθηκαν το 1995. Αυτά φυσικά δεν επαρκούν για το στόχο που θέσαμε εμείς οι ίδιοι.
<P>
Είπαμε τότε με το Συμβούλιο ότι υπερψηφίζουμε το αποτέλεσμα της συνδιαλλαγής μόνο αν μετά από δυόμισυ χρόνια αναρωτηθούμε μαζί: Αρκούν τα χρήματα; Δεν αρκούν! Θα χρειαζόμουνα τουλάχιστο 165 εκατ. ECU για δύο χρόνια για να καλύψω ως ένα βαθμό αυτό που οι ίδιοι θέσαμε ως στόχο. Είμαστε απλοί και λέμε πως προτείνουμε μόνο 100 εκατ. ECU γιατί με αυτά θα τα καταφέρουμε ως ένα βαθμό. Αλλά αν ακολουθήσουμε την Επιτροπή με τα 50 εκατ. ECU που προτείνω - περισσότερα δε θα μπορούσε να ζητήσει γιατί υπόκειται σε άλλους περιορισμούς, τότε θα έχουμε στο μέλλον ακόμα λιγότερα από όσα είχαμε προγραμματίσει για μας τους 12.
<P>
Γι' αυτό πιστεύω πως δεν κάνουμε καμιά χάρη στον εαυτό μας με το να εξοικονομούμε χρήματα σε αυτόν τον τομέα. Δεν κάνουμε στον εαυτό μας καμιά χάρη και τον εξαπατούμε. Όταν ακούμε τους πολιτικούς, λένε πάντα πως η Ευρώπη είναι μια Ευρώπη των πολιτών. Κι αυτό το πρόγραμμα αφορά τους πολίτες σε όλες τις καταστάσεις της ζωής, σε όλες τις ηλικίες. Όμως εμείς πάμε και λέμε πως δε δίνουμε χρήματα.
<P>
Παρακαλώ ενισχύστε το Ευρωπαϊκό Κοινοβούλιο στον αγώνα του ενάντια στο Συμβούλιο για την επιτυχία ενός καλύτερου αποτελέσματος στην επιτροπή συνδιαλλαγής. Για τοn σκοπό αυτό χρειάζομαι μια μεγάλη πλειοψηφία αυτού του Κοινοβουλίου.

<SPEAKER ID=50 LANGUAGE="EN" NAME="Evans">
Κύριε Πρόεδρε, πρόκειται βέβαια, όπως όλοι γνωρίζουν, για ένα πολύ σημαντικό πρόγραμμα και θυμάμαι έντονα τις μακροσκελείς διαπραγματεύσεις που είχαμε το 1995 κατά τη διάρκεια των νομοθετικών διαβουλεύσεων, οι οποίες αποτελούν προφανώς μέρος αυτού του οποίου, σήμερα, εξετάζουμε τo ύψος χρηματοδότησης.
<P>
Η κ. Pack μίλησε ήδη πολύ πειστικά για την αξία και τη σημασία του εν λόγω προγράμματος, όπως άλλωστε και η κ. Cresson νωρίτερα. Το πρόγραμμα αυτό είναι σημαντικό γιατί η Ευρώπη πρέπει να είναι, και είναι, κάτι παραπάνω από μεγάλες επιχειρήσεις και κεφάλαια, διακίνηση χρημάτων ανά την Ευρώπη και συνεχής πλουτισμός των ατόμων. Είναι οι άνθρωποι, οι νέοι άνθρωποι. Είναι τα πανεπιστήμια και τα εκπαιδευτικά ιδρύματα σε όλη την Ευρώπη και οι ευκαιρίες να διασυνδεθούν μεταξύ τους.
<P>
Το πρόγραμμα Socrates είχε μεγάλη επιτυχία. Ο κόσμος μιλάει για το πρόγραμμα και συχνά μου γράφει για να μάθει περισσότερες πληροφορίες. Οι εγγραφές είναι ήδη τετραπλάσιες του ορίου. Θα μπορούσαμε να βρούμε πολλούς φοιτητές για κάθε μέρος. Οι φοιτητές που συμμετείχαν στα συγκεκριμένα προγράμματα ή πανεπιστήμια και στις ανταλλαγές έχουν φοβερές εμπειρίες που θα θυμούνται για όλη τους τη ζωή και θέτουν τα θεμέλια για την Ευρώπη που ονειρευόμαστε.
<P>
Η αύξηση του προϋπολογισμού στην οποίαν προσβλέπουμε είναι πολύ μικρή. Θα ήθελα να ήταν πολύ μεγαλύτερη γιατί πρόκειται για μια πολύ χρήσιμη επένδυση. Το Ευρωπαϊκό Κοινοβούλιο και η Ευρωπαϊκή Ένωση παρέχουν επιδοτήσεις για καπνοκαλλιέργειες, εκτροφή ταύρων για ταυρομαχίες και, αν πιστέψουμε τις εκθέσεις με τα δημοσιεύματα του τύπου αυτής της εβδομάδας, την αναπαραγωγή σκαθαριών στην Ιταλία με σκοπό τον χρωματισμό αλκοολούχων ποτών και όμως, μοιάζουμε να διστάζουμε ή να αντιτιθέμεθα σε μια μικρή αύξηση χρηματοδότησης για το συγκεκριμένο πρόγραμμα.
<P>
Θα ήθελα να ήταν μεγαλύτερη η αύξηση και θα πρέπει να την επιδιώξουμε, για τους νέους του σήμερα και του αύριο.

<SPEAKER ID=51 LANGUAGE="NL" NAME="Pex">
Κύριε Πρόεδρε, οι νέοι της Ευρώπης δεν μπορούν παρά να αισθάνονται υπερήφανοι για το γεγονός ότι εκπροσωπούνται, εκτός άλλων, από την κ. Pack η οποία κατέβαλε υπεράνθρωπες προσπάθειες για να μπορέσουμε σήμερα να συζητήσουμε για το πρόγραμμα αυτό και το συμπληρωματικό προϋπολογισμό. Στην ουσία είναι ντροπή να υποχρεωνόμαστε να καταναλώνουμε τόσο πολλή ενέργεια για το θέμα αυτό, επειδή, όπως είπε και η κ. Pack, είχε συμφωνηθεί ότι μετά από την πάροδο ενός διαστήματος θα εξετάζαμε για άλλη μια φορά το θέμα του προϋπολογισμού. Πιστεύω λοιπόν ότι είναι καιρός να γίνει αυτό, αφ'ης στιγμής το πρόγραμμα, που υπάρχει κίνδυνος να καταστεί θύμα της επιτυχίας του, έχει εξαπλωθεί σε τόσες πολλές χώρες.
<P>
Ως πρόεδρος της Επιτροπής Πολιτισμού δέχομαι πληθώρα παρατηρήσεων από διάφορες χώρε, οι οποίες λένε: μας υποσχεθήκατε ότι θα μπορέσουμε να συμμετάσχουμε στα προγράμματα, τα σχέδια μας είναι έτοιμα, αλλά δεν μπορούμε να τα θέσουμε σε εφαρμογή. Όπως ανέφερα μόλις πριν από λίγο ότι συμβαίνει και με άλλα προγράμματα, και σε αυτή την περίπτωση προξενούμε απογοήτευση και δεν προβάλλουμε την προοπτική ότι το μέλλον ανήκει στους νέους και ότι η Ευρώπη χρειάζεται τους νέους για να εξασφαλίσει το μέλλον της. Αυτό είναι πάρα πολύ επικίνδυνο.
<P>
Όταν μιλήσουμε αργότερα για την πολιτική ενημέρωσης της Ευρωπαϊκής Ένωσης - και πρέπει να μιλήσουμε για το θέμα αυτό επειδή τα πράγματα πάνε πάρα πολύ άσχημα - θα διαπιστώσουμε ότι δεν έχει νόημα να διαθέσουμε περισσότερα κονδύλια στη βελτίωση της ενημέρωσης, τη στιγμή που το μόνο που κάνουμε στις επαφές μας με τόσους πολλούς πολίτες, με τόσους νέους που ενημερώνουμε σχετικά με το πρόγραμμα αυτό, είναι να προξενούμε απογοήτευση. Αυτό είναι αντιπαραγωγικό και μας οδηγεί στο συμπέρασμα ότι ούτε εμείς, ούτε το Συμβούλιο έχουμε άλλη δυνατότητα εκτός από το να αποδεχθούμε ότι το πρόγραμμα αυτό είναι επιτυχές, ότι η κύρια αποστολή μας είναι η προαγωγή της ευρωπαϊκής ολοκλήρωσης και ότι για το λόγο αυτό το πρόγραμμα πρέπει να επεκταθεί σε όλες τις χώρες που συμμετέχουν στην προσπάθεια αυτή. Φυσική συνέπεια όλων αυτών είναι ότι, σε περίπτωση που το πρόγραμμα πρέπει να προσφέρει δυνατότητα πρόσβασης σε όλους, πρέπει να αυξηθεί και ο προϋπολογισμός του. Πρόκειται, και γνωρίζω ότι ο όρος αυτός ερμηνεύεται με διαφορετικό τρόπο, για υποχρεωτικές δαπάνες, και δεν μπορούμε να εξαπατούμε τους πολίτες. Όταν παραχωρεί κανείς δικαιώματα στους πολίτες, στους νέους, πρέπει να τους προσφέρει τη δυνατότητα να ασκήσουν τα δικαιώματα αυτά. Αυτό σημαίνει ότι δεν έχουμε καν τα περιθώρια να συζητήσουμε κατά πόσον ο προϋπολογισμός θα πρέπει να αυξηθεί. Υποσχεθήκαμε ορισμένα πράγματα στους πολίτες και δεν μπορούμε να επιτρέψουμε στον εαυτό μας, ούτε εμείς αλλά ούτε και το Συμβούλιο των Υπουργών, να πούμε στη συνέχεια: λυπούμεθα αλλά η υπόσχεση ισχύει μόνο για ορισμένους, και οι άλλοι θα μείνουν απ'έξω.
<P>
Θα ήθελα να ολοκληρώσω απευθύνοντας επείγουσα έκκληση στην Ευρωπαϊκή Επιτροπή να αγωνισθεί από κοινού με το Κοινοβούλιο για να εξασφαλισθεί η χρηματοδότηση του προγράμματος αυτού σήμερα και στο μέλλον.

<SPEAKER ID=52 LANGUAGE="IT" NAME="Baldi">
Κύριε Πρόεδρε, κύριοι συνάδελφοι, συγχαίρω πριν από όλα την κ. Pack, μαζί με όλους όσους προηγήθηκαν.
<P>
Θα ήθελα να υπενθυμίσω σε όλους τη μεγάλη επιτυχία του προγράματος ΣΩΚΡΑΤΗΣ στην Ευρωπαϊκή Ένωση, κυρίως όσον αφορά την ενίσχυση της ανώτατης εκπαίδευσης με το πρόγραμμα ERASMUS και την εκμάθηση ξένων γλωσσών με το πρόγραμμα, ακριβώς, LINGUA. Το πρόγραμμα ΣΩΚΡΑΤΗΣ έχει σε απίστευτο βαθμό ευνοήσει την κινητικότητα και τις ανταλλαγές φοιτητών, καθηγητών και βοηθών και τη δημιουργία δικτύων συνεργασίας. Τα προγράμματα διαπανεπιστημιακής συνεργασίας έχουν φθάσει μέχρι σήμερα τον αριθμό 2673. Η επιτυχία που έχει σημειώσει το πρόγραμμα ΣΩΚΡΑΤΗΣ έχει προκαλέσει την αύξηση των αιτήσεων συμμετοχής στις διάφορες δράσεις του προγράμματος, κυρίως από το 1995, εκ μέρους σπουδαστών και καθηγητών. Στην επικράτεια της Ευρωπαϊκής Ένωσης υπάρχουν όντως 60 εκατ. σπουδαστές και 11 εκατ. φοιτητές.
<P>
Η Επιτροπή έχει προβάλει την πρόταση να αυξηθεί κατά 50 εκατ. Ecu η οικονομική επιχορήγηση, την οποία είχε καθορίσει το Συμβούλιο σε 850 εκατ. Ecu για την περίοδο 1995-99. Το ποσό, σαφώς κατώτερο από την αρχική πρόταση των 1001 εκατ. Ecu για τα δώδεκα κράτη μέλη, αποδεικνύεται απολύτως ανεπαρκές για τα σημερινά 15 κράτη μέλη και για τις χώρες ΕΖΕΣ, τις χώρες της Κεντρικής και Ανατολικής Ευρώπης και την Κύπρο, που έχουν ενταχθεί στο ίδιο το πρόγραμμα αυτό. Κατά την περίοδο 1998-99, πράγματι, οι χώρες τις Κεντρικής και Ανατολικής Ευρώπης καθώς και η Κύπρος θα λάβουν ενεργά μέρος στο πρόγραμμα. Οι χώρες της Κεντρικής και Ανατολικής Ευρώπης θα συμμετάσχουν στο ΣΩΚΡΑΤΗΣ με τη βοήθεια του προγράμματος PHARE ύψους περίπου 70 εκατ. Ecu, όμως αυτή η συμμετοχή, εάν θέλουμε το πρόγραμμα κινητικότητας να έχει κάποιο νόημα, θα πρέπει να λειτουργήσει από κοινού με την αμοιβαία κινητικότητα των κρατών μελών, που θα πρέπει να υπολογισθεί σε άλλα 70 περίπου εκατ. Ecu.
<P>
Η ζήτηση ξεπερνά συνεπώς σε πολύ μεγάλο βαθμό την οικονομική δυνατότητα του προγράμματος. Είναι επομένως προφανές ότι εάν θέλουμε πράγματι να ενισχύσουμε την ευρωπαϊκή εκπαίδευση μέσω εκστρατειών ενημέρωσης και διαλόγου μεταξύ των πολιτών, που εξάλλου προωθούνται από την ίδια την Ευρωπαϊκή Ένωση, θα πρέπει να τις προικοδοτήσουμε και με τα αναγκαία οικονομικά μέσα. Διαφορετικά, θα χάσουμε την αξιοπιστία μας στα μάτια εκείνων των πολιτών που θα οικοδομήσουν την αυριανή Ευρώπη, των νέων που περιμένουν από την Ένωση συγκεκριμένα έργα και όχι λόγια και υποσχέσεις, κυρίως σε μία εποχή, όπως τη δική μας, όπου τα ιδανικά βρίσκονται σε κρίση και ο πολιτισμός πρέπει να διαδραματίσει το ρόλο του.

<SPEAKER ID=53 NAME="Ryynδnen">
 Αξιότιμε κύριε Πρόεδρε, θα ήθελα, κατ' αρχάς, να συγχαρώ την κυρία Πακ για τη θαυμάσια έκθεσή της εν σχέσει με το πρόγραμμα SOKRATES. Το SOKRATES αποτελεί ένα τυπικό παράδειγμα ιδιαίτερα επιτυχούς προγράμματος το οποίο αμέσως μετά την καθιέρωσή του οδηγείται, δυστυχώς, σε ένα πρόωρο τέλος όσον, τουλάχιστον, αφορά τους στόχους του. Και το τέλος αυτό είναι αναπόφευκτο εάν δεν εγκριθεί στο πρόγραμμα μία συμπληρωματική χρηματοδότηση της τάξεως των 100 εκατ. Ecu η οποία θεωρείται απαραίτητη λόγω των αυξημένων αναγκών του εν λόγω προγράμματος. Ακόμη και με την πρόσθετη, όμως, αυτή χρηματοδότηση δεν αναμένεται να ικανοποιηθούν πλήρως οι ολοένα και μεγαλύτερες ανάγκες και προσδοκίες των κρατών μελών δεδομένου ότι μεγάλο μέρος από το πρόσθετο αυτό ποσό θα διατεθεί για την κανονική δρομολόγηση του προγράμματος στις χώρες της Κεντρικής και Ανατολικής Ευρώπης.
<P>
Κατά συνέπεια, το προταθέν από την Επιτροπή συμπληρωματικό ποσό των 50 εκατ. Ecu δεν είναι αρκετό για την κάλυψη όλων των αναγκών. Γι' αυτό και η Επιτροπή Πολιτισμού διαπιστώνει ομόφωνα την ανάγκη για αύξηση του ποσού αυτού τουλάχιστον κατά 100 εκατ. Ecu. Το πρόσθετο αυτό ποσόν δεν θα επιβαρύνει απαραίτητα το συνολικό προϋπολογισμό της Κοινότητας. Μπορεί να μεταφερθεί από άλλη θέση του προϋπολογισμού όπως, π.χ., από τα κονδύλια που προορίζονται για την ενημέρωση στην ΕΕ. Η δραστηριότητα στο πλαίσιο ενός προγράμματος όπως το SOKRATES συμβάλλει, αναμφισβητήτως, αποτελεσματικότερα στην ειλικρινή ενημέρωση του κοινού σε σύγκριση με διάφορες εκστρατείες πληροφόρησης οι οποίες δρομολογούνται άνευ προγραμματισμού.
<P>
Επιπλέον, η πολύπλευρη συνεργασία στον εκπαιδευτικό τομέα στο πλαίσιο του προγράμματος SOKRATES αποτελεί την ιδανικότερη βάση τόσο για μία εντατικότερη συνεργασία με την ΕΕ όσο και για την εξασφάλιση των προϋποθέσεων για την ένταξη στην Κοινότητα. Γι' αυτό και οι συνδεδεμένες χώρες πρέπει, απαραιτήτως, να έχουν πρόσβαση στο πρόγραμμα SOKRATES. Η εμπιστοσύνη του κοινού προς την Ένωση θα μειώνετο και περαιτέρω εάν αναγκαζόμασταν να δηλώσουμε κυνικά στους νέους των σημερινών κρατών μελών ότι το πρόγραμμα προορίζεται για ορισμένους, μόνο, προνομιούχους και ότι το συνολικό ποσόν των υποτροφιών, καθώς και το επίπεδό τους, δεν αρκεί για την κάλυψη έστω και των πιο στοιχειωδών αναγκών του προγράμματος. Παρ' όλα αυτά, το πρόγραμμα SOKRATES έχει ήδη συμβάλει ιδιαίτερα σημαντικά στη βελτίωση ολόκληρου του εκπαιδευτικού τομέα στην Ευρώπη, ένα γεγονός πολλά υποσχόμενο για το μέλλον. Πιστεύω ότι πρέπει, οπωσδήποτε, να καταβάλουμε ακόμη μεγαλύτερες προσπάθειες όσον αφορά τη βελτίωση και τη διεύρυνση της μετεκπαίδευσης των διδασκόντων και της διδασκαλίας των ξένων γλωσσών δεδομένου ότι αυτές αποτελούν ουσιαστική προϋπόθεση για την επίτευξη της τόσο σημαντικής για την Ευρώπη πρόσθετης αξίας.
<P>
Η ΕΕ ανησυχεί - απόλυτα δικαιολογημένα - για το γεγονός ότι οι πολίτες πιστεύουν, πολλές φορές, ότι η Ένωση επιδιώκει με παράλογους τρόπους να επιτύχει τους στόχους της και ότι οι δραστηριότητές της δεν τους αφορούν άμεσα. Ως εκ τούτου, πιστεύω ότι δεν έχουμε τα περιθώρια να μειώσουμε και περαιτέρω την αξιοπιστία μας στα μάτια των πολιτών μειώνοντας την αποτελεσματικότητα ενός τόσο επιτυχημένου προγράμματος.

<SPEAKER ID=54 LANGUAGE="IT" NAME="Ripa di Meana">
Κύριε Πρόεδρε, οι Πράσινοι πιστεύουμε ότι για να μην τεθεί σε κίνδυνο η ίδια η αξιοπιστία του προγράμματος ΣΩΚΡΑΤΗΣ, που στην εποχή του είχε σχεδιασθεί για να ανταποκριθεί στις ανάγκες των δώδεκα τότε μόνων κρατών μελών, είναι σήμερα απαραίτητη η αύξηση των πιστώσεων για την πραγματοποίησή του. Η συνεχής αύξηση των αιτημάτων συμμετοχής και, κυρίως, η συμμετοχή στο πρόγραμμα ένδεκα νέων χωρών από το 1998, αποτελεί, αντίθετα, επιβάλλει μία μεγαλύτερη προσπάθεια του κοινοτικού προϋπολογισμού, αναγκαία για να εξασφαλίσει την αμοιβαία κινητικότητα μεταξύ της Ευρωπαϊκής Ένωσης και των συνδεδεμένων χωρών.
<P>
Η πρόταση της Επιτροπής για μία αύξηση του προϋπολογισμού κατά 5, 9 % είναι απολύτως ανεπαρκής και δεν παίρνει υπόψη ούτε την πραγματική ζήτηση ούτε το άνοιγμα του προγράμματος στις συνδεδεμένες χώρες. Δεν θέλουμε η επιτυχία του προγράμματος ΣΩΚΡΑΤΗΣ να τεθεί σε κίνδυνο και δεν θέλουμε επίσης να ευνοεί μόνο εκείνους που έχουν τη δυνατότητα να υποστούν το οικονομικό βάρος της διαμονής στη φιλοξενούσα χώρα.
<P>
Γι αυτό το λόγο οι Πράσινοι υποστηρίζουμε αποφασιστικά το αίτημα της κ. Pack: ζητάμε μία σημαντική αύξηση που να αποτελέσει μία θετική ένδειξη για την εκπαιδευτική κοινότητα και την κοινή γνώμη.

<SPEAKER ID=55 LANGUAGE="FR" NAME="Leperre-Verrier">
Κύριε Πρόεδρε, μα την αλήθεια, τα μέσα τα οποία η Ευρωπαϊκή Ένωση ενσωματώνει στην πολιτική της στα θέματα νεότητας βρίσκονται στο επίκεντρο των συζητήσεων σήμερα το πρωί.
<P>
Διότι εδώ είναι όλο το πρόβλημα του κοινοτικού προγράμματος Σωκράτης: όλος ο κόσμος αναγνωρίζει το θετικό του χαρακτήρα και την αναγκαιότητα να αναπτυχθούν οι τομείς της δράσης του. Παρ' όλ'αυτά, η έκδηλη αυτή επιθυμία θα παραμείνει δίχως αποτέλεσμα αν δεν αυξήσουμε σημαντικά τον προϋπολογισμό. Και είναι αυτός ο λόγος για το οποίο οφείλουμε να στηρίξουμε το στόχο των 100 εκατομμυρίων ECU που μας προτείνεται από την εισηγήτρια μας κ. Pack, την οποία θέλω να συγχαρώ για την εργασία της.
<P>
Ας μην ξεχνάμε ότι, κατά την συνδιαλλαγή, το Κοινοβούλιό μας ενέκρινε τα 850 εκατομμύρια ECU, ποσό πολύ χαμηλότερο από την αρχική πρόταση, με τον αποκλειστικό όρο ότι θα επανεξετάζονταν οι στόχοι ύστερα από δυο χρόνια. Έτσι, η ένταξη ορισμένων Χ.Κ.Α.Ε σ' αυτά τα προγράμματα, η οποία πρόκειται να πραγματοποιηθεί πολύ σύντομα, ακόμα και αν χρηματοδοτηθεί κυρίως από το πρόγραμμα Φάρος, απαιτεί ορισμένες τροποποιήσεις.
<P>
Είναι ένα παράδειγμα μεταξύ άλλων, αλλά δείχνει ότι, αν θέλουμε το κοινοτικό πρόγραμμα να ανταποκρίνεται στις προσδοκίες τις οποίες δικαίως προκάλεσε, θα πρέπει να του αυξήσουμε καταλλήλως τη χρηματοδότηση.

<SPEAKER ID=56 LANGUAGE="DE" NAME="Linser">
Κύριε Πρόεδρε, παρόλο που η ΕΕ ιδρύθηκε αρχικά ως οικονομική ένωση, η εξέλιξη είναι όλο και περισσότερο προς την κατεύθυνση της εκπαιδευτικής ένωσης. Λαμβάνοντας υπόψη την τεταμένη κατάσταση της αγοράς εργασίας και ενόψει του ανταγωνισμού από την πλευρά φθηνότερου αλλά κακώς εκπαιδευμένου εργατικού δυναμικού, η μεγάλη ευκαιρία της Ευρώπης βρίσκεται στο υψηλό της επίπεδο εκπαίδευσης.
<P>
Γι' αυτό βλέπουμε στη δημιουργία κοινοτικών προγραμμάτων δράσης στο χώρο της εκπαίδευσης μια ευφυή μορφή μεσοπρόθεσμης αλλά αποτελεσματικής καταπολέμησης της ανεργίας στην Ευρώπη και για το λόγο αυτό θεωρούμε το πρόγραμμα ΣΩΚΡΑΤΗΣ σημαντική επένδυση στο μέλλον της Ευρώπης. Παρόλο που κατ' αρχήν πρέπει κανείς να συνηγορήσει θερμά υπέρ της οικονομικής ενίσχυσης του προγράμματος, πρέπει αυτοί οι πόροι να εξευρεθούν από ανακατανομή των εσωτερικών πόρων, ώστε να μην επιβαρυνθεί περισσότερο ο συνολικός προϋπολογισμός και να αποφευχθούν ενδεχόμενες αυξήσεις στις εισφορές των κρατών-μελών.
<P>
Επιπλέον θεωρούμε απαραίτητο να απαιτήσουμε από τα όργανα που ευθύνονται με την εκτέλεση του προγράμματος αυστηρούς ελέγχους και πλήρη διαφάνεια στις υποστηριζόμενες δραστηριότητες, ώστε να αποφευχτεί η καταβολή αδικαιολόγητης οικονομικής βοήθειας. Αναφορικά με τη συμμετοχή των κεντροκαι ανατολικοευρωπαϊκών χωρών στο πρόγραμμα ΣΩΚΡΑΤΗΣ, την οποία επίσης χαιρετίζουμε θερμά, ζητούμε τη διεξαγωγή αξιόπιστων μελετών για τη διασαφήνιση των πραγματικών οικονομικών αναγκών.

<SPEAKER ID=57 LANGUAGE="DE" NAME="Elchlepp">
Κύριε Πρόεδρε, αγαπητοί συνάδελφοι, το ζήτημα της ενίσχυσης του ΣΩΚΡΑΤΗ πρέπει επιτέλους να τεθεί σε ένα πολύ ευρύτερο πλαίσιο ευρωπαϊκής πολιτικής. Εξυπηρετεί κατά τον καλύτερο τρόπο, όπως ξέρουμε, το έργο της ευρωπαϊκής ανοικοδόμησης, καθώς, μέσω μέτρων που προωθούν τις επαφές και τις ανταλλαγές, δημιουργεί διαρκή θεμέλια για την κατανόηση μεταξύ των λαών και επίσης βοηθά την κινητικότητα και την απόκτηση από τους νέους προσόντων που αφορούν την κατάρτιση και το επάγγελμα.
<P>
Όμως καθώς ολοένα λιγότερες αιτήσεις για υποστήριξη γίνεται δυνατό να κριθούν θετικά και τα ποσοστά υποστήριξης είναι εν μέρει απογοητευτικά χαμηλά και οδηγούν σε κοινωνικές διακρίσεις δεν πρέπει να τίθεται θέμα ότι θα ενισχυθεί αυτό εδώ το πρόγραμμα. Συγχαίρω τη συνάδελφο κ. Pack για την έκθεσή της και τις παρατηρήσεις της - στο θέμα επίσης των οικονομικών επιθυμιών - και θα ήθελα να επισημάνω ότι είναι πολύ επιθυμητό να συμπεριλάβουμε επιτέλους πλήρως τα κεντρο- και ανατολικοευρωπαϊκά κράτη. Αν όμως δεν αυξηθούν οι πόροι, τα προγράμματα ανταλλαγών θα περιοριστούν στα δυτικοευρωπαϊκά κράτη.
<P>
Χρειαζόμαστε όμως περισσότερα κονδύλια - και αυτό θα ήθελα εδώ να το τονίσω ιδιαίτερα - και για να μετριάσουμε τις κοινωνικοπολιτικές ελλείψεις στο πρόγραμμα. Θα έπρεπε, για παράδειγμα, να έχουν περισσότεροι νέοι από μικρομεσαίες επιχειρήσεις την ευκαιρία να συμμετάσχουν σε προγράμματα ανταλλαγών. Εδώ πρέπει να αναλογιστούμε επίσης μια νέα ενδιάμεση δομή. Από δικά τους κίνητρα και με δικά τους μέσα δεν παίρνουν αυτοί οι νέοι άνθρωποι σχεδόν ποτέ μέρος σε προγράμματα ανταλλαγών. Ακόμα και αυτοί οι νέοι της επαγγελματικής εκπαίδευσης χρειάζονται την πολιτιστική συναναστροφή με τους Ευρωπαίους γείτονές τους και μαζί την πρακτική άσκηση της ανεκτικότητας και του ανοίγματος στον κόσμο.
<P>
Αυτό είναι σημαντικό αν θέλουμε πραγματικά να χτυπήσουμε στη ρίζα τους τη μισαλλοδοξία και την ξενοφοβία, που έχουν αναζωπυρωθεί στην Ευρώπη. Πρέπει για παράδειγμα να έχουμε τη δυνατότητα να οργανώνουμε περισσότερα προγράμματα ανταλλαγών στο πλαίσιο συμπράξεων μεταξύ πόλεων. Σημαντικές είναι σε έναν κόσμο της διεθνοποίησης οι ξένες γλώσσες. Πάντως η συμμετοχή μόνο του 1 % των μαθητών επαγγελματικών σχολών σε αντίστοιχα προγράμματα ανταλλαγών είναι ανεπαρκής.
<P>
Η παγκοσμιοποίηση της οικονομίας απαιτεί επίσης την παγκοσμιοποίηση, δηλαδή τη διεθνοποίηση, της εκπαίδευσης. Τα τυπικά προσόντα που διαθέτουμε βρίσκονται σε ανταγωνισμό με άλλες περιοχές της υφηλίου. Εδώ πρέπει εμείς οι Ευρωπαίοι να συνεχίσουμε να υπάρχουμε και στο μέλλον. Η εκπαίδευση, η κινητικότητα και οι ευκαιρίες στην αγορά εργασίας σχηματίζουν μια αιτιώδη αλυσίδα. Από αυτήν την άποψη ο ΣΩΚΡΑΤΗΣ συμβάλλει και στην πολιτική της απασχόλησης στην Ευρώπη.

<SPEAKER ID=58 LANGUAGE="DE" NAME="Heinisch">
Κύριε Πρόεδρε, πρώτα απ' όλα τα εγκάρδια συγχαρητήρια και οι ευχαριστίες μου στην Doris Pack για τη μεγάλη της αφοσίωση. Όλοι μας ξέρουμε από την πατρίδα μας πόσο καλά λειτουργεί το πρόγραμμα ΣΩΚΡΑΤΗΣ και τι απήχηση βρίσκει.
<P>
Είμαι βέβαιη ότι ο καθένας μας ξέρει τουλάχιστο ένα φοιτητή που σπούδασε με υποτροφία του ERASMUS σε άλλη χώρα της Ευρώπης ή μια τάξη σχολείου που μπόρεσε μέσω του COMENIUS να οργανώσει ανταλλαγές. Παρόλες αυτές τις θετικές ανταποκρίσεις θέλουμε να περικόψουμε τα κονδύλια για το ΣΩΚΡΑΤΗ. Όχι, αυτό δεν πρέπει να γίνει! Ο ΣΩΚΡΑΤΗΣ είναι ένα από τα πιο γνωστά κοινοτικά προγράμματα, οι δραστηριότητές του ανταποκρίνονται ακριβώς στις ανάγκες των πολιτών και τις επιτυγχάνουν με τρόπο άμεσο. Το πρόγραμμα έχει να επιδείξει ένα μεγάλο αριθμό επιτευγμάτων, ανάμεσα στα οποία είναι μια αύξηση της κινητικότητας στο εσωτερικό της Ευρωπαϊκής Ένωσης και μια πρόοδος αναφορικά με την αναγνώριση των τίτλων σπουδών.
<P>
Δεν μπορούμε να μιλάμε πάντα για εγγύτητα στους πολίτες και να μην καταφέρουμε να διατηρηθεί ένα τόσο επιτυχημένο πρόγραμμα. Επιπλέον είμαι της γνώμης ότι θα έπρεπε να δοθεί μεγαλύτερη έμφαση στο θέμα της εκπαίδευσης των ενηλίκων μέσω του προγράμματος ΣΩΚΡΑΤΗΣ. Μόνο μέσω της αύξησης των κονδυλίων κατά 100 εκατ. ECU μπορούμε να πετύχουμε την πραγματοποίηση του συνθήματος της δια βίου εκπαίδευσης, που τόσο μεγαλόφωνα διαδίδεται. Ο ΣΩΚΡΑΤΗΣ μπορεί και πρέπει να συμβάλει σε αυτή και σε άλλες νεωτεριστικές διαδικασίες, αν η Ευρωπαϊκή Ένωση θέλει να παραμείνει πιστή στους στόχους της στον τομέα της εκπαίδευσης και να αποδείξει με τρόπο πειστικό πόσο κοντά βρίσκεται στους πολίτες.

<SPEAKER ID=59 LANGUAGE="IT" NAME="Florio">
Κύριε Πρόεδρε, κύριοι συνάδελφοι, το πρόγραμμα ΣΩΚΡΑΤΗΣ, με στόχο την προώθηση της ευρωπαϊκής διάστασης στο πεδίο της εκπαίδευσης, και ειδικότερα την προσέγγιση της Ένωσης στους πολίτες της, έχει σημειώσει κατά τα πρώτα χρόνια της εφαρμογής του μία επιτυχία ανώτερη από την αναμενόμενη. Χάρη σε αυτό το πρόγραμμα νέοι και ενήλικες μπόρεσαν να γνωρίσουν πολλά, περισσότερα από τις προηγούμενες γενιές, σχετικά με την ευρωπαϊκή πραγματικότητα, τις γλώσσες της, την παιδεία της. πρόκειται για ένα πραγματικό γεγονός που εμείς θεωρούμε θεμελιώδους σημασίας για να επιτευχθεί μία πραγματική και μεγαλύτερη ενότητα της ηπείρου μας.
<P>
Μερικές φορές, έστω και σπανίως, εκτιμούμε όλοι μας θετικά μία πρωτοβουλία και συμφωνούμε ότι θα πρέπει να υποστηριχθεί και να επαναπροταθεί στο μέλλον. Υπάρχει εντούτοις το πρόβλημα χρηματοδότησης. Αρχικά, η Επιτροπή είχε προτείνει, όπως είναι γνωστό, ένα συνολικό ποσό 1.001 εκατ. Ecu για δώδεκα κράτη μέλη. Η τελική πρόταση, που υιοθετήθηκε πριν από δύο χρόνια, χορήγησε στο πρόγραμμα μόνο 850 εκατ. Ecu για ένα σύνολο τριάντα εννέα χωρών: στο μεταξύ τα κράτη μέλη έγιναν δεκαπέντε και επιπλέον υπάρχουν οι δεκατρείς χώρες ΕΖΕΣ, οι δέκα χώρες της Κεντρικής και Ανατολικής Ευρώπης, καθώς και η Κύπρος.
<P>
Κατανοώ απολύτως τους λόγους δημοσιονομικού χαρακτήρα που οδήγησαν την Επιτροπή να προβεί σε μία πρόταση αύξησης 50 μόνο εκατ. Ecu, αλλά συμφωνώ με την εκτίμηση της εισηγήτριας, την οποία και συγχαίρω, ότι το πρόγραμμα θα πρέπει να χρηματοδοτηθεί με 100 εκατ. Ecu τουλάχιστον επιπλέον. Είμαι μέλος και της Επιτροπής Προϋπολογισμών και γνωρίζω ότι δεν είναι αδύνατο να μεταφερθούν αυτές οι πιστώσεις από άλλα κονδύλια του προϋπολογισμού. Πιστεύω ότι, για να αναφέρω ένα μόνο παράδειγμα, ένα Κοινοβούλιο και κοινοτικά θεσμικά όργανα που κάθε ημέρα έχουν να κάνουν με τις υπερβολικές δαπάνες των κτιρίων στα οποία λειτουργούν, θα πρέπει να εξεύρουν τον τρόπο να χρηματοδοτήσουν αυτή τη σημαντική πολιτισμική πρωτοβουλία.

<SPEAKER ID=60 LANGUAGE="DE" NAME="Frischenschlager">
Η εισηγήτρια μίλησε ήδη για τη σημασία του ΣΩΚΡΑΤΗ στην εκπαιδευτική πολιτική. Θα ήθελα όμως να υπογραμμίσω κι εγώ αυτήν την πολιτική πλευρά, που ήδη θίχτηκε. Παραπονιόμαστε λοιπόν παντού για την αφύπνιση των εθνικιστικών τάσεων, προ παντός μεταξύ των νέων. Ύστερα δημιουργεί η Ευρωπαϊκή Ένωση ένα πραγματικά άριστο μέσο για να την αντιμετωπίσει, επιτρέποντας σε εκατοντάδες χιλιάδες μαθητές και σπουδαστές να ζήσουν πραγματικά την Ευρώπη, και μετά περικόπτουμε όπου μπορούμε αυτά τα προγράμματα και τους στερούμε την αποτελεσματικότητά τους.
<P>
Δύο πράγματα δεν πρέπει να συμβούν. Πρώτον, αυτοί οι οικονομικοί περιορισμοί να κάνουν προσιτά αυτά τα προγράμματα μόνο σε εύπορους φοιτητές και φοιτήτριες. Ήδη είναι δύσκολο για ένα φοιτητή να αντέξει με αυτά τα επιδόματα το πραγματικό κόστος διαβίωσης σε μια ξένη πόλη;
<P>
Δεύτερον, θα ήταν πολιτική γκάφα να επεκτείνουμε αυτό το πρόγραμμα στην ανατολική Ευρώπη και μετά να μην μπορέσουμε να διαθέσουμε τα κονδύλια για το σκοπό αυτό. Αυτό θα ήταν πραγματικά πολιτικά ανάρμοστο. Γι' αυτό υποστηρίζω την αύξηση των κονδυλίων και θεωρώ κατά τα άλλα σημαντικό να γίνει μια διεπεξεργασία του προβληματισμού στην ΕΕ σχετικά με την υποστήριξη των αιτήσεων. Βλέπουμε πως εδώ επικρατούν λανθασμένα κέντρα βάρους. Η εκπαίδευση είναι ένας πολύ σημαντικός στόχος και ελπίζω πως θα τον επιτύχουμε.
<P>
(Χειροκροτήματα)

<SPEAKER ID=61 LANGUAGE="EN" NAME="Elliott">
Κύριε Πρόεδρε, θα ήθελα να συγχαρώ την κ. Pack για την έκθεση αυτή. Όταν το Κοινοβούλιο συνέταξε την αρχική του έκθεση για το πρόγραμμα Socrates, στην οποία συμμετείχα ως συντάκτης μαζί με την κ. Pack και τον κ. Verde I Aldea, είχαμε πολλές προσδοκίες από το πρόγραμμα. Πολλές από αυτές εκπληρώθηκαν, αλλά διακινδυνεύονται λόγω ανεπαρκούς χρηματοδότησης. Όπως επισημάνθηκε, ακόμα κι αν το Κοινοβούλιο συμφωνήσει με το ποσόν που προτείνεται στη συγκεκριμένη έκθεση -άλλα 100 εκατ. ECU για τα επόμενα δυόμισυ χρόνια- το ποσόν αυτό θα εξακολουθεί να είναι μικρότερο από εκείνο που η Επιτροπή είχε αρχικά κρίνει αναγκαίο για το πενταετές αυτό πρόγραμμα, για τα δώδεκα, τότε, κράτη μέλη.
<P>
Το πρόγραμμα είναι επιτυχές και δημοφιλές. Είναι δημοφιλές εντός της Ευρωπαϊκής Ένωσης και σε χώρες οι οποίες έχουν αιτηθεί προσχώρηση ή έχουν σχέση με μας. Ωστόσο, διατρέχουμε κίνδυνο λόγω υπερβολικών προσδοκιών. Εύχομαι, όταν οι πολιτικοί -είτε είναι σε αυτό το Κοινοβούλιο, είτε στο Συμβούλιο των Υπουργών είτε στην Ευρωπαϊκή Επιτροπή- αποφασίζουν να προωθήσουν τέτοια προγράμματα και να μεγαλώσουν τις προσδοκίες του κόσμου, ιδιαίτερα των νέων σε όλη την Ευρωπαϊκή Ένωση, να είναι έτοιμοι να υποστηρίξουν τα επιχειρήματά τους και να διαθέσουν χρήματα για τα προγράμματα αυτά, πράγμα που δεν συμβαίνει στην προκειμένη περίπτωση.
<P>
Όπως είπαν και άλλοι, μερικές φορές το θέμα είναι πώς ξοδεύεις τα χρήματα. Το κόστος αυτού του προγράμματος για πέντε χρόνια είναι ίσο με τις επιδοτήσεις που παρέχουμε στος καπνοκαλλιεργητές για ένα χρόνο. Το ετήσιο κόστος αυτού του προγράμματος είναι μάλλον σημαντικά μικρότερο από τα ποσά που χάνονται εντός της Κοινότητας εξαιτίας απάτης και ανικανότητας.
<P>
Ένα άρθρο για την εκπαίδευση ενσωματώθηκε στη συνθήκη του Μάαστριχτ. Αυτό ήταν θαυμάσιο, αλλά όταν αφιερώνουμε την προσοχή μας σε ένα τέτοιου είδους πρόγραμμα, οφείλουμε να του παρέχουμε και την απαραίτητη χρηματοδότηση, έτσι ώστε οι νέοι οι οποίοι προέρχονται από μη προνομιούχο περιβάλλον, οι μειονότητες και άλλες ομάδες, να μην τοποθετούνται τελευταίοι στον κατάλογο, κάτι που διαφορετικά θα συνέβαινε σίγουρα. Ελπίζω ότι το Κοινοβούλιο θα εγκρίνει ανεπιφύλακτα αυτό το οποίο προτείνεται στην έκθεση.

<SPEAKER ID=62 LANGUAGE="DE" NAME="Rόbig">
Κύριε Πρόεδρε, η δεύτερη σπουδαιότερη απόφαση στη ζωή ενός ανθρώπου είναι η απόφαση του ποιό επάγγελμα θα ασκήσει. Η σπουδαιότερη απόφαση είναι ποιόν ή ποιά σύζυγο θα επιλέξει. Πιστεύω πως και τις δύο αποφάσεις πρέπει να τις σκεφτεί και να τις εξετάσει κανείς καλά και είναι απαραίτητο να δέχεται κανείς ήδη από τότε που είναι στο σχολείο, σε ό, τι αφορά την εκπαίδευση, περισσότερες πληροφορίες για τις επαγγελματικές προοπτικές που διανοίγονται στο μέλλον.
<P>
Για το λόγο αυτό, το πρόγραμμα ΣΩΚΡΑΤΗΣ περιλαμβάνει έρευνα και μέτρα κατάρτισης και μετεκπαίδευσης και για τους δασκάλους. Πιστεύω πως ο ΣΩΚΡΑΤΗΣ μας εγγυάται ότι η ανάγκη εκπαίδευσης που θα δημιουργηθεί στο μέλλον θα γίνει δυνατό να καλυφθεί, ότι η εκπαίδευση δε θα αγνοεί την αγορά και ότι οι γονείς, οι δάσκαλοι και οι μαθητές θα γνωρίζουν πολύ καλά τι θα απαιτείται στο μέλλον στον τομέα της εκπαίδευσης.
<P>
Έχουμε πολιτικούς που πιστεύουν ότι μπορεί κανείς με μια προσθήκη, με ένα άρθρο, με ένα νόμο να δημιουργήσει θέσεις εργασίας. Πιστεύω ότι θέσεις εργασίας μπορεί κανείς να δημιουργήσει μόνο διδάσκοντας τον άνθρωπο να παράγει αυτό το προϊόν ή να παρέχει αυτήν την υπηρεσία που την επιθυμούν οι καταναλωτές. Αυτό σημαίνει πως πρέπει στα επαγγέλματα, στην οικονομία να διδάξουμε στον άνθρωπο πώς παράγονται τα προϊόντα, πώς παρέχονται τα προϊόντα και οι υπηρεσίες που στη συνέχεια αγοράζονται από τον καταναλωτή.
<P>
Ακριβώς το πρόγραμμα ΣΩΚΡΑΤΗΣ, που ασχολείται εντατικά με την ενδοϋπηρεσιακή εκπαίδευση, έχει εδώ τεράστια πλεονεκτήματα, όπως ακριβώς και το πρόγραμμα LEONARDO. Μπορούν με απλό τρόπο να διδάξουν στούς ανθρώπους αυτά που χρειάζονται για να είναι σε θέση να καλύψουν τις ανάγκες του μέλλοντος. Αλλά και τα μελλοντικά γεγονότα όπως το Ευρώ και η διεύρυνση της ΕΕ προς την ανατολή είναι σημαντικά βήματα για τα οποία πρέπει να ενημερώσουμε τους δασκάλους μας, τους μαθητές μας, τους ενήλικες. Γι' αυτό είναι η δια βίου μάθηση και μαζί το πρόγραμμα LEONARDO πολύ σημαντικά για το μέλλον μας και πρέπει να τους δοθεί απόλυτη προτεραιότητα.

<SPEAKER ID=63 LANGUAGE="EN" NAME="Morgan">
Κύριε Πρόεδρε, με τις νέες σοσιαλιστικές κυβερνήσεις που προκύπτουν ανά την Ευρώπη, η έμφαση στην ιδέα μιας Ευρώπης για τους ανθρώπους κρίνεται ιδιαίτερα σημαντική. Κανένα πρόγραμμα δεν προβάλλει περισσότερο την ιδέα της Ευρώπης για τους ανθρώπους περισσότερο από το SOCRATES -εκτός ίσως από την εθελοντική υπηρεσία για την οποίαν μόλις συζητήσαμε. Χιλιάδες φοιτητές και μαθητές σε ολόκληρη την Ευρωπαϊκή Ένωση έχουν την δυνατότητα να συμμετέχουν σε προγράμματα ανταλλαγής και να γνωρίσουν τους συμπολίτες τους. Γι' αυτό και πριν από δυόμισυ χρόνια, δεν είμαστε ικανοποιημένοι με το ποσόν που είχε εισηγηθεί το Συμβούλιο και, κατά τη διάρκεια των νομοθετικών διαβουλεύσεων, ζητήσαμε να επανέλθουμε στο σημείο αυτό για να ξαναδούμε τα οικονομικά.
<P>
Η Επιτροπή Πολιτισμού, Νεότητας, Παιδείας και Μέσων Ενημέρωσης πιστεύει ακράδαντα ότι, προκειμένου να δικαιωθεί αυτό το πρόγραμμα, είναι αναγκαία μια ουσιαστική αύξηση στην χρηματοδότηση. Το 1994, είδαμε να μεγαλώνει ο αριθμός των κρατών μελών της ΕΕ και το δικαίωμά τους να αιτούνται χρηματοδοτήσεις, αλλά μόλις τώρα πρόκειται να γίνει αισθητή η επιρροή των εκστρατειών πληροφόρησης που πραγματοποιήθηκαν το 1995 και 1996. Μόλις τώρα, για πρώτη φορά, ορισμένες περιοχές, από αυτές που αφορά το πρόγραμμα, πρόκειται να καταστούν πλήρως διαθέσιμες.
<P>
Επιπλέον, υφίσταται μια αυξημένη ζήτηση στα διάφορα προγράμματα, λόγω εταιρικών σχέσεων οι οποίες αναπτύχθηκαν σαν αποτέλεσμα του Ευρωπαϊκού Έτους Ισόβιας Εκμάθησης, το οποίο ήταν ιδιαίτερα επιτυχές σε ολόκληρη την Ευρωπαϊκή Ένωση. Δεν πρέπει μάλιστα να ξεχνάμε τις παρατηρήσεις της τελικής έκθεσης της ομάδας δράσης για το εκπαιδευτικό λογισμικό και τα πολυμέσα. Όλα αυτά τα χρήματα πρέπει τώρα να βρεθούν εκτός του προγράμματος SOCRATES.
<P>
Τί γίνεται αν δεν βρεθεί η χρηματοδότηση; Θεωρητικά, υπάρχει διαθέσιμη μια μη επιστρεπτέα ενίσχυση 5.000 ECU ετησίως για κάθε φοιτητή, αλλά αν όλοι οι επιλεγόμενοι φοιτητές λάβουν τα χρήματα που ζήτησαν, το ποσό αυτό δεν θα ανέλθει, στην πραγματικότητα, παραπάνω από 75 ECU μηνιαίως ανά φοιτητή. Αυτό είναι απαράδεκτο. Σίγουρα δεν θα υπάρχει πρόβλημα για το πώς να ξοδευτούν τα χρήματα. Το πρόγραμμα έχει υπερβεί τέσσερεις φορές τα όρια εγγραφής του και έχει περιοριστεί στις δημοσιονομικές κατευθυντήριες γραμμές όπου αποτελεί προτεραιότητα. Θα παραμείνει φυσικά πρώτο θέμα στην ημερήσια διάταξη.

<SPEAKER ID=64 LANGUAGE="PT" NAME="Vaz da Silva">
Κύριε Πρόεδρε, κυρία Επίτροπε, αγαπητοί συνάδελφοι, η Ευρώπη δεν έχει μέλλον εάν δεν μεταχειρισθεί με κάθε προσοχή τις νέες γενιές της. Δεν χρησιμεύει σε τίποτε το ενιαίο νόμισμα, η ελεύθερη κυκλοφορία και η κοινή ασφάλεια, εάν δεν υπάρχουν άνθρωποι που θέλουν και μπορούν να οικοδομήσουν, με όλα αυτά, έναν ειρηνικό κόσμο και μία καλύτερη ζωή.
<P>
Το ΣΩΚΡΑΤΗΣ είναι ένα Πρόγραμμα που, στηριγμένο στην αναμφισβήτητη επιτυχία των πανεπιστημιακών ανταλλαγών ΕΡΑΣΜΟΣ, επιτρέπει σε έναν αυξανόμενο αριθμό φοιτητών και καθηγητών να ανταλλάσσουν εμπειρίες, να αντιπαραβάλλουν γνώσεις, δημιουργώντας μία Ευρωπαϊκή Κοινότητα του πνεύματος και του συναισθήματος.
<P>
Γνωρίζουμε ότι δεν είναι σωτήρια ούτε διαρκής η ύπαρξη μίας μοναδικής παγκόσμιας υπερδύναμης. Η Ευρώπη είναι υποχρεωμένη να ανταποκριθεί στην πρόκληση και να καταλάβει τη θέση που της αρμόζει, προς το συμφέρον της ισορροπίας αυτής της νέας διεθνοποιημένης κοινωνίας. Η 'Ενωση δεν μπορεί να συνεχίσει ούτε μία ημέρα να είναι ένας οικονομικός γίγαντας και ένας κοινωνικός, πολιτικός και πολιτιστικός νάνος.
<P>
Γι'αυτό, πρέπει όχι μόνο να διατηρήσουμε αλλά και να αναπτύξουμε σε μεγάλο βαθμό, χρόνο με το χρόνο, το ΣΩΚΡΑΤΗΣ και τη νέα ευρωπαϊκή εθελοντική υπηρεσία, το φυσικό συμπλήρωμά του. Αυτά και μόνον αυτά μπορούν να αλλάξουν νοοτροπίες και στάσεις. Αυτά και μόνον αυτά μπορούν να αναστρέψουν την επικίνδυνη τάση προς τον αυτισμό, τον ατομικισμό και τον καταναλωτισμό που μας φθείρει και μας υποβαθμίζει.
<P>
Το ΣΩΚΡΑΤΗΣ, κύριε Πρόεδρε, είναι μία επιτυχημένη ιστορία. Ποια τύφλωση επιτρέπει ακόμη και η μηδενική αύξηση, που προτείνεται στον προϋπολογισμό του 1998, να πρέπει να έχει αποσπασθεί με τα δόντια από τη θαρραλέα εισηγήτριά μας, την Doris Pack;
<P>
Νοιώθω τον πειρασμό, κύριε Πρόεδρε, να προτείνω ένα ειδικό πρόγραμμα ΣΩΚΡΑΤΗΣ για πολιτικούς ιθύνοντες. 'Ισως έπειτα να μπορέσουμε να δούμε πιο καθαρά τις προτεραιότητες αυτής της Ευρώπης που λέμε ότι την αγαπάμε αλλά δεν ξέρουμε να την οικοδομήσουμε.

<SPEAKER ID=65 NAME="Cresson">
Κύριε Πρόεδρε, κυρίες και κύριοι Βουλευτές, θα ήθελα κατ' αρχάς να ευχαριστήσω το Σώμα που τόσο γρήγορα ασχολήθηκε με αυτήν την πρόταση της Επιτροπής, η οποία ψηφίστηκε μόλις πριν από τρεις μήνες. Αυτό μαρτυρεί την καθοριστική σας απόφαση ανάληψης ευθυνών υπέρ του προγράμματος.
<P>
Κατά την ψήφησή του, πριν από δυο χρόνια περίπου, το πρόγραμμα αυτό έτυχε ισχυρής υποστήριξης εκ μέρους σας. Σήμερα θα ήθελα να ευχαριστήσω ιδιαίτερα την κ. Pack για την εξαιρετική της έκθεση, και την κ. Duhrkop, η οποία στήριξε αυτό το φάκελο στην Επιτροπή Προϋπολογισμών.
<P>
Το κοινοτικό πρόγραμμα Σωκράτης είναι πράγματι ουσιατικό για την οικοδόμηση τής «ένωσης της γνώσης», την οποία όλοι ευχόμαστε.
<P>
Φυσικά, θα ήταν προτιμότερο να μπορεί κανείς να εκφράζεται ενώπιον ενός πιο ήσυχου ακροατηρίου και όπου όλοι θα ήταν καθιστοί.

<SPEAKER ID=66 NAME="Πρόεδρος">
Παρακαλώ τους αξιότιμους κυρίους βουλευτές να τηρήσουν ησυχία, ούτως ώστε να μπορέσουμε να ακούσουμε τις εξηγήσεις της κ. Επιτρόπου.

<SPEAKER ID=67 NAME="Cresson">
Το έχετε εξ άλλου υπενθυμίσει, το πρόγραμμα Σωκράτης προσφέρει στην Ένωση τη δυνατότα να πλησιάσει όλους τους πολίτες, και σκέφτομαι για την ακρίβεια τα περίπου 70 εκατομμύρια νέων της Κοινότητας, τα 4 εκατομμύρια εκπαιδευτικών, τα 11 εκατομμύρια φοιτητών, αλλά και όλους τους ενήλικες που αυτή τη στιγμή παρακολουθούν επιμορφοτικό ή εκπαιδευτικό πρόγραμμα.
<P>
Στο κατώφλι της Διακυβερνητικής Διάκεψης του Αμστερνταμ, στην οποία επιχειρούμε να συνενώσουμε τους Ευρωπαίους πολίτες, το πρόγραμμα Σωκράτης προσφέρει μια παραδειγματική επίδειξη της/μιας ευρωπαϊκής οικοδόμησης στην υπηρεσία των ανθρώπων.
<P>
Παίζει, επίσης, ένα καθοριστικό ρόλο στην ανάπτυξη των ανθρωπίνων ικανοτήτων, οι οποίες αποτελούν το κλειδί για την εκ νέου κατάκτηση θέσεων εργασίας, της οικονομικής ανταγωνιστικότητάς μας και της ανάπτυξής μας. Τέλος, αποτελεί ένα σημαντικό σημείο στήριξης για την διαδικασία διεύρυνσης της Κοινότητας, αφού προσφέρει/ανοίγει στην Κύπρο και στις συνδεδεμένες χώρες της κεντρικής και ανατολικής Ευρώπης προγράμματα που προετοιμάζουν τόσο τους πολίτες τους όσο και τα όργανά τους στο ραντεβού τους με την ένταξη.
<P>
Επίσης αρμόζει να υπογραμμιστεί ότι αυτά τα αποτελέσματα πετυχαίνονται με ένα εξαιρετικά χαμηλό κόστος. Πράγματι, λαμβάνοντας υπόψη την αύξηση του κονδύλιο χρηματοδότησης που προβλέπεται από την Επιτροπή, το πρόγραμμα Σωκράτης αντιπροσωπεύει μόνο το 0, 2 % του προϋπολογισμού της Κοινότητας για το 1998. Και για το λόγο αυτό και εξ αιτίας της σπουδαιότητάς του, η Επιτροπή, όπως και εξ άλλου το Ευρωπαϊκό Κοινοβούλιο, μετάνιωσε για το ύψος του κονδύλιο χρηματοδότησης που ψηφίστηκε πριν από δυο χρόνια και το οποίο, όπως θα το θυμόσαστε, ανταποκρινόταν πράγματι σε μια μείωση 150 εκατομμυρίων ECU σε σχέση με την αρχική μας πρόταση.
<P>
Η εμπειρία των δυο ετών που κύλησαν αποδεικνύει ότι η αρχική πρόταση της Επιτροπής δεν ήταν μόνο αντικειμενική, αλλά και ανταποκρινόταν κιόλας στο κατώτατο αναγκαίο όριο. Το πρόγραμμα εχάρη πραγματικά θερμής υποδοχής εκ μέρους της εκπαιδευτικής κοινότητας μέσα στα Κράτη μέλη. Έχουμε εδώ ένα από τα πιο δημοφιλή προγράμματα και δεν υπάρχει εκπαιδευτικό, νέο, φοιτητή ή σχολείο στα Κράτη μέλη που να μην έχει ακούσει για τα εκπαιδευτικά προγράμματα της Ευρωπαϊκής Ένωσης.
<P>
Με την πρόταση για μια αύξηση του χρηματοδοτικού κονδύλιου, ύστερα από δυο χρόνια ανάπτυξης του προγράμματος, η Κοινότητα εννοεί να ανταποκριθεί στις έκδηλες προσδοκίες των πολιτών.
<P>
Έρχομαι τώρα στις τροπολογίες που προτάθηκαν από το Κοινοβούλιο...

<SPEAKER ID=68 NAME="Πρόεδρος">
Με συγχωρείτε, έχω την εντύπωση ότι ενοχλείστε πολύ από το θόρυβο της αίθουσας, στον οποίο θα ήθελα να δώσω ένα τέλος.
<P>
Αγαπητοί μου συνάδελφοι, αν έχετε την καλοσύνη, κάνετε ησυχία. Είναι ιδιαίτερα δυσάρεστο να μιλά κανείς όταν υπάρχει θόρυβος. Το ξέρετε όλοι, διότι όλοι το έχουμε δοκιμάσει. Ευχαριστώ για την κατανόηση.

<SPEAKER ID=69 NAME="Cresson">
Εξετάζοντας, λοιπόν, τις τροπολογίες που προτάθηκαν από το Κοινοβούλιο στο σχέδιο απόφασής μας, μας είναι σαφές ότι τείνουν, οι περισσότερες από αυτές, στην ενίσχυση της επιχειρηματολογίας της Επιτροπής, η οποία ευνοεί την αύξηση, επιχειρηματολογία την οποία δεν πάψαμε να υπερασπιζόμαστε στο Συμβούλιο.
<P>
Δεν μπορώ, και πάλι, παρά να νιώθω ικανοποίηση από αυτήν τη στήριξη. Κυρίως για την πρώτη τροπολογία, η οποία εφιστά την προσοχή μας στο Λευκό Βιβλίο και στο Πράσινο Βιβλίο, καθώς και στην προτεραιότητα του προϋπολογισμού, την οποία το Ευρωπαϊκό Κοινοβούλιο αναγνωρίζει στο εκπαιδευτικό πρόγραμμα. Επιλέγουμε φυσικά αυτή την τροπολογία. Υιοθετούμε επίσης τη δεύτερη τροπολογία, η οποία ενισχύει τις επιχειρηματολογίες της Επιτροπής που αφορούν στις συνέπειες του χρηματιστικού καθεστώτος ή μιας υπερβολικά μικρής αύξησης, η οποία θα επέφερε τη διαρκή μείωση του κόστους της συμφωνημένης στήριξης. Η παρούσα τροπολογία επιλέγεται λοιπόν ύστερα από μια ελαφρά τροποποίησή της, ώστε να εξισορροπείται καλύτερα η ανάλυση της επίδρασης μιας απόρριψης της αύξησης. Αυτό ισχύει και για την τρίτη τροπολογία.
<P>
Στην έκθεση, τη σχετική με τα κίνητρα, η Επιτροπή εφιστά την προσοχή μας στο ζήτημα της πιθανής επίδρασης του προϋπολογισμού στα ιδρύματα των Κρατών μελών, στο άνοιγμα του προγράμματος Σωκράτης στις συνδεδεμένες χώρες της κεντρικής και ανατολικής Ευρώπης και στην Κύπρο. Η τροπολογία λοιπόν επιλέγεται με κάποια μικρή τροποποίηση στην σύνταξή της. Εξάλλου, να προσθέσω ότι τα κράτη της κεντρικής και της ανατολικής Ευρώπης μπορούν να επωφεληθούν από το πρόγραμμα PHARE. Πράγματι, αν το κόστος που συνδέεται απευθείας με τη συμμετοχή αυτών των νέων χωρών αναλαμβάνεται από τις ίδιες τις συνεισφορές τους, η συνεργασία μαζί τους θα μπορούσε να μεταφράζεται για τα όργανα των Κρατών μελών ως σημαντικό επιπλέον κόστος. Η τροπολογία θα τροποποιηθεί, ελαφρά ωστόσο, έτσι ώστε να λάβει υπόψη της ότι το άνοιγμα του προγράμματος δε βρίσκεται ακόμα σε ισχύ, αφού προβλέπεται για το δεύτερο εξάμηνο του 1997.
<P>
Σε ό, τι αφορά στην τέταρτη τροπολογία, η Επιτροπή εκτιμά ότι η συμπεριλαμβανόμενη επιχειρηματολογία έχει ήδη ληφθεί υπόψη στις τροπολογίες 2 και 3 και, κατά συνέπεια, δε θα την επιλέξει. Η πέμπτη τροπολογία εισάγει στα πλαίσια του προϋπολογισμού μια ορθή σύσταση, η οποία επιτρέπει τη χρηματοδότηση της προτεινόμενης αύξησης στο σχέδιο απόφασης που έχει υποβληθεί από την Επιτροπή. Θα επιλεγεί λοιπόν με μια μικρή συντακτική τροποποίηση.
<P>
Αντιθέτως, παρότι ενισχύει την επιχειρηματολογία της, ευνοώντας μια αύξηση του κονδύλιου χρηματοδότησης, η Επιτροπή δεν είναι, σ' αυτή τη φάση, σε θέση να επιλέξει την έκτη τροπολογία, τη σχετική με την αύξηση του συμπληρωματικού ποσού πληρωμής. Εκτιμά ότι πράγματι, στο πλαίσιο του τωρινού προϋπολογισμού, της είναι δύσκολο να προτείνει ένα πιο σημαντικό ποσό πληρωμής. Ωστόσο, για το έτος 1998, η Επιτροπή έχει προτείνει για το πράγραμμα Σωκράτης αύξηση 11 % σε σχέση με το 1997, και αυτό το 11 % τοποθετείται παράλληλα με την αύξηση των εσωτερικών πολιτικών, οι οποίες αγγίζουν μόλις το 0, 5 %. Έχουμε λοιπόν παράλληλα μια αύξηση του συνόλου των εσωτερικών πολιτικών της τάξεως του 0, 5 %, και μια αύξηση του προγράμματος Σωκράτης της τάξεως του 11 %, την οποία θα πρέπει επίσης να συγκρίνουμε με την αύξηση των πολιτικών για την εκπαίδευση, την επιμόρφωση και τη νεότητα, η οποία ξεπερνά μόλις το 6 %. Εν ολίγοις: 0, 5 % για τις εσωτερικές πολιτικές, 6 % για τις πολιτικές της εκπαίδευσης, της επιμόρφωσης, της νεότητας και 11 % για το πρόγραμμα Σωκράτης. Βεβαίως δεν είναι τέλειο, αλλά αυτοί οι αριθμοί δείχνουν μια θέληση για ώθηση του προγράμματος Σωκράτης.
<P>
Φυσικά, έχω απόλυτη συνείδηση της απογοήτευσης που μπορεί να προκαλεί αυτή η απάντηση στα μέλη του Κοινοβουλίου που αγωνίστηκαν, όπως και εμείς εξ άλλου, ώστε να αποκτήσει το πρόγραμμα ένα κονδύλιο χρηματοδότησης πιο σύμφωνο με τις προοπτικές ανάπτυξης και τις προσδοκίες των συμπολιτών μας.
<P>
Αντιθέτως, μπορώ να σας διαβεβαιώσω για όλο το ενδιαφέρον το οποίο η Επιτροπή θα δείξει στα αποτελέσματα των αποφάσεών σας. Η στήριξή σας στο κοινοτικό πρόγραμμα στους τομείς της εκπαίδευσης θα έχει πράγματι πολύ σημαντική επίδραση στο πρόγραμμα Σωκράτης, έτσι όπως είναι τώρα διαμορφωμένο, και θα εξακολουθεί να επιδρά κατά την διαμόρφωση των δράσεών μας πέραν του 2000. Είναι γεγονός ότι αυτή την εποχή αρχίζει η εργασία πάνω στην αντίληψη των κοινοτικών προγραμμάτων της επόμενης γενιάς και οι σχεδιαστές θα λάβουν υπόψη τους, στο μέτρο του δυνατού, τις υποδείξεις σας.
<P>
Θα ήθελα να υπογραμμίσω σε ποιο βαθμό η εποχή μας είναι καθοριστική, εφ' όσον αυτή η εργασία πραγματοποιείται τη στιγμή που εμφανίζονται νέες χρηματιστικές προοπτικές. Η ανάληψη ευθυνών εκ μέρους σας για την οικονομική ενίσχυση του προγράμματος Σωκράτης αντιπροσωπεύει μια στράτευση και ένα πολύ σαφές πολιτικό μήνυμα σε ό, τι αφορά τις δικές σας προτεραιότητες δράσης για την αυριανή Ευρώπη. Εκτιμώ αυτό το μήνυμα ως ένα ισχυρό δείγμα ενθάρρυνσης και γι' αυτό σας ευχαριστώ.
<P>
(Χειροκροτήματα)

<SPEAKER ID=70 NAME="Πρόεδρος">
Τα χειροκροτήματα του Σώματος δείχνουν σε ποιό βαθμό καθένας και καθεμία σας άκουσε με προσοχή, κυρία Επίτροπε. Σας ευχαριστώ.
<P>
Η συζήτηση έληξε.
<P>
Προχωρούμε τώρα στην ψηφοφορία

<CHAPTER ID=4>
Ψηφοφορίες
<SPEAKER ID=71 NAME="Πρόεδρος">
Αγαπητοί μου συνάδελφοι, θα προχωρήσουμε στις ψηφοφορίες. Όπως αντιληφθήκατε, η κατάσταση είναι λίγο δύσκολη. Έχουμε πολλές ψηφοφορίες. Έχετε μπροστά σας έγγραφα 30 περίπου σελίδων.
<P>
Θα σας κάνω δυο προτάσεις. Η πρώτη, να ψηφίσουμε έως τη 1.30μμ. και η δεύτερη αφορά στην αναβολή της έκθεσης Fontaine για το βράδυ. Η εισηγήτρια μού είπε ότι δεν έχει καμιά αντίρρηση να ψηφιστεί απόψε, παρότι περιέχει μια νομοθετικό ψήφισμα.
<P>
Εκθεση (Α4-0173/97) του κ. Sturdy, εξ ονόματος της Επιτροπής Γεωργίας και Ανάπτυξης της Υπαίθρου επί των δεκαέξι προτάσεων κανονισμού του Συμβουλίου για τον καθορισμό των τιμών των γεωργικών προϊόντων και ορισμένα συναφή μέτρα 1997-1998 ( COM(97)0089 - C4-0114/97έως C4-0129/97-970087(CNS) έως 97/0089(CNS), 97/0091(CNS) έως 97/0094(CNS) - 97/0096(CNS) έως 97/0102(CNS), 97/0905(CNS) και 97/0906(CNS) )

<SPEAKER ID=72 LANGUAGE="DE" NAME="Bφge">
Κυρία Πρόεδρε, ίσως μπορώ να διευκολύνω λίγο τη ροή του χρόνου με το αίτημα της ομάδας του Ευρωπαϊκού Λαϊκού Κόμματος σχετικά με την έκθεση Sturdy. Θα ήθελα να ζητήσω εξ ονόματος της ομάδας μου να αναβληθεί η ψηφοφορία γι' αυτήν την έκθεση. Θα ήθελα να το αιτιολογήσω αυτό με τρεις φράσεις. Η Επιτροπή Γεωργίας αποφάσισε, όταν ψήφισε για την έκθεση Sturdy, ένα ισοσκελισμένο πακέτο σχετικά με τις προτάσεις για τις τιμές των γεωργικών προϊόντων. Βέβαια αυτό το πακέτο περιέχει στο συνολικό ποσό πρόσθετο κόστος περίπου 170 εκατ. ECU. Αυτό είναι φυσικά ένα πρόβλημα ενόψει των δημοσιονομικών πιέσεων που αντιμετωπίζουμε κι εμείς εδώ.
<P>
Παράλληλα με αυτές τις ψηφοφορίες εκτυλίσσεται η διαδικασία ad hoc για τον προϋπολογισμό του 1998 και διαφαίνεται η πιθανότητα εξεύρεσης αντισταθμιστικού ποσού πολύ άνω των 170 εκατ. ECU. Για να ξεκαθαρίσουμε την εκτίμηση αυτή της ουδετερότητας του προϋπολογισμού προτείναμε για κάθε ψήφισμα νομοθετικού περιεχομένου τις τροποποιήσεις 31-46, που για τυπικούς λόγους κρίθηκαν μη αποδεκτές. Δεδομένων όλων αυτών θα θέλαμε να σας προτείνουμε να λάβει χώρα η ψηφοφορία για την έκθεση Sturdy σε συνδυασμό με την έκθεση για τη διαδικασία ad hoc, ώστε να εξασφαλιστεί επίσης η δημοσιονομική ακεραιότητα αυτού του Κοινοβουλίου. Σας παρακαλώ για τη συγκατάθεσή σας.

<SPEAKER ID=73 NAME="Πρόεδρος">
Κύριε Boge, αν κατάλαβα καλά, ζητάτε την εφαρμογή του άρθρου 131 του κανονισμού. Είναι κανένας ομιλητής κατά αυτής της πρότασης;

<SPEAKER ID=74 LANGUAGE="IT" NAME="Fantuzzi">
Κυρία Πρόεδρε, η σοσιαλιστική ομάδα δεν ξεγελιέται από την ψεύτικα αυστηρή στάση του ΕΛΚ. Στην πραγματικότητα, εάν προκύπτει ένα πρόβλημα ουδετερότητας του προϋπολογισμού στο θέμα των αγροτικών τιμών, αυτό οφείλεται στη σοβαρή αντίφαση που υπάρχει μεταξύ των δύο εκθέσεων Sturdy και Funk. Θέλω να υπενθυμίσω στους συναδέλφους της Ολομέλειας ότι η ουσιαστική πλευρά των αγροτικών τιμών θα αποφασισθεί όχι με την έκθεση Sturdy, αλλά με την έκθεση Funk, και ότι συνεπώς είναι στενά συνδεδεμένες μεταξύ τους.
<P>
Καλώ τους συναδέλφους να υπερψηφίσουν τις τροπολογίες αριθ. 24 και 26 της σοσιαλιστικής ομάδας όσον αφορά την έκθεση Funk: πρόκειται για δύο τροπολογίες, που χωρίς να αδικούν σοβαρά τους αγρότες, προβλέπουν την εξοικονόμηση 500 εκατ. Ecu επί του προϋπολογισμού του 1998. Καλύπτεται in abundantiam η ενδεχόμενη μη ουδετερότης του προϋπολογισμού για τις αγροτικές τιμές στην έκθεση Sturdy. Πιστεύω συνεπώς ότι δεν υπάρχουν επιχειρήματα για την αναβολή. Θα ήταν λογικό να αναπεμφθούν και οι δύο εκθέσεις ώστε να επανασυζητηθεί το θέμα, αλλά εφόσον αυτό δεν γίνεται, πιστεύω ότι δεν είναι δυνατό. Εάν υπάρχει ένας τομέας στον οποίο μπορούν να εξοικονομηθούν πόροι στη γεωργία, είναι ακριβώς ο τομέας των αροτραίων ο οποίος καλύπτει το 40 % της αγροτικής δαπάνης. Με την έκθεση Funk χάσαμε την ευκαιρία να παρέμβουμε σε αυτό τον αξιόλογο τομέα. Συνεπώς, περισσότερο από ουδετερότητα του προϋπολογισμού, η θέση του ΕΛΚ αποκαλύπτει, κατά τη γνώμη μου, σοβαρή πολιτική μεροληψία.
<P>
( Το Σώμα απορρίπτει την πρόταση αναβολής της ψηφοφορίας )
<P>
(Με διαδοχικές ψηφοφορίες, το Σώμα εγκρίνει τα δεκαέξι σχέδια ψηφίσματος νομοθετικού περιεχομένου)

<SPEAKER ID=75 NAME="Lulling">
. Ευχαριστώ, αγαπητοί μου συνάδελφοι, για τη μαζική ψήφο σας υπέρ της έκθεσής μου. Προχθές, κυρία Πρόεδρε, ο επίτροπος Fischler δήλωσε εδώ ότι αρνούνταν να λάβει υπόψη τις είκοσι από τις εικοσιδύο τροπολογίες στην ιδιαίτερα ωραιοποιημένη πρότασή του. Οι δύο αυτές τροπολογίες δεν είναι στην ουσία παρά καθαρά τυπικές. Η πρώτη μου αντίδραση στη στάση αυτή, που αγνοεί προκλητικά τις προτάσεις που εγκρίναμε εδώ πριν από δυόμισι χρόνια για άμεσες ενισχύσεις προκειμένου να σωθεί η ευρωπαϊκή μελισσοκομία, ήταν να ζητήσω την εκ νέου παραπομπή στην αρμόδια επιτροπή. Καθώς όμως εγκρίνατε με συντριπτική πλειοψηφία την έκθεσή μου, και για να μη χαθεί περισσότερος χρόνος σε άγονες συζητήσεις με την Επιτροπή, δεδομένης της στάσης της, απευθύνομαι στο Συμβούλιο Υπουργών και ελπίζω ότι το Συμβούλιο δε θα αγνοήσει τις προτάσεις μας, προτάσεις που το Κοινοβούλιο αυτό διαμόρφωσε μετά από ώριμη σκέψη σε διάστημα δώδεκα ετών, και θα τους επιφυλάξει ευνοϊκή υποδοχή.
<P>
(Χειροκροτήματα) Κυρία Πρόεδρε, με αυτό το πνεύμα είναι που σας ζητώ να εγκρίνετε το σχέδιο ψηφίσματος νομοθετικού περιεχομένου.
<P>
(Χειροκροτήματα)
<SPEAKER ID=76 NAME="Πρόεδρος">
Πολύ καλά, κυρία Lulling. Θα θέσω σε ψηφοφορία το σχέδιο ψηφίσματος νομοθετικού περιεχομένου, προηγουμένως όμως απευθύνομαι στην κ. Cresson για να τη ρωτήσω μην τυχόν ο επίτροπος Fischler το ξανασκέφτηκε κατά τη διάρκεια της νύχτας.
<P>
(Γέλια)

<SPEAKER ID=77 NAME="Cresson">
. Δυστυχώς, δεν είχα την ευκαιρία να συναντήσω τον επίτροπο Fischler σήμερα το πρωί για να μάθω αν το είχε σκεφτεί χθες τη νύχτα, εάν έχω όμως νέες πληροφορίες, θα σας τις γνωστοποιήσω.

<SPEAKER ID=78 NAME="Πρόεδρος">
Πιστεύω ότι θα του μεταφέρετε τη δυσαρέσκεια του Σώματος. Λυπάμαι φυσικά και για την απουσία του Συμβουλίου. Θέτω σε ψηφοφορία το σχέδιο ψηφίσματος νομοθετικού περιεχομένου.
<P>
(Το Σώμα εγκρίνει το σχέδιο ψηφίσματος νομοθετικού περιεχομένου)

<SPEAKER ID=79 NAME="Πρόεδρος">
Σε αυτήν την κοινή πρόταση ψηφίσματος, δεν έχω τροπολογίες, έχω όμως μία αίτηση για επανόρθωση λάθους που θα μας υποβάλει ο κ. Jarzembowski και, στη συνέχεια, μία προφορική τροπολογία στην παράγραφο 4 που θα μας προτείνει ο κ. Cornelissen.

<SPEAKER ID=80 LANGUAGE="DE" NAME="Jarzembowski">
Κυρία Πρόεδρε, αποφασίσαμε να κάνουμε και τα δύο μαζί για να μη χάσουμε πολύ χρόνο. Ως διόρθωση, θα ήθελα στο γράμμα d να διαγραφεί η αναφορά στη συνεδρίαση του Συμβουλίου Τουρισμού, γιατί αυτή δεν έγινε ποτέ. Αυτό είναι επίσης ένα τεχνικό πρόβλημα. Παρακαλούμε, αν δεν διαφωνεί κανείς από το Σώμα, στην παράγραφο 4 να αντικατασταθούν οι λέξεις to take into account από to adopt without further delay . Aυτό είναι το προφορικό μας αίτημα!

<SPEAKER ID=81 NAME="Πρόεδρος">
Υπάρχουν αντιρρήσεις στις προτάσεις αυτές του κ. Jarzembowski; Δεν υπάρχουν. Θέτω λοιπόν σε ψηφοφορία το σύνολο της πρότασης ψηφίσματος, όπως αυτή διορθώθηκε.
<P>
(Το Σώμα εγκρίνει το σχέδιο ψηφίσματος)

<SPEAKER ID=82 LANGUAGE="IT" NAME="Tamino">
Κυρία Πρόεδρε, παρεμβαίνω σύντομα μόνο για να υπενθυμίσω ότι, και εφέτος, η Ομάδα των Πράσινων και πολλοί άλλοι βουλευτές είχαν παρουσιάσει τροπολογίες θέλοντας να υπενθυμίσουν ότι η Ευρωπαϊκή Ένωση εξακολουθεί να χρηματοδοτεί, μέσω των αγροτικών τιμών των βοοειδών, και τις ταυρομαχίες. Επειδή θεωρούμε ότι η χρηματοδοτηση αυτή έρχεται σε τελεία αντίφαση με το ίδιο το πνεύμα της Συνθήκης, με το κοινό αίσθημα ενός μεγάλου τμήματος της ευρωπαϊκής κοινότητας, θεωρούμε ότι δεν είναι δυνατό να συνεχίζουμε να τροφοδοτούμε αυτό το είδος του βίαιου θεάματος, που είναι αντιπαιδαγωγικό για τους θεατές και σκληρό γαι τα ζώα που το υφίστανται.
<P>
Γι αυτούς τους λόγους, ήδη από πέρυσι το Ευρωπαϊκό Κοινοβούλιο είχε εκφρασθεί, τουλάχιστον με μία αιτιολογική σκέψη, εναντίον αυτού του ενδεχομένου, αφήνοντας στην Επιτροπή και στο Συμβούλιο την ευθύνη της εξεύρεσης μεθόδων για την αντιμετώπιση της ανάρμοστης αυτής πρακτικής. Δεν έγινε τίποτε. Γι αυτούς τους λόγους έχουν εκ νέου κατατεθεί τροπολογίες και εγώ, εκ μέρους της Ομάδας των Πράσινων, υποστηρίζω τις εν λόγω τροπολογίες, έστω κι αν δυστυχώς η Ολομέλεια δεν θεώρησε σκόπιμο να ακολουθήσει τις υποδείξεις μας.

<SPEAKER ID=83 NAME="Ahlqvist, Theorin και Wibe">
 - (SV) Απέχουμε την ψηφοφορία γι&#x02BC;αυτή την έκθεση, καθώς θεωρούμε ότι η κοινή αγροτική πολιτική πρέπει να μεταρρυθμιστεί εκ βάθρων. Η σημερινή πλήρως ρυθμιζόμενη αγροτική πολιτική είναι γραφειοκρατική, αναποτελεσματική και από πλευράς της πολιτικής της κατανομής κατακριτέα. Ελπίζουμε και θα κάνουμε τα πάντα για να υλοποιηθεί μία δραστική μεταρρύθμιση της αγροτικής πολιτικής το 1999.

<SPEAKER ID=84 NAME="Holm">
 - (SV) Όσον αφορά την πρόταση νομοθετικής πράξης υπ. αριθ. 9 αναφορικά με τα ενήλικα βοοειδή διαπίστωσα με μεγάλη απογοήτευση ότι το Ευρωκοινοβούλιο δεν έκανε αποδεκτή την τροπολογία που αφορά τις ταυρομαχίες. Δεν μπορώ να καταλάβω πως μπόρεσε το Ευρωκοινοβούλιο να εγκρίνει το να μπορεί να διοχετευθεί η αγροτική βοήθεια της ΕΕ σε ζώα που χρησιμοποιούνται σε ταυρομαχίες. Αυτός ο παράλογος, βάρβαρος τρόπος να αντιμετωπίζονται τα ζώα δεν θα πρέπει κατά την άποψή μου να λάβει οικονομική βοήθεια. Προσωπικά υποστήριξα φυσικά τις τροπολογίες που αναφέρονταν σ&#x02BC;αυτό.

<SPEAKER ID=85 NAME="Martinez">
.Στο Ευρωπαϊκό Κοινοβούλιο υποβλήθηκαν δεκαέξι κανονισμοί σχετικά με τον καθορισμό των γεωργικών τιμών για το 1998. Το γενικότερο πλαίσιο, στο οποίο εντάσσεται αυτή η ετήσια τελετουργία του γεωργικού τομέα που έχει γίνει σήμερα πολύ μονότονη, συνοψίζεται σε τρεις χρονολογίες:
<P>
1999 το ενιαίο νόμισμα και το «πακέτο του τρίτου έτους» στον πενταετή προγραμματισμό του προϋπολογισμού. 2000 και το ξεκίνημα των διαπραγματεύσεων στον Παγκόσμιο Οργανισμό Εμπορίου. 2002 τέλος, με την αρχή της διεύρυνσης προς ανατολάς.
<P>
Τα τρία αυτά ορόσημα, τρεις βίαιες αναταράξεις, ενισχύουν τη στενή οπτική της Επιτροπής, την οπτική ενός λογιστή προσκολλημένου σε μία πολιτική λιτότητας και περιορισμού των παροχών. Έτσι εξηγείται το πάγωμα των γεωργικών τιμών για το 1998, με τη μείωση των αντισταθμιστικών ενισχύσεων για την πτώση των τιμών των σιτηρών και των ελαίων, καθώς και με τη μείωση των πριμοδοτήσεων για την αγρανάπαυση, με το ποσοστό της αγρανάπαυσης για το 1998 να πλησιάζει ξανά προς το 10 %, και την απειλή ενός ποσοστού εκκίνησης της τάξης του 17, 65 % να διαγράφεται.
<P>
Για να δικαιολογήσει την τακτική αυτή του περιορισμού των παροχών, η Επιτροπή επικαλείται για μία ακόμη φορά την καραμέλλα της υπερπαραγωγής και του υπερβολικού κόστους των αποθεμάτων. Οι Βρυξέλλες ξαναπροβάλλουν την ταινία καταστροφής των αρχών της δεκαετίας του 1990, επισείοντας την απειλή ενός αποθέματος σιτηρών της τάξης των 58 εκατομμυρίων τόννων το 2005, με πρόσχημα μία καλή εσοδεία 202 εκατομμυρίων τόννων την περίοδο 1996-1997, εκ των οποίων 60 εκατομμύρια τόννοι στη Γαλλία.
<P>
Ωστόσο, ξεχνά προφανώς η Επιτροπή να αναφέρει ότι τα παγκόσμια αποθέματα βρίσκονται σε ιδιαίτερα χαμηλό επίπεδο, με 40 ημέρες κατανάλωσης παγκοσμίως. Είναι άλλωστε γεγονός ότι, προκειμένου να διασφαλιστεί ο εφοδιασμός της ευρωπαϊκής αγοράς, επιβλήθηκε στις εξαγωγές φόρος 15 ECU ανά τόννο.
<P>
Θα πίστευε κανείς ότι επιστρέφουμε στην εποχή λίγο πριν τη Γαλλική Επανάσταση, όταν προκαλούνταν τεχνητή έλλειψη στα σιτηρά για να αποκομίσουν κάποιοι κέρδη.
<P>
Θα λέγαμε ότι η λογική λύση θα ήταν να καταργηθεί τόσο η έκτακτη, όσο και η τακτική αγρανάπαυση.

<SPEAKER ID=86 NAME="Souchet">
Το πακέτο τιμών προκύπτει από το σχέδιο προϋπολογισμού του τμήματος εγγυήσεων του ΕΓΤΠΕ. Ενώ η κατευθυντήρια γραμμή προέβλεπε ως ανώτατο όριο για τις δαπάνες τα 43.267 εκατ. ECU, ο προβλεπόμενος προϋπολογισμός για την επόμενη περίοδο ανέρχεται μόλις στα 41.009 εκατ. ECU, μία αύξηση δηλαδή της τάξης του 0, 5 % σε σχέση με τον τρέχοντα προϋπολογισμό για το γεωργικό τομέα.
<P>
Τα περισσότερα από τα κράτη μέλη εφαρμόζουν πολύ αυστηρούς περιορισμούς δαπανών προκειμένου να επιτύχουν τα κριτήρια σύγκλισης που προβλέπονται από τη συνθήκη για την Ευρωπαϊκή Ένωση και αποτελούν προϋπόθεση για τη συμμετοχή στην οικονομική και νομισματική ένωση. Οι αγρότες συνεισφέρουν έτσι με ποσό που ανέρχεται στα 2.258 εκατ. ECU στην εισαγωγή του ενιαίου νομίσματος, λαμβάνοντας υπόψη μόνο τον προϋπολογισμό του τμήματος εγγυήσεων του ΕΓΤΠΕ.
<P>
Η Επιτροπή προτείνει λοιπόν ένα πακέτο τιμών που μπορεί να συνοψιστεί σε ένα πάγωμα των τιμών και μία μείωση των ενισχύσεων (περικοπή των μηνιαίων αυξήσεων στις τιμές παρέμβασης στα σιτηρά και στο ρύζι, καθώς και των επιδοτήσεων στην αποθεματοποίηση της ζάχαρης).
<P>
Στην πρότασή της, η Ευρωπαϊκή Επιτροπή καθιστά σαφές ότι τα μέτρα που προτείνει στα πλαίσια του πακέτου τιμών πρέπει να προσεγγίζονται από κοινού με την παλαιότερη πρότασή της για την τροποποίηση της πληρωμής των ενισχύσεων για τις αροτραίες καλλιέργειες, όπου προβλεπόταν μείωση της τάξης του 7 %, καθώς και μία περικοπή των πληρωμών, για τις εκτάσεις που τίθενται σε αγρανάπαυση, υπό το πρίσμα της εναρμόνισής τους με τις εκτάσεις στις οποίες δεν εφαρμόζεται το μέτρο. Ο στόχος είναι να εξοικονομηθούν 1.400 εκατ. ECU από τον προϋπολογισμό του γεωργικού τομέα για το 1998.
<P>
Αντί για αυτήν την αυστηρά λογιστική προσέγγιση της γεωργίας, η Ευρωπαϊκή Επιτροπή θα έπρεπε να ακολουθεί μία κοινωνική προσέγγιση του κόσμου της υπαίθρου για τον οποίο η γεωργία συνιστά την οικονομική ραχοκοκκαλιά. Από την άποψη του κοινωνικού απολογισμού, το έτος 1996 υπήρξε καταστροφικό για τον αγροτικό κόσμο: εξαφάνιση 600.000 εκμεταλλεύσεων, απώλεια 230.000 γεωργικών θέσεων εργασίας πλήρους απασχόλησης. Σε αυτούς τους ανησυχητικούς αριθμούς θα πρέπει ακόμη να προσθέσουμε τις θέσεις εργασίας που χάθηκαν στο ευρύτερο πλαίσιο της υπαίθρου, πέρα από τη γεωργία, στους τομείς του εμπορίου, της χειροτεχνίας και των δημόσιων υπηρεσιών.
<P>
Η ομάδα μας στηρίζει τις τροπολογίες που κατατέθηκαν και ψηφίστηκαν στην επιτροπή γεωργίας. Ο κ. Tillich, γενικός εισηγητής του προϋπολογισμού, κατέστησε σαφές κατά τη συζήτηση ότι σκόπευε να απορρίψει τις τροπολογίες που θα «στοίχιζαν» 140 εκατ. ECU σε έναν προϋπολογισμό του τμήματος εγγυήσεων του ΕΓΤΠΕ συνολικού ύψους 41.009 εκατ. ECU, στο όνομα της δημοσιονομικής λιτότητας και στο όνομα της εγκαθίδρυσης του ενιαίου νομίσματος.
<P>
Ελπίζουμε ότι το Συμβούλιο θα θελήσει να αλλάξει τον προσανατολισμό των προτάσεων της Επιτροπής, έτσι ώστε να δώσει τη δυνατότητα σε όσο το δυνατό περισσότερους καλλιεργητές και απασχολούμενους σε γεωργικές εργασίες να διατηρήσουν το αντικείμενο της δουλειάς τους και την απασχόλησή τους σε μία Ευρώπη που γνωρίζει μία ανησυχητική αύξηση της ανεργίας (πάνω από 12 εκατομμύρια άνεργοι).
<P>
Έκθεση Funk (Α4-0176/97)
<SPEAKER ID=87 NAME="Ahlqvist, Theorin και Wibe">
 - (SV) Διαλέξαμε να ψηφίσουμε σύμφωνα με τη γραμμή της Ομάδας των Ευρωπαίων Σοσιαλδημοκρατών και να συνταχθούμε με την πρόταση της Επιτροπής για την μείωση των αντισταθμιστικών πληρωμών για τις αροτραίες καλλιέργειες. Θεωρούμε ότι αυτό είναι το μέγιστο που μπορεί να επιτύχουμε ακριβώς τώρα. Η βασική μας τοποθέτηση όμως είναι ότι οι αγροτικές επιδοτήσεις πρέπει να μειωθούν πολύ περισσότερο απ&#x02BC;ότι συνεπάγεται η πρόταση της Επιτροπής.

<SPEAKER ID=88 NAME="Novo">
Υπερψηφίζουμε την έκθεση Funk εφόσον απορρίπτει τις βάσεις της πρότασης της Επιτροπής σχετικά με ένα σύστημα στήριξης στους παραγωγούς ορισμένων αροτριαίων καλλιεργειών. Πράγματι, η Επιτροπή επεδίωκε να αποσπάσει έσοδα με προορισμό τη χρηματοδότηση των σχεδίων επείγουσας ανάγκης για την αντιμετώπιση των συνεπειών της ΣΕΒ, με την καθυστέρηση των πληρωμών για τους ελαιούχους σπόρους και με τη μείωση των ενισχύσεων για τις καλλιέργειες σιτηρών και την απόσυρση γαιών, μέτρα που, επιπλέον, θα αποκτούσαν μόνιμο και μη αναστρέψιμο χαρακτήρα.
<P>
Από τα συμπεράσματα της έρευνας για τη ΣΕΒ έγινε δεκτό ότι η χρηματοδότηση των συνεπειών της θα έπρεπε να επιβαρύνει τον προϋπολογισμό και/ή το κράτος μέλος που είναι ο κύριος υπεύθυνος για τη διάδοση αυτής της ασθένειας. Η Επιτροπή επεδίωξε να επιτύχει αυτή τη χρηματοδότηση με οικονομίες που προκύπτουν από τη μείωση ενισχύσεων για τη γεωργία.
<P>
Επειδή απέρριψε αυτή την πρόθεση της Επιτροπής, η έκθεση Funk έλαβε τη θετική ψήφο μας. Ωστόσο, είναι ορθό να τονίσουμε ότι δεν πρέπει στο πλαίσιο της παρούσας πρότασης της Επιτροπής, ούτε στο πλαίσιο αυτής της έκθεσης, να αναλυθούν οι ενδεχόμενες αλλαγές των ενισχύσεων σχετικά με τη μελλοντική αναδιαμόρφωση της Κοινής Γεωργικής Πολιτικής, όπως οι (ευκταίες, κατά την άποψή μας) τροποποιήσεις των ενισχύσεων σε αυτές τις καλλιέργειες με στόχο να ευνοηθούν, αυξανόμενες, οι ενισχύσεις στους μικρούς αγρότες, τους αγρότες με πιο χαμηλά εισοδήματα, χωρίς εναλλακτικές λύσεις, ή που δραστηριοποιούνται σε μειονεκτικές περιοχές.

<SPEAKER ID=89 NAME="Souchet">
Η κρίση της νόσου των τρελών αγελάδων οδήγησε τόσο σε πτώση της κατανάλωσης βοείου κρέατος, όσο και σε πολύ μεγάλη μείωση των τιμών. Δεδομένης της ευθύνης της Ευρωπαϊκής Επιτροπής, έτσι όπως αυτή προκύπτει από την έκθεση της προσωρινής ερευνητικής επιτροπής, είναι εύλογη η αποζημίωση των κτηνοτρόφων από την Ευρωπαϊκή Ένωση.
<P>
Από αλληλεγγύη προς τους αγρότες, η Επιτροπή, στην αρχική της πρόταση, είχε σχεδιάσει ένα πακέτο 3 προτάσεων κανονισμού. Η πρώτη αφορούσε μέτρα για τη στήριξη του τομέα του βοείου κρέατος, η δεύτερη τη χρηματοδότηση των ενισχύσεων με μία αισθητή μείωση των ενισχύσεων για τις μεγάλες καλλιέργειες και η τρίτη διαρθρωτικά μέτρα.
<P>
Παρά τη γνωμοδότηση της Επιτροπής Προϋπολογισμών, το Ευρωπαϊκό Κοινοβούλιο αποφάσισε να εγκρίνει μόνον τα μέτρα για τη στήριξη του τομέα του βοείου κρέατος και να απορρίψει τις δύο άλλες προτάσεις κανονισμού.
<P>
Έτσι, η έκθεση του κ. Funk, που τίθεται σήμερα σε ψηφοφορία, δεν περιλαμβάνει πλέον τις δύο προτάσεις κανονισμού που απορρίφθηκαν στις 17 Σεπτεμβρίου 1996.
<P>
Η ομάδα μας είναι υπέρ των τροπολογιών που παρουσιάστηκαν και ψηφίστηκαν στην επιτροπή γεωργίας, επειδή καταργούν ή τροποποιούν ορισμένα αιτιολογικά και άρθρα που ήταν αντίθετα στα συμφέροντα των γάλλων και ευρωπαίων αγροτών. Οι προτεινόμενες περικοπές από τον προϋπολογισμό δεν επαρκούν για να αντισταθμίσουν τις ενισχύσεις προς τους κτηνοτρόφους βοείου κρέατος, δίνουν όμως τη δυνατότητα για την εξοικονόμηση 2, 4 δισεκατ. ECU από τον προϋπολογισμό του γεωργικού τομέα (βλ. έκθεση Sturdy σχετικά με το πακέτο τιμών).
<P>
Η ομάδα ΕΕ δε συμφωνεί με μία τέτοια προσέγγιση, αποκλειστικά δημοσιονομική, που δεν έχει άλλο σκοπό παρά να δώσει σε ορισμένα κράτη μέλη τη δυνατότητα να εφαρμόσουν τους περιορισμούς που συνδέονται με την εισαγωγή του ενιαίου νομίσματος.
<P>
Λυπούμαστε που οι συζητήσεις στο Κοινοβούλιο οργανώθηκαν κατά τέτοιο τρόπο ώστε να συζητηθούν μαζί οι εκθέσεις Sturdy και Funk και, έτσι, να συνδεθούν με δημοσιονομικές παρατηρήσεις.
<P>
Καθώς οι ενισχύσεις προς τους κτηνοτρόφους χρηματοδοτούνται με τη βοήθεια μίας υποτίμησης των γεωργικών τιμών και ενισχύσεων που υπερβαίνει το 1 δισεκατομμύριο ECU, δεν μπορούμε να δεχτούμε τη μείωση κατά 12, 2 % του επιπέδου των παρεμβάσεων στον τομέα του βοείου κρέατος, όπως προβλέπεται στο προσχέδιο του προϋπολογισμού του γεωργικού τομέα για το 1998.
<P>
Ένας μεγάλος αριθμός γεωργικών εκμεταλλεύσεων βρίσκονται σήμερα σε κατάσταση αβεβαιότητας. Είναι συνεπώς απαραίτητο να εφαρμόσουμε μία γεωργική πολιτική ανάκαμψης του κόσμου της υπαίθρου, και όχι μία πολιτική δημοσιονομικού περιορισμού. Καθώς οι αγρότες δεν πρόκειται να ωφεληθούν από την εισαγωγή του ενιαίου νομίσματος, εάν αυτή πραγματοποιηθεί, θα ήταν μεγάλη αδικία να χρηματοδοτήσουν την εισαγωγή αυτή.
<P>
Έκθεση Baldarelli (Α4-0189/97)
<SPEAKER ID=90 NAME="Ahlqvist, Theorin και Wibe">
 - (SV) Απέχουμε από την ψηφοφορία γι&#x02BC;αυτή την έκθεση, καθώς θεωρούμε ότι η κοινή αγροτική πολιτική πρέπει να μεταρρυθμιστεί εκ βάθρων. Η σημερινή πλήρως ρυθμιζόμενη αγροτική πολιτική είναι γραφειοκρατική, αναποτελεσματική και από πλευράς της πολιτικής της κατανομής κατακριτέα. Ελπίζουμε και θα κάνουμε τα πάντα για να υλοποιηθεί μία δραστική μεταρρύθμιση της αγροτικής πολιτικής το 1999.

<SPEAKER ID=91 NAME="Novo">
Με μία πρόταση τροποποίησης του Κανονισμού 1765/92, η Επιτροπή επεδίωκε να θεσπίσει όρια ανώτατης εγγυημένης επιφάνειας (ΑΕΕ) για την παραγωγή σκληρού σίτου που, στην Πορτογαλία, ήταν μόλις 35.000 εκτάρια.
<P>
Η έκθεση Baldarelli προτείνει αυτή η ΑΕΕ να ανέλθει, στην Πορτογαλία, σε 90.000 εκτάρια, ανώτερη από το επίπεδο ιστορικής παραγωγής (περίπου 70.000 εκτάρια), αλλά πάντα χαμηλότερη από το επίπεδο της εν δυνάμει παραγωγής (100.000 εκτάρια).
<P>
Η τροποποίηση είναι πιο θετική από αυτό που προτείνει η Επιτροπή. Σε αυτό προστίθεται το γεγονός ότι η έκθεση Baldarelli προβλέπει ένα περιθώριο πλεονάσματος του 5 % σε σχέση με την ΑΕΕ με σκοπό την ενθάρρυνση για την εγκατάσταση νέων αγροτών. Γι'αυτό και η θετική ψήφος μας.

<SPEAKER ID=92 NAME="Souchet">
Για να μπορέσω να επεξηγήσω τη θέση που υιοθέτησε η ομάδα Α-ΕΤΕ, είναι απαραίτητο να υπενθυμίσω ότι η παραγωγή σκληρού σιταριού αντιμετώπισε προβλήματα λόγω της ΚΓΠ του 1992.
<P>
Οι ευρωπαϊκές καλλιέργειες σκληρού σιταριού μειώθηκαν κατά 12 % από το 1991 στο 1992 (μέσος όρος των δύο ετών), όπως και το 1995 και το 1996 λόγω της αγρανάπαυσης και κυρίως λόγω της έλλειψης υποστήριξης στις μη παραδοσιακές ζώνες καλλιέργειας.
<P>
Η παραγωγή παρουσίασε κάθοδο της τάξης του 35 % την ίδια περίοδο, επειδή στον παράγοντα της επιφάνειας των καλλιεργειών προστέθηκε και εκείνος της απόδοσης. Οι κλιματικές συνθήκες, η μείωση της παραγωγής στις μη παραδοσιακές ζώνες με τις υψηλότερες αποδόσεις και μία ορισμένη εντατικοποίηση που συνδέεται με το ιδιαίτερα σημαντικό μέρος της άμεσης ενίσχυσης στη σχέση προϊόντος ανά εκτάριο στις παραδοσιακές ζώνες είναι οι κύριοι λόγοι της πτώσης της απόδοσης της ευρωπαϊκής παραγωγής.
<P>
Ως αποτέλεσμα, η Ευρωπαϊκή Ένωση βρέθηκε να παρουσιάζει καθαρό έλλειμμα, εκεί που προηγουμένως είχε καθαρές εξαγωγές 2 εκατομμυρίων τόννων σιμιγδαλιού και ζυμαρικών.
<P>
Οι τροπολογίες μας, που υιοθετήθηκαν από την επιτροπή, δίνουν τη δυνατότητα στους μηχανισμούς διαχείρισης των ατομικών συστάσεων στις παραδοσιακές ζώνες να γίνουν πιο εύκαμπτοι, πράγμα που θα αυξήσει αποτελεσματικά τις καλλιεργούμενες εκτάσεις, καθώς και τα ανώτατα όρια των εκτάσεων που δικαιούνται μειωμένης ενίσχυσης στις μη παραδοσιακές ζώνες, κάτι που θα διασφαλίσει τον εφοδιασμό των ευρωπαϊκών μεταποιητικών βιομηχανιών, και ιδιαίτερα εκείνων στη Βόρεια Γαλλία. Η διαπεριφερειακή προσέγγιση που προτείναμε θα ανταποκριθεί στις ανάγκες των γάλλων παραγωγών τόσο στις παραδοσιακές ζώνες, όσο και στις μη παραδοσιακές ζώνες, περιορίζοντας παράλληλα τις εισαγωγές στην Ευρώπη σκληρού σιταριού από τρίτες χώρες.
<P>
Για τη σωστή χρήση των ενισχύσεων στις παραδοσιακές ζώνες της Νότιας Ευρώπης και την ποιοτική προσαρμογή του σκληρού σιταριού στις ανάγκες των επιχειρήσεων που το χρησιμοποιούν, είναι απαραίτητοι οι σπόροι ποιότητας. Πάνω στο συγκεκριμένο σημείο, προτείναμε μία τροπολογία που υιοθετήθηκε και αυτή από την επιτροπή γεωργίας και δίνει τη δυνατότητα για απευθείας παραγωγή των πιστοποιημένων σπόρων από συνεταιριστικά σχήματα των παραγωγών. Ενδείκνυται να διαφυλάξουμε τις παλαιές παραδοσιακές ποικιλίες που ανέκαθεν χρησιμοποιούνταν σε τοπικό επίπεδο, ιδίως για να προστατεύσουμε τη βιοποικιλότητα. Γενικά, η χρήση των σπόρων ποιότητας θα ενισχύσει την ανάπτυξη του κλάδου των σπόρων σκληρού σιταριού.
<P>
Ψήφισμα σχετικά με το πάγωμα των γαιών
<SPEAKER ID=93 NAME="Souchet">
Για προφανείς λόγους, για να μπορέσουν οι γεωργοί να προετοιμάσουν τη σπορά, είναι απαραίτητο να γνωρίζουν, το αργότερο μέχρι τις 30 Ιουνίου κάθε έτους, το ποσοστό αγρανάπαυσης για την επόμενη περίοδο. Πράγματι, πρέπει να σχεδιάσουν την αμειψισπορά και, βέβαια, να παραγγείλουν τις διάφορες εισροές (σπόρους, λιπάσματα, φυτοφαρμακευτικά προϊόντα) στους προμηθευτές τους. Γι'αυτό ακριβώς η ομάδα μας στήριξε την προφορική ερώτηση της επιτροπής γεωργίας και συνυπέγραψε την κοινή πρόταση ψηφίσματος.
<P>
Εντούτοις, η αμάδα μας πρότεινε δύο σημαντικές τροπολογίες με στόχο τον περιορισμό του ποσοστού της υποχρεωτικής αγρανάπαυσης στο 5 % και την κατάργηση του ποσοστού του έκτακτου παγώματος σε περίπτωση υπέρβασης των εκτάσεων κατά την τρέχουσα περίοδο. Διαπιστώνω με ιδιαίτερη ικανοποίηση ότι το Κοινοβούλιο ακολούθησε την ομάδα μας υιοθετώντας, με καθαρή πλειοψηφία, τον περιορισμό του ποσοστού αγρανάπαυσης στο 5 % που είχαμε προτείνει.
<P>
Σε παγκόσμιο επίπεδο, μία πρόχειρη ανάλυση της περιόδου που θα λήξει στις 30 Ιουνίου δείχνει ότι οι προβλέψεις σε θέματα παραγωγής και τιμών ανατρέπονται από τα γεγονότα.
<P>
Πράγματι, στις 25 Ιουλίου 1996, το Διεθνές Συμβούλιο Σιτηρών προέβλεπε παγκόσμια εσοδεία 560 εκατομμυρίων τόννων. στην πράξη, έφτασε τα 580 εκατομμύρια τόννους. Όσο για την Ευρωπαϊκή Ένωση, είδε και πάλι την παραγωγή της να αυξάνει κατά 7 εκατομμύρια τόννους.
<P>
Όλοι οι εμπειρογνώμονες είχαν προβλέψει μία σταδιακή μείωση των τιμών των σιτηρών σε παγκόσμιο επίπεδο από την προηγούμενη άνοιξη. Στην πράξη, οι τιμές αυξήθηκαν σημαντικά και η Ευρωπαϊκή Επιτροπή υποχρεώθηκε να επιβάλει, από τις 14 Μαϊου, ένα φόρο επί των εξαγωγών, προκειμένου να εξασφαλίσει τον εφοδιασμό της εσωτερικής αγοράς της Ευρωπαϊκής Ένωσης. Αυτός ο φόρος επί των εξαγωγών καθορίστηκε από την Επιτροπή στα 15 ECU ανά τόννο για το μαλακό σιτάρι και για το αλεύρι και το σιμιγδάλι από σκληρό σιτάρι, στα 20 ECU ανά τόννο για το αλεύρι και το σιμιγδάλι από μαλακό σιτάρι και στα 10 ECU ανά τόννο για το σκληρό σιτάρι.
<P>
Είναι πολύ λυπηρό που η Ευρωπαϊκή Επιτροπή, πέρα και από την επιβολή αυτού του φόρου επί των εξαγωγών, προσπαθεί να πολλαπλασιάσει τα εμπόδια στην εξαγωγή των σιτηρών. Όπως και οι εξαγωγείς, λυπούμαστε που, κάθε φορά που πλησιάζουμε σε μηδενική επιδότηση και κατευθυνόμαστε στο φόρο, οι Βρυξέλλες σταματούν τις εξαγωγές και υποβάλλουν τους εξαγωγείς σε πιστοποιητικά «με παύλες», που δε συνιστούν παρά μία αποτρεπτική τακτική. Στη συγκεκριμένη αυτή περίπτωση, ο εξαγωγέας δε γνωρίζει εκ των προτέρων εάν οι Βρυξέλλες θα θέσουν σε εφαρμογή μία επιδότηση ή ένα φόρο. Αντίθετα, είναι βέβαιο ότι εάν εφαρμοστεί η επιδότηση, δε θα τη λάβει, ενώ εάν επιβληθεί ο φόρος, θα τον πληρώσει.
<P>
Το Διεθνές Συμβούλιο Σιτηρών (ΔΣΣ) μετέβαλε στις αρχές Μαϊου την πρόβλεψή του για την παγκόσμια εσοδεία σιταριού για το 1997 από 583 σε 578 εκατομμύρια τόννους. Η ξηρασία θα περιορίσει την παραγωγή της Ευρωπαϊκής Ένωσης, ενώ οι παγετοί στο Κάνσας αφαίρεσαν 3 εκατομμύρια τόννους από τη χειμερινή παραγωγή σιταριού και οι πλημμύρες στην Ντακότα καθυστέρησαν την εαρινή σπορά σιταριού. Είναι λοιπόν πιθανό να παρακολουθήσουμε νέα μείωση των παγκοσμίων αποθεμάτων σιτηρών και αύξηση των τιμών σε παγκόσμιο επίπεδο.
<P>
Συμπερασματικά, στο γενικό αυτό πλαίσιο της ανόδου της παγκόσμιας ζήτησης σε σιτηρά, και ενόψει των προοπτικών για την εσοδεία 97 στο βόρειο ημισφαίριο, είναι απαραίτητο να έχουμε ένα ποσοστό αγρανάπαυσης όσο το δυνατό χαμηλότερο και, σε κάθε περίπτωση, να το περιορίσουμε αυστηρά στο κατώτατο όριο του 5 % που ισχύει και για την τρέχουσα περίοδο. Δεν πρέπει οι γεωργοί, πρώτο μέλημα των οποίων είναι η παραγωγή γεωργικών προϊόντων, να υποχρεωθούν σε ένα ποσοστό αγρανάπαυσης μεγαλύτερο του 5 %, σε μία συγκυρία αυξημένης παγκόσμιας ζήτησης και χαμηλών παγκόσμιων αποθεμάτων.
<P>
Έκθεση Pack (Α4-0188/97)
<SPEAKER ID=94 NAME="Bonde και Sandbζk">
Ένας από τους στόχους του προγράμματος ΣΩΚΡΑΤΗΣ είναι η προώθηση της «ευρωπαϊκής διάστασης» της εκπαίδευσης και ταυτόχρονα η «σαφής συμβολή στην υλοποίηση του στόχου του άρθρου 126», για το οποίο γίνεται λόγος στην έκθεση. Η γνωστή ως «ευρωπαϊκή διάσταση» αποτελεί προσπάθεια ένταξης της εκπαίδευσης στα πλαίσια της ΕΕ, χωρίς να σκέφτεται κανείς ότι υπάρχει ένας κόσμος εκτός της ΕΕ με τον οποίο θα μπορούσε να είναι ιδιαίτερα ενδιαφέρον να ασχοληθεί κανείς ως μαθητής ή σπουδαστής. Καθιερώνεται η διδασκαλία της ιστορίας και του πολιτισμού της ΕΕ, αντί για τη διδασκαλία της ευρωπαϊκής ιστορίας και του ευρωπαϊκού πολιτισμού ή, ακόμη, της παγκόσμιας ιστορίας και των πολιτισμών σε άλλα μέρη του κόσμου. Η στένη αυτή προοπτική είναι, κατά τη γνώμη μας επικίνδυνη και λανθασμένη και, για το λόγο αυτό, προτιμήσαμε να ψηφίσουμε κατά της έκθεσης της κας Pack για το πρόγραμμα ΣΩΚΡΑΤΗΣ.
<P>
Έκθεση Stockmann (Α4-0130/97)
<SPEAKER ID=95 NAME="Bernardini">
Εδώ και μερικά χρόνια η Ευρωπαϊκή Κοινότητα ενδιαφέρεται για την προώθηση των συνδυασμένων μεταφορών εμπορευμάτων, που αποτελούν τη μόνη εναλλακτική λύση για την αποσυμφόρηση των οδικών αξόνων και το σεβασμό του περιβάλλοντος.
<P>
Το 1992 τέθηκε σε εφαρμογή το πρόγραμμα PACT (πειραματικές δράσεις για τις συνδυασμένες μεταφορές) με διάρκεια 5 ετών. Με μία σχετικά μέτρια ενίσχυση από τον προϋπολογισμό, χρηματοδότησε μελέτες σκοπιμότητας και άμεσα μέτρα.
<P>
Σήμερα, το πρόγραμμα αυτό προάγεται σε κανονισμό και χαίρομαι γι'αυτό. Επιπλέον υιοθετήθηκε μία πιο λειτουργική διαδικασία αναφορικά με την επιλεξιμότητα των έργων. Τα κράτη μέλη θα επέχουν στο εξής θέση φίλτρου για την παρουσίαση των χρηματοδοτικών συνδρομών. Υιοθετούμε επομένως μία ορισμένη λογική για τα έργα μεγάλης εμβέλειας σε μία συγκεκριμένη περιφέρεια.
<P>
Στα πλαίσια της λογικής αυτής, καλό θα ήταν να υιοθετήσουμε επίσης μία αλληλοσυμπλήρωση στη χρηματοδοτική εισφορά, εισφορά που θα έπρεπε να συμπεριλαμβάνει και άλλες πηγές χρηματοδότησης (π.χ. συνδρομές πιστώσεων FEDER, πιστώσεων του προγράμματος-πλαισίου έρευνας και ανάπτυξης).
<P>
Τέλος, αναγνωρίζοντας τη δουλειά του συναδέλφου εισηγητή, συμμερίζομαι τον προβληματισμό του σχετικά με την ενίσχυση από τον προϋπολογισμό αυτού του μέλλοντος κανονισμού (35 εκατ. ECU για 6 χρόνια) και αναρωτιέμαι για το πραγματικό πολιτικό κίνητρο της προώθησης αυτού του τύπου μεταφορών.

<SPEAKER ID=96 NAME="Donnay">
Η ανάπτυξη των συνδυασμένων μεταφορών πρέπει να αποτελεί μία από τις προτεραιότητες της ευρωπαϊκής πολιτικής μεταφορών. Πράγματι, οι συνδυασμένες μεταφορές παρέχουν μία ενδιαφέρουσα εναλλακτική λύση στην απόλυτη κυριαρχία των οδικών δικτύων, δίνοντας την ευκαιρία για ανάδειξη και άλλων τρόπων μεταφοράς, των οποίων οι υποδομές και οι δυνατότητες δεν αξιοποιούνται πλήρως μερικές φορές.
<P>
Σήμερα είναι μεγάλη η ανάγκη να αναζωογονηθεί ο σιδηρόδρομος στην Ευρώπη, καθώς και η ναυσιπλοϊα σε όλες τις μορφές της, και κυρίως οι μικρές θαλάσσιες ζεύξεις και οι ποτάμιες ζεύξεις. Η επέκταση των συνδυασμένων μεταφορών βρίσκεται στην καρδιά αυτής της διαδικασίας της νέας ανάπτυξης των μεταφορών.
<P>
Για να επιτευχθεί η αποκατάσταση αυτή των ισορροπιών, τα κράτη χρειάζονται ισχυρή ώθηση από την Ευρωπαϊκή Ένωση, καθώς πρέπει να εφαρμοστούν ισότιμες συνθήκες ανταγωνισμού ανάμεσα στους διάφορους τρόπους μεταφοράς. Για να το κάνουν αυτό, τα κράτη χρειάζονται ενίσχυση προκειμένου να βελτιώσουν την οικονομική ανταγωνιστικότητα των θαλάσιων, ποτάμιων και σιδηροδρομικών μεταφορών.
<P>
Για τον λόγο αυτό τάχθηκα υπέρ της έγκρισης της έκθεσης του κ. Stockmann, σχετικά με την παροχή κοινοτικών χρηματοδοτικών στηρίξεων σε δράσεις για τις συνδυασμένες μεταφορές εμπορευμάτων.
<P>
Η ανάπτυξη του προγράμματος PACT προχωρά σε αυτήν την κατεύθυνση και χαιρετίζω, ιδιαίτερα στην πρόταση κανονισμού του Συμβουλίου, την εφαρμογή ρυθμίσεων που θα δώσουν τη δυνατότητα για:
<P>
μία μεγαλύτερη ανταγωνιστικότητα των συνδυασμένων μεταφορών από άποψη τιμών και ποιότητας υπηρεσιών σε σχέση με τις οδικές μεταφορές.-την προώθηση μίας τεχνολογίας αιχμής στον τομέα των συνδυασμένων μεταφορών.-μία καλύτερη πρόσβαση των επιχειρήσεων στις συνδυασμένες μεταφορές, όποια και αν είναι η έκτασή τους.Επιπλέον, με τις ρυθμίσεις αυτές προτιμάται η εφαρμογή συγκεκριμένων καινοτόμων μέτρων, παρά η κατάρτιση προκαταρτικών μελετών.
<P>
Αλλο στοιχείο, η σημασία του οποίου πρέπει να τονιστεί: οι πειραματικές δράσεις του PACT που ξεκίνησαν από το 1992 παρατείνονται και διευρύνονται στα πλαίσια ενός πραγματικού πενταετούς προγραμματισμού, με αφετηρία το 1997.
<P>
Αυτή η προσπάθεια προγραμματισμού συνοδεύεται από μία αύξηση των πόρων που φέρνει τον προϋπολογισμό του προγράμματος PACT στα 35 εκατ. ECU για έξι χρόνια.
<P>
Στα επόμενα χρόνια, οι οικονομικοί αυτοί πόροι πρέπει να διευρυνθούν ακόμη περισσότερο. Θα παρακολουθώ το ζήτημα προσωπικά με ιδιαίτερη προσοχή κατά τη διάρκεια των εργασιών της Επιτροπής Μεταφορών και Τουρισμού.
<P>
Έκθεση Lulling (Α4-0191/97)
<SPEAKER ID=97 NAME="Lindqvist">
 - (SV) Η μελισσοκομία είναι ένας σημαντικός κλάδος. Γίνεται αποκεντρωμένα σε ολόκληρη την Ευρώπη. Έχει μεγάλη σημασία κυρίως για την τοπική οικονομία.
<P>
Η αγροτική πολιτική της ΕΕ πρέπει να αναθεωρηθεί. Πρέπει να μειωθούν οι μορφές ενίσχυσης, οι ρυθμίσεις και οι επιδοτήσεις. Με αυτήν την οπτική η εισαγωγή νέων συστημάτων επιδοτήσεων και ρυθμίσεων για έναν περαιτέρω αγροτικό κλάδο είναι λάθος. Αντίθετα πρέπει να αυξηθεί η συνεργασία για την έρευνα, το περιβάλλον, την τεχνολογική βοήθεια και τα βλαβερά έντομα. Αυτό πρέπει κατ&#x02BC;αρχάς να γίνει μέσω των υπαρχόντων οργανισμών των κλάδων.

<SPEAKER ID=98 NAME="Martinez">
Τα ψίχουλα από τον προϋπολογισμό που προτείνει ο κανονισμός του Συμβουλίου για την εμπορία του μελιού και την τεχνική ενίσχυση για την υγειονομική δράση και τη βελτίωση της ποιότητας επαναφέρουν το φάκελλο στο Ευρωπαϊκό Κοινοβούλιο που ήδη από τις 20 Ιανουαρίου 1995 εφιστούσε την προσοχή στη δύσκολη κατάσταση της ευρωπαϊκής μελισσοκομίας.
<P>
Πράγματι, οι μελισσοκόμοι μας εξαφανίζονται - για παράδειγμα, στη Γαλλία δεν απομένουν παρά 3.000 που απασχολούνται πλήρως - υπό την επίδραση του αθέμιτου ανταγωνισμού των 126.000 τόννων μελιού που εισάγονται με τιμές της τάξης των 7 FF το κιλό, όταν το κόστος παραγωγής για τους μελισσοκόμους μας ανέρχεται στα 14 FF το κιλό. Για να μην αναφερθώ στην απάτη που συνίσταται στην παραγωγή μελιού από μέλισσες που τρέφονται με σιρόπια από καλαμπόκι ή ρύζι.
<P>
Η μη τήρηση της κοινοτικής προτίμησης προς όφελος του μελιού προέλευσης Κίνας που αντιπροσωπεύει το 30 % της παγκόσμιας παραγωγής, ή προέλευσης Μεξικού ή Αργεντινής, θα χρειαζόταν μία αντιστάθμιση υπό μορφή μίας πριμοδότησης που θα εξισορροπούσε ακριβώς τις αρνητικές επιπτώσεις από τη μη τήρηση της προτίμησης για τους μελισσοκόμους μας. Οι Ηνωμένες Πολιτείες του Μπιλ Κλίντον δε δίστασαν να επιβάλλουν φόρο 151 % για να προστατεύσουν το μέλι τους.
<P>
Εμείς είμαστε οι πρώτοι εισαγωγείς παγκοσμίως. Το Ευρωπαϊκό Κοινοβούλιο είχε επίσης ζητήσει μία πριμοδότηση για την αποδεδειγμένη επικονίαση από τη δραστηριότητα των μελισσών, ιδιαίτερα στην περίπτωση των οπωροφόρων δέντρων, μια και μία μέλισσα συλλέγει από μία έκταση που φτάνει τα 2.700 εκτάρια σε ακτίνα 5 χλμ.
<P>
Αντί για τις δύο αυτές πριμοδοτήσεις που δικαιολογούνται απόλυτα σε μία Ευρώπη των δεκαπέντε που εισάγει το 50 % του μελιού που διατίθεται στην εμπορία παγοσμίως, με εισαγωγές 80.000 τόννων στη Γερμανία και 10.000 τόννων στη Γαλλία, η Ευρωπαϊκή Επιτροπή αρκείται στην παροχή ενός κονδυλίου από τον προϋπολογισμό της τάξης των 15 εκατ. ECU, από τα οποία τα 11, 6 προορίζονται για την καταπολέμηση της βαρροϊκής ακαρίασης.
<P>
Για μία χώρα σαν τη Γαλλία, αυτό αντιστοιχεί σε μία ενίσχυση 14 εκατ. FF, δηλαδή, για 1.434.000 κυψέλες, 10 FF ανά κυψέλη. Έτσι δεν εξισορροπούνται οι λογαριασμοί 100.000 μελισσοκόμων, πολλαπλής απασχόλησης ή όχι, στη Γαλλία, οι οποίοι αντιπροσωπεύουν, με 30.000 τόννους, το 25 % της κοινοτικής παραγωγής και το 3 % της παγκόσμιας παραγωγής.
<P>
Όχι! Πραγματικά, η Ευρωπαϊκή Επιτροπή δε συμπαθεί τις μέλισσες, τουλάχιστον όχι τις μέλισσες της Ευρώπης.

<SPEAKER ID=99 NAME="Souchet">
Το Ευρωπαϊκό Κοινοβούλιο είχε εγκρίνει ομόφωνα, με το ψήφισμα της 20ης Ιανουαρίου 1995 σχετικά με την ανακοίνωση της Επιτροπής στο Συμβούλιο και το Ευρωπαϊκό Κοινοβούλιο με τίτλο «Έγγραφο προβληματισμού σχετικά με την κατάσταση της ευρωπαϊκής μελισσοκομίας», την εφαρμογή ορισμένων μέτρων άμεσης στήριξης της παραγωγής μελιού (πριμοδότηση για την επικονίαση, καταβολή μίας αντισταθμιστικής πριμοδότησης για την απώλεια εισοδήματος των παραγωγών που προκύπτει από την ανυπαρξία μίας κοινοτικής προτίμησης).
<P>
Παρά τις σημαντικές και αναγκαίες αυτές προτάσεις για την επιβίωση της ευρωπαϊκής και γαλλικής μελισσοκομίας, η Επιτροπή μάς προτείνει κάποια αποσπασματικά μόνο μέτρα, με σκοπό στην πραγματικότητα να νίψει τας χείρας της. Σύμφωνα με αυτά προβλέπεται: να δοθεί τεχνική βοήθεια στους μελισσοκόμους προκειμένου να βελτιώσουν την ποιότητα της παραγωγής μελιού, να καταπολεμηθεί η βαρροϊκή ακαρίαση και οι συγγενείς νόσοι, να δοθούν καλύτερες κατευθύνσεις στη εποχιακή μετακίνηση των κυψελών και να τεθούν σε λειτουργία εργαστήρια ανάλυσης για το μέλι.
<P>
Κανένα από τα μέτρα που προτείνει η Επιτροπή δεν ανταποκρίνεται στις οικονομικές δυσχέρειες που αντιμετωπίζει η μελισσοκομία. Το κόστος παραγωγής βρίσκεται σε συνεχή άνοδο, ο αριθμός των κυψελών μειώνεται διαρκώς και, βέβαια, οι εισαγωγές από τρίτες χώρες αυξάνονται με έντονο ρυθμό.
<P>
Η ομάδα μας τάσσεται υπέρ των 22 τροπολογιών που εγκρίθηκαν από την επιτροπή γεωργίας και με μεγάλη μας λύπη ακούσαμε τις δηλώσεις του επιτρόπου Fischler που τις απέρριψε στο σύνολό τους σχεδόν, με την εξαίρεση των δύο τροπολογιών που ήταν περισσότερο ανώδυνες.
<P>
Ενδεικτικά, προκειμένου να κινητοποιηθεί το σύνολο των δημοσιονομικών διατάξεων που ευνοούν τις θετικές δράσεις για τον τομέα της μελισσοκομίας, ζητούμε οι απαραίτητες επενδύσεις για την καταπολέμηση των νόσων των ζώων, όπως η βαρροϊκή ακαρίαση, να ενσωματωθούν στην κτηνιατρική πολιτική της Ευρωπαϊκής Ένωσης.
<P>
Η Επιτροπή οφείλει να προτείνει μία πολιτική προώθησης, αλλά κυρίως μία πολιτική εφαρμογής κοινών προτύπων εμπορίας και για το κοινοτικό, και για το εισαγόμενο μέλι.
<P>
Μπροστά σε αυτή τη στάση συστηματικής κωλυσιεργίας από την πλευρά της Επιτροπής, η ομάδα μας εναποθέτει τις ελπίδες της στην ορθή κρίση του Συμβουλίου και του ζητά επίμονα να πάρει την πρωτοβουλία για μέτρα αποτελεσματικά για τη στήριξη ενός επαγγέλματος που απειλείται σήμερα από γήρανση και ενός προϊόντος που διασφαλίζει μία περιβαλλοντική δραστηριότητα πρωταρχικής σημασίας. Αν αύριο εξαφανίζονταν οι μέλισσες, θα έμπαινε σε κίνδυνο η επικονίαση πάρα πολλών φυτικών ειδών. Θα γινόμασταν τότε μάρτυρες μίας αληθινής περιβαλλοντικής τραγωδίας, η αντιμετώπιση της οποίας θα απαιτούσε πολύ περισσότερα οικονομικά μέσα από εκείνα που προτείνει η έκθεση της κ. Lulling.
<P>
Κοινό ψήφισμα για τον τουρισμό (Β4-0458/97)
<SPEAKER ID=100 NAME="Dνez de Rivera Icaza">
Εμείς που εδώ και χρόνια, πριν την έναρξη της παρούσας θητείας, επιμένουμε, ενάντια σε όλες τις αντιξοότητες, στην ανάγκη ο τουρισμός να περιληφθεί σε ένα ξεχωριστό κεφάλαιο στην αναθεωρημένη Συνθήκη, επαναλαμβάνουμε αυτό το αίτημα, ακριβώς όπως κατά την πρώτη εμφάνιση του κ. Παπουτσή πριν την ανάληψη καθηκόντων του.
<P>
Μια κοινή τροπολογία «Dνez de Rivera-Mιndez de Vigo», εισήγαγε αυτό το αίτημα στην έκθεση BourlangesMartin σχετικά με τη ΔΚΔ, όταν πολλοί από εκείνους που σήμερα εκπλήσσονται από την απουσία του τουρισμού από την αναθεωρημένη Συνθήκη, τότε την καταψήφισαν...
<P>
Ευτυχώς, το να διορθώνει κανείς είναι σοφό, και ελπίζουμε ότι η νέα Συνθήκη θα αποδώσει δικαιοσύνη σε μια από τις πρώτες ευρωπαϊκές βιομηχανίες, όπως είναι ο τουρισμός.

<SPEAKER ID=101 NAME="Holm">
 - (SV) Έχω την σαφή άποψη ότι δεν χρειάζεται κάποια κοινοτική διάταξη για τον τομέα του τουρισμού στην Συνθήκη της ΕΕ. Λαμβάνοντας υπόψη την αρχή της επικουρικότητας πρέπει να είναι διακαίωμα της κάθε χώρας να το καθορίζει αυτό.
<P>
Φυσικά είναι σωστό ότι ο τουρισμός έχει μεγάλη σημασία για την απασχόληση, αλλά πιστεύω ότι είναι σημαντικό να καθορίζονται αυτά τα ζητήματα σε τοπικό / περιφερειακό επίπεδο. Γι&#x02BC;αυτό καταψήφισα αυτήν την πρόταση ψηφίσματος.

<SPEAKER ID=102 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες ψηφίζουν σήμερα υπέρ της κοινής πρότασης ψηφίσματος για τον τουρισμό ή της πρότασης ψηφίσματος του κ. Simpson, μέλους της Σοσιαλιστικής Ομάδας, για τον τουρισμό.
<P>
Οι προτάσεις περιέχουν ορισμένα θετικά στοιχεία. Είναι αναγκαία μια τουριστική πολιτική στην ΕΕ. Μια τουριστική πολιτική με κύρια χαρακτηριστικά την ποιότητα και την ανταγωνιστικότητα μπορεί να συμβάλει στην ανάπτυξη και την απασχόληση στην ΕΕ. Η τουριστική πολιτική πρέπει να τυγχάνει στενού συντονισμού στην Επιτροπή, ενώ πρέπει να δοθεί έμφαση σε μια διαδικασία λήψης αποφάσεων χαρακτηριζόμενη από όσο το δυνατόν μεγαλύτερη διαφάνεια, αλλά η τουριστική πολιτική δεν πρέπει να έχει μια ανεξάρτητη νομική βάση στη Συνθήκη. Η τουριστική πολιτική είναι ένας τόσο ευρύς τομέας που μια ανεξάρτητη νομική βάση ενδέχεται να καταστήσει πιθανή την υπαγωγή ενός πάρα πολύ μεγάλου αριθμού τομέων στην εν λόγω νομική βάση. Ο τουρισμός βασίζεται σε τόσο ανομοιογενείς τομείς που μια ανεξάρτητη νομική βάση για τον κλάδο αυτό δεν θα ήταν βιώσιμη.
<P>
Έκθεση Spencer (Α4-0193/97)
<SPEAKER ID=103 NAME="Ahlqvist, Andersson, Hulthιn, Lφφw, Theorin, Waidelich και Wibe">
 γραπτώς. -(SV) Αυτή είναι εν πολλοίς μία καλή έκθεση.
<P>
Δεν θεωρούμε όμως ότι η ΕΕ και η ΔΕΕ θα πρέπει να συγχωνευθούν. Ούτε θεωρούμε επίσης ότι οι πλειοψηφικές ψηφοφορίες θα χρησιμοποιούνται γενικά εντός της ΚΕΠΠΑ. Πρέπει πάντοτε να υπάρχει επιφύλαξη για να προβάλλει ένα κράτος μέλος αρνησικυρία σε ζητήματα που θεωρούνται από το μεμονωμένο κράτος ως ζωτικού συμφέροντος και ασφαλείας. Γι&#x02BC;αυτό καταψηφίσαμε αυτά τα γραπτά στα άρθρα 15 και 19.

<SPEAKER ID=104 NAME="Berthu">
Η ομοσπονδιακή σκέψη σε θέματα ευρωπαϊκής εξωτερικής πολιτικής συνοψίζεται σε μερικές απλές φράσεις, που εδώ και χρόνια επαναλαμβάνονται κατά κόρον, σε όλους τους τόνους και με όλες τις μορφές: »Αν δεν ήταν η αδυναμία της Ευρώπης, η γιουγκοσλαβική τραγωδία θα μπορούσε να είχε αποφευχθεί. Στο εξής λοιπόν η Ευρώπη πρέπει να μιλά με μία φωνή στο εξωτερικό, προσδιορίζοντας τις θέσεις της πλειοψηφικά».
<P>
Ποτέ δε μας είπαν, ωστόσο, τι παραπάνω θα είχε κάνει η Ευρώπη συγκεκριμένα, στην υπόθεση της Γιουγκοσλαβίας, εάν είχε ενώσει τις δυνάμεις της. Και ο λόγος: η πολιτική που ακολούθησαν τα κράτη μέλη στάθηκε τελικά αρκετά συνετή. Διατηρώ μάλιστα τις επιφυλάξεις μου, μήπως η Ένωση, επιθυμώντας να καθορίσει.. μία ενιαία ευρωπαϊκή θέση με πλειοψηφικό σύστημα, μετέφερε τελικά τη σύγκρουση στους κόλπους της, πράγμα που θα καθυστερούσε βέβαια τη σωτήρια επέμβασή μας, μια και θα έπρεπε να διευθετήσουμε πρώτα τις μεταξύ μας διαφωνίες! Ας ελπίσουμε δε ότι η κατάσταση δε θα χειροτέρευε πολύ, γιατί θα είχαμε τότε δύο συγκρούσεις αντί για μία, υπόθεση καθόλου απίθανη αν αναλογιστεί κανείς την ιστορία της ηπείρου μας στη διάρκεια αυτού του αιώνα. Τελικά, μακάρια η αδυναμία, felix culpa , που μας γλίτωσε από μία τέτοια κατάληξη.
<P>
Εξίσου περίεργο είναι ότι κανένας δεν αμφισβητεί το ομοσπονδιακό δόγμα που ζούμε καθημερινά, τα αποτελέσματα του συστήματος αυτού σε ένα συγκεκριμένο τομέα, στις εξωτερικές οικονομικές σχέσεις. Εκεί η Ευρωπαϊκή Ένωση μιλά με μία φωνή, τη φωνή της Επιτροπής, και το Συμβούλιο αποφασίζει με το πλειοψηφικό σύστημα, ακριβώς το σχήμα δηλαδή που επιδιώκουν οι οπαδοί της ομοσπονδίας. Όμως το σύστημα αυτό δε λειτουργεί. Ακόμη χειρότερα, με τον περιορισμό της πολιτικής μας στο μικρότερο κοινό παρονομαστή, με την αποδυνάμωση του Συμβουλίου απέναντι στις φιλελεύθερες οικονομικές πρωτοβουλίες της Επιτροπής, έχει το κύριο μερίδιο της ευθύνης για τις διαδοχικές μας υπαναχωρήσεις στις διεθνείς εμπορικές διαπραγματεύσεις και συμβάλλει, από την πλευρά του, στην ανεργία που ερημώνει την Ευρώπη. Χρειάζεται πραγματικά, μετά από τα αποτελέσματα του συστήματος αυτού, να το επεκτείνουμε στο σύνολο των εξωτερικών μας σχέσεων;
<P>
Από την πλευρά μου, συμπεραίνω ότι είναι απόλυτη ανάγκη, για το καλό της ίδιας της Ευρώπης, να διατηρήσουν τα κράτη την εθνική τους εξωτερική πολιτική. Εάν τα συμφέροντα και οι επιδιώξεις μας συμπίπτουν στο ένα ή το άλλο σημείο - και ελπίζω ότι θα συμβαίνει συχνά αυτό - θα εργαζόμαστε από κοινού, όπως είναι απόλυτα φυσικό. Αν όχι, ο καθένας θα υπερασπίζει τα συμφέροντά του. Τίποτα δεν είναι περισσότερο θεμιτό από αυτό. Θα υπενθυμίσω μόνο το παράδειγμα των γαλλόφωνων χωρών: πώς μπορεί να πιστέψει κανείς, έστω και για μια στιγμή, ότι με μία ευρωπαϊκή εξωτερική πολιτική που θα καθοριζόταν από την πλειοψηφία, τα συμφέροντα των γαλλόφωνων χωρών θα προστατεύονταν αποτελεσματικά; Πώς μπορεί να πιστέψει κανείς ότι με μία εξωτερική πολιτική που θα καθοριζόταν από την πλειοψηφία, ο ιδιαίτερος χαρακτήρας των σχέσεων της Γαλλίας με το Κεμπέκ, για παράδειγμα, θα μετρούσε απέναντι στα λεγόμενα «συνολικά» ευρωπαϊκά συμφέροντα; Όσοι διατηρούν αμφιβολίες για το τελευταίο αυτό σημείο μπορούν να ανατρέξουν στην καναδοευρωπαϊκή δήλωση που υπογράφηκε πέρισι.
<P>
Για τους λόγους αυτούς, ζητάμε με επιμονή από τους αρχηγούς κρατών και κυβερνήσεων να παραμείνουν στην κατεύθυνση μίας ευρωπαϊκής εξωτερικής πολιτικής που θα εκφράζει την ένωση κυρίαρχων εθνών. Αυτό σημαίνει κυρίως ότι: 1. πρέπει να διατηρηθεί η ομοφωνία στις αποφάσεις σχετικά με όλα τα ζητήματα αρχής, με τη δυνατότητα να διευκρινιστεί, ενδεχομένως, ότι οι αποχές μπορούν να μην εμποδίζουν τη λήψη απόφασης. 2. αν συμφωνηθεί να λαμβάνονται αποφάσεις πλειοψηφικά για δευτερεύοντα θέματα, πρέπει παράλληλα να επιβεβαιωθεί η προσήλωση στο συμβιβασμό του Λουξεμβούργου με τον πιο σαφή, ξεκάθαρο και ολοκληρωμένο τρόπο και χωρίς καμία περίπλοκη διαδικασία. 3. πρέπει να αποτραπεί η ένταξη στον κοινοτικό προϋπολογισμό λειτουργικών δαπανών για δράσεις κοινής εξωτερικής πολιτικής, εκτός από την κίνηση διαδικασίας που οδηγεί κατευθείαν σε ομοσπονδία. Το κόστος των δράσεων αυτών πρέπει απλά να μοιραστεί στα μετέχοντα κράτη σύμφωνα με ένα συμφωνημένο κριτήριο, π.χ. το ΑΕΠ. 4. πρέπει να αποτραπεί κάθε παραχώρηση νομικής προσωπικότητας στην Ευρωπαϊκή Ένωση, γιατί μία τέτοια διάταξη θα αξιοποιούνταν για να ενισχύσει την ιδέα ότι μπορεί να υπάρξει μία ευρωπαϊκή εξωτερική πολιτική διαφορετική από εκείνη των κρατών. Θα τη χρησιμοποιούσε επίσης η Επιτροπή για να προωθηθεί στο προσκήνιο, εξηγώντας ότι πρέπει φυσικά να εκπροσωπεί την Ένωση στη σύναψη νομικών σχέσεων. 5. τέλος, πρέπει να αναμορφωθεί η διαδικασία των διεθνών εμπορικών διαπραγματεύσεων αποκαθιστώντας τις εξουσίες του Συμβουλίου έναντι της Επιτροπής. ιδιαίτερα, δεν πρέπει να γίνει δεκτή, χωρίς αντιστάθμισμα, η ένταξη των διαπραγματεύσεων σχετικά με τις υπηρεσίες και την πνευματική ιδιοκτησία στις κοινοτικές διαδικασίες, γιατί αυτό θα σήμαινε ότι στο εξής τα εθνικά κοινοβούλια δε θα είχαν πλέον κανένα λόγο, καμία επικύρωση να κάνουν, σε ό, τι αφορά το διεθνές εμπόριο.
<P>
Μία τέτοια προοπτική μάς προκαλεί τέτοια αγανάκτηση, που αναρωτιέται κανείς πώς μπορεί να περιλαμβάνεται στα προκαταρτικά έγγραφα του Συμβουλίου του Αμστερνταμ.

<SPEAKER ID=105 NAME="Lindqvist (ELDR), Eriksson (GUE/NGL), Seppδnen (GUE/NGL), Sjφstedt (GUE/NGL), Gahrton (V), Holm (V), Schφrling (V), Bonde (I-EDN), Lis Jensen (I-EDN), Krarup (I-EDN) and Sandbζk (I-EDN)">
. (DA) Δεν μπορούμε να υποστηρίξουμε την έκθεση αυτή για διάφορους λόγους. Δεν συμμεριζόμαστε την ένθερμη επιθυμία του εισηγητή για τη θέσπιση κοινής εξωτερικής πολιτικής και πολιτικής ασφάλειας και, συνεπώς, και τις επικρίσεις του για την έλλειψη αποτελεσματικότητάς της.
<P>
Η υλοποίηση κοινής εξωτερικής πολιτικής και πολιτικής ασφάλειας προϋποθέτει ότι η ΕΕ έχει δυνατότητα δράσης με κοινό υπουργό εξωτερικών, κοινή άμυνα και κοινή αντιμετώπιση των τρίτων χωρών. Αυτό είναι κάτι που δεν επιθυμούμε.
<P>
Η συναίνεση που επικρατεί στις βόρειες χώρες δεν συνηγορεί ειδικά για τη δημιουργία μίας νέας στρατιωτικής υπερδύναμης στην Ευρώπη. Κάθε άλλο μάλιστα. Και η έλλειψη δράσης σε σύγκριση με τις διακηρύξεις του Συμβουλίου, πράγμα που ο εισηγητής μέμφεται, αποτελεί ένα ακόμη δείγμα του γεγονότος ότι ούτε οι εκπρόσωποι των κρατών μελών στο Συμβούλιο αλλά ούτε και οι λαοί των χωρών αυτών είναι διατεθειμένοι να υιοθετήσουν κοινή πολιτική θέση για θέματα κοινής εξωτερικής πολιτικής και πολιτικής ασφάλειας.
<P>
Πρόκειται για ακόμη ένα παράδειγμα της προδιάθεσης του Σώματος να προχωρήσει προς τις Ηνωμένες Πολιτείες της Ευρώπης ταχύτερα απ' ό, τι επιθυμούν οι λαοί των κρατών μελών της ΕΕ.

<SPEAKER ID=106 NAME="Souchet">
Ψηφίσαμε κατά της έκθεσης Spencer γιατί, αντί να βοηθά, όπως περιμέναμε, να ξεκαθαρίσουν τα πράγματα, δεν κάνει τίποτα περισσότερο από το να κινείται στην ίδια ιδεολογική γραμμή με τις προηγούμενες.
<P>
Είναι εντούτοις απαραίτητο να επισημάνουμε ότι η εξωτερική δραστηριότητα της Ευρωπαϊκής Ένωσης εντοπίζεται σήμερα, κυρίως και πρώτιστα, στην προβολή και την υπεράσπιση εκείνων των πολιτικών που ήδη διαθέτει: κοινή εμπορική πολιτική, κοινή γεωργική πολιτική, κοινή πολιτική αλιείας... Είναι επομένως επικίνδυνο και τεχνητό να διαχωρίζουμε την εξωτερική οικονομική δραστηριότητα από μία ΚΕΠΠΑ που θα είχε ως πεδίο παρέμβασης την «καθαρή» εξωτερική πολιτική. Θα έπρεπε αντίθετα να ενώσουμε τις δύο αυτές αναπόσπαστες όψεις της εξωτερικής δραστηριότητας κάτω από την εξουσία του Συμβουλίου, που θα έπρεπε να περιβάλει με ιδιαίτερα αυστηρό τρόπο το σύνολο των εμπορικών διαπραγματεύσεων στις οποίες λαμβάνει μέρος η Ένωση. Πράγματι, η εξωτερική οικονομική άμυνα αποτελεί προϋπόθεση για οποιαδήποτε πραγματική ΚΕΠΠΑ. Αν η Ευρωπαϊκή Ένωση δε φανεί ικανή να προασπίσει δραστικά και αποτελεσματικά τα κοινά εμπορικά συμφέροντα των μελών της έναντι των εξωτερικών εταίρων της, δεν έχει νόημα να πάμε πιο μακριά και να μιλάμε για κοινή εξωτερική πολιτική.
<P>
Είναι απαραίτητο επίσης να επισημάνουμε ότι μία εξωτερική πολιτική αξιολογείται από την άποψη της άσκησης επιρροής στο πεδίο των εξελίξεων. Μία κοινή πολιτική που θα είχε ως αντικείμενο απλά τη συστηματική αναζήτηση ταυτόσημων θέσεων σε όλα τα θέματα, χωρίς να ενδιαφέρεται για τη λειτουργική τους διάσταση, δε θα άξιζε το χαρακτηρισμό της ΚΕΠΠΑ. Θα κατέληγε σε μινιμαλιστικές συναινέσεις, καθιστώντας αδιάφορες τις ευρωπαϊκές θέσεις που θα εκφράζονταν με αυτόν τον τρόπο. Είναι φανερός ο γελοίος και ολέθριος χαρακτήρας τόσων και τόσων ψηφισμάτων που εγκρίθηκαν απερίσκεπτα από το Ευρωπαϊκό Κοινοβούλιο σε όλα τα πιθανά θέματα εξωτερικής πολιτικής, όπου η απουσία επαγγελματικής προσέγγισης συναγωνίζεται το έλλειμμα πολιτικού νοήματος. Τον ακριβώς αντίθετο δρόμο πρέπει να ακολουθήσουμε, στηριζόμενοι στη μεγάλη διπλωματική παράδοση των κρατών μελών που συνιστά πολύτιμο κεφάλαιο για το σύνολο της Ένωσης. Δεν πρέπει να επιζητήσουμε τη δημιουργία μίας ΚΕΠΠΑ που θα στερήσει την εγρήγορση, το κίνητρο και την ικανότητα δράσης από τις εθνικές διπλωματίες: εκείνες είναι σήμερα ο πραγματικός δίαυλος έκφρασης των ευρωπαϊκών συμφερόντων στη διεθνή σκηνή.
<P>
Πρέπει τέλος να παραμείνουμε αυστηρά προσκολλημένοι στην αρχή της ομοφωνίας σε θέματα εξωτερικής πολιτικής και άμυνας. Επιδίωξη των κρατών μελών είναι μία κοινή εξωτερική πολιτική, και όχι μία εξωτερική πολιτική της πλειοψηφίας. Είναι πραγματικά αδιανόητο να μπορεί ένα κράτος να μειοψηφίσει σε τομείς τόσο ευαίσθητους όσο εκείνοι της εξωτερικής πολιτικής και της αμυντικής πολιτικής. Είναι αντίθετα αναγκαίο να ενταχθεί το πνεύμα του συμβιβασμού του Λουξεμβούργου στις συνθήκες. Η εφαρμογή του κλασικού σχήματος της κοινοτικοποίησης στο βασικό τομέα της εξωτερικής και αμυντικής πολιτικής θα οδηγούσε την Ευρώπη σε ιδιαίτερα επικίνδυνο αδιέξοδο.
<P>
Έκθεση Neyts-Uyttebroeck (Α4-0179/97)
<SPEAKER ID=107 NAME="Ahlqvist, Theorin και Wibe">
 - (SV) Η έκθεση παρέχει μια καλή ανάλυση του προβλήματος του δημοκρατικού ελέγχου των θεσμικών οργάνων της ΕΕ. Σε γενικές γραμμές η έκθεση είναι καλή, αλλά υπάρχουν δύο σημεία με τα οποία δεν συμφωνούμε.
<P>
Πρώτον μπορεί να διαπιστωθεί ότι η πολιτική συζήτηση στα κράτη μέλη της ΕΕ περιστρέφεται γύρω απ&#x02BC;αυτά που έκανε και είπε η αντίστοιχη εθνική κυβέρνηση. Την μεγαλύτερη νομιμοποίηση, μεταξύ άλλων σε σχέση με την συμμετοχή στις εκλογές, έχει το αντίστοιχο εθνικό Κοινοβούλιο. Δεν είναι επίσης δυνατόν να δούμε κάποια ειδικά «ευρωπαϊκά ζητήματα» που μπορούμε να τα ξεχωρίσουμε στην εθνική συζήτηση και να τα ανυψώσουμε σε «επίπεδο Ευρώπης». Η ανάδυση πολιτικής συζήτησης σε «επίπεδο Ευρώπης» περιπλέκεται επίσης από το ότι λείπουν κοινά μέσα καθώς και ότι η γλώσσα, τα έθιμα, η πολιτιστική παράδοση, οι πολιτικές έννοιες διαφοροποιούνται τόσο πολύ μεταξύ των κρατών μελών της ΕΕ. Υπάρχει επίσης ένα μεγάλο πρόβλημα με την δημοκρατική αντιπροσωπευτικότητα του Ευρωκοινοβουλίου σε συνάρτηση με την προς Ανατολάς διεύρυνση. Πως θα μπορεί με έναν δίκαιο τρόπο να αντιπροσωπεύει ένα Ευρωκοινοβούλιο 700 βουλευτών περίπου 500 εκατομμύρια πολίτες με όλες τις διαφορετικές πολιτικές ομαδοποιήσεις, τις διάφορες κοινωνικές ομάδες, τις γλωσσικές μειονότητες, να επιτύχει μία λογική ηλικιακή κατανομή κατ΄ αναλογία με αυτή των πολιτών της ΕΕ, κ.λ.π.. Το συμπέρασμά μας είναι ότι εντός της κοινοτικής συνεργασίας πρέπει να ενισχυθούν οι απόψεις και ο έλεγχος των εθνικών Κοινοβουλίων, όχι το Ευρωκοινοβούλιο.
<P>
Το δεύτερον αφορά τα σημεία 10 και 11 στην πρόταση της έκθεσης όπου, μεταξύ άλλων, προτείνεται η διεύρυνση της διαδικασίας συναπόφασης του Ευρωκοινοβουλίου στον τομέα του προϋπολογισμού με την άρση της διαφοράς μεταξύ υποχρεωτικών και μη υποχρεωτικών δαπανών. Η άποψή μας είναι ότι ο προϋπολογισμός της ΕΕ, μεταξύ άλλων στην αγροτική και την περιφερειακή πολιτική, θα πρέπει να καθορίζεται, μέσω διαπραγματεύσεων, μεταξύ των κρατών μελών της ΕΕ, εκπροσωπούμενων από τις αντίστοιχες κυβερνήσεις τους. Η κοινοτική συνεργασία θα πρέπει να θεμελιωθεί στη σύμπραξη μεταξύ ανεξάρτητων κρατών, όχι στον υπερεθνικό έλεγχο μέσω ενός ομοσπονδιακού Κοινοβουλίου.
<P>
Για τους προαναφερθέντες λόγους ψηφίζουμε παρών στην τελική ψηφοφορία γι&#x02BC;αυτή την έκθεση, παρά το ότι η έκθεση περιέχει μερικές καλές προτάσεις.

<SPEAKER ID=108 NAME="Berthu">
Ο ρόλος των εθνικών κοινοβουλίων συνιστά θεμελιώδες κριτήριο για το είδος της Ευρώπης που θέλουμε. Σε μία Ευρώπη των εθνών, το εθνικό κοινοβούλιο είναι το ανώτερο σώμα, που παραχωρεί ενδεχομένως ορισμένες συγκεκριμένες αρμοδιότητες στο Ευρωπαϊκό Κοινοβούλιο, κάθε φορά που επικυρώνει μία τροποποίηση της Συνθήκης. Σε μία ομοσπονδιακή Ευρώπη, αντίθετα, το Ευρωπαϊκό Κοινοβούλιο θα ήταν το ανώτερο σώμα, ενώ τα εθνικά κοινοβούλια δεν θα είχαν πλέον παρά μία τοπική και εξαρτημένη αρμοδιότητα.
<P>
Σήμερα, βρισκόμαστε ακόμη, θεωρητικά, στο πρώτο σύστημα, ο αριθμός όμως των αρμοδιοτήτων που έχουν παραχωρηθεί στο ευρωπαϊκό επίπεδο έγινε τόσο μεγάλος που λίγο θέλει για να περάσουμε στο δεύτερο. Αυτό που χρειάζεται είναι όλη η διπλωματική ικανότητα, η επιτηδειότητα, και η γοητεία ακόμη, που αναγκάζονται να επιδείξουν οι ευρωπαίοι οπαδοί της ομοσπονδίας, μια και πρέπει να καταφέρουν την εκούσια εγκατάλειψη από την πλευρά των εθνικών κοινοβουλίων των κρίσιμων αρμοδιοτήτων τους.
<P>
Η έκθεση της κ. Neyts-Uyttebroeck, που εξετάζουμε σήμερα, δε θα τους απογοητεύσει, αφού ελίσσεται με δεξιοτεχνία σε μία προσπάθεια να αποσοβήσει τις προφυλάξεις, θεωρώντας για παράδειγμα ότι στο εξής δε θα πρέπει να υπάρχει διαμάχη ή ανταγωνισμός ανάμεσα στο Ευρωπαϊκό Κοινοβούλιο και τα εθνικά κοινοβούλια, αλλά αντίθετα αλληλοσυμπλήρωση με τη μεγαλύτερη αρμονία. Δείχνει, ωστόσο, κάπως καλύτερα το πραγματικό της πρόσωπο όταν διευκρινίζει σε τι θα πρέπει να συνίσταται αυτή η αλληλοσυμπλήρωση: το Ευρωπαϊκό Κοινοβούλιο θα ελέγχει τα κοινοτικά όργανα και τα εθνικά κοινοβούλια θα περιοριστούν στον έλεγχο των κυβερνήσεών τους αντίστοιχα.
<P>
Η παρουσίαση αυτή έχει το μειονέκτημα, προφανώς ηθελημένα, ότι παραλείπει την ουσία: οι δύο αυτές κατηγορίες δεν είναι μόνο συμπληρωματικές, αλλά και ιεραρχημένες. Τα εθνικά κοινοβούλια ελέγχουν βέβαια το εθνικό επίπεδο, έχουν όμως παράλληλα ως αποστολή, με την επικύρωση της Συνθήκης, να καθορίσουν τους κανόνες του ευρωπαϊκού παιχνιδιού και τις γενικές σχέσεις των δύο επιπέδων. Και το Ευρωπαϊκό Κοινοβούλιο, παρά την εκλογή του με καθολική ψηφοφορία, δε διαθέτει παρά τις αρμοδιότητες εκείνες που του παραχωρούνται από τους λαούς και τα κοινοβούλιά τους.
<P>
Τα ερωτήματά αυτά δεν είναι θεωρητικά. Γιατί αν η Ευρώπη σήμερα είναι θύμα της αποξένωσης, αν υποφέρει από «έλλειμμα δημοκρατίας», αυτό συμβαίνει επειδή δώσαμε πολλά εχέγγυα στην ομοσπονδιακή αντίληψη, που στερεί τους πολίτες από το πλαίσιο της φυσικής τους έκφρασης, τους εθνικούς θεσμούς, χωρίς να επιτυγχάνει, για ευνόητους λόγους, να το αντικαταστήσει με μία ενεργό συμμετοχή σε μία ευρωπαϊκή δημοκρατία.
<P>
Από εκεί ξεκινά και η πλήρης αντίθεση ανάμεσα στις δικές μας προτάσεις και σε εκείνες των οπαδών της ομοσπονδίας. Εκείνοι θέλουν να υποβιβάσουν τα εθνικά κοινοβούλια, εμείς να τους δώσουμε νέα ώθηση. Εκείνοι θέλουν οι Βρυξέλλες να ελέγχουν τους λαούς, εμείς θέλουμε οι λαοί να ελέγχουν τις Βρυξέλλες.
<P>
Δεν προκαλεί κατάπληξη, υπό τις συνθήκες αυτές, το γεγονός ότι η Διακυβερνητική Διάσκεψη, όπου συναντούμε πλειοψηφία στις κυβερνήσεις που βλέπουν θετικά τις θέσεις των υπέρμαχων της ομοσπονδίας, δεν ήταν διατεθειμένη να δώσει παρά ψίχουλα στα εθνικά κοινοβούλια: το «δικαίωμα» να ενημερώνονται εγκαίρως για τις νομοθετικές προτάσεις της Επιτροπής, το «δικαίωμα» για την εξαμηνιαία διάσκεψη που συγκεντρώνει τους εκπροσώπους τους (COSAC), να «θέτουν υπόψη των οργάνων της Ένωσης» προτάσεις, μετριοπαθώς επονομαζόμενες «συμβολές», ιδιαίτερα στους τομείς του τρίτου στυλοβάτη και της επικουρικότητας. Αυτό είναι όλο. Και η έκθεση της κ. Neyts-Uyttebroeck από την πλευρά της, δε μας λέει τίποτα περισσότερο. Αυτές οι περιορισμένες προτάσεις αντικατοπτρίζουν χαρακτηριστικά το πνεύμα υπέρ της ομοσπονδίας, για το οποίο τα εθνικά κοινοβούλια δε θα πρέπει να διαθέτουν, στα ευρωπαϊκά θέματα, παρά ένα δικαίωμα ενημέρωσης και υποβολή προτάσεων. Δε συμμεριζόμαστε αυτήν την άποψη.
<P>
Η ομάδα Ευρώπη των Εθνών επιθυμεί να ξαναδοθεί ο πρώτος ρόλος στα εθνικά κοινοβούλια, στα πλαίσια μίας Ευρώπης που θα στηρίζεται στις εθνικές δημοκρατίες. Σε μία τέτοια ένωση εθνών, οι Βρυξέλλες δε θα διαθέτουν καμία έμφυτη ανωτερότητα. Αντίθετα, τα εθνικά κοινοβούλια, ψηφίζοντας κάθε χρόνο την κοινοτική τους συμβολή, θα ελέγχουν εάν το όργανό τους στις Βρυξέλλες τούς παρέχει καλές υπηρεσείες, και στην αντίθετη περίπτωση θα προβαίνουν στην αναμόρφωσή του.
<P>
Επιπλέον, τα εθνικά κοινοβούλια, εκπροσωπώντας τους λαούς, θα πρέπει να αποτελούν τους ανώτατους δικαστές της καλής χρήσης των παραχωρημένων αρμοδιοτήτων. Θα πρέπει επομένως να διατηρούν δικαίωμα αρνησικυρίας σε θέματα επικουρικότητας, και δικαίωμα επικύρωσης των αποφάσεων του Ευρωπαϊκού Δικαστηρίου, σύμφωνα με διαδικασία που μένει να προσδιοριστεί, όταν οι αποφάσεις αυτές οδηγούν σε διεύρυνση των παραχωρημένων αρμοδιοτήτων. Εξάλλου, στους τομείς όπου η ευρωπαϊκή συνεργασία θα πρέπει να ενισχυθεί, χωρίς ωστόσο να είναι επιθυμητή μία κοινοτικοποίηση, τα εθνικά κοινοβούλια θα πρέπει να μπορέσουν να οργανωθούν σε ένα δίκτυο προκειμένου να λαμβάνουν αποφάσεις πιο γρήγορα από ό, τι με τις κλασικές διακυβερνητικές διαδικασίες, Για παράδειγμα, θα μπορούσε να φανταστεί κανείς, σε θέματα σχετικά με την ασφάλεια και τη μετανάστευση, »ευρωπαϊκές ημέρες» στα εθνικά κοινοβούλια, κατά τις οποίες τα σώματα, συνερχόμενα στην έδρα τους αντίστοιχα, θα συζητούσαν ταυτόχρονα τα ίδια θέματα. Μία τέτοια αναζωογόνηση του εθνικού κοινοβουλευτικού ελέγχου είναι κατά τη γνώμη μας, σε αυτή τη φάση, απαραίτητη για την επιβίωση μίας πραγματικά δημοκρατικής Ευρώπης.

<SPEAKER ID=109 NAME="Eriksson, Seppδnen και Sjφstedt (GUE/NGL), Gahrton, Holm και Schφrling (V), Bonde, Lis Jensen και Sandbζk (I-EDN)">
 - (SV) Υπάρχουν μέρη της έκθεσης με τα οποία συμφωνούμε. Αφορά, πέραν των άλλων, το τμήμα της ανάλυσης όπου μεταξύ άλλων διαπιστώνεται ότι η μεταφορά των αρμοδιοτήτων απόφασης στην ΕΕ δεν έχει ακολουθηθεί από μία αντίστοιχη αύξηση των αρμοδιοτήτων των εθνικών Κοινοβουλίων. Αφορά επίσης την υπογράμμιση της διαφάνειας στη νομοθετική δραστηριότητα του Συμβουλίου, την πρόσβαση του κοινού στα έγγραφα, καλύτερες ελάχιστες προθεσμίες για τα νομοθετικά έγγραφα της ΕΕ κ.ά..
<P>
Η έκθεση είναι εν μέρει μία αναγνώριση της σημασίας των εθνικών Κοινοβουλίων. Παρά τις δυσκολίες και τις ελλείψεις των εθνικών κοινοβουλευτικών συστημάτων, είναι κυρίως από αυτά που αναπτύσσεται η δημοκρατική νομιμοποίηση. Οι πολίτες μπορούν, μόνο σε εθνικό επίπεδο, με τη βοήθεια του ψηφοδελτίου, να απαιτήσουν ευθύνες από τους εκλεγμένους και να εκλέξουν νέους βουλευτές οι οποίοι με τη σειρά τους μπορούν να συντάξουν νέους νόμους.
<P>
Το Ευρωκοινοβούλιο για κάποιο χρονικό διάστημα θα στερείται της αντίστοιχης νομιμοποίησης. Στη Σουηδία π.χ. συμμετέχει στις εκλογές για το Ευρωκοινοβούλιο το ήμισυ του αριθμού των πολιτών απ&#x02BC;ότι στις εθνικές εκλογές. Η έλλειψη κοινής γλώσσας και κοινών μέσων εντός της Ένωσης περιορίζει τις δυνατότηες πολιτικού και δημοκρατικού διαλόγου πριν την λήψη των αποφάσεων. Η απόσταση μεταξύ των εκλογέων και των εκλεγμένων θα αυξηθεί ακόμη περισσότερο με τη διεύρυνση της ΕΕ. Ευρεία στρώματα του πληθυσμού θα μείνουν εντελώς χωρίς εκπροσώπηση, αλλά θα υπόκεινται εν τούτοις στη νομοθετική εξουσία της Ένωσης. Αυτό μπορεί να οδηγήσει σε μοιραίες εντάσεις.
<P>
Όμως η έκθεση στερείται απαντήσεων ενόψη αυτών των προβλημάτων. Αντιθέτως επαναλαμβάνει μόνο τις παραδοσιακές προτάσεις της πλειοψηφίας του Κοινοβουλίουγια αυξημένη εξουσία στο δικό τους θεσμικό όργανο, παρά την εμφανή έλλειψη λαϊκής και δημοκρατικής νομιμοποίησης.
<P>
Υπάρχουν όμως εναλλακτικές λύσεις. Μία τέτοια συνεισφορά, σε 23 άρθρα, παρουσιάστηκε από Νορβηγούς επικριτές της Ένωσης στην Ομάδα David σε συνάρτηση με την αποδοχή της έκθεσης Μartin - Bourlange την 17η Μαου 1995. Μεταξύ άλλων βασίζεται στο να δωθούν στα εθνικά Κοινοβούλια πραγματικές αρμοδιότητες όπως το δικαίωμα ανάληψης πρωτοβουλίας για την επεξεργασία νόμων, αυξημένη επιρροή για ομάδες και λαϊκά κινήματα εις βάρος των γραφειοκρατών και των ομάδων ειδικών συμφερόντων κ.ά..
<P>
Παρά τη σοβαρή κριτική που διατυπώθηκε ανωτέρω, θεωρούμε ότι υπάρχουν τμήματα στην έκθεση που μπορούν να θέσουν σε κίνηση μία διεργασία για να αντιμετωπιστεί το θεμελιώδες δημοκρατικό δίλημμα της Ένωσης. Γι&#x02BC;αυτό επιλέξαμε την αποχή στην τελική ψηφοφορία.

<SPEAKER ID=110 NAME="Lindqvist">
 - (SV) Η έκθεση περιέχει μια καλή ανάλυση του «δημοκρατικού ελλείματος» στην ΕΕ. Περιέχει επίσης πολλές καλές συγκεκριμένες προτάσεις για την ενίσχυση του ρόλου των εθνικών Κοινοβουλίων. Έπρεπε όμως να είχε αναπτυχθεί περισσότερο το βασικό πρόβλημα που αφορά την ελλειπή νομιμοποίηση της ΕΕ και του Ευρωκοινοβουλίου.
<P>
Η έκθεση έπρεπε να είχε πάει με επίσημη παραπομπή στα εθνικά Κοινοβούλια ζητώντας γνωμοδότηση εντός μιας ορισμένης χρονικής περιόδου, πριν την επεξεργασία της έκθεσης στο Ευρωκοινοβούλιο. Η έκθεση πηγαίνει προς τη σωστή κατεύθυνση, και γι&#x02BC;αυτό την υπερψήφισα.
<P>
Έκθεση McMillan-Scott (Α4-0198/97)
<SPEAKER ID=111 NAME="Striby">
Η Κίνα, πρώτη δημογραφική δύναμη στον κόσμο, η οποία υπήρξε επί μακρόν κλεισμένη στον εαυτό της, καλείται να παίξει ένα πρωταγωνιστικό ρόλο στη διεθνή σκηνή.
<P>
Οι σχέσεις ανάμεσα στην Ευρωπαική Ενωση και την Κίνα καλύπτουν τομείς αρκετά ποικίλους όπως οι πολιτιστικές ανταλλαγές, η ανάπτυξη των οικονομικών σχέσεων και τα ζητήματα της ασφάλειας και της πολιτικής σταθερότητας στη νοτιο-ανατολική Ασία. Η Ομάδα των ανεξάρτητων για την Ευρώπη των εθνών χαίρεται ιδιαίτερα για την ένταξη της Κίνα στη συνθήκη μη εξάπλωσης των πυρηνικών.
<P>
Η έκθεση του κυρίου McMillan-Scott δικαίως υπογραμμίζει την ανάγκη εμβάθυνσης των ενδοκοινοβουλευτικών σχέσεων ανάμεσα στην Ευρώπη και την Κίνα με σκοπό να καταλήξουμε σε μια καλύτερη αμοιβαία κατανόηση.
<P>
Επίσης, η ομάδα μας δεν μπορεί παρά να εγκρίνει την επιθυμία συνέχισης και επέκτασης των ευρωπαικών προγραμμάτων ανάπτυξης των ανθρωπίνων πηγών της Κίνας συμπεριλαμβάνοντας σε αυτά και μια δραστηριότητα στον τομέα της συνεργασίας όσον αφορά το δίκαιο. Η επιθυμία αυτή για συνεργασία μπορεί επίσης να εκδηλωθεί σε τομείς στους οποίους αναφέρονται σφαιρικά τα ευρωπαικά πρότυπα: σεβασμός στα πρότυπα του περιβάλλοντος, της τεχνολογίας της ενημέρωσης, του δικαίου, των ασφαλειών, των τραπεζών.
<P>
Ορθώς, η έκθεση επισημαίνει ότι οι οικονομικές σχέσεις οφείλουν να συνοδεύονται από την επιθυμία ίασης της φθοράς του περιβάλλοντος, αποτέλεσμα της βιομηχανικής ανάπτυξης στην Κίνα.
<P>
Οι εμπορικές σχέσεις σχετίζονται στενά με το ζήτημα του σεβασμού της ανθρώπινης αξιοπρέπειας. Ο σεβασμός αυτός οφείλει, πράγματι, να εξασφαλισθεί ακόμα και αν δεν έγκειται σε μας να εισάγουμε στην Κίνα το δικό μας μοντέλο πολιτικής και κοινωνικής οργάνωσης.
<P>
Η προσάρτιση του Χονγκ-Κονγκ και του Μακάο στην Κίνα οφείλουν, όμως, να πραγματοποιηθούν στα πλαίσια των πολιτικών, κοινωνικών και οικονομικών ελευθεριών οι οποίες χαρακτήριζαν το καθεστώς των εδαφών αυτών και τις πολιτικές παραδόσεις τις οποίες είχαν.
<P>
Παρ' όλ' αυτά, αντίθετα από το ζητούμενο της έρευνας η οποία παρουσιάστηκε στην ευρωπαική Επιτροπή από την επιτροπή εξωτερικών υποθέσεων του Κοινοβουλίου, η έκθεση δεν αναφέρεται καθόλου στον αθέμιτο ανταγωνισμό ο οποίος επιβάλλεται στις ευρωπαικές επιχειρήσεις από τις κινεζικές επιχειρήσεις οι οποίες χρησιμοποιούν με ένα γελοίο γι' αυτές κόστος εκατομμύρια εργαζόμενους οι οποίοι πληρώνονται ελάχιστα ή καθόλου.
<P>
Εξάλλου, το ζήτημα της πρακτικής dumping υπολογίζεται αρκετά στην υπόθεση αυτή η οποία, παρ' όλ' αυτά, δείχνει να έχει παραμεληθεί: η ύπαρξη της πρακτικής αυτής έχει τις ρίζες της στην Κίνα σε μια σύγκριση ανάμεσα στην κανονική αξία του προιόντος και των τιμών εξαγωγής του προς της Ευρωπαική Ενωση, οι οποίες είναι πολύ πιο χαμηλές. Εξ ου και μια προκατάληψη για τους ευρωπαίους παραγωγούς η οποία εκδηλώνεται με την αύξηση των εισαγωγών οι οποίες προέρχονται από την Κίνα, την αύξηση του μεριδίου που κατέχει η Κίνα στην ευρωπαική αγορά και τις χαμηλές τιμές οι οποίες επηρέασαν σημαντικά την οικονομική κατάσταση της κοινοτικής βιομηχανίας. Το ποσοστό dumping έφτανε το 1995 το 110 % των υπολειμμάτων των θεικών αλάτων τα οποια προρίζονταν για τις βιομηχανίες υφαντουργίας και χημικών, γεγονός το οποίο ανάγκασε εκείνη την εποχή την Επιτροπή να ορίσει ένα δικαίωμα προσωρινού αντιντάμπινγκ της τάξεως του 83, 3 %. Το ίδιο πρόβλημα παρουσιάστηκε και όσον αφορά τα παπούτσια τα οποία από πάνω ήταν καλυμένα με ύφασμα, της κασέτες για το βίντεο, τις τσάντες χεριού, τα ποδήλατα, τις βιβλιοδεσίες με κρίκους που προορίζονταν για τα ντοσιέ. Ομως, τα μέτρα αυτά δεν επέφεραν βασικά ίαση στην πολιτική του ντάμπινγκ.
<P>
Από την άλλη πλευρά, ένα καλύτερο άνοιγμα της κινεζικής αγοράς υπηρεσιών, κυρίως σε ό, τι αφορά τις οικονομικές και τραπεζικές υπηρεσίες, τις ασφάλειες, τα πρακτορεία τύπου και πληροφόρησης...αποτελεί στόχο προς τον οποίο τείνουν οι ευρωπαικές προσπάθειες.
<P>
Θα πρέπει στον τομέα αυτό να απαιτηθεί από την Κίνα παρόμοια διαφάνεια και περιορισμοί παρόμοιοι με εκείνους στους οποίους υπεβλήθησαν τα κράτη μέλη του ΠΟΕ.
<P>
Η ένταξη της Κίνας στον ΠΟΕ δεν μπορεί να εξετασθεί με σωστό τρόπο εφόσων τα καυτά αυτά προβλήματα δεν έχουν ρυθμιστεί.

<SPEAKER ID=112 NAME="Van Bladel">
Ο εισηγητής κ. McMillan-Scot είναι άξιος συγχαρητηρίων για τον τρόπο με τον οποίο κατόρθωσε να συνοψίσει σε ένα ενδιαφέρον πολιτικό πλαίσιο τις απόψεις του Ευρωπαϊκού Κοινοβουλίου για τις σχέσεις Κίνας-Ευρώπης.
<P>
Η κριτική στάση που τηρεί το Ευρωπαϊκό Κοινοβούλιο όσον αφορά το σεβασμό των ανθρωπίνων δικαιωμάτων, την εξέλιξη προς την κατεύθυνση μιας ελεύθερης αγοράς και την προστασία του περιβάλλοντος, περιγράφεται με τον ενδεδειγμένο τρόπο στην έκθεση. Οι απαιτήσεις του Κοινοβουλίου όσον αφορά την προστασία της ελευθερίας και του δικαίου στον Χονγκ-Κονγκ και το Μακάο είναι σαφέστατες.
<P>
Το Κοινοβούλιο εξακολουθεί να ανησυχεί για την κατοχή του Θιβέτ και τις τεταμένες σχέσεις με την Ταϊβάν.
<P>
Επαναλαμβάνω, ο εισηγητής χάραξε ένα προσανατολισμό στον οποίο η Ευρωπαϊκή Ένωση μπορεί να στηρίξει την πολιτική που θα ασκήσει στο άμεσο μέλλον.
<P>
Έκθεση Burenstam Lider (A4-0196/97)
<SPEAKER ID=113 NAME="Ahlqvist και Theorin">
 - (SV) Αυτή είναι μία καλή έκθεση.
<P>
Αναφορικά με την τροπολογία υπ. αριθμ. 5 θέλουμε μόνο να κάνουμε μία διασαφήνιση. Θεωρούμε ότι είναι αυτονόητο ότι η ΕΕ θα πρέπει να είναι ανοιχτή για κάθε ευρωπαϊκή χώρα, συνεπώς και για την Ρωσία. Δεν θεωρούμε όμως ότι αυτό ανήκει σ&#x02BC;αυτή την έκθεση και ως εκ τούτου καταψηφίσαμε την πρόταση, παρ&#x02BC;ότι λοιπόν συμφωνούμε κατ&#x02BC;ουσίαν.
<P>
Ένα άλλο ζήτημα το οποίο επίσης δεν θεωρούμε ότι ανήκει σ&#x02BC;αυτή την έκθεση είναι το ζήτημα της ενδεχόμενης ένταξης στο ΝΑΤΟ των Βαλτικών κρατών. Αυτή η έκθεση εξετάζει τη σχέση της ΕΕ με τη περιοχή της Βαλτικής Θάλασσας και όχι τη σχέση αυτής της περιοχής ως προς τη διεύρυνση της στρατιωτικής συμμαχίας ΝΑΤΟ.

<SPEAKER ID=114 NAME="Rovsing">
Η πρωτοβουλία της Επιτροπής για τη Βαλτική που αναλήφθηκε στη Διάσκεψη Κορυφής του Visby, δεν προβλέπει επαρκείς νέες πρωτοβουλίες για την περιοχή της Βαλτικής, η οποία διαθέτει μεγάλες δυνατότητες πολιτικής και οικονομικής ανάπτυξης. Συνεπώς, είναι ευχάριστο το γεγονός ότι η Επιτροπή Εξωτερικών Υποθέσεων, Ασφάλειας και Αμυντικής Πολιτικής κατήρτισε έκθεση για την κοινή ανακοίνωση της Επιτροπής, όπου η εν λόγω επιτροπή τονίζει την ανάγκη εφαρμογής πολιτικών μεταρρύθμισης, ανάπτυξης, ολοκλήρωσης και σταθερότητας στην περιοχή.

<SPEAKER ID=115 NAME="Striby">
Τα τρία κράτη της Βαλτικής μετά από πενήντα χρόνια σοβιετικής κατοχής, μπόρεσαν επιτέλους να ανακτήσουν της αυτοκυριαρχία και τις ελευθερίες τους. Σήμερα, κανείς δεν αμφισβητεί τη φυσική επιθυμία των τριών αυτών κρατών να ενταχθούν στους κόλπους της Ευρωπαικής Ενωσης.
<P>
H ομάδα των Ανεξάρτητων για την Ευρώπη των Εθνών δεν μπορεί παρά να εγκρίνει την πρωτοβουλία η οποία περιγράφεται από τον κύριο Burenstam Linder, τη σύσφιξη των δεσμών συνεργασίας με τα κράτη της Βαλτικής, στους κόλπους του κόσμου της Βαλτικής.
<P>
Οι επιδιώξεις της συνεργασίας αυτής ποικίλουν εφόσων αφορούν ταυτόχρονα τις πολιτιστικές ανταλλαγές, την έρευνα, την οικονομική ανάπτυξη των κρατών τα οποία έχουν εξασθενήσει από τα πενήντα χρόνια υποχρεωτικου κομμουνισμού, τη μάχη ενάντια στο οργανωμένο έγκλημα και την εξασφάλιση πολιτικής σταθερότητας στην περιοχή αυτή της Ευρώπης.
<P>
Είμαστε ιδιαιτέρως ευαισθητοποιημένοι όσον αφορά την επιθυμία της Επιτροπής και τα όσα παρουσιάζονται στην έκθεση αυτή, να επανορθώσουμε τις πληγές οι οποίες προέρχονται από το περιβάλλον καταπολεμώντας τη μαζική μόλυνση και διαχειριζόμενοι το δύσκολο πρόβλημα των πυρηνικών σταθμών. Συμφωνούμε με την αίτηση εκδόσεως καταλόγου των πυρηνικών αποβλήτων και των άλλων πηγών ραδιενέργειας στην περιοχή αυτή.
<P>
Επιθυμούμε να παρουσιάσουμε ανάγλυφα την ανάγκη συγκεκριμμένης και αποτελεσματικής συνεργασίας για το σκοπό αυτό, η οποία θα σέβεται την ελευθερία για την οποία τα κράτη αυτά έχουν πληρώσει πολύ ακριβά. Η ελεύθερη συνεργασία αυτή των εξεταστών της υπερεθνικότητας οφείλει να διατηρήσει την αποτελεσματικότητά της κατά τη διάρκεια της διαδικασίας ένταξης η οποία σύντομα θα δρομολογηθεί.
<P>
Η ενθάρρυνση των κρατών της Βαλτικής να πραγματοποιήσουν τις απαραίτητες μεταρρυθμίσεις για την ένταξή τους στους κόλπους της Ευρωπαικής Ενωσης είναι ίσως θεμιτή, αλλά είναι όμως ανεπαρκής. Είναι απαραίτητο να ανταποκριθεί η Ευρωπαική Ενωση στις τεράστιες ελπίδες των λαών της ανατολικής Ευρώπης με μια γλώσσα αρκετά πιο φιλική από εκείνη των κριτηρίων της σύγκλισης και των απλών προτροπών. Αυτή είναι η βασική επιδίωξη της CIG, και η ιστορία θα μας κρίνει από την επιτυχία ή την αποτυχία μας.
<P>
(Η συνεδρίαση, διακοπείσα στις 1.40 μμ, επαναλαμβάνεται στις 3.00 μμ)

<CHAPTER ID=5>
Συζήτηση Επικαίρων και Επειγόντων Θεμάτων
<SPEAKER ID=116 NAME="Πρόεδρος">
Η ημερήσια διάταξη προβλέπει τη συζήτηση επί επίκαιρων, επειγόντων και σημαντικών θεμάτων.

<SPEAKER ID=117 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων 6 προτάσεων ψηφίσματος:
<P>
(Β4-0472/97) των κκ. Gasoliba i Bohm και Vallve εξ ονόματος της Ομάδας ΦΙΛ σχετικά με τη διατάραξη της ελεύθερης διακίνησης γεωργικών προϊόντων στην Ένωση.-(Β4-0488/97) των κκ. Galeote Quecedo και άλλων εξ ονόματος της Ομάδας ΕΛΚ για την παρακώλυση της εσωτερικής αγοράς μέσω πράξεων βίας στη Γαλλία που στρέφονται εναντίον τροφίμων με προέλευση την Ισπανία.-(Β4-0500/97) των κκ. Novo Belenguer και Gonzalez Trivino εξ ονόματος της Ομάδας ΕΡΣ για την παρεμπόδιση της ελεύθερης διακίνησης ισπανικών εμπορευμάτων στην Ευρωπαϊκή Ένωση από Γάλλους αγρότες.-(Β4-0507/97) του κ. Graefe zu Baringdorf εξ ονόματος της Ομάδας των Πρασίνων για τις επιθέσεις κατά μεταφορών ισπανικών φρούτων στη Γαλλία.-(Β4-0544/97) των κκ. Jove Peres και άλλων εξ ονόματος της Ομάδας ΣΕΕΑ/ΒΠΑ για την ελεύθερη διακίνηση εμπορευμάτων στην Ευρωπαϊκή Ένωση.-(Β4-0558/97) των κκ. Colino Salamanca και άλλων εξ ονόματος της Ομάδας ΕΣΚ για την ελεύθερη διακίνηση φρούτων και λαχανικών στην Ευρωπαϊκή Ένωση.
<SPEAKER ID=118 LANGUAGE="ES" NAME="Gasςliba i Bφhm">
Κυρία Πρόεδρε, κύριοι βουλευτές, οι επανειλημμένες επιθέσεις ομάδων Γάλλων γεωργών που διαρκώς παρεμποδίζουν την ελεύθερη κυκλοφορία των εμπορευμάτων, βασική αρχή της Ένωσης, οδήγησαν σε μια κατάσταση που απαιτεί δραστικές ενέργειες, εφόσον δεν τέθηκε μόνο σε κίνδυνο τη σωματική ακεραιότητα των μεταφορέων αλλά και η ίδια τους η ζωή.
<P>
Δεν μπορεί να γίνει κατανοητή η εμμονή των επιθέσεων χωρίς την ανοχή των γαλλικών αρχών. Δεν μπορεί επίσης να γίνει κατανοητό ότι, μετά από χρόνια παραβιάσεων, η Επιτροπή και το Συμβούλιο δεν έχουν βρει την κατάλληλη φόρμουλα για να τις αποφύγουν. Οι εικόνες των επιθέσεων αποτελούν το καλύτερο σχολείο για να μετατρέψουν σε σκεπτικιστές εκείνους που πιστεύουν στην Ευρωπαϊκή Ένωση, και καταστρέφουν τη δράση μας υπέρ αυτής. Ενώ εργαζόμαστε για την εμβάθυνση της διάστασης της Ένωσης, άλλοι την μποϊκοτάρουν άγρια. Γι' αυτό, ζητώ αποφασιστικές και δραστικές ενέργειες από πλευράς των γαλλικών αρχών -να δούμε αν θα υπάρξει αλλαγή- που να εμποδίσουν οποιαδήποτε νέα επίθεση.
<P>
Η Επιτροπή και το Συμβούλιο οφείλουν επίσης να ενεργήσουν ταχέως, επειγόντως και αποτελεσματικά, προκειμένου να κάνουν να γίνεται σεβαστή η αρχή της ελεύθερης κυκλοφορίας των εμπορευμάτων και να αποφεύγεται οποιαδήποτε επίθεση, οπωσδήποτε απαράδεκτη για ολόκληρη την πολιτισμένη κοινωνία, και εμείς πιστεύουμε και ελπίζουμε ότι η Ευρωπαϊκή Ένωση είναι μια πολιτισμένη κοινωνία.

<SPEAKER ID=119 LANGUAGE="ES" NAME="Galeote Quecedo">
Κυρία Πρόεδρε, αυτή την εβδομάδα, ο Επίτροπος Monti είχε την ευκαιρία να συζητήσει μαζί μας επανειλημμένως το σχέδιο δράσης για την εσωτερική αγορά το οποίο φιλοδοξεί να παρουσιάσει στο Ευρωπαϊκό Συμβούλιο του Αμστερνταμ, προχθές όμως διεξήχθη και η ακρόαση στο Δικαστήριο των Ευρωπαϊκών Κοινοτήτων σχετικά με μια προσφυγή που κατέθεσε η Ευρωπαϊκή Επιτροπή εναντίον της Γαλλίας, για γεγονότα που συνέβησαν το 95 εφόσον δεν θεσπίστηκαν, διαβάζω, »τα κατάλληλα μέτρα για την αποφυγή στην επικράτειά της βίαιων πράξεων εναντίον οπωροκηπευτικών με προέλευση άλλα Κράτη μέλη, παραβιάζοντας τις διατάξεις που ρυθμίζουν τις γεωργικές ΚΟΑ και το άρθρο 30 της Συνθήκης.
<P>
Πρόκειται για μια συνεχή παραβίαση, που διαρκεί πάνω από 10 χρόνια. Τα επεισόδια που καταγγέλλονται αποτελούν το αντικείμενο αυτού του αιτήματος, συνέβησαν όμως και το 96 και φέτος, διότι αυτό που επιζητούν οι οπαδοί της βίας είναι να διασπάσουν την εσωτερική αγορά.
<P>
Είναι λοιπόν σαφές ότι δεν μπορούμε να μιλάμε για τη συμπλήρωση ή την τελειοποίηση της εσωτερικής αγοράς αν δεν είναι σταθερή μια από τις ραχοκοκαλιές της όπως είναι η ελεύθερη κυκλοφορία των εμπορευμάτων. Είναι άρα απαραίτητο να εισαχθεί στη μεταρρύθμιση των Συνθηκών η δυνατότητα η Ευρωπαϊκή Επιτροπή να μπορεί να επιβάλλει αμέσως οικονομικές κυρώσεις στα Κράτη μέλη, τους φορείς και τους εκπροσώπους των τομέων που παραβιάζουν την αρχή της ελεύθερης κυκλοφορίας.
<P>
Δεν θα μπορέσουμε να προχωρήσουμε αν εδραιωθεί, κυρία Πρόεδρε, ένα αίσθημα απόλυτης ατιμωρησίας ενώπιον της κοινής μας γνώμης.

<SPEAKER ID=120 LANGUAGE="ES" NAME="Novo Belenguer">
Κυρία Πρόεδρε, σε τι χρησιμεύει τώρα, για ένα ή δύο λεπτά ο καθένας, οι βουλευτές που ανησυχούμε για αυτές τις επιθέσεις εναντίον της ελεύθερης κυκλοφορίας, να συζητάμε σχετικά με αυτό το ζήτημα; Σε τι χρησιμεύει το Ευρωπαϊκό Κοινοβούλιο να εκφράζει την αποστροφή του, όπως και η Επιτροπή των Περιφερειών, τα περιφερειακά Κοινοβούλια, τα Κοινοβούλια των Κρατών, ακόμη και τα Δημαρχεία;
<P>
Πιστεύω ότι πρέπει να καταβάλουμε μια προσπάθεια για να υπερκεράσουμε την αξία μαρτυρίας που έχει αυτή η αποστροφή, και να χρησιμέψει για να αποστείλουμε ένα μήνυμα σε δύο κατευθύνσεις. Αφενός, στις Κυβερνήσεις, ως γενική προειδοποίηση ότι αυτό δεν μπορεί να γίνει ανεκτό ούτε να επαναληφθεί, και αφετέρου, στους πολίτες, για να τους δώσουμε την αίσθηση της σοβαρότητας, ότι πράγματι οι αρχές και τα θεσμικά όργανα της Ευρωπαϊκής Ένωσης δεν είναι διατεθειμένα να επιτρέψουν τις επιθέσεις που επαναλαμβάνονται εδώ και δεκαπέντε χρόνια εναντίον της γεωργίας, των μεταφορών, των ακινήτων περιουσιών, ακόμη και της σωματικής ακεραιότητας των προσώπων.
<P>
Πρόκειται για ένα πρόβλημα το οποίο οφείλουμε να μεταχειριστούμε με πολύ μεγάλη σοβαρότητα διότι, πράγματι, υπάρχουν ήδη απειλές να χαραχτούν άλλα σύνορα, να τεθούν άλλου είδους διεκδικήσεις.
<P>
Διατηρώ ειλικρινή εμπιστοσύνη στο ότι η απόφανση αυτού του Κοινοβουλίου θα χρησιμέψει για κάτι περισσότερο από το να εκφράσει την αποστροφή μας, και ότι τόσο η Επιτροπή όσο και το Συμβούλιο θα ενεργήσουν με τρόπο σωστό, αλλά και δυναμικό και εσπευσμένο, προκειμένου να τεθεί τέλος σε αυτές τις επιθέσεις που επαναλαμβάνονται το ένα χρόνο μετά τον άλλον, μπροστά στη λυπηρή παθητικότητα της Επιτροπής, του Συμβουλίου, και κυρίως των διαφόρων γαλλικών Κυβερνήσεων.

<SPEAKER ID=121 LANGUAGE="DE" NAME="Graefe zu Baringdorf">
Κυρία Πρόεδρε, αν το ελεύθερο εμπόριο και η εσωτερική αγορά σημαίνουν πως ο καθένας διαθέτει σε άλλες χώρες τα πλεονάσματά του και την πλεονάζουσα παραγωγή και ό, τι παράγεται με τρόπο εξορθολογισμένο και φτηνό και με τη χρήση χημικών, τότε θα έχουμε ακριβώς αυτό το πρόβλημα. Η ανατροπή φορτηγών δε βοηθά, οι κυρώσεις πάλι λίγο βοηθούν. Πρέπει κανείς να περάσει σε μια ανάπτυξη όπου η παραγωγή διοχετεύεται σε αγορές της περιοχής, όπου δηλαδή η παραγωγή προορίζεται για τον ντόπιο πληθυσμό σύμφωνα με το σύνθημα που εμείς επινοήσαμε: Η εσωτερική μας αγορά λέγεται λαϊκή αγορά ή πολλές εσωτερικές αγορές χρειάζεται η περιοχή!
<P>
Αν φτάσουμε εδώ σε μια σταθερότητα σχέσεων μεταξύ των παραγωγών και των καταναλωτών, τότε θα μπορούμε να παράγουμε ποιότητα αντί για ποσότητα, τότε θα μπορούμε να προσφέρουμε στην αγορά φράουλες που θα αρέσουν στον κόσμο. Εγώ πάντως δε χρειάζεται να ανησυχώ μήπως οι φράουλες που καλλιεργούμε στο σπίτι εκτοπιστούν από κάποιες ισπανικές ή γαλλικές φράουλες, γιατί αυτές οι φράουλες αγοράζονται από τους καταναλωτές μου και μάλιστα σε μια σταθερή και λογική τιμή, και σας λέω, κ. Πρόεδρε - θα σας φέρω καμιά φορά - έχουν επίσης ωραία γεύση.

<SPEAKER ID=122 LANGUAGE="ES" NAME="Marset Campos">
Κυρία Πρόεδρε, μια από τις περιοχές που υποφέρουν περισσότερο από τις καταδικαστέες και αδικαιολόγητες επιθέσεις κατά των ισπανικών φορτηγών με οπωροκηπευτικά είναι η περιοχή της Μούρθια, για τρεις λόγους: Λόγω του αριθμού φορτηγών και οδηγών τους που διαθέτει, λόγω της σημαντικής παραγωγής της σε οπωροκηπευτικά, και λόγω του ότι η εξαγωγή και εμπορία συνεπάγεται μια σημαντική δραστηριότητα για την περιοχή της Μούρθια. Γι'αυτό και το θέμα έχει αρνητικό αντίκτυπο στην περιοχή μας.
<P>
Γι' αυτό τον λόγο πρέπει να υπερασπιστούμε, με κάθε τίμημα, τον πλούτο ενός σημαντικού τμήματος της Ισπανίας, ολόκληρης της Ισπανίας, ολόκληρης της Ευρώπης, για να μπορούμε να παράγουμε· γι' αυτό, θεωρούμε απαραίτητα δύο ζητήματα:
<P>
Πρώτον, να εξασφαλιστεί, τόσο από πλευράς Κοινοβουλίου όσο και από πλευράς Επιτροπής, ότι θα εγκριθεί μια κατάλληλη αποζημίωση τόσο για τις άμεσες συνέπειες όσο και για τις έμμεσες -λόγω απώλειας αγορώνσε σχέση με τα όσα συνέβησαν στη Γαλλία, και να μην ξανασυμβούν ποτέ πια.
<P>
Και το δεύτερο ζήτημα -σχετικά με το οποίο πιστεύω ότι πρέπει να μπούμε στην ουσία, να μην παραμείνουμε στην επιφάνεια- είναι η αιτία που συμβαίνουν όλα αυτά. Θα πρέπει να παραδεχτούμε ότι κάτι δεν λειτουργεί στην κοινή γεωργική πολιτική όταν συμβαίνουν αυτού του είδους τα γεγονότα, και γι' αυτό, αρμόζει να μπούμε στην ουσία του ζητήματος, όπως είπα και προηγουμένως, και να προσπαθήσουμε να πραγματοποιήσουμε μια πρόσφορη μεταρρύθμιση της κοινής γεωργικής πολιτικής, να δρομολογήσουμε επίσης με πρόσφορο τρόπο την ΚΟΑ των οπωροκηπευτικών ώστε Γάλλοι, Ισπανοί, Ιταλοί, όλοι οι Ευρωπαίοι, να νιώθουμε την Ευρώπη ως κοινή πατρίδα, κάτι με το οποίο έχει δεσμευτεί η Ομάδα μας της Ευρωπαϊκής Ενωτικής Αριστεράς, ώστε η Ευρώπη να χρησιμεύει για όλους τους Ευρωπαίους, να χρησιμεύει για τους εργαζόμενους, για τους αγρότες, για όλους όσους προσπαθούμε να είναι η Ευρώπη της αλληλεγγύης και όχι η Ευρώπη της αναλληλεγγύης.

<SPEAKER ID=123 LANGUAGE="ES" NAME="Cabezσn Alonso">
Κυρία Πρόεδρε, κύριοι βουλευτές, άλλη μια χρονιά, σαν να πρόκειται για έναν καταραμένο και διαβολικό κύκλο, καταθέτουμε και πάλι σε αυτό το Κοινοβούλιο την καταγγελία επιθέσεων εναντίον φορτηγών και εμπορευμάτων με προέλευση την Ισπανία, που υφίστανται τις επιθέσεις αυτές όταν περνούν από τη Γαλλία, καθώς και επιθέσεων εναντίον προσώπων, διότι τα φορτηγά δεν πάνε μόνα τους αλλά τα οδηγούν άτομα, και υπάρχουν πολίτες της Κοινότητας που δέχονται άμεση επίθεση από άλλους πολίτες στους κόλπους της Ευρωπαϊκής Ένωσης, όταν είμαστε έτοιμοι να μοιραστούμε, ούτε λίγο ούτε πολύ, ένα ενιαίο νόμισμα.
<P>
Καταγγέλλουμε, για μια ακόμα χρονιά, αυτήν τη σοβαρή επίθεση εναντίον μιας βασικής αρχής της ευρωπαϊκής οικοδόμησης, που είναι η ελεύθερη κυκλοφορία προσώπων και εμπορευμάτων. Προηγουμένως ελέχθη ότι το ζήτημα πρέπει να τεθεί στην ουσία του, και η ουσία του ζητήματος είναι κάτι τόσο απλό όσο το να γίνει ή όχι αποδεκτή η ελεύθερη κυκλοφορία προσώπων και εμπορευμάτων στους κόλπους της Ευρωπαϊκής Ένωσης. Κάτι τόσο απλό όσο το να γίνει ή όχι αποδεκτό το ότι υπάρχει μια εσωτερική αγορά. Ποιος θα λογοδοτήσει για τις ζημίες και ποιος θα λογοδοτήσει για την απώλεια αγορών, και πώς είναι δυνατόν να στεκόμαστε μάρτυρες, κυρία Πρόεδρε, κύριε εκπρόσωπε της Επιτροπής, για μια ακόμα φορά, της έκδηλης παθητικότητας εκείνων που οφείλουν να κάνουν να αποφεύγονται αυτές οι εγκληματικές πράξεις, διότι πρόκειται για εγκληματικές πράξεις, και όχι για πράξεις καθαρά διοικητικού χαρακτήρα.
<P>
Πριν από ένα χρόνο, τέτοια εποχή περίπου, είπα εδώ ότι θα ήθελα να γνωρίζω ένα όνομα, ένα μόνο όνομα κάποιου ενόχου που θα είχε καταδικαστεί στη Γαλλία λόγω αυτών των εγκληματικών πράξεων. Μετά από ένα χρόνο, και ίσως φταίει η άγνοιά μου, ακόμα δεν γνωρίζω πώς ονομάζεται κάποιος από τους καταδικασθέντες λόγω επίθεσης εναντίον προσώπων και εμπορευμάτων με προέλευση άλλες ευρωπαϊκές χώρες που πρέπει απαραίτητα να περάσουν από τη Γαλλία. Αν βγαίνοντας από εδώ, μια ομάδα πολιτών - Ευρωπαίων βουλευτών ή υπαλλήλων-, μια ομάδα πολιτών, πραγματοποιούσαμε επίθεση σε ένα φορτηγό, εδώ, στο δρόμο, τι θα γινόταν; Πιστεύω ότι θα μας συνελάμβαναν αμέσως. Θα μας περνούσαν από δίκη, και λογικά, θα είχαμε κάποιου είδους καταδίκη. Τι συμβαίνει και οι επιθέσεις εναντίον εμπορευμάτων, φορτηγών και προσώπων παραμένουν πλήρως ατιμώρητες στη Γαλλία; Είναι σημαντικό, για μια φορά, να μην καταδικάσουμε αυτά τα γεγονότα μόνο με τα λόγια.
<P>
Γνωρίζω ότι η αρμοδιότητα της Επιτροπής σε αυτά τα θέματα είναι περιορισμένη, αλλά η εντύπωση του πληθυσμού είναι ότι δεν γίνονται αρκετά από πλευράς των κοινοτικών αρχών. Μάλιστα, θα πρέπει να προασπίζονται οι τοπικές αγορές, -όπως είπε επίσης και κάποιος άλλος βουλευτής- αυτήν τη στιγμή όμως κανείς δεν μπορεί να αρνηθεί το προφανές της ανάγκης να υπερκεραστούν οι τοπικές αγορές μέσω των εξαγωγών των προϊόντων που παράγονται σε οποιαδήποτε από τις χώρες μας.
<P>
Μακάρι του χρόνου να μην υπάρξει τέτοιο επείγον ψήφισμα σχετικά με επιθέσεις σε φορτηγά, εμπορεύματα και πρόσωπα μιας ευρωπαϊκής χώρας σε άλλη ευρωπαϊκή χώρα.

<SPEAKER ID=124 LANGUAGE="ES" NAME="Ferrer">
Κυρία Πρόεδρε, είμαι πεπεισμένη ότι όλα τα μέλη αυτού του Κοινοβουλίου θα είναι σύμφωνα, για μια ακόμα φορά, να επαναλάβουμε την καταδίκη μας απέναντι στις επιθέσεις, από πλευράς ανεξέλεγκτων ομάδων Γάλλων γεωργών, εναντίον των φορτηγών που μεταφέρουν αγροτικά προϊόντα με προέλευση την Ισπανία και εναντίον των προσώπων που μεταφέρουν αυτά τα προϊόντα.
<P>
Είμαι επίσης πεπεισμένη ότι θα είμαστε σύμφωνοι στο να αξιώσουμε, ακριβώς όπως ζητάμε στο ψήφισμα, την πληρωμή των αντισταθμίσεων που υποσχέθηκε η γαλλική Κυβέρνηση, και η πληρωμή αυτή να περιλαμβάνει -και το απαιτούμε- κάθε είδους προξενηθείσες ζημίες.
<P>
Αυτό το Κοινοβούλιο όμως, ενώπιον αυτού που αποτελεί κατάφωρη επίθεση εναντίον της ελεύθερης κυκλοφορίας εμπορευμάτων, και συνεπώς, εναντίον ενός από τους πυλώνες της ευρωπαϊκής οικοδόμησης, οφείλει να απαιτήσει από την Επιτροπή και από το Συμβούλιο, άπαξ δια παντός, να θεσπίσουν μέτρα που θα εμποδίζουν τον ένα χρόνο μετά τον άλλον να επαναλαμβάνονται τα ίδια θλιβερά γεγονότα. Είναι βέβαιο ότι προβάλλεται έλλειψη αρμοδιότητας από πλευράς της Επιτροπής. Είναι όμως επίσης βέβαιο ότι οι οπαδοί της βίας δεν μπορούν να συνεχίσουν να δρουν ατιμωρητί, και συνεπώς, θα πρέπει να αναζητηθεί ένας τρόπος οι Ευρωπαίοι πολίτες, και συγκεκριμένα οι γεωργοί μας, να μην εξακολουθήσουν να αντιμετωπίζουν κάποια προβλήματα που τους θίγουν και τους ζημιώνουν σοβαρά, και κυρίως, τους χωρίζουν ολοένα και περισσότερο από το σχέδιο της ευρωπαϊκής οικοδόμησης.

<SPEAKER ID=125 LANGUAGE="FR" NAME="Poisson">
Κυρία Πρόεδρε, αγαπητοί μου συνάδελφοι, συζητάμε το απόγευμα αυτό σχετικά με τις πρόσφατες πράξεις βανδαλισμού των γάλλων παραγωγών απέναντι στα ισπανικά φρούτα και λαχανικά. Βεβαίως, δεν μπορούμε παρά να κατακρίνουμε τις πράξεις αυτές βίας και βανδαλισμού. Δεν θα συνηγορήσω λοιπόν όσον αφορά τα φαινόμενα αλλά όσον αφορά την ουσία.
<P>
Για παράδειγμα, όσον αφορά τις ντομάτες - αντικείμενο των τελευταίων συγκρούσεων - στην αγορά Saint Charles στο Perpignan, η προσφορά των ισπανικών ντοματών κυμαινόταν γύρω στους 800 τόνους την ημέρα, έναντι 100 τόνων για τις γαλλικές ντομάτες. Ξαφνικά, στις 9 και 12 Μαϊου, ο αριθμός τόνων των ισπανικών ντομάτων διπλασιάστηκε και οι τόνοι έγιναν 1700 την ημέρα, με μια μείωση των τιμών οι οποίες έπεσαν από τα 600 φράγκα ο τόνος στα 114 φράγκα ο τόνος, ποσό το οποίο μόλις φτάνει για να καλυφθούν τα έξοδα μεταφοράς. Πρόκειται για ένα απαράδεκτο φαινόμενο ντάμπινγκ.
<P>
Αυτά τα λίγα αριθμητικά στοιχεία μας δείχνουν ότι θα μπορούσαμε ίσως να κατανοήσουμε το θυμό των γάλλων παραγωγών μας, αλλά όχι βέβαια και τις βίαιες πράξεις τους. Εξάλλου, οι εκκλίσεις για αποκλεισμό των προιόντων μας, οι οποίες προέρχονται πέρα από τα Πυρηναία, από τους ισπανούς αγρότες ως απάντηση στις επιθέσεις των γάλλων αγροτών δεν μπορούν να συγχωρεθούν.
<P>
Για μένα, η διαμάχη αυτή δεν αποτελεί μόνο μια γαλλο-ισπανική διαμάχη. Οι αιτίες είναι πολύ βαθύτερες. Oλο αυτό φανερώνει την ύπαρξη μια ορισμένη δυσλειτουργείας του ΠΟΕ φρούτων και λαχανικών. Η Επιτροπή οφείλει να ξανανοίξει τον ακανθώδη αυτό φάκελλο. Θα πρέπει να είναι πιο προσεκτική στην επιβολή κανονισμών όσον αφορά την παραγωγή και τις τιμές. Πρέπει να φροντίζει να αποφεύγεται κάθε μορφής αθέμιτος ανταγωνισμός ανάμεσα στα κράτη μέλη, εμποδίζοντας την είσοδο στην αγορά προιόντων με τιμές χαμηλότερες από το κόστος παραγωγής τους, και να ελέγχει πιο σοβαρά τις μαζικές εισαγωγές οι οποίες προέρχονται από τρίτες χώρες.
<P>
Συμπεραίνουμε, κυρία Πρόεδρε, ότι το δικό μας καθήκον, Επιτροπής, Ευρωπαικού Κοινοβουλίου και Συμβουλίου, είναι να συντονίσουμε την παραγωγή όλων των χωρών ώστε να πετύχουμε μια καλή αρμονία ανάμεσα στους ευρωπαίους παραγωγούς μας. Είμαι πεπεισμένος ότι θα τα καταφέρουμε.

<SPEAKER ID=126 LANGUAGE="FR" NAME="Moreau">
Κυρία Πρόεδρε, δεν μπορούμε παρά να καταδικάσουμε τις πράξεις βίας που διεπράχθησαν σε βάρος ισπανών οδηγών. Αλλά θα ήταν επικίνδυνο και περιοριστικό να εντάξουμε τη διαμάχη αυτή μόνο στο ζήτημα της ελεύθερης διακίνησης των αγαθών. Τέθηκε ένα αγροτικό πρόβλημα και πρέπει να αναγνωρίσουμε ότι, κατά κάποιο τρόπο, η βία αυτή είναι ενδεικτική της βαθιάς δυσαρέσκειας των παραγωγών φρούτων και λαχανικών απέναντι στην απώλεια των ευκαιριών, στην καταστροφική πτώση των τιμών και στις πρακτικές του ντάμπινγκ.
<P>
Πρέπει με κάθε τρόπο να αποφύγουμε να αφεθούμε στο φαύλο κύκλο των συγκρούσεων ανάμεσα στους παραγωγούς. Τα ενδιαφέροντα των γάλλων και των ισπανών παραγωγών δεν είναι αντικρουόμενα: οι παραγωγοί είναι θύματα της ίδιας υπερφιλελεύθερης πολιτικής, η οποία προωθεί τον ανταγωνισμό με σκοπό μεγαλύτερο κέρδος για τη μαζική διανομή και το διεθνές εμπόριο.
<P>
Γι' αυτό το λόγο προτείνουμε την άμεση κίνηση διαδικασίας διαβούλευσης ανάμεσα στις κυβερνήσεις της Γαλλίας και της Ισπανίας και ανάμεσα στις οργανώσεις των παραγωγών, για να αποφευχθούν οι συγκρούσεις, να μειωθούν οι εντάσεις, να αρχίσει διάλογος, με σκοπό να βρεθούν λύσεις, οι οποίες θα επιτρέψουν στους παραγωγούς των δύο πλευρών των Πυρηναίων να ζήσουν σωστά από τη δουλειά τους. Μπροστά στην επιδείνωση της κατάστασης στον τομέα των φρούτων και των λαχανικών, είναι απαραίτητο να βελτιώσουμε τους μηχανισμούς της αγοράς λαμβάνοντας υπ' όψη τις συμφωνίες με τρίτα μεσογειακά κράτη για την εκροή της παραγωγής και τη βελτίωση των εισοδημάτων.
<P>
Για την αποφυγή κάθε μορφής ανταγωνισμού, ο οποίος κινδυνεύει να χειροτερεύσει περισσότερο με τη διεύρυνση της Ευρωπαικής Ενωσης προς ανατολάς, πρέπει να εντείνουμε τη διαδικασία εναρμόνισης προς τα πάνω της πληρωμής και της κοινωνικής προστασίας των αγροτών και εκείνων που εργάζονται στον τομέα της γεωργίας.

<SPEAKER ID=127 LANGUAGE="ES" NAME="Redondo Jimιnez">
Κυρία Πρόεδρε, βρισκόμαστε για μια ακόμα φορά μπροστά σε ένα πρόβλημα που το ζούμε κάθε χρόνο σε αυτό το Σώμα την ίδια περίπου εποχή.
<P>
Πιστεύω ότι πρόκειται για ένα σημαντικό θέμα για όλους τους πολίτες της Ένωσης, και αν είναι σήμερα τα ισπανικά προϊόντα τα άμεσα θιγόμενα, κάποια άλλη φορά μπορεί να είναι άλλα. Δεν είναι μόνο ένα πρόβλημα κοινής γεωργικής πολιτικής, ούτε και ένα πρόβλημα της ΚΟΑ των οπωροκηπευτικών, όπως επισημάνθηκε προηγουμένως, ούτε ζήτημα του αν οι τιμές θα είναι υψηλότερες ή χαμηλότερες, ή ένα πρόβλημα ντάμπινγκ. Κύριοι βουλευτές, πρόκειται για ένα πρόβλημα που επιλύεται στη Συνθήκη για την Ένωση στο άρθρο 35, το οποίο ορίζει την ελεύθερη κυκλοφορία εμπορευμάτων, και όλα τα Κράτη μέλη έχουν την υποχρέωση να εξασφαλίζουν αυτήν την ελεύθερη κυκλοφορία εμπορευμάτων.
<P>
Βρισκόμαστε στο κατώφλι της Διακυβερνητικής Διάσκεψης, και θα ήθελα να ζητήσω από την Επιτροπή, η οποία έχει πλέον επίγνωση ότι μόνο με τις καταγγελίες δεν προχωρούμε καθόλου, ούτε με τις πιέσεις στην ενδιαφερόμενη Κυβέρνηση, οι πράξεις αυτές να μην παραμένουν ατιμώρητες, να αντιστραφούν οι όροι και να είναι η Επιτροπή εκείνη που θα μπορεί να επιβάλλει τις κυρώσεις και να είναι εκείνοι που πραγματοποιούν τις άμεσες επιθέσεις που θα πρέπει να προσφεύγουν, διότι όλοι γνωρίζουμε ότι αυτή η δικαιοσύνη που ζητάται φτάνει πολύ αργά, εφόσον ακόμη δεν έχει υπάρξει καμιά δικαστική απόφαση, και μια δικαιοσύνη που φτάνει αργά παύει να είναι δικαιοσύνη.

<SPEAKER ID=128 LANGUAGE="ES" NAME="Imaz San Miguel">
Κυρία Πρόεδρε, αυτό το φρούτο δεν διαθέτει στην πράξη το δικαίωμα στην ελεύθερη κυκλοφορία εμπορευμάτων που καθιερώνεται θεωρητικά στη Συνθήκη για την Ευρωπαϊκή Ένωση.
<P>
Και η Ευρωπαϊκή Επιτροπή, ως θεματοφύλακας των Συνθηκών, οφείλει επίσης να εξασφαλίζει ότι αυτό το φρούτο μπορεί να κυκλοφορεί ελεύθερα στα πλαίσια της Ευρωπαϊκής Ένωσης.
<P>
Και αυτό συμβαίνει κάθε χρόνο, διότι ορισμένοι παραγωγοί αναζητούν προνομιακές θέσεις στις αγορές, και αντιτίθενται στην ελεύθερη κυκλοφορία οπωροκηπευτικών. Και καθώς η Ευρωπαϊκή Επιτροπή διαθέτει ένα μηχανισμό στις πολιτικές ανταγωνισμού για να επιβάλλει οικονομικές κυρώσεις, θα πρέπει να απαιτηθεί στο επόμενο Ευρωπαϊκό Συμβούλιο του Αμστερνταμ να αναθεωρηθεί η Συνθήκη σε τρόπο ώστε να επιτρέπει επίσης στην Ευρωπαϊκή Επιτροπή να επιβάλλει οικονομικές κυρώσεις σε εκείνους που εμποδίζουν την ελεύθερη κυκλοφορία εμπορευμάτων, και την εδραίωση της εσωτερικής αγοράς.
<P>
Μόνον κατ' αυτόν τον τρόπο, την επόμενη εβδομάδα στο Αμστερνταμ, μπορεί το Συμβούλιο να καταφέρει αυτό το φρούτο να έχει το ίδιο δικαίωμα που έχουν τα πρόσωπα, τα κεφάλαια και τα εμπορεύματα να κυκλοφορούν στην ελεύθερη αγορά της Ευρωπαϊκής Ένωσης.

<SPEAKER ID=129 LANGUAGE="ES" NAME="Arias Caρete">
Κυρία Πρόεδρε, αυτή την εβδομάδα εξετάστηκε στο Δικαστήριο της Ευρωπαϊκής Ένωσης η Υπόθεση Αριθ. 265/95, προσφυγή που κατέθεσε η Επιτροπή κατά της Γαλλικής Δημοκρατίας, διότι δεν θέσπισε μέτρα για την αποφυγή της πραγματοποίησης στην επικράτειά της βίαιων πράξεων εναντίον οπωροκηπευτικών με προέλευση την Ισπανία.
<P>
Σε αυτήν την ακρόαση, και ο ίδιος ο εκπρόσωπος της Επιτροπής δήλωσε ότι πρόκειται για συνεχιζόμενη δράση που διαρκεί πάνω από 10 χρόνια και ότι, επιπλέον, τα επεισόδια στα οποία αναφέρεται η προσφυγή συνεχίστηκαν το 1996 και το 1997.
<P>
Κύριε Επίτροπε, βρισκόμαστε μπροστά σε μια εσκεμμένη πολιτική εφαρμογής της βίας με συνεχή τρόπο, η οποία γίνεται ανεκτή από μια κυβέρνηση, βία η οποία, επικαλούμενη συγκυριακές αλλοιώσεις στην αγορά της φράουλας, κατευθύνεται εναντίον ολόκληρου του τομέα των ισπανικών οπωροκηπευτικών. Η συστηματική διαδοχή βανδαλικών πράξεων υποδεικνύει ότι βρισκόμαστε μπροστά σε μια δράση τέλεια σχεδιασμένη προκειμένου να απομακρυνθούν τα ισπανικά προϊόντα από την κοινοτική αγορά. Το Κράτος Δικαίου δεν λειτουργεί στη Γαλλία όσον αφορά τα οπωροκηπευτικά. Οι αποζημιώσεις δεν είναι επαρκείς και η Επιτροπή, ως θεματοφύλακας των Συνθηκών, οφείλει να παρέμβει δυναμικά, αν δεν επιθυμεί να διατηρηθεί η ατιμωρησία των επιτιθεμένων.
<P>
Εξάλλου, είναι ευρέως γνωστό ότι ο Αγροτικός Συντονισμός, η Εθνική Ομοσπονδία αγροτικών επιχειρηματιών, το Κίνημα για την υπεράσπιση οικογενειακών αγροτικών εκμεταλλεύσεων, αποτελούν ένοπλο βραχίονα του οικονομικού οργανισμού AFCOFEL, που πριν ακόμη ξεκινήσει η περίοδος εμπορίας έθεσε απαιτήσεις αυτορύθμισης της ισπανικής παραγωγής συνοδευόμενες από συγκαλυμμένες απειλές.
<P>
Η Επιτροπή μπορεί και πρέπει να παγώσει τις ενισχύσεις προς τον γαλλικό τομέα των οπωροκηπευτικών ώσπου να σταματήσει η βία. Θα ήταν παράλογο να συνεισφέρουμε με τον κοινοτικό προϋπολογισμό στη στήριξη ενός εθνικού παραγωγικού τομέα που χρησιμοποιεί βία και παραβιάζει τη Συνθήκη προκειμένου να εμποδίσει την ελεύθερη διαμετακόμιση εμπορευμάτων, προξενώντας απώλειες αγορών άνω των 25 δισεκατομμυρίων πεσετών ετησίως. Κύριε Επίτροπε, θα πρέπει επίσης να χορηγήσετε επείγουσες ειδικές κοινοτικές ενισχύσεις στους θιγομένους προκειμένου να αποκατασταθούν, με βάση την κοινοτική δράση σε αυτόν τον τομέα, οι προϋποθέσεις του ελεύθερου ανταγωνισμού.

<SPEAKER ID=130 NAME="Pinheiro">
Κυρία Πρόεδρε, κυρίες και κύριοι βουλευτές, μπροστά σε κάποια ανικανότητα των γαλλικών αρχών να ελέγξουν τις αναταραχές που προκάλεσε ομάδα αγροτών εναντίον αγροτικών προϊόντων άλλων κρατών μελών, ιδίως της Ισπανίας, η Επιτροπή υπενθυμίζει ότι στο πλαίσιο της άσκησης της αρμοδιότητάς της ως θεματοφύλακα των Συνθηκών χρησιμοποίησε τη διαδικασία περί παράβασης για να ωθήσει τη Γαλλική Δημοκρατία να τηρήσει τις υποχρεώσεις της δυνάμει των άρθρων 5 και 30 της Συνθήκης.
<P>
Η διαδικασία αυτή είναι υπό εξέλιξη στο Δικαστήριο, όπου η προφορική ακροαματική διαδικασία έλαβε χώρα στις 10 Ιουνίου και, λαμβάνοντας υπόψη ότι ο γενικός εισαγγελέας θα παρουσιάσει τα συμπεράσματά του στις 8 Ιουλίου, θεωρείται σκόπιμο να περιμένουμε την απόφαση του Δικαστηρίου.
<P>
Ωστόσο, αυτή η αναμονή δεν είναι παθητική εφόσον η Επιτροπή, μόλις έλαβε γνώση ενός πρώτου επεισοδίου στις 24 Απριλίου, ήλθε αμέσως σε επαφή με τις γαλλικές αρχές ώστε αυτές να ασκήσουν τις αρμοδιότητές τους σε θέματα δημόσιας ασφάλειας με την υιοθέτηση των απαραίτητων μέτρων για την πρόληψη και την καταστολή της βίας, προστατεύοντας με τον τρόπο αυτό το δικαίωμα στην ελεύθερη κυκλοφορία των εμπορευμάτων που διασφαλίζεται από τη Συνθήκη.
<P>
Αφετέρου, η Επιτροπή, με επιστολή του επιτρόπου κ. Franz Fischer της 4ης Ιουλίου του έτους αυτού, ζήτησε για άλλη μια φορά από τη γαλλική κυβέρνηση να λάβει κατεπειγόντως τα αναγκαία μέτρα προκειμένου να διασφαλισθεί η ελεύθερη κυκλοφορία των εμπορευμάτων στη Γαλλία. Υπό το φως των όσων εκτέθηκαν προηγουμένως, η Επιτροπή θεωρεί ότι έχει λάβει όλα τα δυνατά μέτρα για να ωθήσει τις γαλλικές αρχές να εκπληρώσουν αυστηρά τις υποχρεώσεις τους.
<P>
'Οσον αφορά την Κοινή Οργάνωση Αγοράς, η Επιτροπή επισημαίνει ότι, στο πλαίσιο της μεταρρύθμισης της ΚΟΑ οπωροκηπευτικών, που εγκρίθηκε από το Συμβούλιο στις 21 Νοεμβρίου του περασμένου έτους, προβλέπεται η δημιουργία επιχειρησιακών ταμείων με προορισμό τις οργανώσεις παραγωγών που θα επιτρέψουν μία πανοπλία μέτρων με στόχο τη βελτίωση των συνθηκών παραγωγής και εμπορίας αυτών των προϊόντων. Η αποκεντρωμένη λειτουργία αυτών των ταμείων επιτρέπει επομένως στις οργανώσεις των παραγωγών να προσανατολίσουν καλύτερα τις δράσεις τους για τους τομείς που έχουν τις μεγαλύτερες ανάγκες. Από την άλλη, τόσο στη μεταρρύθμιση των μηχανισμών απόσυρσης προϊόντων όσο και στα μέτρα για την ενθάρρυνση της διάθεσης των αποσυρθέντων προϊόντων, επίσης προβλέπεται, ιδίως, η δωρεάν διανομή.
<P>
Είναι επίσης χρήσιμο να διευκρινιστεί ότι στο τέλος της μεταβατικής περιόδου της μεταρρύθμισης προβλέπεται η εκπόνηση μίας έκθεσης σχετικά με τη λειτουργία της ΚΟΑ οπωροκηπευτικών που θα αφορά όλα τα προϊόντα, συμπεριλαμβανομένου του τομέα της φράουλας. Τέλος, η Επιτροπή επεξεργάζεται αυτή τη στιγμή μία συνολική ανάλυση της κατάστασης των Μεσογειακών Συμφωνιών σχετικά με τον εν λόγω τομέα. Θα πρόσθετα, για να ολοκληρώσω, κυρία Πρόεδρε, ότι αυτός είναι προφανώς ένας τομέας που ενδιαφέρει ιδιαίτερα την Επιτροπή, η οποία σε καμία περίπτωση δεν θα παραιτηθεί των ευθυνών της.

<SPEAKER ID=131 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί σήμερα στις 17.30.

<SPEAKER ID=132 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων 7 προτάσεων ψηφίσματος:
<P>
(Β4-0470/97) των κκ. Fassa και άλλων εξ ονόματος της Ομάδας ΦΙΛ για το πραξικόπημα στη Σιέρα Λεόνε.-(Β4-0508/97) των κκ. Telkaemper και Aelvoet εξ ονόματος της Ομάδας των Πρασίνων για τη Σιέρα Λεόνε.-(Β4-0529/97) των κκ. Pasty και άλλων εξ ονόματος της Ομάδας ΕΓΕ για το πραξικόπημα στη Σιέρα Λεόνε.-(Β4-0534/97) των κκ. Hory και Pradier εξ ονόματος της Ομάδας ΕΡΣ για το πραξικόπημα στη Σιέρα Λεόνε.-(Β4-0546/97) των κκ. Pettinari και άλλων εξ ονόματος της Ομάδας ΣΕΕΑ/ΒΠΑ για την κατάσταση στη Σιέρα Λεόνε.-(Β4-0554/97) των κκ. Robles Piquer και Oomen-Ruijten εξ ονόματος της Ομάδας ΕΛΚ για το πραξικόπημα στη Σιέρα Λεόνε.-(Β4-0561/97) των κκ. Swoboda και Vecchi εξ ονόματος της Ομάδας ΕΣΚ για την κατάσταση στη Σιέρα Λεόνε.
<SPEAKER ID=133 LANGUAGE="NL" NAME="Βertens">
Κυρία Πρόεδρε, όπως είναι φυσικό, το στρατιωτικό πραξικόπημα της Σιέρρα Λεόνε μας συγκλόνισε. Πρόκειται για μια από τις φτωχότερες χώρες της Αφρικής που την τελευταία εξαετία πλήττεται από έναν εμφύλιο πόλεμο και υπέστη τρία στρατιωτικά πραξικοπήματα. Το Νοέμβριο του 1996 έγιναν επιτέλους μερικά δειλά βήματα με την επίτευξη μιας ειρηνευτικής συμφωνίας και τις πρώτες ενδείξεις εκδημοκρατισμού από τον Μάιο του περασμένου έτους. Τώρα όμως η κατάσταση επανήλθε στο αρχικό της σημείο. Οι στρατιωτικοί κατέλαβαν την εξουσία και ακόμη και αυτή η ασήμαντη πρόοδος που είχε σημειωθεί εξαφανίσθηκε.
<P>
Υποστηρίζω κάθε διπλωματική πρωτοβουλία για την αποκατάσταση της δημοκρατίας και την απομόνωση της στρατιωτικής χούντας. Το Συμβούλιο πρέπει να καλέσει την Οργάνωση Αφρικανικής Ενότητας να αναλάβει παρόμοιες πρωτοβουλίες. Πρέπει να προληφθεί το ενδεχόμενο μεμονωμένες χώρες να κάνουν χρήση των δραστηριοτήτων του ECOMOG. Πρέπει να υπάρξει μια καλή οργάνωση των στρατιωτικών παρεμβάσεων προκειμένου να μην διακυβευτεί η αξιοπιστία της Κοινότητας.
<P>
Η πολιτική ομάδα των φιλελευθέρων καλεί το Συμβούλιο και την Επιτροπή να χρησιμοποιήσουν κάθε δυνατόν μέσον για την αποκατάσταση της δημοκρατίας. Στα μέτρα αυτά πρέπει να συμπεριλαμβάνεται και η διακοπή της συνεργασίας στα πλαίσια της Λομέ. Πρέπει να φροντίσουμε ώστε αυτή η μικρή φτωχή χώρα να επανέλθει όσον το δυνατόν συντομότερα στο δρόμο της ανασυγκρότησης και της ανάπτυξης.

<SPEAKER ID=134 LANGUAGE="DE" NAME="Telkδmper">
Κυρία Πρόεδρε, έχω την ίδια άποψη με τον κ. Bertens. Η Σιέρα Λεόνε είναι σε ό, τι αφορά τον υπόγειο πλούτο της μια από τις πλουσιότερες χώρες στον κόσμο, αλλά σε ό, τι αφορά την κατάσταση του πληθυσμού της είναι μια από τις φτωχότερες. Πρέπει να δράσουμε για να αποκατασταθεί η δημοκρατική κυβέρνηση. Νομίζω πως δεν μπορούμε να ανεχτούμε να διατηρήσουν την εξουσία η στρατιωτικοί μετά το πραξικόπημα.
<P>
Με αυτά τα δεδομένα θα ήθελα να καταδικάσω και την επέμβαση της Νιγηρίας. Εκεί ο στρατηγός Abacha ανήλθε στην εξουσία με στρατιωτικό πραξικόπημα. Με αυτήν την επέμβαση σίγουρα ήθελε να διευρύνει το πεδίο της εξουσίας του, όχι όμως να εισαγάγει τη δημοκρατία. Θα ήταν ωραία αν είχαμε δημοκρατικές δομές στη Νιγηρία. Τώρα πρόκειται για τη Σιέρα Λεόνε. Ειμαι της γνώμης ότι η συνεργασία στα πλαίσια της ΑΚΕ σε συνδυασμό με τη διπλωματία μπορεί να συμβάλει όχι μόνο στην καταδίκη αυτού του πραξικοπήματος αλλά και στο να λάβουμε πρακτικά μέτρα για την αποκατάσταση της δημοκρατίας.
<P>
Παρακαλώ τον Επίτροπο κ. Pinheiro να αναλάβει ανάλογη δράση και ελπίζω πως η Νιγηρία θα μείνει μελλοντικά έξω από τη σύγκρουση.

<SPEAKER ID=135 LANGUAGE="FR" NAME="Hory">
Κυρία Πρόεδρε, είμαι σύμφωνος με τους δύο προηγούμενους ομιλητές. Καθώς πρόκειται για την κρίση την οποία προκάλεσε στη Σιέρρα Λεόνε το στρατιωτικό πραξικόπημα, η ομάδα της ριζοσπαστικής Ενωσης είναι φυσικά υπέρ της επιστροφής, χωρίς καθυστέρηση και χωρίς όρους, στην νόμιμη συνταγματική τάξη η οποία ενσαρκώνεται στο πρόσωπο του προέδρου Kabbah.
<P>
Η παρέμβασή μας στη συζήτηση αυτή, όμως, έχει ως στόχο πρώτα απ' όλα να καταγγείλει την τοπική στρατιωτική αστυνομία η οποία λυμαίνεται τη Νιγηρία σε αυτή την κρίση και σε άλλα γεγονότα. Η Νιγηρία εκμεταλλεύεται εμφανώς ένα εντολή την οποία θα είχε λάβει από τον ECOMOG με στόχο την προσπάθεια αναμορφώσης της διεθνούς εικόνας της χώρας, η οποία είναι αρκετά θαμπωμένη από τις δικτατορικές πρακτικές του νιγηριανού καθεστώτος ως προς την αντιπολίτευσή του, διότι το παράδοξο όσον αφορά την κατάσταση στη Σιέρρα Λεόνε έγκειται στο γεγονός ότι η Νιγηρία υποστηρίζει ότι εκπροσωπεί το δίκαιο, την ειρήνη και την ελευθερία.
<P>
Η μασκαράτα αυτή είναι εφικτή λόγω της μικροψυχίας της διεθνούς κοινότητας η οποία αρνήθηκε, για λόγους οικονομικούς και γεο-στρατηγικούς, να εφαρμόσει στη Νιγηρία τις κυρώσεις τις οποίες έπρεπε να υποστεί. Είναι καιρός η Ευρωπαική Ενωση να χρησιμοποιήσει τα μέσα που κατέχει και κυρίως εκείνα που της πρόσφερε η Σύμβαση Λομέ για να βοηθήσει στην αποκατάσταση του δικαίου στη Σιέρρα Λεόνε και να καταδικάσει τον τοπικό ιμπεριαλισμό της Νιγηρίας.

<SPEAKER ID=136 LANGUAGE="ES" NAME="Robles Piquer">
Κυρία Πρόεδρε, κύριε Επίτροπε, πριν από λίγο καιρό, τον Μάρτιο, εμείς οι φίλοι της Αφρικής νιώσαμε χαρά όταν ένας στρατηγός, που τότε κυβερνούσε συνεπεία ενός στρατιωτικού πραξικοπήματος, παρέδωσε την εξουσία στη Σιέρα Λεόνε -μια πρώην βρετανική αποικία με λιγότερους από πέντε εκατομμύρια κατοίκους- σε έναν εξηντατετράχρονο δικηγόρο, με διεθνή πείρα, μουσουλμάνο -όπως και η πλειοψηφία των συμπατριωτών του-, ντυμένο με την παραδοσιακή φορεσιά. Σήμερα, ο πολιτικός αυτός Πρόεδρος ανατράπηκε από άλλους στρατιωτικούς που κράτησαν την εξουσία και κράτησαν επίσης το χρυσό και τα διαμάντια, που αποτελούν και τον κύριο πλούτο της Σιέρα Λεόνε.
<P>
Στο μεταξύ, ο λαός μένει με τους χιλιάδες νεκρούς, με 200 δολάρια κατά κεφαλήν εισόδημα, με 70 % αναλφαβητισμό, με μέσο όρο προσδοκίμου ζωής τα 50 έτη, ενώ μια χώρα που είναι προφανώς μια άγρια δικτατορία -η Νιγηρία- προσπαθεί παραδόξως να επιβάλει τη δημοκρατία στη Σιέρα Λεόνε.
<P>
Και τι έκανε η Ευρώπη; Κάναμε λοιπόν αυτό που κάνουμε πάντα: δώσαμε ανθρωπιστική βοήθεια -κάτι που είναι πολύ καλό-, μια κάποια συνεργασία στην ανάπτυξη, αποστείλαμε -οι Αγγλοι- ένα αεροπλάνο για να παραλάβει συμπατριώτες, και τίποτε άλλο. Αυτό αποδεικνύει ότι η ανθρωπιστική βοήθεια και η συνεργασία στην ανάπτυξη είναι μεν πολύ απαραίτητες, αλλά δεν επιλύουν αυτά τα προβλήματα. Ούτε βεβαίως και θα τα επέλυε μια στρατιωτική επέμβαση, όπου επιπλέον θα ήταν δύσκολο να στείλουμε τους στρατιώτες μας να αντιμετωπίσουν τον κίνδυνο του θανάτου. Το γεγονός όμως αυτό, στο οποίο έρχονται να προστεθούν και άλλα, αποδεικνύει ότι χρειάζεται, κυρία Πρόεδρε, μια γενική πολιτική της Ευρώπης, και όχι μόνο της Γαλλίας ή της Αγγλίας, προκειμένου να αντιμετωπιστούν τα προβλήματα της Αφρικής. Ας ελπίσουμε ότι το Συμβούλιο και η Επιτροπή, με τη βοήθεια του Κοινοβουλίου, ίσως μας την προτείνουν κάποια μέρα.

<SPEAKER ID=137 LANGUAGE="FR" NAME="Andrθ-Lιonard">
Κυρία Πρόεδρε, η διαδικασία εκδημοκρατισμού η οποία ξεκίνησε το 1996 μετά τις βουλευτικές και προεδρικές εκλογές έκανε θεαματικά φτερά από την ημέρα του πραξικοπήματος στις 25 του περασμένου Μαϊου.
<P>
Η στρατιωτική χούντα θέλησε να εγκαταστήσει στην αρχηγία τον αρχηγό του Επαναστατικού Μετώπου, τον κύριο Foday Sankoh, διατρέχοντας όλους τους κινδύνους αποσταθεροποίησης της περιοχής που εμπεριέχει η ενέργεια αυτή. Ας θυμηθούμε τιε εκατοντάδες των ανυπεράσπιστων πολιτών οι οποίοι σκοτώθηκαν από τους στασιαστές, βασανίστηκαν, χτυπήθηκαν με μαχαίρια και εκτελέστηκαν κάτω από άθλιες συνθήκες. Αυτός ο εμφύλιος πόλεμος ο οποίος διήρκησε πέντε χρόνια, επέφερε το θάνατο σε περισσότερους από 10.000 ανθρώπους.
<P>
Καταδικάζοντας έντονα το στρατιωτικό αυτό πραξικόπημα, καλούμε τον OΑΕ να πάρει τις απαραίτητες πρωτοβουλίες οι οποίες θα επιτρέψουν να αποκατασταθεί το καθεστώς το οποίο εξελέγει δημοκρατικά το Μάρτιο του 1996. Oσο οι προυποθέσεις αυτές δεν εκπληρώνονται, καλούμε την Επιτροπή και το Συμβούλιο να αθετήσει την εφαρμογή της Σύμβασης του Lome και οποιουδήποτε είδους βοήθεια προς την κυβέρνηση της Σιέρρα Λεόνε. Είναι αυτονόητο ότι η συνέχιση της ανθρωπιστικής βοήθειας θα πρέπει, όμως, να εξασφαλιστεί για τους πληθυσμούς τους πιο ευάλωτους.

<SPEAKER ID=138 NAME="Pinheiro">
, Μέλος της Επιτροπής. (ΕΝ) Κυρία Πρόεδρε, προφανώς η Ευρωπαϊκή Επιτροπή καταδικάζει το πραξικόπημα στη Σιέρρα Λεόνε από τον ταγματάρχη Koroma. Η Επιτροπή θεωρεί εντελώς απαράδεκτο το γεγονός ότι η νόμιμη, δημοκρατικά εκλεγμένη κυβέρνηση του προέδρου Kabbah, η οποία ανέλαβε καθήκοντα πριν από ένα χρόνο, ανατράπηκε τόσο ξαφνικά από μια μικρή ομάδα στρατιωτών υποστηριζόμενη από τους αντάρτες της RUF.
<P>
Η προεδρία, με δήλωσή της εξ ονόματος της Ευρωπαϊκής Ένωσης η οποία πραγματοποιήθηκε στις 28 Μαϊου, εξέφρασε τη λύπη της για την ανατροπή της εκλεγμένης κυβέρνησης και παρότρυνε την αποκατάσταση της δημοκρατικής μη στρατιωτικής κυβέρνησης. Ανησυχίες εκφράστηκαν επίσης σχετικά με τη βία ενάντια σε ντόπιους και εκπατρισμένους. Η δήλωση αυτή αντανακλά παρόμοια συναισθήματα τα οποία εξέφρασαν διάφοροι οργανισμοί και χώρες σε όλον τον κόσμο: τα Ηνωμένα Έθνη, η Οργάνωση της Αφρικανικής Ενότητας, η Κοινοπολιτεία, οι Ηνωμένες Πολιτείες, το Ηνωμένο Βασίλειο, η Γαλλία, η Ιαπωνία και άλλες γειτονικές χώρες.
<P>
Η κρίση στη Σιέρρα Λεόνε είχε σαν συνέπεια την αυτόματη αναστολή όλων των προγραμμάτων παροχής βοήθειας στη χώρα. Όλοι όσοι απασχολούνταν σε κοινοτικά έργα καθώς και το προσωπικό της Ευρωπαϊκής Επιτροπής απομακρύνθηκαν. Όσο για την επισημοποίηση της αναστολής, πρόκειται να διεξαχθούν συζητήσεις με τα κράτη μέλη στο κατάλληλο φόρουμ συζητήσεων του Συμβουλίου, υπό το φως της εξέλιξης της κατάστασης. Ωστόσο, η Ευρωπαϊκή Επιτροπή θεωρεί σημαντικό να αποστείλει ένα ισχυρό μήνυμα στους δράστες του πραξικοπήματος, σύμφωνα με το οποίο, μια τέτοια ενέργεια είναι απαράδεκτη και δεν πρόκειται να αποφέρει καμία χρηματική ή άλλου είδους βοήθεια που παρεχόταν μέχρι τώρα από την κοινότητα με την ιδιότητα του χορηγού βοήθειας.
<P>
Η Ευρωπαϊκή Ένωση υποστηρίζει κάθε προσπάθεια που καταβάλλεται με στόχο την επίτευξη, μέσω διαλόγου, ενός ειρηνικού διακανονισμού της σύγκρουσης, πράγμα το οποίο θα μπορούσε να επαναφέρει την δημοκρατικά εκλεγμένη, μη στρατιωτική, κυβέρνηση του προέδρου Kabbah. Γνωρίζουμε πολύ καλά τα παράδοξα και τις δυσκολίες που ενδέχεται να ανακύψουν από την παρέμβαση της ECOMOG και του σημαντικού ρόλου που έπαιξε η Νιγηρία, όπως ανέφερε ο κ. Hory. Εξάλλου, οφείλω να πω ότι οι σχετικές επαφές που είχα προσωπικά με τον Πρωθυπουργό της Γουϊνέας στο Κόνακρυ, με διαβεβαίωσαν για το ότι οι γειτονικές χώρες - όχι μόνο η Νιγηρία- προσπαθούν να εμποδίσουν τυχόν επιτυχή κατάληξη του εν λόγω πραξικοπήματος.
<P>
Όσον αφορά την ανθρωπιστική βοήθεια, προς το παρόν έχουν ανασταλεί όλες οι ενέργειες παροχής ανθρωπιστικής βοήθειας που χρηματοδοτούνται από την Υπηρεσία Ανθρωπιστικής Βοήθειας της ΕΚ, εξαιτίας της επισφαλούς κατάστασης που υφίσταται στη χώρα και της απομάκρυνσης όλου του προσωπικού των υπηρεσιών ανθρωπιστικής βοήθειας. Παροχή ασφάλειας και αποστολές αξιολόγησης αναγκών πρόκειται να ενεργοποιηθούν από υπηρεσίες ανθρωπιστικής βοήθειας, το συντομότερο δυνατόν. Αν κριθεί αναγκαίο, η Υπηρεσία Ανθρωπιστικής Βοήθειας της ΕΚ είναι έτοιμη να παρέμβει, προκειμένου να παρέξει βοήθεια σε πληθυσμούς οι οποίοι μετακινήθηκαν υποχρεωτικά λόγω της παρούσας κρίσης.
<P>
Τέλος, θα ήθελα να τονίσω πόσο σημαντικό είναι το να αναλάβει η Ένωση της Αφρικανικής Ενότητας πρωταγωνιστικό ρόλο στον καθορισμό στρατηγικής για την εξουδετέρωση των δραστών του πραξικοπήματος και των ανταρτών της RUF που τους υποστήριξαν στη Σιέρρα Λεόνε.

<SPEAKER ID=139 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί σήμερα στις 17.30.

<SPEAKER ID=140 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων 25 προτάσεων ψηφίσματος:
<P>
(Β4-0468/97) των κκ. Cars και άλλων εξ ονόματος της Ομάδας ΦΙΛ για την κατάργηση της θανατικής ποινής.-(Β4-0487/97) των κκ. Soulier και άλλων εξ ονόματος της Ομάδας ΕΛΚ για τη θανατική ποινή.-(Β4-0497/97) των κκ. Dupuis και άλλων εξ ονόματος της Ομάδας ΕΡΣ για την κατάργηση της θανατικής ποινής.-(Β4-0513/97) των κκ. Aglietta και άλλων εξ ονόματος της Ομάδας των Πρασίνων για την κατάργηση της θανατικής ποινής.-(Β4-0542/97) των κκ. Αλαβάνου και άλλων εξ ονόματος της Ομάδας ΣΕΕΑ/ΒΠΑ για την κατάργηση της θανατικής ποινής.-(Β4-0511/97) των κκ. Kreissl-Doerfler και Aelvoet εξ ονόματος της Ομάδας Πρασίνων για τα ανθρώπινα δικαιώματα στην Κολομβία.-(Β4-0538/97) των κκ. Puerta και άλλων εξ ονόματος της Ομάδας ΣΕΕΑ/ΒΠΑ για τα ανθρώπινα δικαιώματα στην Κολομβία.-(Β4-0552/97) των κκ. Lenz και άλλων εξ ονόματος της Ομάδας ΕΛΚ για την κατάσταση στην Κολομβία.-(Β4-0560/97) του κ. Howitt εξ ονόματος της Ομάδας ΕΣΚ για τα ανθρώπινα δικαιώματα στην Κολομβία.-(Β4-0485/97) των κκ. Maij-Weggen και άλλων εξ ονόματος της Ομάδας ΕΛΚ για την πολιτική κατάσταση και τις συνεχιζόμενες παραβιάσεις των ανθρωπίνων δικαιωμάτων στη Βιρμανία.-(Β4-0547/97) των κκ. Vinci και άλλων εξ ονόματος της Ομάδας ΣΕΕΑ/ΒΠΑ για τα ανθρώπινα δικαιώματα στη Βιρμανία και την ένταξη της Βιρμανίας στην ASEAN.-(Β4-0551/97) των κκ. Telkaemper και Hautala εξ ονόματος της Ομάδας των Πρασίνων για την κατάσταση στη Βιρμανία.-(Β4-0467/97) των κκ. De Vries και άλλων εξ ονόματος της Ομάδας ΦΙΛ για την επιστροφή στην Κροατία προσφύγων και εκδιωχθέντων.-(Β4-0510/97) των κκ. Aelvoet και άλλων εξ ονόματος της Ομάδας των Πρασίνων για την κατάσταση στην Κροατία και για την εφαρμογή της ειρηνευτικής συμφωνίας του Dayton.-(Β4-0517/97) των κκ. Hory και άλλων εξ ονόματος της Ομάδας ΕΡΣ για την εφαρμογή της συμφωνίας του Dayton στην πρώην Γιουγκοσλαβία.-(Β4-0531/97) των κκ. Pasty και άλλων εξ ονόματος της Ομάδας ΕΓΕ για την εφαρμογή της συμφωνίας του Dayton στην Κροατία και στη Βοσνία.-(Β4-0548/97) των κκ. Αλαβάνου και άλλων εξ ονόματος της Ομάδας ΣΕΕΑ/ΒΠΑ για την εφαρμογή της συμφωνίας του Dayton στην Κροατία.-(Β4-0553/97) των κκ. Oostlander και άλλων εξ ονόματος της Ομάδας ΕΛΚ σχετικά με τις συνθήκες για την οικονομική ανοικοδόμηση και την επιστροφή των προσφύγων στην πατρίδα τους στη Δημοκρατία της Βοσνίας-Ερζεγοβίνης.-(Β4-0559/97) των κκ. Wiersma και άλλων εξ ονόματος της Ομάδας ΕΣΚ για την πορεία της ειρηνευτικής διαδικασίας στην πρώην Γιουγκοσλαβία.-(Β4-0486/97) των κκ. Castagnetti και άλλων εξ ονόματος της Ομάδας ΕΛΚ για το ίδρυμα «Νησί της Ελπίδας» της Μόσχας.-(Β4-0515/97) της κ. Schroedter εξ ονόματος της Ομάδας των Πρασίνω για την τύχη των παιδιών του δρόμου στη Μόσχα.-(Β4-0503/97) των κκ. Andre-Leonard και άλλων εξ ονόματος της Ομάδας ΦΙΛ για τις εκλογές στην Ινδονησία.-(Β4-0537/97) της κ. Ribeiro εξ ονόματος της Ομάδας ΣΕΕΑ/ΒΠΑ για την κατάσταση στο Τιμόρ και τις εκλογές στην Ινδονησία.-(Β4-0550/97) της κ. McKenna εξ ονόματος της Ομάδας των Πρασίνων για την κατάσταση στην Ινδονησία/Ανατολικό Τιμόρ.-(Β4-0514/97) των κκ. Schroedter και άλλων εξ ονόματος της Ομάδας των Πρασίνων για την παρεμπόδιση του έργου μη κρατικών ανθρωπιστικών οργανώσεων στη Λευκορωσία.Κατάργηση της θανατικής ποινής

<SPEAKER ID=141 LANGUAGE="SV" NAME="Cars">
Κυρία Πρόεδρε, εδώ στο Κοινοβούλιο των Ευρωπαίων επικρατεί μεγάλη συμφωνία για το απάνθρωπο της θανατικής ποινής. Το ζήτημα βρίσκεται ψηλά στην ημερήσια διάταξή μας και έχουμε καταστήσει σαφές ότι καμία χώρα που διατηρεί τη θανατική ποινή δεν είναι ευπρόσδεκτη στην Ένωσή μας. Μπορούμε επίσης να χαιρόμαστε για το ότι ολοένα και περισσότερα κράτη στην ήπειρό μας και αλλού απέχουν από το να εκτελούν τους πολίτες τους.
<P>
Η Ένωσή μας, σε σύμπραξη με το Ευρωπαϊκό Συμβούλιο, έχει ένα κεντρικής σημασίας έργο, να υπερασπιστεί, στις επαφές της με τον υπόλοιπο κόσμο την ανθρωπιά. Γι&#x02BC;αυτό, κυρία Πρόεδρε, είναι μία σημαντική έκκληση που το Κοινοβούλιο κάνει τώρα προς το Συμβούλιο και την Επιτροπή και τα 15 κράτη μέλη μας. Απαιτείστε, στη Γενική Συνέλευση του ΟΗΕ το φθινόπωρο αναστολή όλων των εκτελέσεων σαν ένα βήμα προς την πλήρη κατάργηση της θανατικής ποινής σε ολόκληρο το κόσμο μας από την πρώτη μέρα της επομένης χιλιετίας!

<SPEAKER ID=142 LANGUAGE="FR" NAME="Soulier">
Κυρία Πρόεδρε, αγαπητοί μου συνάδελφοι, η μάχη για την κατάργηση της θανατικής ποινής ταυτίζεται με την πορεία προς μια ανθρωπότητα πιο υπεύθυνη για τον εαυτό της. Οντας δικηγόρος, μπόρεσα να παρακολουθήσω όχι μόνο τη φρίκη, αλλά και τη ντροπή η οποία κυριεύει όλους εκείνους οι οποίοι πρέπει να συμμετάσχουν σε αυτό το οποίο είναι μια ανθρώπινη τραγωδία. Αλλά σήμερα, η Ευρώπη βρίσκεται μπροστά στη λήψη μιας ιδιόμορφης απόφασης η οποία δείχνει υπευθυνότητα.
<P>
Παραβρέθηκα, εδώ και μερικές εβδομάδες, μαζί με μερικούς συναδέλφους, στη συνεδρίαση της Επιτροπής του ΟΗΕ για τα δικαιώματα του ανθρώπου στη Γενεύη, και για πρώτη φορά ένα ψήφισμα ψηφίστηκε κατά πλειοψηφία. Βεβαίως, οι Ηνωμένες Πολιτείες της Αμερικής και η Κίνα μαζί τους, αντιτέθηκαν στη θέση που στηρίζει την κατάργηση της θανατικής ποινής η οποία στηρίχθηκε από ένα μεγάλο αριθμό κρατών, μεταξύ των οποίων και τα κράτη της Ευρωπαικής Ενωσης. Η Ευρώπη πρέπει να μην ασχολείται μόνο με το εμπόριο, όπως λένε, αλλά να είναι φορέας και των παγκόσμιων αυτών αξιών οι οποίες διαδίδονται ανά τον κόσμο.
<P>
Πρόκειται για τον ίδιο διάλογο, όταν επικαλούμαστε τη θανατική ποινή, την κοινωνική ρήτρα και τη δέουσα συμπεριφορά όσον αφορά τις οικονομικές υποθέσεις. Πρόκειται για μια στάση απέναντι στο άνθρωπο, για μια στάση απέναντι στην ανθρωπότητα. Κατά συνέπεια, ευχόμαστε η Ευρώπη να δώσει το παράδειγμα ενός δυνατού σήματος το οποίο τα άλλα κράτη στον πλανήτη να πρέπει αργά ή γρήγορα να ακολουθήσουν.

<SPEAKER ID=143 LANGUAGE="FR" NAME="Dupuis">
Κυρία Πρόεδρε, θα ήθελα πριν από όλα να ευχαριστήσω τον πρόεδρο της υποεπιτροπής για τα δικαιώμαα του ανθρώπου για την αποφασιστική στήριξή του στην πρόταση αυτή, στο ψήφισμα αυτό, και θα ήθελα να υπογραμμίσω μαζί του τη σπουδαιότητα που θα μπορούσε να έχει αυτό για την Ευρωπαική Ενωση, για την ανάπτυξη της Ενωσής μας.
<P>
Αντίθετα με αυτό το οποίο η Ευρωπαική Ενωση έκανε στη Γενεύη, όχι σχετικά με τη θανατική ποινή, όπου, όπως ανέφερε ο κύριος Soulier, παρουσίασε μια θέση πολύ αποφασιστική και σημαντική για την επίτευξη της επιτυχίας που είχαμε, αλλά το υπενθυμίζω εγώ, σχετικά με το ζήτημα των δικαιωμάτων του ανθρώπου στην Κίνα, όπου πήρε μια θέση πολύ πιο ανεπιτυχή, εάν η Ευρωπαική Ενωση προωθούσε, στη συνέλευση των Ηνωμένων Εθνών την πρόταση αυτή αναβολής των εκτελέσεων, είμαι σίγουρος ότι θα μπορούσαμε να βρούμε μια πλειοψηφία κρατών μελών για να φθάσουμε επιτέλους, εκατό χρόνια μετά την κατάργηση της δουλείας παγκοσμίως, στην κατάργηση της θανατικής ποινής, εν πάση περιπτώση να κάνουμε ένα αποφασιστικό βήμα προς την κατεύθυνση αυτή.
<P>
Θα ήθελα να επωφελειθώ από την παρουσία του επιτρόπου Pinheiro για να του υπενθυμίσω ότι οι δύο τελευταίες ισομερής διασκέψεις ΑΚΕ-ΕΕ έχουν εγκρίνει ψηφίσματα υπέρ της κατάργησης της θανατικής ποινής, και επομένως είναι πολύ σημαντικό να υπενθυμίζουμε, με κάθε ευκαιρία συναντήσεων, συμβολαίων, και συνομιλιών με τα κράτη του ΑΚΕ, και γνωρίζω ότι είναι πολυάριθμες, τη σπουδαιότητα την οποία η Ευρωπαική Ενωση αποδίδει στην κατάργηση της θανατικής ποινής.
<P>
Υπήρχαν και άλλες ευκαιρίες, και ιδιαίτερα στο Αμστερνταμ, για να αναφερθούμε στη θανατική ποινή. Η Ιταλία είχε ζητήσει την εισαγωγή, στη συνθήκη, ενός άρθρου το οποίο να προβλέπει της κατάργηση της θανατικής ποινής. Αυτό είναι ένα σημείο το οποίο μπορεί να φαίνεται σε πολλούς περιθωριακό, αλλά είναι σημαντικό διότι αυτό θα μας επέτρεπε να ξεκινήσουμε με την εισαγωγή του κεφαλαίου αυτού σχετικά με τα ανθρώπινα δικαιώματα. Θεωρώ ότι πρόκειται εδώ για ένα τρίτο στοιχείο πάνω στο οποίο θα μπορούσαμε να προσανατολίσουμε τη δράση της Ευρωπαϊκής Ένωσης.
<P>
Υπάρχουν λοιπόν πολλά πράγματα να γίνουν, αλλά κατά πρώτο λόγο, θα ζητήσω από τον επίτροπο Pinheiro να εισηγηθεί στους συναδέλφους του στην Επιτροπή έτσι ώστε η Επιτροπή η οποία έχει επίσης παρουσία και στη Νέα Υόρκη, να φροντίσει, μέχρι την επόμενη γενική συνεδρίαση των Ηνωμένων Εθνών, να προστεθεί στην ημερήσια διάταξη το σημαντικό αυτό ζήτημα.

<SPEAKER ID=144 LANGUAGE="DE" NAME="Schroedter">
Κυρία Πρόεδρε, από τις ανατολικοευρωπαϊκές χώρες είναι προ παντός τα νέα μέλη του Συμβουλίου της Ευρώπης, η Ρωσία και η Ουκρανία, εκείνες που παρά τις υποσχέσεις τους έχουν μέχρι σήμερα εφαρμόσει μόνο τμηματικά τις απαιτήσεις ενός ποινικού κώδικα που να σέβεται την ανθρώπινη αξιοπρέπεια. Αυτό δεν οφείλεται μόνο σε τεχνικές δυσκολίες κατά την καθιέρωση δημοκρατικής νομοθεσίας, την ίδρυση δικαστηρίων ή την εκπαίδευση δικαστών που είναι αναγκαία για τη δημιουργία μιας ανεξάρτητης δικαιοσύνης, αλλά στο ότι λείπει πάνω απ' όλα η πολιτική βούληση. Η Ουκρανία λοιπόν δεν τήρησε ούτε το μορατόριουμ και συνέχισε να εκτελεί θανατικές ποινές.
<P>
Τι γίνεται ενόψει όλων αυτών με τις υποσχέσεις της Επιτροπής, τις οποίες έδωσε στο Ευρωπαϊκό Κοινοβούλιο όταν γινόταν συζήτηση για την κύρωση της συμφωνίας σύμπραξης και συνεργασίας και όταν έδειξε τόσο μεγάλο ενδιαφέρον για να γίνουν πολύ πρόωρα η Ρωσία και η Ουκρανία μέλη του Συμβουλίου της Ευρώπης; Σε ποιό σημείο υπάρχει πραγματικά από τη μια πλευρά οικονομική υποστήριξη και κατά πόσο χρησιμοποιείται από την άλλη το προοίμιο του πρωτοκόλλου για τα πολιτικά δικαιώματα για να παρθούν μέτρα με τα οποία θα καταργηθεί πραγματικά και αποτελεσματικά η θανατική ποινή σε αυτές τις δύο χώρες;

<SPEAKER ID=145 LANGUAGE="ES" NAME="Sierra Gonzαlez">
Κυρία Πρόεδρε, η θανατική ποινή χρησιμοποιήθηκε πάντοτε ως ύστατο μέσο για την εξάλειψη του εγκλήματος, αποδείχθηκε όμως με το παραπάνω στις χώρες όπου εφαρμόστηκε, και εξακολουθεί να εφαρμόζεται, ότι σε καμιά περίπτωση δεν οδήγησε στην εξάλειψη του εγκλήματος, αλλά είχε μάλιστα στρεβλωτικά αποτελέσματα, στο μέτρο που δημιούργησε ένα είδος εγκλήματος χωρίς μάρτυρες.
<P>
Οι μεγάλες εγκληματικές οργανώσεις δεν πτοήθηκαν από την εκτέλεση θανατικών ποινών, το μόνο που συνέβη είναι ότι γενικεύτηκε ένα είδος εγκλήματος όπου ο μάρτυρας δεν μπορεί να επιβιώσει μετά τη διάπραξή του.
<P>
Επιπλέον όμως, η θανατική ποινή θέτει και ένα άλλο πρόβλημα: το πρόβλημα της δικαστικής πλάνης. Πώς επανορθώνεται μια δικαστική πλάνη όταν αυτή έγινε αφορμή για να εφαρμοστεί η θανατική ποινή; Ζητήματα όπως αυτό, η αδυναμία επανόρθωσης μιας πλάνης, και το ίδιο το γεγονός ότι το έγκλημα μπορεί ακόμη και να επιδεινωθεί, οφείλουν να μας κάνουν να σκεφτούμε την ανάγκη να εξαλειφθεί σε όλες τις χώρες του κόσμου η θανατική ποινή.
<P>
Πιστεύω ότι η κουλτούρα της Ευρώπης πρεσβεύει την υπεράσπιση της ζωής ως τελικού σκοπού, και συνεπώς, υπήρξε ο τόπος όπου το κίνημα για την κατάργηση της θανατικής ποινής υπήρξε περισσότερο διαδεδομένο. Θα πρέπει όμως να δώσουμε το παράδειγμα και να λάβουμε υπόψη αυτήν την πτυχή στις συμφωνίες σύνδεσης, και να ζητήσουμε να περιλαμβάνεται μορατόριουμ στις εκτελέσεις.

<SPEAKER ID=146 LANGUAGE="DE" NAME="Schulz">
Κυρία Πρόεδρε, αγαπητοί συνάδελφοι, στο κοινό ψήφισμα ζητείται στο σημείο 6 να υποχρεωθούν τα κράτη που θέλουν να προσχωρήσουν στο Συμβούλιο της Ευρώπης να υπογράψουν και να κυρώσουν πριν την προσχώρησή τους το δεύτερο προαιρετικό πρωτόκολλο της διεθνούς συνθήκης για τα αστικά και πολιτικά δικαιώματα.
<P>
Το θεωρώ αυτό ένα από τα κεντρικά μηνύματα αυτού του ψηφίσματος, γιατί - ο κ. Soulier το ανέφερε ήδη - σημειώσαμε πρόοδο στη διάσκεψη για τα ανθρώπινα δικαιώματα στη Γενεύη. Δεν μπορεί όμως να θεωρείται πρόοδος το ότι κατά τις πολλές συζητήσεις που κάνουμε εδώ στο Κοινοβούλιο, εδώ σε αυτήν ακριβώς την αίθουσα, όπου επίσης συνεδριάζει το Συμβούλιο της Ευρώπης, κάθονται αντιπρόσωποι των χωρών που εκφωνούν μεγαλόφωνα διακηρύξεις για όλα όσα θα πραγματοποιήσουν σχετικά με τα δικαιώματα και μετά, όταν φύγουν από εδώ για να γυρίσουν στις χώρες τους, τις πετούν στον κάλαθο των αχρήστων!
<P>
Αυτό είναι ένα από τα σκάνδαλα που πρέπει εδώ να καταδικάσουμε δημόσια και πρέπει να σας πω - αυτό μπορεί τώρα να ακούγεται λίγο προκλητικό - πως πάντα θεωρούσα ότι το Συμβούλιο της Ευρώπης εμπλούτιζε πολύ την Ευρώπη από πολιτική άποψη. Στο ζήτημα της θανατικής ποινής και της εφαρμογής των υποχρεώσεων που έχουν αναλάβει τα νέα κράτη-μέλη του Συμβουλίου της Ευρώπης, θεωρώ πως μάλλον εκτίθεται σε κίνδυνο η ιδέα των ανθρωπίνων δικαιωμάτων στην Ευρώπη όταν αντιμετωπίζεται με τόση ραθυμία αυτό το υψηλό αγαθό. Το υψηλό αγαθό που εννοώ είναι ότι πρέπει η διεθνής κοινότητα των κρατών να τηρεί αυτά που διακηρύσσει με τρόπο πανηγυρικό και δεσμευτικό. Αν μείνουμε μόνο στις διακηρύξεις και αυτές δεν τηρηθούν, τότε τα δικαιώματα που περιέχονται σ' αυτές χάνουν το περιεχόμενό τους. Αυτό είναι στον αγώνα εναντίον της θανατικής ποινής μια πολύ επικίνδυνη εξέλιξη. Γι' αυτό θέλω να κλείσω με περηφάνεια για το γεγονός ότι σε αυτήν τη συνέλευση, εδώ στο Ευρωπαϊκό Κοινοβούλιο - κι αυτό το δείχνει αυτό το κοινό ψήφισμα - εκτός από πολύ λίγες εξαιρέσεις, ασήμαντες στο ανθρώπινο και στο πολιτικό επίπεδο, η συντριπτική πλειοψηφία έχει ταχθεί και εξακολουθεί να τάσσεται με απόλυτη συνέπεια εναντίον της θανατικής ποινής. Βρίσκω πως ανάμεσα σε όλα όσα μας χωρίζουν πρέπει κάποτε να αναφέρεται και κάτι που μας ενώνει!

<SPEAKER ID=147 LANGUAGE="FR" NAME="Nordmann">
Κυρία Πρόεδρε, »ας πιάσουν δουλειά οι δολοφόνοι». Αυτή η φράση αποδόθηκε στον Alphonse Karr νομίζω, τον περασμένο αιώνα, κατά τη διάρκεια της συζήτησης σχετικά με τη θανατική ποινή. Ηταν η εποχή κατά την οποία κάνανε πνεύμα σε τέτοιου είδους συζητήσεις.
<P>
Η κατάργηση της θανατικής ποινής έγινε ένα από τα κεντρικά θέματα αυτού του οποίου ονομάζουμε ευρωπαικό ανθρωπισμό και αυτό το εξέφρασε πολύ καλά το κοινό ψήφισμα. Εν πάση περιπτώση, αυτή είναι η φιλοσοφία η οποία διαπνέει το ψήφισμα αυτό. Για να ενταχθεί στην Ευρώπη την οποία χτίζουμε, η κατάργηση της θανατικής ποινής δεν είναι μόνο ικανή συνθήκη για θέματα σεβασμού των ανθρώπινων δικαιωμάτων, αλλά και αναγκαία. Και γνωρίζουμε ότι όσον αφορά τα θέματα επιβολής τιμωρίας, υπάρχουν πολλές άλλες ποινές, αρχίζοντας από τα ισόβια δεσμά, τα οποία δεν είναι τίποτα μπροστά στα καταναγκαστικά έργα, όπως το λέει και ένα πρόσωπο σε μια γνωστή ταινία: »Υπάρχουν πάρα πολλές άλλες, πάρα πολλές άλλες τιμωρίες».
<P>
Είναι ευτυχές το ότι, στη συνέλευση αυτή, η συνένεση υπάρχει και καμία φωνή δεν θα υψωθεί για να αλλοιώσει το ψήφισμα που θα ψηφίσουμε εντός ολίγου.
<P>
Κολομβία

<SPEAKER ID=148 LANGUAGE="DE" NAME="Kreissl-Dφrfler">
Κυρία Πρόεδρε, το πρωί της 19 Μαΐου ένοπλοι άντρες εισέβαλαν σε μια κατοικία στο κέντρο της Μπογκοτά και αφάνισαν μια ολόκληρη οικογένεια. Ένα μωρό επέζησε γιατί κατάφεραν έγκαιρα να το κρύψουν μέσα σε ένα ντουλάπι. Στο θυρωρό είχαν παρουσιαστεί οι δολοφόνοι - και αυτό είναι πολύ σημαντικό - σαν υπάλληλοι της εισαγγελίας. Ήταν κλασικοί παραστρατιωτικοί. Διέφυγαν - όπως πάντα στην Κολομβία - χωρίς να αναγνωριστούν. Τα θύματα της δολοφονίας εργαζόντουσαν στο ονομαστό ιησουιτικό ινστιτούτο CINEP. Ο Mario Calderon ασχολείται εκεί με την οικολογία, η γυναίκα του, Elsa, με προγράμματα προστασίας των ανθρωπίνων δικαιωμάτων.
<P>
Η απέραντη θηριωδία αυτής της πράξης βίας συγκλόνισε όχι μόνο την κολομβιανή αλλά και τη διεθνή κοινή γνώμη. Πάλι σκοτώθηκαν άνθρωποι στην Κολομβία γιατί εργαζόντουσαν για τα ανθρώπινα δικαιώματα, για άλλη μια φορά δυστυχώς αναγκαζόμαστε να δεχτούμε πως αυτές οι δολοφονίες θα παραμείνουν ατιμώρητες. Από χρόνια ζητείται τακτικά στις εκθέσεις της επιτροπής ανθρωπίνων δικαιωμάτων να προστατέψει και να σεβαστεί η κολομβιανή κυβέρνηση τα ανθρώπινα δικαιώματα και τους ανθρώπους που τα υπερασπίζονται. Από χρόνια δυστυχώς αντιδρά η κολομβιανή κυβέρνηση σηκώνοντας τους ώμους.
<P>
Επιτρέψτε μου να απευθύνω λίγα λόγια ακόμα στα πορτογαλικά στον Επίτροπό μας:
<P>
Θα ήθελα να πω στον κύριο Επίτροπο ότι εάν δεν εργασθούμε μαζί υπέρ των ανθρωπίνων δικαιωμάτων στην Κολομβία, εάν δεν αγωνισθούμε μαζί, εδώ, εναντίον της αδικίας που υπάρχει στην Κολομβία, δεν θα επιλύσουμε τίποτε. Ξέρω επίσης, όπως και ο κύριος Επίτροπος, ότι η κυβέρνηση της Κολομβίας πρέπει να εργασθεί υπέρ των ανθρωπίνων δικαιωμάτων. Ξέρουμε επίσης σαφώς ότι η κυβέρνηση αυτή δεν αξίζει όλη την εμπιστοσύνη που της παρέχουμε μαζί με το PSOE και το PP από την Ισπανία. Ο λαός της Κολομβίας αξίζει τη βοήθειά μας, όχι η κυβέρνηση.

<SPEAKER ID=149 LANGUAGE="ES" NAME="Sornosa Martνnez">
Κυρία Πρόεδρε, κύριοι βουλευτές, επιθυμούμε να εκφράσουμε την αλληλεγγύη μας στους συγγενείς των θυμάτων, καθώς και την καταδίκη μας και την ανησυχία μας.
<P>
Δεν είναι η πρώτη φορά που αυτό το Κοινοβούλιο αποφαίνεται σχετικά. Τον Φεβρουάριο συμπεριλάβαμε την Κολομβία μεταξύ των δέκα χωρών του κόσμου που είχαν τα σοβαρότερα προβλήματα σε θέματα ανθρωπίνων δικαιωμάτων και βίας.
<P>
Δείξαμε εμπιστοσύνη στην κολομβιανή Κυβέρνηση υπογράφοντας -η Ευρωπαϊκή Ένωση και η εν λόγω Κυβέρνηση- προτιμησιακές εμπορικές συμφωνίες. Η εμπιστοσύνη όμως αυτή θα πρέπει επίσης να στηρίζεται και σε αδιαμφισβήτητα δείγματα υπεράσπισης των ανθρωπίνων δικαιωμάτων και της δημοκρατίας, από πλευράς της Κυβέρνησης αυτής.
<P>
Θα πρέπει να αναζητηθούν οι υπεύθυνοι, και αν είναι παραστρατιωτικοί, είναι ακόμη μεγαλύτερη η ευθύνη αυτής της Κυβέρνησης· διότι, αν δεν τους αναζητήσει, μειώνει την αξιοπιστία της.
<P>
Στην υπεράσπιση της δημοκρατίας και των αξιών της μπορεί να υπολογίζει την Ευρωπαϊκή Ένωση μεταξύ των συνεργατών της, αν όμως δεν τηρεί αυτήν την υπεράσπιση θα μας διαψεύσει και οι συνέπειες μπορεί να είναι μάλιστα οδυνηρές για την Κυβέρνηση αυτή, και κυρίως, για αυτήν τη χώρα.

<SPEAKER ID=150 LANGUAGE="EN" NAME="Moorhouse">
Κυρία Πρόεδρε, τους τελευταίους μήνες, ακούμε για έναν αριθμό ανησυχητικών εκθέσεων σχετικά με ορισμένες σοβαρές παραβιάσεις των ανθρωπίνων δικαιωμάτων στην Κολομβία. Στάθηκε δύσκολο να επιβεβαιωθούν αυτοί οι ισχυρισμοί, ίσως γιατί, εν μέρει, κάποιες από αυτές τις παραβιάσεις λέγεται ότι έγιναν σε πολύ απομακρυσμένα μέρη της Κολομβίας. Ωστόσο, όπως άλλωστε ακούσαμε και από τους δύο προηγούμενους ομιλητές, δεν υπάρχει αμφιβολία για την τραγική κατάσταση που προέκυψε σε σχέση με την οικογένεια που αναφέρεται στην πρόταση ψηφίσματος και όχι μόνο με αυτήν την οικογένεια.
<P>
Προσβλέπουμε αρχικά στην κολομβιανή κυβέρνηση προκειμένου να διεξάγει εξονυχιστική έρευνα και, απουσία κάθε άλλης αρμόδιας αρχής, θα πρέπει να απευθυνθούμε ξανά στην Ευρωπαϊκή Επιτροπή για να τη ρωτήσουμε ποιά ενέργεια κρίνει ότι μπορεί να κάνει.
<P>
Ανησυχούμε, για παράδειγμα, για ένα ακόμα άτομο, τον Neftali Vanegas, η ζωή του οποίου λέγεται ότι κινδυνεύει τις τελευταίες εβδομάδες και του οποίου η οργάνωση χρηματοδοτείται μερικώς από την Ευρωπαϊκή Επιτροπή. Ίσως ο Επίτροπος θα έχει την καλωσύνη να μας μιλήσει σχετικά με την συγκεκριμένη περίπτωση.

<SPEAKER ID=151 LANGUAGE="EN" NAME="Newens">
Κυρία Πρόεδρε, για σχεδόν μισό αιώνα, την Κολομβία έπλητταν, σε υπερβολικό βαθμό, η βία και οι άγριες δολοφονίες. Η πρόσφατη δολοφονία τριών μελών της οικογένειας Calderon καθώς και ο σοβαρός τραυματισμός μιας άλλης, αντανακλούν την απολίτιστη αγριότητα η οποία έχει γίνει σύνηθες πλέον γνώρισμα της ζωής στην Κολομβία σήμερα. Ο Mario Calderon και η Elsa Constanza Alvarado δολοφονήθηκαν ως μέλη του Οργανισμού Ανθρωπίνων Δικαιωμάτων CINEP, ο οποίος είναι αφοσιωμένος στην προστασία των ανθρώπων ενάντια στη βία και στην τρομοκρατία καθώς και στην επιδίωξη της ειρήνης. Ο θάνατός τους και η βία που ασκήθηκε σε στενούς τους συγγενείς από μια ομάδα βαρειά οπλισμένων δολοφόνων, καταδεικνύουν την απάνθρωπη σκληρότητα των υπευθύνων για την οργάνωση της τρομοκρατίας στην Κολομβία σήμερα.
<P>
Εκτιμάται ότι, το τελευταίο εξάμηνο, 650 άνθρωποι έπεσαν θύματα της βίας στην Κολομβία, συμπεριλαμβανομένων φτωχών χωρικών και πολλών άλλων. Συγκεκριμένα, εκτιμάται ότι ένα εκατομύριο άνθρωποι εγκατέλειψαν τα σπίτια τους προκειμένου να αποφύγουν τη βία, η οποία έχει τόσο καταστροφικά αποτελέσματα σε όλους τους τομείς της ζωής στη χώρα.
<P>
Οφείλουμε να καταδικάσουμε αυτές τις δολοφονίες και να απευθύνουμε έκκληση στην κολομβιανή κυβέρνηση να καταδιώξει τους δολοφόνους και να φροντίσει να τιμωρηθούν.
<P>
Επιδοκιμάζουμε τη δημιουργία της Μόνιμης Ύπατης Αρμοστείας των ΗΕ για τα Ανθρώπινα Δικαιώματα και την συμβολή της Υπηρεσίας Ανθρωπιστικής Βοήθειας της ΕΚ, όσον αφορά την παροχή βοήθειας στους αναγκαστικά μετακινηθέντες.
<P>
Επιπλέον, θα έπρεπε να σκεφτούμε το γεγονός ότι η Ευρωπαϊκή Ένωση έπαιξε ρόλο-κλειδί στην αποκατάσταση της ειρήνης στην Κεντρική Αμερική, ενώ συνεργάζεται και με την Λατινική Αμερική για την επίτευξη στενότερων σχέσεων και ανάπτυξης. Καταδικάζοντας την βία που διαπράττεται στην Κολομβία, θα έπρεπε να προβούμε σε μια προσεκτική εξέταση της κατάστασης για να δούμε αν υπάρχει τρόπος, όσο δύσκολος κι αν είναι αυτός, να συμβάλλουμε στον τερματισμό της βίας και στην πλήρη αποκατάσταση της ειρήνης. Αυτός είναι ο μοναδικός τρόπος μακροπρόθεσμα, με τον οποίο μπορούμε να αισθανόμαστε την ικανοποίηση ότι συμβάλλουμε ουσιαστικά στον τερματισμό αυτής της φρικαλέας κατάστασης.

<SPEAKER ID=152 LANGUAGE="NL" NAME="Βertens">
Πρόεδρε, η δολοφονία του ζεύγους Calderσn συμβολίζει την κλιμάκωση της βίας και την ανομία που επικρατεί στην Κολομβία. Πρόσφατα, η κυβέρνηση της Κολομβίας επικύρωσε τον νόμιμο ρόλο των ΜΚΟ, ωστόσο δεν κάνει πολλά πράγματα για να εφαρμόσει την πολιτική αυτή. Η κολομβιανή κυβέρνηση πρέπει τουλάχιστον να εφαρμόσει στην πράξη τη δήλωση αυτή. Τα εγκαίνια του γραφείου του ύπατου αρμοστή των Ηνωμένων Εθνών για τα ανθρώπινα δικαιώματα είναι ένα θετικό βήμα και επιδοκιμάζουμε τη βοήθεια που χορηγείται στα πλαίσια του προγράμματος ECΗO στον πληθυσμό της Κολομβίας που έχει τραπεί σε φυγή για να αποφύγει τη βία. Βεβαίως, αυτό που είναι ακόμη πιο σημαντικό είναι να σταματήσει η βία και για το λόγο αυτό πρέπει να ασκηθούν πιέσεις στην κυβέρνηση να λάβει κυρίως μέτρα κατά των παραστρατιωτικών ομάδων, να προστατεύσει τα ανθρώπινα δικαιώματα και να ενισχύσει τη δικαστική εξουσία. Αυτή είναι η λύση. Δεν είναι όμως η πρώτη φορά που συζητάμε για την Κολομβία και πιστεύω ότι θα υποχρεωθούμε να επαναλάβουμε συχνά τις καταγγελίες μας στο Σώμα.

<SPEAKER ID=153 LANGUAGE="DE" NAME="Gόnther">
Κύριε Πρόεδρε, ο πρόεδρος του Συμβουλίου ανέφερε μεταξύ άλλων στην ομιλία του χθές, πως στη διάσκεψη της ASEAN συζητήθηκε δυόμισι ώρες το θέμα της Βιρμανίας και ότι αυτό ήταν ήδη ένα ελπιδοφόρο σημάδι. Όταν όμως από την άλλη μεριά η ηγέτης της αντιπολίτευσης Aung San Sun Kyi, παρά το βραβείο Νόμπελ, παρά το βραβείο Ζαχάρωφ τόσο λίγο ακούγεται δημόσια, τότε μπορεί πράγματι αυτή η συζήτηση διάρκειας δυόμισι ωρών, που στην ουσία είναι αυτονόητη, να θεωρηθεί ως κάποια πρόοδος. Αλλά όσο λίγο ακούει κανείς την εκπρόσωπο της αντιπολίτευσης, ακόμα λιγότερο ακούει τις χιλιάδες παιδιών που εξαιτίας της καταναγκαστικής εργασίας ή άλλων μέτρων χάνουν τη ζωή τους. Γι' αυτό γίνεται πράγματι σχετικά σπάνια λόγος. Τι πρέπει λοιπόν να περιμένει κανείς από τους αρχηγούς των κυβερνήσεων αυτών των κρατών, από τους οποίους μόνο ένας εκφράστηκε εναντίον της αποδοχής της Βιρμανίας στην κοινότητα αυτή των κρατών;
<P>
Από την άλλη μεριά, ο αρχηγός του μαλαισιανού κράτους έφτασε στο σημείο να χαιρετίσει το γεγονός ότι με την αποδοχή της Βιρμανίας γίνεται δεκτό άλλο ένα όχι ακριβώς δημοκρατικό αλλά κεντρικά διοικούμενο κράτος. Θα ήθελα να ρωτήσω την Επιτροπή αν βλέπει τρόπους και δυνατότητες να εφαρμοστούν τα μέτρα που αναφέρονται στο σημείο 4 του ψηφίσματος και αν ελπίζει πως θα επιτύχουν.

<SPEAKER ID=154 LANGUAGE="DE" NAME="Telkδmper">
Κύριε Πρόεδρε, τα δύο τελευταία χρόνια κάναμε συχνά συζητήσεις για τη Βιρμανία και μπορούμε μόνο να επαναλάβουμε τη λύπη μας και τις κατηγορίες εναντίον της βιρμανικής κυβέρνησης. Εξακολουθεί να ισχύει το ότι δε διαφυλάσσονται θεμελιώδη δικαιώματα, ότι εκατοντάδες αντιφρονούντων της δημοκρατικής αντιπολίτευσης, του Εθνικού Συνδέσμου για τη Δημοκρατία, του NDL, βρίσκονται στις φυλακές. Πριν από λίγο μάλιστα καιρό πέθανε ένα εξέχον στέλεχος αυτού του NDL, ο 67ετής Tin Shwe. Είχε μια καρδιακή πάθηση και πέθανε στη φυλακή. Η επίσημη αιτιολόγηση της σύλληψής του ήταν ανατρεπτική προπαγάνδα.
<P>
Ανατρεπτική προπαγάνδα είναι σ' αυτήν την περίπτωση οι πληροφορίες που από το εσωτερικό βγαίνουν στο εξωτερικό για τις καταστροφικές συνθήκες. Εκατοντάδες είναι ακόμα φυλακισμένοι, και νομίζω πως είναι δυνατό να βγάλουμε αυτούς τους ανθρώπους από τη φυλακή μόνο μέσω οικονομικών μέτρων, μέσω της επιρροής που εξασκεί το γεγονός ότι δε γίνονται επενδύσεις από την Ευρωπαϊκή Ένωση, ότι εδώ δεν υπάρχει καμιά υποστήριξη προς το καθεστώς. Επίσης απαιτούμε ήδη από πολύ καιρό να επιτραπεί στην Aung San Sun Kyi, που βραβεύτηκε με το βραβείο Ζαχάρωφ του Ευρωπαϊκού Κοινοβουλίου, να κυκλοφορεί ελεύθερη.
<P>
Είναι πάντα δύσκολο να επικρίνει κανείς άλλα κράτη, αλλά το ότι τα κράτη της ASEAN έκαναν δεκτή στην κοινότητα τη Βιρμανία κάτω από αυτές τις συνθήκες είναι κάτι που δεν μπορούμε να το επιδοκιμάσουμε. Νομίζω πως θα έπρεπε πραγματικά να το καταδικάσουμε, και στις διπλωματικές και πολιτικές μας συζητήσεις και οικονομικές διαπραγματεύσεις με τα κράτη της ASEAN να το θέτουμε πάντα στην ημερήσια διάταξη. Όλο και πιο ακατανόητο μου φαίνεται όταν η Ευρωπαϊκή Ένωση οικοδομεί σχέσεις με τέτοια κράτη - εδώ πρέπει να συμφωνήσω με την κ. Guenther. Ο εκθεσιακός σύλλογος του Μονάχου θα ήθελε να συνέλθει στην επόμενη έκθεση στη Ραγκούν. Κυρία Guenther, την έκκλησή σας την παίρνω σοβαρά. Η Βαυαρία είναι ένα κρατίδιο της CSU. Ελπίζω ότι ο εκθεσιακός σύλλογος δε θα πάει εκεί. Ο πράσινος συνάδελφός μου δήμαρχος Monatzeder το ζήτησε αυτό, διαμαρτυρήθηκε και πιστεύω ότι συμφωνούμε σε αυτήν τη διαμαρτυρία και ότι θα παρακινήσουμε τον εκθεσιακό σύλλογο του Μονάχου να μην υποστηρίξει αυτό το καθεστώς με αυτήν τη μορφή.

<SPEAKER ID=155 LANGUAGE="NL" NAME="Maij-Weggen">
Πρόεδρε, παρά τις διαμαρτυρίες σε όλο τον κόσμο, το ASEAN αποφάσισε τελικά να συμπεριλάβει στους κόλπους του τη Βιρμανία, και αυτό παρά τις διαρκείς παραβιάσεις των ανθρωπίνων δικαιωμάτων, παρά το γεγονός ότι η εκλεγμένη πρωθυπουργός, η κ. Aung San Suu Kyi, είναι διαρκώς όμηρος και παρά το δικτατορικό καθεστώς της χώρας. Είμαστε λοιπόν υποχρεωμένοι να προβούμε στην κυνική διαπίστωση ότι το ASEAN οικοδομεί κατ'αυτόν τον τρόπο τη φήμη μιας ομάδας χωρών με υψηλές οικονομικές προσδοκίες και ελάχιστο ενδιαφέρον για τη δημοκρατία και τα ανθρώπινα δικαιώματα. Προφανώς, το χρήμα και τα εμπορεύματα είναι πολύ πιο σημαντικά από τις θεμελιώδεις ανθρώπινες αξίες. Εν τω μεταξύ, οι παραβιάσεις των ανθρωπίνων δικαιωμάτων και η υπονόμευση της δημοκρατίας συνεχίζονται ανεμπόδιστα στη Βιρμανία. Το Μάιο, ο κατ'οίκον περιορισμός της κας Aung San Suu Kyi ενισχύθηκε κατά τέτοιο τρόπο, ώστε δεν κατέστη δυνατόν να διεξαχθεί το συνέδριο του κόμματός της, που πριν από έξι χρόνια ήταν νικητής των εκλογών με 80 % των ψήφων, ενώ οι επισκέψεις ξένων δημοσιογράφων προσκρούουν σε ολοένα και περισσότερα εμπόδια. Όσον αφορά τις παραβιάσεις των ανθρωπίνων δικαιωμάτων, το καθεστώς του SLORC συνοδεύεται από την καταναγκαστική εργασία, την εργασία των παιδιών, από εκφοβισμούς, εξαφανίσεις, φόνους και συνεχείς ενέργειες κατά των μειονοτήτων.
<P>
Η Ευρωπαϊκή Ένωση κατήργησε το σύστημα δασμολογικών προτιμήσεων για τη Βιρμανία, πράξη που αποτελεί θετικό βήμα. Δεν είναι όμως καιρός να ακολουθήσουμε το παράδειγμα των Ηνωμένων Πολιτειών Αμερικής και να επιβάλλουμε απαγόρευση των επενδύσεων; Το λέω αυτό και επειδή υπάρχει κίνδυνος το κενό που δημιουργήθηκε με τη μείωση των επενδύσεων από τις Ηνωμένες Πολιτείες να καλυφθεί από ευρωπαϊκές επιχειρήσεις. Κάτι τέτοιο θα ήταν ιδιαίτερα λυπηρό. Θα ήθελα να ερωτήσω τον Επίτροπο εάν μπορεί να καταθέσει παρόμοια πρόταση στο Ευρωπαϊκό Συμβούλιο των Υπουργών. Γνωρίζω ότι σύντομα πρόκειται να διεξαχθεί συνεδρίαση επί του θέματος αυτού, ελπίζω συνεπώς ότι θα εισακουσθεί η επιθυμία του Κοινοβουλίου.

<SPEAKER ID=156 LANGUAGE="NL" NAME="Van Bladel">
Πρόεδρε, διάφοροι ευρωβουλευτές κτυπούν εδώ και περισσότερο από δύο χρόνια την πόρτα των στρατηγών στην Rangoon. Το μεγαλύτερο μέρος των ευρωπαϊκών επιχειρήσεων έχει αποσυρθεί από τη χώρα. Συνεπώς, δεν συμφωνώ με την άποψη της κας Maij-Weggen, επειδή οι νέοι επενδυτές προέρχονται από άλλες περιοχές που δείχνουν πολύ λιγότερη κοινωνική ευαισθησία από εμάς. Όπως φαίνεται όμως, η στάση μας δεν φέρνει αποτέλεσμα. Αντιθέτως, οι ασιατικές χώρες συσπειρώνονται και συμπεριλαμβάνουν τη Βιρμανία στους κόλπους της ΑSEAN. Μήπως η πράξη αυτή θα πρέπει να μας κάνει να αναθεωρήσουμε την αντιπαραγωγική στάση μας; Το θέμα δεν είναι να μπορούμε κάθε μήνα να εκδίδουμε μια πομπώδη ανακοίνωση για να ικανοποιήσουμε τους οπαδούς μας. Οι ασιατικές τίγρεις χαμογελούν ακούγοντας τους βρυχηθμούς των ευρωπαϊκών τίγρεων στο κλουβί τους εδώ. Κατά τη γνώμη μου, δεν είναι πλέον δυνατόν να διατηρηθεί η μονομερής διαμαρτυρία εκ μέρους του Ευρωπαϊκού Κοινοβουλίου. Δεν θα μπορούσαμε, όπως συμβαίνει στη Μέση Ανατολή και στην περιοχή των Μεγάλων Λιμνών, να διορίσουμε ένα ειδικό απεσταλμένο ο οποίος θα μεσολαβεί για λογαριασμό μας στις χώρες του ASEAN και της γύρω περιοχής; Επ'αυτού θα ήθελα πάρα πολύ να ακούσω τις απόψεις του Επιτρόπου.

<SPEAKER ID=157 LANGUAGE="NL" NAME="Bertens">
Πολύ φοβούμαι ότι ο ειδικός απεσταλμένος θα αντιμετωπισθεί με την ίδια ειρωνεία που αντιμετωπίζονται οι ευρωτίγρεις στις οποίες αναφέρεται η κ. Van Bladel. Ωστόσο, το NLD προσπάθησε πριν από δύο μήνες να εορτάσει την συντριπτική εκλογική νίκη που σημείωσε πριν από 7 χρόνια. Η στρατιωτική χούντα αντέδρασε με αποφασιστικότητα στην πράξη αυτή φυλακίζοντας 300 στελέχη. Η πράξη του ASEAN να συμπεριλάβει τη Βιρμανία στους κόλπους του αποτελεί ράπισμα στο πρόσωπο της διεθνούς κοινότητας και πλήττει την αποκαλούμενη παγκοσμιότητα των δικαιωμάτων του ανθρώπου. Ακριβώς τη στιγμή που ο πρόεδρος Κλίντον ανακοινώνει την επιβολή κυρώσεων κατά της Βιρμανίας, το ASEAN αντιδρά με τον ακριβώς αντίθετο τρόπο. Και πρέπει όντως να αναγνωρίσω ότι η κ. Van Bladel έχει δίκιο όταν λέει ότι για αυτό δεν ευθύνονται κατά κύριο λόγο οι ευρωπαίοι επενδυτές, αλλά οι ασιατικές τίγρεις. Η Ευρωπαϊκή Ένωση κάνει ήδη κάτι και πρέπει να πω οι ενέργειες που έχουν γίνει δεν με αφήνουν ανικανοποίητο. Πρέπει όμως να πεισθεί το ASEAN να αλλάξει την πολιτική που ακολουθεί απέναντι στη Βιρμανία. Το σημαντικότερο ερώτημα είναι με ποιο τρόπο πρέπει να ασκηθεί η μεγαλύτερη δυνατή πίεση στο καθεστώς του SLORC. Εν πάση περιπτώσει, ελπίζω ότι οι κρίσεις μας, ακόμα και αν οι άλλοι μας ειρωνεύονται, θα φθάνουν κάπου κάπου στα αυτιά της Aung San Suu Kyi, έτσι ώστε να είναι σαφές ότι τηρούμε στάση αλληλεγγύης.

<SPEAKER ID=158 LANGUAGE="EN" NAME="Moorhouse">
Κύριε Πρόεδρε, όσο κι αν εκτιμώ την κ. van Bladel, αμφιβάλλω ειλικρινά για το αν θα πρέπει να μεταβάλλουμε ριζικά την προσέγγισή μας. Υπάρχουν κάποια πράγματα, όπως η τιμή και το ουσιαστικό ενδιαφέρον για τα ανθρώπινα δικαιώματα, τα οποία είναι πάνω από τακτικές και στρατηγικές.
<P>
Καλοσωρίζω λοιπόν την ενέργεια του Προέδρου της Αμερικής ο οποίος επέβαλε οικονομικές κυρώσεις στη Βιρμανία, απαγορεύοντας στους αμερικανούς να κάνουν νέες επενδύσεις στη Βιρμανία. Αυτό είναι φυσικά αποτελεσματικό. Εγώ προσωπικά δεν είμαι αντίθετος με την επιβολή οικονομικών κυρώσεων, αν και κατανοώ ότι αυτή είναι μια πολιτική που πολύ δύσκολα μπορεί κανείς να περάσει μέσα στην Ευρωπαϊκή Ένωση.
<P>
Είμαι υπέρ της άσκησης πιέσεων, προκειμένου να πειστούν οι ευρωπαϊκές επιχειρήσεις να μπλοκάρουν τις επενδύσεις τους ή να μην κάνουν επενδύσεις. Αυτό είναι πολύ σημαντικό. Υπάρχει ένας αριθμός εταιρειών οι οποίες έκαναν τις σωστές ενέργειες: η Heineken στην Ολλανδία είναι μια περίπτωση, η Carlsberg μία άλλη. Πολύ θα ήθελα να ακολουθήσει, μεταξύ άλλων, και το Club Mediterrane.
<P>
Εφαρμογή των συμφωνιών του Dayton στην Κροατία

<SPEAKER ID=159 LANGUAGE="SV" NAME="Cars">
Κύριε Πρόεδρε, η τήρηση των υπογεγραμμένων συμφωνιών, συμπεριλαμβανομένης της Συμφωνίας του Dayton, και ο σεβασμός των ανθρωπίνων δικαιωμάτων είναι προφανώς κάτι την αναγκαιότητα του οποίου κανένα από τα κράτη της πρώην Γιουγκοσλαβίας δεν έχει καταλάβει. Η Κροατία δεν είναι χειρότερη από τα άλλα κράτη της πρώην Γιουγκοσλαβίας, αλλά εμφανίζεται με μεγαλύτερες απαιτήσεις να είναι ένας αποδεκτός εταίρος στη συνεργασία με την ΕΕ. Έτσι δεν είναι , και ούτε πρόκειται να γίνει, όσο η κροατική κυβέρνηση προστατεύει ύποπτους εγκληματίες πολέμου και συνεχίζει να επιτρέπει να παρενοχλούνται και να τραυματίζονται καθώς και να αρνείται το δικάιωμα να επιστρέψουν στα σπίτια τους σε άτομα σερβικής εθνικότητας. Πρέπει, κύριε Πρόεδρε, να μπεί ένα τέλος σ&#x02BC;αυτό, καθώς και σε παρόμοιες παραβιάσεις στη Σερβία και τη Βοσνία.
<P>
Η ΕΕ έχει υποχρέωση να απαιτήσει σεβασμό των ανθρωπίνων δικαιωμάτων και των υπογεγραμμένων συμφωνιών. Κάντε το, και κάντε το με περισσότερο σθένος!

<SPEAKER ID=160 LANGUAGE="IT" NAME="Tamino">
Κύριε Πρόεδρε, είναι προφανές, πιστεύω, για όλους ότι οι συμφωνίες του Dayton μπορούν να εφαρμοσθούν μόνο εάν οι ενδιαφερόμενες χώρες υλοποιήσουν πραγματικά όσα προβλέπουν οι ίδιες οι συνθήκες. Γνωρίζουμε πολύ καλά ότι αυτού του είδους οι συμφωνίες έχουν όρια, αλλά εάν δεν γίνονται σεβαστές, σύμφωνα με όσα έχουν υπογράψει οι χώρες μέλη, είναι σαφές ότι θα προκύψουν εκ νέου πολύ επικίνδυνες καταστάσεις.
<P>
Γι αυτό το λόγο θα πρέπει να τονισθεί ότι, παραδείγματος χάρη, στην Κράινα, όπου ζούσαν 200 000 Σέρβοι, σήμερα όλοι σχεδόν οι Σέρβοι είναι πρόσφυγες και ένας προσωρινός στεγαστικός νόμος του κροατικού κοινοβουλίου και της κυβέρνησης επέτρεψε σε Κροάτες που προέρχονται από άλλες περιοχές της χώρας να καταλάβουν ακόμη και ιδιοκτησίες Σέρβων, εάν απουσίαζε ο νόμιμος ιδιοκτήτης.
<P>
Τουλάχιστον το 90 %, σύμφωνα με τη ΔΑΣΕ, των Σέρβων που γύρισαν στην περιοχή, δεν μπόρεσαν να επιστρέψουν στις κατοικίες τους. Η επάνοδος των προσφύγων και αστέγων αποτελεί κρίσιμο στοιχείο για την επίλυση των προβλημάτων και την εξασφάλιση της ειρήνης όπως προβλέπουν οι συμφωνίες του Dayton. Θα πρέπει να εξασφαλισθεί ότι οι δράσεις της Ευρωπαϊκής Ένωσης και συνεπώς της Επιτροπής θα ακολουθήσουν αυτή την κατεύθυνση και ότι θα ζητήσουμε από τα κοινοβούλια της Κροατίας και της Βοσνίας-Ερζεγοβίνης το σεβασμό αυτού του σημείου προσφεύγοντας και σε οικονομικά μέσα για να εξασφαλισθεί αυτός ο σεβασμός.

<SPEAKER ID=161 LANGUAGE="FR" NAME="Hory">
Κύριε Πρόεδρε, θα ήθελα να πω ότι η συζήτηση της ημέρας είναι παράξενη και ακόμα ειλικρινώς παράδοξη. Το αρχικό σχέδιο των πολιτικών ομάδων ήταν να καταδικάσουν αυστηρά την κυβέρνηση της Κροατίας, εξ αιτίας των παραβιάσεων των ανθρώπινων δικαιωμάτων στην Κράινα και τη Σλαβονία.
<P>
Παραδόξως, εξ αιτίας του παιχνιδιού των επιρροών στους κόλπους του Κοινοβουλίου μας, πολλά μέλη του οποίου ακολουθούν μια πραγματική σταυροφορία ενάντια στη Γιουκοσλαβία και ενάντια στις πολιτικές της αρχές, το κοινό ψήφισμα καταλήγει στην καταδίκη πρωτίστως της κυβέρνησης της Σερβίας, την οποία, όμως, δεν αφορά καθόλου το ζήτημα της επιστροφής των προσφύγων στις δημοκρατίες οι οποίες είχαν προηγουμένως πληγεί από τον πόλεμο.
<P>
Θα ήθελα λοιπόν απλώς να υπενθυμίσω την αλήθεια, δηλαδή ότι η δήμευση των ακινήτων αγαθών των σέρβων από τις κροατικές αρχές αποτελεί έγκλημα, ότι η απόδοσή τους σε κροάτες μπορεί να αναζωπυρώσει εθνικές εντάσεις στην περιοχή, ότι οι κίνδυνοι που αντιμετωπίζουν οι πολίτες της ανατολικής Σλαβονίας επιβάλουν τη διατήρηση του SFOR και τη προσωρινή διοίκηση των Ηνωμένων Εθνών.
<P>
Τέλος, εφόσον θέλουμε να βγάλουμε τη συζήτηση αυτή από τα πλαίσια της Κροατίας, επιθυμώ να καταγγείλω την ανευθυνότητα εκείνων, με πρώτες τις Ηνωμένες Πολιτείες, οι οποίοι ρισκάρουν, οπλίζοντας μαζικά τις μουσουλμανικές αρχές στο Σαράγεβο, να ξαναπυροδοτήσουν τα όπλα στην Ερζογοβίνη ήστη βόρεια Βοσνία.

<SPEAKER ID=162 NAME="Δασκαλάκη">
Κύριε Πρόεδρε, έχει πολλές φορές ειπωθεί στην αίθουσα αυτή ότι η Ευρωπαϊκή 'Ενωση δεν κατάφερε να παίξει σπουδαίο ρόλο στην κρίση της πρώην Γιουγκοσλαβίας. Χρειάστηκε αμερικανική παρέμβαση και η Συμφωνία του Dayton για να επιχειρηθεί μια κατ'αρχήν ειρηνευτική προσέγγιση σε μια σύγκρουση που έχει αφήσει όλες σχεδόν τις πληγές ανοικτές.
<P>
Το Ευρωπαϊκό Κοινοβούλιο έχει κάνει αλλεπάλληλα ψηφίσματα και έχει δώσει το στίγμα του. Αυτό επιχειρούμε να κάνουμε και τη φορά αυτή, με τις παρατηρήσεις που έκανε ο κ. Ηory, οι οποίες είναι ισχυρές, χωρίς καθόλου να είναι βέβαιο ότι η ομόφωνη, όπως περίπου διαγράφεται, απόφασή μας, θα καταφέρει και αυτή κάτι.
<P>
Σε μια περιοχή της Ευρώπης που γνώρισε τον πρώτο άγριο πόλεμο μετά τον παγκόσμιο πόλεμο, σε μια περιοχή που μετρά ακόμη νεκρούς και όπου οι εντάσεις είναι υπαρκτές, τίποτε δεν έχει αλλάξει στην πραγματικότητα. Η Ευρωπαϊκή 'Ενωση θα μπορέσει να παρέμβει μόνο αν αναγνωρίσει ότι έχει και αυτή σημαντικό μερίδιο της ευθύνης, και για την εποχή που βιάστηκε πάρα πολύ να προωθήσει και να επικροτήσει τη διάλυση της πρώην Γιουγκοσλαβίας, και για την εποχή που έφθασε πάρα πολύ αργά, όταν είχε ήδη ανάψει η φωτιά.
<P>
Τώρα, ζητάμε κάτι που είναι σωστό και αυτονόητο και μέσα στο πνεύμα το δικό μας. Την επιστροφή των προσφύγων στις εστίες τους, στην περίπτωση των Σέρβων της Κράινας, για τους οποίους συμβαίνουν όσα είναι γνωστά και όσα ήδη ειπώθηκαν. Την ελεύθερη διακίνηση, κλπ, κλπ, και την εξάλειψη των εθνικών διαφορών. Είμαστε και ρεαλιστές. 'Εχουμε ένα σημείο Β όπου επισημαίνουμε ότι η Συμφωνία του Dayton δεν έχει σημειώσει μεγάλη πρόοδο, αλλά επιμένουμε, και καλά κάνουμε, στη σωστή εφαρμογή της. Η δική μας ομάδα υποστηρίζει, κύριε Πρόεδρε, την κοινή πρόταση ψηφίσματος με όλες τις επιφυλάξεις της, τις ιστορικές πια, που αναφέρθηκαν και θα την υπερψηφίσει.
<P>
Πιστεύουμε ότι είναι δικαίωμα κάθε ανθρώπου να μπορεί να γυρίσει σπίτι του και ότι όλοι, αλλά όλοι όμως, όχι με εξαιρέσεις, οι εγκληματίες πολέμου πρέπει να τιμωρηθούν. Από εκεί μέχρι την αισιοδοξία ότι, όντως, θα σβήσουν και θα ξεπεραστούν οι αντιθέσεις και οι διαχωρισμοί, που υπογραμμίστηκαν πάρα πολύ καλά με το αποτέλεσμα των εκλογών της Βοσνίας, η απόσταση είναι πάρα πολύ μεγάλη, τόσο μεγάλη όσο μεγαλύτερες πρέπει να είναι και οι προσπάθειές μας, από εδώ και στο μέλλον. Γιατί, όπως είπα και πρίν, και εμείς δεν είμαστε καθόλου αθώοι για όσα έχουν συμβεί στην πρώην Γιουγκοσλαβία.

<SPEAKER ID=163 LANGUAGE="NL" NAME="Oostlander">
Κύριε Πρόεδρε, πιστεύω ότι είναι καλό που στο παρόν ψήφισμα γίνεται έντονη αναφορά στη Σερβία ή καλύτερα στην γιουγκοσλαβική ομοσπονδία, επειδή σε αντίθεση με τα όσα δηλώνει ο κ. Hory, η κυβέρνηση της Σερβίας συνιστά απειλή για τη διεθνή ασφάλεια και για την επιστροφή των προσφύγων, επειδή δεν προσφέρει τη συνεργασία της για τη σύλληψη των εγκληματιών πολέμου που πρέπει να παραπεμφθούν στο Δικαστήριο της Χάγης. Ίσως αυτό να συμβαίνει επειδή πολλές πληροφορίες φθάνουν στα αυτιά του Μιλόσεβιτς ενώ η υπόθεση του επόμενου υποψηφίου μελετάται ακόμη.
<P>
Όπως και να έχουν τα πράγματα, δεν πρέπει να ξεχάσουμε τα θύματα των νεορατσιστών που ξεκίνησαν το πόλεμο στην πρώην Γιουγκοσλαβία. Αυτό που πρέπει να τονίσουμε, πράγμα που γίνεται με το παρόν ψήφισμα, είναι ότι η εθνοκεντρική πολιτική και οι εθνοκεντρικοί διαχωρισμοί παρεμποδίζουν την αποκατατάσταση της έννομης τάξης στην περιοχή αυτή. Η αποκατάσταση της έννομης τάξης δεν συνιστά σε καμία περίπτωση πολυτέλεια ή κάποιο ιδεαλιστικό υπεροικοδόμημα, αλλά τη βάση για την κοινωνική και οικονομική ανασυγκρότηση. Εάν δεν τερματισθούν οι εθνικοί διαχωρισμοί, ο εθνοκεντρισμός και η παρεμπόδιση του έργου της επιτροπής των προσφύγων, η οικονομική ανάπτυξη διαφόρων από τις περιοχές αυτές είναι αδύνατη, πράγμα που ισχύει ιδιαιτέρως στη δημοκρατία της Σερβίας, όπου ο εθνικισμός έχει αποκορυφωθεί και όπου η εξουσία εξακολουθεί να βρίσκεται στα χέρια προσώπων που το μόνο που κάνουν είναι να απομυζούν τη χώρα τους και να προωθούν τις εθνικιστικές ιδεολογίες τους, χωρίς να ενδιαφέρονται για τους απλούς πολίτες.
<P>
Για το λόγο αυτό είναι απαραίτητη η παρουσία της SFOR. Θετικό είναι επίσης το γεγονός ότι στο ψήφισμα γίνεται αναφορά στην UNTAES, όπου τα πράγματα είναι κάπως διαφορετικά, δεδομένου ότι το θέμα είναι να δημιουργηθεί ένα κλίμα εμπιστοσύνης. Ωστόσο, στην περίπτωση της SFOR, η παραμονή της συνιστά θέμα ζωής ή θανάτου για τους ανθρώπους που κατοικούν στην περιοχή. Οι πολίτες και των τριών αυτών κρατών παραπλανήθηκαν από τους εθνικιστές ηγέτες τους. Επάνω τους έβγαλαν τα απωθημένα τους άτομα με άλλη εθνική καταγωγή. Σε ορισμένες περιπτώσεις δεν ευθύνονται οι ίδιοι, όπως συμβαίνει στην Κροατία όπου οι πολίτες υπέστησαν πολλά δεινά όταν εκδιώχθηκαν από την Κραΐνα. Πολλοί Σέρβοι φέρουν ευθύνες, άλλοι όμως όχι. Είναι κρίμα να υποφέρουν οι Σέρβοι από την κατάσταση που έχει δημιουργηθεί, η οποία όμως είναι πολύ χειρότερη σε διάφορες περιοχές της Βοσνίας-Ερζεγοβίνης όπου κατοικούν άνθρωποι, η ζωή των οποίων διατρέχει πραγματικά κίνδυνο επειδή η εξουσία ευρίσκεται στα χέρια καθαρμάτων. Αναφέρομαι σε πραγματικά καθάρματα, δεδομένου ότι συνάντησα εκεί ανθρώπους που ειναι δήμαρχοι και που δεν μπορούν να χαρακτηρισθούν διαφορετικά.
<P>
Η πολιτική ομάδα του EVP προτείνει τη σύσταση ενός κεντρικού γραφείου για τη Βοσνία, στο οποίο θα χορηγηθούν αρμοδιότητες σχετικά με την επιστροφή των προσφύγων, δεδομένου ότι πρόκειται για ένα τόσο πολύπλοκο πρόβλημα που σχετίζεται σε τόσο μεγάλο βαθμό με την επιστροφή στην Κροατία και στη Σλαβονία, ώστε να είναι απαραίτητο να δημιουργηθεί ένα κοινό clearing house και να συσταθεί ένα κεντρικό όργανο που θα είναι σε θέση να ρυθμίσει την επιστροφή, διαφορετικά δεν πρόκειται να βρούμε λύση. Όσο το πρόβλημα αυτό θα διευθετείται με επιμέρους λύσεις, και μάλιστα με βάση τις διάφορες ενότητες (entities) όπως συμβαίνει στη Βοσνία-Ερζεγοβίνη, είναι αδύνατο η επιστροφή να στεφθεί από επιτυχία. Υπάρχουν άνθρωποι οι οποίοι στεγάζονται προσωρινά σε κάποιο μέρος επειδή ενδέχεται να επιστρέψουν ή επειδή κατοικούν στο σπίτι κάποιου άλλου. Δεν συμβαίνει απολύτως τίποτα, η υπόθεση έχει καθηλωθεί. Αυτό αποτελεί για μας λόγο να απευθύνουμε έντονη έκκληση προς την Επιτροπή να μεριμνήσει για τη χάραξη μιας ισχυρής πολιτικής για τη χορήγηση βοήθειας η οποία θα στηρίζεται στην κάλυψη ορισμένων προϋποθέσεων και θα έχει αποκεντρωτικό χαρακτήρα, έτσι ώστε να μπορεί να γίνει μια διάκριση μεταξύ αυτών των που έχουν καλές και αυτών που έχουν κακές προθέσεις.

<SPEAKER ID=164 LANGUAGE="DE" NAME="von Habsburg">
Κύριε Πρόεδρε, από όσα ειπώθηκαν έως τώρα πάνω σ' αυτό το θέμα τα λόγια του κ. Oostlander ήταν τα πιο ξεκάθαρα, τα πιο κατανοητά και τα πιο μετρημένα. Αυτό οφείλεται στο ότι ήταν στη χώρα, ότι ασχολήθηκε από την αρχή ξανά και ξανά με αυτήν τη χώρα και γι' αυτό ξέρει πώς έχουν τα πράγματα. Δεν κάνει ιδεολογικές παρατηρήσεις, εξαιτίας της Σερβοφιλίας ή άλλων λόγων, που να παραποιούν εντελώς την εικόνα.
<P>
Δεν μπορούμε να ξεχάσουμε ένα πράγμα: Η επίθεση ξεκίνησε από τη Σερβία! Στη Σερβία δεν καταστράφηκε κανένα σπίτι, αλλά στην Κροατία - και η Κράινα ανήκει στην Κροατία - καταστράφηκαν πολλά σπίτια. Είμαι φυσικά υπέρ του να μπορέσουν όλοι, και οι Σέρβοι, να πάνε στα σπίτια τους και είμαι υπέρ του να δεχτούμε κάποτε και τους Σέρβους στην Κοινότητά μας, αλλά πρώτα πρέπει να φροντίσουμε τη διαφάνεια και οπωσδήποτε να δηλώσουμε ότι όσο κυβερνιέται από εξτρεμιστές και ανθρώπους που ευθύνονται για μαζικές δολοφονίες δεν υπάρχει δυστυχώς θέση γι' αυτήν τη χώρα. Πρώτα πρέπει να συμβεί μια αλλαγή!

<SPEAKER ID=165 LANGUAGE="IT" NAME="Amadeo">
Κύριε Πρόεδρε, για άλλη μία φορά η Ολομέλεια ασχολείται με τις παραβιάσεις των ανθρωπίνων δικαιωμάτων στην Κροατία: την προηγούμενη φορά για τους προφανείς περιορισμούς της ελευθερίας του τύπου και της πληροφόρησης, αυτή τη φορά για το μη σεβασμό των συμφωνιών του Dayton, οι οποίες -πρέπει να το υπενθυμίσουμε στις κροατικές αρχές- αποτελούν την απαραίτητη προϋπόθεση όχι μόνο για την εξασφάλιση της ειρήνης στο έδαφος της πρώην Γιουγκοσλαβίας, αλλά και για τη συνέχιση της εφαρμογής των συμφωνιών συνεργασίας και βοήθειας εκ μέρους της Ευρωπαϊκής Ένωσης. Αντιθέτως, παραβιάζεται το δικαίωμα της ελεύθερης διακίνησης, όπως επίσης και το δικαίωμα των προσφύγων και των εκτοπισμένων να επιστρέψουν στα σπίτια τους. Η κροατική κυβέρνηση παρεμποδίζει την επιστροφή, επιτρέποντας την κατάσχεση των σερβικών ιδιοκτησιών με έναν προσωρινό στεγαστικό νόμο και υιοθετώντας ένα πρόγραμμα που προβλέπει την εγκατάσταση Κροατών από τη Βοσνία σε κατοικίες που έχουν κατασχεθεί. Έχουμε προφανώς να κάνουμε με εθνική εκκαθάριση, που εξάλλου υπενθυμίζει τις χειρότερες παραδόσεις αυτών των λαών. Υπενθυμίζω τις διώξεις, τις λεηλασίες και τη δια της βίας φυγή στην οποία εξαναγκάσθηκαν, μετά το τέλος του Δευτέρου Παγκοσμίου Πολέμου, οι εκατοντάδες χιλιάδες Ιταλών που κατοικούσαν σε αυτές τις περιοχές από αιώνες.
<P>
Παιδιά του δρόμου στην Μόσχα

<SPEAKER ID=166 LANGUAGE="IT" NAME="Castagnetti">
Κύριε Πρόεδρε, η παρούσα πρόταση ψηφίσματος εξετάζει το θέμα της εγκατάλειψης των παιδιών, κυρίως χωρίς στέγη, στην πόλη της Μόσχας. Το πρόβλημα λαμβάνει πραγματικά σοβαρές διαστάσεις, μέχρι του σημείου να μπορούμε πλέον να μιλάμε για τη γέννηση ενός φαινομένου που θα ονομάζαμε, και στην περίπτωση της Μόσχας, των παιδιών του δρόμου. Οι δημοτικές αρχές, λόγω των σοβαρών περιορισμών του προϋπολογισμού που γνωρίζουμε και επειδή φοβούνται ότι ενδεχομένως θα ευνοηθεί η αστική μετανάστευση από άλλες πόλεις της Ρωσίας, στην ουσία αρνούνται να αναλάβουν την επίλυση του προβλήματος με την πρόφαση ότι αυτά τα παιδια δεν διαθέτουν νόμιμα έγγραφα, ενώ μάλιστα αμφισβητείται και η ρωσική εθνικότητά τους.
<P>
Δεδομένης της σοβαρότητας του προβλήματος, έχουν αρχίσει να αναλαμβάνονται ορισμένες πρωτοβουλίες παροχής βοήθειας εκ μέρους ιδιωτών, που κινούνται αποκλειστικά από ανθρωπιστικό πνεύμα. Η πιο σημαντική, η πιο αποτελεσματική και η πιο οργανωμένη από αυτές τις πρωτοβουλίες της ρωσικής κοινωνίας των πολιτών είναι η ονομαζόμενη «Νησί της ελπίδας», η οποία ακατανοήτως και με απαράδεκτο τρόπο υφίσταται σχεδόν καθημερινά ισχυρές πιέσεις και, μάλιστα, στις 15 του περασμένου Μαϊου υπήρξε αντικείμενο μιας σκληρότατης αστυνομικής επίθεσης με στόχο την επιβολή περιοριστικών μέτρων αλλά και τον εκφοβισμό.
<P>
Το Ευρωπαϊκό Κοινοβούλιο, αν και προσπαθεί να κατανοήσει τις οικονομικές δυσκολίες των δημαοτικών αρχών της Μόσχας, δεν μπορεί να μη στιγματίσει κάθε βίαιη ενέργεια σε βάρος εκείνων που φέρουν ως μόνη ευθύνη τη γενναιοδωρία τους και δεν μπορεί να μη στιγματίσει την πλήρη εγκατάλειψη αυτού του μικρού λαού των παιδιών του δρόμου στη Μόσχα.
<P>
Με αυτή την έννοια εύχομαι να εγκριθεί η παρουσιασθείσα πρόταση ψηφίσματος.

<SPEAKER ID=167 LANGUAGE="DE" NAME="Schroedter">
Κύριε Πρόεδρε, η Μόσχα, όταν την κοιτάζει κανείς απ' έξω, ομορφαίνει ολοένα και κάθε φορά που πηγαίνω έχει καινούριες ανακαινισμένες προσόψεις. Αλλά αυτό είναι το μοναδικό καινούριο. Αυτό που παραμένει είναι το παλιό σοβιετικό σύστημα της «προπίσκα». Αυτό σημαίνει πως μόνο αυτοί που κατέχουν ένα τέτοιο έγγραφο έχουν δικαίωμα κατοικίας στη Μόσχα. Αυτό σημαίνει πως πολλές οικογένειες που δεν ανήκουν στους κερδισμένους του μετασχηματισμού - στους χαμένους ανήκουν προ πάντων μητέρες που μεγαλώνουν μόνες τους παιδιά - πέφτουν σε βαθύτατη φτώχεια. Αυτές οι γυναίκες με τα παιδιά τους γίνονται ζητιάνες στη Μόσχα.
<P>
Αλλά ο δήμαρχος της Μόσχας νοιάζεται πολύ για τον καθαρισμό των προσόψεων, γιατί ακόμα και το Νησί της Ελπίδας θα πέσει θύμα αυτού του καθαρισμού. Είναι η μόνη αυτοοργανωμένη πρωτοβουλία για παιδιά του δρόμου στη Μόσχα. Τους δίνει μια ζεστή γωνίτσα, φαγητό, και μάλιστα προσπαθεί να επέμβει για την εκπαίδευσή τους. Μέσα στο χάος της αυτοδικίας θα είχαν τα παιδιά μέσω του Νησιού την ευκαιρία να αποκτήσουν πρόσβαση σε μια κανονική ζωή. Όμως το κλείσιμο αυτού του ιδρύματος σημαίνει ότι αυτά τα παιδιά στέλνονται πίσω στις συμμορίες των δρόμων, στις σκηνές, στις σήραγγες των υπονόμων. Έτσι αναπτύσσεται ένα εγκληματικό δυναμικό για τα επόμενα χρόνια. Η πόλη της Μόσχας δεν έχει άλλη λύση από το Νησί της Ελπίδας! Γι' αυτό απαιτούμε να επιτραπεί σε αυτό το ίδρυμα να συνεχίσει απρόσκοπτα την εργασία του!

<SPEAKER ID=168 LANGUAGE="DE" NAME="Krehl">
Κύριε Πρόεδρε, το κατεπείγον για τα παιδιά του δρόμου στη Μόσχα αναφέρεται σε δύο σημεία που είναι συμπτώματα των γιγαντιαίων πολιτικών και οικονομικών ανακατατάξεων στη Ρωσία. Το πρώτο είναι το εξής: Η κοινωνική κατάσταση πολλών παιδιών στη Ρωσία είναι πολύ άσχημη. Στο 25 % των ανθρώπων που ζουν κάτω από το όριο της φτώχειας ανήκουν επίσης πάρα πολλά παιδιά και τα προβλήματα που έτσι ανακύπτουν τα ξέρουμε εδώ στο Ευρωπαϊκό Κοινοβούλιο από άλλα μέρη του κόσμου. Αυτό δεν είναι αποκλειστικά ρωσικό πρόβλημα. Αποκλειστικά ρωσικό είναι όμως, κι αυτό δυσχεραίνει επιπροσθέτως την κατάσταση, το ότι υπάρχει μια διάταξη που καθορίζει τη μετοίκηση στη Μόσχα. Αυτή είναι μια διάταξη από την πρώην Σοβιετική Ένωση. Αυτή καθεαυτή δεν αρμόζει καθόλου σε μια φιλελεύθερη τάξη πραγμάτων. Εξαιτίας της πολλά παιδιά δεν έχουν κανένα απολύτως δικαίωμα νόμιμης κατοικίας στη Μόσχα.
<P>
Το δεύτερο σημαντικό σημείο είναι όμως το ότι η λειτουργία μη κρατικών οργανισμών στη Ρωσία δεν είναι καθόλου τόσο εφικτή όσο σε άλλες ευρωπαϊκές χώρες ή σε άλλες χώρες αυτού του κόσμου. Στη Ρωσία εξακολουθεί να υπάρχει κρατική αυθαιρεσία εναντίον των μη κρατικών οργανισμών και ακόμα και στην κοινή γνώμη η παρουσία και η αποδοχή τέτοιων οργανισμών δεν είναι μεγάλη.
<P>
Γι' αυτό χαιρετίζω το γεγονός ότι σήμερα υπάρχει ένα τέτοιο κατεπείγον, θα παρακαλούσα όμως να εξετάζει στο μέλλον το Κοινοβούλιο αν πράγματι μόνο μια οργάνωση θίγεται ή αν υπάρχουν κι άλλες. Δεν θα ήθελα εξαιτίας αποφάσεων του Ευρωπαϊκού Κοινοβουλίου να περιέλθουν σε δύσκολη θέση άλλες, μη κατονομαζόμενες οργανώσεις και μετά να χρειαζόμαστε πάλι ένα νέο κατεπείγον.
<P>
Ινδονησία και Ανατολικό Τιμόρ

<SPEAKER ID=169 LANGUAGE="FR" NAME="Andrι-Lιonard">
Κύριε Πρόεδρε, όπως το είχαμε προαισθανθεί, οι εκλογές στην Ινδονησία εξελίχθηκαν πάρα πολύ άσχημα. Η προεκλογική εκστρατεία σημαδέυτηκε από βία και από πολυάριθμες ανωμαλίες, την ημέρα της ψηφοφορίας. Η μαζική νίκη του κυβερνητικού Golkar θα επιτρέψει στον πρόεδρο Suharto να αποποιηθεί την έβδομη συνεχή προεδρική εντολή κατά τη διάρκεια των προεδρικών εκλογών οι οποίες έχουν προγραμματιστεί για τον επόμενο χρόνο. Οι πιο δυσαρεστημένοι είναι, φυσικά, οι νέοι οι οποίοι αποκλείστηκαν και οι αντίπαλοι του καθεστώτος.
<P>
Καταδικάζουμε τις αυθαίρετες πρακτικές τις οποίες ακολουθούν οι αρχές της Ινδονησίας, μετατρέποντας τις εκλογές σε μια πραγματική φάρσα. Το σύστημα έχει πράγματι ανάγκη από καθαρό αέρα διότι, ακόμα και αν η χώρα πηγαίνει πολύ καλά σε οικονομικό επίπεδο, θα πρέπει, στο μέλλον, να ελεγχθούν οι διεκδικήσεις εκείνων που νοιάζονται μόνο για την αφθονία. Το μισό του πληθυσμού της Djakarta δεν έχει πρόσβαση σε πόσιμο νερό, ούτε σε στοιχειώδεις ιατρικές υπηρεσίες και η κατάσταση γίνεται όλο και χειρότερη. Είναι απαράδεκτο!
<P>
Οσον αφορά την κατάσταση στο ανατολικό Tιμόρ η ανησυχία είναι επίσης πολύ μεγάλη. Μια αντιπροσωπία από το Κοινοβουλιό μας πρέπει να μπορέσει να πάει εκεί και να συντάξει μια έκθεση έτσι ώστε να μπορέσουμε να ενεργήσουμε με πλήρη γνώση των αιτίων και, εάν συντρέχει λόγος, να λάβουμε τα μέτρα που επιβάλλονται.

<SPEAKER ID=170 LANGUAGE="PT" NAME="Ribeiro">
Kύριε Πρόεδρε, κύριε Επίτροπε, για άλλη μια φορά το Ανατολικό Τιμόρ στο Ευρωπαϊκό Κοινοβούλιο, επειδή η στρατιωτική κατοχή συνεχίζεται, επειδή η καταστολή δεν παύει, επειδή τα ανθρώπινα δικαιώματα παραβιάζονται καθημερινά σε αυτό το έδαφος που δεν έχει ακόμη αποαποικιοποιηθεί.
<P>
Αλλά όχι μόνο γι'αυτούς τους λόγους, και πολύ λιγότερο για να τηρήσουμε μία ρουτίνα ή ένα τελετουργικό. Τώρα, στη συνεδρίαση αυτή, πρέπει να υπογραμμίσουμε ότι αυτό που αποκάλεσαν εκλογές στην Ινδονησία δεν ήταν ένα βήμα προς τον εκδημοκρατισμό του καθεστώτος αλλά επιβεβαίωσε το δικτατορικό χαρακτήρα του.
<P>
Υπάρχει επίσης, ως νέο στοιχείο σε σχέση με αυτό που μας απασχολεί εδώ στις τελευταίες συνεδριάσεις, το γεγονός ότι η εσωτερική αντίσταση έχει εκδηλωθεί, διαψεύδοντας όσους ανήγγειλλαν ότι ο ένοπλος αγώνας στο εσωτερικό είχε σταματήσει και ότι μόνο το διπλωματικό και πολιτικό μέτωπο διατηρεί ζωντανή την επιθυμία για αυτοδιάθεση και ανεξαρτησία, που αυτή η αντίσταση γέννησε και εξακολούθησε να την ενισχύει απέναντι στην κατοχή, την καταστολή, τη γενοκτονία.
<P>
'Οπως επίσης υπάρχει και το νέο δεδομένο ότι το βραβείο Νόμπελ Ειρήνης απέδειξε από τα μέσα επικοινωνίας πως είναι δυνατό να αγοράζονται όπλα από μία χώρα της Ευρωπαϊκής 'Ενωσης για να συνεχίζεται η στρατιωτική κατοχή ενός εδάφους και να υποδουλώνεται ένας λαός.
<P>
Εκφράζουμε την ικανοποίησή μας που στάθηκε δυνατό να καταλήξουμε στη συμβιβαστική κοινή πρόταση ψηφίσματος που θα ψηφιστεί. Ωστόσο, υποστηρίζοντας, προσυπογράφοντας, ψηφίζοντας αυτή την πρόταση ψηφίσματος που προέκυψε από την πρωτοβουλία μας θέλουμε να υπογραμμίσουμε ότι, για μας, απουσιάζει από αυτή η έμφαση που έπρεπε να δοθεί στο γεγονός ότι στο Ανατολικό Τιμόρ δεν σταμάτησε η αντίσταση και ότι η καταστολή χτυπάει, σήμερα, τώρα και με μεγάλη βιαιότητα εκείνους που οι κατακτητές υποπτεύονται ότι είναι οι συνεχιστές αυτής της αντίστασης. 'Οπως επίσης απουσιάζει η απαραίτητη επανάληψη θέσεων του Κοινοβουλίου μας σχετικά με την άμεση διακοπή κάθε ενίσχυσης, στρατιωτικής βοήθειας και πώλησης όπλων στην Ινδονησία. Αυτή είναι η διαφορά μας.

<SPEAKER ID=171 NAME="Hautala">
 Αξιότιμε κύριε Πρόεδρε, μετά τις ατυχείς αυτές εκλογές αρχίζουμε να συνειδητοποιούμε ότι οι πράξεις βίας αυξάνονται, εκ νέου, στο Ανατολικό Τιμόρ. Έχουμε πληροφορηθεί ότι πολλοί πολίτες έχουν φονευθεί στο Ανατολικό Τιμόρ, γεγονός το οποίο μας ανησυχεί ιδιαιτέρως. Ως γνωστόν, οι πολίτες είναι συνήθως αυτοί που υποφέρουν περισσότερο από βασανισμούς. Κατά την επίσκεψή του στο Κοινοβούλιο τον περασμένο Απρίλιο, ο βραβευθείς με το Νόμπελ Ειρήνης Ράμος Χόρτα προέβαλε σε όλους όσοι ενδιαφέρονται ενεργά για το Ανατολικό Τιμόρ μία ταινία τεκμηρίωσης όπου αστυνομικοί και στρατιωτικοί καθήλωναν με καρφιά ανθρώπους σε σταυρούς στις φυλακές. Πρέπει να πράξουμε παν το δυνατόν προκειμένου να τεθεί τέρμα στις φρικαλεότητες αυτές.
<P>
Ορισμένα από τα μέλη του Ευρωπαϊκού Κοινοβουλίου έχουν επανειλημμένως απαιτήσει να σταλεί στο Ανατολικό Τιμόρ αντιπροσωπεία του Κοινοβουλίου. Σας πληροφορώ ότι προσφάτως έχει επανιδρυθεί η Διακομματική Ομάδα «Ανατολικό Τιμόρ» η οποία έχει θέσει ως βασικότερο στόχο της να διασφαλίσει την αποστολή αντιπροσωπείας του Κοινοβουλίου στο Ανατολικό Τιμόρ. Στην προκειμένη περίπτωση έχουμε να αντιμετωπίσουμε μία κατάσταση η οποία καθίσταται ολοένα και πιο ανυπόφορη. Οι εκλογές δυστυχώς συνέβαλαν και στην περαιτέρω αύξηση τόσο των περιπτώσεων παραβίασης των δικαιωμάτων του ανθρώπου όσο και των διαφόρων περιορισμών. Τελειώνοντας, αναφέρω ενδεικτικά ότι και η Διεθνής Αμνηστία κρούει συνεχώς τον κώδωνα του κινδύνου σχετικά με την επιδείνωση της κατάστασης μετά τη διεξαγωγή των εκλογών.

<SPEAKER ID=172 LANGUAGE="PT" NAME="Apolinαrio">
Kύριε Πρόεδρε, κυρίες και κύριοι βουλευτές, όταν πριν λιγότερο από ένα μήνα εγκρίναμε ένα ψήφισμα σχετικά με τις εκλογές ή την εκλογική διαδικασία που προβλεπόταν για τα τέλη Μαίου στην Ινδονησία, είχαμε την ευκαιρία να εκδηλώσουμε την κριτική θέση μας έναντι των συνθηκών στις οποίες επρόκειτο να πραγματοποιηθούν αυτές οι εκλογές, επαναλαμβάνοντας την αλληλεγγύη μας για το κίνημα υπέρ της δημοκρατίας και καταγγέλλοντας το γεγονός ότι η ινδονησιακή κυβέρνηση είχε απορρίψει μία ανεξάρτητη επιτροπή παρακολούθησης των εκλογών και κρατούσε φυλακισμένους ένα μεγάλο αριθμό φοιτητών που είχαν τολμήσει να διαμαρτυρηθούν εναντίον μίας προεκλογικής εκστρατείας που ήταν σε μεγάλο βαθμό ελεγχόμενη.
<P>
Η εξέλιξη αυτής της εκλογικής φάρσας απέδειξε ότι, δυστυχώς, είχαμε δίκιο. Παρά την καταστολή και τα βασανιστήρια, τα διεθνή μέσα μαζικής επικοινωνίας μπόρεσαν να σηκώσουν ένα τμήμα του πέπλου από αυτή την εκλογική νοθεία. Με το ψήφισμά του πριν ένα μήνα, το Ευρωπαϊκό Κοινοβούλιο υπήρξε πρόδρομος ενός μεγάλου συνόλου από τοποθετήσεις της διεθνούς κοινότητας, για την απόρριψη της εκλογικής χειραγώγησης στην Ινδονησία και για την καταδίκη της επαναλαμβανόμενης παραβίασης των ανθρωπίνων δικαιωμάτων, ιδίως στο κατεχόμενο έδαφος του Ανατολικού Τιμόρ, από τις οποίες η τελευταία θέση υπήρξε αυτή που ενέκρινε η Βουλή των Αντιπροσώπων των Ηνωμένων Πολιτειών Αμερικής για μία σθεναρή καταδίκη της παραβίασης των ανθρωπίνων δικαιωμάτων εις βάρος του λαού του Ανατολικού Τιμόρ.
<P>
Το παρόν ψήφισμα εντάσεται λοιπόν σε ένα συνεκτικό πλαίσιο των πολιτικών θέσεων του Ευρωπαϊκού Κοινοβουλίου, και είναι περιττές οι παραπλανητικές και αδικαιολόγητες ερμηνείες. Αυτό συμβαίνει με την πώληση όπλων στην Ινδονησία. Η θέση του Κοινοβουλίου αυτού είναι σαφής, είναι γνωστή και έχει επαναληφθεί πριν ένα μόλις μήνα: το Ευρωπαϊκό Κοινοβούλιο επαναλαμβάνει την απαίτηση να απόσχουν τα κράτη μέλη της Ευρωπαϊκής 'Ενωσης από οποιαδήποτε στρατιωτική βοήθεια και πωλήσεις όπλων στην Ινδονησία. Αυτή είναι η θέση του Κοινοβουλίου μας και οι ίδιοι οι συντάκτες των προτάσεων ψηφίσματος αυτής της συζήτησης θεωρούν περιττό να το επαναλάβουν, και δεν ζητούν να περιληφθεί εκ νέου αυτή η έκκληση στο κοινό ψήφισμα που θα ψηφίσουμε.
<P>
Τέλος, προτρέπω τον κύριο Πρόεδρο - και θα ήθελα να επωφεληθώ της ευκαιρίας αυτής για να προτρέψω τον σημερινό Πρόεδρο του Ευρωπαϊκού Κοινοβουλίου - να ενεργοποιήσει εκ νέου της προσπάθειες για την αποστολή μίας κοινοβουλευτικής αντιπροσωπείας στο Ανατολικό Τιμόρ, και να ζητήσει από την Επιτροπή ειδική προσοχή για το σημείο όπου της ζητάμε να υποβάλει μία έκθεση σχετικά με την κατάσταση στο Ανατολικό Τιμόρ και με την παραβίαση των ανθρωπίνων δικαιωμάτων στην Ινδονησία.

<SPEAKER ID=173 LANGUAGE="PT" NAME="de Melo">
Κύριε Πρόεδρε, κύριε Επίτροπε, κυρίες και κύριοι βουλευτές, το ψήφισμα που υποβάλουμε σχετικά με τις εκλογές στην Ινδονησία και την επακόλουθη κατάσταση στο Τιμόρ επιβεβαιώνει, για άλλη μια φορά, την έλλειψη ελευθερίας, την παραβίαση των ανθρωπίνων δικαιωμάτων και την ηθική και φυσική βία που ασκούνται συστηματικά από τις αρχές στην Ινδονησία.
<P>
Οταν ο λαός μαούμπερε του Τιμόρ, βοηθούμενος από το Γενικό Γραμματέα του ΟΗΕ, υποβάλλει προτάσεις για την ειρηνική επίλυση μίας σύγκρουσης, το καθεστώς στρατιωτικής δικτατορίας της Ινδονησίας, αγνοώντας ψηφίσματα του Οργανισμού Ηνωμένων Εθνών και εκδηλώνοντας πλήρη έλλειψη σεβασμού για τα ανθρώπινα δικαιώματα, ανταποκρίνεται με δολοφονική βία.
<P>
Για αυτούς τους αντικειμενικούς λόγους, ζητάμε από το Κοινοβούλιο να εγκρίνει τις αιτιολογικές σκέψεις και τις προτάσεις ψηφίσματος που υποβάλλονται.

<SPEAKER ID=174 LANGUAGE="NL" NAME="Van Bladel">
Πρόεδρε, η Ινδονησία αποκαλείται ζώνη των σμαραγδιών. Πρόκειται πραγματικά για μια πανέμορφη χώρα με 13.000 νησιά, μια όμορφη αλλά και εξαιρετικά πολύπλοκη χώρα με 208 γλώσσες και λαούς, η οποία εκτείνεται σε μια περιοχή που είναι ίση με την απόσταση από την Ιρλανδία έως τα σύνορα της Ρωσίας με τη Σιβηρία. Πρόκειται για μια χώρα με καλές οικονομικές επιδόσεις, η οποία προκαλεί τη ζήλια άλλων στην περιοχή, μια χώρα με μια αναπτυσσόμενη μεσαία τάξη και με μια αναπτυσσόμενη οικονομική πρωτοπορεία. Μια πρωτοπορεία η οποία, σε αντίθεση με τα όσα συμβαίνουν στη Λατινική Αμερική και την Αφρική, επενδύει τα χρήματά της στη χώρα της. Δεν πρέπει όμως να έχετε την εντύπωση ότι δεν βλέπω τα κακώς κείμενα. Πριν από ένα χρόνο επισκέφθηκα μερικούς δημοσιογράφους και τον συνδικαλιστή Pakpahan στην φυλακή. Πρόκειται για περιπτώσεις τις οποίες κατήγγειλα επανειλημμένως στις αρχές. Τι νόημα έχει όμως να εγκρίνουμε κάθε μήνα ένα ψήφισμα για τη χώρα αυτή τη στιγμή που η Ευρωπαϊκή Ένωση είναι ο μεγαλύτερος επενδυτής στην περιοχή αυτή; Αυτό που πρέπει να συμβεί είναι ένα από τα δύο: ή σταματάμε τις επενδύσεις και αποσύρουμε τα πάντα, ή προσπαθούμε να βελτιώσουμε τις επαφές μας με την Ινδονησία μέσω των κοινοβουλευτικών αντιπροσωπειών μας, μέσω των οργανώσεων για τα ανθρώπινα δικαιώματα που δρουν στην περιοχή και μέσω μιας αποστολής στο Τιμόρ. Στην περίπτωση αυτή θα αλλάξουν οι σχέσεις μας με τη χώρα και υπάρχει περίπτωση να μπορέσουμε να αντιμετωπίσουμε με επιτυχία την υπόθεση του Τιμόρ, εφόσον βεβαίως διπλασιάσουν τις προσπάθειές τους οι πορτογάλοι συνάδελφοι όλων των πολιτικών παρατάξεων.

<SPEAKER ID=175 LANGUAGE="NL" NAME="Bertens">
Κύριε Πρόεδρε, οι εκλογές στην Ινδονησία προσέλκυσαν την προσοχή πολλών, όχι μόνο λόγω των εκατοντάδων νεκρών που στοίχισε η προεκλογική περίοδος, αλλά και λόγω του ιδιαίτερα αποτελεσματικού τρόπου με τον οποίο η κυβέρνηση απέκλεισε την αντιπολίτευση και δεν έδωσε τη δυνατότητα στα μέσα μαζικής ενημέρωσης να κάνουν το καθήκον τους, παραπλανώντας με ιδιαίτερο τρόπο το διεθνή τύπο. Όπως και να έχουν τα πράγματα, η κ. Van Bladel έχει βεβαίως δίκιο: το γεγονός ότι αυτό συμβαίνει στην Ινδονησία δεν πρέπει να μας προξενεί καμία έκπληξη.
<P>
Πρέπει επίσης να παραδεχθώ ότι η Ευρωπαϊκή Ένωση υποκρίνεται όταν προβαίνει σε δηλώσεις όπως: αυτό δεν θα πρέπει να επαναληφθεί στο μέλλον. Είναι αλήθεια ότι αυτοί που αποκομίζουν τα περισσότερα κέρδη από τη ζώνη των σμαραγδιών είναι οι Ευρωπαίοι επενδυτές, που ακολουθούν τα βήματα του αποικιακού καθεστώτος των Ολλανδών τα τελευταία 350 χρόνια. Όπως και να έχουν τα πράγματα, το Συμβούλιο των Υπουργών μπορεί να κάνει ένα μόνο πράγμα: να επιμείνει για τη σύναψη συμφωνίας σχετικά με την ενσωμάτωση μιας δημοκρατικής ρήτρας στο ASEAN, όπως συνέβη και στην περίπτωση της Βιρμανίας.
<P>
Η Ευρώπη πρέπει να αντιταχθεί σύσσωμη στις αντιδημοκρατικές πρακτικές. Πιστεύω όμως, και σε αυτό το σημείο η κ. Van Bladel έχει και πάλι δίκιο, όπως πάντα θα έλεγα, ότι θα μπορούσε να καταβληθεί μια προσπάθεια για την διεξαγωγή συνομιλιών με τους Ινδονήσιους, δεδομένου ότι υπάρχει πιθανότητα να το έχουν μάθει αυτό από τους Ολλανδούς: να μιλάνε και να ακούνε. Ωστόσο, το κατά πόσο θα κάνουν αυτά που θα τους πούμε είναι μια άλλη υπόθεση.
<P>
Λευκορωσία

<SPEAKER ID=176 LANGUAGE="DE" NAME="Schroedter">
Κύριε Πρόεδρε, πρώτα ευχαριστώ τους συναδέλφους για το ότι στάθηκε δυνατό με τη βοήθειά τους να χειριστούμε σήμερα αυτό το θέμα, γιατί καίει! Το 20 % της χώρας είναι μολυσμένο.
<P>
Από το 1996 - μια επινόηση γι' αυτήν τη χώρα - μεριμνά μια πολιτική απόφαση ώστε να αγνοείται η ραδιενεργή ρύπανση και να αναζωογονούνται αυτές οι περιοχές. Οι αγροί δηλαδή καλλιεργούνται ξανά και ενισχύεται η επανεγκατάσταση. Κατά συνέπεια ο αριθμός των παιδιών που υποφέρουν από τις συνέπειες μακροχρόνιας έκθεσης στην ακτινοβολία για πολύ καιρό δεν ελαττώνεται. Με διάταγμα γίνονται από την αρχή του χρόνου διακρίσεις εναντίον των διεθνών πρωτοβουλιών και των πάμπολλων ιδιωτικών πρωτοβουλιών, οι οποίες εμποδίζονται να διανείμουν βοήθεια. Οι οργανώσεις της χώρας οι οποίες έχουν διεθνείς επαφές ποινικοποιούνται, εν μέρει βρίσκονται στη Γερμανία με άσυλο. Η εργασία πρακτικά δεν μπορεί να συνεχιστεί. Αυτό σημαίνει πως έχουν σταματήσει όχι μόνο οι δημοκρατικές μεταρρυθμίσεις σε αυτήν τη χώρα, αλλά ακόμα και τα μέτρα παροχής βοήθειας σε αναξιοπαθούντες, τα οποία είναι απολύτως απαραίτητα γι' αυτήν τη χώρα. Αυτό συμβαίνει γιατί η κυβέρνηση δεν έχει καθόλου χρήματα και περικόπτει ακόμα και τα ίδια της τα μέτρα παροχής βοήθειας. Γι' αυτό πρέπει να αξιώσουμε να συνεχιστεί η ανθρωπιστική βοήθεια ανάλογα με τους διεθνείς κανόνες, προς όφελος της υγείας σ' αυτήν τη χώρα και για την υποστήριξή της!
<P>
(Χειροκροτήματα)

<SPEAKER ID=177 LANGUAGE="DE" NAME="Habsburg-Lothringen">
Κύριε Πρόεδρε, θα ήθελα πρώτα να ευχαριστήσω πολύ εγκάρδια τη συνάδελφο κ. Schroedter για τη δράση που ανέλαβε υπέρ της Λευκορωσίας και γενικά για τα ανθρώπινα δικαιώματα! Μεγάλωσε σε ένα κομμουνιστικό καθεστώς και ξέρει ακριβώς για ποιό πράγμα μιλάει όταν αναφέρει τις θεμελιώδεις αξίες και τις θεμελιώδεις ελευθερίες. Γι' αυτό θα ήθελα να την ευχαριστήσω πολύ εγκάρδια!
<P>
Στη Λευκορωσία έχουμε σήμερα υπό την ηγεσία του προέδρου Λουκασένκο ένα καθεστώς σε ευρωπαϊκό έδαφος, που είναι από τη μια ανδρείκελο της Ρωσίας και από την άλλη δε διαθέτει μια φιλελεύθερηδημοκρατική συνταγματική τάξη ή κάτι άλλο αυτού του είδους. Εκεί χρησιμοποιείται η συνταγή: »Πολιτική μέσω διατάγματος που το αποφασίζει και το εκδίδει ο πρόεδρος!» Και ακριβώς επειδή εκεί οι πολιτικοί κυβερνούν μόνο με τη βία, πρέπει εμείς να μιλάμε μια ξεκάθαρη γλώσσα. Μόνο αυτό γίνεται εκεί κατανοητό! Γι' αυτό υποστηρίζω κι εγώ τις αξιώσεις σε αυτήν την πρόταση ψηφίσματος. Είναι καιρός να καταρτίσει η Ευρωπαϊκή μας Ένωση έναν σαφή κατάλογο των θεμελιωδών ελευθεριών και των ανθρωπίνων δικαιωμάτων και να καθορίσει τις συνέπειες για εκείνα από τα κράτη με τα οποία συναλλασσόμαστε που τα παραβιάζουν. Αυτό πρέπει να είναι ανεξάρτητο από το αν αυτά τα κράτη βρίσκονται στην Ευρώπη, στην Αφρική, στην Ασία ή αλλού. Μόνο έτσι θα γίνουμε πιστευτοί στο μέλλον!

<SPEAKER ID=178 NAME="Pinheiiro">
Κύριε Πρόεδρε, κυρίες και κύριοι βουλευτές, θα είμαι όσο το δυνατό πιο συνοπτικός στην παρέμβασή μου. 'Οσον αφορά τις προτάσεις ψηφίσματος σχετικά με την κατάργηση της θανατικής ποινής, πρέπει να επαναλάβω ότι η Επιτροπή, καθώς είναι εξαιρετικά ευαίσθητη για τα ζητήματα που τέθηκαν, θεωρεί ουσιώδη την τήρηση των εγγυήσεων που περιελήφθησαν στο Διεθνές Σύμφωνο Αστικών και Πολιτικών Δικαιωμάτων και στο προαιρετικό πρωτόκολλό του αριθ. 2, που αφορά την κατάργηση ης θανατικής ποινής, καθώς και στο 6ο πρωτόκολλο της Ευρωπαϊκής Σύμβασης των Ανθρωπίνων Δικαιωμάτων.
<P>
Η Επιτροπή θεωρεί ακόμη ότι το ζήτημα της κατάργησης της θανατικής ποινής περιλαμβάνεται σιωπηρά στη ρήτρα που εντάσσεται συστηματικά, από το 1995, σις συμφωνίες με τρίτες χώρες και η οποία καθιερώνει το σεβασμό των δημοκρατικών αρχών και των δικαιωμάτων του ανθρώπου ως ουσιώδες στοιχείο. Αλλά πρέπει να μην παραγνωρίζουμε - όπως άλλωστε αναφέρθηκε από ορισμένους αξιότιμους βουλευτές - ότι η υποκρισία στη διεθνή σκηνή υπάρχει και ότι ορισμένοι από τους κυριότερους εμπορικούς και πολιτικούς εταίρους μας στον κόσμο εξακολουθούν να έχουν τη θανατική ποινή.
<P>
'Οσον αφορά την Κολομβία, θα έλεγα απλώς ότι, λαμβάνοντας υπόψη την υποβάθμιση της κατάστασης των ανθρωπίνων δικαιωμάτων στη χώρα αυτή, το ζήτημα αυτό εξετάζεται ως θέμα προτεραιότητας για τη διάθεση πόρων, βάσει του κονδυλίου του προϋπολογισμού «Δημοκρατία και ανθρώπινα δικαιώματα στη Λατινική Αμερική».
<P>
'Αλλωστε με ζωηρή συγκίνηση η Επιτροπή έλαβε γνώση των πρόσφατων δολοφονιών πολλών ακτιβιστών των ανθρωπίνων δικαιωμάτων και ότι, προφανώς, καταδικάζουμε έντονα και παροτρύνουμε την κολομβιανή κυβέρνηση να καταβάλει κάθε προσπάθεια για να εντοπίσει τους υπεύθυνους αυτών των εγκλημάτων.
<P>
Με αυτό το πνεύμα επίσης η Επιτροπή συνεχίζει να παρέχει την υποστήριξή της στις τοπικές μη κυβερνητικές οργανώσεις που έχουν ως στόχο την υπεράσπιση των δικαιωμάτων του ανθρώπου και της δημοκρατίας και χρηματοδοτεί την παρουσία πέντε παρατηρητών στο πλαίσιο της 'Υπατης Αρμοστείας των Ηνωμένων Εθνών για τα Ανθρώπινα Δικαιώματα προκειμένου να μαθαίνει λεπτομερώς την κατάσταση και να έχει συγκεκριμένες προτάσεις που υπερβαίνουν το κολομβιανό πλαίσιο και είναι δυνατό να εφαρμοσθούν στο διεθνές επίπεδο.
<P>
Θα υπογράμμιζα ακόμη ότι, με το ίδιο πνεύμα, επιβεβαιώνεται η συνεχής υποστήριξή μας για την ενίσχυση των κολομβιανών δικαστικών θεσμών. Τέλος, και πάλι σε σχέση με αυτό το θέμα, κύριε Πρόεδρε, θα ήθελα να πω ότι, για το ζήτημα των ατόμων που εγκατέλειψαν ακουσίως τις εστίες τους, που είναι ένα ιδιαίτερα ανησυχητικό ζήτημα, η Επιτροπή, μέσω του ECHO, κατάφερε να διαθέσει περίπου 5 εκατομμύρια ECU για μία πρώτη αντιμετώπιση του προβλήματος αυτού με τη συνδρομή μας.
<P>
Προφανώς η Επιτροπή συμμερίζεται επίσης την ανησυχία του Ευρωπαϊκού Κοινοβουλίου όσον αφορά τις σταθερές και γενικευμένες παραβιάσεις των ανθρωπίνων δικαιωμάτων και τις επαναλαμβανόμενες απειλές προς το δημοκρατικό κίνημα εκ μέρους της κυβέρνησης του Μυανμάρ. Συνεχίζουμε να παρακολουθούμε προσεκτικά την εσωτερική κατάσταση αυτής της χώρας και πρέπει να πούμε ότι, δυστυχώς, με εξαίρεση την απελευθέρωση της Aung San Kuu Kyi τον περασμένο Ιούλιο, δεν σημειώθηκαν σημαντικές βελτιώσεις μέχρι σήμερα.
<P>
Η Επιτροπή συμφωνεί πλήρως με την έκκληση που απευθύνθηκε από την Ευρωπαϊκή 'Ενωση στο State Law and Order Council προκειμένου να θεσμοθετηθεί ένας εποικοδομητικός διάλογος με τις άλλες πολιτικές δυνάμεις με στόχο τη συμφιλίωση και τη θέσπιση μίας πολυκοματικής δημοκρατίας.
<P>
Θα υπογράμμιζα ακόμη ότι τα τελευταία δέκα έτη, στο Μυανμάρ, με εξαίρεση τις ανθρωπιστικές δράσεις, η Επιτροπή δεν διέθεσε καθόλου χρηματοδοτικούς πόρους για σχέδια αναπτυξιακής βοήθειας στη χώρα αυτή στα οποία θα ήταν δυνατό να εμπλέκεται η κυβέρνηση. Η Επιτροπή ελπίζει, τελικά, ότι η προσχώρηση του Μυανμάρ ως πλήρους μέλους στο ASEAN θα συμβάλει ώστε η προαγωγή των ανθρωπίνων δικαιωμάτων και των δημοκρατικών αρχών να καταστεί πιο βιώσιμη και πιο συνεχής.
<P>
Ας αναφέρουμε ακόμη ότι, σχετικά με τις κυρώσεις που επέβαλαν οι Ηνωμένες Πολιτείες, δεν μπορούμε να έχουμε δύο μέτρα και δύο σταθμά. Δεν μπορούμε τη μια στιγμή να καταδικάζουμε το νόμο Helms-Burtyon για τη μονομέρειά του, για την εξωεδαφικότητά του, και τώρα να υποστηρίζουμε τα ίδια μέτρα με εφαρμογή στο Μυανμάρ.
<P>
Μετά από αυτά που ανέφερα, θα ήθελα ωστόσο να υπογραμμίσω ότι η Επιτροπή ασφαλώς, στις προτάσεις της για την εργασία ανάμεσα στην Ευρωπαϊκή 'Ενωση και το ASEAN, θα επιμείνει στο θέμα αυτό, ως θέμα υποχρεωτικό. Θα έλεγα ωστόσο ότι αυτό δεν αρκεί εφόσον οι ημερήσιες διατάξεις των συνεδριάσεων πρέπει να εγκριθούν και από τα δύο μέρη για να καθορισθούν. Και στο παρελθόν παρατηρήθηκε, για παράδειγμα, ότι το ζήτημα των δικαιωμάτων του ανθρώπου στην Ινδονησία ή το ζήτημα του Ανατολικού Τιμόρ δεν εγγράφηκαν ποτέ στις συνεδριάσεις των συζήτησεων μεταξύ της Ευρωπαϊκής 'Ενωσης και των χωρών ASEAN, λόγω της αντίθεσης της Ινδονησίας. Επομένως, κύριοι βουλευτές, δεν υπάρχει καμία εγγύηση ότι το ζήτημα των δικαιωμάτων του ανθρώπου και της κατάστασης της δημοκρατίας στο Μυανμάρ θα αποτελέσει μέρος του διαλόγου μεταξύ της Ευρωπαϊκής 'Ενωσης και του ASEAN.
<P>
Κυρίες και κύριοι βουλευτές, ως προς την ειρηνευτική διαδικασία στην πρώην Γιουγκοσλαβία, θα ήθελα να σας πληροφορήσω ότι στη συνεδρίαση του συμβουλίου συντονισμού στο πλαίσιο του Συμβουλίου Εφαρμογής της Ειρήνης, που πραγματοποιήθηκε στη Σίντρα, στις 30 Μαίου, αναφέρθηκε ότι κανένα από τα μέρη στην πρώην Γιουγκοσλαβία δεν σέβεται πλήρως τις υποχρεώσεις του και ότι το ζήτημα της δυνατότητας επιστροφής των προσφύγων στους τόπους προέλευσής τους στη Βοσνία-Ερζεγοβίνη παρουσιάζει ιδιαίτερες δυσκολίες, ιδίως εάν αυτοί αποτελούν μέρος μίας μειονότητας. Δαπιστώνεται επίσης σοβαρή έλλειψη συνεργασίας με το Διεθνές Δικαστήριο. Επομένως, η Επιτροπή υποστηρίζει πλήρως την εφαρμογή μίας πιο αυστηρής ρήτρας προϋποθέσεων για όλα τα μέρη.
<P>
'Οσον αφορά την Κροατία, είναι ιδιαίτερα σημαντικό οι σέρβοι πρόσφυγες της Κροατίας που επιδιώκουν να επιστρέψουν να πάψουν να εκτίθενται σε σοβαρές καταστάσεις ανασφάλειας και καταδίωξης για λόγους νομικού χαρακτήρα ή για άλλους λόγους. Η μελλοντική σχέση της Ευρωπαϊκής 'Ενωσης με την Κροατία θα εξαρτηθεί σε μεγάλο βαθμό από τη συμπεριφορά αυτής της τελευταίας σε σχέση με την επιστροφή αυτών των μειονοτήτων.
<P>
Σημειώνονται αισθητές πρόοδοι σε σχέση με την ειρηνική ενσωμάτωση της Ανατολικής Σλαβονίας στην Κροατία. Οι δημοτικές εκλογές της 13ης Απριλίου αποτέλεσαν μία επιτυχία και η επιστολή προθέσεων της κροατικής κυβέρνησης εξέφραζε τη βούλησή της να δεσμευθεί κατά τρόπο εποικοδομητικό σε σχέση με τους Σέρβους της Κροατίας. Πρέπει επίσης να αναφερθεί μία συμφωνία που έχει συναφθεί πρόσφατα μεταξύ της κροατικής κυβέρνησης, της 'Υπατης Αρμοστείας των Ηνωμένων Εθνών για τους Πρόσφυγες και της μεταβατικής διοίκησης των Ηνωμένων Εθνών για την Ανατολική Σλαβονία, που θεσπίζει τους κανόνες για την επιστροφή στην Κράινα των Σέρβων της Κροατίας που βρίσκονται στη Σλαβονία. Δυστυχώς, αυτές οι θετικές προθέσεις, που εκφράσθηκαν στο υψηλότερο επίπεδο, συχνά δεν φτάνουν στις τοπικές αρχές, και συνεχίζουν να σημειώνονται επεισόδια τοπικής διάστασης. Ελπίζουμε ότι, με το χρόνο και την επιμονή, θα εξαλειφθούν και αυτά.
<P>
Κύριε Πρόεδρε, κυρίες και κύριοι βουλευτές, η Επιτροπή γνωρίζει την εξαιρετικά ανησυχητική και δύσκολη κατάσταση των παιδιών της Ρωσίας, καθώς και τις δυσκολίες που αντιμετωπίζουν αυτή τη στιγμή διάφορα κέντρα υποδοχής παιδιών. Θα μπορούσαν να αναφερθούν πολλά παραδείγματα ιδιαίτερα εποικοδομητικών πρωτοβουλιών που αναλήφθηκαν από τις ρωσικές αρχές. Ωστόσο, τα κέντρα αυτά αντιμετωπίζουν μία εξαιρετικά δύσκολη δημοσιονομική κατάσταση.
<P>
Κατά συνέπεια, η Επιτροπή χορήγησε ένα τμήμα των διαθέσιμων κονδυλίων στο πλαίσιο του μέσου TACIS LIEN για να βοηθήσει αυτά τα παιδιά. Η Επιτροπή συνεχίζει προφανώς να παρακολουθεί την κατάσταση αυτή μέσω της αντιπροσωπείας της στη Μόσχα και, φυσικά, είναι στη διάθεση του Ευρωπαϊκού Κοινοβουλίου για μία εργασία σε μεγαλύτερο βάθος σχετικά με το θέμα αυτό, έπειτα από μία επίσκεψη που πολύ σύντομα θα πραγματοποιήσει στη Ρωσία μία αντιπροσωπεία του Κοινοβουλίου.
<P>
Κύριε Πρόεδρε, κύριοι βουλευτές, είναι σχεδόν ένα θέμα που επανέρχεται διαρκώς η αναφορά στη δημοκρατία στην Ινδονησία και το ζήτημα του Ανατολικού Τιμόρ. Και όλοι φοβόμαστε μήπως η επανάληψη έχει ως αποτέλεσμα να μειώνεται ο αντίκτυπος. Ωστόσο, υπήρξαν πρόσφατα εκλογικές εξελίξεις στην Ινδονησία και παραβιάσεις των ανθρωπίνων δικαιωμάτων στο Τιμόρ που μας θυμίζουν για άλλη μια φορά ότι αυτό είναι ίσως ένα από τα κεντρικά στοιχεία της συνεκτικότητας των ευρωπαϊκών θεσμικών οργάνων. Δεν θα επαναλάβω τις θέσεις του Συμβουλίου και της Επιτροπής, που είναι γνωστές, θα επισημάνω απλώς, για άλλη μια φορά, τον αντίκτυπο, την αποφασιστική σημασία και το θάρρος που επέδειξε το Κοινοβούλιο αυτό για την υπεράσπιση του λαού του Τιμόρ. Σας ευχαριστώ.
<P>
Τέλος, κύριε Πρόεδρε, κύριοι βουλευτές, όσον αφορά τη συνεργασία με τη Λευκορωσία, πρέπει να σας πληροφορήσω ότι η Επιτροπή ανέστειλε τον περασμένο Νοέμβριο το κανονικό πλαίσιο συνεργασίας, δηλαδή το Πρόγραμμα TACIS υπέρ της Λευκορωσίας. Ωστόσο, η Επιτροπή υποστηρίζει την πρόταση του Συμβουλίου για την παροχή βοήθειας προς τη Λευκορωσία που θα περιορίζεται στους τομείς της συνταγματικής αναθεώρησης, της προστασίας των ανθρωπίνων δικαιωμάτων και της ελευθερίας των μέσων μαζικής επικοινωνίας. Κατά συνέπεια, η Επιτροπή είναι διατεθειμένη να επεξεργαστεί το 1977 ένα Πρόγραμμα TACIS, ad hoc και σημαντικά μειωμένο, υπέρ της Λευκορωσίας, με ένα ποσό ύψους 5 εκατομμυρίων ECU, προκειμένου να συμβάλει στην αποκατάσταση της κοινωνίας των πολιτών σύμφωνα με τα συμπεράσματα του Συμβουλίου και με την άποψη του Ευρωπαϊκού Κοινοβουλίου.

<SPEAKER ID=179 NAME="Πρόεδρος">
Λόγω της απουσίας ορισμένων συναδέλφων είχαμε χρόνο, αλλά θα ήθελα να παρακαλέσω τις πολιτικές ομάδες να ελέγχουν τα σημεία αυτά πιο σχολαστικά, γιατί πραγματικά αισθάνομαι πολύ άσχημα να κόβω συναδέλφους, οι οποίοι δεν έχουν την άνεση να διατυπώσουν τις απόψεις τους, ενώ συνάδελφοι, οι οποίοι έχουν εγγραφεί στον κατάλογο των ομιλητών, δεν εμφανίζονται.
<P>
Η συζήτηση έληξε.
<P>
Η ψηφοφορία θα διεξαχθεί σήμερα στις 5.30 μ.μ.

<SPEAKER ID=180 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων προτάσεων ψηφίσματος:
<P>
B4-0504/97 των βουλευτών Bertens και Fassa, εξ ονόματος της Ομάδας ELDR, για την κατάσταση στο Κογκό-Μπραζαβίλ;-B4-0536/97 των βουλευτών Hory και Pradier, εξ ονόματος της Ομάδας ARE, για την κρίσιμη κατάσταση στο Κογκό.
<SPEAKER ID=181 LANGUAGE="FR" NAME="Andrι-Lιonard">
Κύριε Πρόεδρε, εδώ και μερικές εβδομάδες, πριν από την ανάληψη των καθηκόντων του απο τον κύριο Kabila, η Brazzaville ήταν μία όαση ειρήνης. Η άφιξη των ρακένδυτων προσφύγων, των κάθε είδους εμπόρων και των ηττημένων πρώην στρατιωτικών έχει επιφέρει αστάθεια. Εδώ και έξι ημέρες η Brazzaville γνωρίζει τη φρίκη. Οι συγκρούσεις των βαρέων όπλων έχουν ήδη προκαλέσει χιλιάδες θύματα. Η κατάσταση των ευρωπαίων είναι ιδιαίτερα ανησυχητική και ο επαναπατρισμός τους ιδιαίτερα δύσκολος. Ευρωπαίες έχουν βιαστεί και σπίτια συνεργατών έχουν παραδοθεί στις φλόγες.
<P>
Λίγο πριν από τις προεδρικές εκλογές, όλα πρέπει να τακτοποιηθούν ούτως ώστε οι διαμάχες αυτές να μην εκφυλιστούν σε εθνική εκκαθάριση. Μόνο η ομαλή διεξαγωγή των εκλογών θα μπορούσε να εγγυηθεί την απαραίτητη νομιμότητα του επόμενου αρχηγού του κράτους και να επιτρέψει στη χώρα να ξαναβρεί τη σταθερότητα. Το φάντασμα του 1993 πλανάται. Θυμηθείται. Παρόμοιες πράξεις βίας είχαν προκαλέσει περίπου 2000 νεκρούς. Ας ελπίσουμε ότι θα έχει ευτυχή κατάληξη η διεθνής μεσιτεία που σκοπό έχει να θέσει τέλος στις εχθροπραξίες, η οποία ενσαρκώνεται στο πρόσωπο του προέδρου της Γκάμπια, Omar Bongo. Πράγματι, δεν αποκλείεται η κατάσταση να εξελιχθεί σε μπούμερανγκ για την Kinshasa. Πρέπει με κάθε τρόπο να αποφύγουμε ένα διαχωρισμό σε μικροπεριοχές και μικροφυλές όπως συνέβει στα Βαλκάνια που θα μπορούσε να πυροδοτήσει την κατάσταση όχι μόνο στη χώρα, αλλά να αποτελέσει και την αιτία που θα ρίξει λάδι στη φωτιά σε όλη την κεντρική Αφρική.

<SPEAKER ID=182 LANGUAGE="FR" NAME="Hory">
Κύριε Πρόεδρε, συμφωνώ φυσικά με το ψήφισμα το οποίο οι φιλελεύθεροι και οι ριζοσπαστικοί πρότειναν στο Κοινοβούλιο σχετικά με την κρίση στο Κονγκό.
<P>
Επιθυμώ όμως να εφιστήσω την προσοχή σας σε μια τροπολογία την οποία παρουσιάζω, η οποία ζητά από τα ευρωπαικά κράτη να απέχουν από οποιαδήποτε στρατιωτική επέμβαση στη Brazzaville εφόσον δεν έχουν λάβει εντολή από την Ευρωπαική Ενωση, ή από τα Ηνωμένα Εθνη φυσικά, και εφόσον δεν προκείται αυστηρά για την εξασφάλιση της ασφάλειας των πολιτών τους που ζουν εκεί.
<P>
Πράγματι, για μιαν ακόμη φορά, η Γαλλία αμφισβητείται σήμερα στο Κονγκό, όπως πριν στη Ρουάντα, στο Ζαίρ, στην κεντρική Αφρική, στη Νιγηρία, και δυστυχώς, όπως ίσως αργότερα σε άλλα κράτη της Αφρικής.
<P>
Η δυσπιστία η οποία περιβάλει τη Γαλλία εξαιτίας της νεοαποικιακής ιμπεριαλιστικής πολιτικής της είναι τέτοια που από δω και πέρα ακόμα και οι καλύτερες προθέσεις της φαίνονται ύποπτες. Κατά σύμπτωση, μια γαλλική εταιρεία πετρελαίων είχε οπλίσει τους στρατιωτικούς στο Κονγκό κατά τη διάρκεια των πρώτων συγκρούσεων που είχαν πυροδοτηθεί στη Brazzaville, μετά από τις κοινοβουλευτικές εκλογές. Φαίνεται επίσης ότι η ίδια εταιρία παίζει ακόμα και σήμερα ένα σημαντικό ρόλο όσον αφορά τους αρχηγούς των διαφόρων φατριών. Φαίνεται ότι η Γαλλία δεν πρότεινε τίποτα καλύτερο στις αρχές του Κονγκό από το να εφαρμόσει την αρχή που ονομάζουμε: της περιορισμένης κυριαρχίας. Φαίνεται επίσης, κατά τα λεγόμενα των ίδιων των γάλλων οι οποίοι γυρίζουν απο εκεί, ότι η πρεσβεία της Γαλλίας ενδιαφέρεται περισσότερο για τις πολιτικές επιρροές της στην κρίση αυτή από ότι για την ασφάλεια των γάλλων πολιτών οι οποίοι ζουν στη Brazzaville.
<P>
Πρέπει να τελειώνουμε με αυτά. Είναι καιρός η Γαλλία να αποποιηθεί μιας πολιτικής η οποία έχει τόσο ολοφάνερα καταστροφικά αποτελέσματα, ακόμα και για τα ίδια τα συμφέροντά της. Εκτιμώ ότι, για τη χώρα μου, το πιο φρόνιμο θα ήταν από δω και πέρα να αποποιηθεί της ουσίας της συνεργασίας και με τα δύο μέρη και να θέσει στη διάθεση της Ευρωπαικής Ενωσης τα ανθρώπινα, τεχνικά και οικονομικά της μέσα για να βοηθήσει στην ανάπτυξη. Οσον αφορά τις στρατιωτικές επεμβάσεις στην Αφρική, δεν πρέπει να γίνονται παρά μόνο στα πλαίσια των εντολών οι οποίες δίνονται από την Ευρωπαική Ενωση με τη σύμφωνη γνώμη του Οργανισμού Αφρικανικής Ενότητας. Αυτή είναι η έννοια της τροπολογίας μου.

<SPEAKER ID=183 LANGUAGE="PT" NAME="Apolinαrio">
Kύριε Πρόεδρε, κυρίες και κύριοι βουλευτές, κύριε Επίτροπε, μία πολύ σύντομη δήλωση για να υπογραμμίσω ότι η Σοσιαλιστική Ομάδα συμπαρατάσσεται με αυτή την πρόταση ψηφίσματος και με τη διατύπωση του κοινού ψηφίσματος, υπογραμμίζοντας το σημείο όπου ζητάμε από τα μέρη να τηρήσουν την εφαρμογή της κατάπαυσης του πυρός, υπογραμμίζοντας τις προσπάθειες και την πρόταση του Προέδρου της Γκαμπόν και, αφετέρου, δηλώνοντας ότι εμείς από την πλευρά μας δεν θα υπερψηφίσουμε την πρόταση που μας υπέβαλε ο προηγούμενος ομιλητής, επειδή θεωρούμε ότι οποιαδήποτε στρατιωτική επέμβαση στο πλαίσιο αυτό θα έπρεπε να είναι συνδεδεμένη με μία εντολή των Ηνωμένων Εθνών και, για το λόγο αυτό, δεν θα υπερψηφίσουμε την τροπολογία αυτή.
<P>
Αλλά ως εκπρόσωπος, στην περίπτωση αυτή, της Σοσιαλιστικής Ομάδας, θα ήθελα να προσφέρω τη συνολική υποστήριξή μας στην κοινή πρόταση ψηφίσματος.

<SPEAKER ID=184 LANGUAGE="DE" NAME="Telkδmper">
Κύριε Πρόεδρε, δεκάδες χιλιάδες νεκρούς έχουμε πάλι να θρηνήσουμε στη Μπραζαβίλ του Κογκό και εμείς ασχολούμαστε με αυτήν τη σύγκρουση. Αναρωτιέμαι: Δεν μπορούμε εκ των προτέρων να ασκήσουμε μια πολιτική, ώστε να μην υπάρξουν αυτές οι συγκρούσεις και αυτοί οι νεκροί; Τις τελευταίες έξι μέρες κυριαρχούσε εκεί τρόμος, παρόλο που αυτή ακριβώς η χώρα αποτελούσε παράδειγμα του ότι ο πρόεδρος, που το 1989 εισήγαγε ο ίδιος τον εκδημοκρατισμό, ύστερα, το 1992, απομακρύνθηκε ειρηνικά με εκλογές. Σήμερα γίνονται ξανά καινούριες συγκρούσεις καθώς πλησιάζουν οι προεδρικές εκλογές της 27ης Ιουλίου.
<P>
Δεν θα ήταν λογικό, εφόσον από το 1992 υποβόσκει μια σύγκρουση και διαπιστώνει κανείς ότι υπάρχουν ιδιωτικοί στρατοί, σε αυτό το διάστημα να ασκήσουμε μέσω των εμπορικών σχέσεών μας πολιτική επιρροή ώστε να μη φτάσουμε καν σε τέτοια φρικιαστικά γεγονότα; Αν φτάνουμε στο σημείο να στέλνουμε στρατό για να απομακρύνουμε Γάλλους ή άλλους Ευρωπαίους, όσο σημαντικό κι αν είναι γι' αυτούς τους ανθρώπους, δεν είναι λύση της σύγκρουσης και έρχεται πάντα πολύ αργά. Αφήστε μας να ακολουθήσουμε από πριν μια πολιτική ειρήνης χωρίς τη χρήση στρατευμάτων και να της δώσουμε τα κατάλληλα οικονομικά μέσα αντί να περικόπτουμε συνέχεια τον προϋπολογισμό για την ανάπτυξη!

<SPEAKER ID=185 LANGUAGE="FR" NAME="Gollnisch">
Κύριε Πρόεδρε, αγαπητοί μου συνάδελφοι, μπορούμε να βγάλουμε πολλαπλά συμπεράσματα από τη δραματική κατάσταση που επικρατεί αυτή τη στιγμή στο Κονγκό.
<P>
Εάν αναφερθούμε στις μελέτες ενός παγκοσμίως αναγνωρισμένου ειδικού, όπως ο καθηγητής Bernard Lugan, αντιλαμβανόμαστε, πράγματι, ότι είχαμε άδικο να παραμελούμε τη βασική αυτή πραγματικότητα, δηλαδή το γεγονός ότι το δικό μας πολιτικό σύστημα, η κοινοβουλευτική δημοκρατία, διαθέτει σίγουρα σημαντικά πλεονεκτήματα, αλλά και ότι είναι βαρύτατο σφάλμα να θέλουμε να την επιβάλουμε τεχνιτά στην αφρικανική πραγματικότητα, και γενικότερα στην πραγματικότητα λαών οι οποίοι έχουν διαφορετική καλλιέργεια και πολιτισμό.
<P>
Η αφρικανική πραγματικότητα, πράγματι, είναι, στο Κονγκό, ιδιαιτέρως βασισμένη στην εθνικιστική συνείδηση. Υπάρχουν 54 βασικές φυλές, χωρισμένες σε τρεις ομάδες: τους Mbochis στο βορρά, οι οποίοι αντιπροσωπεύουν το 13 % του πληθυσμού, αρχηγός των οποίων είναι τώρα ο πρώην πρόεδρος Denis Sassou N'Guesso, τους Tekes στο κέντρο, τους Kongos ή Bakongos στο νότο, που είναι το 52 % του πληθυσμού, και αντιπροσωπεύονται κυρίως, στις υπο-ομάδες τους, από τον πρόεδρο Pascal Lissouba. Οι τελευταίοι είναι, εξάλλου, διασκορπισμένοι, τη στιγμή αυτή, σε τρία κράτη: το Κονγκό, το Ζαίρ και την Αγκόλα. Κάθε μια από τις ομάδες ή τις υπο-ομάδες αυτές έχει ως στόχο την πρωτεύουσα, και οι αντιπρόσωποι των μεν ή των δε δε διακινδυνεύουν να εμφανιστούν εκεί χωρίς να συνοδεύονται, και χωρίς να προστατεύονται από τους ίδιους τους στρατιωτικούς τους. Αυτή είναι η πραγματική εικόνα που παρουσιάζει η κατάσταση σήμερα.
<P>
Ας σημειώσουμε, και πρόκειται για το τρίτο σημείο, ότι οι φυλετικές διακρίσεις για τις οποίες μας έχουν πάρει τα αυτιά στο Κοινοβούλιο αυτό, είναι μια πραγματικότητα επαρκώς μοιρασμένη στον κόσμο. Θα φέρω μόνο ως παράδειγμα τους βιασμούς τους οποίους υπέστησαν τα άτομα τα οποία έχουν κάνει μικτούς γάμους: ευρωπαίοι οι οποίες έχουν παντρευθεί αφρικανές, αφρικανοί οι οποίοι έχουν παντρευθεί ευρωπαίες.
<P>
Παρατηρούμε, και αυτό είναι το τρίτο σημείο το οποίο αξίζει να αναφερθεί, ότι η ανεξαρτησία στα πλαίσια των συνόρων τα οποία χαράχτηκαν με την κατάργηση της αποικιοκρατίας, και τα οποία θεωρούνται απρόσβλητα - μέγιστη νομική και πολιτική αρχή η οποία διέπνεε την κατάργηση αυτή - βρίκεται σε αντίθεση με το δικαίωμα των λαών για αυτοδιάθεση. Τα δυτικά κράτη δεν κατάλαβαν ποτέ την αντίθεση αυτή και τώρα βρισκόμαστε μπροστά στα καταστροφικά της αποτελέσματα.
<P>
Πώς να μην αναφέρουμε επίσης την παράδοξη επιρροή των Ηνωμένων Πολιτειών, η οποία ασκείται στην περιοχή αυτή του κόσμου, με την επιθυμία, ίσως να εξαφανίσει από εκεί τη γαλλική επίδραση. Είδαμε τα αποτελέσματά της στο Ζαϊρ, όπου μια πραγματική γενοκτονία εξελίχθηκε κάτω από το αδιάφορο βλέμμα του Οργανισμού Ηνωμένων Εθνών και εκείνου το οποίο συνήθως ονομάζουμε διεθνής συνείδηση. Ας σημειώσουμε επίσης την επιρροή που ασκούν οι πολυεθνικές εταιρίες οι οποίες χρηματοδοτούν τους στρατιωτικούς.
<P>
Δε θα υπάρξει λύση, ούτε ειρήνη που θα μπορέσει να διαρκέσει, όσο δεν χωρίζουμε τα αντιμαχώμενα στρατόπεδα, πράγμα το οποίο είναι εφικτό στη χώρα αυτή. Κι εγώ επίσης ελπίζω, ότι η διαιτησία του προέδρου Omar Bongo, ο οποίος είναι ένας από τους σοφούς ανθρώπους της Αφρικής, θα επιβληθεί σε αυτό το μέρος του κόσμου, και στον πρόεδρο τον κύριο Pascal Lissouba αλλά και στους αντιπάλους του.

<SPEAKER ID=186 LANGUAGE="IT" NAME="Amadeo">
Κύριε Πρόεδρε, οι τραγικές συνθήκες που επικρατούν στο Κόνγκο/Μπραζαβίλ θυμίζουν εκείνες του γειτονικού Κόγκο πρώην Ζαϊρ, όπου εξάλλου οι ελπίδες ειρήνευσης που η Ευρωπαϊκή Ένωση είχε εναποθέσει στην Καμπίλα φαίνονατι να διαλύονται εμπρός στη φρίκη των εγκλημάτων που διαπράττονται σε βάρος αόπλων και αθώων. Στη Μπραζαβίλ, όπως φαίνεται, θα παρακολουθήσουμε την ίδια κωμωδία και για άλλη μία φορά διακυβεύονται τεράστια οικονομικά συμφέροντα, που οι τοπικοί πληθυσμοί δεν γνωρίζουν ή δεν μπορούν να εκμεταλλευθούν και που στο τέλος θα ενταχθούν στις στρατηγικές ξένων χωρών.
<P>
Είναι σαφές ότι η Αφρική βρίσκεται σε τραγική κατάσταση, διότι δεν αντέχει τον τεχνητό διαχωρισμό σε κράτη και κρατίδια, κληρονομιά της αποικιοκρατικής ή μετααποικιοκρατικής περιόδου. Επανακάμπτει η αταβική ταυτότητα της φυλής, και κυρίως οι κυριαρχούσες αφρικανικές τάξεις καταλαμβάνουν την εξουσία για να ικανοποιήσουν τις προσωπικές τους φιλοδοξίες και όχι για το καλό των πληθυσμών που θα όφειλαν να διοικούν. Η Ευρώπη, εάν θέλει να είναι αξιόπιστη, πρέπει συνεπώς να επανεξετάσει όλη την πολιτική της σχετικά με την αφρικανική ήπειρο.

<SPEAKER ID=187 NAME="Pinheiro">
Kύριε Πρόεδρε, η Επιτροπή συμμερίζεται τις σημαντικές ανησυχίες που εκφράστηκαν στα πλαίσια του σχεδίου ψηφίσματος όσον αφορά τα τραγικά γεγονότα που έγιναν στη Brazzaville και τις καταστροφικές τους συνέπειές για την πολιτική σταθερότητα και την οικονομική και κοινωνική κατάσταση στη δημοκρατία του Κονγκό και στην ευρύτερη περιοχή.
<P>
Θεωρεί ότι μόνο μία λύση η οποία θα αποτελέσει αποτέλεσμα διαπραγματεύσεων θα μπορέσει να οδηγήσει σταδιακά στην κοινωνική ειρήνη, να επιτρέψει την οργάνωση των προεδρικών εκλογών και την επαναλειτουργεία των θεσμών. Αυτός είναι ο λόγος για τον οποίο στηρίζουμε πλήρως τη μεσιτεία την οποία έχει αναλάβει ο πρόεδρος της δημοκρατίας της Γκάμπια, παρ' ότι αυτή γίνεται υπό την αιγίδα του δημάρχου της Brazzaville, κυρίου Kolelas.
<P>
Ο αρχηγός της αποστολής παραμένει επί τόπου. Βρίσκεται σε διαρκή συνεννόηση με τους πρεσβευτές της Ευρωπαικής Ενωσης που βρίσκονται εκεί και θεωρώ ότι συμβάλουμε στη διευκόλυνση της διαμεσολάβησης για την οποία κάνει λόγο το ψήφισμα.

<SPEAKER ID=188 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα στις 5.30 μ.μ.

<SPEAKER ID=189 NAME="Πρόεδρος">
Η ημερήσια διάταξη προβλέπει την κοινή συζήτηση 8 προτάσεων ψηφίσματος σχετικά με την Σύμβαση CITES:
<P>
B4-0473/97 του κ. Eisma και άλλων, εξ ονόματος της Ομάδας ELDR, για την προστασία της τίγρης και τον ρόλο των μερών που έχουν υπογράψει την CITES;-B4-0478/97 της κ. van Putten, εξ ονόματος της Ομάδας PSE, για την CITES και την εφαρμογή της στην Ευρωπαϊκή 'Ενωση;-B4-0479/97 της κ. Pollack, εξ ονόματος της Ομάδας PSE, για την προστασία της τίγρης και τον ρόλο των μελών που έχουν υπογράψει την CITES;-B4-0506/97 της κ. Bloch von Blottnitz, εξ ονόματος της Ομάδας V, για την CITES;-B4-0516/97 του κ. Weber, εξ ονόματος της Ομάδας ARE, για το διεθνές εμπόριο αγρίων ειδών (CITES);-B4-0532/97 της κ. van Bladel και άλλων, εξ ονόματος της Ομάδας UPE, για το εμπόριο ελεφαντοστού;-B4-0545/97 της κ. Gonzαlez Αlvarez και άλλων, εξ ονόματος της ομάδας GUE/NGL, για το διεθνές εμπόριο αγρίων ειδών (CITES);-B4-0557/97 των βουλευτών Pimenta, Schnellhardt και Oomen-Ruijten, εξ ονόματος της Ομάδας PPE, για την προστασία της τίγρης και τον ρόλο των μερών που έχουν υπογράψει την CITES;
<SPEAKER ID=190 LANGUAGE="EN" NAME="Pollack">
Κύριε Πρόεδρε, η απουσία ορισμένων βουλευτών από την αίθουσα αποδεικνύει πόσο υπερβολικά δύσκολο είναι να λειτουργήσει το Ευρωπαϊκό Κοινοβούλιο στο Στρασβούργο.
<P>
Η Διάσκεψη των Μερών που έχουν υπογράψει τη σύμβαση για το διεθνές εμπόριο απειλούμενων ειδών της άγριας πανίδας και χλωρίδας έχει ήδη ξεκινήσει τις εργασίες της κι έτσι είναι μάλλον αργά για μας σήμερα να εκθέσουμε μερικές από τις απόψεις του Κοινοβουλίου, ωστόσο ελπίζω ότι οι αρμόδιες υπηρεσίες θα φροντίσουν να αποσταλούν γρήγορα οι απόψεις μας στην ομάδα διαπραγματεύσεων στην Χερέρα, εφόσον αυτή τη στιγμή ασχολούνται με το θέμα.
<P>
Κάποιοι ομιλητές πρόκειται να θίξουν αναμφίβολα πολλά σημαντικά θέματα, μερικά από τα οποία περιέχονται στο σχέδιο συμβιβασμού. Πολλά από αυτά, όπως η θέση για τους ελεφάντες και το εμπόριο ελεφαντοστού, είναι ιδιαίτερα σύνθετα και υπάρχουν αντίθετες απόψεις μεταξύ όχι μόνο των ενδιαφερομένων χωρών αλλά και των ΜΚΟ και άλλων εμπειρογνωμόνων. Λόγω της διαδεδομένης διαφθοράς και της συνέχισης του παράνομου εμπορίου ελεφαντοστού, θεωρούμε ότι είναι καλύτερα να διατηρήσουμε την ισχύουσα κατάσταση για τον ελέφαντα.
<P>
Θα ήθελα να επικεντρωθώ στις τίγρεις, γιατί αυτά τα υπέροχα ζώα βρίσκονται στο χείλος της εξαφάνισης και ένας σημαντικός αριθμός εξ' αυτών που παραμένουν βρίσκονται στην Ινδία, μια χώρα με την οποία με συνδέει η προεδρία μου στην Αντιπροσωπεία για τις σχέσεις με τις χώρες της Νότιας Ασίας. Γνωρίζω ότι οι ΜΚΟ, όπως και το WWF (Παγκόσμιο Tαμείο για τη Φύση), συνεργάζονται στενά με την κυβέρνηση της Ινδίας προκειμένου να βοηθήσουν στην διατήρηση της τίγρης. Όμως, ειλικρινά, η πιο τραγική κοντινή απειλή για την επιβίωση των αγρίων ειδών είναι το παράνομο κυνήγι τίγρεων με σκοπό το εμπόριο των μελών του σώματός τους και κατά μεγάλο μέρος την ασιατική αγορά φαρμάκων, καθώς και το χαμηλό επίπεδο της λαϊκής υποστήριξης για την διατήρηση των αγρίων ειδών στην Ινδία, παρά τις φιλότιμες προσπάθειες της κυβέρνησης με το πρόγραμμα «Τίγρης». Αποτελεί ευθύνη όλων των μερών της CITES να εργαστούν από κοινού, προκειμένου να θέσουν ένα τέλος στο παράνομο εμπόριο της τίγρης και των μελών της, αλλά και των μελών άλλων ειδών υπό εξαφάνιση.
<P>
Καταρχήν, χρειάζεται τα μέρη της CITES (και απορώ γιατί η Ιρλανδία δεν συμμετέχει σε αυτήν) να θεσπίσουν νομοθεσία για την προστασία μελών, προϊόντων και παραγώγων τίγρεων, καθώς και των εν γένει αιλουροειδών.
<P>
Δεύτερον, είναι επιτακτική η ανάγκη για υποστήριξη εκστρατειών πληροφόρησης της κοινής γνώμης σε κάθε μία από τις χώρες οι οποίες έχουν υπογράψει την CITES.
<P>
Τρίτον, χρειάζεται να εξασφαλίσουμε την αποτελεσματική εφαρμογή νομοθεσίας -και αυτή είναι η κρίσιμη στιγμή για την CITES. Υπάρχουν πολύ αξιόλογα πράγματα που μπορούν να γίνουν σε αυτό το σημείο, αλλά αν δεν υπάρξει εφαρμογή -όπως και στην υπόλοιπη νομοθεσία της Ευρωπαϊκής Ένωσης- και αν δεν υπάρξει αποτελεσματική νομοθεσία, δεν γίνεται τίποτα κι έτσι τα άγρια είδη καθώς και η άγρια πανίδα και χλωρίδα θα εξακολουθήσουν να παρακμάζουν διεθνώς. Αυτό είναι το σημαντικότερο και βασικότερο σημείο στην προσπάθεια καταστολής του παράνομου εμπορίου μελών και προϊόντων ειδών υπό εξαφάνιση και επομένως, στην αποθάρρυνση της λαθροθηρίας, η οποία είναι τόσο πολύτιμη για πολλούς φτωχούς πληθυσμούς στις ενδιαφερόμενες χώρες.
<P>
Επίσης βασική, είναι η εκπαίδευση των τελωνειακών υπαλλήλων και η ανταλλαγή πληροφοριών, προκειμένου να τους βοηθήσουμε στην αναγνώριση παράνομων προϊόντων, ενώ όλες οι χώρες της Ευρωπαϊκής Ένωσης μπορούν να συμβάλλουν στην παροχή της τεχνικής βοήθειας που χρειάζονται οι λιγότερο αναπτυγμένες χώρες.
<P>
Δεν υπάρχει πολύς χρόνος, τα είδη υπό εξαφάνιση είναι ακριβώς αυτό -υπό εξαφάνιση- και ο χρόνος τους λιγοστεύει. Ο χρόνος λιγοστεύει για την άγρια πανίδα και χλωρίδα και για την βιοποικιλότητα αυτού του πλανήτη. Πρέπει όλοι να συνεργαστούν στην CITES και ελπίζω ότι το Κοινοβούλιο θα υποστηρίξει το σχέδιο συμβιβασμού.

<SPEAKER ID=191 LANGUAGE="IT" NAME="Tamino">
Κύριε Πρόεδρε, από 1975, έτος έναρξης ισχύος της, η Σύμβαση της Ουάσιγκτων για το διεθνές εμπόριο των ειδών που απειλούνται με εξαφάνηση έχει αποδειχθεί ένα χρήσιμο, μοναδικό θα έλεγα, μέσο που επειδή βασίζεται σε οικολογικά και όχι εμπορικά κριτήρια έχει δώσει θετικούς καρπούς.
<P>
Παρ' όλα αυτά θα πρέπει να παραδεχθούμε ότι υπήρξαν περιορισμοί στην εφαρμογή της Σύβασης. το παράνομο εμπόριο είναι ακόμη πολύ διαδεδομένο, το ύψος των συναλαγών ανέρχεται μεταξύ τριών και πέντε δισεκατομμυρίων δολαρίων ετησίως, και η Ευρώπη, δυστυχώς, δεν στάθηκε πάντοτε στο ύψος των περιστάσεων όσον αφορά την εφαρμογή της Σύμβασης.
<P>
Οι σημερινοί κίνδυνοι που εγκυημονούνται αφορούν τη χαλάρωση της εφαρμογής των ρυθμίσεων για την προστασία των ειδών τα οποία απειλούνται με εξαφάνιση: τις τελευταίες ημέρες, κατά τη δέκατη Διάσκεψη του Χαράρε, προτείνονται τροποποιήσεις της Σύμβασης προς την κατεύθυνση της αναταξινόμησης ορισμένων αμφισβητουμένων ειδών, αναταξινόμησης που θα μπορούσε να οδηγήσει στην αναζωπύρωση του διεθνούς εμπορίου και στην αύξηση του παράνομου κυνηγιού αυτών των ειδών.
<P>
Θα ήθελα να υπενθυμίσω ειδικότερα το πρόβλημα του πληθυσμού των αφρικανικών ελεφάντων και τον κίνδυνο επανάλειψης του παρανόμου εμπορίου του ελαφαντοστού, καθώς και το πρόβλημα του λευκού ρινόκερου και του συνεπαγομένου εμπορίου, κυρίως όσον αφορά την παραγωγή φαρμάκων στην Ανατολή, εμπορίου που συνδέεται εν μέρει και με το πρόβλημα του κυνηγιού της τίγρεως, στο οποίο αναφέρθηκε η προηγούμενη παρέμβαση.
<P>
Αλλά και άλλα είδη κινδυνεύουν: η βικούνια, στο Περού, την Αργεντινή και τη Βολιβία. η φάλαινα, μετά από μία πρόταση της Νορβηγίας και της Ιαπωνίας. η χελώνα καρέτα, μετά από πρόταση της Κούβας. Γενικά θα πρέπει να πούμε ότι υπάρχει σήμερα σοβαρός κίνδυνος να τεθεί σε αμφισβήτηση η προστασία απειλουμένων ειδών. Είναι αλήθεια ότι σε ορισμένες περιπτώσεις σημειώνεται αύξηση, χάρη στη Σύμβαση, αυτών των ειδών, αλλά είναι επίσης αλήθεια ότι μία ενδεχόμενη χαλάρωση των ρυθμίσεων της Σύμβασης, θα προκαλούσε αναπόφευκτα την αύξηση του παρανόμου εμπορίου και θα μας οδηγούσε σε μία μη ανεκτή κατάσταση.
<P>
Γι αυτό το λόγο θα πρέπει να απορρίψουμε τη λογική, όπως προτείνει η Γαλλία, της χρησιμοποίησης των ειδών που κατάσχονται για την προστασία της καλλιτεχνικής και πολιτισμικής κληρονομιάς, ή, την αίτηση της Ναμίμπια να καθυστερήσει η εφαρμογή των προαναφερθέντων κριτηρίων. Είναι ανάγκη όλες οι ευρωπαϊκές χώρες και η Ευρωπαϊκή Ένωση καταβάλουν προσπάθειες προς αυτή την κατεύθυνση στη Δέκατη Διάσκεψη.

<SPEAKER ID=192 LANGUAGE="FR" NAME="Dupuis">
Κύριε Πρόεδρε, θεωρώ ότι είμαστε όλοι σύμφωνοι στο ότι αυτή η Σύμβαση CITES αποτελεί μια σημαντική σύμβαση, αλλά θα ήθελα να υπευθυμίσω στους ομιλητές οι οποίοι προήγηθηκαν εμού ότι το καλύτερο είναι ίσως εχθρός του καλού και ότι, κατά τον ίδιο τρόπο, στην περίπτωση αυτή όπως και σε έναν άλλο τομέα ο οποίος δε μας απασχολεί αρκετά, δηλαδή στον τομέα των ναρκωτικών, βρισκόμαστε αντιμέτωποι με μια λογική απαγόρευσης η οποία έχει επιδείξει όλα της τα όρια όσον αφορά τα ναρκωτικά, και η οποία τα επιδεικνύει επίσης και στον τομέα αυτό ο οποίος μας απασχολεί εδώ.
<P>
Η λογική αυτή της απαγόρευσης είχε πολύ έντονα καταστροφικά αποτελέσματα, όπως η μαύρη αγορά και το παράδοξο γεγονός να βλέπουμε ανθρώπους να υποφέρουν εξαιτίας ενός κανονισμού ο οποίος είναι ευνοικός για τα ζώα: τέτοια είναι η περίπτωση της Botswana όπου η παρουσία των ελεφάντων εμποδίζει της καλλιέργειες και εμποδίζει, εξαιτίας αυτού, τους κατοίκους της περιοχής αυτής να ζήσουν. Θεωρώ ότι για να σωθεί η σύμβαση αυτή, η τόσο σημαντική, πρέπει να αναδιαμορφωθεί σημαντικά και να δοθούν σε ένα διεθνή οργανισμό, ει δυνατόν στα πλαίσια του ΟΗΕ, τα μέσα τα οποία θα έπρεπε να του επιτρέπουν να αποφασίζει εν πλήρη ελευθερία σχετικά με τα σχέδια υλοτομίας. Θα μπορούν έτσι να κυκλοφορήσουν στην αγορά προιόντα τα οποία μπορούν να ανταγωνιστούν τα προιόντα τα οποία κυκλοφορούν σήμερα στη μαύρη αγορά. Θα μπορούμε να ρυθμίσουμε τους πληθυσμούς αυτούς των ζώων και τελικά να προσφέρουμε ένα βιώσιμο πλαίσιο στη σύμβαση αυτή η οποία είναι απαραίτητη.

<SPEAKER ID=193 LANGUAGE="NL" NAME="Van Bladel">
Πρόεδρε, το θέμα το οποίο μας απασχολεί είναι τόσο σαφές ώστε θα είμαι πάρα πολύ σύντομη. Η επέλαση του ανθρώπου συνιστά απειλή για την ομορφιά της δημιουργίας και παρόλες τις συμφωνίες ότι θα καταβληθεί κάθε προσπάθεια για να διασωθεί οτιδήποτε μπορεί να διασωθεί, εξακολουθούν να απειλούνται υπέροχα ζώα όπως οι ελέφαντες και οι τίγρεις. Για το λόγο αυτό θα ήταν καλό εάν το Ευρωπαϊκό Κοινοβούλιο, παράλληλα με τη διάσκεψη που διεξάγεται αυτή τη στιγμή στη Ζιμπάμπουε με στόχο την προστασία αυτών των ζώων που τελούν υπό απειλή, καθιστούσε σαφές ότι οι εκπρόσωποι της Ευρώπης, των ευρωπαϊκών λαών, επιθυμούν τη διάσωση της πανίδας προς όφελος των παιδιών τους. Για το λόγο αυτό είμαι σε θέση να σας πως ότι η πολιτική μου ομάδα υποστηρίζει θερμά το παρόν ψήφισμα.

<SPEAKER ID=194 LANGUAGE="DE" NAME="Liese">
Κύριε Πρόεδρε, αγαπητές μου κυρίες και κύριοι, η ομάδα του Ευρωπαϊκού Λαϊκού Κόμματος υποστηρίζει το κοινό ψήφισμα. Πιστεύω πως χαρακτηρίζεται από αρμονία και θίγει τα σημαντικά σημεία. Θέλω να παρατηρήσω δύο μόνο πράγματα. Στο σημείο 4 θίγεται η κατάσταση του αφρικανικού ελέφαντα και εδώ γράφει πως πρέπει να εξασφαλιστεί με αποδεκτό τρόπο ότι δε θα φτάσουμε σε υπέρμετρη σύγκρουση μεταξύ των συμφερόντων του ανθρώπου και εκείνων του ελέφαντα. Πιστεύω πως κανείς πρέπει να το λάβει αυτό υπόψη, γιατί τα αφρικανικά κράτη απαιτούν να διαβαθμιστεί αλλιώς ο αφρικανικός ελέφαντας καθώς τον θεωρούν απειλή. Αλλά πρέπει να εξασφαλίσουμε με κατάλληλο τρόπο και την προστασία του ελέφαντα. Ίσως είναι κι αυτό καθήκον της Ευρωπαϊκής Ένωσης, να δώσει δηλαδή στο πλαίσιο της αναπτυξιακής συνεργασίας μια βάση ζωής στους ανθρώπους.
<P>
Πολύ σύντομα θα ήθελα να πω ότι το Ευρωπαϊκό Κοινοβούλιο αναφέρεται ξανά στο ότι προϊόντα από απειλούμενα είδη ζώων δεν πρέπει να χρησιμοποιηθούν για την παρασκευή φαρμακοσκευασμάτων οποιασδήποτε σκοτεινής μορφής. Αυτό το κάναμε ήδη στην έκθεση Lannoye και πρέπει να το επιβεβαιώσουμε άλλη μια φορά.

<SPEAKER ID=195 NAME="Πρόεδρος">
Θα παρακαλούσα οι συνάδελφοι να είναι στην ώρα τους, ώστε να μην χάνουν την σειρά τους, διότι δεν είμαι βέβαιος ότι θα είμαι πάντοτε σε θέση να τους δώσω κατ'εξαίρεσιν τον λόγο. Ξέρω ότι οι συνάδελφοι έχουν πάρα πολλές υποχρεώσεις, αλλά το πρόγραμμα εργασιών της Σώματος δεν μπορεί να μεταβάλλεται ανάλογα με τις υποχρεώσεις των συναδέλφων.

<SPEAKER ID=196 LANGUAGE="NL" NAME="Eisma">
Πρόεδρε, οι τίγρεις απειλούνται με εξαφάνιση. Τα τελευταία πενήντα χρόνια εξαφανίσθηκαν ήδη τρία από τα οκτώ είδη που υπάρχουν, ενώ την τελευταία πενταετία μειώθηκε ανησυχητικά και ο πληθυσμός άλλων ειδών. Αυτό συμβαίνει κυρίως στην Ινδία, όπου ευρίσκονται τα 2/3 των τίγρεων που εναπομένουν. Πρόκειται για μια δραματική εξέλιξη, όχι μόνο επειδή αφανίζεται το φυσικό περιβάλλον, αλλά λόγω του παράνομου εμπορίου προϊόντων που περιέχουν μέρη του σώματος των τίγρεων, εμπόριο που προσλαμβάνει ανησυχητικές διαστάσεις. Ο μεγαλύτερος παραγωγός και καταναλωτής παραδοσιακών φαρμάκων τα οποία περιλαμβάνουν μέρη του σώματος τίγρεων είναι η Κίνα. Σχεδόν κάθε μέρα εξαφανίζεται και μία τίγρης, τα μέλη του οποίου χρησιμοποιούνται για την παραγωγή σκονών και χαπιών που υποτίθεται ότι έχουν ισχυρές θεραπευτικές ιδιότητες. Πρόκειται ωστόσο για ένα πολύ αποδοτικό, παράνομο εμπόριο που πρέπει να παύσει. Όμως ανέφερε και ο συνάδελφος Pollack, αυτήν την εβδομάδα πραγματοποιείται στην Harare η διάσκεψη CITES. Για αυτό και η στιγμή είναι κατάλληλη για να τεθεί το θέμα της διάσωσης των τίγρεων. Επί τη ευκαιρία θα ήθελα να απευθύνω επίμονη έκκληση στην ευρωπαϊκή αντιπροσωπεία που θα συμμετάσχει στη διάσκεψη να καταβάλει κάθε δυνατή προσπάθεια για την διάσωση των ζώων αυτών και, παράλληλα, θα ήθελα να καλέσω όλες τις χώρες που συμμετέχουν στη CITES να απαγορεύσουν το εμπόριο προϊόντων με βάση μέρη του σώματος των τίγρεων και να λάβουν πρόσθετα μέτρα για να αποφευχθεί η εξαφάνιση αυτού του μοναδικού είδους ζώων.

<SPEAKER ID=197 NAME="Pinheiro">
, Μέλος της Επιτροπής. (ΕΝ) Κύριε Πρόεδρε, η θέση σε ισχύ, την 1η Ιουνίου, του κανονισμού του Συμβουλίου αριθ. 338/97, ο οποίος είναι ευρύτερος του πεδίου εφαρμογής της CITES, αντανακλά με σαφή τρόπο τις προσπάθειες της Κοινότητας προς αυτήν την κατεύθυνση.
<P>
Η Διάσκεψη των Συμβαλλομένων Μερών της CITES, η οποία αυτή τη στιγμή διεξάγεται στη Χερέρα, έχει τη συμμετοχή όλων των κρατών μελών που αποτελούν μέρη της σύμβασης και η Ευρωπαϊκή Επιτροπή συμμετέχει ενεργά στην θέσπιση κοινών θέσεων στο πνεύμα του νέου κανονισμού, όσον αφορά τόσο τις αρχές προληπτικής δράσης, όσο και τις αρχές διαρκούς χρήσεως.
<P>
Αυτές πρόκειται να αντανακλώνται στις θέσεις σχετικά με τις προτάσεις για τον αφρικανικό ελέφαντα, τον λευκό ρινόκερο, τις τίγρεις και τις φάλαινες, καθώς και σε πολλά άλλα σημαντικά θέματα πριν από την Διάσκεψη των Μερών. Ωστόσο, δεδομένου ότι οι συζητήσεις στην Χερέρα έχουν μόλις αρχίσει, η Ευρωπαϊκή Επιτροπή δεν είναι ακόμα σε θέση να δώσει οριστικές απαντήσεις σχετικά με το τελικό αποτέλεσμα των υπό συζήτηση προτάσεων. Υποστηρίζουμε την πρόταση ψηφίσματος.

<SPEAKER ID=198 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα στις 5.30 μ.μ.

<SPEAKER ID=199 LANGUAGE="EN" NAME="Falconer">
Κύριε Πρόεδρε, σχετικά με ένα τυπικό θέμα. Ως λάτρης της μουσικής κι εσείς όπως κι εγώ, θα μένατε πολύ ικανοποιημένος με την ψυχαγωγία που μας προσφέρθηκε σήμερα το απόγευμα στον προθάλαμο του Palais. Περισσότερη ψυχαγωγία θα υπάρξει στο Φεστιβάλ Μουσικής απόψε στις 8.30 το βράδυ, στο Orangerie Concert Hall. Ελπίζω και περιμένω ότι όλοι οι βουλευτές και το προσωπικό θα προσπαθήσουν να παρευρεθούν.

<SPEAKER ID=200 LANGUAGE="ES" NAME="Galeote Quecedo">
Κύριε Πρόεδρε, θα ήθελα απλώς να σας ενημερώσω ότι, φτάνοντας απόψε στο έδρανό μου, δεν βρήκα την κάρτα μου, αλλά την κάρτα ενός συναδέλφου, τοποθετημένη σε αυτό το μηχάνημα. Zήτησα να μου δώσουν μια κάρτα σε αντικατάσταση, δεν ξέρω όμως αν σήμερα το πρωί ψήφισα με την κάρτα μου ή με την κάρτα του συναδέλφου. Θα ήθελα να τω πω δημόσια, για όποιον αφορά, και εντούτοις, θα κάνω φυσικά τις δέουσες επαληθεύσεις όταν θα έχουμε τον κατάλογο των ψηφοφοριών.

<SPEAKER ID=201 NAME="Πρόεδρος">
Κάνατε καλά που το ξεκαθαρίσατε δημόσια. Τέτοια λάθη συμβαίνουν. Θα φροντίσουμε έτσι ώστε οι αρμόδιες υπηρεσίες να ελέγξουν αν οι ψήφοι καταγράφονται σωστά.

<CHAPTER ID=6>
Ψηφοφορίες (συνέχεια)
<SPEAKER ID=202 NAME="Berthu">
Η πρόταση της Επιτροπής για τη θέσπιση μιας εθελοντικής θητείας η οποία θα έχει ως προορισμό να προωθεί τη συμμετοχή των νέων σε δραστηριότητες ομαδικού ενδιαφέροντος, στα πλαίσια της Ευρωπαικής Ενωσης ή άλλων τρίτων χωρών, αντικατοπτρίζει ίσως τις καλές προθέσεις της, όμως, δε φαίνεται να στηρίζεται σε καμιά νόμιμη βάση της Συνθήκης. Το άρθρο 126 το οποίο είναι το μοναδικό που αναφέρεται στο σκεπτικό της πρότασης της απόφασης, αφορά μόνο ζητήματα τα οποία συνδέονται με την εκπαίδευση και το εκπαιδευτικό σύστημα.
<P>
Υποστηρίζουν βέβαια ότι η παράληψη αυτή δε δημιουργεί πρόβλημα, εφόσον όλα τα κράτη μέλη θα στηρίξουν το σχέδιο. Ασφαλώς, βρίσκουμε καταπληκτική την πρακτική αυτή η οποία είναι συνηθισμένη στις Βρυξέλλες, και η οποία συνίσταται στο να δημοσιοποείται η Συνθήκη τη στιγμή που η Επιτροπή, το Συμβούλιο, και το ευρωπαικό Κοινοβούλιο συμφωνούν να μην την εφαρμόσουν. Η Συνθήκη είναι ο νόμος της Ευρωπαικής Ενωσης. Εχει επικυρωθεί από τους κατοίκους της. Εάν δε θέλουμε να την εφαρμόσουμε, πρέπει να ζητήσουμε από τους κατοίκους της να την τροποιήσουν. Αλλά, εν πάση περιπτώσει, είναι ανεπίτρεπτο να ενεργούμε όπως με τον τρόπο που ενεργήσαμε σήμερα.
<P>
Τελικά, η κατάσταση αυτή φανερώνει μέχρι ποιού σημείου λείπει από την Ευρώπη ένας πραγματικός και λεπτομερής τρόπος ελέγχου, αρκετά ισχυρός και ανεξάρτητος για να θέσει τέλος σε τέτοιες περιπλανήσεις. Δυστυχώς, η διακυβερνητική Διάσκεψη δεν πρότεινε τίποτα πιστικό σχετικά με το θέμα.
<P>
Λένε για την ιστορία ότι το ευρωπαικό Κοινοβούλιο, με πρόταση της εισηγήτριάς του της κυρίας Fontaine, δε δίστασε να βρει αφορμή από το ζήτημα αυτό, το οποίο φαινομενικά είναι δευτερεύον, για να προσπαθήσει να περάσει πολλά από τα καπρίτσια του. Ψήφισε με τον τρόπο αυτό τροπολογίες οι οποίες εισηγούνται ένα ευρωπαικό καθεστώς για τους νεαρούς αυτούς εθελοντές, με ένα ομογονοποιημένο κοινωνικό καθεστώς. Ψήφισε την πιθανότητα να ενταχθεί η εθελοντική ευρωπαϊκή αυτή θητεία στις εθνικές θητείες, με σκοπό να προσθέσει σε αυτές μια διεθνική διάσταση. Ψήφισε το άνοιγμα της ευρωπαικής αυτής θητείας σε νέους τρίτων χωρών και, φυσικά, την αύξηση των πιστώσεων οι οποίες προορίζονται για το σχέδιο αυτό.
<P>
σταθερότητας στην περιοχή.

<SPEAKER ID=203 NAME="Bonde και Sandbζk">
Στη Δανία υπάρχει μακρά και καλή παράδοση προσφοράς εθελοντικής εργασίας σε όλες τις ομάδες ηλικίας και όχι μόνο μεταξύ των νέων, αν και το επίπεδο των εργασιών αυτών είναι πολύ υψηλότερο στην κατηγορία αυτή πληθυσμού. Η Δανία χαρακτηρίζεται συχνά ως «χώρα των οργανώσεων» και κατά μέσο όρο κάθε δανός είναι μέλος της μιας ή της άλλης οργάνωσης, είτε πρόκειται για πολιτικό κόμμα, οργάνωση νεολαίας, κίνημα προσκόπων είτε για ένωση ενοίκων. Όλοι οι άνθρωποι αυτοί εργάζονται για τη βελτίωση των συνθηκών διαβίωσης των μελών τους και άλλων ατόμων που συμμερίζονται τους σκοπούς τους. Είναι όμως μικρός ο αριθμός των ατόμων που επιθυμούν να εργαστούν για την προώθηση της συνειδητοποίησης της «ευρωπαϊκής ταυτότητας» ή μιας πραγματικής «ευρωπαϊκής ιθαγένειας», όπως αναφέρεται άπειρες φορές στην έκθεση της κας Fontaine.
<P>
Αμφιβάλουμε κατά πόσο υπάρχει καν «ευρωπαϊκή ταυτότητα» και ευρωπαϊκή ιθαγένεια. Δεν συμφωνούμε με τη μορφή αυτή προπαγάνδας της ΕΕ μεταξύ των νέων και μεταξύ του υπόλοιπου πληθυσμού. Δεν συμφωνούμε επίσης ότι χρειάζεται ένα πιστοποιητικό με ένα «ευρωπαϊκό σήμα ποιότητας» ή ένα «ευρωπαϊκό καθεστώς» για τους νέους, εθελοντές.
<P>
Ο τομέας της πολιτικής για τη νεολαία δεν αναφέρεται στην Συνθήκη του Μάαστριχτ και έτσι πρέπει να συνεχίσει να γίνεται. Κρίνουμε ότι θα ήταν άδικος κόπος να καταβληθεί προσπάθεια χάραξης μιας «ευρωπαϊκής πολιτικής για τους νέους, όπως υποστηρίζεται στην έκθεση.
<P>
Επίσης, κρίνουμε ότι θα ήταν ανεύθυνο να αποσταλούν νέοι άνθρωποι σε τρίτες χώρες, όπως προτείνεται. Στις τρίτες χώρες επικρατούν συχνά πολύ δύσκολες συνθήκες και δεν νομίζουμε ότι οι νέοι έχουν αρκετά εφόδια για να φέρουν σε πέρας ένα παρόμοιο καθήκον.
<P>
Στις παραπάνω παρατηρήσεις βασίζεται η απόφασή μας να ψηφίσουμε κατά της έκθεσης της κας Fontaine για την εθελοντική υπηρεσία των νέων.

<SPEAKER ID=204 NAME="Caudron">
Η ιδέα να στείλουμε σε ένα κράτος μέλος μερικές εκατοντάδες νεαρούς ευρωπαίους (για ένα διάστημα αρκετά μεγάλο ούτως ώστε να είναι αποτελεσματικό) με σκοπό να επληρώσουν μια αποστολή, να είναι και να φανούν χρήσιμοι στο κράτος αυτό, κάνει το πρόγραμμα αυτό ένα πραγματικό όργανο που προωθεί την έννοια της ένταξης στην πολιτεία, ακόμα περισσότερο και από τις παραδοσιακές ανταλλαγές νέων.
<P>
Ανοίγει, πράγματι, καινούργιες προοπτικές στη νεολαία μας και αποτελεί απόδειξη ότι το χτίσιμο της Ευρώπης είναι επίσης αποτέλεσμα της κινητικότητας της νεολαίας, της επιθυμίας της να ενταχθεί στην πολιτεία και της προσκόλλησής της στο να γνωρίσει τον άλλο.
<P>
Θέλω να συγχαρώ την Edith Creson, η οποία υπερασπίστηκε με αποφασιστικότητα το σχέδιο αυτό, το οποίο δικαιολογημένα θεωρεί ζωτικό για την Ευρωπαική Ενωση και την έννοια του ευρωπαίου πολίτη! Θέλω επίσης να ευχαριστήσω το Nicole Fontaine, ο οποίος έγινε εδώ ο κυβερνητικός εκπρόσωπος της Συνέλευσής μας, ο οποίος υπήρξε πάντα από τους πρώτους υποστηρικτές της ευρωπαικής νεολαίας και ο οποίος πόνταρε σε αυτή ως όχημα για να επιταχυνθεί η διαδικασία του χτισίματος. Επίσης, εφόσον καλούμαστε να εκφράσουμε τη γνώμη μας σχετικά με την εθελοντική ευρωπαική υπηρεσία, καμία ψήφος δε θα πρέπει να υπολείπεται!
<P>
Ποντάρουμε στη νεολαία. Μεγάλες ελπίδες έχουν γεννηθεί, ή θα γεννηθούν στους κόλπους της. Ας μην τις απογοητεύσουμε! Ας είμαστε τολμηροί για εκείνους που θα ζήσουν και θα καλυτερεύσουν μια Ευρώπη την οποία εμείς χτίζουμε σήμερα για εκείνους!
<P>
Τέλος, επωφελούμε της ευκαιρίας για να εκφράσω παράλληλα την υποστήριξή μου στις αιτήσεις αύξησης των κονδυλίων για το πρόγραμμα Socrates.

<SPEAKER ID=205 NAME="Darras">
Πριν να σας πω ό, τι καλό σκέφτομαι για την εξαίρετη έκθεση της κυρίας Φονταίν, θα ήθελα να υπενθυμίσω ότι το ευρωπαϊκό Κοινοβούλιο είχε πάντα ένα πρωταρχικό ρόλο όσο αφορά την πολιτική για τη νεότητα. Πράγματι, αγωνίστηκε πάντα ώστε να συμμετέχουν οι νέοι στην ζωή της Ένωσης και να αυξηθουν οι δυνατότητες που θα μπορούσαν να έχουν σ' ευρωπαϊκό επίπεδο.
<P>
Συνεπώς ειναι πολύ λογικό που υποστήριξε την πρωτοβουλία της Εντίθ Κρεσόν να ωθήσει εκ νέου την ιδέα της «Ευρωπαϊκής Εθελοντικής Υπηρεσίας των Νέων», δημιουργώντας το 1996 ένα νέο κονδύλι προϋπολογισμού Β3-1011, με προορισμό την χρηματοδότηση αυτού του προγράματος δράσης.
<P>
Μετά από αυτά, θα ήθελα να συγχαρώ την κυρία Fontaine η οποία επετέλεσε ένα έργο ποιότητας. Αυτή η έκθεση συνιστά τα θεμέλια μιάς νέας συμμετοχής των νέων σαν πολίτες της Ευρωπαϊκής Ένωσης. Χάρη στην εθελοντική υπηρεσία, όλοι οι νέοι από 18 έως 25 ετών και μερικές φορές και μέχρι 29 ετών, θα μπορέσουν να συμμετάσχουν, στη ζωή της Ένωσης, χάρη σε δραστηριότητες δημόσιας ωφέλειας. Είναι ένα μακροχρόνιο πρόγραμμα (1998-2202) που προκαλεί μεγάλο ενθουσιασμό στους νέους, δεν πρέπει να τους απογοητεύσουμε. Είναι επίσης ένα νέο είδος προγράμματος ως προς το ότι επιτρέπει στο νέο, όχι μόνο να γίνει δεκτός στη χώρα υποδοχής, αλλά κυρίως να είναι ενεργό μέλος σε αυτήν και να της είναι χρήσιμος. Επί πλέον, η ύπαρξη «επιτρόπων για κάθε άτομο» στη χώρα υποδοχής συντελεί ώστε ο νέος να αισθάνεται ότι έχει αξία και να είναι υπεύθυνος για τις πράξεις του.
<P>
Πολλά θέματα εκκρεμούν (φορολογικό σύστημα, κοινωνική προστασία...), αλλά η Επιτροπή και τα κράτημέλη προσπαθούν να βρουν λύσεις. Η δομή του προγράμματος είναι πολύ αποκεντρωμένη, ακριβώς για να ενθαρρύνουμε την απαραίτητη ευελιξία στον χώρο αυτό.
<P>
Γι' αυτόν το λόγο, αγαπητοί συνάδελφοι, σας ζητώ να ψηφίσετε, όπως εγώ, αυτήν την έκθεση με τις τροποποιήσεις της επιτροπής πολιτισμού, νεότητας, παιδείας και μέσων ενημέρωσης, ειδικά την τροπολογία που αφορά τις πιστώσεις που έχουν χορηγηθεί. Ζητάμε 80 εκατ. Εcu για την περίοδο 1998-1999. Αυτό είναι σύμφωνο με τις οικονομικές προοπτικές και τελικά, είναι ένα ποσό πολύ μικρό σε σχέση με τα οφέλη που θα έχουν οι νέοι.
<P>
Ας μην είμαστε λοιπόν φιλάργυροι για μια πράξη που κινητοποιεί τους νέους μας και τους κάνει να αισθάνονται ότι είναι πολίτες της Ευρωπαϊκής Ένωσης.

<SPEAKER ID=206 NAME="Vaz da Silva">
Η Ευρωπαϊκή Εθελοντική Υπηρεσία μπορεί να αποτελέσει ένα πολύτιμο μέσο ενίσχυσης μίας πιο ανθρώπινης και πιο ανταγωνιστικής Ευρώπης, δύο διαστάσεις που, μόνο εάν συμβαδίζουν, θα καθορίσουν τη νέα Ευρώπη. Πιο ανθρώπινη λόγω των δεσμών που δημιουργεί μεταξύ νέων από διάφορους πολιτισμούς, πιο ανταγωνιστική με την ενίσχυση της κατάρτισης που αντιπροσωπεύει και που θα εξασφαλίσει πιο ενεργούς, ενημερωμένους, συμμετέχοντες και ικανούς πολίτες.
<P>
Αλλά το μέσο αυτό θα οδηγήσει σε αυτά τα αποτελέσματα μόνο εάν δεν παρεκτραπεί από τους στόχους του. Αυτή η παρεκτροπή μπορεί να αφορά μία κακή διαδικασία επιλογής, μία λανθασμένη συνάρθρωση μεταξύ των νέων και των σχεδίων, μία έλλειψη παρακολούθησης των νέων στο τέλος της εμπειρίας εθελοντικής υπηρεσίας για τον καλύτερο προσανατολισμό της υπεραξίας που θα έχουν αποκτήσει αυτοί και, last but not least , μία κακή αντίληψη, εκ μέρους των εθνικών κυβερνήσεων, του ρόλου τους.
<P>
Πιστεύω ότι η Εθελοντική Υπηρεσία πρέπει να προσανατολισθεί προς σχέδια μακράς διάρκειας προκειμένου η εμπειρία να είναι επαρκώς έντονη και διαρκής. Και ελπίζω ότι τα κράτη μέλη θα τηρήσουν τη δέσμευση να αυξήσουν σημαντικά το πρόγραμμα αυτό, τουλάχιστον κατά 10 % ετησίως, έτσι ώστε να διασφαλισθεί ότι, σε λίγα χρόνια, όλοι οι νέοι μεταξύ 18 και 25 ετών να έχουν πρόσβαση στην Εθελοντική Υπηρεσία που θα τους καθιστά, κατά τρόπο φυσικό, ευρωπαίους πολίτες.

<SPEAKER ID=207 NAME="Verwaerde">
Θα ήθελα να συγχαρώ τη συνάδελφό μου Nicole Fontaine για την έκθεσή της πάνω στην πρόταση της Ευρωπαϊκής Επιτροπής σχετικά με το κοινοτικό πρόγραμμα δράσης με τίτλο «Ευρωπαϊκή Υπηρεσία των Νέων».
<P>
Πρέπει βεβαίως να σημειώσουμε ότι αυτή η κοινοτική πρωτοβουλία επέτρεψε ήδη σε αρκετές εκατοντάδες νέους ευρωπαίους να πραγματοποιήσουν αυτήν την εμπειρία η οποία συνιστά μία συγκεκριμένη πράξη ευρωπαϊκής ιθαγένειας.
<P>
Σ' αυτό το πλαίσιο, η πρόταση της Ευρωπαϊκής Επιτροπής, που έχει σαν στόχο να καταστήσει αυτό το πρόγραμμα πιο φιλόδοξο, είναι ενδιαφέρουσα.
<P>
Παρ' όλα αυτά, ήταν απαραίτητο, όπως δικαίως το υπογραμμίζει ο εισηγητής μας, να ενισχύσουμε και να διευρύνουμε τη συμμετοχή σ' αυτό το πρόγραμμα.
<P>
Γι' αυτό τον λόγο, επιδοκιμάζω εξ ολοκλήρου τις προτάσεις του που αποβλέπουν, αφ' ενός στην αύξηση των πιστώσεων που χορηγούνται στα δύο πρώτα χρόνια της εφαρμογής του προγράμματος και αφ' ετέρου στην άρση των εμποδίων σε μια πιο μεγάλη συμμετοχή των νέων. Εξάλλου, τα Κράτη-μέλη θα έπρεπε να λάβουν τα απαραίτητα μέτρα για να καταστήσουν τις πολιτικές εθνικές υπηρεσίες επιδεκτικές ως προς αυτήν την εθελοντική υπηρεσία.
<P>
Έτσι, αυτό το πρόγραμμα θα έπρεπε να επιτρέπει σ' ένα μεγαλύτερο αριθμό νέων να έχουν μία εμπειρία γενικού ενδιαφέροντος σε ένα άλλο κράτος-μέλος ή εκτός ευρωπαϊκής Ένωσης, πράγμα που συμβάλλει χωρίς καμμία αμφιβολία στο να γίνει η Ευρώπη πιο συγκεκριμένη για τις νέες γενιές.
<P>
Έκθεση Plooij-Van Gorsel (A4-0153/97)
<SPEAKER ID=208 NAME="Rovsing">
H ευρωπαϊκή βιομηχανία ΤΠΕ προσφέρει μεγάλες δυνατότητες απασχόλησης και βελτίωσης των δυνατοτήτων δημοκρατικής ανάπτυξης. Για το λόγο αυτό, είναι ευχάριστο το γεγονός ότι η Επιτροπή Έρευνας, Τεχνολογικής Ανάπτυξης και Ενέργειας κατήρτισε μια έκθεση πρωτοβουλίας, όπου καλούνται τόσο η Ευρωπαϊκή Ένωση όσο και τα κράτη μέλη να λάβουν το συντομότερο δυνατό τα απαιτούμενα νομοθετικά μέτρα για την ενίσχυση των δυνάμεων της ελεύθερης αγοράς. Η ανάπτυξη στον τομέα των τεχνολογιών πληροφορίας και επικοινωνίας δεν πρέπει να ανακοπεί λόγω ελλιπούς νομικής ασφάλειας.
<P>
Έκθεση Marset Campos (A4-170/97)
<SPEAKER ID=209 NAME="Rovsing">
Είναι σημαντικό να υλοποιηθεί στην Ευρωπαϊκή Ένωση ένα βιώσιμο πρότυπο ανάπτυξης, τόσο για την αύξηση της απασχόλησης όσο και για τη δημιουργία συμφερουσών δυνατοτήτων απασχόλησης. Για το λόγο αυτό, είναι ιδιαίτερα λυπηρό το γεγονός ότι δεν κατέστη δυνατό να καταρτιστεί μια έκθεση στην οποία να γίνεται μια ρεαλιστική στάθμιση μεταξύ της ανάγκης να επιλυθούν τα εσωτερικά, κοινωνικά και περιβαλλοντικά προβλήματα της Ένωσης, από τη μία πλευρά, και να αυξηθούν οι απαιτήσεις ανταγωνισμού λόγω της βιομηχανικής παγκοσμιοποίησης από την άλλη. Στην έκθεσή του ο εισηγητής επικεντρώνει την προσοχή του σε ένα υπερβολικά μονόπλευρο τρόπο επίλυσης των προβλημάτων και, για το λόγο αυτό, είμαι υποχρεωμένος να ψηφίσω κατά της έκθεσης.
<P>
Έκθεση Pimenta (A4-0187/97)
<SPEAKER ID=210 LANGUAGE="FR" NAME="Martinez">
Κύριε Πρόεδρε, μας απασχόλησε κατ' επανάληψη ένας κανονισμός του 1991 που προέβλεπε την απαγόρευση εισαγωγής γουναρικών ζώων που πιάστηκαν σε παγίδες με 'σιαγόνες', για την ακρίβεια, 13 ειδών ζώα.Από την πρώτη Ιανουαρίου 1996 αυτές οι απαγορεύσεις εισαγωγής θα έπρεπε να ισχύουν, όπως ισχύουν σε 80 χώρες. Όμως η πρώτη Ιανουαρίου πέρασε εδώ και δεκαέξι μήνες και αυτές οι εισαγωγές εξακολουθούν να γίνονται.
<P>
Μεσολάβησε μία διεθνής συμφωνία με τον Καναδά και τη Ρωσία - αφού οι Ηνωμένες Πολιτείες δεν θέλησαν να υπογράψουν - για να τεθούν κανόνες αποδεκτοί για το κυνήγι με παγίδες, δηλαδή για να οργανωθεί το βασανιστήριο. Εξυπακούεται ότι το σχίσιμο τενόντων, συνδέσμων, ιστών, όλα αυτά είναι αποδεκτά. Αυτή η συμφωνία φθάνει μέχρι τον καθορισμό αποδεκτής προθεσμίας, μέσα στην οποία ένα ζώο να πέφτει σε κώμα: 30 δευτερόλεπτα κατά μέσο όρο, αλλά 120 δευτερόλεπτα για τη μουστέλα και το σαμούρι ή 45 δευτερόλεπτα για την ερμίνα. Δηλαδή, αντί να απαγορευθούν τα βασανιστήρια, ρυθμίζονται δια κανονισμού, δεδομένου ότι παγίδευσαν τα ζώα σε περιφραγμένους χώρους με ένα χρονόμετρο για τη μέτρηση αυτής της προθεσμίας. Όλα αυτά βεβαίως γίνονται χωρίς κυρώσεις, αφού η συμφωνία που έχει υπογραφεί με τον Καναδά και τη Ρωσία δεν προβλέπει, για χρόνια, κυρώσεις και οι παγίδες με «σιαγόνες», στην καλύτερη περίπτωση, θα απαγορευθούν από το 2005 και μετά.
<P>
Κύριε Πρόεδρε, τελειώνω με το θέμα αυτό, λέγοντας τα εξής: αυτή η απίθανη βαρβαρότητα για τον καθορισμό κανόνων, γίνεται στο όνομα των «Inuits», δηλαδή των Ινδιάνων. Αλλά βρίσκω ότι αυτοί οι «Inuits», κατοικούν σε πολυτελείς κατοικίες της δυτικής ή της ανατολικής ακτής, κατοικούν στο Αμστερνταμ, στο Παρίσι ή στο Τελ-Αβίβ. Είναι ένα από τα θαύματα των παγίδων με «σιαγόνες», το να βλέπει κανείς τον πλανήτη γεμάτο με «Inuits».
<P>
(Χειροκροτήματα)

<SPEAKER ID=211 NAME="Kirsten Jensen, Sindal και Iversen">
Ψηφίσαμε υπέρ του να κληθούν το Συμβούλιο και η Επιτροπή να απορρίψουν την προτεινόμενη συμφωνία και να επιβάλουν μια απαγόρευση των εισαγωγών. Οι παγίδες με σιαγόνες αποτελούν βάναυση μέθοδο σύλληψης ζώων, που πρέπει να καταργηθεί.
<P>
Ωστόσο, δεν είμαστε τόσο διστακτικοί, όπως ο εισηγητής, όσον αφορά τις εξαιρέσεις που προβλέπονται στη συμφωνία για τη διατήρηση της πολιτιστικής κληρονομιάς των αυτόχθονων πληθυσμών. Ανησυχούσαμε πάντα μήπως μία πολύ γενική απαγόρευση πλήξει τις εισαγωγές δερμάτων ζώων που δεν συλλαμβάνονται με ποδοπαγίδες και, κατά συνέπεια, μήπως μία παρόμοια απαγόρευση στερήσει τους αυτόχθονες πληθυσμούς από τα μέσα προς το ζην και τους αφήσει έρμαιο των γραφείων κοινωνικής αρωγής.
<P>
Είναι σημαντικό να στιγματιστεί η υποκρισία στην υπόθεση αυτή, πράγμα στο οποίο η έκθεση δεν αποδίδει δυστυχώς καμία σημασία. Η ΕΕ αποτελεί την περιοχή εκείνη του κόσμου όπου χρησιμοποιούνται οι περισσότερες παγίδες με σιαγόνες. Εδώ πιάνουμε απλώς αρουραίους και νεροπόντικες αντί για άγρια ζώα με όμορφες γούνες. Είναι σαν να είμαστε μόνο κατά του τρόπου αυτού σύλληψης των ζώων με τα οποία θα μπορούσαμε ίσως να «τυλιχθούμε», αδιαφορώντας ταυτόχρονα για τους πόνους των ζώων εάν αυτά έχουν χαρακτηριστεί «βλαβερά».

<SPEAKER ID=212 NAME="Sandbζk">
Ο κ. Carlos Pimenta μας ζητεί να απορρίψουμε τη διεθνή συμφωνία για τα πρότυπα μη βάναυσης σύλληψης ζώων με παγίδες. Όμως, η ανάλυση του κ. Pimenta στην έκθεση περιέχει πολλά ουσιαστικά λάθη, που διαστρεβλώνουν την αλήθεια. Πώς μπορεί το Κοινοβούλιο να εξετάσει κανονισμούς οι οποίοι βασίζονται σε εκθέσεις που βρίθουν λαθών;
<P>
Στα επόμενα θα αναφερθώ σε ορισμένα από τα ουσιαστικά λάθη και τα γενικά προβλήματα που παρουσιάζει η έκθεση του κ. Pimenta. Η ανάλυση του εισηγητή δεν συλλαμβάνει στην ουσία το νόημα της προστασίας των ζώων.
<P>
1) Το πρώτο πρόβλημα είναι ότι η έκθεση δεν αναφέρεται στα υφιστάμενη πρότυπα σύλληψης ζώων στην ΕΕ ή σε άλλες χώρες. Μια σύγκριση με τη διεθνή συμφωνία θα έδειχνε άλλωστε ότι τα υφιστάμενα πρότυπα είναι πολύ λιγότερο περιοριστικά από εκείνα που προβλέπει η προτεινόμενη συμφωνία.
<P>
2) Ένα άλλο πρόβλημα είναι ότι η έκθεση δεν αναλύει τα υφιστάμενα πρότυπα σύλληψης ζώων ούτε αναφέρει πόσα ζώα συλλαμβάνονται στην ΕΕ ή σε ορισμένες άλλες χώρες, που προτίθενται να υπογράψουν τη συμφωνία.
<P>
Μια παρόμοια ανάλυση θα έδειχνε ότι μόνο ελάχιστα ζώα συλλαμβάνονται με ποδοπαγίδες, και ότι τα περισσότερα από αυτά συλλαμβάνονται με θανατηφόρες παγίδες. Θα έδειχνε επίσης ότι στην Ένωση συλλαμβάνονται από 4 έως 5 εκατ. ζώα με παγίδες για τις οποίες δεν υπάρχουν καθόλου πρότυπα στην ΕΕ. Θα συνιστούσε βέβαια βελτίωση η καθιέρωση προτύπων για τις παγίδες αυτές.
<P>
3) Ας έλθουμε τώρα στα ουσιαστικά λάθη. Ο κ. Carlos Pimenta παραβλέπει τελείως τη συμπερίληψη των ακόλουθων κανόνων στη διεθνή συμφωνία:  Εκπαίδευση των ατόμων που συλλαμβάνουν ζώα και χορήγηση σχετικής άδειας.  Απαίτηση για ημερήσιες επιθεωρήσεις.  Συμπερίληψη της αρχής της επιλεκτικότητας.
<P>
Με τα μέτρα αυτά έχει ήδη κανείς προχωρήσει περισσότερο από τα ισχύοντα στην ΕΕ μέτρα.
<P>
Η διεθνής συμφωνία δεν λαμβάνει περισσότερο υπόψη το εμπόριο από την ευημερία των ζώων. Αντίθετα, πρόθεση είναι να αποτελέσει το εμπόριο αντικείμενο προτύπων για την ευημερία των ζώων.
<P>
Τέλος, μας ζητείται να απορρίψουμε τη διεθνή συμφωνία επειδή είναι «τελείως απαράδεκτη και αναποτελεσματική». Ο εισηγητής μας ζητεί με τα λόγια αυτά να αποδεχθούμε τους ισχύοντες κανόνες της ΕΕ, αν και είναι πολύ χαλαρότεροι από τους κανόνες της διεθνούς συμφωνίας. Μας ζητείται δηλαδή να απορρίψουμε μία συμφωνία που δεν θα αποτελέσει το αντικείμενο άλλων διαπραγματεύσεων! Αυτό το θεωρούμε «τελείως απαράδεκτο και αναποτελεσματικό».
<P>
Ένα ψήφισμα του Κοινοβουλίου για την απόρριψη της διεθνούς συμφωνίας δεν θα βελτιώσει κατά κανένα τρόπο την ευημερία των ζώων.

<SPEAKER ID=213 NAME="Titley">
Υποστήριξα την παρότρυνση του εισηγητή για απόρριψη αυτής της συμφωνίας μεταξύ ΕΕ, Καναδά και Ρωσίας για τις ζωοπαγίδες.
<P>
Όπως πολλοί άλλοι συνάδελφοί μου, είμαι αντίθετος στην απάνθρωπη χρήση των ποδοπαγίδων.
<P>
Το γεγονός ότι αυτή η συμφωνία, ως έχει, ενδέχεται να επιτρέψει τη χρήση τους για ακόμα τέσσερα χρόνια, είναι απαράδεκτο. Επίσης, θα ήταν λάθος, κατά τη γνώμη μου, να κατατάξουμε ορισμένα είδη ποδοπαγίδων στις «ανθρωποπαγίδες».
<P>
Δεν υπάρχει απαίτηση για τακτική επιθεώρηση των παγίδων, όταν η αντίθεση όσον αφορά τη χρήση τους επικεντρώνεται στο ζήτημα της βαρβαρότητας του να αφήνονται τα ζώα παγιδευμένα να υποφέρουν για μεγάλο διάστημα.
<P>
Βασικά, οι ΗΠΑ δεν έχουν συμφωνήσει με την επικύρωση μιας τέτοιας συμφωνίας και κατά συνέπεια οποιοιδήποτε ελάχιστοι όροι δεν θα είχαν εφαρμογή σε πολλά ζώα που παγιδεύονται στο έδαφός τους.
<P>
Τέλος, υποστηρίζω την πρόταση της έκθεσης για την επιβολή απαγόρευσης στις εισαγωγές τομαριών από 13 είδη ζώων, τα οποία πιάνονται σε χώρες που δεν εφαρμόζουν διεθνώς αναγνωρισμένα πρότυπα για τη σύλληψη ζώων.
<P>
Οι πολιτισμένες χώρες θα έπρεπε να κρίνονται από το πώς μεταχειρίζονται τα πιο αδύναμα όντα, καθώς και από το πώς μεταχειρίζονται τους ανθρώπινους πληθυσμούς.

<CHAPTER ID=7>
Ρόλος της ΕΕ στον τομέα του αθλητισμού
<SPEAKER ID=214 NAME="Πρόεδρος">
Επόμενο θέμα είναι η συζήτηση της έκθεσης (Α4-0197/97) της κ. Pack εξ' ονόματος της Επιτροπής Πολιτισμού, Νεότητας, Εκπαίδευσης και Μέσων Ενημέρωσης, σχετικά με τον ρόλο της Ευρωπαϊκής Ένωσης στον τομέα του αθλητισμού.

<SPEAKER ID=215 NAME="Pack">
Κύριε Πρόεδρε, αναγκαστήκαμε να αναβάλουμε για απόψε τη συζήτηση και γι' αυτό ελπίζω ότι βρίσκονται εδώ αυτοί που σήμερα το πρωί ζήτησαν συγγνώμη που δεν μπορούσαν να παρευρεθούν στη συζήτηση για τον αθλητισμό.
<P>
Συζητάμε σήμερα για τον αθλητισμό στην Ευρώπη και ήρθαμε σ' αυτό το θέμα προ πάντων γιατί πέρυσι μια απόφαση του Ευρωπαϊκού Δικαστηρίου, η απόφαση Bosman, ξεσήκωσε θύελλα διαμαρτυριών στην Ευρωπαϊκή Ένωση και πιστέψαμε γι' αυτό πως έπρεπε να κάνουμε αυτό το θέμα δικό μας θέμα, καθώς ο αθλητισμός θεωρείται στην Ευρώπη μόνο οικονομικός παράγοντας, ενώ εμείς πιστεύουμε πως είναι πολύ περισσότερα πράγματα. Υπάρχει ο φόβος να φέρει στο προσκήνιο η Ευρωπαϊκή Ένωση θέματα που πολύ λίγο ενδιαφέρουν τον πολίτη, παρόλο που η πολιτική της στον τομέα της πληροφόρησης αποσκοπεί στο να μεταδώσει το μήνυμα πως η Ένωση είναι μια Ένωση των πολιτών, και να παραβλέψει πως ο αθλητισμός είναι θέμα που θα έπρεπε να βρίσκεται στο προσκήνιο. Γιατί ο αθλητισμός ήδη έφερε κοντά λαούς πριν ιδρύσουμε την Ευρωπαϊκή Ένωση, και γι' αυτό θα έπρεπε τουλάχιστο να αναγνωριστεί η μεγάλη αξία του στη ζωή της Κοινότητας.
<P>
Πρέπει να μην ξεχνάμε ότι, εκτός από τον οικονομικό παράγοντα, τον οποίο επίσης αντιπροσωπεύει, ο αθλητισμός διαδραματίζει μεγάλο ρόλο στην Ευρωπαϊκή Ένωση. Εκατό εκατομμύρια Ευρωπαίοι πολίτες δραστηριοποιούνται αθλητικά σε συλλόγους ή εκτός. Υπάρχουν δεκάδες χιλιάδες σύλλογοι, πολυάριθμοι σύνδεσμοι και ομοσπονδίες, υπάρχουν αθλητικά κινήματα και στην πραγματικότητα είναι όλο αυτό το αθλητικό κίνημα ένα μεγάλο κίνημα πολιτών στην Ευρωπαϊκή Ένωση. Γι' αυτό έχει ο αθλητισμός εκτός από την οικονομική σημασία του, που δεν την αρνιόμαστε, μεγάλη πολιτιστική και κοινωνική αξία.
<P>
Ο αθλητισμός συμβάλλει σε ποσοστό 1, 5 % στο ακαθάριστο εγχώριο προϊόν και φυσικά είναι επίσης γι' αυτό οικονομικός παράγοντας, ώστε πρέπει να τον δει και να τον αντιμετωπίσει κανείς στο πλαίσιο της δραστηριότητας της Ευρωπαϊκής Ένωσης στον τομέα των υπηρεσιών. Αλλά νομίζω ότι το γεγονός πως υπάρχει ένας μεγάλος αριθμός φιλάθλων πρέπει να μας κάνει να μιλάμε και στην Ευρωπαϊκή Ένωση περισσότερο για τον αθλητισμό και να του αποδίδουμε μεγαλύτερη αξία. Δεν είναι σωστό ότι η Ευρωπαϊκή Επιτροπή δεν το κάνει συνέχεια αυτό, αλλά πράγματι το κάνει σε τομείς όπου χρησιμοποιεί τον αθλητισμό ως μέσο για την προαγωγή της ανεκτικότητας, για την καταπολέμηση των ναρκωτικών. Χρησιμοποιεί τον αθλητισμό και σε μέτρα προαγωγής της υγείας και νομίζω πως πρέπει να λάβουμε αυτό το γεγονός υπόψη κάνοντας αυτό που δε συμβαίνει τώρα, δηλαδή να δώσουμε επιτέλους στον αθλητισμό μια νομική βάση στη συνθήκη για την οποία γίνονται τώρα ξανά διαπραγματεύσεις.
<P>
Η Επιτροπή έρχεται κάθε χρόνο με τον Προϋπολογισμό της σε αυτό το Κοινοβούλιο και τότε βρίσκουμε πάντα μια κενή σειρά. Για τον αθλητισμό δεν υπάρχει τίποτε, γιατί η Επιτροπή πάντα υποχρεώνεται να πει πως δεν υπάρχει γι' αυτό νομική βάση. Θα θέλαμε λοιπόν ευχαρίστως να δημιουργήσουμε μια νομική βάση, ώστε να μη χρειάζεται κάθε χρόνο να προσπαθούμε με καινούριες αιτίες να βάλουμε κονδύλια για τον αθλητισμό στον προϋπολογισμό. Βέβαια ένα πολύ μικρό ποσοστό του προϋπολογισμού διατίθεται γι' αυτόν το σκοπό, αλλά καλώς διατίθεται στο πρόγραμμα ΕΥΡΑΘΛΟΝ και στο πρόγραμμα που υπάρχει για τον αθλητισμό των ανθρώπων με ειδικές ανάγκες σε αυτήν τη γραμμή. Νομίζω πως το Συμβούλιο στο Αμστερνταμ θα έπρεπε να λάβει γνώση αυτών των πραγμάτων. Γι' αυτό βρίσκεται ο αθλητισμός πάλι στην ημερήσια διάταξη, για να εκφράσει αυτό το Κοινοβούλιο τη θέλησή του να αναφερθεί ο αθλητισμός στη συνθήκη του Αμστερνταμ, διάδοχο της συνθήκης του Μάαστριχτ, κάπου, κατά προτίμηση κάτω από το άρθρο για τον πολιτισμό, δηλαδή το άρθρο 128, ίσως σε μία παράγραφο. Αν αυτό δεν καταστεί δυνατό, τότε θα ήμουν ευχαριστημένη αν προσετίθετο ως πρωτόκολλο. Κι αυτό ακόμα θα αρκούσε να του δώσει νομική βάση.
<P>
Θελήσαμε όμως με αυτήν την έκθεση και κάτι άλλο ακόμα. Θέλουμε σημαντικές αθλητικές εκδηλώσεις να μη μεταδίδονται μόνο από την Pay-TV. Δόξα τω Θεώ, αυτό το αίτημα της έκθεσης υιοθετήθηκε προκαταβολικά στην οδηγία για την τηλεόραση χωρίς σύνορα. Περιμένουμε όμως να καταρτιστούν οι εθνικές λίστες σημαντικών αθλητικών εκδηλώσεων, τις οποίες απαιτεί η οδηγία για την τηλεόραση χωρίς σύνορα, σε συνεργασία με τα αθλητικά σωματεία, γιατί αυτά είναι οι καλύτεροι σύμβουλοι σε αυτόν τον τομέα. Περιμένουμε επίσης να κάνει επιτέλους τον κόπο η Επιτροπή να συγκεντρώσει σε μια ομάδα δράσης (task force), στην οποία θα μπορεί να γίνει πραγματικά αποδοτική δουλειά, το έργο που τώρα κατανέμεται ανάμεσα σε 18 ή 20 γενικές διευθύνσεις.
<P>
Σύνοψη: Δε θέλουμε να υποκαταστήσουμε τα αθλητικά σωματεία, δε θέλουμε να υποκαταστήσουμε τις κυβερνήσεις σε ό, τι αφορά μεμονωμένες ενέργειες. Θέλουμε μόνο να υποστηρίξουμε ό, τι έχει ευρωπαϊκή «υπεραξία» και δεν μπορεί να γίνει σε εθνικό επίπεδο. Νομίζω πως τηρούμε απαρέγκλιτα την αρχή της επικουρικότητας και περιμένω από όλους μας πως θα προσδώσουμε σε αυτήν την έκθεση μεγάλη έμφαση με το να την εγκρίνουμε με άνετη πλειοψηφία, ώστε να ακουστεί και στο Αμστερνταμ πως θέλουμε να δούμε αυτό το πράγμα και στη συνθήκη. Θα έδινε αυτό στον πολίτη ένα σημάδι πως το σύνθημα citizens first δε σημαίνει μόνο πως ο πολίτης είναι σημαντικός για το ευρώ, αλλά ότι το ίδιο συμβαίνει και όταν πρόκειται για τον αθλητισμό.
<P>
(Χειροκροτήματα)

<SPEAKER ID=216 LANGUAGE="DE" NAME="Hawlicek">
Κύριε Πρόεδρε, αγαπητοί συνάδελφοι, παρόλο που ο αθλητισμός έχει μεγάλη αξία στη ζωή των Ευρωπαίων πολιτών, η ΕΕ δε νοιάστηκε σχεδόν καθόλου γι' αυτόν μέχρι σήμερα. Γι' αυτό έχει τώρα μεγαλύτερη σπουδαιότητα να συζητηθεί στο Ευρωπαϊκό Κοινοβούλιο ο ρόλος της ΕΕ στον τομέα του αθλητισμού και συγχαίρω τη συνάδελφό μου Doris Pack για την άριστη έκθεσή της. Εξαιτίας της απόφασης Bosman του Ευρωπαϊκού Δικαστηρίου του Δεκεμβρίου 1995 βρέθηκε ο αθλητισμός στο κέντρο της δημόσιας συζήτησης.
<P>
Στη σημερινή έκθεση, που την προσυπογράφω πλήρως και για την οποία ετοίμασα μερικές προτάσεις τροποποίησης ως σκιώδης εισηγήτρια, γίνεται γνωστός ο αθλητισμός κυρίως ως πολύπλευρη κοινωνική λειτουργία. Γιατί ο αθλητισμός είναι σημαντικό κοινωνικό φαινόμενο. Χάρη στον παιδαγωγικό, δημοκρατικό, πολιτιστικό, κοινωνικό, ενταξιακό και υγιεινό παράγοντά του έχει πολύ θετική επιρροή στην καθημερινή μας ζωή.
<P>
Αθλητικές εκδηλώσεις και αθλητές καθηλώνουν εκατομμύρια ανθρώπους στα στάδια και στις οθόνες των τηλεοράσεων και παρακινούν ανθρώπους να μιμηθούν τα ινδάλματά τους και να κάνουν αθλητισμό. Μόνο στη μικρή μου χώρα είναι για παράδειγμα το ένα τέταρτο όλων των κατοίκων, δύο εκατομμύρια άνθρωποι, οργανωμένοι σε 14000 αθλητικούς συλλόγους. Για το λόγο αυτόν είναι ελλιπής η θεώρηση που λαμβάνει υπόψη μόνο το οικονομικό σκέλος και όχι το συνολικό χαρακτήρα του αθλητισμού. Οδηγεί επίσης σε ανεπιθύμητες παρενέργειες, όπως είναι για παράδειγμα η μικρότερη διάθεση για εργασία με τη νέα γενιά εξαιτίας της κατάργησης των τελών μεταβίβασης, πράγμα που δυστυχώς είχε ως συνέπεια η απόφαση Bosman.
<P>
Είμαι σε θέση να υποστηρίξω πλήρως τις τρεις κύριες απαιτήσεις της Doris Pack: Πρώτον - όπως ζητείται στην πρόταση ψηφίσματος - να συμπεριληφθεί στην τωρινή κυβερνητική διάσκεψη στο άρθρο 128 της Συνθήκης της ΕΕ μια ρητή αναφορά στον αθλητισμό, δεύτερον, να ζητηθεί από την Επιτροπή να θεσπίσει ομάδα επείγουσας δράσης για τον τομέα του αθλητισμού, ώστε να συγκεντρωθούν σε μια υπηρεσία οι αρμοδιότητες για τον αθλητισμό, που είναι τώρα κατανεμημένες - νομίζω σε 18 γενικές διευθύνσεις - και τρίτον, να γίνει επεξεργασία ενός πράσινου βιβλίου κατόπιν διαβουλεύσεων με όλους τους τομείς του αθλητικού κινήματος, το οποίο να καταλήξει σε ένα πρόγραμμα δράσης της ΕΕ για τον αθλητισμό.
<P>
Εξίσου σημαντικό θεωρώ το γενικό δικαίωμα πληροφόρησης των πολιτών, δηλαδή το να μεταδίδονται σημαντικές αθλητικές εκδηλώσεις όχι μόνο από την pay-TV αλλά ακωδικοποίητες και το να συμμετέχουν κατά τη σύνταξη της αντίστοιχης λίστας των αθλητικών εκδηλώσεων και τα αθλητικά σωματεία.
<P>
Σημαντική είναι από αυτήν την άποψη η ιδιαίτερη προσοχή στο σχολικό αθλητισμό, στο νεανικό αθλητισμό, στο γυναικείο αθλητισμό, δηλαδή πρέπει να δοθεί στον καθένα ξεχωριστά και προ πάντων στις οικονομικά ασθενέστερες και ζημιούμενες πληθυσμιακές ομάδες το δικαίωμα στην ενεργό άθληση. Προϋπόθεση γι' αυτό είναι επίσης η καλή εκπαίδευση των γυμναστών. Τέλος η πραγματοποίηση του αιτήματος για ένα ευρωπαϊκό έτος αθλητισμού θα υπογράμμιζε τη σημασία του αθλητισμού για τους πολίτες της Ευρώπης.

<SPEAKER ID=217 NAME="Matikainen-Kallstrφm">
 Αξιότιμε κύριε Πρόεδρε, κατ' αρχάς θα ήθελα να ευχαριστήσω την κυρία Ντόρις Πακ για τη σημαντική έκθεση που εκπόνησε. Η ανάληψη πρωτοβουλιών, η οποία αποβλέπει στη βελτίωση της νομοθεσίας της Ευρωπαϊκής Ένωσης όταν αυτή παρουσιάζει ελλείψεις σε κάποιο τομέα, είναι ιδιαίτερα δύσκολη. Πιστεύω ότι η κυρία Πακ έχει καταρτίσει μία ισόρροπη έκθεση στην εκπόνηση της οποίας είχα την τιμή να συμμετάσχω ενεργά.
<P>
Το γεγονός ότι ο αθλητισμός στερείται παντελώς νομικής υπόστασης είναι απαράδεκτο. Μήπως αυτό συμβαίνει εξ αιτίας της ανησυχίας που διακατέχει ορισμένους κύκλους ότι με τη διάθεση πόρων για την αθλητική δραστηριότητα, ορισμένοι άλλοι τομείς, μεταξύ των οποίων και ο πολιτιστικός, θα υποβαθμισθούν; Με απογοητεύει ιδιαιτέρως το γεγονός ότι παρ' όλο που η διακυβερνητική διάσκεψη βαίνει προς το πέρας της, δεν έχουν, ακόμη, ληφθεί μέτρα για την αναθεώρηση της κοινοτικής νομοθεσίας κατά τρόπο που να εξασφαλίζει μία κάπως πιο δίκαιη μεταχείριση στον αθλητισμό. Με εκπλήσσει η στάση των αρμοδίων υπαλλήλων και των υπουργών. Όπως όλοι γνωρίζουμε, τα οφέλη από τον αθλητισμό είναι πολλαπλά τόσο για την υγεία και την κοινωνική και πολιτιστική ζωή όσο και για την οικονομία. Ο αθλητισμός συμβάλλει ιδιαίτερα, μεταξύ άλλων, και στην καταπολέμηση των ναρκωτικών. Όσον δε αφορά, π.χ., την εσωτερική αγορά ή ακόμη και την ιατροφαρμακευτική περίθαλψη, η οικονομική σημασία του αθλητισμού είναι ανυπολόγιστη.
<P>
Παρ' όλο που η λειτουργία του αθλητικού τομέα διέπεται κατά πολλούς τρόπους από πληθώρα κοινοτικών διατάξεων, οι ασχολούμενοι με τον αθλητισμό δεν έχουν τη δυνατότητα να επηρεάζουν κατά τις διαδικασίες λήψης αποφάσεων που αφορούν άμεσα τον τομέα τους. Η επικρατούσα κατάσταση είναι παράλογη δεδομένου ότι η κοινωνική θέση του αθλητισμού είναι απόλυτα αντιφατική με τη νομική του υπόσταση. Όλες οι αποφάσεις και η νομοθεσία της Ένωσης, στο σύνολό της, αφορούν, είτε άμεσα είτε έμμεσα, τον αθλητισμό. Ο αθλητισμός βρίσκεται υπεράνω οποιασδήποτε νομοθεσίας. Παρ' όλο αυτό κανείς δεν ζητεί τη γνώμη των αθλητικών ενώσεων και σωματείων κατά τη νομοπαρασκευαστική φάση εν σχέσει με τις ενδεχόμενες επιδράσεις σε αυτούς από την εφαρμογή των νέων διατάξεων. Ο τομέας του αθλητισμού οφείλει να προσαρμόσει εαυτόν σε νόμους και οδηγίες που του επιβάλλονται από ασχέτους με τον αθλητισμό «αρμοδίους». Αυτή η πρακτική είναι, κατά τη γνώμη μου, εντελώς ανεξήγητη.
<P>
Επιπλέον, η αθλουμένη νεολαία δεν δικαιούται να συμμετάσχει σε οποιοδήποτε κοινοτικό πρόγραμμα διότι ο αθλητισμός στερείται παντελώς νομικής υπόστασης. Λόγω της επικρατούσας κατάστασης, μου έχει δημιουργηθεί η εντύπωση ότι η λέξη «αθλητισμός» αποτελεί, κατά κάποιο τρόπο, ύβρι στην Ένωση. Πιστεύω ότι οι αθλούμενοι νέοι πρέπει να τυγχάνουν ίσης μεταχείρισης σε σύγκριση, με αυτούς, π.χ., που ζωγραφίζουν ή παίζουν κάποιο μουσικό όργανο. Γιατί πρέπει ο αθλούμενος νέος να προσποιηθεί ότι είναι φοιτητής ή ότι παίζει φλογέρα προκειμένου να του δοθεί το δικαίωμα συμμετοχής σε προγράμματα, π.χ., που προάγουν την κινητικότητα των πολιτών;
<P>
Τα ερασιτεχνικά αθλητικά σωματεία συμβάλλουν, με τη δραστηριότητά τους σε εθελοντική βάση και τις προσπάθειές τους υπέρ των νέων, σημαντικά και κατά πολλούς τρόπους στη βελτίωση της κοινωνίας. Παρ' όλο αυτό, η δραστηριότητα υπέρ των νέων στερείται παντός, σχεδόν, δικαιώματος χρηματοδότησης από την Ένωση. Αντιθέτως, όλες οι άλλες - μη αθλητικές όμως - οργανώσεις, οι οποίες συμμετέχουν σε παρόμοιες δραστηριότητες, χρηματοδοτούνται κανονικά. Κατά τη γνώμη μου, ο ετήσιος προϋπολογισμός των τριών εκατ. Ecu του προγράμματος EURATHLON είναι τελείως ανεπαρκής. Εάν, μάλιστα, το Κοινοβούλιο δεν είχε επέμβει, το ποσό αυτό θα ήταν ακόμη μικρότερο. Το ποσό αυτό ενεκρίθη μετά από προσπάθειες που κατέβαλαν οι Επιτροπές Προϋπολογισμών και Πολιτισμού, γεγονός για το οποίο τις ευγνωμονούμε. Ο αθλητισμός πρέπει να αποκτήσει σταδιακά τη θέση που του αρμόζει στην Ένωση. Από τη στιγμή, όμως, αυτή πρέπει να δοθεί το δικαίωμα στις αθλητικές ενώσεις και τα σωματεία να συμμετάσχουν στην εκπόνηση των νόμων οι οποίοι αφορούν, είτε άμεσα είτε έμμεσα, τον τομέα τους.

<SPEAKER ID=218 LANGUAGE="IT" NAME="Florio">
Κύριε Πρόεδρε, κύριοι συνάδελφοι, παρεμβαίνω αντικαθιστώντας το συνάδελφό μου Giampiero Boniperti, ο οποίος αδυνατεί να παραστεί στη συζήτηση.
<P>
Ο αθλητισμός όπως όλοι γνωρίζουμε, καταλαμβάνει μία θέση μεγάλης σημασίας στη ζωή των πολιτών. Ας αναλογισθούμε τον αθλητισμό όχι μόνο σαν μία ευκαιρία υγιούς ανταγωνισμού αλλά και σαν στοιχείο κοινωνικοποίησης, διαμόρφωσης της προσωπικότητας των νέων και πρόληψης των δυσκολιών της κοινωνικής προσαρμογής των νέων. Όσοι έχουν ασχοληθεί με τον αθλητισμό έχουν αναπτύξει αγωνιστικό πνεύμα και πνεύμα αυτοθυσίας, για τον εαυτό τους και τους άλλους, όλα τα προτερήματα που ολοκληρώνουν τον χαρακτήρα του ανθρώπου και τον βοηθούν στην πορεία της ζωής.
<P>
Όταν υποστηρίζω ότι κάνει καλό σε ένα νέο να μάθει να κλωτσάει τη μπάλα, για να μπορεί κατόπιν να κλωτσήσει και μια σύριγκα, θέλω να πω το εξής: το σχολείο και ο αθλητισμός θα πρέπει προχωρούν από κοινού διότι είναι και τα δύο απαραίτητα για την ανάπτυξη της προσωπικότητας των νέων μας. Οι υπεύθυνοι πολιτικοί και οι υπεύθυνες αρχές έχουν καθήκον να εξεύρουν τα μέσα για την πραγματοποίηση αυτού του κοινωνικού στόχου που ολοκληρώνει τον τρόπο ζωής μας. Χρειάζεται επίσης να καταρτίζονται ειδικευμένοι εκπαιδευτές που από το δημοτικό σχολείο να βοηθούν τους νέους να μαθαίνουν τις δυνατότητες και τις φιλοδοξίες τους.
<P>
Η απασχόληση, η εργασία, το ενιαίο νόμισμα, ο ρατσισμός, η συμβίωση και άλλα ζητήματα που δύσκολα επιλύονται, είναι αναμφισβήτητα πρωταρχικής σημασίας. Ο αθλητισμός, όμως, δεν θα πρέπει να θεωρείται σαν το τελευταίο από τα σχολικά μαθήματα. Χώρες όπως οι Ηνωμένες Πολιτείες της Αμερικής, η Μεγάλη Βρετανία και άλλες, μας έχουν διδάξει πόση σημασία έχει η εκπαίδευση των νέων μέσω του αθλητισμού. Οι νέοι θα πρέπει να διαπαιδαγωγούνται σε εκείνες τις αθλητικές και εθνικές ομοσπονδίες που έχουν έναν κοινό παρανομαστή στην ευρωπαϊκή συνθήκη αθλητισμού. Στην Αγγλία το ποδόσφαιρο έχει ενταχθεί στη διδακτική ύλη των σχολείων.
<P>
Έχει παρουσιασθεί και εγκριθεί πρόσφατα μία τροπολογία που υπογραμμίζει ότι ο αθλητισμός θα έπρεπε να ενταχθεί στη Συνθήκη του Μάαστιχτ, με ιδιαίτερη αναφορά στη γενική εκπαίδευση, την επαγγελαμτική κατάρτιση και την απασχόληση. Γι αυτό το λόγο θα πρέπει οι εθνικές ομοσπονδίες να επεξεργασθούν ένα σχέδιο που να θέτει τις βάσεις ενός αθλητικού συστήματος σε επίπεδο Ευρωπαϊκής Ένωσης, διότι μόνο εάν ξεπερασθούν οι εθνικές αυτονομίες θα επιτευχθεί η υιοθέτηση ενός κανονισμού που θα ξεπερνά τις διαφορές σε μια ενωτική συμφωνία.
<P>
Υπάρχουν διάφορε εθνικές γλώσσες στην Ευρώπη αλλά, όπως λέει ο Samaranch, πρόεδρος της Διεθνούς Ολυμπιακής Επιτροπής, μόνο μία γλώσσα είναι πραγματικά διεθνής: η γλώσσα του αθλητισμού.
<P>
Διάβασα σε μία ιταλική εφημερίδα τις δηλώσεις της κ. Bouffet, νέας υπουργού νεότητας και αθλητισμού στην κυβέρνηση Jospin. Μητέρα δύο παιδιών, η υπουργός παρακολουθεί από χρόνια τα προβλήματα της νεολαίας, κυρίως εκείνα των βίαιων αστικών περιφερειών. Πρόσφατα δήλωσε: »Εάν η νεολαία ασθενεί, ο αθλητισμός ίσως, ως υγιής ανταγωνισμός, μπορεί να τη βοηθήσει να βγει από το λαβύρινθο της απελπισίας». Ο καθένας μας προωθεί τις πολιτικές του ιδέες, αλλά σε σχέση με τον αθλητισμό οι ιδέες έχουν έναν κοινό παρανομαστή.

<SPEAKER ID=219 NAME="Πρόεδρος">
Κύριε Florio, συγχωρείστε με που θα φανώ σχολαστικός αλλά, σύμφωνα με τους κανονισμούς, δεν επιτρέπεται να εκφωνείτε την ομιλία κάποιου άλλου στο Κοινοβούλιο. Γι' αυτό, στην αρχή της ομιλίας σας, πρέπει να αναφέρετε ότι ο συνάδελφός σας επρόκειτο να μιλήσει σε αυτές τις κατευθυντήριες γραμμές. Επίσημα, δεν μπορεί να φαίνεται ότι αυτή είναι μια ομιλία που θα μπορούσε να είχε εκφωνήσει εκείνος.

<SPEAKER ID=220 LANGUAGE="NL" NAME="Larive">
Πρόεδρε, υπό την ιδιότητα της αρχαιότερης εισηγήτριας του Κοινοβουλίου για τον αθλητισμό, θα ήθελα να εκφράσω την ικανοποίησή μου με την έκθεση Pack. Διαμέσου ψηφισμάτων της Επιτροπής Πολιτισμού, που έχω καταρτίσει προσωπικά, το Κοινοβούλιο έχει απευθύνει ήδη τρείς φορές έκκληση για μια διαρθρωτική αντιμετώπιση του θέματος, για τη χάραξη ενός ευρωπαϊκού προγράμματος δράσης για τον αθλητισμό. Την ίδια έκκληση απευθύνει στην πάρα πολύ καλή έκθεσή της και η εισηγήτρια κ. Pack. Και σας ερωτώ, Επίτροπε Pinheiro, τι κάνει η Ευρωπαϊκή Επιτροπή; Κοιμάται; Γνωρίζω ότι ο ενάμισης υπάλληλος στο τμήμα αθλητισμού της DG X είναι πάρα πολύ ικανός και ότι «επωάζει» επί πολύ καιρό διάφορα κείμενα. Ερωτώ τον κ. Επίτροπο: μήπως υπάρχει πολιτικό πρόβλημα; Πως είναι δυνατόν να μην έχει χαραχθεί ακόμη μια διαρθρωτική πολιτική για την αντιμετώπιση του προβλήματος, παρά τις εκκλήσεις που απευθύνει το Κοινοβούλιο επί σειρά ετών;
<P>
Κυρία Pack, αυτό που είναι σημαντικό είναι ότι επαναφέρατε τον αθλητισμό στην ημερησία διατάξη. Ποιος ξέρει, ίσως με ένα συνασπισμό Kohl και Kok να μπορέσουμε την τελευταία στιγμή να συμπεριλάβουμε μέσω της διακυβερνητικής διάσκεψης τον αθλητισμό στη Συνθήκη του Αμστερνταμ, όπως ζητεί το Ευρωπαϊκό Κοινοβούλιο επί σειρά ετών. Η κ. Pack λέει: »το ελπίζω» , το ίδιο ελπίζω και εγώ. Ελπίζω ολόψυχα ότι πρόκειται για ένα κείμενο το οποίο θα χρησιμεύσει ως νομική βάση για την κατάρτιση ευρωπαϊκών προγραμμάτων και όχι μόνο μια ρήτρα που θα έχει απλώς ως στόχο να μην ισχύουν οι ευρωπαϊκοί κανόνες για τους κορυφαίους αθλητές.
<P>
Η ομάδα των φιλελευθέρων συμφωνεί με τις προτάσεις της εισηγήτριας, θα ήθελα όμως να ζητήσω την ιδιαίτερη προσοχή του Σώματος για ένα θέμα το οποίο κατά τη γνώμη μου δεν έχει τονισθεί επαρκώς. Αναφέρομαι στη διαρθρωτική αντιμετώπιση του χρόνιου προβλήματος που δημιουργεί πάρα πολλά εμπόδια. Αυτό που εννοώ είναι οι εξαιρετικά κακές σχέσεις μεταξύ του αθλητικού κόσμου και της Ευρωπαϊκή Επιτροπής. Ο αθλητικός κόσμος δεν αναγνωρίζει την Ευρωπαϊκή Ένωση και η Ευρωπαϊκή Ένωση δεν αναγνωρίζει τον αθλητισμό. Αυτή είναι η ουσία του προβλήματος. Και πριν λυθεί το πρόβλημα αυτό δεν μπορούμε να αρχίσουμε καμία προσπάθεια στον χώρο του αθλητισμού. Μπορούμε να ανακηρύξουμε το ευρωπαϊκό έτος για τον αθλητισμό, ή να προβούμε στη δημιουργία ενός ταμείου νεότητας, ή να συγκαλέσουμε το ετήσιο ευρωπαϊκό φόρουμ για τον αθλητισμό, καλοπροαίρετες κινήσεις οι οποίες όμως είναι πάρα πολύ απλές για να γεφυρώσουν το χάσμα που υφίσταται μεταξύ του αθλητικού κόσμου και της Ευρωπαϊκής Ένωσης. Το πνεύμα που επικρατεί εξακολουθεί να χαρακτηρίζεται από έλλειψη κατανόησης και δυσπιστίας. Καθημερινά παρατηρούνται αντιφάσεις μεταξύ αθλητικών κανονισμών και ευρωπαϊκής νομοθεσίας. Για αυτό και πρέπει να δοθεί απόλυτη προτεραιότητα στη διεξαγωγή ενός εποικοδομητικού διαλόγου και πιστεύω ότι η περίπτωση Bosman θα πρέπει να μας δίδαξε πολλά πράγματα.
<P>
Αυτό που λείπει είναι μια διαρθρωτική πολιτική στον τομέα του αθλητισμού, μια διαρθρωτική αντιμετώπιση. Οι ad hoc δράσεις της Ευρωπαϊκής Επιτροπής δεν οδηγούν στη λύση των προβλημάτων. Αυτό που έχει εξαιρετική σημασία είναι να υπάρξει μια ενεργός προσέγγιση του αθλητικού κόσμου με αντικείμενο τις συνέπειες που έχει για τους αθλητικούς κανόνες η νομοθεσία που αφορά την ενιαία αγορά. Και οι δύο πλευρές πρέπει να γνωρίζουν πως πρέπει να συμπεριφέρονται σε περίπτωση διαδικασιών επιλογής, συμφωνιών χορηγίας, αγώνες πρωταθλήματος, περιπτώσεις ντόπινγκ, κυρώσεις, κλπ. Δεν πρέπει να υπάρξει περαιτέρω αποξένωση μεταξύ του αθλητικού κόσμου και της Ευρωπαϊκής Ένωσης. Οι καλές συμφωνίες θα αποβούν προς όφελος και των δύο πλευρών. Συνεπώς, Επίτροπε, σας καλώ να παρουσιάσετε επιτέλους το πράσινο βιβλίο σε στενή συνεργασία με τον αθλητικό κόσμο και να μεριμνήσετε για τη διαρθρωτική αντιμετώπιση και για την προαγωγή της συνεργασίας στον τομέα του αθλητισμού.

<SPEAKER ID=221 LANGUAGE="IT" NAME="Ripa di Meana">
Κύριε Πρόεδρε, πριν από όλα ευχαριστώ την κ. Pack για την άριστη έκθεσή της και για την ακούραστη και θετική προσπάθειά της στις κοινοβουλευτικές μας εργασίες στο θέμα αυτό όπως και σε άλλα δύσκολα και κατεπείγοντα θέματα.
<P>
Ο αθλητισμός υπήρξε πάντοτε μία δράση που προκαλεί συνοχή μεταξύ των νέων και ανάπτυξη των θετικών αξιών: της θέλησης, του θάρρους, της ανεκτικότητας, της αλληλεγγύης, της φιλίας. Η Ευρωπαϊκή Ένωση έχει μέχρι στιγμής ενδιαφερθεί μόνο για τις οικονομικές πλευρές του αθλητισμού, ξεχνώντας συχνά την πολιτισμική και κοινωνική του διάσταση. Αντίθετα, έχει ιδιαίτερη σημασία να αναγνωρισθεί ο ιδιαίτερος χαρακτήρας και η αυτονομία του αθλητικού κινήματος, και σημείο εκκίνησης για την επίτευξη αυτού του στόχου θα μπορούσε να είναι μία ακριβής αναφορά του άρθρου 126 της Συνθήκης της Ευρωπαϊκής Ένωσης στον αθλητισμό.
<P>
Ένα δεύτερο πολύ σημαντικό σημείο είναι η έκκληση της εισηγήτριας προς την Επιτροπή για τη δημιουργία μιας επιχειρησιακής δύναμης, task force , που θα αναλάβει να εξετάσει τις διάφορες πλευρές του αθλητισμού και να επεξεργασθεί μία Πράσινη Βίβλο που να προωθεί ένα σχέδιο σφαιρικής δράσης. Συμφωνούμε απολύτως πεπεισμένοι με αυτό το αίτημα. Εμείς οι Πράσινοι ζητάμε επιπλέον την υποστήριξη της Ολομέλειας στην τροπολογία μας με στόχο τη θέσπιση μιας συμφωνίας με τις εθνικές και διεθνείς ομοσπονδίες για το σεβασμό της οδηγίας 337/85 και τις ακόλουθες τροποποιήσεις της όσον αφορά την εκτίμηση των περιβαλλοντικών επιπτώσεων με την ευκαιρία των μεγάλων αθλητικών γεγονότων.

<SPEAKER ID=222 LANGUAGE="FR" NAME="Leperre-Verrier">
Κύριε Πρόεδρε, στην ευρωπαϊκή Ένωση, ο αθλητισμός περιλαμβάνει πάνω από 100 εκατομμύρια αθλητών που ανήκουν σε χιλιάδες αθλητικούς κύκλους και όμως οι ευρωπαϊκοί θεσμοί συνεχίζουν να το αγνοούν. Ήταν λοιπόν χρήσιμο να αναλάβει ξανά το Κοινοβούλιό μας πρωτοβουλία προτάσεων αποβλέποντας στην ενσωμάτωση του αθλητισμού στη Συνθήκη μας και θα ήθελα πρώτ' απ' όλα να ευχαριστήσω την κυρία Pack γι' αυτήν την εξαιρετική έκθεση, πλούσια σε προτάσεις οι οποίες, ελπίζω, ότι θα υιοθετηθούν από την Ευρωπαϊκή Επιτροπή.
<P>
Πράγματι, ο αθλητισμός, με την άνθηση και την ισορροπία που μπορεί να προσφέρει στον άνθρωπο, είναι ένα στοιχείο πάρα πολύ σημαντικό. Εξάλλου, συμμετέχοντας κατά 1, 5 % στο ακαθάριστο εγχώριο προϊόν της Ένωσης, παραμένει μία πηγή θέσεων εργασίας καθόλου αμελητέα. Επί πλέον, οι ηθικές αξίες που προωθεί, συνιστούν ένα μέσο πάλης πολύ αποτελεσματικό, ενάντια στη βία, στο ρατσισμό, στην εγκληματικότητα: είναι μία σχολή ανοχής, θάρρους και φιλοπατρίας. Ευνοεί την ενσωμάτωση νέων μη ευνοημένων ή νέων που έχουν χάσει τα σημεία αναφοράς τους.
<P>
Αλλά δεν μπορούμε να αναφερόμαστε στον αθλητισμό χωρίς να πούμε δύο λόγια για την απόφαση Bosman και κυρίως για την αναμετάδοση των αθλητικών αγώνων από την τηλεόραση. Το ξέρουμε, η οδηγία «Τηλεόραση χωρίς σύνορα», επέτρεψε μία σημαντική πρόοδο του τομέα πρόσβασης όλων στα μεγάλα αθλητικά γεγονότα. Μέσα από όλα αυτά τα θέματα, εκείνο που παίζεται είναι το όριο, ενίοτε εύθραυστο, ανάμεσα στον επαγγελματικό και ερασιτεχνικό αθλητισμό.Πρέπει λοιπόν να βοηθάμε τους μικρούς ομίλους και τα αθλήματα που παρουσιάζονται λιγότερο από τα μέσα μαζικής ενημέρωσης. Γι' αυτό το λόγο, θα ήταν ευχής έργο να διασώσουμε την ισότητα ευκαιριών - η οποία στον αθλητικό ανταγωνισμό ονομάζεται αβεβαιότητα των αποτελεσμάτων - καθώς επίσης και την οικονομική ανεξαρτησία των ομίλων. Η προστασία επιχείρησης έχει επίσης τα όριά της.
<P>
Με αυτές τις συνθήκες ο αθλητισμός δεν θα είναι πλέον ο μεγάλος παρεξηγημένος των ευρωπαϊκών θεσμών. Ελλείψει της συμπερίληψης ενός ειδικού άρθρου στη Συνθήκη, θα μπορούσαμε να αντιμετωπίσουμε μία σαφή μνεία στο άρθρο 128 που αφορά τον πολιτισμό.Έτσι θα έδινε σ' αυτόν τον τομέα ένα μίνιμουμ νομικής βάσης, ένα ειδικό προϋπολογισμό, αρκετό για να συντονίσει και να οργανώσει την εξάπλωση συγκεκριμένων πρωτοβουλιών, τις οποίες γνωρίζουμε σήμερα.
<P>
Αναμένοντας όλα αυτά, η σύνταξη ενός Πράσινου Βιβλίου, και μάλιστα η σύσταση μιας μονάδας επείγουσας δράσης, θα ήταν καλοδεχούμενες.

<SPEAKER ID=223 LANGUAGE="IT" NAME="Amadeo">
Κύριε Πρόεδρε, σήμερα στον αθλητισμό ασκούνται περισσότερα από 100 εκατ. Ευρωπαίοι. Η αθλητική άσκηση οργανώνεται από δεκάδες χιλιάδες αθλητικούς ομίλους, που είναι μέλη ενώσεων και ομοσπονδιών. Το αθλητικό κίνημα είναι από τα σπουδαιότερα για την προώθηση της συμμετοχής των πολιτών της ΕΕ στην κοινωνική ζωή. Δεν μπορούμε να μην τονίσουμε ότι έχει αποκτήσει ιδιαίτερη σημασία στη σφαίρα των ψυχαγωγικών δραστηριοτήτων ώστε να υπερβαίνει τις κοινωνικές και πολιτισμικές επιπτώσεις και να αφορά, ας το παραδεχθούμε με ρεαλισμό, ένα μεγάλο πλέον τμήμα της οικονομικής δραστηριότητας. Αθλητισμός και πολιτισμός, συνδέονται στενά μεταξύ τους, αντιπροσωπεύοντας κατά την άποψή μας τις δύο όψεις του ιδίου νομίσματος, που μπορεί, αντίθετα πρέπει, να καταστεί πιο πολύτιμο εάν κατορθώσουμε να αποδείξουμε ότι είμαστε ικανοί, ασκώντας πίεση, να πετύχουμε μία συγκεκριμένη και ρεαλιστική αναφορά του αθλητισμού στη σύνταξη της νέας Συνθήκης για την Ένωση. Θεωρούμε ότι αυτή η διάσταση θα πρέπει να εξευρεθεί στα πλαίσια του άρθρου 128, που αναφέρεται στον πολιτισμικό χώρο.
<P>
Ο αθλητικός κόσμος γενικότερα, και πιο ειδικά το ποδόσφαιρο, με την απόφαση Bosmann υπέστη ένα σοβαρότατο πλήγμα και έχει τόσο αποπρασανατολισθεί ώστε να ζει σήμερα σοβαρά προβλήματα όσον αφορά τις σχέσεις μεταξύ των διαφόρων συλλόγων, και κυρίως στο θέμα της κατάρτισης νέων αθλητών και της ίδιας της επιβίωσης χιλιάδων αθλητικών ερασιτεχνικών ομίλων. Θα πρέπει ο αθλητισμός να τεθεί στην υπηρεσία του πολίτη για να συμβάλλει στην ευημερία του, και αυτό είναι δυνατό μέσω ενός συνολικού σχεδίου που να εναρμονίζει τις απαιτούμενες ενέργειες με τον εντοπισμό ενός φορέα ο οποίος να συγκεντρώνει όλους τους οργανισμούς που σήμερα ασχολούνται με τον αθλητισμό, ώστε να ξεπερασθεί ο σημερινός κατακερματισμός σε ευρωπαϊκό επίπεδο. Συμφωνούμε με τις προτάσεις της κ. Pack και, συγχαίροντάς την για την εξαιρετική της εργασία, δηλώνουμε ότι υποστηρίζουμε πλήρως την εξεταζόμενη έκθεση.

<SPEAKER ID=224 LANGUAGE="NL" NAME="De Coene">
Πρόεδρε, η κ. Pack εκπόνησε μια πάρα πολύ καλή έκθεση, αλλά όπως ξέρετε εγώ είμαι το προβληματικό στοιχείο στην περίπτωση αυτή και θα ήθελα να ζητήσω την προσοχή του Σώματος για δύο τροπολογίες οι οποίες κατέθεσα, μια από τις οποίες, το παραδέχομαι, δεν υποστηρίζεται από την πολιτική μου ομάδα. Αυτό θέλω να το ομολογήσω. Ωστόσο, κατέθεσα αυτές τις τροπολογίες επειδή το θέμα είναι σοβαρό και επίκαιρο, όλοι ζητούν να συμπεριληφθεί ένα άρθρο για τον αθλητισμό στη συνθήκη, πρόταση η οποία είναι βεβαίως πάρα πολύ αξιόλογη. Αυτό όμως που μου δημιουργεί προβλήματα είναι το σκεπτικό ορισμένων, σύμφωνα με το οποίο η απόφαση Bosman θα καταστήσει αδύνατο στους ευρωπαϊκούς αθλητικούς συλλόγους να διατηρούν παιδικές ομάδες. Συνάδελφοι, πρόεδρε, ας δούμε τα πράγματα όπως έχουν. Κύριε εκπρόσωπε της Επιτροπής, όπως γνωρίζετε, από διάφορες έρευνες προκύπτει ότι από τα ποσά που καταβάλλονται για μεταγραφές, από τις γενναιόδωρες αποζημιώσεις που χορηγούνται, από αυτή την ευγενή μορφή σωματεμπορίας δεν διατίθεται ούτε καν ποσοστό 5 % των εσόδων για την προώθηση των παιδικών ομάδων, ούτε καν 5 %! Τι βλέπουμε λοιπόν να συμβαίνει; Το λογικό συμπέρασμα που θα μπορούσαμε να αντλήσουμε από την απόφαση Bosman είναι ότι η χορήγηση κρατικών ενισχύσεων σε επαγγελματικούς συλλόγους πρέπει να θεωρηθεί ότι αντίκειται στο άρθρο 92 της συνθήκης, ιδιαιτέρως μάλιστα στην περίπτωση παροχής κρατικών ενισχύσεων σε οικονομικές οντότητες, γιατί κανένα απολύτως επιχείρημα δεν μπορεί να δικαιολογήσει αυτή την κατάσταση που αποτελεί καθαρή περίπτωση στρέβλωσης του ανταγωνισμού.
<P>
Κατέθεσα άλλες δύο τροπολογίες οι οποίες υποστηρίζονται όχι μόνο από τη δική μου ομάδα αλλά και από άλλους. Στις τροπολογίες αυτές εφιστώ την προσοχή του Σώματος στο γεγονός ότι η απόφαση Bosman είχε ως αποτέλεσμα να χαθεί ο έλεγχος της κατάστασης, ιδιαιτέρως στην περίπτωση που το ρόλο των συλλόγων αναλαμβάνουν οι ιδιωτικοί επιχειρηματίες και αθλητές. Στις περιπτώσεις αυτές η απόφαση Bosman προβάλλεται αδιακρίτως ως επιχείρημα για τη διακοπή συμβολαίων κατά τη διάρκεια μιας αθλητικής περιόδου. Στο παρελθόν, οι αγορές και οι πωλήσεις αθλητών ήταν θέμα των μεγάλων αθλητικών συλλόγων, σήμερα είναι θέμα αυτών των μεταπρατών. Θα πρέπει να συνεργασθούμε με τους αθλητικούς συνδέσμους, έτσι ώστε να θεσπισθεί μια ρύθμιση η οποία να μην αντίκειται στην κοινοτική νομοθεσία.
<P>
Σας καλώ να μελετήσετε για άλλη μια φορά τις τροπολογίες. Κύρια Pack, γνωρίζω ότι δεν συμφωνείτε, ωστόσο είναι η λογική συνέπεια των άρθρων 2, 48 και 92 της συνθήκης μας.

<SPEAKER ID=225 LANGUAGE="NL" NAME="Pex">
Κύριε Πρόεδρε, η κ. Pack όχι μόνο διοργάνωσε μια έξοχη ακρόαση με θέμα τον αθλητισμό, αλλά κατάρτισε και μια άριστη έκθεση την οποία εξετάζουμε σήμερα. Σε περίπτωση που το Συμβούλιο των Υπουργών και τα μέλη της Ευρωπαϊκής Επιτροπής παίρνουν όντως στα σοβαρά την Ευρώπη των Πολιτών που προπαγανδίζουν, πιστεύω ότι πρέπει να επεξεργασθούν περαιτέρω τις συστάσεις που περιλαμβάνονται στην έκθεση της κ. Pack, και μάλιστα όσο το δυνατόν συντομότερα.
<P>
Όντως, ο αθλητισμός αγγίζει κάθε πτυχή της ζωής των πολιτών, τον πολιτισμό, την υγεία, την ψυχαγωγία, τη διαπαιδαγώγηση, την κοινωνική ενσωμάτωση, τις μειονότητες και την εκπαίδευση. Δυστυχώς, είμαστε υποχρεωμένοι να διαπιστώσουμε ότι τον τελευταίο καιρό, κυρίως λόγω των δημοσιονομικών περικοπών, ο αθλητισμός εξαφανίστηκε από το εκπαιδευτικό πρόγραμμα των σχολείων.
<P>
Τι ζητάμε; Στην ουσία δύο πράγματα: ζητάμε νομιμοποίηση, δηλαδή τη δημιουργία μιας νομικής βάσης με την ενσωμάτωση του αθλητισμού στη συνθήκη. Κατά δεύτερον, ζητάμε ένα προϋπολογισμό που να επαρκεί για τη χρηματοδότηση των σημαντικότερων πτυχών μιας ευρωπαϊκή πολιτικής στον τομέα του αθλητισμού.
<P>
Τέλος, πιστεύω ότι και το Κοινοβούλιο θα πρέπει να δείξει κατά κάποιον τρόπο ότι ενδιαφέρεται σοβαρά για τον αθλητισμό. Ακουσα με ικανοποίησή μου ότι όλοι οι συνάδελφοι αντιμετώπισαν θετικά την πρόταση της κ. Pack και ελπίζω ότι το Προεδρείο του Κοινοβουλίου θα αποδεχθεί το αίτημα που μπορεί να αναμένει σύντομα εκ μέρους της επιτροπής της οποίας θα προεδρεύσω για την μετατροπή του ονόματός της σε επιτροπή πολιτισμού, νεότητας, εκπαίδευσης, μέσων ενημέρωσης και αθλητισμού.

<SPEAKER ID=226 LANGUAGE="DE" NAME="Linser">
Κύριε Πρόεδρε! Κυρία συνάδελφε, θα ήθελα πρώτα να σας συγχαρώ εγκάρδια για την πραγματικά εξαιρετική έκθεσή σας. Επιτρέψτε μου να παρατηρώ, ως αθλητικός επιστήμονας και τέως προπονητής της εθνικής ομάδας της Αυστρίας, από μια ιδιαίτερη οπτική γωνία τον ευρωπαϊκό αθλητισμό. Μέχρι τώρα ήταν η σημασία του αθλητισμού στην ΕΕ εντελώς υποτιμημένη και, αν ποτέ αναφερόταν, θεωρούνταν μόνο οικονομικός παράγοντας. Ο αθλητισμός δεν έχει καθόλου νομική βάση στην ΕΕ. Δεν αναφέρεται συγκεκριμένα σε κανένα άρθρο.
<P>
Ο αθλητισμός όμως έχει πολύ μεγάλα καθήκοντα μέσα στη σημερινή κοινωνική διάρθρωση. Ο αθλητισμός μπορεί όσο κανένας άλλος τομέας δραστηριότητας να παρακινεί τους νέους σε αξιόλογη δραστηριότητα κατά τον ελεύθερο χρόνο τους, μπορεί περιθωριακές κοινωνικές ομάδες να τις επανεντάσσει μέσω μιας δραστηριότητας που έχει νόημα. Μπορεί να ωθεί ηλικιωμένους ανθρώπους σε δραστηριότητες που βοηθούν στη διατήρηση της υγείας. Έτσι αποκτά ο αθλητισμός, δίπλα στη μεγάλη του σημασία και στο μεγάλο του αποτέλεσμα από την άποψη της προληπτικής ιατρικής, προ παντός μια πολύ μεγάλη κοινωνικοπολιτιστική σημασία. Εμείς οι φιλελεύθεροι ζητούμε επομένως ακριβώς όπως είπε η εισηγήτρια να ενσωματωθεί ο αθλητισμός στο άρθρο 128, ώστε να επισημοποιηθεί κατάλληλα η σημασία του.
<P>
Τέλος ο αθλητισμός έχει εξαιρετική σημασία και αναφορικά με την κατανόηση των λαών, όταν δηλαδή πρόκειται να αναμετρηθεί κανείς σε έντιμο, αθλητικό αγώνα με άλλες χώρες, να δηλώσει με περηφάνεια ότι ανήκει στη χώρα του, από την οποία προέρχεται και για την οποία συμμετέχει, χωρίς όμως να περιπίπτει σε ανόητους και υπερβολικούς εθνικισμούς. Ο αθλητισμός είναι μια διεθνής γλώσσα. Ο αθλητισμός ενώνει! Ο αθλητισμός τονίζει τα κοινά σημεία και όχι τις διαφορές. Ο αθλητισμός μπορεί επομένως να συμβάλει στην αμοιβαία κατανόηση περισσότερο από μερικά τεχνητά κατασκευασμένα ευρωπαϊκά προγράμματα.
<P>
Γι' αυτό πρέπει να βλέπουμε τον αθλητισμό όχι ως κυρίως οικονομική, αλλά ως ουσιαστικά ενωτική και πολιτιστική συνεισφορά στη διεθνή κατανόηση και να τον προάγουμε με τον καλύτερο τρόπο τηρώντας παράλληλα αυστηρότατα την αρχή της επικουρικότητας.

<SPEAKER ID=227 LANGUAGE="EN" NAME="Perry">
Κύριε Πρόεδρε, ανέκαθεν θεωρούσα ότι ένα από τα προνόμια του να είμαι μέλος αυτού του Κοινοβουλίου είναι το ότι εργάζομαι στο πλευρό της κ. Pack, η οποία είναι μια αστείρευτη πηγή ενέργειας. Για να κάνω ένα μάλλον ατυχές λογοπαίγνιο στα αγγλικά, θα έλεγα ότι η εν λόγω έκθεση είναι γεμάτη (=packed) από την ενέργεια και την αφοσίωσή της. Υποστηρίζω πλήρως την πρόταση του να συμπεριλάβουμε στη συνθήκη του Αμστερνταμ μια αναφορά σχετικά με τον αθλητισμό.
<P>
Στη συνθήκη του Μάαστριχτ, αναγνωρίζεται η σημασία του πολιτισμού στην ρήτρα 128, αλλά για εκατομύρια ευρωπαίους ο αθλητισμός είναι πιο σημαντικός. Τον επόμενο μήνα στο Πόρτσμουθ, στην περιφέρειά μου, πρόκειται να παρευρεθώ στην έναρξη της Ειδικής Ολυμπιάδας, η οποία διοργανώνεται για νέους απ'όλη την Ευρώπη με σοβαρές δυσκολίες εκμάθησης. Αυτοί δεν θα μπουν ποτέ στο Πανεπιστήμιο και δεν θα χρησιμοποιήσουν ποτέ το πρόγραμμα «Socrates». Δεν θα μπορέσουν ποτέ να συμμετάσχουν στην ευρωπαϊκή εθελοντική υπηρεσία. Όμως, μπορούν να συμμετάσχουν στον αθλητισμό. Με ενθουσιάζει το γεγονός ότι θα πάρουν χρηματικό βραβείο, αλλά από την άλλη ντρέπομαι που είναι τόσο μικρό. Ως εισηγητής σε θέματα προϋπολογισμού για τον πολιτισμό, γνωρίζω ότι το ποσόν που διατίθεται στον τομέα του αθλητισμού -3 εκατ. ECU- είναι γελοίο. Αλλά ακόμα κι αυτό έχει να αντιμετωπίσει, κάθε χρόνο, την αντιπαράθεση του ότι δεν υπάρχει σχετική νομική βάση και το Συμβούλιο προσπαθεί συστηματικά να το κόψει εντελώς.
<P>
Ως Κοινοβούλιο της Ευρώπης πιστεύουμε στην προαγωγή της καλής υγείας, στην βοήθεια για την κοινωνική ολοκλήρωση και στην κατανόηση των αναγκών των ατόμων με ειδικές ανάγκες. Υπάρχει καλύτερος τρόπος να γίνουν αυτά από τον αθλητισμό;
<P>
Σήμερα το πρωί ζήτησα να ονομαστεί η εθελοντική υπηρεσία νέων, Εθελοντές του Μιτεράν. Ίσως τώρα φανώ λιγότερο γαλλόφιλος, υπενθυμίζοντας στους βουλευτές ότι στην Αγγλία έχουμε ένα γνωμικό: η μάχη του Βατερλώ κερδίθηκε στα γήπεδα του Ήτον. Αφήστε μας να χτίσουμε την Ευρώπη στα γήπεδα της Ευρώπης.

<SPEAKER ID=228 NAME="Pinheiro">
Κύριε Πρόεδρε, θέλω πρώτ' απ' όλα να συγχαρώ για την εργασία της την κυρία Pack, η οποία είναι ένα πολύ δραστήριο μέλος του Eυρωπαϊκού Κοινοβουλίου. Η κυρία Pack, όπως η κυρία Larive κι άλλοι βουλευτές του Eυρωπαϊκού Κοινοβουλίου, εργάστηκε πάντα υπέρ της ανάπτυξης μιάς πολιτικής του αθλητισμού στην Eυρωπαϊκή Ένωση. Αλλά και σεις ο ίδιος αναφέρατε τις δυσκολίες που συναντήσαμε στο παρελθόν και που συναντάμε ακόμη σ' αυτήν την επιχείρηση. Μετά από αυτά, αφού στο Αμστερνταμ θα συζητηθούν σημαντικά θέματα για το μέλλον της Eυρωπαϊκής Ένωσης και ελπίζω ότι αυτή η έκθεση θα μπορέσει να θεωρηθεί από τους αρχηγούς μας Κρατών και κυβερνήσεων σαν μία συμβολή χρήσιμη σε μία μεγάλη συζήτηση για τις αρμοδιότητες της Eυρωπαϊκής Ένωσης.
<P>
Το θέμα του αθλητισμού βγαίνει τελείως από το πλαίσιο των αθλημάτων αυτών καθεαυτών. Πρέπει λοιπόν να εμβαθύνουμε τρεις απόψεις για να έχουμε μία συνολική προσέγγιση της πολιτικής του αθλητισμού στην Eυρωπαϊκή Ένωση.
<P>
Πρώτον, το πρότυπο του αθλητισμού. Τι σκεφτόμαστε για τον αθλητισμό σαν δημόσια υπηρεσία; Τι σκεφτόμαστε για την σχέση που έχουν ο επαγγελματικός με τον ερασιτεχνικό αθλητισμό; Ποιός είναι ο ρόλος των δημοσίων θεσμών σε σχέση με τις μη κυβερνητικές οργανώσεις; Πώς μπορούμε να συλλάβουμε τον τρόπο οργάνωσης του ευρωπαϊκού αθλητισμού; Δεύτερον, η σχέση ανάμεσα στην τηλεόραση και τον αθλητισμό. Η αλληλεξάρτισή τους σήμερα είναι τεράστια, είναι σχεδόν θέμα επιβίωσης σε ωρισμένες περιπτώσεις. Τρίτον, και μιλήσαμε γι' αυτό, ο κοινωνικός ρόλος του αθλητισμού. Ο αθλητισμός ως κατάλληλο όργανο για την δημιουργία θέσεων εργασίας. Ο αθλητισμός ως όργανο για τον αγώνα ενάντια στον κοινωνικό αποκλεισμό και στην πενία στα μη ευνοημένα κοινωνικά στρώματα. Ο αθλητισμός ως κατ' εξοχήν φορέας ενσωμάτωσης. Ο αθλητισμός για την σύναψη δεσμών ανάμεσα σε διαφορερικούς λαούς από διάφορα μέρη του κόσμου και ως παράγων διασκέδασης. Ιδού ωρισμένες απόψεις τις οποίες κατά την γνώμη μου, πρέπει να λάβει σοβαρά υπόψη της η Επιτροπή για τα μελλοντικά της σχέδια για τον αθλητισμό.
<P>
Θεωρώ ότι η ιδέα του Πράσινου βιβλίου είναι εξαιρετική και κυρίως η ιδέα ενός task-force. Θα πρέπει να ενισχυθεί από μία καλύτερη συνεργασία ανάμεσα στις υπηρεσίες της Επιτροπής: παιδεία, μόρφωση, έρευνα και ακόμη εξωτερικές σχέσεις και ΓΔ X. Σας ευχαριστώ, κυρία, για την έκθεσή σας και ελπίζω ότι θα γνωρίσει μία ευνοϊκή συνέχεια.

<SPEAKER ID=229 NAME="Pack">
Κύριε Πρόεδρε, θα ήθελα ευχαρίστως να ρωτήσω τον κ. Επίτροπο αν μπορεί να μου εξασφαλίσει πως θα συμβεί αυτό που ο κ. Παππάς, ο γενικός διευθυντής, επισήμανε στα αθλητικά σωματεία, ότι δηλαδή είμαστε έτοιμοι να θεσπίσουμε αυτήν την ομάδα επείγουσας δράσης και όχι το νωρίτερο στην επόμενη περίοδο, αλλά στο τέλος αυτής της περιόδου. Όλοι περιμένουμε αυτό το πράγμα και όπως είπε η κ. Larive, ήδη περιμένουμε πολύ καιρό και κάποτε γινόμαστε ανυπόμονοι!
<P>
Μιλώ τώρα και εξ ονόματος της κ. Larive. Θα ήθελα να ξέρω αν σε αυτόν τον τομέα της ομάδας δράσης μπορούμε να περιμένουμε κάτι περισσότερο από ωραία λόγια, αν πραγματικά γίνονται βήματα προς αυτήν την κατεύθυνση.

<SPEAKER ID=230 NAME="Pinheiro">
Στον βαθμό που μπορώ να απαντήσω εξ ονόματος ορισμένων από τους συναδέλφους μου, πρέπει να πω ότι η πρόθεση της Επιτροπής είναι πραγματικά η παρουσίαση μιάς ανακοίνωσης μετά το Αμστερνταμ. Για να το κάνει, είναι προφανές ότι πρέπει οπωσδήποτε να δημιουργηθούν απαραίτητες συνθήκες για την παρουσίαση αυτής της ανακοίνωσης. Ως προς αυτό, η μονάδα επείγουσας δράσης έχει ένα ρόλο εξαιρετικά δύσκολο.

<SPEAKER ID=231 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 9 το πρωί.

<CHAPTER ID=8>
Φόροι για ορισμένα πετρελαιοειδή
<SPEAKER ID=232 NAME="Πρόεδρος">
Το επόμενο θέμα είναι η συζήτηση της έκθεσης (Α4-0206/97) του κ. Cox εξ' ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την πρόταση απόφασης του Συμβουλίου η οποία επιτρέπει στα κράτη μέλη να συνεχίσουν να εφαρμόζουν σε ορισμένα πετρελαιοειδή, όταν αυτά χρησιμοποιούνται για ειδικούς σκοπούς, τις ισχύουσες μειωμένες τιμές των συντελεστών ειδικών φόρων κατανάλωσης ή τις απαλλαγές από τους συντελεστές ειδικών φόρων κατανάλωσης, σύμφωνα με την διαδικασία που προβλέπει το άρθρο 8(4) της οδηγίας 92/81/ΕΟΚ (COM(96)0549 - C4-0071/97-96/0263(CNS))

<SPEAKER ID=233 NAME="Cox">
Κύριε Πρόεδρε, η ασυνήθης έκταση της αποψινής μου ομιλίας -και ίσως δεν χρησιμοποιήσω όλον μου το χρόνο- αντανακλά το χρόνο που χρειάστηκε και την έκταση του ίδιου του αντικειμένου που εξετάζουμε, το οποίο μόλις αναγνώσατε και το οποίο θα χρειαζόταν ίσως επτά λεπτά για να το εξηγήσω.
<P>
Η έκθεση ασχολείται με τις απαλλαγές από τους συντελεστές ειδικών φόρων κατανάλωσης, οι οποίοι εφαρμόζονται σε ορισμένα πετρελαιοειδή. Ο λόγος που ασχολούμαστε με αυτό τώρα, οφείλεται σε μια αναθεώρηση των απαλλαγών αυτών, η οποία κρίθηκε απαραίτητη και η οποία προβλεπόταν από την βασική νομοθεσία για τους συντελεστές ειδικών φόρων κατανάλωσης που ψηφίστηκε το 1992. Η εν λόγω οδηγία, μαζί με την οδηγία για τον ΦΠΑ, ήταν ένα από τα βασικά θεμέλια της φορολογίας η οποία ολοκληρώνει την ενιαία αγορά.
<P>
Εξετάζονται 80 περίπου είδη απαλλαγών, τα οποία καλύπτουν και τα 15 κράτη μέλη και τα οποία περιλαμβάνονται στην παρούσα έκθεση.
<P>
Ενώ η οδηγία για τον ειδικό φόρο κατανάλωσης του 1992 καθορίζει μια διαδικασία για την χορήγηση απαλλαγών, στην πραγματικότητα, με το πέρασμα του χρόνου, μπορούμε να διακρίνουμε τρεις διαδικασίες. Πολλές από τις απαλλαγές αυτές θεσπίστηκαν το 1992, ακριβώς ταυτόχρονα με την έγκριση της οδηγίας για τον ειδικό φόρο κατανάλωσης. Έτσι, παρόλο που είναι σύμφωνες προς τις απαιτήσεις για τις απαλλαγές που προβλέπει ο νόμος, ο σχετικός κατάλογος καταρτίστηκε χωρίς άμεση αναφορά στη νομοθεσία, αφού ο κατάλογος απαλλαγών και η οδηγία εγκρίθηκαν την ίδια μέρα. Ένα είδος πολιτικού πακέτου συμφωνιών πραγματοποιήθηκε, προκειμένου η οδηγία για τους συντελεστές ειδικών φόρων κατανάλωσης να καταστεί ευέλικτη.
<P>
Έτσι, το Συμβούλιο θεωρεί ότι με τον κατάλογο αυτό, ο οποίος εγκρίθηκε εκείνη τη μέρα, πέτυχε μόνιμη απαλλαγή. Αυτό είναι κάτι το οποίο, κατά βάση, δεν είναι αποδεκτό από το Κοινοβούλιο.
<P>
Υπάρχει ένα δεύτερο πακέτο στον κατάλογο απαλλαγών, το οποίο υιοθετήθηκε με την πάροδο του χρόνου και το οποίο, λίγο ή πολύ, ακολουθεί τους κανόνες του άρθρου 84 της οδηγίας του 1992, το οποίο ασχολείται με αυτές ακριβώς τις απαλλαγές.
<P>
Τέλος, υπάρχουν και άλλες απαλλαγές, 80 περίπου συνολικά, οι οποίες εισχώρησαν στο σύστημα σιωπηρώς: κάποιο κράτος μέλος επεσήμανε ότι ήθελε κάποια απαλλαγή, κανείς δεν φώναξε «όχι» κι έτσι η απαλλαγή πέρασε. Γι·αυτό και οι απαλλαγές κατέληξαν, σε αυτό το στάδιο, να χρειάζονται αναθεώρηση.
<P>
Κατά την αναθεώρηση αυτού του μακροσκελούς και σύνθετου καταλόγου, το Κοινοβούλιο συμπεριέλαβε στην τροπολογία αριθ. 4 στην αιτιολογική σκέψη αριθ. 8 της πρότασης της Επιτροπής, την βασική του θέση σχετικά με το τί έπρεπε να γίνει, δηλαδή ότι το Συμβούλιο δεν θα έπρεπε να θεσπίσει καμία διαδικασία αναθεώρησης η οποία θα έχει ως αντικείμενο ή ως αποτέλεσμα την επ' αόριστον και χωρίς περιορισμούς επέκταση των απαλλαγών. Αυτή η αρχή δεν αποκλείει, βέβαια, την επέκταση των απαλλαγών, απλά διευκρινίζει ότι πρέπει να υπόκεινται σε τακτική και συνεχή αναθεώρηση και ότι δεν μπορούν να υφίστανται απ' αόριστον. Επιπλέον, εμείς στο Κοινοβούλιο επιμένουμε στην τακτική και περιοδική αναθεώρηση με δυνατότητα ανανέωσης, υπό τρεις όρους: ότι οι απαλλαγές θα ανανεώνονται με σεβασμό στον θεμιτό ανταγωνισμό, στη σωστή λειτουργία της εσωτερικής αγοράς και στην κοινοτική πολιτική για την προστασία του περιβάλλοντος. Θέτοντας αυτές τις αρχές, καθορίζουμε ένα ισχυρό στόχο από την πλευρά του Κοινοβουλίου, που παρόλα αυτά δεν θα έπρεπε να δημιουργεί καμία λειτουργική δυσκολία για το Συμβούλιο στην διευθέτηση του ζητήματος των απαλλαγών, εντός των προσεχών εβδομάδων.
<P>
Ωστόσο, στην τροπολογία αριθ. 5, εφιστούμε την προσοχή στο γεγονός ότι όλες οι απαλλαγές πρέπει και πρόκειται να υπόκεινται σε ουσιαστική αναθεώρηση, ως μέρος της πρότασης οδηγίας του Συμβουλίου σχετικά με το κοινοτικό πλαίσιο για την φορολόγηση των προϊόντων ενέργειας. Αυτή είναι μια σημαντική αναθεώρηση η οποία αφορά τον φόρο CO2 (διοξειδίου του άνθρακα), όλες τις απαλλαγές, όλους τους συντελεστές ειδικών φόρων κατανάλωσης για πετρελαιοειδή, καθώς και τις ενεργειακές και περιβαλλοντικές πολιτικές. Θέλουμε η αναθεώρηση, ως θεμελιώδης αρχή, να μην έχει περιορισμούς, στο βαθμό που καμία απαλλαγή από αυτές που εξετάζουμε σήμερα να μην μπορεί να θεωρηθεί απαραβίαστη ή μη αναθεωρήσιμη, πράγμα που θα αποτελέσει μέρος της πρότασης πλαίσιο που θα εξετάσουμε εν ευθέτω χρόνω. Συμφωνώντας να συμπεριλάβουμε αυτές τις αρχές στις αιτιολογικές σκέψεις και όχι στα άρθρα της πρότασης απόφασης, γλυτώνουμε στο παρά πέντε μια σύγκρουση με το Συμβούλιο. Τη γλυτώνουμε στο παρά πέντε, εφόσον ο Επίτροπος μπορέσει να επιβεβαιώσει απόψε ότι η Επιτροπή αποδέχεται τις αρχές που εκθέσαμε και ότι θα υποστηρίξει αυτές τις αρχές ενώπιον του Συμβουλίου, κυρίως όσον αφορά την οδηγία πλαίσιο για την φορολόγηση στον ενεργειακό τομέα, στην οποία, όπως είπα, θα επανέλθω.
<P>
Όσο για τη σωστή χρονική στιγμή, έχουμε ένα πλήθος τροπολογιών. Ήταν μια αργή διαδικασία και το αποτέλεσμα είναι ότι ορισμένες από τις ημερομηνίες, οι οποίες αναφέρονταν στην πρόταση ως ιδανικές, έχουν ήδη παρέλθει. Έτσι, πολλές από τις τροπολογίες απλά ενημερώνουν κατ' ανάγκη το έγγραφο, γεγονός που οφείλεται στην πάροδο του χρόνου. Η ομάδα των Πρασίνων συνέστησε δύο πράγματα σχετικά με το ζήτημα του σωστού χρόνου. Λένε ότι η διαδικασία αναθεώρησης για τις απαλλαγές θα πρέπει στο μέλλον να ενσωματωθεί στο έγγραφο πλαίσιο. Καταρχήν, συμφωνώ με αυτό. Έχω όμως μια επιφύλαξη και, κατά συνέπεια, ως εισηγητής δεν συνιστώ της αποδοχή των τροπολογιών των Πρασίνων. Γνωρίζουμε πόσο δύσκολο είναι, σύμφωνα με το άρθρο 99, να πείσουμε το Συμβούλιο των Υπουργών να συμφωνήσει με ο, τιδήποτε αφορά την φορολόγηση και η επιφύλαξή μου είναι ότι αν εγκρίνουμε τις τροπολογίες των Πρασίνων, ενδέχεται να μην πετύχουμε την αναθεώρηση των απαλλαγών για χρόνια -εύχομαι να μην γίνει, αν και θα μπορούσε- γιατί το Συμβούλιο θα καθυστερήσει την έγκριση του εγγράφου-πλαίσιο για μεγάλη χρονική περίοδο.
<P>
Θέλω να δω τις ημερομηνίες να παραμένουν ως έχουν και ακόμα κι αν αντικατασταθεί από το έγγραφοπλαίσιο, κάτι που θέλουν οι Πράσινοι -με το οποίο καταρχήν συμφωνώ- θα εγκριθεί αργότερα. Για πρακτικούς όμως λόγους, προτείνω να επιμείνουμε στις αρχικές μου τροπολογίες και όχι στις τροπολογίες της Ομάδας των Πρασίνων.
<P>
Τέλος, επαναλαμβάνω ότι θα ήθελα, απόψε, να συμπεριληφθεί στα πρακτικά του Κοινοβουλίου μια δέσμευση από την Επιτροπή για πλήρη υποστήριξη των αρχών του Κοινοβουλίου επί του θέματος. Αυτές είναι: όχι στις επ' αόριστον και απεριόριστες απαλλαγές από τους συντελεστές ειδικών φόρων κατανάλωσης, ναι στην τακτική αναθεώρηση με δυνατότητα ανανέωσης, ναι στην ουσιαστική αναθεώρηση όλων των ισχυουσών απαλλαγών για τα πετρελαιοειδή, ως αναπόσπαστο μέρος του προτεινόμενου πλαισίου φορολόγησης για τα προβλήματα ενέργειας.

<SPEAKER ID=234 LANGUAGE="EN" NAME="Miller">
Κύριε Πρόεδρε, μετά την παρέμβαση του κ. Cox δεν έχω να πω και πολλά πράγματα. Μπορώ όμως να ξεκινήσω συγχαίροντας τον εισηγητή κ. Cox, ο οποίος πέρασε ανεπιφύλακτα την έκθεση αυτή στην αρμόδια επιτροπή και, ας ελπίσουμε ότι θα περάσει και στο Κοινοβούλιο.
<P>
Υπάρχουν ορισμένες μετατροπές στα πρωτότυπα έγγραφα αλλά η μεγάλη πλειοψηφία αυτών, όπως επεσήμανε ο κ. Cox, έχουν να κάνουν με προθεσμίες. Οι επεκτάσεις που καταχωρήθηκαν είναι αισθητές στο σύνολό τους και άρα αποδεκτές από την Σοσιαλιστική Ομάδα. Οι δύο που επεσήμανε, οι δύο τροπολογίες των Πρασίνων, αριθ. 1 και 3, θα υποστηριχθούν από την Σοσιαλιστική Ομάδα, γιατί πιστεύουμε ότι παρέχουν μεγαλύτερη ευελιξία και ότι το Συμβούλιο των Υπουργών θα αποφανθεί επ' αυτών και θα μπορέσει να αναθεωρήσει τις απαλλαγές στο μέλλον.
<P>
Επιπλέον, θα υποστηρίξουμε την τροπολογία, έτσι ώστε κάθε μελλοντική διαδικασία αναθεώρησης να μην στηρίζεται σε μια επ' αόριστον και απεριόριστη επέκταση των απαλλαγών.
<P>
Το όλο θέμα του συντελεστή ειδικού φόρου κατανάλωσης, είτε πρόκειται για πετρελαιοειδή, είτε για καπνό, είτε για οινοπνευματώδη, πρέπει να διευθετηθεί από το Κοινοβούλιο. Για μεγάλο χρονικό διάστημα, δεν αντιμετωπίζαμε την πραγματικότητα, ούτε τα προβλήματα. Η ολοκλήρωση της ενιαίας ευρωπαϊκής αγοράς αποτελεί έναν από τους στόχους αυτού του Κοινοβουλίου, όμως πολύ συχνά η προστασία ιερών αγελάδων, την οποία πολλές ομάδες σε αυτό το Κοινοβούλιο υποστηρίζουν, έχει δυσκολέψει το δρόμο προς την ολοκλήρωση της ενιαίας αγοράς.
<P>
Είμαι το τελευταίο άτομο το οποίο θα υποστήριζε ή θα απέρριπτε την πλήρη εναρμόνιση των έμμεσων φόρων, αλλά εκεί όπου οι διαφορές είναι τόσο μεγάλες, οδηγούμαστε σε στρεβλώσεις της αγοράς και σε αθέμιτο εμπόριο και τότε, είναι ώρα πλέον για να δράσει το Κοινοβούλιο. Αν δεν το κάνουμε αυτό, θα είναι σαν να εγκρίνουμε τις χειρότερες πρακτικές που υπάρχουν αυτή τη στιγμή στην ενιαία αγορά. Αυτό είναι γεγονός όσον αφορά τα πετρελαιοειδή, τον καπνό, τα οινοπνευματώδη. Προκειμένου το Κοινοβούλιο να το υπερβεί αυτό, θα πρέπει να ξεπεράσουμε τις στενές μας αντιλήψεις της περιφέρειας και του κράτους και να εξετάσουμε τις ευρύτερες συνέπειες.
<P>
Οι εκθέσεις σχετικά με τον καπνό και τα οινοπνευματώδη θα συζητηθούν αργότερα φέτος. Δυστυχώς, δεν παρατηρώ την ίδια πρόοδο και σε αυτούς τους τομείς όπως στον τομέα των πετρελαιοειδών, ωστόσο πάντα μπορεί κανείς να ελπίζει. Με μια γρήγορη ματιά, θα μπορούσαμε να πούμε ότι αυτή είναι η χρονιά των αλλαγών. Για πρώτη φορά μετά από δεκαοχτώ χρόνια έχουμε τους Εργατικούς για κυβέρνηση στην Βρετανία και καθώς άκουγα την προηγούμενη συζήτηση, σκεφτόμουν ότι για πρώτη φορά μετά από 68 χρόνια, η Kilmarnock κέρδισε το Κύπελλο της Σκωτίας. Έτσι οφείλω να πιστεύω ότι αυτή είναι πράγματι η χρονιά των αλλαγών.

<SPEAKER ID=235 LANGUAGE="DE" NAME="Wolf">
Κύριε Πρόεδρε, αγαπητοί συνάδελφοι! Ο κ. Cox έθεσε το δάκτυλο στο κεντρικό σημείο. Πρόκειται για τη σχέση αυτής της έκθεσης με την πρωτοβουλία του Επιτρόπου κ. Monti, να δημιουργηθεί ένα νομικό πλαίσιο για τη φορολόγηση ενεργειακών προϊόντων. Όπως λοιπόν για τους λόγους που εξέθεσε δεν μπορούσε να συμφωνήσει με τις τροποποιητικές προτάσεις μας, έτσι θα θέλαμε κι εμείς να μη συμφωνήσουμε με την έκθεσή του αν οι τροποποιητικές προτάσεις μας δε συμπεριληφθούν, γιατί το θεωρούμε ένα κεντρικό σημείο για να του δείξουμε ξεκάθαρα την ανάγκη να περάσει η πρωτοβουλία Monti, και θα το προέκτεινα λίγο.
<P>
Έχουμε κι άλλες αλλαγές κυβερνήσεων μπροστά μας κι όταν αλλάξουμε εμείς κυβέρνηση στη Γερμανία δε θα υπάρχει πια κυβέρνηση που να θέλει συστηματικά να σαμποτάρει την εναρμόνιση και το συντονισμό των φόρων. Τότε δε θα έχει κανείς σε καμιά περίπτωση τη δικαιολογία πως υπάρχουν κυβερνήσεις που θέλουν να εκμεταλλευτούν αθέμιτα πλεονεκτήματα που οφείλονται σε αιτίες που είναι παραδοσιακές ή περιορίζονται στα εθνικά όρια. Τότε πρέπει πράγματι να βγει κάτι από την πρόταση του Monti και από την πρωτοβουλία της Επιτροπής.
<P>
Καθώς όμως αυτό θα είναι στο ορατό μέλλον, κ. Cox, η πρότασή μας, δηλαδή ο συντονισμός των προθεσμιών, δε σημαίνει καμία παραπομπή στις καλένδες, αλλά μια προσπάθεια να επέμβουμε πολιτικά σε αυτήν την κατάσταση, να συνεχίσουμε την πίεση και να ξεκινήσουμε την αναγκαία αναδιάρθρωση όλων των έμμεσων φόρων για να καταργήσουμε επιτέλους τις αθέμιτες, αντιοικολογικές και αντικοινωνικές στρεβλώσεις που σήμερα είναι ενσωματωμένες στις αγορές για παραδοσιακούς ή εθνικούς λόγους. Αυτό είναι ένα πιεστικό καθήκον. Ανήκει στην ολοκλήρωση της εσωτερικής αγοράς και εκεί δεν πρέπει να σταματήσουμε την πίεση. Γι' αυτό θα συμπεριφερθούμε έτσι όπως περιέγραψα.

<SPEAKER ID=236 LANGUAGE="NL" NAME="Blokland">
Κύριε Πρόεδρε, υποστηρίζουμε την πρόταση της Ευρωπαϊκής Επιτροπής για την κατάργηση ενός μεγάλου αριθμού απαλλαγών όσον αφορά τους ειδικούς φόρους κατανάλωσης στα καύσιμα. Η χρήση ορυκτέλαιων συνοδεύεται από εξωτερικές επιπτώσεις οι οποίες δεν συμπεριλαμβάνονται στην τιμή που ισχύει στην αγορά. Το κενό αυτό μπορεί να καλυφθεί με την επιβολή ενός ειδικού φόρου κατανάλωσης. Βεβαίως, αυτό πρέπει να συμβεί με όσο το δυνατόν συνεπέστερο τρόπο.
<P>
Υπάρχει μια ακατανόητη εξαίρεση η οποία συνιστά κατάφορη παραβίαση του κανόνος αυτού στην περίπτωση της απαλλαγής για την κηροζίνη που χρησιμοποιείται στις εμπορικές αερομεταφορές. Ορθώς συμπεραίνει η Επιτροπή ότι η απαλλαγή αυτή δεν εναρμονίζεται με τους στόχους μιας πολιτικής που στηρίζεται στην αειφορία και ορθώς έχει την πρόθεση να ασκήσει πιέσεις στη διεθνή οργάνωση αεροπλοΐας για τη διεξαγωγή μιας μελέτης βιωσιμότητας. Παρ'όλα αυτά, πιστεύω ότι η στάση αυτή είναι πολύ χαλαρή. Κατ'αυτό τον τρόπο θα περάσουν χρόνια μέχρι να λυθεί το πρόβλημα.
<P>
Με την προτεινόμενη απόφαση καταργούνται όλες οι απαλλαγές για τις εσωτερικές πτήσεις ψυχαγωγίας. Αυτό είναι σωστό. Το επόμενο λογικό βήμα είναι να επιβληθεί ειδικός φόρος κατανάλωσης για την κηροζίνη στις εμπορικές αερομεταφορές στην Ευρωπαϊκή Ένωση. Αυτό μάλιστα ισχύει ακόμη περισσότερο στην περίπτωση που για τις πτήσεις μικρών αποστάσεων υπάρχουν πάρα πολύ καλές εναλλακτικές λύσεις.
<P>
Ένα δεύτερο βήμα είναι να καταγγελθεί από τα κράτη μέλη της Ευρωπαϊκής Ένωσης, και αν είναι δυνατόν σε συνεργασία με τις Ηνωμένες Πολιτείες της Αμερικής και την Ιαπωνία, η διεθνής συμφωνία που ισχύει επί του σημείου αυτού και να επιβληθεί από κοινού ειδικός φόρος κατανάλωσης στην κηροζίνη. Είναι διατεθειμένη η Επιτροπή να προβεί σε αυτές τις ενέργειες και, αν ναι, πότε;
<P>
Πρέπει να επιδιώξουμε την άσκηση μιας πολιτικής μεταφορών που είναι επικεντρωμένη όσο δυνατόν περισσότερο στην αειφορία. Επί του σημείου αυτού οι απόψεις συμφωνούν. Η απαλλαγή των εσωτερικών πλωτών μεταφορών εναρμονίζεται με το στόχο αυτό, επειδή οι πλωτές μεταφορές προκαλούν πολύ λιγότερες εξωτερικές επιπτώσεις από τις οδικές μεταφορές. Για το λόγο αυτό, η αναμενόμενη αύξηση των μεταφορικών ροών πρέπει να διοχετευτεί κατά το δυνατόν στις εσωτερικές πλωτές μεταφορές, ιδιαίτερα μάλιστα εάν ληφθεί υπόψη και η πλεονάζουσα δυναμικότητα που υπάρχει στον τομέα αυτό. Παράλληλα όμως πρέπει να εξασφαλισθεί με τον καλύτερο δυνατόν τρόπο η ασφάλεια των μεταφορών στις εσωτερικές πλωτές οδούς. Επίσης, πρέπει να καταπολεμηθεί με αποτελεσματικό τρόπο η ρύπανση των υδάτων επιφανείας.
<P>
Η χορήγηση απαλλαγής για τις τοπικές δημόσιες συγκοινωνίες είναι ένα καλό βήμα το οποίο θα ωφελήσει το περιβάλλον στις ευρωπαϊκές πόλεις. Σε περίπτωση που στο μέλλον θα είναι δυνατόν η απαλλαγή αυτή να περιοριστεί στα περισσότερα ελαφρά είδη καυσίμων όπως το LPG, το μεθάνιο και το φυσικό αέριο, η ατμόσφαιρα θα καθαρίσει ακόμη περισσότερο.
<P>
Συμφωνώ με την Επιτροπή ότι θα πρέπει να διατηρηθεί και στο μέλλον η δυνατότητα θέσπισης ειδικών ρυθμίσεων για ορισμένα κράτη μέλη. Στα πλαίσια αυτά, πρέπει να δίνεται προτεραιότητα στους περιβαλλοντικούς στόχους και οι εξαιρέσεις δεν πρέπει να επιτρέπονται επ'αόριστον.

<SPEAKER ID=237 NAME="Pinheiro">
, Μέλος της Επιτροπής. (ΕΝ) Η Επιτροπή καλοσωρίζει την έκθεση Cox, όπου περιέχεται η άποψη του Κοινοβουλίου, η οποία με τη σειρά της αντανακλά και υποστηρίζει την θέση της Επιτροπής σχετικά με το ότι δεν πρέπει να υπάρχουν απεριόριστες μειώσεις.
<P>
Όλες οι προτεινόμενες τροπολογίες, οι οποίες μεταβάλλουν τις ημερομηνίες υλοποίησης στο σχέδιο απόφασης του Συμβουλίου μπορούν να εγκριθούν ανεπιφύλακτα. Η τροπολογία στην αιτιολογική σκέψη αριθ. 8 μπορεί επίσης να εγκριθεί καταρχήν, με την προϋπόθεση ότι θα εξεταστεί λεπτομερώς κατά τη σύνταξη του σχεδίου απόφασης. Από την άλλη, ενώ η νέα αιτιολογική σκέψη 8α περιγράφει επακριβώς την πρόθεση της Επιτροπής να καθιερώσει μια νέα διαδικασία σχετικά με την πρότασή της για αναδιάρθρωση του συστήματος φορολόγησης των προϊόντων ενέργειας, δεν μπορούμε να την δεχτούμε ως νέα αιτιολογική σκέψη, λόγω του ότι δεν αναφέρεται σε διατάξεις του κυρίως μέρους του κειμένου και, συνεπώς, δεν υφίσταται νομικά.
<P>
Σχετικά, θα ήθελα να επισημάνω στο Κοινοβούλιο ότι, κατά τις συζητήσεις του Συμβουλίου σχετικά με τις προτάσεις της Επιτροπής για την αναδιάρθρωση του συστήματος φορολόγησης των προϊόντων ενέργειας, η Επιτροπή θα έχει την ευκαιρία να επανέλθει συνολικά στο θέμα της χρησιμοποίησης μειώσεων και να αναζητήσει, μέσω της καθιέρωσης μιας νέας διαδικασίας, ένα καθεστώς όπου δεν θα υπάρχουν επ' αόριστον μειώσεις.

<SPEAKER ID=238 NAME="Cox">
Κύριε Πρόεδρε, επί του θέματος δεν υπάρχει καταρχήν διαφωνία μεταξύ Κοινοβουλίου και Ευρωπαϊκής Επιτροπής.
<P>
Όσον αφορά την τροπολογία αριθ. 5, δηλαδή την αιτιολογική σκέψη 8α (νέα), η οποία όπως υποστηρίζει ο Επίτροπος δεν μπορεί να εγκριθεί λόγω του ότι στερείται νομικής βάσης στην απόφαση, αναφέρεται σε απαλλαγές οι οποίες περιέχονται στην απόφαση του Συμβουλίου. Κατά τη γνώμη μου και κατά τη γνώμη της αρμόδιας επιτροπής, έχει σταθερές βάσεις στην παρούσα πρόταση απόφασης και αναπτύσσεται αποκλειστικά μέσα σ' αυτήν, αλλά συμπληρώνει, σαν σημαντική πολιτική αναφορά, ότι όλες αυτές οι απαλλαγές θα πρέπει να υπόκεινται σε ουσιαστική αναθεώρηση στο έγγραφο-πλαίσιο.

<SPEAKER ID=239 NAME="Pinheiro">
, Μέλος της Επιτροπής. (ΕΝ) Δεν αμφισβητώ με κάνεναν τρόπο το γεγονός ότι συμφωνούμε απόλυτα με την ουσία του θέματος. Θα πρέπει όμως άλλοι να εξετάσουν τις νομικές πτυχές του, γιατί εγώ δεν είμαι ειδικός. Αλλά σε ό, τι αφορά την ουσία, είμαστε απόλυτα σύμφωνοι.

<SPEAKER ID=240 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 9 το πρωί.
<P>
Η συνεδρίαση λήγει στις 7.05 μ.μ.

